[
  {"content":"\r\n\r\nخلاصهء\r\nتفسير ادبى وعرفانى قرآن مجيد\r\nبه فارسى\r\nاز كشف الاسرار ده جلدى\r\nاثر خواجه عبدالله انصارى\r\nتأليف امام احمد ميبدى\r\nنگارش حبيب الله آموزگار\r\nجلد دوم\r\n\" حق چاپ محفوظ است \"\r\nاقبال\r\neqbal\r\nشركت نسبى اقبال وشركاء\r\nتهران - 1352\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nدو هزار نسخه در چاپخانه اقبال بچاپ رسيده است\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n* درخواست از خوانندگان گرامى *\r\nچنان كه به يارى خداى يكتا و يگانه به نگارش و چاپ بخش نخستين اين نامهء گوهر بار كامياب شدم اميدوارم به چاپ بخش دوم نيز كامياب وپيروز شوم .\r\nاز خوانندگان گرامى خواهشمندم پيش از آغاز خواندن اين نگاشته واثر ، فهرست وديباچهء آن را با ديدى ژرف بخوانند و به دل بسپارند . پس از آن چكامه هاى نغز ( ادبى وعرفانى ) وسخنان دل رباى پيران خداشناس و پندهاى پيروان آن شاه راه را به گوش دل وهوش بنيوشند و به كار بندند و بدانند كه تنها اين راه راه رهائى از كيفر وبيچارگى ودورى از هرچه بتر ( ؟ ) وانگيزه خوش بختى در جهان بهتر است و بدانند كه چارهء همه سختى ها و درمان همهء دردها در به كار بستن آن اندرزها وپندها است .\r\nهرگاه پس از خواندن بخشهاى ( ادبى وعرفانى ) دروان خود دگرگونى يافتيد ودردل خويش از آلودگى هاى دنياى دون روى گردان شده و ترك هوى وهوسهاى ياوه وپوچ زندگانى را خواستيد ، آن را دوباره و سه باره بخوانيد و چون به پاكى دل وجان وتن وروان رسيديد ازمن گناه كار هم يادى كنيد وآمرزش خواهيد\r\nدر پايان ، كاميابى همگى را از خداوند بزرگ خواهانم .\r\nحبيب الله آموزگار\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n\r\n[ جلد دوم 
  ]\r\n\r\nسورهء - 18 - كهف - ( مكّى ) 110 آيه\r\n\r\nتفسير لفظى [ آيات 1 الى 12 
  ]\r\n بِسْمِ اللَّهِ الرَّحْمنِ الرَّحِيمِ .  بنام خداوند فراخ‌بخشايش مهربان .\r\n1 -   الْحَمْدُ لِلَّهِ الَّذِي أَنْزَلَ عَلى عَبْدِهِ الْكِتابَ وَ لَمْ يَجْعَلْ لَهُ عِوَجاً .   ثنا و ستايش خدائى راست كه فروفرستاد بر بنده‌اش ( محمّد ) قرآن را كه در آن هيچ كژى قرار نداد .\r\n2 -  قَيِّماً لِيُنْذِرَ بَأْساً شَدِيداً مِنْ لَدُنْهُ وَ يُبَشِّرَ الْمُؤْمِنِينَ الَّذِينَ يَعْمَلُونَ الصَّالِحاتِ أَنَّ لَهُمْ أَجْراً حَسَناً .  نامه‌اى راست و روشن تا بيم سخت دهد از نزد خودش ( كافران را ) و بشارت دهد گروندگان را كه كارهاى نيك مىكنند و ايشان راست مزد نيكو .\r\n3 -  ماكِثِينَ فِيهِ أَبَداً .  آنان جاويدان در نيكى درنگ كنند .\r\n4 -  وَ يُنْذِرَ الَّذِينَ قالُوا اتَّخَذَ اللَّهُ وَلَداً .  و بيم نمايد كسانى را كه گفتند خداوند فرزند گرفته است .\r\n5 -  ما لَهُمْ بِهِ مِنْ عِلْمٍ وَ لا لِآبائِهِمْ كَبُرَتْ كَلِمَةً تَخْرُجُ مِنْ أَفْواهِهِمْ إِنْ يَقُولُونَ إِلَّا كَذِباً . \r\nآنان را به آن سخن دانش نيست و نه پدرانشان ! ( كه آن سخن گفتند ) چه بزرگ سخنى است كه از دهان آنها بيرون مىآيد و نمىگويند مگر دروغ !\r\n6 -  فَلَعَلَّكَ باخِعٌ نَفْسَكَ عَلى آثارِهِمْ إِنْ لَمْ يُؤْمِنُوا بِهذَا الْحَدِيثِ أَسَفاً .  پس شايد تو خواهى خود را از بهر ايشان از اندوه كشت اگر آنان به اين قرآن ايمان نياورند !\r\n7 -  إِنَّا جَعَلْنا ما عَلَى الْأَرْضِ زِينَةً لَها لِنَبْلُوَهُمْ أَيُّهُمْ أَحْسَنُ عَمَلًا .  ما آنچه بر روى زمين آفريديم آرايش زمين است تا آنها كه نيكوكارترند بيازمائيم و زاهدان كه از زيورهاى دنيا دورند كيانند .\r\n8 -  وَ إِنَّا لَجاعِلُونَ ما عَلَيْها صَعِيداً جُرُزاً .  و ما هرچه كه بر روى زمين است هموار و بىگياه و بيابان خواهيم كرد .\r\n9 -  أَمْ حَسِبْتَ أَنَّ أَصْحابَ الْكَهْفِ وَ الرَّقِيمِ كانُوا مِنْ آياتِنا عَجَباً .  آيا چنين پندارى كه مردمان آن غار و آن ديه از شگفت‌كاريهاى ما شگفت بود ؟\r\n10 -  إِذْ أَوَى الْفِتْيَةُ إِلَى الْكَهْفِ فَقالُوا رَبَّنا آتِنا مِنْ لَدُنْكَ رَحْمَةً وَ هَيِّئْ لَنا مِنْ أَمْرِنا رَشَداً  هنگامى كه جوانى چند به آن غار جاى گرفتند ، گفتند : بار خدايا ، از نزد خودت ما را رحمت و بخشايشى ده و كار ما را بساز و به راستى و نيكوئى آماده كن .\r\n11 -  فَضَرَبْنا عَلَى آذانِهِمْ فِي الْكَهْفِ سِنِينَ عَدَداً .  پس بر گوشهاى آنان در آن غار سالهاى باشمار مهر نهاديم !\r\n12 -  ثُمَّ بَعَثْناهُمْ لِنَعْلَمَ أَيُّ الْحِزْبَيْنِ أَحْصى لِما لَبِثُوا أَمَداً .  آنگاه آنان را از خواب برانگيختيم تا ببينيم از آن دو گروه كدام مدّت ماندن آنها را در غار درست‌تر و نيكوتر شمار خواهند كرد ؟\r\n\r\nتفسير ادبى و عرفانى\r\n\r\nسوره 18 آيه 0\r\n بِسْمِ اللَّهِ الرَّحْمنِ الرَّحِيمِ .  بنام خدا كه همهء خيرات را بنياد و بنام او كه ، دل از بند همهء غمها آزاد ، و بنام او كه دل عارف جز بنام او نگردد شاد ، بنام او كه مشتاق از شراب وصل او گيرد ياد . بنام او كه خواب بر ديدهء دوستدار حرام كرد تا عقد دوستى خود با وى در نظام كرد .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nاى جوانمرد ، اگر آسياى بلا بر سرت بگردانند از آستانهء خدمت حقّ بيرون منه قدم ، و جز به رضاى او برنيار دم ، كه عزّت عزّت او است و از ديگران همه ذلّ و عجز و فنا و عدم ! قضا قضاى او است و حكم حكم او است ، حكم ديگران همه ميل است و هوا و ستم !\r\nپير طريقت گفت : خدايا ، اگر تو فضل كنى ، ديگران چه داد و چه بيداد ! و اگر تو عدل كنى ، فضل ديگران چون باد .\r\nخداوندا ، آنچه من از تو ديدم ، دو گيتى بيارايد ، شگفت آنكه جان من از تو نمىآسايد !\r\n\r\nسوره 18 آيه 1\r\n1 -   الْحَمْدُ لِلَّهِ .   آيه . خداوند ذو الجلال ، قادر بر كمال ، سزاوار ثناى خويش ، شكركنندهء عطاى خويش ، ستايش خود ، خود مىكند و ثناء خود ، خود مىگويد : كه عزّت خود ، خود شناسد و عظمت و جبروت خود ، خود داند ، آب و خاك به وصف او كى رسد ؟ خدائى كه طاعات با تقصير قبول كرد و جور و جفاى خلق به پردهء فضل خود بپوشانيد ، توفيق طاعت ارزانى داشت و دل را به ايمان و معرفت بياراست ، چون دانست كه آنان از اداى شكر نعمت عاجزند ! و خود را حمد كرد و گفت آن نعمتها كه دادم بىتو قسمت كردم و بىتو حمد آوردم و به حكم دوستى ، از تو نيابت كردم تا احسان و انعام خود بر تو تمام كردم .\r\n  . . . الَّذِي أَنْزَلَ عَلى عَبْدِهِ الْكِتابَ .   آيه . اين آيت عبارت است و اشارت ، عبارت بهرهء اشباح و اشارت نصيب ارواح ، ارواح در سماع   ( الَّذِي )   به نشاط آمد و اشباح در سماع   ( أَنْزَلَ عَلى عَبْدِهِ )   در اجتهاد آمد و راه طلب گرفت .\r\nدر اين آيت هم تعظيم قرآن است و هم تخصيص مصطفى خاتم پيغمبران ، آنكه قرآن است كلام رحمان يادگار دل مؤمنان و انس و جان عارفان ، و آنكه مصطفى است ايمنى زمين است و زيور آسمان ! قرآن دلها را عدّت است و جانها را تبصرت ، مصطفى رهبان شريعت است و عنوان حقيقت .\r\n\r\nسوره 18 آيه 7\r\n7 -  إِنَّا جَعَلْنا ما عَلَى الْأَرْضِ زِينَةً لَها .  آيه . اهل معرفت و محبّت خدا و مشتاقان او همگى زيور و زينت زمين هستند و آنان آفتابها و ماه‌ها و ستاره‌هاى زمين هستند كه چون درخشيدن گيرند ، تابش انوار توحيد در اسرار موحّدان ، جميع آفاق را روشن كند ، كه زينت زمين دوستان خدايند و جهان به آنها آراسته و دلهايشان به نور معرفت افروخته ، اينان علمهاى دين‌اند و اوتاد زمين ، به نام و نشان درويشانند ، و به حقيقت پادشاهان زمين ايشانند ! هركس سيرت اينان خواهد داستان ايشان در سورهء كهف برخواند :\r\n\r\nسوره 18 آيه 10\r\n10 -  إِذْ أَوَى الْفِتْيَةُ إِلَى الْكَهْفِ .  آيه . ايشان را گفتند در اين غار زويد و خوش بخسبيد و سر ببالين امن نهيد كه ما خواب شما به عبادت جهانيان برگرفتيم .\r\nلطيفه‌اى شنو نيكو : خداوند آنان را در آن كوه ، غارى را پديد كرد و ايشان را در آن غار ايمن كرد چنان كه مؤمنان را در غار گور پنهان و ايمن كرد ، خداوند به آنان در غار رحمت كرد ، چنان كه بر مؤمنان هم در غار گور رحمت كرد ، خداوند آن غار را بر آنان فراخ كرد ، چنان كه بر مؤمنان نيز غار لحد فراخ گردانيد ، خداوند بالاى غار برايشان گشاده كرد تا هوا و نسيم صبا از آنان منقطع نگردد ، چنان كه در روضهء مؤمنان درى از بهشت گشود تا از نسيم بهشت بر ايشان همىوزد .\r\nداستان اصحاب كهف : علما و صحابه و تابعين و ائمّهء هدى از قول حضرت علىّ امير المؤمنين ( ع ) نقل كرده‌اند كه : در روزگار پيشين قومى بودند در زمين روم در شهر ( ترسوس ) « 1 » كه مردم آن شهر بر دين عيسى بودند و تا پادشاهى صالح داشتند روزگار آنها بر نظام ، و بر دين عيسى استوار بودند چون آن پادشاه از دنيا برفت كار آنان نابسامان شد و مردم سر به گمراهى و تباه‌كارى نهادند ، و بت‌پرست شدند ، پادشاه آن زمان جبّارى بود متمرّد و كافرى بت‌پرست دقيانوس نام ، كه گفتند دعوى خدائى كرد ، و مردم را بر طاعت خويش دعوت نمود ، و هركس كه سر در چنبر او نياوردى او را هلاك كردى !\r\n\r\n\r\n","description":"","footnote":"\r\n( 1 ) ظاهرا اين شهر در ساحل شرقى مديترانه است نزديك ( انتاكيه ) كه در آن تاريخ از متصرفات روميان بوده .\r\n","page_name":" 5 ","page_number":5},
  {"content":"\r\n\r\nگويند در آن شهر كاخى عظيم ساخته و بر خود تاجى نهاده كه هر گوشهء آن گوهرى نشانده كه شب تاريك چون شمع مىتافت و پنجاه جوان زيبا از شاه‌زادگان با جمال در كنار وى ايستاده كه هر يكى را تاجى بر سر و عمودى در دست ، و شش جوان ديگر از شاهزادگان با دانش و خرد بر راست و چپ او تمام ايستاده !\r\nروزى به او خبر دادند كه فلان لشكر آمده و قصد ولايت او دارد ! از شنيدن اين خبر لرزه بر اندام او نشست و هراسى بزرگ در دلش پديد آمد ، آن‌چنان‌كه تاج از سر او بيفتاد و روى زرد گشت ! آن روز نوبت كشيك خدمت با يكى از آن شش جوان با دانش و خرد بود ، چون اين حال را بديد و آن دعوى خدائى را شنيده بود ، نزد پنج نفر همكاران رفت و غذا خوردن نتوانست ، سبب را از او پرسيدند ، جريان حال را بگفت كه اين غدّار جبّار دعوى خدائى دارد و من امروز او را در حالى ديدم از بيم و ترس كه خدايان چنان نباشند ! و چنان نترسند ! و من چنين مىانديشم كه خدائى را كسى سزا است كه آفريدگار آسمان و زمين و همهء جهان و جهانيان است و هيچ‌گاه و از هيچ‌چيز ترس و وحشت ندارد . دوستان همگى سخن او را تصديق كردند و گفتند ما را هم همين انديشه به خاطر آمد ليكن زهرهء آن را نداشتيم كه اين حال را كشف كنيم و همگى به يك آواز گفتند دقيانوس خدا نيست ! ! و جز آفرينندهء آسمانها و زمين خدائى نيست .\r\nآنگاه يكى از آنها يمليخا نام كه كشف اين حال را كرده بود گفت : يقين بدانيد كه ما با اين دين ميان اين قوم نتوانيم زيست ، ما را ببايد گريخت ، اين بود كه هر شش نفر در وقت غفلت و موقع خلوت به بهانهء اسب‌دوانى از شهر بيرون شدند ، چون چند ميلى ، گرم اسب براندند يمليخا گفت : از اسب فروآئيد كه ناز اين جهان از ما شد و نياز آن جهانى آمد ، و چون آن جوانان نعمت پرورده ، كلفت و مشقت اختيار كردند و محنت را بر نعمت گزيدند آن روز هفت فرسنگ پياده راه پيمودند ، تا گرسنه و تشنه ، شبانى را ديدند و از او شير خواستند ، شبان گفت : دارم ، ليكن قيافه و چهرهء شماها به پادشاه‌زادگان ماند و بر شما اثر پادشاهى مىبينم نه نشانهء فقر و درويشى ! و چنان دانم كه شما از دقيانوس گريخته‌ايد ! قصّهء خود را با من بگوئيد ، گفتند ما دينى داريم كه دروغ گفتن روا نباشد اگر ما قصّهء خود را بازگوئيم ، از تو بما گزندى نباشد ؟ گفت : نه ! همين‌كه شبان از داستان آنها آگاه شد به‌پاى ايشان درافتاد و گفت : ديرى است كه مرا در دل همين آيد كه شما مىگوئيد ، پس صبر كنيد تا من گوسفندان را به خداوندان آنها بازرسانم كه همه امانت است ! شبان گوسفندان را بازسپرد و بازآمد و سگ شبان هم با آنان به راه افتاد !\r\nپس جوانان شبان را گفتند اين سگ را بران كه سگ غمّاز است و باشد كه به بانك خود رسوائى كند ! ولى هرچند شبان سگ براند ، نرفت و آخر آن سگ به زبانى رسا آواز داد كه مرا مرانيد و دست از من بداريد من شما را پاسبانى كنم تا دشمن بر شما ظفر نيابد ، و اگر شما را نزد خداوند قربى باشد مرا هم از آن نعمت بىبهره مسازيد ، پس چون آن را شنيدند سگ را با خود بردند و شبان آنها را به كوهى رسانيد به نام بنگلوس : و در آنجا غارى بود و نزديك غار درخت ميوه و چشمهء آبى بود ، همگى از آن ميوه و از آن بخوردند و به غار شدند .\r\n\r\nسوره 18 آيه 11\r\n11 -  فَضَرَبْنا عَلَى آذانِهِمْ فِي الْكَهْفِ سِنِينَ عَدَداً .  آيه . يعنى آنان را خواب كرديم و چه‌بسا كه چشم آنها باز بوده و از پهلو به پهلو مىشدند و ليكن چون خواب با شنيدن راست نمىآيد ، ما شنيدن را از آنها سلب كرديم چه صاحب روح چون بخوابد گوش او از شنيدن افتد و عقل از او سلب شود و اين حالت خواب چند سال به درازا كشيد .\r\n\r\nسوره 18 آيه 12\r\n12 -  ثُمَّ بَعَثْناهُمْ لِنَعْلَمَ أَيُّ الْحِزْبَيْنِ أَحْصى .  آيه . گويند مراد از دو حزب ، دو دسته از همان گروه جوانان است كه راجع به مدّت ماندن در غار اختلاف‌نظر داشتند چنان كه بعضى آنها گفتند يك يا دو روز مانديم و برخى بيشتر ! جمعى از مفسّرين گفته‌اند : مراد از دو حزب گروه جوانان و مردم آن شهرند كه باهم در مدّت اختلاف داشتند !\r\nدنبالهء داستان : نوشته‌اند چون دقيانوس از غيب آنان آگاه شد و به او گفتند كه آنان دينى ديگر گزيدند و گريختند ، وى با لشكر خويش بر اثر آنان برفت تا به در غار رسيد و آثار رفته‌ها ديد و از برگشته‌ها نبود ! چون در غار شدند خداوند ايشان را در حمايت\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nو رعايت خود بداشت و چشم دشمن را نابينا از ديدن آنها كرد ! برخى گفته‌اند كه ايشان را در غار خفته بديدند ولى هيچ كس از آنها طاقت آن نداشت كه در درون غار شود ! پس دقيانوس گفت : چون منظور ما هلاك آنان است جلو درب غار را با سنگ برآريد تا از گرسنگى و تشنگى و بىهوائى هلاك شوند ! پس چنان كردند و بازگشتند ولى خداوند نسيم فرح‌بخش از سقف غار به آنها مىفرستاد !\r\nدر خاتمه نوشته‌اند : دو نفر مرد باايمان كه ايمان خود را از دقيانوس پنهان داشته بودند لوحى از روى آماده كرده و شرح حال هشت نفر را بر آن نوشتند و در غار نصب كردند تا كسانى كه از حال آنان در آينده آگاه مىشوند آنان را بشناسند كه اهل ايمانند و از كفر گريخته و به غار پناهنده شدند .\r\n\r\nتفسير لفظى [ آيات 13 الى 22 
  ]\r\n13 -  نَحْنُ نَقُصُّ عَلَيْكَ نَبَأَهُمْ بِالْحَقِّ إِنَّهُمْ فِتْيَةٌ آمَنُوا بِرَبِّهِمْ وَ زِدْناهُمْ هُدىً .  ما بر تو ( اى محمّد ) خبر ايشان را به راستى مىخوانيم ، آنان جوانى چند بودند كه به خداوند ايمان آورده بودند و ما هم ايشان را راه راست افزوديم .\r\n14 -  وَ رَبَطْنا عَلى قُلُوبِهِمْ إِذْ قامُوا فَقالُوا رَبُّنا رَبُّ السَّماواتِ وَ الْأَرْضِ لَنْ نَدْعُوَا مِنْ دُونِهِ إِلهاً لَقَدْ قُلْنا إِذاً شَطَطاً .  بر دل ايشان رابطهء معرفت و عصمت نهاديم و به الهام ايمان بند بستيم ، آنگاه كه برخاستند ، گفتند :\r\nخداى ما پروردگار آسمانها و زمين است و جز او خدائى را نخوانيم كه اگر خوانيم در آن حال كژ و ناسزا و دروغ گفته باشيم .\r\n15 -  هؤُلاءِ قَوْمُنَا اتَّخَذُوا مِنْ دُونِهِ آلِهَةً لَوْ لا يَأْتُونَ عَلَيْهِمْ بِسُلْطانٍ بَيِّنٍ فَمَنْ أَظْلَمُ مِمَّنِ افْتَرى عَلَى اللَّهِ كَذِباً .  اينان كسان ما هستند كه جز خداى يگانه خدايان ديگر گرفتند ( و بتان پرستيدند ) چرا بر خدائى اين بتان حجّتى نياوردند ؟ پس كيست ستمكارتر از كسى كه بر خداوند دروغ سازد و دعوى شريك نمايد ؟\r\n16 -  وَ إِذِ اعْتَزَلْتُمُوهُمْ وَ ما يَعْبُدُونَ إِلَّا اللَّهَ فَأْوُوا إِلَى الْكَهْفِ يَنْشُرْ لَكُمْ رَبُّكُمْ مِنْ رَحْمَتِهِ وَ يُهَيِّئْ لَكُمْ مِنْ أَمْرِكُمْ مِرْفَقاً .  ( در دل ايشان افكنديم ) كه آنگاه كه از قوم خويش دورى جستيد و جدائى گرفتيد و آنچه قوم شما مىپرستيدند جز خداى يگانه بود ، پس ( گفتيم ) در كهف رويد كه خداوند رحمت خود را بر شما گستراند و براى شما آسايشگاه و روزى راحت باز سازد .\r\n17 -  وَ تَرَى الشَّمْسَ إِذا طَلَعَتْ تَزاوَرُ عَنْ كَهْفِهِمْ ذاتَ الْيَمِينِ وَ إِذا غَرَبَتْ تَقْرِضُهُمْ ذاتَ الشِّمالِ وَ هُمْ فِي فَجْوَةٍ مِنْهُ .  و آفتاب را بينى آنگاه كه برآيد ، از تيغ غار آنان بسوى راست بگردد ، و چون غروب كند از سوى چپ واگردد . درحالىكه آنها در گشادى غارند .  ذلِكَ مِنْ آياتِ اللَّهِ مَنْ يَهْدِ اللَّهُ فَهُوَ الْمُهْتَدِ وَ مَنْ يُضْلِلْ فَلَنْ تَجِدَ لَهُ وَلِيًّا مُرْشِداً .  اين امر از شگفتيهاى خداوند است . هركه را راه نمايد او راه‌يافتهء او است و هركه را گمراه و بيراه كرد ( برحسب شايستگى و استعداد ) ( اى محمّد ) تو هرگز راهيابى براى او نيابى !\r\n18 -  وَ تَحْسَبُهُمْ أَيْقاظاً وَ هُمْ رُقُودٌ وَ نُقَلِّبُهُمْ ذاتَ الْيَمِينِ وَ ذاتَ الشِّمالِ وَ كَلْبُهُمْ باسِطٌ ذِراعَيْهِ بِالْوَصِيدِ لَوِ اطَّلَعْتَ عَلَيْهِمْ لَوَلَّيْتَ مِنْهُمْ فِراراً وَ لَمُلِئْتَ مِنْهُمْ رُعْباً .  تو پندارى كه ايشان بيدارند و چون چشمهاشان باز بوده ! و حال آنكه در خوابند و ما آنها را از راست به چپ و از چپ به راست مىگردانيم ( تا سالم بمانند ) و سگ آنها دو دست خود را بر درگاه غار گسترانيده ! و اگر تو بر آنها نگرى ، به فراز بازگردى و از ايشان رعب و ترس خواهى داشت .\r\n19 -  وَ كَذلِكَ بَعَثْناهُمْ لِيَتَساءَلُوا بَيْنَهُمْ قالَ قائِلٌ مِنْهُمْ كَمْ لَبِثْتُمْ قالُوا لَبِثْنا يَوْماً أَوْ بَعْضَ يَوْمٍ قالُوا رَبُّكُمْ أَعْلَمُ بِما لَبِثْتُمْ .  همچنان ايشان را از خواب بينگيزانيديم تا از يكدگر بپرسند ( از مدّت درنگ خويش در غار ) چنان كه يكى از آنان گفت : چه مدّت درنگ داشتيد ؟ بعضى گفتند يك روز يا نيمروز ! ديگران گفتند خداوند\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nشما به مدّت درنگ شما آگاه است و مىداند !  فَابْعَثُوا أَحَدَكُمْ بِوَرِقِكُمْ هذِهِ إِلَى الْمَدِينَةِ فَلْيَنْظُرْ أَيُّها أَزْكى طَعاماً فَلْيَأْتِكُمْ بِرِزْقٍ مِنْهُ وَ لْيَتَلَطَّفْ وَ لا يُشْعِرَنَّ بِكُمْ أَحَداً .  پس يكى از خودتان را با اين درمى كه داريد به شهر فرستيد تا بنگرد كجا طعامى خوش و گواراست تا براى شما از آن خوراك آورد و بايد پنهان رود و آرام باشد مبادا كسى از حال شما آگاه شود !\r\n20 -  إِنَّهُمْ إِنْ يَظْهَرُوا عَلَيْكُمْ يَرْجُمُوكُمْ أَوْ يُعِيدُوكُمْ فِي مِلَّتِهِمْ وَ لَنْ تُفْلِحُوا إِذاً أَبَداً .  ايشان اگر بر شما دست يابند از غار بيرون كشند و شما را سنگ‌باران كنند ، يا شما را در كيش خود برند كه هرگز رستگارى نخواهيد داشت .\r\n21 -  وَ كَذلِكَ أَعْثَرْنا عَلَيْهِمْ لِيَعْلَمُوا أَنَّ وَعْدَ اللَّهِ حَقٌّ وَ أَنَّ السَّاعَةَ لا رَيْبَ فِيها إِذْ يَتَنازَعُونَ بَيْنَهُمْ أَمْرَهُمْ فَقالُوا ابْنُوا عَلَيْهِمْ بُنْياناً رَبُّهُمْ أَعْلَمُ بِهِمْ قالَ الَّذِينَ غَلَبُوا عَلى أَمْرِهِمْ لَنَتَّخِذَنَّ عَلَيْهِمْ مَسْجِداً .  و همچنان ديدار داديم و آگاهى نموديم ايشان را تا بدانند كه وعدهء حقّ حقّ است و اينكه در ( آمدن ) روز رستاخيز شكّ و ريبى نيست ، آنگاه كه مردم از قصّهء اصحاب كهف آگاه شدند باهم اختلاف و تنازع داشتند ميان خودشان ( كه آيا اين‌ها خواب بوده‌اند ( در مدّت 309 سال يا مرده و دوباره زنده شده‌اند ) بعضى مىگفتند روى جايگاه آنان ساختمانى كنيد كه معرّف آنها باشد و همچنين در مدّت مكث آنان در غار نيز باهم اختلاف داشتند درحالىكه خداى آنها به آن مدّت دانا بود ، پس از آن آنان كه در امر و عقيده غالب شدند گفتند ما بر روى جايگاه آنان سجده‌گاهى مىسازيم !\r\n22 -  سَيَقُولُونَ ثَلاثَةٌ رابِعُهُمْ كَلْبُهُمْ وَ يَقُولُونَ خَمْسَةٌ سادِسُهُمْ كَلْبُهُمْ رَجْماً بِالْغَيْبِ وَ يَقُولُونَ سَبْعَةٌ وَ ثامِنُهُمْ كَلْبُهُمْ .  بعضى مردم مىگفتند ايشان سه تن بودند كه چهارمى آنها سگشان بوده ، بعضى ديگر مىگفتند آنان پنج نفر بودند و سگ ششمى ايشان بوده ، عدّه‌اى ديگر مىگفتند شمارهء آنها هفت نفر بود كه سگشان هشتمى بشمار آمده ( اين قول به نظر درست است )  قُلْ رَبِّي أَعْلَمُ بِعِدَّتِهِمْ ما يَعْلَمُهُمْ إِلَّا قَلِيلٌ فَلا تُمارِ فِيهِمْ إِلَّا مِراءً ظاهِراً وَ لا تَسْتَفْتِ فِيهِمْ مِنْهُمْ أَحَداً .  بگو ( اى محمّد ) پروردگار من به شمارهء آنها دانا است و مردم جز اندكى ندانند ، پس تو با ايشان در اين كار پيكار مكن مگر به صورت ظاهر ( به آنچه تو را قرآن رهنمائى كند ) و از آنها در كار اصحاب كهف از هيچ‌يك از يهودان فتوى مپرس .\r\n\r\nتفسير ادبى و عرفانى\r\n\r\nسوره 18 آيه 13\r\n13 -  نَحْنُ نَقُصُّ عَلَيْكَ نَبَأَهُمْ بِالْحَقِّ إِنَّهُمْ فِتْيَةٌ آمَنُوا .  آيه . شرف بزرگوار و كرامت تمام و نواخت بىنهايت كه خداوند بر اصحاب كهف نهاد كه ايشان را جوان‌مرد خواند چنان كه ابراهيم خليل و يوسف صديق را هم جوان‌مرد خواند .\r\nمصطفى به علىّ ( ع ) فرمود : يا علىّ جوان‌مرد راست‌گو ، وفادار ، امانت‌گزار ، رحيم‌دل ، درويش‌دار ، و مهمان‌نواز است و گفته‌اند سرور همه جوانان يوسف صديق است كه از برادران وى به وى رسيد از انواع بلاها آنچه رسيد ، و چون بر آنان دست يافت گفت : امروز ديگر گناهى نيست !\r\n . . . وَ زِدْناهُمْ هُدىً .  آيه . در خبر است كه مصطفى روزى در جمعى نشسته بود ، سائلى برخاست و سؤال حاجت كرد ، حضرت روى سوى ياران كرد و فرمود با وى جوان‌مردى كنيد ، علىّ ( ع ) برخاست و رفت چون بازآمد يك دينار و پنج درم و يك قرص نان داشت ، حضرت گفت يا علىّ اين چه حال است ؟ گفت : يا رسول اللّه چون سائل سؤال كرد به دلم گذشت كه او را قرص نانى دهم ، باز در دلم آمد كه پنج درم دهم ، باز به خاطرم گذشت كه يك دينار به وى دهم . اكنون روا نداشتم كه آنچه به خاطرم گذشت و بر دلم فراز آمد نكنم ! حضرت فرمود : ( لا فتى الّا علىّ ) - يعنى جوانمرد جز علىّ نيست .\r\n\r\nسوره 18 آيه 14\r\n14 -  وَ رَبَطْنا عَلى قُلُوبِهِمْ .  آيه . خلعتى از كمال محبّت كه همانا افزونى هدايت بود به آنان داديم و ايشان را به بند عصمت ببستيم و بر بساط معرفت بداشتيم و به قيد محبّت استوار كرديم ، و در وادى عنايت ، ايشان را شمع رعايت افروختيم و در دبيرستان\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nازل ، آداب صحبت آموختيم ، تا در عين قدس روان گشتند و در خلوت غار با راز حقيقت پرداختند . آن جوانمردان بر درگاه احديّت بنور ايمان ارجمند بودند و به صفاء توحيد افروخته ! ديدهء اهل آن روزگار به درد شرك و كفر آلوده بود و غيرت دين ، آنان را در حجاب غار برد تا ديده‌هاى آلوده آنها را نبيند .\r\n\r\nسوره 18 آيه 16\r\n16 -  . . . . . فَأْوُوا إِلَى الْكَهْفِ .  آيه . فرمان از جناب جبروت و درگاه ملكوت رسيد كه در اين غار رويد و در كنف حمايت و رحمت حقّ باشيد تا خداوند شما را در پردهء عصمت نگاه دارد و لباس رحمت بپوشاند و در كنف عزّت جاى دهد . اى چه خوش روزگار كسى يا كسانى كه در راهى مىروند ، ناگاه مشمول كلام الا هى  وَ أَلْزَمَهُمْ كَلِمَةَ التَّقْوى  شوند كه كمند تقوى در گردن آنان افكند و به راه راست و سعادت كشد !\r\n\r\nسوره 18 آيه 17\r\n17 -  وَ تَرَى الشَّمْسَ إِذا طَلَعَتْ .  آيه . كسى كه انوار اسرار ازل به باطن وى روى نهد انوار آفتاب صورت چه زهرهء آن دارد كه شعاع خود بر وى افكند ! اين آفتاب صورت ، روشنى دادن خلق راست ، و آن انوار اسرار ، معرفت حق راست ، اين نور صورت است و آن نور سيرت ، اين آفتاب جهان‌افروز و آن انوار دل‌افروز ، اين روشن‌دارندهء جهان تا خلق به دو نگرند و آن روشن‌دارندهء دل تا دوستان حق به ايشان نگرد . انوار اسرار آن جوانمردان در آن غار ، درخشى بيرون داد كه انوار اسرار خورشيد تا بنده دامن در خود چيد و چون سينهء جوانمردان محل انوار اسرار غيبى بود ، اين صفت و حالت خورشيد در تابيدن از راست به چپ و برعكس آن ، در حقّ جوانمردان بود !\r\n\r\nسوره 18 آيه 18\r\n18 -  وَ تَحْسَبُهُمْ أَيْقاظاً وَ هُمْ رُقُودٌ .  آيه . چون ظواهر ايشان نگرى ايشان را در ميدان عمل بينى بيدار و فعّال ! و چون سرائر آنان نگرى ، همگى فارغ در بوستان لطف ذو الجلال ! به ظاهر در عمل ، به باطن در نظارهء لطف ازل ، از عبادت حقّ كمر بر ميان بسته ، و از اعانت خدا ، تاج مشاهدت بر سر نهاده ، كردارى موافق امر ، و ديدارى مطابق حكم دارند .\r\nپيرى را پرسيدند كه ايمان بىعمل ، تمام نيست و اصحاب كهف را عمل نبود ؟ كه چون در روش آمدند در حال بخفتند ! پير گفت : كدام عمل از اين بزرگوارتر ؟ كه خداوند فرمود :  وَ رَبَطْنا عَلى قُلُوبِهِمْ إِذْ قامُوا .  كه بر لسان اهل اشارت ، معنى اين است كه از خود برخاستند و حاصل اعمال بندگان بدان بازآيد كه از خود برخيزند و چون آنان از خود برخاستند به حقّ رسيدند و در آنگاه واسطه از ميان برخيزد و خود تصرّف در ايشان كند و كار ايشان خود سازد . !\r\nدر اين‌باره پير طريقت گفت : الهى چند نهان باشى و چند پيدا ؟ كه دلم حيران گشت و جان شيدا ، تا كى در استتار و تجلّى ؟ كى بود آن تجلّى جاودانى ؟ خدايا ، چند خوانى و رانى ؟ بگداختم در آرزوى روزى كه در آن روز تو مانى ؟ تا كى افكنى و برگيرى ؟\r\nاين چه وعده است بدين درازى و بدين ديرى ؟ .\r\n . . . وَ كَلْبُهُمْ باسِطٌ ذِراعَيْهِ بِالْوَصِيدِ .  آيه . چون فرا راه بودند آن سگك بر پى ايشان افتاد كه شما مهمانان عزيزيد و مهمان عزيز طفيلى برتابد . آن حيوان در موافقت چند گامى برداشت ، تا به قيامت مؤمنان در قرآن داستان وى مىخوانند و او را جلوه مىدهند پس چه گوئى دربارهء كسى كه همهء عمر خويش را در صحبت اولياء به سر آرد و در موافقت ايشان گام بازپس ننهد ؟\r\nخداوند دادگر بلعام با عورا را « دانشمند بزرگ يهود » كه اسم اعظم مىدانست ( چون آن را بىجا به كار بست ) سگ خواند و از درگاه خود براند ، ولى به سگ اصحاب كهف آن همه كرامت كند كه با دوستان خود فراراه خود دارد ، و به جهانيان بنمايد كه : قرب به نوازش ما است ، نه بعلّت خدمت ! و بعد به اهانت ما است نه بعلّت معصيت .\r\n . . . لَوِ اطَّلَعْتَ عَلَيْهِمْ لَوَلَّيْتَ مِنْهُمْ فِراراً .  آيه . خداوند مىگويد : اى محمّد اگر تو به ايشان نگرستى از ايشان بگريختى و دل تو بهم شدى . مراد از اين كلام الهى ، ترساندن مصطفى نيست بلكه بزرگداشت مقام اوست چنان كه\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nدر متعارف گويند فلان كس در بلائى گرفتار بود كه اگر تو بديدى بىهوش گشتى ! پس خداوند خواست تا مصطفى را بزرگ گرداند تا خلق به چشم بزرگداشت به ايشان نگرند .\r\nعالمان طريقت و خداوندان معرفت گويند : بناى كار تصوّف ( صوفيگرى ) بر روش و سيرت اصحاب كهف نهاده‌اند كه اساس آن عبارت است از : تحقيق قصد ، و تجريد ارادت و همّت ، و عزلت از خلق ، و اسقاط علاقت ، و اخلاص در دعوت و انابت ، از خود بيزار و از جهان آزاد ، و به حقّ شاد ، از تحكّم خويش و پسند خويش بازرسته و دست نياز به درگاه بىنياز زده ، گهى از صولت هيبت سوزان و گدازان ، گهى در نسيم انس شادان و نازان !\r\nعارفان شيرين گفتار و خداشناسان نازنين رفتار گويند : خداوند با اصحاب كهف آن كرد كه مادر با فرزند كند ، بدين‌گونه كه : نخست او را گهواره سازد ، پس بخواباند پس بجنباند ، آنگه مگس را پراند ، سپس شير دهد تا بيارامد . خداوند هم با ايشان همان كرد : اوّل غار را برايشان چون گهواره كرد كه  ( وَ يُهَيِّئْ لَكُمْ . . . )  پس آنها را بخوابانيد كه  ( فَضَرَبْنا عَلَى آذانِهِمْ . . . )  سپس آنان را بجنبانيد كه  ( وَ نُقَلِّبُهُمْ ذاتَ الْيَمِينِ . . . )  آنگاه رنج آفتاب از آنان دور ساخت كه  ( وَ تَرَى الشَّمْسَ . . . )  در آخر آنها را شربت رحمت چشانيد كه  ( يَنْشُرْ لَكُمْ رَبُّكُمْ مِنْ رَحْمَتِهِ . . . ) \r\n\r\nتفسير لفظى [ آيات 23 الى 31 
  ]\r\n23 -  وَ لا تَقُولَنَّ لِشَيْءٍ إِنِّي فاعِلٌ ذلِكَ غَداً .  مگوى ( اى محمّد ) براى هيچ چيز و هيچ كارى ، كه من فردا خواهم كرد .\r\n24 -  إِلَّا أَنْ يَشاءَ اللَّهُ وَ اذْكُرْ رَبَّكَ إِذا نَسِيتَ وَ قُلْ عَسى أَنْ يَهْدِيَنِ رَبِّي لِأَقْرَبَ مِنْ هذا رَشَداً . \r\nمگر كه گوئى : اگر خدا بخواهد ، و اگر ( گفتن آن جمله ) را فراموش كردى ، آنگاه كه يادت آمد آن را بگوى ، و بگو : مگر خداوند مرا رهبرى كند مر آنچه را كه راست‌تر و نيكوتر است از آنچه كه از من مىپرسيد .\r\n25 -  وَ لَبِثُوا فِي كَهْفِهِمْ ثَلاثَ مِائَةٍ سِنِينَ وَ ازْدَادُوا تِسْعاً .  و آنان در غار خود ماندند در مدّت سيصد سال و نه سال بر آن بيفزودند « 1 » .\r\n26 -  قُلِ اللَّهُ أَعْلَمُ بِما لَبِثُوا لَهُ غَيْبُ السَّماواتِ وَ الْأَرْضِ أَبْصِرْ بِهِ وَ أَسْمِعْ ما لَهُمْ مِنْ دُونِهِ مِنْ وَلِيٍّ وَ لا يُشْرِكُ فِي حُكْمِهِ أَحَداً .  بگو اى محمّد ، خداوند داناتر است به آن درنگ كه ايشان كردند ، و خداوند راست ناپيداهاى آسمانها و زمين ، چه بينائى و چه شنوائى كه او راست ! نيست آنان را جز خداوند يارى و كسى در حكم خداوند شريك نيست .\r\n27 -  وَ اتْلُ ما أُوحِيَ إِلَيْكَ مِنْ كِتابِ رَبِّكَ لا مُبَدِّلَ لِكَلِماتِهِ وَ لَنْ تَجِدَ مِنْ دُونِهِ مُلْتَحَداً . \r\nبخوان ( اى پيغمبر ) آنچه از سوى خدا به تو پيغام آمد ، سخنان خدا را بدل‌كننده‌اى نيست ، و هرگز جز او پناهى و پشتيوانى نيابى .\r\n28 -  وَ اصْبِرْ نَفْسَكَ مَعَ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ وَ لا تَعْدُ عَيْناكَ عَنْهُمْ تُرِيدُ زِينَةَ الْحَياةِ الدُّنْيا .  و شكيبائى ده خويشتن را با كسانى كه خداى خود را هر بامداد و شامگاه مىخوانند و در آنچه مىكنند خدا را مىخواهند و تو دو چشم را از ايشان مگردان كه رموز اين جهانى و آرايش آن را بخواهى !  وَ لا تُطِعْ مَنْ أَغْفَلْنا قَلْبَهُ عَنْ ذِكْرِنا وَ اتَّبَعَ هَواهُ وَ كانَ أَمْرُهُ فُرُطاً .  و فرمان‌بردار و سخن‌نيوش مباش كسى را كه ما دل او را از ياد خويش غافل ساختيم و او بر پى هواى نفس خويش ايستاد و كار او تباه شد !\r\n29 -  وَ قُلِ الْحَقُّ مِنْ رَبِّكُمْ فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ إِنَّا أَعْتَدْنا لِلظَّالِمِينَ ناراً أَحاطَ بِهِمْ سُرادِقُها .  و بگو پيغام و سخن راست از جانب خداوند است ، هركه خواهد ايمان آورد و هركه خواهد كافر گردد ، ما براى\r\n\r\n\r\n","description":"","footnote":"\r\n( 1 ) ظاهرا ، نه سال ، تفاوت ماه شمسى و قمرى است كه تقريبا هر صد سال سه سال تفاوت مىكند .\r\n","page_name":" 10 ","page_number":10},
  {"content":"\r\n\r\nستمكاران آتشى آماده ساخته‌ايم كه سراپردهء آنان را فراگرفته است .  وَ إِنْ يَسْتَغِيثُوا يُغاثُوا بِماءٍ كَالْمُهْلِ يَشْوِي الْوُجُوهَ بِئْسَ الشَّرابُ وَ ساءَتْ مُرْتَفَقاً  و اگر آبى خواهند ، آبى به آنها داده خواهد شد مانند درد روغن داغ يا مس گداخته ، كه روىهاى آن را مىسوزاند و بد نوشابه و بد فروآمد جائى است .\r\n30 -  إِنَّ الَّذِينَ آمَنُوا وَ عَمِلُوا الصَّالِحاتِ إِنَّا لا نُضِيعُ أَجْرَ مَنْ أَحْسَنَ عَمَلًا .  كسانى كه ايمان آوردند و كارهاى نيك كردند ، ما مزد كردار آن كس كه كار نيكو كرده تباه نكنيم .\r\n31 -  أُولئِكَ لَهُمْ جَنَّاتُ عَدْنٍ تَجْرِي مِنْ تَحْتِهِمُ الْأَنْهارُ يُحَلَّوْنَ فِيها مِنْ أَساوِرَ مِنْ ذَهَبٍ وَ يَلْبَسُونَ ثِياباً خُضْراً مِنْ سُنْدُسٍ وَ إِسْتَبْرَقٍ مُتَّكِئِينَ فِيها عَلَى الْأَرائِكِ نِعْمَ الثَّوابُ وَ حَسُنَتْ مُرْتَفَقاً  براى آنان بهشتهاى هميشگى است كه جوىها از زير درختان جايگاه آنها روان است و در آن بهشتها از دستينه‌هاى زر آرايش مىشوند و جامه‌هائى از ابريشم و ستبرك مىپوشند و بر تختها و پشتىها در بهشت تكيه زده‌اند كه نيك پاداشى است و نيكو فروآمدن جائى است .\r\n\r\nتفسير ادبى و عرفانى\r\n\r\nسوره 18 آيه 23\r\n23 -  وَ لا تَقُولَنَّ لِشَيْءٍ إِنِّي فاعِلٌ ذلِكَ غَداً .  آيه . هركس گام در راه خداشناسى برداشت و قدم در كوى معرفت اللّه نهاد و بدانست كه خلق همه اسير قدرت اويند و در حبس مشيّت و بر گذرگاه قضا و قدر او ! اختيار اختيار نكند و خود را كار نسازد و حكم نكند و همه كار خود را به مشيت و خواست خداوند افكند و آنگاه تكليف خويش در آنچه خدا ساخته نياميزد و چنان‌كه حكم خدا بر او مىگردد بىمعارضه با آن مىسازد و به زبان حال گويد :\r\nچنان كه پير طريقت گفت : الهى ، اين بوده و هست و بودنى ، من به قدر و شأن تو نادانم ، و سزاى تو را نتوانم ، در بيچارگى خود گردانم ، روز به روز بر زيانم ، چون منى چون بود ! چنانم ! از نگريستن در تاريكى به فغانم ، كه خود بر هيچ چيز هست ماندنم ندانم ، چشم بر روى دارم كه تو مانى ، و من نمانم ، چون من كيست ؟ گر آن روز ببينيم ، اگر ببينيم به جان فداى آنم .\r\n\r\nسوره 18 آيه 24\r\n24 -  إِلَّا أَنْ يَشاءَ اللَّهُ وَ اذْكُرْ رَبَّكَ إِذا نَسِيتَ .  آيه . گفته‌اند : چون خود و خلق را فراموش كردى خداى را به ياد آر .\r\nخداوند مىگويد : چون هواى نفس زير پاى آوردى و جاه خلق از دل بيرون كردى ما را ياد كن و به اين ياد جان پاك خود را شاد كن . هواى خلق بت است و جاه خلق زنّار ، تا از بت بيزار نگردى خداى يگانه‌پرست نشوى ، و تا زنّار نگشائى مسلمان نباشى .\r\nبزرگان گفته‌اند عارفى بزرگوار جاى عظيم در ميان خلق داشت ، ترسيد كه آن جاه او را مغرور و هلاك كند ، برخاست و به سفرى بيرون شد و چون ماه رمضان بود به حكم شرع روزه را گشود و چون از سفر بازگشت هنوز ماه رمضان بود ولى او آن روز روزه نداشت و خلق را از عذر وى آگاهى نه ، اندر شهر طعام همىخورد تا مردم بر او گرد آمدند و او را قفا مىزدند كه بىدين است ، يكى از دانشمندان محقّق گفت آن ساعت كه او را قفا همىزدند نزديك او شدم تا چه گويد ؟ شنيدم با خويشتن مىگفت : اى نفس باز هم خلق‌پرستى ؟ نه ! به جاه خلق مغرورى ؟ نه ! چگونه آوردمت تا خداى پرستى نه خلق !\r\nشيخ جنيد گويد : حقيقت ذكر ، فناء در مذكور است ، ذكر نه همه آنست كه تو به اختيار خويش از روى تكلّف ، لب جنبانى ، آن خود تذكّر است و تذكّر تصنّع است . ذكر حقيقى آنست كه زبان همه دل شود و دل همه سرّ گردد و سرّ عين مشاهدت شود و اصول تفرقت منقطع گردد و كمال جمعيّت در عالم معيّت از اين مقام پديد آيد ، كه گفته‌اند : چون تجلّى صحيح باشد ، زبان و دل و سرّ يكى باشد ، چنان كه ذكر در سرّ مذكور شود و جان در سرّ ، نور عيان گردد و عيان از بيان دور ؟\r\n\r\nسوره 18 آيه 28\r\n28 -  وَ اصْبِرْ نَفْسَكَ مَعَ الَّذِينَ يَدْعُونَ رَبَّهُمْ .  آيه . اى محمّد ، به نفس با درويشان باش كه دل در قبضهء صفت است و با صحبت ايشان نپردازد و محبّت اغيار در آن نگنجد ، پس دل به دست ما نيست تا به كسى دهيم يا ندهيم و ما را در آن تصرّفى نيست و مهر اغيار را در آن مدخل نه !\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n . . . بِالْغَداةِ وَ الْعَشِيِّ .  آيه . وقت دعا و ذكر معيّن كرد : بامداد و شبانگاه ، چون به ارادت رسيد بر معنى حال گفت  يُرِيدُونَ وَجْهَهُ ،  يعنى پيوسته و هميشه او را خواهند در حالتى كه پاى به دو گيتى فرانهاده و از خلق آزاد گشته و از خود بازرسته است !\r\n . . . وَ لا تَعْدُ عَيْناكَ عَنْهُمْ .  آيه . اى محمّد اينان كه بدين صفتند چشم از ايشان نه بگردان كه ايشان دل از ما نه بگردانيدند ، تو امروز نظر خود را از ايشان مبر ، منهم فردا نظر آنان را از خود منع نمىكنم . اى محمّد ثمرهء ارادت ايشان امروز صحبت و مرافقت و نظر تو فردا قربت و مشاهدت است .\r\n\r\nتفسير لفظى [ آيات 32 الى 46 
  ]\r\n32 -  وَ اضْرِبْ لَهُمْ مَثَلًا رَجُلَيْنِ جَعَلْنا لِأَحَدِهِما جَنَّتَيْنِ مِنْ أَعْنابٍ وَ حَفَفْناهُما بِنَخْلٍ وَ جَعَلْنا بَيْنَهُما زَرْعاً .  ( اى محمّد ) برابر آنها مثال زن به دو مردى كه به يكى از آنها دو باغ رز داديم و گرداگرد آن را نخلستان كرديم و ميان آن دو باغ را كشت‌زار نموديم .\r\n33 -  كِلْتَا الْجَنَّتَيْنِ آتَتْ أُكُلَها وَ لَمْ تَظْلِمْ مِنْهُ شَيْئاً وَ فَجَّرْنا خِلالَهُما نَهَراً .  هر دو باغ رز ، ميوهء خود را دادند و هيچ از مقدار توانائى رزها كمبود و اندك نبود ، و زير آن درختان ، جوىها رانديم .\r\n34 -  وَ كانَ لَهُ ثَمَرٌ فَقالَ لِصاحِبِهِ وَ هُوَ يُحاوِرُهُ أَنَا أَكْثَرُ مِنْكَ مالًا وَ أَعَزُّ نَفَراً .  و آن صاحب باغ جز آن مال ، دارائى ديگر هم داشت پس با يار خويش كه با او محاوره و گفتگو مىكرد گفت : من بيشتر از تو مال دارم و انبوه خادمان من افزونتر است .\r\n35 -  وَ دَخَلَ جَنَّتَهُ وَ هُوَ ظالِمٌ لِنَفْسِهِ قالَ ما أَظُنُّ أَنْ تَبِيدَ هذِهِ أَبَداً .  ( آن مرد ) داخل باغ خود شد و او كه بر خويشتن ستم كار بود ، گفت : گمان نمىكنم هرگز اين باغ از ميان برود و اين جهان به سر آيد ؟ هرگز !\r\n36 -  وَ ما أَظُنُّ السَّاعَةَ قائِمَةً وَ لَئِنْ رُدِدْتُ إِلى رَبِّي لَأَجِدَنَّ خَيْراً مِنْها مُنْقَلَباً .  و نه پندارم كه رستاخيز هرگز بر پاى شود و اگر بسوى پروردگارم باز برند ، از اين دو باغ كه دارم بهتر بهره و نصيب خواهم داشت !\r\n37 -  قالَ لَهُ صاحِبُهُ وَ هُوَ يُحاوِرُهُ أَ كَفَرْتَ بِالَّذِي خَلَقَكَ مِنْ تُرابٍ ثُمَّ مِنْ نُطْفَةٍ ثُمَّ سَوَّاكَ رَجُلًا .  رفيق او كه روياروى با او گفتگو مىكرد گفت : آيا به خدائى كه تو را از قطرهء آبى آفريد آنگاه تو را قد كشيد و اندامها راست كرد تا مردى شدى ، كافر گشتى ؟\r\n38 -  لكِنَّا هُوَ اللَّهُ رَبِّي وَ لا أُشْرِكُ بِرَبِّي أَحَداً .  ليكن من مىگويم كه او است خداى من و من با خداى خويش كسى را انباز نگيرم .\r\n39 -  وَ لَوْ لا إِذْ دَخَلْتَ جَنَّتَكَ قُلْتَ ما شاءَ اللَّهُ لا قُوَّةَ إِلَّا بِاللَّهِ إِنْ تَرَنِ أَنَا أَقَلَّ مِنْكَ مالًا وَ وَلَداً . \r\nچرا وقتى داخل باغ شدى نگفتى : اين خداى خواست و اين خداى كرد و توانى نيست جز به خداى يكتا . ( اى بيچاره ) اگر مىبينى كه من از حيث مال و فرزند از تو كمترم !\r\n40 -  فَعَسى رَبِّي أَنْ يُؤْتِيَنِ خَيْراً مِنْ جَنَّتِكَ وَ يُرْسِلَ عَلَيْها حُسْباناً مِنَ السَّماءِ فَتُصْبِحَ صَعِيداً زَلَقاً .  پس چه‌بسا كه خداوند من ، بهتر از بهشت تو به من بدهد و بر بهشت تو سنگ‌باران از آسمان فروگشايد پس در نتيجهء آن هامونى شود كه پاى روى آن بلغزد !\r\n41 -  أَوْ يُصْبِحَ ماؤُها غَوْراً فَلَنْ تَسْتَطِيعَ لَهُ طَلَباً .  يا آب آن باغ بر زمين فرورود و تو نتوانى آن را بر روى زمين بازجوئى ! هر قدر كاوش و جستجو كنى !\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n42 -  وَ أُحِيطَ بِثَمَرِهِ فَأَصْبَحَ يُقَلِّبُ كَفَّيْهِ عَلى ما أَنْفَقَ فِيها وَ هِيَ خاوِيَةٌ عَلى عُرُوشِها وَ يَقُولُ يا لَيْتَنِي لَمْ أُشْرِكْ بِرَبِّي أَحَداً .  و ميوه‌هاى آن دو باغ تباه و نابود شد و بامدادان ( آن مرد ) دست بر دست مىپيچيد بر آن مالها ، كه هزينهء آبادى باغها كرده بود و اكنون ديوارهاى آن روى درختان افتاده و مىگفت اى كاش من با خداى خويش انباز نگرفتمى !\r\n43 -  وَ لَمْ تَكُنْ لَهُ فِئَةٌ يَنْصُرُونَهُ مِنْ دُونِ اللَّهِ وَ ما كانَ مُنْتَصِراً .  او را گروهى و كسانى نبود كه ياريش دهند فرود از خداى يكتا ! و او هم يارانى نداشت كه از خود اين بلا دفع كند !\r\n44 -  هُنالِكَ الْوَلايَةُ لِلَّهِ الْحَقِّ هُوَ خَيْرٌ ثَواباً وَ خَيْرٌ عُقْباً .  اينجا است كه به كار آمدن و به مهربانى باز آمدن خداى راست و درست است ، كه او بهترين پاداش و بهترين سرانجام است .\r\n45 -  وَ اضْرِبْ لَهُمْ مَثَلَ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ فَأَصْبَحَ هَشِيماً تَذْرُوهُ الرِّياحُ وَ كانَ اللَّهُ عَلى كُلِّ شَيْءٍ مُقْتَدِراً .  اى محمّد براى آنها مثال زندگانى اين جهان زن كه مانند آبى است كه ما از آسمان فرومىآوريم پس از گياه‌هاى گوناگون زمين بررست ، پس از آن خشك شد و باد آنها را در هوا پراكنده كرد و خداوند يگانه بر همهء اين آوردن‌ها و بردنها توانا است .\r\n46 -  الْمالُ وَ الْبَنُونَ زِينَةُ الْحَياةِ الدُّنْيا وَ الْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَ خَيْرٌ أَمَلًا .  مال و فرزند آرايش اين جهانند و كارهاى نيك نزد خداوند از حيث پاداش ، برتر و بالاتر و به فردا اميدوارتر است .\r\n\r\nتفسير ادبى و عرفانى\r\n\r\nسوره 18 آيه 32\r\n32 -  وَ اضْرِبْ لَهُمْ مَثَلًا رَجُلَيْنِ .  آيه . حاصل اين آيت داستان دو برادر يهودى است كه مال از پدر به آنها رسيد يكى همه را به مستحقان و مستمندان داد و ديگرى باغ و خانه و خدم و حشم آراست ، روزى برادر فقير نزد او آمد و درخواست كمك كرد :\r\nبرادر او را سرزنش داد كه مال را چه كردى ؟ گفت در راه خدا و براى ثواب آخرت دادم گفت ببين باغ من چقدر بارده و خرّم است و تو به خيال موهوم همه را از دست دادى ؟ و او را از خود راند ؟ و همين‌كه موقع محصول باغ رسيد آفتى نازل و همه آن را مانند گياه خشك در برابر باد قرار داد تا عبرت بىدينان و مغروران گردد ! و در اين آيه خداوند به پيغمبر امر مىدهد كه اين مثل را براى دو برادر زند كه يكى ايمان آورد ( حرث نام ) و ديگرى ( ابوجهل نام ) كه منكر همه آنها بود !\r\nامّا به ذوق اهل ارادت ، اشارت است به دو مرد كه يكى صاحب آرزو بود و دولت مىخواست بىرنج تمام ، و كارها بر نظام ! چون كسى كه آرزوى درّ شب‌افروز كند بىآنكه خطر دريا بيند ! و اين مرد همچنين در راه پندار خود افسرده بمانده و هيچ زحمت ناكشيده و هيچ رنج نابرده و به نقد خويش و وجد خويش كه در به دو ارادت روى به او نموده ، غرّه شده و تكيه بر آن كرده و نفس خود را به هوا و هوس و شهوت الفت داده ، تا سرانجام از آن وقت و وجد افتاده و مرتد طريقت گشته و او را در رشتهء مردودان و مهجوران كشيده‌اند ، آرى در صحبت چنين كس سود نيست و بهرهء او از آتش جز دود نيست !\r\nمرد ديگر طالب استقامت است و عنايت ازلى در او رسيده و توفيق الهى همراه او گشته به حسن معاشرت و صدق معاملت روزافزون شده و به آرزوى خويش رسيده صحبت اين مرد همه سود است و آتش او همه بىدود !\r\nمرد اوّل از غافلان است ، زينت و آرايش وى ، مال و فرزندان است و مرد دوّم از عارفان است و زينت و آرايش امروز او ، ايمان و يقين و فردا جنّت نعيم و جاودان است .\r\n\r\nسوره 18 آيه 46\r\n46 -  الْمالُ وَ الْبَنُونَ زِينَةُ الْحَياةِ الدُّنْيا .  آيه . اين آيت اشارت به مرد اوّل است چنان كه در شب معراج چون سيّد خاتم خواست برگردد گفتند : اى سيّد عالم سلام به كسانى رسان كه دلهاشان از زينت دنيا و صحبت خلق بپرداختند و قناعت و صحبت با درويشان را اختيار كرده‌اند .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nجوانمردانى كه ظاهر ايشان به خدمت و حرمت آراسته و باطن ايشان به نسيم رضا وابسته و ديده‌شان كحل تجلّى يافته ، جز به عبرت ننگرند و جز آيات و روايات قدرت نبينند ، گوش و زبانشان ، بند حرمت به حكم شريعت بنهاده تا جز حق و حقيقت نشنوند و جز راستى و درستى نگويند ، دست و پايشان به بند عصمت و طهارت بسته تا نشست و برخاستشان جز بر وفق فرمان نبود .\r\n . . . وَ الْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَ خَيْرٌ أَمَلًا .  آيه . بعضى مفسّران ، باقيات صالحات را گفتن : ( سبحان اللّه و الحمد للّه و لا إله الّا اللّه و اللّه اكبر ) . دانسته‌اند ، برخى ديگر نيكوكاريها و خيرات و احسان و دستگيرى بىنوايان گفته‌اند . و به زبان عرفان نزد اهل ذوق آنست كه زير پرچم ولايت حقيقت آيد تا به گوش خرد جز آن نشنود كه رضاى دوست بود و جز آن ننگرد كه جز مراد دوست بود و جز آن نگويد كه به فرمان دوست بود . آنگاه چنين كس را اين خلعت دهند كه هرچه وى مىكند ، اندر تقريب لطف ، به خود حوالت مىكند و در مورد مصطفى  ما رَمَيْتَ إِذْ رَمَيْتَ  گويد كه فعل تيراندازى از روى صورت از رسول آمد ، لكن چون رسول اندر حمايت عصمت بود و زير لواء حقيقت ، فعل وى جز به فرمان خداوند نبود كه خداوند آن را به وصف خويش حوالت فرمود تا معلوم گردد كه صادقان و عاشقان ، پى جز به فرمان ننهند و پيوسته خود را دربند حقيقت و دام شريعت مقيّد بينند . و محكم دارند ، و نام خداى مونس ايشان است و ذكر خداوند پيشهء ايشان و رضاى خداوند قبلهء ايشان و مهر خداوند در دل ايشان . ازاين‌رو خداوند به فضل خويش با ايشان فرمود كه :  « الْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَ خَيْرٌ أَمَلًا . . . » \r\n\r\nتفسير لفظى [ آيات 47 الى 59 
  ]\r\n47 -  وَ يَوْمَ نُسَيِّرُ الْجِبالَ وَ تَرَى الْأَرْضَ بارِزَةً وَ حَشَرْناهُمْ فَلَمْ نُغادِرْ مِنْهُمْ أَحَداً .  ياد كن ( اى محمّد ) آن روزها كه كوه‌ها را به سير و حركت آوريم و اندرون زمين نمايان و بر روى زمين آمده ( و زير و زبر گشته تا مردگان و گنجها همه بر هامون افتند ) و نگذاريم كسى از ايشان كه در زمين مانند .\r\n48 -  وَ عُرِضُوا عَلى رَبِّكَ صَفًّا لَقَدْ جِئْتُمُونا كَما خَلَقْناكُمْ أَوَّلَ مَرَّةٍ بَلْ زَعَمْتُمْ أَلَّنْ نَجْعَلَ لَكُمْ مَوْعِداً .  و آنان را بر خداوند عرضه كنند درحالىكه صفها كشيده و گويند به ايشان : به ما آمديد چنان كه شما را روز پيشين آفريديم ( تنها و برهنه ) بلكه چنين پنداشتيد كه ما شما را روز وعده ننهاده‌ايم .\r\n49 -  وَ وُضِعَ الْكِتابُ فَتَرَى الْمُجْرِمِينَ مُشْفِقِينَ مِمَّا فِيهِ وَ يَقُولُونَ يا وَيْلَتَنا ما لِهذَا الْكِتابِ لا يُغادِرُ صَغِيرَةً وَ لا كَبِيرَةً إِلَّا أَحْصاها وَ وَجَدُوا ما عَمِلُوا حاضِراً وَ لا يَظْلِمُ رَبُّكَ أَحَداً .  و نامه در دست خواننده نهند ، پس كافران را بينى ترسان و لرزان از آنچه در آن روز بينند و گويند : اى واى بر ما ! چيست اين نامه ؟ چه حال است اين نامه ؟\r\nكه خرد و بزرگ را فرونمىگذارد مگر همه را در شمار آورد و هرچه كردند همه در پيش خود بينند و خداوند كسى را ستم نكند ( و ناكرده را نگيرد )\r\n50 -  وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ كانَ مِنَ الْجِنِّ فَفَسَقَ عَنْ أَمْرِ رَبِّهِ أَ فَتَتَّخِذُونَهُ وَ ذُرِّيَّتَهُ أَوْلِياءَ مِنْ دُونِي وَ هُمْ لَكُمْ عَدُوٌّ بِئْسَ لِلظَّالِمِينَ بَدَلًا .  وقتى به فرشتگان گفتيم آدم را سجده كنيد پس همگى سجده كردند ، جز ابليس كه در آفرينش از جنّ بود و از فرمان خداى خويش بيرون شد ، آيا او را و نژاد او را ياران خود گيريد سواى من ؟ درحالىكه آنان دشمنان شما هستند و ابليس براى ستمكاران بد بدلى است .\r\n51 -  ما أَشْهَدْتُهُمْ خَلْقَ السَّماواتِ وَ الْأَرْضِ وَ لا خَلْقَ أَنْفُسِهِمْ وَ ما كُنْتُ مُتَّخِذَ الْمُضِلِّينَ عَضُداً  من آنها را در آفرينش آسمانها و زمين حاضر نكردم و نه وقتى كه ايشان را مىآفريدم و من هرگز گمراه‌كنندگان را يار خويش نگرفتم .\r\n52 -  وَ يَوْمَ يَقُولُ نادُوا شُرَكائِيَ الَّذِينَ زَعَمْتُمْ فَدَعَوْهُمْ فَلَمْ يَسْتَجِيبُوا لَهُمْ وَ جَعَلْنا بَيْنَهُمْ مَوْبِقاً .  و آن روز كه گويد : شريكان مرا آواز دهيد و بخوانيد ، پس آنان را خوانند و جوابى نشنوند و ما ميان آنها جائى قرار داده‌ايم كه در سر آن روند و هلاك شوند .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n53 -  وَ رَأَى الْمُجْرِمُونَ النَّارَ فَظَنُّوا أَنَّهُمْ مُواقِعُوها وَ لَمْ يَجِدُوا عَنْها مَصْرِفاً .  كافران و گناهكاران آتش را بينند پس يقين بدانند كه در آن افتند و از آن بازگردانيدن نباشد .\r\n54 -  وَ لَقَدْ صَرَّفْنا فِي هذَا الْقُرْآنِ لِلنَّاسِ مِنْ كُلِّ مَثَلٍ وَ كانَ الْإِنْسانُ أَكْثَرَ شَيْءٍ جَدَلًا .  ما در اين قرآن براى مردم از هرگونه مثل آورديم و آدمى از هر چيزى پيچنده‌تر و ستيهنده‌تر است .\r\n55 -  وَ ما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى وَ يَسْتَغْفِرُوا رَبَّهُمْ إِلَّا أَنْ تَأْتِيَهُمْ سُنَّةُ الْأَوَّلِينَ أَوْ يَأْتِيَهُمُ الْعَذابُ قُبُلًا .  ( خداوند ) مردم را بازنداشت كه ايمان آورند هنگامى كه ايشان را پيغام و رهبرى رسيد و همچنين بازنداشت كه از خداوند آمرزش گناهان بخواهند ، جز آنكه سنّتهاى پيشينيان به ايشان آيد يا آنكه عذاب آشكارا و روياروى آنها را فراگيرد !\r\n56 -  وَ ما نُرْسِلُ الْمُرْسَلِينَ إِلَّا مُبَشِّرِينَ وَ مُنْذِرِينَ وَ يُجادِلُ الَّذِينَ كَفَرُوا بِالْباطِلِ لِيُدْحِضُوا بِهِ الْحَقَّ وَ اتَّخَذُوا آياتِي وَ ما أُنْذِرُوا هُزُواً .  ما فرستادگان را نفرستيم جز بشارت‌دهان ( به گروندگان ) و بيم‌دهان ( به كافران ) و كسانى كه به باطل گرويده‌اند پيكار مىجويند تا به دروغ و كژىها حقّ را پايمال كنند ، و آنان سخنان و وعيدهاى مرا به افسوس گرفتند ، و شوخى و بازيچه پنداشتند .\r\n57 -  وَ مَنْ أَظْلَمُ مِمَّنْ ذُكِّرَ بِآياتِ رَبِّهِ فَأَعْرَضَ عَنْها وَ نَسِيَ ما قَدَّمَتْ يَداهُ إِنَّا جَعَلْنا عَلى قُلُوبِهِمْ أَكِنَّةً أَنْ يَفْقَهُوهُ وَ فِي آذانِهِمْ وَقْراً وَ إِنْ تَدْعُهُمْ إِلَى الْهُدى فَلَنْ يَهْتَدُوا إِذاً أَبَداً .  كيست ستمگارتر بر خويشتن ؟\r\nاز كسى او را به سخنان خداوند پند دهند ، و از آنها روى گرداند و كرده‌هاى خويش را فراموش كند ، ما هم بر دلهاى آنان غلافها و پرده افكنديم و در گوشهاشان بار كژى نهاديم ، و ( بدان اى پيغمبر ) كه اگر ايشان را به راه راست خوانى هرگز راه نيابند .\r\n58 -  وَ رَبُّكَ الْغَفُورُ ذُو الرَّحْمَةِ لَوْ يُؤاخِذُهُمْ بِما كَسَبُوا لَعَجَّلَ لَهُمُ الْعَذابَ بَلْ لَهُمْ مَوْعِدٌ لَنْ يَجِدُوا مِنْ دُونِهِ مَوْئِلًا .  خداى تو آمرزگار عيب‌پوش و مهربان است اگر آنان را در آنچه در اين جهان كردند فراگيرد ، بايد ايشان را در همين دنيا به دوزخ شتاباند ، ليكن آنان را هنگامى و وعده‌گاهى است كه چون عذاب رسد هرگز از آن رستنگاهى نباشد !\r\n59 -  وَ تِلْكَ الْقُرى أَهْلَكْناهُمْ لَمَّا ظَلَمُوا وَ جَعَلْنا لِمَهْلِكِهِمْ مَوْعِداً .  و آن است شهرهاى هلاك‌شدگان پيشين ، آنگاه كه بر خود ستم كردند و ما براى هلاكت آنان هنگام نهاديم .\r\n\r\nتفسير ادبى و عرفانى\r\n\r\nسوره 18 آيه 47\r\n47 -  وَ يَوْمَ نُسَيِّرُ الْجِبالَ .  آيه . آن روز كه دستگاه دنيا بردارند و سراپردهء عقبى گشايند ، و از هول رستاخيز ، كوهها را فرارفتن آيد و زمين را فرا جنبش آيد ، آسمانها در گردش آيد ، و عرش عظيم به صحراى قيامت بيرون آرند و بساط قهر بگسترانند و ترازوى عدل درآويزند و زمين را فرمان دهند كه اى زمين وديعتها را بيرون ده ، زمين بر خود بلرزد ، و وديعت بازسپارد ، يكى را بينى از زمين برآيد چنان كه خاكستر از ميان آتش ! و ديگرى را بينى از لحد برآيد مانند درّ از ميان صدف ! همگى همىروند تا به محشر رسند و آنان را نزد خداوند عرضه دهند !\r\n\r\nسوره 18 آيه 48\r\n48 -  وَ عُرِضُوا عَلى رَبِّكَ صَفًّا .  آيه . اى پيران ناپاك شرم داريد از اينكه شما را بر خداوند عرضه نمايند ! و اى جوانان نادان پرغفلت ، بترسيد از آن ساعت كه ترازوى عدل حاضر كنند ، اى ظاهرسازان بىديانت بپرهيزيد از آن روز كه پوشيدگيها آشكار گردد ! اى خداوندان جاه و كلاه بينديشيد از ديوان مظالم در اين روز رستاخيز ! اى ميان‌سالان ناپاك ، ياد آن ساعت كنيد كه نامهء كردار شما در دست شما نهند و نيك و بد و خرد و درشت همه در آن بشما بنمايند ، و خواجگى خواجگان را طوقى كنند و بر گردن آنان آويزند ،\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nو اميرى اميران قيدى گردانند و بر پاهاى ايشان نهند ، و از نهاد هريكى دوزخى برآرند و عقوبت كنند ، گناهكاران را خيمهء اندوه و پشيمانى زنند و بر قدر مايهء هركسى با وى معامله كنند و داد ستم كشيده از ستمگر بستانند ، آن‌چنان‌كه نه مزد مظلوم از آنچه سزاى او است بكاهند و نه بر كيفر ظالم از آنچه جزاى او است بيفزايند .\r\n\r\nسوره 18 آيه 51\r\n51 -  ما أَشْهَدْتُهُمْ خَلْقَ السَّماواتِ وَ الْأَرْضِ .  آيه . خداوند در اين آيت از استغناء جلال خود خبر مىدهد و وحدانيّت و فردانيّت خود به كمال عزّت خود به خلق مىنمايد كه نيستها را هست‌كننده منم ، و از نبود ، بودآورنده منم ، و از آغاز نوسازنده منم ، چون آسمان و زمين را آفريدم تنها خود بودم ، بىيار و دانا بودم ، بىعلّت و توانا بودم بىحيلت ، نه مرا انباز بود و نه كس با من يار ، بىنياز از خلق در كردگارى ، و يكتا و يگانه به حقّ در آفريدگارى .\r\nلطيفه : خداوند مىفرمايد : اى مرد طالب ، اگر نشانى از ما مىطلبى ، اين آسمان رنگارنگ كه بر يكدگر بىعمادى برداشته ، نشان قدرت ما است ! و اين زمين خاكى كه بر آب بداشته بيان حكمت ما است ! اكنون در اين نشان قدرت و بيان حكمت ما نظاره مىكن و شناخت جلال عزّت ما را بر ما حوالت مىكن كه نه آن بر حد فهم خردمندان است و نه جاى مشورت دانايان ! و نه درگاه تأويل عالمان\r\n\r\nتفسير لفظى [ آيات 60 الى 82 
  ]\r\n60 -  وَ إِذْ قالَ مُوسى لِفَتاهُ لا أَبْرَحُ حَتَّى أَبْلُغَ مَجْمَعَ الْبَحْرَيْنِ أَوْ أَمْضِيَ حُقُباً .  ياد كن ( اى محمّد ) هنگامى كه موسى بشاگرد خويش ( يوشع ) گفت خواهم رفت تا به دو دريا برسم ( يعنى تا به خضر رسم ) يا آنكه هفتاد هشتاد سال بپيمايم ( تا عاقبت به او رسم ) .\r\n61 -  فَلَمَّا بَلَغا مَجْمَعَ بَيْنِهِما نَسِيا حُوتَهُما فَاتَّخَذَ سَبِيلَهُ فِي الْبَحْرِ سَرَباً .  پس چون به دو دريا ( درياى فارس و روم در شرق مديترانه ) رسيدند ماهى خويش را فراموش كردند ، و ماهى راه دريا گرفت و در آب شد ( به‌طورىكه در روى آب نمايان و اثر شكافى در آب پديد آمده بود ) .\r\n62 -  فَلَمَّا جاوَزا قالَ لِفَتاهُ آتِنا غَداءَنا لَقَدْ لَقِينا مِنْ سَفَرِنا هذا نَصَباً .  چون از آنجا برگذشتند و راه فزونى رفتند ، موسى به يوشع شاگرد خود گفت : چاشت ما را بيار كه از اين مقدار افزونى كه راه رفتيم سخت ماندگى ديديم .\r\n63 -  قالَ أَ رَأَيْتَ إِذْ أَوَيْنا إِلَى الصَّخْرَةِ فَإِنِّي نَسِيتُ الْحُوتَ وَ ما أَنْسانِيهُ إِلَّا الشَّيْطانُ أَنْ أَذْكُرَهُ وَ اتَّخَذَ سَبِيلَهُ فِي الْبَحْرِ عَجَباً .  يوشع گفت ديدى آن وقت كه در پناه سنگ بوديم ، من ماهى را آنجا فراموش كردم ، و بر من فراموش نكرد كه تو را آگاه كنم مگر شيطان ( ديو ) و ماهى ( زنده شد ) در آب راه خويش را گرفت گرفتنى شگفت !\r\n64 -  قالَ ذلِكَ ما كُنَّا نَبْغِ فَارْتَدَّا عَلى آثارِهِما قَصَصاً .  موسى گفت : آنجا كه ماهى گذاشتى ما هم آنجا مىجستيم ، ( و مقصد ما آنجا است ) پس به بازپىجوئى برگشتند و بر پىجويان شدند !\r\n65 -  فَوَجَدا عَبْداً مِنْ عِبادِنا آتَيْناهُ رَحْمَةً مِنْ عِنْدِنا وَ عَلَّمْناهُ مِنْ لَدُنَّا عِلْماً .  پس يكى از بندگان ما را ( خضر ) يافتند كه او را از رحمت خويش دانش داديم و از نزد خويش او را دانش آموختيم « 1 » .\r\n66 -  قالَ لَهُ مُوسى هَلْ أَتَّبِعُكَ عَلى أَنْ تُعَلِّمَنِ مِمَّا عُلِّمْتَ رُشْداً .  موسى گفت : آيا اجازه مىدهى كه ! من پيرو تو باشم تا مرا از آنچه كه خود آموخته‌اى به راستى بياموزى ؟\r\n\r\n\r\n","description":"","footnote":"\r\n( 1 ) در بعضى كتابها نوشته‌اند كه نام خضر بلياء بوده و خضر لقب او است و مادرش رومى و پدرش فارسى ( اهل ايران ) بوده است و بعضى او را نبىّ و برخى او را ولىّ مىدانند . و گويند خضر و الياس ( پيغمبر بنى اسرائيل ) هر دو زنده هستند و هر سال در عرفات به يك دگر مىرسند و تا قرآن باقى است آنها هم باقى هستند !\r\n","page_name":" 16 ","page_number":16},
  {"content":"\r\n\r\n67 -  قالَ إِنَّكَ لَنْ تَسْتَطِيعَ مَعِيَ صَبْراً .  خضر گفت : تو با من شكيبائى نتوانى !\r\n68 -  وَ كَيْفَ تَصْبِرُ عَلى ما لَمْ تُحِطْ بِهِ خُبْراً .  خضر گفت : چگونه شكيبائى كنى بر چيزى و كارى كه به دانش آن نرسى ( و عاقبت آن ، كار ناپسنديده را بينى ) .\r\n69 -  قالَ سَتَجِدُنِي إِنْ شاءَ اللَّهُ صابِراً وَ لا أَعْصِي لَكَ أَمْراً .  موسى گفت : مرا شكيبا خواهى يافت اگر خدا بخواهد و از تو نافرمانى نكنم و سرنكشم .\r\n70 -  قالَ فَإِنِ اتَّبَعْتَنِي فَلا تَسْئَلْنِي عَنْ شَيْءٍ حَتَّى أُحْدِثَ لَكَ مِنْهُ ذِكْراً .  خضر گفت : اگر مىخواهى بر پى من آئى و مرا پيروى كنى پس از هيچ چيز از من پرسش مكن تا من براى تو نو به نو بگويم كه چه بود و من چه كردم .\r\n71 -  فَانْطَلَقا حَتَّى إِذا رَكِبا فِي السَّفِينَةِ خَرَقَها قالَ أَ خَرَقْتَها لِتُغْرِقَ أَهْلَها لَقَدْ جِئْتَ شَيْئاً إِمْراً .  پس هر دو به راه افتادند تا آنكه بر يك كشتى سوار شدند و خضر كشتى را سوراخ كرد ! موسى تاب نياورده گفت : كشتى بشكستى تا مردمان آن را به آب اندازى ! كارى سخت شگفت و بر دل گران كردى !\r\n72 -  قالَ أَ لَمْ أَقُلْ إِنَّكَ لَنْ تَسْتَطِيعَ مَعِيَ صَبْراً .  خضر گفت : نگفتم كه تو نمىتوانى با من شكيبائى كنى !\r\n73 -  قالَ لا تُؤاخِذْنِي بِما نَسِيتُ وَ لا تُرْهِقْنِي مِنْ أَمْرِي عُسْراً .  موسى گفت : مرا به آنچه فراموش كردم مگير و در كار من دشوارى بر من مكن .\r\n74 -  فَانْطَلَقا حَتَّى إِذا لَقِيا غُلاماً فَقَتَلَهُ قالَ أَ قَتَلْتَ نَفْساً زَكِيَّةً بِغَيْرِ نَفْسٍ لَقَدْ جِئْتَ شَيْئاً نُكْراً .  پس چون راه افتادند نوجوانى را ديدند كه خضر او را بكشت ، موسى طاقت نياورد و گفت : آيا نفس پاك و بىگناهى را بىقصاص بر او كشتى ؟ كارى ناپسنديده‌تر از پيش كردى !\r\nجزو شانزدهم :\r\n75 -  قالَ أَ لَمْ أَقُلْ لَكَ إِنَّكَ لَنْ تَسْتَطِيعَ مَعِيَ صَبْراً .  نگفتم تو با من شكيبائى نتوانى !\r\n76 -  قالَ إِنْ سَأَلْتُكَ عَنْ شَيْءٍ بَعْدَها فَلا تُصاحِبْنِي قَدْ بَلَغْتَ مِنْ لَدُنِّي عُذْراً .  موسى گفت : از اين پس اگر از تو چيزى پرسم با من يار مباش و صحبت مكن ، تو از طرف من به عذرخواهى رسيدى ( كه از من جدا نشوى ) .\r\n77 -  فَانْطَلَقا حَتَّى إِذا أَتَيا أَهْلَ قَرْيَةٍ اسْتَطْعَما أَهْلَها فَأَبَوْا أَنْ يُضَيِّفُوهُما فَوَجَدا فِيها جِداراً يُرِيدُ أَنْ يَنْقَضَّ فَأَقامَهُ قالَ لَوْ شِئْتَ لَاتَّخَذْتَ عَلَيْهِ أَجْراً .  پس باز به راه افتادند تا آنكه به شهرى رسيدند و از مردمان شهر خوردنى خواستند ، مردم از مهمان‌نوازى ايشان بازنشستند ( و خوراكى به آنها ندادند ) و در آنجا ديوارى بود كه در شرف افتادن بود و خضر آن را بر جاى نهاد ! موسى گفت : اگر مىخواستى ( از اين مردم كه به ما غذا ندادند ) پاداش مىگرفتى ؟ .\r\n78 -  قالَ هذا فِراقُ بَيْنِي وَ بَيْنِكَ سَأُنَبِّئُكَ بِتَأْوِيلِ ما لَمْ تَسْتَطِعْ عَلَيْهِ صَبْراً .  خضر گفت :\r\nاينجا محلّ جدائى ميان من و تو است پس اكنون تو را خبر كنم از آنچه شكيبائى بر آن را نتوانستى !\r\n79 -  أَمَّا السَّفِينَةُ فَكانَتْ لِمَساكِينَ يَعْمَلُونَ فِي الْبَحْرِ فَأَرَدْتُ أَنْ أَعِيبَها وَ كانَ وَراءَهُمْ مَلِكٌ يَأْخُذُ كُلَّ سَفِينَةٍ غَصْباً .  امّا كشتى ( كه سوراخ كردم ) از آن قومى درويشند كه با آن در دريا كار مىكنند و به غلّه مىدهند ، خواستم او را عيب‌دار كنم چون در راه ايشان پادشاهى بود كه آنچه كشتى بىعيب مىديد ، به ناحق مىگرفت !\r\n80 -  وَ أَمَّا الْغُلامُ فَكانَ أَبَواهُ مُؤْمِنَيْنِ فَخَشِينا أَنْ يُرْهِقَهُما طُغْياناً وَ كُفْراً .  امّا نوجوان پدر و مادرى با ايمان داشت پس ترسيدم كه ناپاكى و سركشى فرا سر ايشان نشاند اين بود كه او را كشتم .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n81 -  فَأَرَدْنا أَنْ يُبْدِلَهُما رَبُّهُما خَيْراً مِنْهُ زَكاةً وَ أَقْرَبَ رُحْماً .  خواستم خداوند بدل آن به آنها فرزندى بهتر در هنر و نزديكتر به بخشايش دهد .\r\n82 -  وَ أَمَّا الْجِدارُ فَكانَ لِغُلامَيْنِ يَتِيمَيْنِ فِي الْمَدِينَةِ وَ كانَ تَحْتَهُ كَنْزٌ لَهُما وَ كانَ أَبُوهُما صالِحاً فَأَرادَ رَبُّكَ أَنْ يَبْلُغا أَشُدَّهُما وَ يَسْتَخْرِجا كَنزَهُما رَحْمَةً مِنْ رَبِّكَ وَ ما فَعَلْتُهُ عَنْ أَمْرِي ذلِكَ تَأْوِيلُ ما لَمْ تَسْطِعْ عَلَيْهِ صَبْراً .  امّا ديوار از دو كودك نارسيده و پدر مرده بود كه زير آن گنجى بود و پدر و مادر آنها مردمانى نيك بودند ، پس خدا خواست كه آن دو يتيم به رشد خود برسند و گنج خويش را كه بخشايش از خداوند است بيرون آرند . ( پس بدان ) هرچه من از آنكه ديدى كردم ، خودسرانه نكردم ، اين است معنى آنكه تو بر آن شكيبائى نتوانستى !\r\n\r\nتفسير ادبى و عرفانى\r\n\r\nسوره 18 آيه 60\r\n60 -  وَ إِذْ قالَ مُوسى لِفَتاهُ .  آيه . نوشته‌اند موسى را چهار سفر در جهان بود ، يكى - سفر هرب ، سفرى كه پس از كشتن قبطى در مصر به وسوسهء شيطان ، از آنجا فرار كرد و به مدين رفت . دوّم - سفر طلب ، سفرى كه شب تاريك در وادى ايمن دنبال آتش رفت و روشنى يافت و نار خواست به نور رسيد . سوّم - سفر طرب ، سفرى كه در ميقات به كوه طور رفت و با خداوند سخن گفت . . .\r\nكار طرب به جائى رسيد كه رؤيت خداوند را درخواست كرد و  لَنْ تَرانِي  شنيد . چهارم - سفر تعب ، سفرى كه با يوشع به قصد ديدن خضر راه بسيار پيمود و خسته شد .\r\nلطائف چهار سفر موسى : موسى در شب تاريك به طلب نار شد نور يافت ولى جوانمرد به طلب نور شد نار يافت . اگر موسى را بىواسطه ، حلاوت سخن حقّ رسيد ، چه عجب اگر دوستان را از آن بوئى رسيد ! اگر آتش موسى آشكار بود ، آتش اين جوانمردان نهان است ، اگر آتش موسى در درخت بود آتش اين جوانمردان در جان است ! او كه اين آتش دارد داند كه چنان است . همهء آتشها تن سوزد و آتش دوستى جان ! با آتش جان‌سوز شكيبائى نتوان ! - و شرح سفر طرب موسى در آيهء ميقات گذشت .\r\nسفر تعب موسى اشارت است به سفر مريدان در بدايت ارادت ، كه سفر ديانت و تحمّل مشقّت و تهذيب سه چيز است :\r\nتهذيب نفس ، تهذيب خوى ، تهذيب دل ، تهذيب نفس در سه چيز است : بجاى گله ، سپاس گزاردن ، بجاى غفلت ، بيدار ماندن ، بجاى گزاف ، هشيار بودن . و تهذيب خوى نيز در سه چيز است : بجاى ناله ، شكيبائى كردن ، بجاى بخل ، بذل كردن ، بجاى انتقام ، عفو نمودن . تهذيب دل نيز در سه چيز است : از هلاك امن با ترس آئى ، از شومى نوميدى با بركت اميد آئى ، و از محنت پراكندگى دل با سپاسگزارى دل آئى . و رسيدن به اين تهذيب ، آموختن دانش است و خوردن غذاى حلال و ادامهء بار ذو الجلال ! و ثمرهء آن سه چيز است : سرّى به اطّلاع حقّ آراسته ، و جانى به مهر سرمديّت افروخته ، و علم لدنّى بىواسطه يافته ! اين است كه فرمود :\r\n . . . وَ عَلَّمْناهُ مِنْ لَدُنَّا عِلْماً .  آيه . هركه صفات خود قربان شرع مقدّس تواند كرد ، ما اسرار علوم حقيقت را بر دل او نقش بنديم و محقّق است كه گويندهء اين علم از يافت سخن گويد ، و نور بر سخن وى پيدا كه برقى از نور اعظم در دل وى تافته و چراغ معرفت وى افروخته و اسرار غيبى او را مكشوف گشته ، چنان كه بر خضر در كار كشتى و غلام و ديوار مكشوف بود .\r\n\r\nسوره 18 آيه 79\r\n79 -  أَمَّا السَّفِينَةُ فَكانَتْ لِمَساكِينَ .  آيه . اهل اشارت گفته‌اند كه اين دريا درياى معرفت است . كه هزاران پيغمبر با امّت خويش در آن دريا غوّاصى كردند به امّيد آنكه گوهر توحيد از آن دريا در دامن طلب گيرند ، و آن كشتى كشتى انسانيّت است كه خضر مىخواست به دست شفقت و مصلحت آن را خراب كند و صاحبان كشتى مسكينان بودند كه سكينه صفت ايشان بود ولى موسى ظاهر آن به پيرايهء شريعت و طريقت آراسته و آبادان ديد و خضر او را گفت در پس اين آبادانى شيطانى است كه در جوار كشتى كمين قهر ساخته تا به زور كشتى را بستاند ! و ما بايد اين آراستگى و آبادانى را به دست شفقت برداريم تا چون شيطان بيايد ظاهر آن را خراب بيند و پيرامن آن نگردد .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nسوره 18 آيه 80\r\n80 -  وَ أَمَّا الْغُلامُ فَكانَ أَبَواهُ مُؤْمِنَيْنِ .  آيه . آن غلام كه خضر او را كشت و موسى بر او انكار كرد ، اشارت است به آرزوها و پنداشت‌ها كه در ميدان رياضت و كورهء مجاهدت از نهاد مرد سر برزند ، خضر گفت : ما را فرموده‌اند تا هرچه نه نسبت ايمان است ، سرش به تيغ غيرت برداريم كه نتيجهء پنداشت چون در پنداشت خويش به بلوغ رسد ، كافر طريقت گردد ، ما خود در عالم بدايت راه كفر بر او زنيم تا به حدّ خويش بازرود .\r\n\r\nسوره 18 آيه 82\r\n82 -  وَ أَمَّا الْجِدارُ فَكانَ لِغُلامَيْنِ يَتِيمَيْنِ .  آيه . امّا ديوار كه آن را عمارت كرد ، اشارت است به نفس مطمئنّه ، چون ديد كه در كورهء مجاهدت پاك و پالوده گشته و نيست خواهد شد گفت : اى موسى مگذار كه نيست گردد كه او را بر آن درگاه حقوق خدمت است ، عمارت ظاهر او و مراعات باطن او فرض عين است و در زير خزانه‌هاى اسرار ازل و قدم نهاده‌اند ، اگر اين ديوار نفسانى پست شود خزينهء اسرار ربّانى بر صحرا افتد و هر بىقدر و ناكسى در وى طمع كند . و سرّ اين كلمات آنست كه گنج حقيقت را در صفات بشريّت نهاده‌اند و اطوار طينت درويشان پردهء آن ساخته ، همان است كه آن جوانمرد گفته :\r\n دين ز درويشان طلب ، زيرا كه شاهان را مدام * رسم باشد گنجها در جاى ويران داشتن \r\nگويند : وقتى خضر گفت : من اراده كردم كشتى را معيوب كنم و انفراد در اراده را اظهار داشت محض رعايت ادب بود كه اراده را به خود نسبت داد ، و در مورد كشتن غلام چون كشتن كافر و رعايت مؤمنان در نظر داشت ، گفت ما اراده كرديم ( خواستيم ) كه خداوند فرزند بهترى به پدر و مادر كرامت كند و اين هم نيك اراده‌اى بود ! و در مورد ديوار چون ارادهء خداوند بود كه آن گنج تا زمان رشد دو يتيم در امان باشد ، گفت خداوند اراده كرد . عارفى گويد : چون خضر دربارهء كشتى گفت من اراده كردم ، ندا آمد تو كيستى كه اراده كنى اين بود كه بار دوّم گفت ما اراده كرديم و بار سوّم گفت خدا اراده كرد ! !\r\n\r\nتفسير لفظى [ آيات 83 الى 110 
  ]\r\n83 -  وَ يَسْئَلُونَكَ عَنْ ذِي الْقَرْنَيْنِ قُلْ سَأَتْلُوا عَلَيْكُمْ مِنْهُ ذِكْراً .  از تو از ذو القرنين مىپرسند ، بگو آرى داستان او را بر شما خواهم خواند .\r\n84 -  إِنَّا مَكَّنَّا لَهُ فِي الْأَرْضِ وَ آتَيْناهُ مِنْ كُلِّ شَيْءٍ سَبَباً .  ما او را در زمين دسترس داديم و از هر چيز او را دانشى و چاره‌اى داديم .\r\n85 -  فَأَتْبَعَ سَبَباً .  تا بر آن دانش و چارهء راه‌جويان به راه افتاد !\r\n86 -  حَتَّى إِذا بَلَغَ مَغْرِبَ الشَّمْسِ وَجَدَها تَغْرُبُ فِي عَيْنٍ حَمِئَةٍ وَ وَجَدَ عِنْدَها قَوْماً قُلْنا يا ذَا الْقَرْنَيْنِ إِمَّا أَنْ تُعَذِّبَ وَ إِمَّا أَنْ تَتَّخِذَ فِيهِمْ حُسْناً .  تا بر آنجا رسيد كه آفتاب غروب مىكرد و آفتاب را ديد كه در چشمهء گرمى فرورفت و به نزديك آن چشمه قومى يافت . ما گفتيم : اى ذو القرنين يا اين گروه را عذاب كنى يا در ميان آنها راهى نيكو گيرى ؟\r\n87 -  قالَ أَمَّا مَنْ ظَلَمَ فَسَوْفَ نُعَذِّبُهُ ثُمَّ يُرَدُّ إِلى رَبِّهِ فَيُعَذِّبُهُ عَذاباً نُكْراً .  ذو القرنين گفت : آن كس كه كافر است ما او را عذاب كنيم آنگاه او را نزد خداوند برند تا عذاب كند او را عذابى سخت‌تر و منكرتر .\r\n88 -  وَ أَمَّا مَنْ آمَنَ وَ عَمِلَ صالِحاً فَلَهُ جَزاءً الْحُسْنى وَ سَنَقُولُ لَهُ مِنْ أَمْرِنا يُسْراً .  امّا كسى كه ايمان آورد و كار نيكو كرد ، او را پاداشى نيكو است و ما از كار خويش و توان خويش با او نيكوئى كنيم .\r\n89 -  ثُمَّ أَتْبَعَ سَبَباً .  پس از آن بر پى چاره ايستاد و توان جست .\r\n90 -  حَتَّى إِذا بَلَغَ مَطْلِعَ الشَّمْسِ وَجَدَها تَطْلُعُ عَلى قَوْمٍ لَمْ نَجْعَلْ لَهُمْ مِنْ دُونِها سِتْراً . \r\nتا بدانجا رسيد كه آفتاب طلوع مىكرد ، آفتاب را ديد بر قومى مىتافت كه ميان ايشان و ميان آفتاب هيچ پوشش نبود ( همه برهنه بودند ) .\r\n91 -  كَذلِكَ وَ قَدْ أَحَطْنا بِما لَدَيْهِ خُبْراً .  همچنين ( مانند اهل مغرب در كفر بودند ) و ما دانا هستيم به آنچه با ذو القرنين بود ، چون همه را ما به او داده بوديم .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n92 -  ثُمَّ أَتْبَعَ سَبَباً .  پس از آن باز بر پى چاره جستن ايستاد .\r\n93 -  حَتَّى إِذا بَلَغَ بَيْنَ السَّدَّيْنِ وَجَدَ مِنْ دُونِهِما قَوْماً لا يَكادُونَ يَفْقَهُونَ قَوْلًا .  تا آنكه ميان دو بلندى رسيد ، گروهى ديد جز آن كسان ( در غرب و شرق ) كه هيچ سخنى در نمىيافتند !\r\n94 -  قالُوا يا ذَا الْقَرْنَيْنِ إِنَّ يَأْجُوجَ وَ مَأْجُوجَ مُفْسِدُونَ فِي الْأَرْضِ فَهَلْ نَجْعَلُ لَكَ خَرْجاً عَلى أَنْ تَجْعَلَ بَيْنَنا وَ بَيْنَهُمْ سَدًّا .  گفتند : اى ذو القرنين اگوگ ما گوگ « 1 » در زمين تباهى مىكنند آيا ممكن است تو را خراجى دهيم تا ميان ما و آنها سدّى قرار دهى ؟\r\n95 -  قالَ ما مَكَّنِّي فِيهِ رَبِّي خَيْرٌ فَأَعِينُونِي بِقُوَّةٍ أَجْعَلْ بَيْنَكُمْ وَ بَيْنَهُمْ رَدْماً .  گفت : خداوند دسترسى و توان مرا بهتر از خراج شما داد ، پس مرا به نيروى تن يارى دهيد تا ميان شما و ايشان ديوارى برهم نهيم .\r\n96 -  آتُونِي زُبَرَ الْحَدِيدِ حَتَّى إِذا ساوى بَيْنَ الصَّدَفَيْنِ قالَ انْفُخُوا حَتَّى إِذا جَعَلَهُ ناراً قالَ آتُونِي أُفْرِغْ عَلَيْهِ قِطْراً .  مىگويد مرا ( خاى ) تيكه‌هاى آهن آوريد تا از زمين تا سر كوه ميان دو كوه پولاد برهم نهم و گفت آن‌قدر بدميد تا آهن مانند آتش سرخ شود آنگاه مس گداخته آوريد كه روى آن تخته آهنها ريزيم ( تا بهم جوش خورند و يكپارچه شوند ) .\r\n97 -  فَمَا اسْطاعُوا أَنْ يَظْهَرُوهُ وَ مَا اسْتَطاعُوا لَهُ نَقْباً .  پس آنها نتوانند بر سر ديوار پولادين آيند و نتوانند كه آن را بسنبند و سوراخ كنند .\r\n98 -  قالَ هذا رَحْمَةٌ مِنْ رَبِّي فَإِذا جاءَ وَعْدُ رَبِّي جَعَلَهُ دَكَّاءَ وَ كانَ وَعْدُ رَبِّي حَقًّا .  ذو القرنين گفت اين ديواركشى بخشايشى است از پروردگار من و چون آن هنگام آيد كه پروردگار من خواسته است ، اين ديوار نيست و نابود گردد ! و وعدهء خداى من حقّ و راست و درست است .\r\n99 -  وَ تَرَكْنا بَعْضَهُمْ يَوْمَئِذٍ يَمُوجُ فِي بَعْضٍ وَ نُفِخَ فِي الصُّورِ فَجَمَعْناهُمْ جَمْعاً .  و واگذارديم آنها را آن روز ، كه از آن سدّ بر يكدگر مىآويزند و چون صور آخر دردمند ، ايشان را در عرصهء رستاخيز بهم آريم بهم آوردنى !\r\n100 -  وَ عَرَضْنا جَهَنَّمَ يَوْمَئِذٍ لِلْكافِرِينَ عَرْضاً .  و آن روز دوزخ را براى كافران ديدارى قرار دهيم ديدار دادنى !\r\n101 -  الَّذِينَ كانَتْ أَعْيُنُهُمْ فِي غِطاءٍ عَنْ ذِكْرِي وَ كانُوا لا يَسْتَطِيعُونَ سَمْعاً .  آن كافرانى كه چشم‌هاى دلشان از شناخت ما در پرده است و گوش نداشتند و نتوانستند ياد ما بشنوند .\r\n102 -  أَ فَحَسِبَ الَّذِينَ كَفَرُوا أَنْ يَتَّخِذُوا عِبادِي مِنْ دُونِي أَوْلِياءَ إِنَّا أَعْتَدْنا جَهَنَّمَ لِلْكافِرِينَ نُزُلًا .  آيا آنان كه كافر شدند چنين پنداشتند كه بندگان مرا ( عيسى - مريم - عزير ) فرود از من به خدائى گيرند ؟ ما دوزخ را براى كافران جايگاه قرار داديم .\r\n103 -  قُلْ هَلْ نُنَبِّئُكُمْ بِالْأَخْسَرِينَ أَعْمالًا .  ( اى پيغمبر ) به آنها بگو كه شما را خبر دهم از زيان‌كارتر كارگران و بيهوده‌تر رنجوران مردمان ، كه كيستند ؟\r\n104 -  الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً .  آنها كسانى هستند كه كوشش و رنج آنان در اين جهان باطل و تباه گشت و آنها مىپندارند كه كار نيكو مىكنند ! .\r\n105 -  أُولئِكَ الَّذِينَ كَفَرُوا بِآياتِ رَبِّهِمْ وَ لِقائِهِ فَحَبِطَتْ أَعْمالُهُمْ فَلا نُقِيمُ لَهُمْ يَوْمَ الْقِيامَةِ وَزْناً .  آنان كسانى هستند كه به پيغامها و ديدار پروردگارشان كافر شدند ! پس كرده‌هاى ايشان همه تباه شد و ما ايشان را فردا در سخن هيچ سنگ ننهيم .\r\n\r\n\r\n","description":"","footnote":"\r\n( 1 ) اين دو كلمه نام آن گروه است كه به يأجوج و مأجوج تعريب شده . و مىنويسند پشت كوه قاف هستند !\r\n","page_name":" 20 ","page_number":20},
  {"content":"\r\n\r\n106 -  ذلِكَ جَزاؤُهُمْ جَهَنَّمُ بِما كَفَرُوا وَ اتَّخَذُوا آياتِي وَ رُسُلِي هُزُواً .  اين است كه سزاى ايشان دوزخ باشد ، به سبب آنكه كافر شدند و پيغامها و فرستادگان مرا به فسوس و بازيچه گرفتند .\r\n107 -  إِنَّ الَّذِينَ آمَنُوا وَ عَمِلُوا الصَّالِحاتِ كانَتْ لَهُمْ جَنَّاتُ الْفِرْدَوْسِ نُزُلًا .  ( از سوى ديگر ) آنان كه بگرويدند و كارهاى نيكو كردند ، بهشتهاى فردوس جايگاه آنها است .\r\n108 -  خالِدِينَ فِيها لا يَبْغُونَ عَنْها حِوَلًا .  آنان جاويدان در بهشتند و دگرگونى نيابند .\r\n109 -  قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً .  بگو اى پيغمبر ، اگر درياها مداد ( مركّب ) شوند براى نوشتن سخنان خداوند من ، هرآينه آب درياها تمام شود پيش از آنكه سخنان خداى من تمام شود ! هرچند درياى ديگر هم به يارى آوريم !\r\n110 -  قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِلهٌ واحِدٌ فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً .  بگو به آنها ، كه منهم چون شما مردم هستم ، و به من پيغام مىرسد كه خداى شما يكتا و يگانه است . پس هركس اميدوار به ديدار پروردگارش مىباشد بايد كارهاى نيكو كند و در پرستش خداوند كسى را در آن انباز ندارد و شركت ندهد .\r\n\r\nتفسير ادبى و عرفانى\r\n\r\nسوره 18 آيه 83\r\n83 -  وَ يَسْئَلُونَكَ عَنْ ذِي الْقَرْنَيْنِ .  آيه . « 1 » قصّهء ذو القرنين دليلى واضح و برهانى صادق بر نبوّت محمّد ( ص ) است با آنكه مردى بود امّى نادبير ، هرگز به كتّاب « 2 » نرفته و معلّمى را ناديده و كتابى را ناخوانده و از كس نشنيده ! از قصّهء پيشينيان خبر مىداد و آئين رفتگان و سرگذشت آنان هم بر آن نسق و قاعده كه در كتاب خود خوانده بودند و در صحف نبشته ديدند ، بىهيچ زيان و نقصان و بىتفاوت و اختلاف در آن بيان مىكرد ! پس هركه توفيق يافت حقيقت صدق وى حقّ را بشناخت و بر مركب سعادت به بساط قربت رسيد .\r\n\r\nسوره 18 آيه 84\r\n84 -  إِنَّا مَكَّنَّا لَهُ فِي الْأَرْضِ .  آيه . ما ذو القرنين را تمكّن داديم در زمين تا خاور و باختر را زير قدم خود آورد و اطراف زمين را به آسانى در نوشت و به زبان اهل معرفت اشارت است به اينكه ما اهل معرفت و جوانمردان حضرت را در اطراف مملكت برقرار و پاىبرجا كرديم و در كرامت برايشان گشوديم و جهان ايشان را مسخّر كرديم تا به تأييد ربّانى اگر خواهند به يك شب باديه درنوردند و دريا باز برند و از بعض كارهاى غيبى نشان بازدهند !\r\nدر بعض آثار نقل كرده‌اند كه ذو القرنين پس از گشودن شهرها در خاور و باختر ، همچنان روى در شهرها نهاد و همىگشت و گروه گروه را دعوت همىكرد ، تا به قومى رسيد كه همه همرنگ و هم‌سان بودند ، در سيرت و طريقت پسنديده و در اخلاق و اعمال شايسته ، بر يكدگر مهربان و كلمهء ايشان يكسان ، نه قاضيشان به كار بود و نه داور ! همه بر يكدگر مشفق چون پدر و برادر ، نه يكى درويش و يكى توانگر ، يا يكى شريف و ديگرى وضيع ، بلكه همه يكسان بودند و برابر ! در طبعشان جنگ نه و در گفتشان فحش نه ! در كردارشان زشت نه ! و در ميانشان بدخوى و جلف و جفاكار نه ! عمرهاشان دراز ولى آرزوهاشان كوتاه بود ! و بر در خانه‌ها گورها كنده بودند تا پيوسته در آن نگرند و ساز رفتن سازند ! و سراهاى ايشان را در نبود !\r\nذو القرنين چون آنان را بديد ، در كار ايشان خيره بماند ! ! و گفت اى قوم شما چه قوميد كه در شرق و غرب بگشتم مانند شما گروه نديدم و چون سيرت و اخلاق شما هيچ سيرت و اخلال نه‌پسنديدم ! مرا از كار و حال خويش خبر كنيد ، و هرچه پرسم مرا جواب دهيد .\r\n\r\n\r\n","description":"","footnote":"\r\n( 1 ) برخى از مفسران و دانشمندان ، ذو القرنين را با دلائل موجهى با كورش بزرگ پادشاه هخامنشى يكى مىدانند از جمله مرحوم مولانا ابو الكلام آزاد دانشمند بزرگ هند در كتابى كه تأليف و به فارسى ترجمه شده دلائل آن را ذكر نموده .\r\n( 2 ) كتّاب جمع كاتب است كه به معنى مكتب و مكتب‌خانه به كار برده‌اند .\r\n","page_name":" 21 ","page_number":21},
  {"content":"\r\n\r\nنخست آنكه : چرا نزديك سراهاى خويش گورها كنده‌ايد ؟ گفتند تا پيوسته مرگ به ياد داريم و چون ما را بازگشت آنجا خواهد بود دل بر آن نهيم .\r\nپرسيد چون است كه بر سراى شما در نيست ؟ و حجاب و قفل و بست نه ؟ گفتند : چون در ميان ما جز آمين و مؤمن نيست و هيچ‌كس را از كس ترس و بيم نه !\r\nپرسيد چون است كه در ميان شما امير و قاضى نيست ؟ گفتند : از بهر آنكه در طبع ما جنگ و ستم نيست تا به پاسبان و امير و قاضى نياز داشته باشيم .\r\nپرسيد اين موافقت شما به ظاهر و نزديكى دلهاى شما به باطن از كجا خواسته ؟ گفتند : كينه و حسد و خشم و دشمنى از دل بيرون كرديم تا موافق يكدگر گشتيم و دوست يكدگر شديم .\r\nپرسيد چون است كه شما را عمرهاى دراز دادند ؟ و ديگران را كوتاه ؟ گفتند : از آنكه به حقّ كوشيم و حقّ گوئيم و از حقّ درنگذريم و به عدل و راستى زندگانى كنيم .\r\nپرسيد چون است كه شما را به روزگار آفات نرسد چنان كه به ديگر مردم مىرسد ؟ گفتند : از اينكه هرچه پيش آيد جز خداى را به پشتى نگيريم !\r\nذو القرنين پرسيد : مرا از پدران و گذشتگان خويش خبر دهيد ، كه آنها هم برين سيرت زندگانى كردند ؟ يا خود شما چنين هستيد ؟ گفتند : آرى ، پدران خود را چنين يافتيم و برين سيرت ديديم . پيوسته درويشان را نواختندى و خستگان را تيمار داشتندى و عاجزان را دست گرفتندى و جانيان را عفو كردندى و پاداش بدى را نيكى دادندى و امانت گزارندى و رحم پيوستندى و نماز خويش به وقت گزارندى و به وفا و عهدها بازآمدندى . تا خداوند آنها را به صلاح و سداد بداشت و بنام نيكو از دنيا بيرون برد و ما را به جاى ايشان نشاند !\r\n\r\nسوره 18 آيه 102\r\n102 -  أَ فَحَسِبَ الَّذِينَ كَفَرُوا .  آيه . از اينجا تا آخر سوره وصف حال دو گروه است . گروهى بيگانگان كه آيات عجايب حكمت حقّ را شنيدند و بدايع اسرار فطرت در كار موسى و خضر و از داستان ذو القرنين آگاه شدند و همه را انكار كردند . نه گوش سخن‌شنو داشتند نه ديدهء عبرت‌بين ! نه دل روشن ! تا خداى را دريافتندى و پيغام را تصديق كردندى ، نه توفيق رفيق آنان بود و نه هدايت را عنايت ! لاجرم حاصل كار و سرانجام روزگار ايشان دوزخ بود .\r\n\r\nسوره 18 آيه 107\r\n107 -  إِنَّ الَّذِينَ آمَنُوا وَ عَمِلُوا الصَّالِحاتِ .  آيه . گروه ديگر مؤمنانند كه عجايب آيات حكمت و رايات قدرت حقّ از روى هدايت و عنايت بر دلهاى ايشان ، كشف كردند و آن را به جان و دل پذيرفتند و گردن نهادند و حلقهء بندگى را در گوش و طوق طاعت بر گردن نهادند ! تا بهشتهاى فردوس جايگاه آنان شد و خداوند ايشان را تشريف داد و به اين اكرام و اعزاز مخصوص گردانيد .\r\n . . . كانَتْ لَهُمْ جَنَّاتُ الْفِرْدَوْسِ نُزُلًا .  آيه . امروز جنان وصل است و فردا جنان فضل ، امروز جنان عرفان است و فردا جنان رضوان ، مؤمنان و نيك‌مردان فردا كه در بهشت آيند ، ايشان را به منزل خاص فرود آورند و هم در وقت ايشان را نزل دهند ، نبينى كسى كه مهمانى عزيز به وى فرود آيد تا آنكه با وى نشيند ، نخست او را نزلى فرمايد ، همچنين خداوند در ابتداى آيت حديث نزل كرد و ذكر لقاء و رؤيت به آخر آيت برد و جاى ديگر بيان كرد كه نزل چيست ؟ و آن‌چنان است كه آنچه آرزو كنيد در آن بهشت يابيد و هرچه خواهيد و جوئيد بينيد كه اين نزل از خداوند غفور و رحيم است .\r\n\r\nسوره 18 آيه 110\r\n110 -  فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً .  آيه . عمل صالح آنست كه نفس آدمى به آن عمل توجّه نداشته و از آن عمل ، ثواب و پاداش نخواهد ! بعضى گفته‌اند عمل صالح آنست كه هركس\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nبه ديدار خداوند آرزو دارد ، تا در دل اعتقاد كند كه خداوند ديدنى است ديدارى عيانى و رازى نهانى و مهرى جاودانى ! پس هركه ديدار طلبد او را ميعادى است كه روزى بدان رسد ، چون فرمود : هركس اميد لقاء خداوند دارد روزى به آن خواهد رسيد ، كه بزرگ چيزى آرزو كرده و عظيم اميدى داشته و همّت وى بجاى بلندى رسيده كه ديدار خداوند بيوسيده ( خواسته ) اگر اين اميد نبودى بهشت بدين خوبى به چه ارزيدى ؟ و اگر اين وعدهء ديدار نبودى ، بنده را خدمت از دل كى خريدى ؟ هركس را مرادى در پيش و او در پس ! عارف منتظر است تا ديدار كى ؟ همه خلق بر زندگانى عاشقند و مرگ بر ايشان دشوار ! عارف به مرگ مىشتابد به اميد ديدار !\r\n چه باشد گر خورى يك سال تيمار * چو بينى دوست را يك روز ديدار \r\n\r\nسورهء - 19 - مريم - ( مكّى ) 98 آيه\r\n\r\nتفسير لفظى [ آيات 1 الى 15 
  ]\r\n بِسْمِ اللَّهِ الرَّحْمنِ الرَّحِيمِ .  ( بنام خداوند بخشندهء مهربان ) .\r\n1 -   كهيعص .   ( كاف - ها - يا - عين - صاد ) : خداوندى راهنماى ، زينهاردار ، داناى راست‌گوى .\r\n2 -  ذِكْرُ رَحْمَتِ رَبِّكَ عَبْدَهُ زَكَرِيَّا .  اين يادگار خداوند تو است به مهربانى خويش نسبت به بندهء خود زكريّا .\r\n3 -  إِذْ نادى رَبَّهُ نِداءً خَفِيًّا .  آنگاه كه خداوند خويش را برخواند خواندنى نرم ( نه به آواز بلند ) .\r\n4 -  قالَ رَبِّ إِنِّي وَهَنَ الْعَظْمُ مِنِّي وَ اشْتَعَلَ الرَّأْسُ شَيْباً وَ لَمْ أَكُنْ بِدُعائِكَ رَبِّ شَقِيًّا .  گفت اى خداى من ، منم كه استخوان و اندام من سست گشته و سپيدى پيرى در موى سر و محاسن من پيدا گشت و من هرگز به خواندن تو بدبخت نبودم ( و از اجابت محروم نه ! )\r\n5 -  وَ إِنِّي خِفْتُ الْمَوالِيَ مِنْ وَرائِي وَ كانَتِ امْرَأَتِي عاقِراً فَهَبْ لِي مِنْ لَدُنْكَ وَلِيًّا .  و من از نيازادگان ( خويشان جدّ پدرى و مادرى ) پس از مرگ خويش مىترسم ، و زن من نازا است پس فرزندى از نزديك خويش به من عطا فرما .\r\n6 -  يَرِثُنِي وَ يَرِثُ مِنْ آلِ يَعْقُوبَ وَ اجْعَلْهُ رَبِّ رَضِيًّا .  فرزندى كه از من ارث برد و از همه نژاد و فرزندان يعقوب و آن فرزند را پسنديده كن ( و شايستهء پيغمبرى گردان ) .\r\n7 -  يا زَكَرِيَّا إِنَّا نُبَشِّرُكَ بِغُلامٍ اسْمُهُ يَحْيى لَمْ نَجْعَلْ لَهُ مِنْ قَبْلُ سَمِيًّا .  اى زكريّا ، ما تو را بشارت مىدهيم به فرزندى كه نام او يحيى است كه او را پيش ازين كسى را همنام نكرديم .\r\n8 -  قالَ رَبِّ أَنَّى يَكُونُ لِي غُلامٌ وَ كانَتِ امْرَأَتِي عاقِراً وَ قَدْ بَلَغْتُ مِنَ الْكِبَرِ عِتِيًّا .  زكريّا گفت :\r\nپروردگارا ، چون مرا پسرى باشد درحالىكه زن من هميشه نازا بوده است و من از پيرى به تباهى رسيده‌ام .\r\n9 -  قالَ كَذلِكَ قالَ رَبُّكَ هُوَ عَلَيَّ هَيِّنٌ وَ قَدْ خَلَقْتُكَ مِنْ قَبْلُ وَ لَمْ تَكُ شَيْئاً .  فرشته گفت :\r\nچنين گفت پروردگار تو ، كه اين كار بر من آسان است كه من تو را درحالىكه خود هيچ نبودى بيافريدم !\r\n10 -  قالَ رَبِّ اجْعَلْ لِي آيَةً قالَ آيَتُكَ أَلَّا تُكَلِّمَ النَّاسَ ثَلاثَ لَيالٍ سَوِيًّا .  خدايا ، مرا نشانى بنما ، گفت : نشانى تو آنست سه شبانه روز با مردم سخن نگوئى ( نتوانى گفتن ) .\r\n11 -  فَخَرَجَ عَلى قَوْمِهِ مِنَ الْمِحْرابِ فَأَوْحى إِلَيْهِمْ أَنْ سَبِّحُوا بُكْرَةً وَ عَشِيًّا .  پس زكريّا ( در آن سه روز ) بر قوم خويش بيرون آمد و به ايشان نمود كه بامداد و شبانگاه نماز كنيد .\r\n12 -  يا يَحْيى خُذِ الْكِتابَ بِقُوَّةٍ وَ آتَيْناهُ الْحُكْمَ صَبِيًّا .  ( خداوند فرمود ) اى يحيى ، پيغام و دين را با نيرو بگير ، و ما او را پيغام و حكم در كودكى داديم .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n13 -  وَ حَناناً مِنْ لَدُنَّا وَ زَكاةً وَ كانَ تَقِيًّا .  و از نزد خويش او را نيكى و پاكى داديم و او خود پرهيزكار بود .\r\n14 -  وَ بَرًّا بِوالِدَيْهِ وَ لَمْ يَكُنْ جَبَّاراً عَصِيًّا .  و نيكوكار و نوازش‌كنندهء پدر و مادر بود ، و هرگز جبّارى گناهكار در من و نابخشاينده بر خلق نبوده .\r\n15 -  وَ سَلامٌ عَلَيْهِ يَوْمَ وُلِدَ وَ يَوْمَ يَمُوتُ وَ يَوْمَ يُبْعَثُ حَيًّا .  و درود بر يحيى آن روز كه او را زادند و آن روز كه مىميرد و آن روز كه او را زنده برانگيزانند .\r\n\r\nتفسير ادبى و عرفانى\r\n\r\nسوره 19 آيه 0\r\n بِسْمِ اللَّهِ الرَّحْمنِ الرَّحِيمِ .  باء اشارت است به بقاء خداى ازلى ، و سين اشارت است به سلام خداى بر مؤمنان ، و ميم اشارت است به محبّت خداى مر تائبان و پاكان . اين است شگرف‌كارى و بزرگ‌حالى كه قاصد به مقصود رسد و عابد به معبود و طالب به مطلوب و محبّ به محبوب . نسيم وصال از وزشگاه اقبال دميده و دوست به دوست رسيده است .\r\n\r\nسوره 19 آيه 1\r\n1 -   كهيعص .   آيه . سماع حروف مقطّع در افتتاح سوره‌ها و آيه‌ها ، شرابى است در قدح فرح ريخته و در جام انس جلال احديّت دوستان خود را داده ، چون دوستان حقّ در بوستان لطف ، اين شراب انس را از جام قدس بياشامند ، در طرب آيند ، چون در طرب آيند در طلب آيند ، قفس جهان بشكنند و با شهپر عشق بر افق غيب پرواز كنند تا به كعبهء وصل رسند ، چون رسيدند .\r\nعقلهاشان مستغرق لطف گشته و دلهاشان مستهلك كشف شده ، نسيم از كيست ؟ از جانب قربت رسيده ، خود را گم كرده و او را يافته است !\r\nپير طريقت گفت : روزگارى او را مىجستم خود را مىيافتم اكنون خود را مىجويم او را مىيابم ! اى حجّت را ياد ، و انس را يادگار ، چون حاضرى اين جستن بچه كار ؟ خدايا ، يافته مىجويم ، با ديده‌ور مىگويم كه دارم چه جويم ؟ كه مىبينم چه گويم ؟ شيفتهء اين جست‌وجويم ، گرفتار اين گفت‌وگويم ، اى پيش از هر روز ، و جدا از هركس ، مرا درين سور هزار مطرب نه بس !\r\nلطيفه : خداوند با اين حروف ثنائى است كه بر خود مىكند ؛ اسماء و صفات خود را ياد خلق مىدهد و خود را مىستايد و مىگويد :\r\nمنم كافى ، منم هادى ، منم ( يحيى و يميت ) ، منم عليم ، منم صديق .\r\nاز حضرت علىّ ( ع ) نقل كنند كه او سوگند به اين حروف ياد مىكرد و مىگفت اين حروف همه نامهاى خدا است كه مىگويد :\r\nمنم خداى كبير و كريم ، و عليم و صديق ، منم خداى بزرگوار ، جبّار كردگار ، نامدار رهىدار ، كبير اشارت است به كبرياء و جلال احديّت ، و كريم اشارت است به جلال صمديّت ، كه عارفان در مكاشفهء جلالند و محبّان در مشاهدهء جمال ! چون به جلالش نظر كنى جگرها در ميان خون است ، و چون به جمالش نظر افكنى ، راحت دلهاى محزون است ، آن يكى آتش جهان‌سوز است و اين يكى نور جهان‌افروز ، آن يكى غارت دلها ، و اين يكى راحت جانها است !\r\nشيخ خرقانى گويد : او در تو آويخته نه تو در او آويخته ! سراپردهء كرم‌زده و بساط نعمت گسترده و ندا درداده  ( أَجِيبُوا داعِيَ اللَّهِ )  اى گدايان به من آئيد ، نه بشما نيازى دارم بلكه با شما رازى دارم !\r\nعارفى بزرگ گويد : در باديه مىشدم يكى را ديدم با يك پا در غلبات وجد خويش مىجست و مىرفت ! گفتم تا كجا ؟\r\nگفت : حجّ بيت اللّه . گفتم : تو را چه جاى حجّ است كه معذورى ! گفت : همانا سوداش مرا رنجه مىدارد ! چون به مكّه رسيدم او را ديدم پيش از من رسيده ! گفتم چگونه پيش از من رسيدى ؟ گفت : ندانستى كه تو آمدى به تكلّف كسبى و من آمدم به جذبه‌هاى غيبى ! كسبى به غيبى هرگز كجا رسيد ؟\r\nپير طريقت گفت : الهى ، به عنايت ازلى تخم هدايت كاشتى ، به رسالت پيمبران آب دادى ، به يارى و توفيق پروردى ، به نظر خود به بار آوردى ، خداوندا ، سزد كه اكنون سموم قهر از آن بازدارى ، و كشتهء عنايت ازلى را به رعايت ابدى مدد كنى .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nسوره 19 آيه 2\r\n2 -  ذِكْرُ رَحْمَتِ رَبِّكَ عَبْدَهُ زَكَرِيَّا .  آيه . اين است نثار رحمت حقّ بر بندهء خويش ، اين است غايت لطف و كمال كرم كه به مهربانى خويش نمود ، رحمتى كه گمان به وى راه نبرد ، لطفى كه انديشه در وى نرسد ، رحمتى و عطائى بفضل الهى ، به عنايت ربّانى ، نه به عبادت و كسب بندگى ، هرچند بنده به معصيت مىكوشد ، نعمت خود بر وى مىريزد ، اين است كه آن پير طريقت گفت : صبح مىكنم درحالىكه در من آن‌قدر نعمت خدا است كه بواسطهء زيادى گناه از شمارهء آن ناتوانم و نمىدانم بر نعمت‌هاى زيبا و مسرّت‌بخش سپاسگزارى كنم يا بر زشتيهاى شرم‌آورم كه پوشيده است !\r\nآورده‌اند كه زاهدى در روزگار گذشته در صومعه‌اى سالها عبادت كرد ، پس هوا و هوس بر او غلبه كرد ، و معصيتى بر او برفت و پس از آن پشيمان شد خواست كه به محراب عبادت باز شود ، چون قدم در محراب نهاد ، شيطان بيامد و او را گفت : اى مرد شرم ندارى كه چنان كارى كردى ، و اكنون به حضرت صاحب جلال مىآئى ؟ خواست كه او را از حقّ نوميد گرداند تا نوميدى سبب زيادى گناهان او شود ! ناگاه ندائى شنيد كه مىگويد : بندهء من ، تو از براى منى و من از براى تو ، به فضول بگو تو چه دارى و چه‌كاره‌اى ؟\r\n\r\nسوره 19 آيه 3\r\n3 -  إِذْ نادى رَبَّهُ نِداءً خَفِيًّا .  آيه . نشان اجابت دعا ، ثبات و استقامت بر دعا است ، چون بر دعا ثبات كردى ، اگر از اجابت كه نصيب تو است محروم ماندى ، به عبادت كه حق خداوند است مشرّف گردى ، و اين قدم وراى آن قدم است و اين مقام بهتر از آن مقام ! كه پيغمبر فرمود : دعا عبادت است . و بدان كه در دعا اضطرار بايد كه خداوند مىفرمايد : آيا چه كسى جواب مضطرّ را مىدهد وقتى كه او را مىخواند ؟ - استغاثه بايد كه مىفرمايد : هنگامى كه بسوى خداوند استغاثه مىكنيد - تضرّع بايد كه مىفرمايد : خداى خود را از روى تضرّع و در پنهانى بخوانيد - رغبت و رهبت بايد كه مىفرمايد : ما را از روى رغبت و رهبت ، ميل و ترس ، مىخوانند - دعا پيوسته بايد كه مىفرمايد : پروردگار خود را هر بامداد و شام مىخوانند - آرزوى اخلاص بايد كه مىفرمايد : او را خالصانه بخوانيد .\r\nلطيفه : بنده چون شرائط دعا بجا آرد ، مرغى ماند كه در قفس است و سحر به بانگ آيد ، پس خداوند عارفان و عابدان را به وجود آورد و دنيا را قفس ايشان ساخت و مصالح و منافع در دنيا براى آنها آماده ساخت و كارهاشان راست كرد ، آنگاه فرمود : در سحرگاه استغفار مىكنند و بنده به عجز خود در سحر مىزارد و مىخروشد و حقّ به لطف مىشنود و مىنيوشد .\r\n\r\nسوره 19 آيه 4\r\n4 -  قالَ رَبِّ إِنِّي وَهَنَ الْعَظْمُ مِنِّي وَ اشْتَعَلَ الرَّأْسُ شَيْباً .  آيه . از روى اشارت بر ذوق جوانمردان طريقت ، اين كلمات دعوى پختگى است كه از نهاد زكريّا بيامد ، جلال عزّت احديّت دعوى وى را بر محك بلا زد تا سرّ معنى در آن دعوى پديد آيد ، و آن بلاها كه از قوم خود ديد بسبب اين بود . زكريّا چون بلا روى به وى نمود پناه به درخت برد ، غيرت درگاه عزّت در رسيد ، ريشهء تيلسان وى بيرون بماند و نشانى شد تا قوم وى بدانستند كه درخت پناه‌گاه وى شده ، آنگاه ندا آمد اى زكريّا اكنون پشت به درخت دادى و آن را پناه‌گاه و تكيه‌گاه خود ساختى ، بنگر تا چه بلا بر تو گماريم ، قوم او ارّه بر نهادند و او را با درخت به دونيم كردند ، تا عالميان بدانند كه هر آن‌كس كه پناه به غير حقّ برد ، اژدهاى غيرت حقّ دمار از روزگار او برآرد .\r\n\r\nسوره 19 آيه 5\r\n5 -  وَ إِنِّي خِفْتُ الْمَوالِيَ مِنْ وَرائِي .  آيه . زكريّا از خداوند فرزند خواست و حقّ تعالى دعاى وى را اجابت كرد و او را فرزندى شايسته بداد ، و نام او يحيى پيغمبر بنام گرديد ، و آنگاه به مسجد بيت المقدس شد ، احبار و رهبان را ديد ، پشمينه‌ها پوشيده و كلاه‌هاى صوف بر سر نهاده و خويشتن را بر ستونهاى مسجد بسته ، با اين رياضت و مجاهدت خداى را عبادت مىكردند ، يحيى چون اين را ديد به خانه شد و به مادر گفت : براى من پشمينه ساز تا درپوشم و با احبار و رهبان در مسجد خداى را عبادت كنم ، مادر گفت : نخست بايد از زكريّا پيغمبر خدا پرسم و از او دستور خواهم چون حال با زكريّا گفت ، يحيى را بخواست و گفت : اى فرزند من اين چه آرزو است كه تو را خاسته ، تو كودكى نارسيده ، روزگار رياضت و مجاهدت نايافته ، يحيى گفت : اى پدر به كودكى من چه بسته !\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمرگ چون آيد از من به سنّ كمتر گيرد ! زكريّا چون سخن ازو بشنيد مادرش را گفت كلاه و جامهء پشمينه براى او راست كن كه روا است .\r\n\r\nسوره 19 آيه 12\r\n12 -  يا يَحْيى خُذِ الْكِتابَ بِقُوَّةٍ .  آيه . يحيى به‌سان زاهدان پشمينه درپوشيد و كلاه بر سر نهاد و به مسجد رفت و با احبار ( علماء يهود ) در عبادت شد و چندان رياضت و مجاهدت بر خود نهاد كه تن وى نحيف گشت و از بس بگريست پوست از روى او برفت و بر رخسار وى مغاكها پديد آمد .\r\n\r\nسوره 19 آيه 13\r\n13 -  وَ حَناناً مِنْ لَدُنَّا وَ زَكاةً وَ كانَ تَقِيًّا .  آيه . زكريّا چون او را به آن حالت ديد دل‌تنگ شد و بگريست و گفت : اى پسر ، من تو را از خداوند به دعا خواستم تا چشمم به تو روشن باشد و دل شاد و خرّم ! اكنون اين همه رنج چيست ؟ كه بر خود نهاده و سبب درد دل من گشته‌اى ؟ يحيى گفت : اى پدر تو مرا بدين كار فرمودى زكريّا كه دلش به حال كودك بسوخت گفت بار خدايا ، بر اين بيچاره ببخشاى كه آرام و قرارش نيست ، توئى بخشنده و مرهم بر دردنهنده ، خطاب آمد ، اى زكريّا تو شفقت خويش دور دار كه بر درگاه ما چنين نازك و نازنين نتوان بود ، ناز و لذّت دوستان ما جاى دگر است . همان ساعت يحيى را وحى آمد كه اى يحيى تن تو از گريه لاغر شده ، سوگند بجلال و عزّت من كه اگر از آتش دوزخ آگاه بودى زرهى از پولاد مىپوشيدى ( تا چه رسيد به پشمينه ) آنگاه مادر او را شب نزد خود خواند و عدسى پخته بود و جامهء موئين كه نرم‌تر از پشم بود بر او پوشيده و خفت ، در خواب نداء هيبت آمد كه اى يحيى ، خانه‌اى بهتر از خانهء من و همسايه‌اى بهتر از من يافتى ؟ -\r\nيحيى از خواب برآشفت و گفت خدايا لغزش مرا ببخش من جز به بيت المقدس راهى نيابم ، و سپس پشمينه را پوشيد و روانهء مسجد شد و با رهبانان به عبادت مشغول گشت .\r\n\r\nسوره 19 آيه 15\r\n15 -  وَ سَلامٌ عَلَيْهِ يَوْمَ وُلِدَ وَ يَوْمَ يَمُوتُ وَ يَوْمَ يُبْعَثُ حَيًّا .  آيه . روايت است كه يحيى روزى با عيسى راه مىرفت در راه زنى را تنه زد ، عيسى گفت اى يحيى پسرخالهء من ، گناه بزرگى مرتكب شدى ! گفت چه گناهى ؟ عيسى گفت : زنى را صدمه زدى كه گمان نمىكنم خداوند تو را ببخشد ! يحيى گفت : به خدا سوگند كه من هيچ متوجّهء اين صدمه نشدم ! عيسى گفت :\r\nسبحان اللّه ، شگفتا ، تن تو با من است پس روح تو كجا است ؟ گفت روح من وابسته به عرش الهى است .\r\n\r\nتفسير لفظى [ آيات 16 الى 38 
  ]\r\n16 -  وَ اذْكُرْ فِي الْكِتابِ مَرْيَمَ إِذِ انْتَبَذَتْ مِنْ أَهْلِها مَكاناً شَرْقِيًّا .  ( اى محمّد ) در قرآن ، مريم را ياد كن آنگاه كه از كسان خويش به يك‌سو شد به جايگاهى از سوى برآمدن آفتاب و عزلت اختيار كرد .\r\n17 -  فَاتَّخَذَتْ مِنْ دُونِهِمْ حِجاباً فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا .  در پيش خود از سوى مردمان خويش پرده‌اى گرفت ، پس ما روح خويش را به وى فرستاديم ( جبرئيل ) كه مانند مردمى پيش او ايستاد همچون جوانى نيكوروى !\r\n18 -  قالَتْ إِنِّي أَعُوذُ بِالرَّحْمنِ مِنْكَ إِنْ كُنْتَ تَقِيًّا .  مريم گفت : من در پناه و زينهار خداوند مىشوم ( و از او بازداشت مىخواهم ) از تو اگر تو پرهيزكارى ! ( و به من نظر بد ندارى ) .\r\n19 -  قالَ إِنَّما أَنَا رَسُولُ رَبِّكِ لِأَهَبَ لَكِ غُلاماً زَكِيًّا .  جبرئيل گفت : من فرستادهء پروردگار تو هستم تا به تو پسرى پاك هنرى روزافزون بخشم و من آن نيم كه تو پندارى و مىترسى ) .\r\n20 -  قالَتْ أَنَّى يَكُونُ لِي غُلامٌ وَ لَمْ يَمْسَسْنِي بَشَرٌ وَ لَمْ أَكُ بَغِيًّا .  مريم گفت : مرا چون پسرى باشد درحالىكه هيچ مردى مرا نيارميده و نساويده ! و من هم زناكار نيستم !\r\n21 -  قالَ كَذلِكِ قالَ رَبُّكِ هُوَ عَلَيَّ هَيِّنٌ وَ لِنَجْعَلَهُ آيَةً لِلنَّاسِ وَ رَحْمَةً مِنَّا وَ كانَ أَمْراً مَقْضِيًّا . \r\n\r\n","description":"","footnote":"","page_name":" 26 ","page_number":26},
  {"content":"\r\n\r\nجبرئيل گفت : پروردگار تو مىگويد : اين كار بر من آسان است و تا آن را نشانى ( شگفتى ) و آيتى براى مردمان كنم و بخشايشى از ما به تو است و كارى بود از ما خواستنى و گزارده و شدنى !\r\n22 -  فَحَمَلَتْهُ فَانْتَبَذَتْ بِهِ مَكاناً قَصِيًّا .  پس مريم به عيسى بارور شد ، و بار شكم خود را دور برد ( و شرم داشت ) .\r\n23 -  فَأَجاءَهَا الْمَخاضُ إِلى جِذْعِ النَّخْلَةِ قالَتْ يا لَيْتَنِي مِتُّ قَبْلَ هذا وَ كُنْتُ نَسْياً مَنْسِيًّا . \r\nآنگاه او را درد زه خاستن گرفت كه با تنهء خرما بن شد ( و پشت خود را بدان نهاد ) و گفت اى كاش من پيش از اين بمردمى ( از دل‌تنگى و شرم ) و فراموش شده بودم .\r\n24 -  فَناداها مِنْ تَحْتِها أَلَّا تَحْزَنِي قَدْ جَعَلَ رَبُّكِ تَحْتَكِ سَرِيًّا .  پس عيسى ( كه زير او بود ) او را آواز داد كه اندوهگين مباش ، خداوند زير پاى تو جوئى آماده كرده ( و فرزندى عطا كرد . )\r\n25 -  وَ هُزِّي إِلَيْكِ بِجِذْعِ النَّخْلَةِ تُساقِطْ عَلَيْكِ رُطَباً جَنِيًّا .  و خرما بن را بسوى خويش بجنبان تا بر تو خرماى تر و تازه و در هنگام رسيده افتد !\r\n26 -  فَكُلِي وَ اشْرَبِي وَ قَرِّي عَيْناً فَإِمَّا تَرَيِنَّ مِنَ الْبَشَرِ أَحَداً فَقُولِي إِنِّي نَذَرْتُ لِلرَّحْمنِ صَوْماً فَلَنْ أُكَلِّمَ الْيَوْمَ إِنْسِيًّا .  پس از آن رطب بخور و از آن آب بياشام و چشمان روشن دار ، اگر از مردمان كسى بينى بگو من خداى خود را پيمان كرده‌ام كه خاموشى ( سكوت ) كنم و امروز با هيچ مردم سخن نخواهم گفت .\r\n27 -  فَأَتَتْ بِهِ قَوْمَها تَحْمِلُهُ قالُوا يا مَرْيَمُ لَقَدْ جِئْتِ شَيْئاً فَرِيًّا .  پس مريم عيسى را برگرفت و او را به قوم خويش آورد ، آنها گفتند : اى مريم ، چيزى آوردى بس شگفت و منكر !\r\n28 -  يا أُخْتَ هارُونَ ما كانَ أَبُوكِ امْرَأَ سَوْءٍ وَ ما كانَتْ أُمُّكِ بَغِيًّا .  اى خواهر هارون ، پدر تو مرد بد نبود و مادرت هم پليدكار نبود !\r\n29 -  فَأَشارَتْ إِلَيْهِ قالُوا كَيْفَ نُكَلِّمُ مَنْ كانَ فِي الْمَهْدِ صَبِيًّا .  پس مريم براى جواب آنها اشاره به عيسى كرد ، آنها گفتند چگونه با كودك خود در گهواره سخن گوئيم ! ؟\r\n30 -  قالَ إِنِّي عَبْدُ اللَّهِ آتانِيَ الْكِتابَ وَ جَعَلَنِي نَبِيًّا .  عيسى ، ( درحالىكه در گهواره بود ) گفت منم بندهء خداوند كه مرا دين و كتاب داد و مرا پيغمبر قرار داد .\r\n31 -  وَ جَعَلَنِي مُبارَكاً أَيْنَ ما كُنْتُ وَ أَوْصانِي بِالصَّلاةِ وَ الزَّكاةِ ما دُمْتُ حَيًّا .  و مرا خداوند بركت داد هرجا كه باشم و مرا به نماز و زكات اندرز داد تا زنده هستم .\r\n32 -  وَ بَرًّا بِوالِدَتِي وَ لَمْ يَجْعَلْنِي جَبَّاراً شَقِيًّا .  و مهربانى به مادرم سفارش فرمود و مرا جبار و بدبخت نكرد .\r\n33 -  وَ السَّلامُ عَلَيَّ يَوْمَ وُلِدْتُ وَ يَوْمَ أَمُوتُ وَ يَوْمَ أُبْعَثُ حَيًّا .  و درود خداى بر من روزى كه زائيده شدم ( زيم ) و روزى كه ميرم و روزى كه زنده انگيزاينده مىشوم .\r\n34 -  ذلِكَ عِيسَى ابْنُ مَرْيَمَ قَوْلَ الْحَقِّ الَّذِي فِيهِ يَمْتَرُونَ .  اين است عيسى پسر مريم ، سخن خداى ، كه ترسايان دربارهء او سخن جدا جدا مىگويند و پيكار مىكنند .\r\n35 -  ما كانَ لِلَّهِ أَنْ يَتَّخِذَ مِنْ وَلَدٍ سُبْحانَهُ إِذا قَضى أَمْراً فَإِنَّما يَقُولُ لَهُ كُنْ فَيَكُونُ .  شايستهء خداوند نيست كه هيچ فرزند گيرد ، پاك است و بىعيب خدائى كه چون خواهد كارى كند ، جز آن نبود كه گويد : باش ، پس مىباشد !\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n36 -  وَ إِنَّ اللَّهَ رَبِّي وَ رَبُّكُمْ فَاعْبُدُوهُ هذا صِراطٌ مُسْتَقِيمٌ .  ( عيسى گفت ) خداى يگانه پروردگار من و شما است پس او را بپرستيد كه راه راست اين است .\r\n37 -  فَاخْتَلَفَ الْأَحْزابُ مِنْ بَيْنِهِمْ فَوَيْلٌ لِلَّذِينَ كَفَرُوا مِنْ مَشْهَدِ يَوْمٍ عَظِيمٍ .  پس گروهاى ترسايان سخنان مختلف ميان خودشان گفتند ( و هريك در كار عيسى چيزى گفتند ) پس واى و نفرين باد بر آنها ، كه از حاضر شدن در روزى بزرگ كافر شدند !\r\n38 -  أَسْمِعْ بِهِمْ وَ أَبْصِرْ يَوْمَ يَأْتُونَنا لكِنِ الظَّالِمُونَ الْيَوْمَ فِي ضَلالٍ مُبِينٍ .  امروز حقّ نمىشنوند و صواب نمىبينند ! تا چون روزى كه بسوى ما مىآيند شنوا و بينا باشند ! لكن ستمكاران پيوسته در گمراهى آشكارند .\r\n\r\nتفسير ادبى و عرفانى\r\n\r\nسوره 19 آيه 16\r\n16 -  وَ اذْكُرْ فِي الْكِتابِ مَرْيَمَ .  آيه . اين قصّهء مريم و عيسى ، دلدارى دادن شكستگان است و سبب آسايش غمگنان ، و اشارت به نواخت غريبان و مرهم نهادن بر دل سوختگان ، و اميد دادن درماندگان ، هرچند كه اوّل همه بلا نمودند و محنت ، به آخر همه ولاء ديدند و محبّت .\r\nلطيفه : مريم ابتدا كه براى عبادت به آن خلوتگاه رفته و پرده بر روى خود فروگذاشت تا كس او را نبيند ، جبرئيل آمد به صورت جوانى زيبا ، برابر او ايستاد ، مريم كه تنها بود ترسيد ، مردى بيگانه ديد و جاى خالى و راه گريز نه ! تدبير و حيلت همان دانست كه به پناه خدا باز شد و او را به حقّ برسانيد و گفت :\r\n\r\nسوره 19 آيه 18\r\n18 -  قالَتْ إِنِّي أَعُوذُ بِالرَّحْمنِ مِنْكَ إِنْ كُنْتَ تَقِيًّا .  آيه . اى مردى كه قصد من ضعيف دارى آن خداوند كه رحمن نام او است و رحمت او به همه كس رسيده ، دانم كه مرا در زينهار خود دارد و مرا از قصد تو ايمن گرداند ! جبرئيل گفت : مترس نه آنم كه تو پنداشتى ، من فرستادهء خدايم و بكارى آمده‌ام ، مريم پنداشت كه فرشتهء مرگ است و براى قبض روح او آمده ! گفت :\r\nعمرم به سر آمده كه براى گرفتن روحم آمده‌اى ؟ گفت : نه ، آمده‌ام تا تو را به فرزندى نيكو و پاك و هنرى بشارت دهم ! مريم را اين سخن عجب آمد و در شگفت شد و گفت :\r\n\r\nسوره 19 آيه 20\r\n20 -  قالَتْ أَنَّى يَكُونُ لِي غُلامٌ وَ لَمْ يَمْسَسْنِي بَشَرٌ .  آيه . از كجا مرا فرزندى بود ؟ و هرگز بشرى به من نرسيده و هيچ صحبت نرفته ؟ جبرئيل گفت : بدان كه آفرينش فرزند نه به مدّت و نه به صحبت است بلكه به قدرت و مشيّت خداوند است ! مريم گفت : هرگز كه ديد كه گياهى از زمين بىتخم رويد ؟ جبرئيل گفت : اوّل گياهى كه از زمين برآمد به قدرت خدا آمد !\r\nپس چون جبرئيل روح عيسى در مريم دميد از آن بار گرفت چون وقت زادن رسيد در آن بيابان تنها و بىكس و بينوا و بىكام ، گرسنه و هيچ خوردنى نه ! تشنه و قطرهء آبى نه ! تنها و يك رفيق سازگار نه ! درد زه خاست و زادن به عيسى نزديك شده ، خداوند فرمايد :\r\n\r\nسوره 19 آيه 23\r\n23 -  فَأَجاءَهَا الْمَخاضُ إِلى جِذْعِ النَّخْلَةِ .  آيه . از بىتابى و رنجورى پشت به آن درخت خشك خرما بن نهاد ، و بر غريبى و بىكامى خود مىناليد و مىگريست كه اكنون پيش مردم چه عذر آورم و چه گويم ؟ كه اين كودك از كجا آورده‌ام ؟ و از كى بار گرفتم ؟ و اكنون كودك را با چه شويم و او را چه پوشم ؟\r\n تنها خورد اين دل غم و تنها كشدا * گردون نكشد آنچه دل ما كشدا \r\n . . . يا لَيْتَنِي مِتُّ قَبْلَ هذا وَ كُنْتُ نَسْياً مَنْسِيًّا .  آيه . پس چون درد و اندوه به غايت رسيد سخن بريده گشت و چشم پرآب شد و دل پرحسرت ، و مرگ به آرزو خواست ، فرمان آمد به جبرئيل كه مريم را درياب كه در غرقاب است . جبرئيل آمد و از بالاى سر او ندا كرد : اى مريم دلتنگى مكن و اندوه مدار زيرا كه :\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nسوره 19 آيه 24\r\n24 -  قَدْ جَعَلَ رَبُّكِ تَحْتَكِ سَرِيًّا .  آيه . يعنى زير تو فرزندى شريف است و گويند عيسى در زير آن درخت دانست كه مادرش دلتنگ است و رنجور ، آواز داد كه :\r\n . . . أَلَّا تَحْزَنِي .  آيه . اى مادر دلتنگ مباش و مرگ مخواه چه دانى كه در اين كار چه تعبيه است و چه دولت ، آخر گشايندهء كارها اين كار را بگشايد .\r\nمريم گفت : اى پسر ، چون دلتنگ نباشم در اين بيابان خشك ؟ نه شربت آبى كه بياشامم يا بدان طهارت كنم ! عيسى پاى بر زمين ماليد و گفت : اى مادر اينك جوى آب روان است ! مريم از آن آب بياشاميد و طهارت كرد و آرامشى در او پديد آمد ، آنگاه عيسى گفت :\r\n\r\nسوره 19 آيه 25\r\n25 -  وَ هُزِّي إِلَيْكِ بِجِذْعِ النَّخْلَةِ .  آيه . گويند آن خرما بن سالها بود خشك شده و معجزهء عيسى است يعنى خدائى كه عيسى را بىپدر به وجود آورد قادر است كه از درخت خشك رطب آرد !\r\nچون دست مريم به آن درخت خشك رسيد ، تازه و سرسبز شد و در آن حال رطب پيش وى بباريد و به وى الهام آمد كه اى مريم ، ما توانا بوديم بىآنكه تو درخت را بجنبانى رطب پيش تو آريم ، لكن خواستيم تو را در اين كار دو كرامت پديد كنيم : يكى در زادن و بيمارى تو را توانا كنيم كه درخت را بجنبانى و آن تو را نشان كرامت و صدق باشد ، ديگر آنكه خواستيم تا بركت دست تو به درخت رسد و درخت بارآور گردد ، تا جهانيان بدانند كه هركس در غم و اندوه است دست وى شفاى دردها بود ! .\r\nمريم گفت : اى پسر ، اكنون خوراك و شراب راست شد ، ليكن چون مرا گويند اين فرزند از كجا آمده چه گويم ؟ عيسى گفت تو دل مشغول مدار كه اين جواب من خود دهم و جواب آن بود كه گفت :\r\n\r\nسوره 19 آيه 30\r\n30 -  قالَ إِنِّي عَبْدُ اللَّهِ آتانِيَ الْكِتابَ وَ جَعَلَنِي نَبِيًّا .  آيه . خداوند در ازل مىدانست كه ترسايان در كار عيسى غلوّ كنند و او را پسر خدا و ثالث ثلاثه خوانند و در حال كودكى بر زبان براند كه من بندهء خدا هستم تا برايشان حجّت باشد و فساد قولشان دليلى واضح ! و از روى مجادله با ترسايان گويند : آنچه كه عيسى گفت يا راست است يا دروغ ، اگر راست است پس گفتهء مجادلان باطل است كه او را خدا يا پسر خدا گفتند و اگر دروغ است ، آن كسى كه دروغ مىگويد شايستهء خدائى نيست !\r\nو اينكه گفت : كتاب ( انجيل ) به من داده و مرا پيغمبر خود قرار داده ، ردّ بر گفتار كسانى است كه گفته‌اند : استحقاق نبوّت به كثرت طاعت است !\r\nلطيفه : خداوند به عيسى پيغمبرى كرامت فرمود به فضل خود نه بعلّت طاعت ، و آن را كه رقم سعادت كشيد و اهل محبّت گردانيد به لطف و عنايت خود گردانيد نه بوسيلهء عبادت !\r\n\r\nسوره 19 آيه 31\r\n31 -  وَ جَعَلَنِي مُبارَكاً أَيْنَ ما كُنْتُ .  آيه . از بركتهاى خداوند به عيسى : به فرياد بيچارگان رسيدن ، ضعيفان را يارى كردن ، ستم‌ديدگان را نوازش نمودن ، نيازمندان را مواسات كردن ، گمراهان را رهبرى كردن ، مردم را پند و اندرز دادن ، رفع اذيّت و آزار از مردم كردن و خود تحمّل آزار و اذيّت نمودن !\r\n\r\nسوره 19 آيه 33\r\n33 -  وَ السَّلامُ عَلَيَّ يَوْمَ وُلِدْتُ وَ يَوْمَ أَمُوتُ وَ يَوْمَ أُبْعَثُ حَيًّا .  آيه . فرق ميان محمّد حبيب اللّه و عيسى روح اللّه اين است عيسى خود گفت درود بر من ، ولى به محمّد در شب معراج گفته شد درود و رحمت خدا بر تو باد ، اى پيغمبر خدا !\r\nاينكه عيسى گفت روزى كه متولد شدم ، يعنى به سلامت و صحت كه در حقيقت جواب مبالغهء در مدح ترسايان و تهمت و مذمّت يهودان است كه خود را از گفتار هر دو طايفه تبرئه ساخت . و اينكه گفت روزى كه بميرم يعنى دين خود را به سلامت تا دم مرگ به پايان برم و اينكه گفت در رستاخيز زنده شوم ، يعنى بجاى ملامت سلامت بينم و از هول قيامت نجات يابم .\r\nگويند : مريم فرزند خود عيسى را به معلّم سپرد ، همين‌كه معلّم به او گفت : بگو بسم اللّه ، عيسى گفت : باء بهاء خدا و سين سناء خدا و ميم ملك خداست .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nاز حضرت امام محمّد باقر ( ع ) ( امام پنجم شيعيان ) نقل شده كه فرمود : وقتى عيسى نه‌ساله شد مادرش او را به معلّم سپرد ، معلّم به او گفت بگو : بسم اللّه الرّحمن الرّحيم عيسى گفت : بسم اللّه . . . آنگاه مؤدّب گفت : بگو : ابجد عيسى ، گفت :\r\nالف آلاء خدا ، باء بهجت خدا ، جيم جلال خدا ، دال دين خدا ! مؤدّب به مريم گفت : دست پسرت بكير و برو كه نيازى به آموزنده و آداب‌آموز ندارد !\r\n\r\nتفسير لفظى [ آيات 39 الى 60 
  ]\r\n39 -  وَ أَنْذِرْهُمْ يَوْمَ الْحَسْرَةِ إِذْ قُضِيَ الْأَمْرُ وَ هُمْ فِي غَفْلَةٍ وَ هُمْ لا يُؤْمِنُونَ .  ( اى پيغمبر ) آنان را از روز حسرت و ندامت بترسان آن‌گاه كه خلق را بر سر دو راه گسيل كنند و آنگاه كه كار برگزار شده و ايشان در غفلتند و نمىگروند !\r\n40 -  إِنَّا نَحْنُ نَرِثُ الْأَرْضَ وَ مَنْ عَلَيْها وَ إِلَيْنا يُرْجَعُونَ .  مائيم كه زمين را و هركه روى آنست ميراث مىبريم و همه را بسوى ما بازآرند .\r\n41 -  وَ اذْكُرْ فِي الْكِتابِ إِبْراهِيمَ إِنَّهُ كانَ صِدِّيقاً نَبِيًّا .  ياد كن در اين كتاب از ابراهيم ، كه او راست‌رو و راست كردار و راستگو پيغمبرى بود .\r\n42 -  إِذْ قالَ لِأَبِيهِ يا أَبَتِ لِمَ تَعْبُدُ ما لا يَسْمَعُ وَ لا يُبْصِرُ وَ لا يُغْنِي عَنْكَ شَيْئاً .  هنگامى كه به پدر خود گفت : چرا چيزى را مىپرستى كه نه مىشنود و نه مىبيند و تو را سود ندارد و به كار هيچ چيز نيايد ؟ !\r\n43 -  يا أَبَتِ إِنِّي قَدْ جاءَنِي مِنَ الْعِلْمِ ما لَمْ يَأْتِكَ فَاتَّبِعْنِي أَهْدِكَ صِراطاً سَوِيًّا .  اى پدر ، به من از دانش آنچه آمده به تو نيامده ، پس مرا پيروى كن تا راه راست و درست به تو بنمايم .\r\n44 -  يا أَبَتِ لا تَعْبُدِ الشَّيْطانَ إِنَّ الشَّيْطانَ كانَ لِلرَّحْمنِ عَصِيًّا .  اى پدر ، ديو را مپرست كه ديو خداوند را عاصى و نافرمان است .\r\n45 -  يا أَبَتِ إِنِّي أَخافُ أَنْ يَمَسَّكَ عَذابٌ مِنَ الرَّحْمنِ فَتَكُونَ لِلشَّيْطانِ وَلِيًّا .  اى پدر ، من مىترسم كه عذابى از خداوند به تو رسد و تو به كام ديو شوى و از كسان وى گردى !\r\n46 -  قالَ أَ راغِبٌ أَنْتَ عَنْ آلِهَتِي يا إِبْراهِيمُ لَئِنْ لَمْ تَنْتَهِ لَأَرْجُمَنَّكَ وَ اهْجُرْنِي مَلِيًّا .  پدر گفت :\r\nآيا مىخواهى از خدايان من بازايستى ؟ اگر بازنايستى از دشنام دادن خدايان ، تو را سنگسار مىكنم و يك چندى از من دور شو !\r\n47 -  قالَ سَلامٌ عَلَيْكَ سَأَسْتَغْفِرُ لَكَ رَبِّي إِنَّهُ كانَ بِي حَفِيًّا .  ابراهيم گفت : درود بر تو ، ( اينك بريدم و رفتم ) آرى براى تو از خداى خويش آمرزش خواهم كه او به من مهربان و مرا نيك‌خواه است .\r\n48 -  وَ أَعْتَزِلُكُمْ وَ ما تَدْعُونَ مِنْ دُونِ اللَّهِ وَ أَدْعُوا رَبِّي عَسى أَلَّا أَكُونَ بِدُعاءِ رَبِّي شَقِيًّا .  من از شما جدائى جويم و از آنچه كه جز خداى يگانه مىخوانيد بىزارم ، و تنها خداى خود را مىخوانم ، باشد كه من با خواندن خداى خويش و پرستيدن او بدبخت نمانم .\r\n49 -  فَلَمَّا اعْتَزَلَهُمْ وَ ما يَعْبُدُونَ مِنْ دُونِ اللَّهِ وَهَبْنا لَهُ إِسْحاقَ وَ يَعْقُوبَ وَ كُلًّا جَعَلْنا نَبِيًّا .  چون ابراهيم از آنها ؟ ؟ ؟ كناره گرفت و از آنچه مىپرستيدند فرود از خداى يگانه دورى كرد ، ما اسحاق و يعقوب را به او بخشيديم ، و همهء آنها را پيغمبر گردانيديم .\r\n50 -  وَ وَهَبْنا لَهُمْ مِنْ رَحْمَتِنا وَ جَعَلْنا لَهُمْ لِسانَ صِدْقٍ عَلِيًّا .  و ايشان را از رحمت خويش بهره‌مند ساختيم و ايشان را سخن نيكو و زبان راست و آواى بلند داديم .\r\n51 -  وَ اذْكُرْ فِي الْكِتابِ مُوسى إِنَّهُ كانَ مُخْلَصاً وَ كانَ رَسُولًا نَبِيًّا .  و ياد كن ( اى محمّد ) در كتاب ( قرآن ) موسى را كه بندهء گرويده و پاك و فرستادهء ما و پيغمبر بود .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n52 -  وَ نادَيْناهُ مِنْ جانِبِ الطُّورِ الْأَيْمَنِ وَ قَرَّبْناهُ نَجِيًّا .  و ما او را از جانب كوه طور ( با يمن و بركت ) ، ندا داديم و بهم رازى به خويش نزديك ساختيم .\r\n53 -  وَ وَهَبْنا لَهُ مِنْ رَحْمَتِنا أَخاهُ هارُونَ نَبِيًّا .  و از رحمت خويش برادرش هارون را پيغمبرى بخشيديم .\r\n54 -  وَ اذْكُرْ فِي الْكِتابِ إِسْماعِيلَ إِنَّهُ كانَ صادِقَ الْوَعْدِ وَ كانَ رَسُولًا نَبِيًّا .  و ياد كن ( اى محمّد ) در قرآن اسماعيل را كه راست وعده و پيغمبر بود .\r\n55 -  وَ كانَ يَأْمُرُ أَهْلَهُ بِالصَّلاةِ وَ الزَّكاةِ وَ كانَ عِنْدَ رَبِّهِ مَرْضِيًّا .  و او كسان خويش را به نماز و زكات امر مىداد و او نزد خداوند پسنديده بود .\r\n56 -  وَ اذْكُرْ فِي الْكِتابِ إِدْرِيسَ إِنَّهُ كانَ صِدِّيقاً نَبِيًّا .  و در كتاب از ادريس ياد كن كه پيغمبرى راست‌گو و راست‌كردار بود .\r\n57 -  وَ رَفَعْناهُ مَكاناً عَلِيًّا .  و ما او را به جايگاهى بلند برداشتيم .\r\n58 -  أُولئِكَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ مِنْ ذُرِّيَّةِ آدَمَ وَ مِمَّنْ حَمَلْنا مَعَ نُوحٍ وَ مِنْ ذُرِّيَّةِ إِبْراهِيمَ وَ إِسْرائِيلَ وَ مِمَّنْ هَدَيْنا وَ اجْتَبَيْنا إِذا تُتْلى عَلَيْهِمْ آياتُ الرَّحْمنِ خَرُّوا سُجَّداً وَ بُكِيًّا .  ايشانند كه خداوند با آنان نيكوئى كرد و برايشان نعمت نهاد و نوازش كرد و از پيغمبران از نژاد آدم و از آنها كه در كشتى نوح برداشتيم و از نژاد ابراهيم و اسرائيل و از آنها كه ما راه نمائى كرديم و برگزيديم ، آنان كسانى هستند كه چون آيه‌هاى خداوند و سخنان او را برايشان تلاوت مىكردند در حال گريه و به سجده مىافتادند .\r\n59 -  فَخَلَفَ مِنْ بَعْدِهِمْ خَلْفٌ أَضاعُوا الصَّلاةَ وَ اتَّبَعُوا الشَّهَواتِ فَسَوْفَ يَلْقَوْنَ غَيًّا .  و از پس ايشان پسينيانى رسيدند كه نماز را بگذاشتند و از شهوتها و آرزوهاى خويش پيروى كردند ، پس به زودى به عذاب دوزخ انداخته مىشوند .\r\n60 -  إِلَّا مَنْ تابَ وَ آمَنَ وَ عَمِلَ صالِحاً فَأُولئِكَ يَدْخُلُونَ الْجَنَّةَ وَ لا يُظْلَمُونَ شَيْئاً .  جز آنها كه توبه كردند و بگرويدند و كارهاى نيكو كردند ، پس آنان به بهشت وارد مىشوند و از پاداش آنان كاسته نمىشود .\r\n\r\nتفسير ادبى و عرفانى\r\n\r\nسوره 19 آيه 39\r\n39 -  وَ أَنْذِرْهُمْ يَوْمَ الْحَسْرَةِ .  آيه . روز حسرت روز ندامت است و معنى آنست كه اى محمّد ، امّت خويش را بيم ده و از روز قيامت بترسان ، كه خلق در آن روز به غايت اندوه و شكستگى و درماندگى باشند ، يكى به تقصير در طاعت و يكى به ارتكاب معصيت سزا و كيفر بينند .\r\nگويند روز حسرت روز اول است در عهد ازل كه به مقتضاى استعداد و لياقت و شايستگى حكم كردند و قضا راندند ، و هركس را آنچه سزاوار وى بود دادند ، يكى را خلعت رفعت به استحقاق ( در علم خدا ) دوختند و يكى را به آتش حسرت سوختند ، آن يكى پر از ناز ، و اين يكى در وعدهء خذلان و نياز . آرى سابقه‌اى رانده ، چنان كه خود دانسته ، عاقبتى نهاده چنان كه خود خواسته ( و صلاح دانسته ) . از بشريّت تيرى ضعيف در وجود آورده و آن تير در كمان علم ازل نهاده و در هدف حكم انداخته ، اگر راست رود ، ثنا و مدح تيراندازنده را باشد ، و اگر كج رود طعن و لعن تير را !\r\n حيرت اندر حيرت است و تشنگى در تشنگى * گه گمان گردد يقين و گه يقين گردد گمان \r\n حضرت عزّ و جلال و بىنيازى فرش او * منقطع گشته درين ره صد هزاران كاروان \r\n\r\nسوره 19 آيه 40\r\n40 -  إِنَّا نَحْنُ نَرِثُ الْأَرْضَ وَ مَنْ عَلَيْها .  آيه . خداوند مىگويد : مائيم ارث بر جهان از جهانيان و ماندهء پس از جهانيان و جهان ، و بازگشت كار خلق با ما است جاودان . )\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nبه زبان اهل ذوق و طريقت اين آيت اشارت است به بقاء احديّت و فناء خلقيّت ، آن روز كه همه جهان مادّى را آتش بىنيازى در زند ، و آن را نيست و نابود كند ، و تيغ قهر بر افلاك بگذراند . و غبار اغيار از دامن قدرت بيفشاند ، پس ندا دهد : امروز پادشاهى كراست ؟ كس را زهرهء آن نيست كه اين خطاب را بشنود و به جواب پيش آيد ! آنگاه جلال احديّت و جمال صمديّت پاسخ گويد :\r\nكه پادشاهى مر خداى توانا و قهّار راست !\r\n\r\nسوره 19 آيه 41\r\n41 -  وَ اذْكُرْ فِي الْكِتابِ إِبْراهِيمَ إِنَّهُ كانَ صِدِّيقاً نَبِيًّا .  آيه . كسى را صدّيق گويند كه به همه حال و همه وقت راست رود : به نفس در مجاهدت ، به دل در مشاهدت ، به روح در مكاشفت ، به سرّ در ملاطفت : مراد خود را فداى مراد حقّ كند ، ظاهر به خلق داده و باطن با حقّ آسوده ، همه كس دست در دامن او زده و دل وى به كس التفات نكرده ، خويشتن را به حقّ سپرده و به هرچه پيش آيد رضا داده !\r\nعزيزى گويد : در عيادت درويشى شدم ، او را در رنج و بلاى بزرگ ديدم گفتم كسى كه در زخم بلاى خداوند شكيبا نباشد ، در دوستى خداوند راست‌گو نيست ! درويش سر برآورد و گفت : اى جوان مرد ، غلط كردى ، من در اين بلا خوشم و آن كس كه زخم و بلاى خداوند راضى و خوش نباشد در دوستى او صادق نيست !\r\nلطيفه : اى جوانمرد ، بدان دلى كه قدر و شأن حقّ در آن نزول كرد ، قدر و شأن همه جهان از دل وى رخت برگيرد ، ديده‌اى كه مشاهدت حقّ در آن جاى گرفت ، همه مشاهدتها در آن متلاشى گشت ، ابراهيم خليل در مجامع جمعيت ، در محراب فردا نيت معتكف گشت ، به قصور و تقصير خويش معترف شد ، از طلب نصيب خود غايب گشت ، همه چيز را به كلى از پيش خويش برداشت ، گهى از خلق تبرّا جست كه آنان دشمن من‌اند ، گهى به حقّ تولّا كرد كه خداوند پناه‌گاه من است . لاجرم از حضرت عزّت ، او را خلعت خلّت دادند و خليل صدّيق شد .\r\n\r\nسوره 19 آيه 51\r\n51 -  وَ اذْكُرْ فِي الْكِتابِ مُوسى إِنَّهُ كانَ مُخْلَصاً .  آيه . اين آيت اشارت است به آخر حال موسى اگر ( مخلص ) بفتح باشد و اشارت به بدايت است اگر به كسر باشد . در هر صورت موسى را هم روش بود هم كشش ، رفتن به ميقات اشاره به تفرقت او در حال روش است و تقرّب او در نقطهء جمعيت در حال كشش است ! و مرد تا در روش خويش است در قدم وى در زمين خطر است ، باز كه به نقطهء جمع رسد در كشش حقّ است در اين حال خطر با قدم او كار نباشد و چون كشش آمد ، قدم را پى كند ، نه قدم ماند نه قدمگاه ! در آن صورت ، قوّت دل وى همه ذكر حقّ بود و غذاى جان او سماع كلام حقّ باشد ، و آرام وى همه با صفات و نام حقّ بود !\r\nلطيفه : به موسى ندا آمد كه اى موسى ، دانى از به هرچه با تو سخن گفتم و به خلوتگاه مناجات بردم ؟ علّت آن بود كه بر دلهاى جهانيان اطلاع كردم ، دلى مشتاق‌تر و متواضع‌تر و در محبّت صافىتر از دل تو نديدم !\r\n\r\nسوره 19 آيه 58\r\n58 -  أُولئِكَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ .  آيه . خداوند در اين سوره لختى پيغامبران را نام برد و مؤمنان و صالحان را در ايشان پيوست و فرمود : من ايشان را به فضل خود نواختم و به لطف خود راهشان نمودم ، و بعنايت ازلى رقم دوستى كشيدم ، به خواست خود ، نه به كردار ايشان ، برگزيدم ، به كرم خود نه به جهد ايشان پسنديدم ، آنگاه در لطف و كرم بيفزود و آنان را بستود ، كه ظاهر عنوان باطن است ، سجود تنشان دليل واضح بر سرائر دلشان است . تن‌هاى ايشان بر خدمت داشته ، دلها به حرمت آراسته ، نور دلهاشان به آسمان پيوسته !\r\n\r\nسوره 19 آيه 59\r\n59 -  فَخَلَفَ مِنْ بَعْدِهِمْ خَلْفٌ أَضاعُوا الصَّلاةَ .  آيه . آن دور به سر رسيد و آن قرن درگذشت ، باز قومى ديگر رسيدند ، به عكس ايشان و بر خلاف سيرتشان ، بر پى شهوتها رفتند و دل در آشيانهء شيطان بستند ، حريص چون خوكان ، متكبّر چون پلنگان ، محتال چون روبهان ، شرير چون سگان ، به ظاهر آدمى و به باطن شيطان !\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاى جوانمرد ، خاصيّت آدمى نه به تغذّى و نه به تناسل است كه نبات را همين هست ، نه به حسّ و حركت است كه حيوان را همين هست ، بلكه خاصيت و مزيّت آدم به علم و معرفت و عقل و درايت است ، امّا مقام خطير او را گاهى داده‌اند كه به يك‌لحظه به درجهء فرشتگان و بالاتر رسد و گاهى يك مقام خطر كه به يك‌لحظه حيوانى درنده گردد . پس اگر نظر فضل الهى به او رسد وى را در پردهء عصمت خويش گيرد ، و اگر به عدل جبّارى به حكم سياست در او نگرد در گودال غىّ و گمراهى افتد . جز آنها كه توبه كنند و مشمول رحمت حقّ و عفو و بخشش حقّ گردند و كارهاى نيكو كنند .\r\n\r\nتفسير لفظى [ آيات 61 الى 98 
  ]\r\n61 -  جَنَّاتِ عَدْنٍ الَّتِي وَعَدَ الرَّحْمنُ عِبادَهُ بِالْغَيْبِ إِنَّهُ كانَ وَعْدُهُ مَأْتِيًّا .  بهشتهاى جاويدان كه خداوند به بندگانش وعدهء ناديده داده ، وعدهء خدا آمدنى است و بنده بدان رسيدنى .\r\n62 -  لا يَسْمَعُونَ فِيها لَغْواً إِلَّا سَلاماً وَ لَهُمْ رِزْقُهُمْ فِيها بُكْرَةً وَ عَشِيًّا .  در آن هيچ لغوى و سخن بيهوده‌اى نشنوند جز سخن سلامت و روزى آنان در آنجا هر بامداد و شبانگاه مىرسد .\r\n63 -  تِلْكَ الْجَنَّةُ الَّتِي نُورِثُ مِنْ عِبادِنا مَنْ كانَ تَقِيًّا .  آن است بهشتى كه ما ميراث داديم بندگان پرهيزكار خود را .\r\n64 -  وَ ما نَتَنَزَّلُ إِلَّا بِأَمْرِ رَبِّكَ لَهُ ما بَيْنَ أَيْدِينا وَ ما خَلْفَنا وَ ما بَيْنَ ذلِكَ وَ ما كانَ رَبُّكَ نَسِيًّا .  و فرود نمىآئيم ( ما كه فرشتگانيم ) مگر بفرمان پروردگارت كه او راست آنچه پيش ما و آنچه پشت ما و آنچه ميان آنست ، و پروردگار تو هرگز فراموش‌كار نبوده و نيست .\r\n65 -  رَبُّ السَّماواتِ وَ الْأَرْضِ وَ ما بَيْنَهُما فَاعْبُدْهُ وَ اصْطَبِرْ لِعِبادَتِهِ هَلْ تَعْلَمُ لَهُ سَمِيًّا .  پروردگار آسمانها و زمين و آنچه ميان آنها است ، پس خدا را عبادت كن و در پرستش او شكيبا باش ، آيا هيچ همنامى مر او را دانى ؟\r\n66 -  وَ يَقُولُ الْإِنْسانُ أَ إِذا ما مِتُّ لَسَوْفَ أُخْرَجُ حَيًّا .  و انسان مىگويد آيا وقتى كه من مردم ، آيا به راستى من از خاك زنده بيرون آورده خواهم شد . ؟\r\n67 -  أَ وَ لا يَذْكُرُ الْإِنْسانُ أَنَّا خَلَقْناهُ مِنْ قَبْلُ وَ لَمْ يَكُ شَيْئاً .  آيا انسان نمىانديشد كه ما او را آفريديم از پيش درحالىكه چيزى نبود ؟\r\n68 -  فَوَ رَبِّكَ لَنَحْشُرَنَّهُمْ وَ الشَّياطِينَ ثُمَّ لَنُحْضِرَنَّهُمْ حَوْلَ جَهَنَّمَ جِثِيًّا .  پس به خداوند تو ( اى محمّد ) سوگند كه آنان را با ديوان فراهم آريم ، سپس آنان را گرداگرد دوزخ به زانوها نشسته آريم !\r\n69 -  ثُمَّ لَنَنْزِعَنَّ مِنْ كُلِّ شِيعَةٍ أَيُّهُمْ أَشَدُّ عَلَى الرَّحْمنِ عِتِيًّا .  آنگاه بيرون ستانيم و جدا كنيم از هر گروهى از ايشان آن كسانى كه بر خداوند دليرتر و گردن‌كش‌تر هستند .\r\n70 -  ثُمَّ لَنَحْنُ أَعْلَمُ بِالَّذِينَ هُمْ أَوْلى بِها صِلِيًّا .  پس از آن ما دانيم چه كسانى از ايشان براى سوختن سزاوارتر و شايسته‌ترند .\r\n71 -  وَ إِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيًّا .  و نيست از شما هيچ‌كس مگر آنكه به دوزخ رسيدنى است ( گذرگاه يا بيگاه ) اين امر بر خداوند تو بريدنى و يقين است .\r\n72 -  ثُمَّ نُنَجِّي الَّذِينَ اتَّقَوْا وَ نَذَرُ الظَّالِمِينَ فِيها جِثِيًّا .  پس از آنكه به دوزخ رسيدند ، آنان كه از شرك پرهيزند ( از آتش ) مىرهانيم و كافران و ستمكاران را در آنجا بر روى درافتاده فروگذاريم .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n73 -  وَ إِذا تُتْلى عَلَيْهِمْ آياتُنا بَيِّناتٍ قالَ الَّذِينَ كَفَرُوا لِلَّذِينَ آمَنُوا أَيُّ الْفَرِيقَيْنِ خَيْرٌ مَقاماً وَ أَحْسَنُ نَدِيًّا .  و چون سخنان روشن و پيداى ما را برايشان خوانند ، كافران به مؤمنان گويند : از ما دو گروه كدام از حيث جايگاه نيكوتر و بهترند ؟\r\n74 -  وَ كَمْ أَهْلَكْنا قَبْلَهُمْ مِنْ قَرْنٍ هُمْ أَحْسَنُ أَثاثاً وَ رِءْياً .  چه بسيار كه پيش از آنها گروه گروه هلاك كرديم كه بارخت‌تر و باسازتر و نيكوتر از ايشان از حيث راحتى و نعمت بودند !\r\n75 -  قُلْ مَنْ كانَ فِي الضَّلالَةِ فَلْيَمْدُدْ لَهُ الرَّحْمنُ مَدًّا حَتَّى إِذا رَأَوْا ما يُوعَدُونَ إِمَّا الْعَذابَ وَ إِمَّا السَّاعَةَ فَسَيَعْلَمُونَ مَنْ هُوَ شَرٌّ مَكاناً وَ أَضْعَفُ جُنْداً .  بگو ( اى محمّد ) هركس در بيراهى است بايد خداوند او را مدد كند تا ببينند آنچه را كه به آنها وعده داده شده كه يا عذاب دنيا يا رستاخيز مرگ است ! پس آگاه شوند و بدانند كه چه كسانى بتر جايگاه و سست‌تر و فروتر سپاهند !\r\n76 -  وَ يَزِيدُ اللَّهُ الَّذِينَ اهْتَدَوْا هُدىً وَ الْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَ خَيْرٌ مَرَدًّا . \r\nو خداوند ، راست‌راهان را رهنمائى مىافزايد و كارهاى نيك . و سخنان پايندهء نيك را نزد خداوند پاداش بهتر و بهترين بازگشت است ( آن روز كه بنده را به خداى برند ) .\r\n77 -  أَ فَرَأَيْتَ الَّذِي كَفَرَ بِآياتِنا وَ قالَ لَأُوتَيَنَّ مالًا وَ وَلَداً .  آيا آن مرد را ديدى ؟ و چه گوئى دربارهء او ؟ كه به سخنان ما كافر شد و گفت : در آن جهان مرا مال و فرزند دهند !\r\n78 -  أَطَّلَعَ الْغَيْبَ أَمِ اتَّخَذَ عِنْدَ الرَّحْمنِ عَهْداً .  آيا او بر غيب آگاه شد كه ناديده بدانست ؟ يا از نزد خداوند پيمانى گرفت ؟ ( كه چنين سخن بىهوده گفت ) .\r\n79 -  كَلَّا سَنَكْتُبُ ما يَقُولُ وَ نَمُدُّ لَهُ مِنَ الْعَذابِ مَدًّا .  نه چنان است ! ما آنچه مىگويد مىنويسم و او را فرا عذابى پيونديم پيوستنى .\r\n80 -  وَ نَرِثُهُ ما يَقُولُ وَ يَأْتِينا فَرْداً .  ما آنچه از مال و فرزند به او داديم فردا از او بازستانيم و تنها نزد ما خواهد آمد .\r\n81 -  وَ اتَّخَذُوا مِنْ دُونِ اللَّهِ آلِهَةً لِيَكُونُوا لَهُمْ عِزًّا  و جز خداى يگانه ، خدايانى گرفتند تا ايشان را يار و عزّت باشد !\r\n82 -  كَلَّا سَيَكْفُرُونَ بِعِبادَتِهِمْ وَ يَكُونُونَ عَلَيْهِمْ ضِدًّا .  نه ايشان را عزّت باشد نه يار ، او فردا به پرستش آن خدايان هم كافر شوند و بر خلاف و ضدّ آنها باشند .\r\n83 -  أَ لَمْ تَرَ أَنَّا أَرْسَلْنَا الشَّياطِينَ عَلَى الْكافِرِينَ تَؤُزُّهُمْ أَزًّا .  آيا نمىدانى ( اى محمّد ) كه ما ديوان را بر كافران فرستاديم تا آنها را به بدكارى وادار كند واداركردنى ؟\r\n84 -  فَلا تَعْجَلْ عَلَيْهِمْ إِنَّما نَعُدُّ لَهُمْ عَدًّا .  پس برايشان مشتاب كه ما روزگار عمر آنان را مىشماريم شمردنى ( روز - روز - ساعت - ساعت ) .\r\n85 -  يَوْمَ نَحْشُرُ الْمُتَّقِينَ إِلَى الرَّحْمنِ وَفْداً .  روزى كه مؤمنان و پرهيزكاران را نزد خداوند رحمن فراهم آوريم دسته‌ها و گروه‌هاى ايمن و شاد .\r\n86 -  وَ نَسُوقُ الْمُجْرِمِينَ إِلى جَهَنَّمَ وِرْداً .  و گناهكاران بسوى دوزخ پياده و تشنه رانيم !\r\n87 -  لا يَمْلِكُونَ الشَّفاعَةَ إِلَّا مَنِ اتَّخَذَ عِنْدَ الرَّحْمنِ عَهْداً .  آنان ندارند و نياورند و نتوانند شفيع بياورند مگر آنكه خداوند پيمانى ( به توحيد ) از آنها گرفته باشند .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n88 -  وَ قالُوا اتَّخَذَ الرَّحْمنُ وَلَداً .  و كافران گفتند خداوند فرزند گرفته است !\r\n89 -  لَقَدْ جِئْتُمْ شَيْئاً إِدًّا .  هرآينه شما امر بسيار بزرگ و شگفت‌آورى آورديد ! ( كه براى خداوند فرزند گفتيد ) .\r\n90 -  تَكادُ السَّماواتُ يَتَفَطَّرْنَ مِنْهُ وَ تَنْشَقُّ الْأَرْضُ وَ تَخِرُّ الْجِبالُ هَدًّا .  نزديك باشد كه آسمانها بشكافند و از گفتار آنان پاره شوند و زمين شكافته شود و كوه‌ها شكسته و پاره گردند !\r\n91 -  أَنْ دَعَوْا لِلرَّحْمنِ وَلَداً .  كه براى خداوند فرزند خواندند ! ( فرشتگان را فرزند خدا گفتند ) .\r\n92 -  وَ ما يَنْبَغِي لِلرَّحْمنِ أَنْ يَتَّخِذَ وَلَداً .  سزاوار نيست خداوند را كه فرزند گيرد !\r\n93 -  إِنْ كُلُّ مَنْ فِي السَّماواتِ وَ الْأَرْضِ إِلَّا آتِي الرَّحْمنِ عَبْداً .  نيست هركه در آسمان و زمين است مگر آنكه بر بندگى نزد خدا آيند .\r\n94 -  لَقَدْ أَحْصاهُمْ وَ عَدَّهُمْ عَدًّا .  خداوند آمار كارها و نفوس همه را دانسته و همه آنها را شماره كرده شماره‌كردنى !\r\n95 -  وَ كُلُّهُمْ آتِيهِ يَوْمَ الْقِيامَةِ فَرْداً .  و همه آنان در روز رستاخيز تنها خواهند آمد .\r\n96 -  إِنَّ الَّذِينَ آمَنُوا وَ عَمِلُوا الصَّالِحاتِ سَيَجْعَلُ لَهُمُ الرَّحْمنُ وُدًّا .  كسانى كه بگرويدند و كارهاى نيكو كردند ، خداوند آنان را به دل دوست دارد !\r\n97 -  فَإِنَّما يَسَّرْناهُ بِلِسانِكَ لِتُبَشِّرَ بِهِ الْمُتَّقِينَ وَ تُنْذِرَ بِهِ قَوْماً لُدًّا .  اين قرآن را ما بر زبان تو آسان كرديم تا پرهيزكاران را بشارت دهى و گروه ستيزه‌كشان و پيچندگان را بيم دهى !\r\n98 -  وَ كَمْ أَهْلَكْنا قَبْلَهُمْ مِنْ قَرْنٍ هَلْ تُحِسُّ مِنْهُمْ مِنْ أَحَدٍ أَوْ تَسْمَعُ لَهُمْ رِكْزاً .  چقدرها از ايشان كه ما از سابق تباه كرديم ، آيا هيچ‌كس از آنها مىبينى ؟ يا هيچ آوازى و حسّى و حركتى از ايشان مىشنوى ؟\r\n\r\nتفسير ادبى و عرفانى\r\n\r\nسوره 19 آيه 61\r\n61 -  جَنَّاتِ عَدْنٍ الَّتِي وَعَدَ الرَّحْمنُ عِبادَهُ بِالْغَيْبِ .  آيه . خداوند زمين و آسمان ، نيكوكار مهربان ، لطيف نشان ، و كريم پيمان ، و قديم احسان ، بندگان خود را تشريف مىدهد ، و بفضل و لطف خود ايشان را مىنوازد ، وعدهء راز و ناز و نعمت مىدهد ، وعده‌اى نيكو ، تشريفى به كمال ، خلعتى تمام ، و فضل بىنهايت ! همهء قدسيان آسمان خواستند تقديس خود را از اين خلعت و كرامت و نواخت كه به خاكيان دادند به غارت دهند ! . پس بنابراين :\r\nبنگر كه به خاكيان به چشم حقارت ننگرى ، كه ايشان مقبول شواهد ربوبيت و منبع اسرار فطرت ازلند . اول مشتى خاك بود آلوده ، در ظلمت و كثافت خود بمانده ! در تاريكى نهاد خود حيرت‌زده ، همى از آسمان اسرار ، باران انوار باريدن گرفت ، خاك عبير گشت و سنگ گوهر شد ، شب روز شد و روز نوروز گشت ، و بخت فيروز شد ، و تقاضائى از پردهء غيب به صحراى ظهور آمد و بر همه عالم ( از كوه و دشت و دريا ) بگذشت چون به سر خاك انسان رسيد ، عنان بازكشيد و نقاب از جمال دلرباى برگرفت و گفت : اى خاك افتاده ، و خويشتن را بيفكنده ، من تو را آمده‌ام ، آيا سر ما دارى ؟ كه داند كه در اين خاك چه تعبيه‌ها است خداوند فرموده : ما گل دوستان را به زلال رضاى خود سرشتيم ، آنگاه كالبد را بر فتراك دل بستيم و بعالم صورت فرستاديم و گفتيم : اى دل ، تو نديم سلطان غيب باش ! كه خداوند بر دل شما مىنگرد نه به صورت شما !\r\n\r\nسوره 19 آيه 65\r\n65 -  رَبُّ السَّماواتِ وَ الْأَرْضِ وَ ما بَيْنَهُما .  آيه . دارندهء آسمان و زمين و عرش و فرش و دريا و خشكى همه او ، غالب بر هر امرى و نافذ بر هر اراده‌اى او ، جهان و جهانيان همه رهى و چاكر او ، هرچه در آسمانها و زمين است همه در حيطهء تملّك او است ، پادشاهى كه ملكش را عزل نه ، عزّش را ذلّ نه ، جدّش را هزل نه و حكمش را ردّ نيست .\r\nآورده‌اند كه خداوند به موسى وحى فرستاد كه اى موسى ، من ناگزير توأم ، از همه گريز هست و از من گريز نيست ، از همه چاره\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nو از من چاره نيست ، بندگى كن كه بنده را حيلتى به از بندگى نيست ، بار بندگى گران است و راه بندگى دشوار ، چون مىدانى كه نهندهء اين بار كيست ؟ و تعبيهء آن در اين راه چيست ؟ پس شكيبائى كن و هيچ منال .\r\nپير طريقت گفت : الهى ، گاه گويم كه در اختيار ديوم ، از بس پوشش ( تاريكى ) بينم ! باز ناگاه نورى تابد كه جملهء بشريّت در جنب آن ناپديد بود ، الها ، چون عين هنوز منتظر عيان است اين بلاى دل چيست ؟ چون اين راه همه بلا است پس چندين لذّت چيست ؟ خدايا ، گاه از تو مىگفتم و گاه از تو مىنيوشيدم ( مىشنيدم و گوش مىكردم ) ، ميان جرم خود و لطف تو مىانديشيدم ، كشيدم آنچه كشيدم ، همه نوش گشت چون آواى تو شنيدم !\r\n\r\nسوره 19 آيه 66\r\n66 -  وَ يَقُولُ الْإِنْسانُ أَ إِذا ما مِتُّ .  آيه . خداوند در اين آيت ، شكايت از بيگانگان ، با دوستان مىكند كه آنان رستاخيز و بعثت خلق را مستبعد مىدانند و منكرند . فرزند آدم مرا دروغ زن گرفت و نرسد او را و نه سزد مرا كه دروغ زن گيرد ، و همىگويد :\r\nچنان كه از نخست مرا بيافريد باز مرا پس از مرگ نيافريند ! . نه چنان است كه او مىگويد : زيرا من همان قادرم كه در اول بودم ، چون ابتدا نبود و من او را بيافريدم ، پس از آنكه نيست شد در آخر باز آفرينم .\r\n\r\nسوره 19 آيه 68\r\n68 -  فَوَ رَبِّكَ لَنَحْشُرَنَّهُمْ وَ الشَّياطِينَ  آيه . سوگند در قرآن بر سه قسم است : يكى - سوگند به ذات بارىتعالى ، دوّم - سوگند به صفات او ، سوّم - سوگند به افعال او ، در اين آيت ، سوگند به ذات خداوندى است كه كافران را روز رستاخيز با ديوان برانگيزاند . سوگند به صفات آنست كه قرآن و به عزّت خود سوگند ياد كند ، سوگند به افعال آنست كه به كوه و دريا و بادها سوگند ياد كند كه همه در قرآن كريم در جاى خود ياد شده است .\r\n\r\nسوره 19 آيه 71\r\n71 -  وَ إِنْ مِنْكُمْ إِلَّا وارِدُها .  آيه . ورود بر دو گونه است : ورود ادب و تهذيب ، ورود غضب و تعذيب ، ورود اوّل مؤمنان راست ، و ورود دوّم كافران راست ، مؤمن به گناه آلوده گشته از آنكه دنيا سراى پرغبار است و چركيها و پليديهاى گناه و معصيت بر او نشسته ، ازاين‌رو از دوزخ براى او گرمابه‌اى ساختند تا از چركيها و آلودگيها پاك و پاكيزه شود ، آنگاه به سر منزل كرامت و سعادت رسد .\r\nچنان كه آب و گل خام كه درهم كنند بىارزش بود و چون از آتش بگذشت ، ارزش پيدا كند .\r\nلطيفه - گفته‌اند : حكمت ربّانى به آوردن مؤمنان در آتش آنست ، تا جودت عنصر و پاكى ذات و قوّت حال آنان را به مشركان نمايد كه جوهر اصلى را آتش تباه نكند ، بلكه روشن‌تر و افروخته‌تر گرداند ، چون زر خالص كه اگر در آتش نهى آن را تباه نكند بلكه درخشان‌تر گردد .\r\n\r\nسوره 19 آيه 85\r\n85 -  يَوْمَ نَحْشُرُ الْمُتَّقِينَ إِلَى الرَّحْمنِ وَفْداً .  آيه . گويند عارفى بزرگوار در حال نزع بود ، درويشى پيش او ايستاده و دعا مىكرد و مىگفت : بار خدايا بر وى رحمت كن و بهشت او را كرامت فرما . عارف در او نگريست و بانگى بر وى زد كه اى غافل سى سال است تا بهشت با حور و قصور جلوه مىكنند و من توجه نداشته و اكنون كه به سر مشرب حقيقت مىرسم ، تو زحمت آورده و مرا بهشت و رحمت مىخواهى ! اى جوانمرد : اين حديث در حوصلهء هركسى نگنجد ، اين جوانمردانى را رسد كه در سر اوقات مطالعات و در مقام كرامات ، عين طلبند ، چنان كه :\r\nزمانى در حلّهء مجاهدت ، گاهى در گوشوارهء مشاهدت ، گاهى در سكر شكر ، و گاهى در صحو محو ، هم نيست و هم هست ، هم هشيار و هم مست ! دلهاشان حريق ناز غيرت ، و جانهاشان غريق درياى حيرت ، ساكنان پوينده ، خاموشان گوينده ! فردا كه خلق را به حضرت صاحب جلال برند ، هركسى را مركبى باشد ، يكى را نجيب طاعت ، يكى را براق همّت . و ايشان را در قبضهء عزّت احديّت آرند .\r\n\r\nسوره 19 آيه 96\r\n96 -  إِنَّ الَّذِينَ آمَنُوا وَ عَمِلُوا الصَّالِحاتِ .  آيه . خداوند دوست نيكوكاران است و آنان هم دوست خدايند .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nپير طريقت گويد : اين دوستى و محبت تعلّق به خاك ندارد ، بلكه تعلّق به نظر ازلى دارد ، اگر علّت محبت ، خاك بودى ، در جهان ، خاك بسيار است كه نه جاى محبّت است ، لكن قرعه‌اى از قدرت خود بزد ، ما برآمديم و فالى از حكمت بياورد و آن ما بوديم ، پس خداوند به حكم ازل به تو نگرد نه به حكم حال !\r\nعارفى به بايزيد بسطامى نوشت : آيا اگر كسى از خدا غافل باشد و به شب بخسبد ، هيچ تواند بود كه به منزل رسد ؟ بايزيد جواب نوشت : اگر نسيم لطف ازليّت از هواى فردانيّت به حكم عنايت بر دل او وزد ، بىتكلّف به منزل رسد ، چه خداوند ، بندگان را در معصيت مىبيند و مىداند كه توبه خواهند كرد ، و برايشان از آن توبه حكم كند نه از اين معصيت ! و در حال بندگان را مىبيند كه گناه مىكنند ، امّا او مىداند كه نيك خواهند شد ! و آنان را از صالحان شمردند نه از طالحان ! چنان كه :\r\nخداوند ، موسى را كه در حال خشم ، الواح را بر زمين زد عتاب نكرد و سليمان كه اسبان را بىگناه پى كرد به او خطاب نفرمود ، چون خداوند به گرد ظاهر ننگريست بلكه به سابقهء ازلى نگريست ، گاه به كاهى بگيرد و گاه به كوهى به بخشد ، بقدرت كاهى را بگيرد و به رحمت كوهى را عفو كند . زيرا به ظاهر ننگرد بلكه به سابقهء ازلى نگرد ، و گويد :\r\nما كه در ازل تو را دوستى اثبات كرديم ، خطّى به گرد تو بركشيديم ، اگر معصوم بايستى ، معصوم آفريدمى ، و اعتماد كن بر دوستى كسى كه تو را جز معصوم دوست ندارد . اگر تو را عصمت دادمى و از تو همه پاكى سر زدى ، از جلال خدائى بهره‌مند بودى و من خداوند بىشريكم و بىانباز ، بىنظيرم و بىنياز ، هركه را رقم دوستى كشيدم ، هرآينه كارهاى او را به ساز آورم و دشمنان او را به نياز آورم و هركه به دشمنى با دوستان ما برآيد ما دشمن اوئيم . ابليس را ديدى كه در حقّ آدم يك سخن گفت ملعون ابد گشت ، نمرود با آن همه طول و عرض ، بينيم كه پشّه‌اى او را هلاك كرد كه مكافات درد دل خليل بود . در زمان نوح يك جهان را در آب بكشتيم كه مجازات درد دل نوح بود ، آرى هركه مختار ما بود و محلّ اسرار و منبع انوار ما بود ، باشد كه دل وى آراسته به يادگار ما باشد و اصلاح كار او كار ما بود .\r\n\r\nسورهء - 20 - طه - ( مكّى ) 135 آيه\r\n\r\nتفسير لفظى [ آيات 1 الى 24 
  ]\r\n بِسْمِ اللَّهِ الرَّحْمنِ الرَّحِيمِ .  بنام خداوند بخشندهء مهربان .\r\n1 -   طه .   اى محمّد ، مرد پاك راست راه .\r\n2 -  ما أَنْزَلْنا عَلَيْكَ الْقُرْآنَ لِتَشْقى .  اى محمّد ، ما قرآن را به تو نفرستاديم كه تو رنجور تن باشى .\r\n3 -  إِلَّا تَذْكِرَةً لِمَنْ يَخْشى .  ( نفرستاديم ) مگر ياد دادن كسى را كه ترس از ما دارد .\r\n4 -  تَنْزِيلًا مِمَّنْ خَلَقَ الْأَرْضَ وَ السَّماواتِ الْعُلى .  فرود آمده از سوى كسى كه آسمانها و زمين را آفريده .\r\n5 -  الرَّحْمنُ عَلَى الْعَرْشِ اسْتَوى .  آن خدائى كه بر عرش مستوى و برقرار است .\r\n6 -  لَهُ ما فِي السَّماواتِ وَ ما فِي الْأَرْضِ وَ ما بَيْنَهُما وَ ما تَحْتَ الثَّرى .  او راست آنچه در آسمانها و در زمين و در ميان آنها و آنچه زير زمين است .\r\n7 -  وَ إِنْ تَجْهَرْ بِالْقَوْلِ فَإِنَّهُ يَعْلَمُ السِّرَّ وَ أَخْفى .  اگر بلند سخن گوئى ، او مىداند آنچه نهان و آنچه پنهان است .\r\n8 -  اللَّهُ لا إِلهَ إِلَّا هُوَ لَهُ الْأَسْماءُ الْحُسْنى .  او است كه نيست خدائى جز او و داراى نامهاى راست و نيكو است .\r\n9 -  وَ هَلْ أَتاكَ حَدِيثُ مُوسى .  اى محمّد ، آيا داستان موسى به تو آمده ؟\r\n10 -  إِذْ رَأى ناراً فَقالَ لِأَهْلِهِ امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِقَبَسٍ أَوْ أَجِدُ عَلَى النَّارِ \r\n\r\n","description":"","footnote":"","page_name":" 37 ","page_number":37},
  {"content":"\r\n\r\n هُدىً .  اى محمّد ، آيا داستان موسى به تو آمده ، آنگاه كه آتشى از دور ديد ، پس زن و فرزند خويش را گفت : درنگ كنيد كه من از دور آتشى ديدم شايد شما را پاره‌اى از آتش آرم يا به روشنائى آن راه يابم .\r\n11 -  فَلَمَّا أَتاها نُودِيَ يا مُوسى .  پس چون به آتش رسيد ، ندائى شنيد كه مىگويد : اى موسى .\r\n12 -  إِنِّي أَنَا رَبُّكَ فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً .  من خداى توأم ! نعلين را از پاى بيرون آر ، كه تو در وادى مقدّسى هستى كه پاك كرده و آفرين شده است .\r\n13 -  وَ أَنَا اخْتَرْتُكَ فَاسْتَمِعْ لِما يُوحى .  من تو را برگزيدم ، پس گوش كن سخنى كه به تو وحى مىشود .\r\n14 -  إِنَّنِي أَنَا اللَّهُ لا إِلهَ إِلَّا أَنَا فَاعْبُدْنِي وَ أَقِمِ الصَّلاةَ لِذِكْرِي .  همانا من خداى يگانه‌ام ، جز من خدائى نيست ، پس مرا عبادت كن و نماز را به ياد من به پا دار .\r\n15 -  إِنَّ السَّاعَةَ آتِيَةٌ أَكادُ أُخْفِيها لِتُجْزى كُلُّ نَفْسٍ بِما تَسْعى .  رستاخيز آمدنى است ، من آن را پنهان مىدارم ( كه از خود به خلق برسد ) تا پاداش دهند هركس را به آنچه كوشش مىكند .\r\n16 -  فَلا يَصُدَّنَّكَ عَنْها مَنْ لا يُؤْمِنُ بِها وَ اتَّبَعَ هَواهُ فَتَرْدى .  پس تو را از گرويدن به رستاخيز باز ندارد آن كس كه ايمان ندارد و پيرو هواى نفس است و تو ( در پيروى او ) به هلاكت رسى .\r\n17 -  وَ ما تِلْكَ بِيَمِينِكَ يا مُوسى .  در دست راست تو چيست ؟ اى موسى .\r\n18 -  قالَ هِيَ عَصايَ أَتَوَكَّؤُا عَلَيْها وَ أَهُشُّ بِها عَلى غَنَمِي وَ لِيَ فِيها مَآرِبُ أُخْرى .  گفت : اين عصاى من است كه به آن تكيه دهم ( و ايستاده بر آن خسبم ) و با آن برگ درخت را براى گلّهء خويش ريزم و مرا در اين عصا كارها و نيازهاى ديگر است ( علاوه از خفتن و علف ريختن ) .\r\n19 -  قالَ أَلْقِها يا مُوسى .  خداوند فرمود : اى موسى ، عصا را بيفكن !\r\n20 -  فَأَلْقاها فَإِذا هِيَ حَيَّةٌ تَسْعى .  موسى عصا را افكند ! ناگاه مارى ديد كه نهيب مىبرد !\r\n21 -  قالَ خُذْها وَ لا تَخَفْ سَنُعِيدُها سِيرَتَهَا الْأُولى .  فرمود : آن را بگير و مترس كه ما آن را به‌سان پيش باز بريم .\r\n22 -  وَ اضْمُمْ يَدَكَ إِلى جَناحِكَ تَخْرُجْ بَيْضاءَ مِنْ غَيْرِ سُوءٍ آيَةً أُخْرى .  دست خويش به پهلو و بازوى خويش آر تا سپيدى روشن از آن بيرون آيد بدون پيسى و آزار ( نشانى ديگر ) .\r\n23 -  لِنُرِيَكَ مِنْ آياتِنَا الْكُبْرى .  تا تو را نشانيهاى بزرگ خود بنمائيم .\r\n24 -  اذْهَبْ إِلى فِرْعَوْنَ إِنَّهُ طَغى .  برو بسوى فرعون كه بس شوخ و ناپاك و سركش است .\r\n\r\nتفسير ادبى و عرفانى\r\n\r\nسوره 20 آيه 0\r\n بِسْمِ اللَّهِ الرَّحْمنِ الرَّحِيمِ .  اللّه است قديم ، رحمن است عظيم ، آفريدگار است كريم ، پروردگار است حليم ، آمرزگار است رحيم ، عيب‌پوش و عذرپذير ، كارساز و دستگير ، نغزكردار ، خوش‌گفتار ، لطيف ديدار .\r\nپير طريقت گفت : الها ، تو در ازل ما را برگرفتى و كس نگفت كه بردار ! اكنون كه برگرفتى نه بگذار ، و در سايهء لطف خود مىدار .\r\n\r\nسوره 20 آيه 1\r\n1 -   طه .   آيه . اين است خطاب خطير و نظام بىنظير . اين است سخن پرآفرين و بر دلها نشين و بر جانها شيرين . دل را انس و جان را پيغام ، از دوست يادگار و بر جان عاشقان سلام .\r\nطه ، هم نام است و هم تعريف ، هم مدح و هم پيغام ، نام راست و تعريف درست ، مدح بسزا و پيغام تمام . گروهى گفتند : سوگندى است كه خداوند به صفات و افعال خويش ياد مىكند كه :\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nسوره 20 آيه 2\r\n2 -  ما أَنْزَلْنا عَلَيْكَ الْقُرْآنَ لِتَشْقى .  آيه . اين آيت تسكين دل مصطفى است چه ، او ترسنده‌ترين خلق از خدا بود ، ياران گفتند رسول خدا نماز كردى و در دل وى چندان ترس بود كه جوشيدى مانند آب بر آتش !\r\n\r\nسوره 20 آيه 3\r\n3 -  إِلَّا تَذْكِرَةً لِمَنْ يَخْشى .  آيه . قرآن يادگار ترسندگان است و ترس زنده‌دلان و دانايان ، ترسى كه اخلاق را مهذّب كند و اطراف را ادب كند ، هر دل كه در آن ترس از خداى نيست آن دل خراب است و معدن فتنه ، از نظر لطف حقّ محروم و از شناخت حقّ محجوب . چنان كه مصطفى در قنوت گفت : خدايا ، شرّ و بدى را به تو چه راه و شرير را با تو چه روى !\r\n\r\nسوره 20 آيه 4\r\n4 -  تَنْزِيلًا مِمَّنْ خَلَقَ الْأَرْضَ وَ السَّماواتِ .  آيه . اين قرآن فروفرستادهء آفرينندهء زمين و آسمان و انس دل دوستان و مرهم درد سوختگان ، شفاى بيمار دلان است . فروفرستادهء آن عزيز است كه او را هم نور عزّت و هم نار عزّت . به نور عزّت آشنا را بيفروخت ، و به نار عزّت بيگانه را بسوخت . فروفرستادهء خداوند جهانيان است و پروردگار و دارندهء همگان است . يكى تن پرورده به محبّت ، آن يكى در ناز و نعمت ، و اين يكى در راز ولى نعمت . آن بر درگاه شريعت است در خدمت و رياضت ، و اين يكى در پيشگاه حقيقت است سزاوار صحبت و قربت .\r\n\r\nسوره 20 آيه 5\r\n5 -  الرَّحْمنُ عَلَى الْعَرْشِ اسْتَوى .  آيه . هفت جاى قرآن خداوند ياد كرد كه من بر عرش مستويم مصطفى فرمود :\r\nخداوند بر عرش مستوى است و عرش بر آسمانها است و آسمانها بر زمين است .\r\nاز يكى از صحابه پرسيدند : تفسير اين آيه چيست ؟ گفت : استواء برقرارى و بلندى است و معنى آن معلوم ولى كيفيّت آن مجهول و ايمان به آن واجب و پرسش از آن بدعت . مالك بن انس در جواب پرسش از استواء ، گفت : استواء معلوم است و كيفيّت آن مجهول ، و ايمان به آن واجب و عرش خداوند را قدر و اندازه نتوان كرد !\r\nاز يكى از عارفان بزرگ پرسيدند : چگونه خداى خود را بشناسيم ؟ گفت خداوند فرموده : منم خداى فوق همهء بندگان ، و عرش من فوق همهء مخلوقات و من بر بالاى عرش تدبير كارهاى بندگان مىكنم و هيچ چيز بر من پوشيده و پنهان نيست نه در آسمانها و نه در زمين ، اگر آنان از من محجوبند علم من هرگز از آنها محجوب نيست .\r\nشيخ الاسلام انصارى گفت : استواى خداوند بر عرش در قرآن است و مرا بدان ايمان است و تأويل در آن طغيان است ، ظاهر قبول كنم و باطن تسليم ، نادر يافته بجان پذيرفته ، ايمان من سمعى است و شرع من خبرى ، و معرفت من يافتنى ، خبر را مصدّقم ، يافت را محقّقم و سمع را تابعم ، به آلت عقل ، به گواهى صنع ، به دلالت نور ، به اشارت تنزيل ، به پيغام رسول به شرط قبول .\r\n\r\nسوره 20 آيه 6\r\n6 -  لَهُ ما فِي السَّماواتِ وَ ما فِي الْأَرْضِ .  آيه . آنچه در آسمانها است از فرشتگان و آفتاب و ماه و ستارگان و همچنين آنچه در زمين است از جنّ و انس و كوه و دشت و دريا و سراب و آنچه ميان آن دو است از هوا و باد و ابر و باران و مانند آن ، و آنچه زير زمين است از كانها و آبها و خاكها ، همه و همه ، خداوند را راست .\r\n\r\nسوره 20 آيه 7\r\n7 -  وَ إِنْ تَجْهَرْ بِالْقَوْلِ فَإِنَّهُ يَعْلَمُ السِّرَّ وَ أَخْفى .  آيه . نفس آدمى از آنچه در دل اوست واقف نيست ، و دل آدمى از آنچه در روح او است عالم نيست ، و روح را راهى براى درك حقايق اسرار نيست ! و آنچه كه پنهان است آگاهى بر او ممكن نيست .\r\nلطيفه : نفس چه داند كه در گنج خانهء دل چه تعبيه است ؟ دل چه داند كه در حرم روح چه لطيفه‌ها است ؟ روح چه داند كه در سراپردهء سرّ چه وديعه‌ها است ؟ و سرّ چه داند كه در اخفى چه حقيقت‌ها است ؟ پس نفس جاى امانت و دل خانهء معرفت و روح نشانهء مشاهدت ، و سرّ محلّ رحل عشق است ، و اخفى را حقّ داند كه چيست ؟ و دانندهء آن كيست ؟ و فهم و درك خلق از دانش آن تهى است .\r\n\r\nسوره 20 آيه 8\r\n8 -  اللَّهُ لا إِلهَ إِلَّا هُوَ .  آيه . هر منزل كه پادشاه آنجا فرود خواهد آمد ، فرّاش بايد كه از پيش برود و آن منزل را از خاك\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nو خاشاك پاك و پاكيزه كند و بروبد ، تا چون پادشاه درآيد كارها ساخته و منزل پرداخته بود ، و چون سلطان عزّت الّا اللّه به سينهء بنده نزول كند فرّاش لا إله از پيش بيايد و ساحت سينه به جاروب تجريد و تفريد بروبد و خس و خاشاك بشريّت و آدميّت و شيطنت نيست و نابود كند و بيرون افكند ، آب رضا بزند ، فرش وفا بگسترد ، عود صفا بر مجمر ولاء بسوزد ، تا چون سلطان الّا اللّه دررسد در مهد عهد بر سرير سرّ تكيه زند .\r\n تكيه بر جان رهى كن كه تو را باد فدا * چه كنى تكيه بر آن گوشهء دارافزينا ؟ \r\n\r\nسوره 20 آيه 9\r\n9 -  وَ هَلْ أَتاكَ حَدِيثُ مُوسى .  آيه . آتش نشان جود است و دليل سخاء ، باديه‌نشين آتش افروزد تا بدان مهمان گيرد ، هيچ‌كس به آتش ، مهمانى چون موسى نيافت و هيچ‌كس از آتش ، ميزبانى چون خداى تعالى نديد ! موسى آتش مىجست كه خانه افروزد ، آتش يافت كه جان و دل سوزد ، همه آتشها تن سوزد و آتش دوستى جان ! به آتش جان‌سوز شكيبائى نتوان . آتشها بر تفاوت است :\r\nآتش شرم ، آتش شوق ، آتش مهر . آتش شرم تفرّق سوزد ، آتش شوق صبر سوزد ، آتش مهر دو گيتى سوزد ، تا جز از حقّ نماند ! دليل يافت دوستى ، دو گيتى سوختن است و نشان محقّق ، با غير حقّ نپرداختن و علامت نيستى ، در خود به رسيدن است . باران كه به دريا رسيد در خود برسيد ! و آن كس كه به حقّ رسيد در خود برسيد : موسى به سر مشرب توحيد رسيده بود كه خطاب  إِنِّي أَنَا رَبُّكَ  شنيد ، او را فرمودند كه قدم در عالم تفريد نه ، او پاى بر هر دو گيتى نهاد و مولى را همّت يگانه كرد .\r\n\r\nسوره 20 آيه 12\r\n12 -  إِنِّي أَنَا رَبُّكَ فَاخْلَعْ نَعْلَيْكَ .  آيه . يعنى دلت را از صحبت دو جهان فارغ ساز و به صفت انفراد ، خود را تنها براى حقّ آماده ساز . اى موسى ، يگانه را يگانه باش ، اوّل در تجريد قصد ، آنگاه در نسيم انس ! از دو گيتى بيزار شو ، تا نسيم انس از صحراى لم يزل دميدن گيرد ، آنگاه حجاب تقسيم از ميان برخاسته و نداى لطف به جان رسيده !\r\n\r\nسوره 20 آيه 17\r\n17 -  وَ ما تِلْكَ بِيَمِينِكَ يا مُوسى .  آيه . چون خطاب « منم خداى يگانه » به گوش موسى رسيد ، سلطان هيبت بر او تاختن آورد ، و در حيرت و دهشت افتاد ، و از صولت آن هيبت آرام جان نماند ! نه تن صبر برتافت ، نه دل با عقل پرداخت ، تا خداوند به نداى لطف ، تدارك دل وى كرد و حديث عصا به ميان آورد و فرمود : چه در دست راست دارى ؟ اى موسى گفت : اين عصاى من است ، فرمان آمد ، آن را بيفكن ، موسى عصا را بيفكند ، مار گشت ! مار چون آهنگ او كرد بترسيد و به هزيمت شد ، ندا آمد ، نترس و آن را بگير ! اين همان عصا است كه تو گفتى و دعوى كردى ، اى موسى ، تو را با دعوى چه كار ؟ مردان راه ، دعوى نكنند و هيچ چيز به خود نسبت ندهند ، كه آن صفت هستى و آثار دعوى موسى بود ، و چون او دعوى دارائى كرد ، موسى را مطّلع فرمود تا از آن دعوى برخاست و دامن عصمت خود را از آن گرد بيفشاند !\r\n\r\nسوره 20 آيه 22\r\n22 -  وَ اضْمُمْ يَدَكَ إِلى جَناحِكَ تَخْرُجْ بَيْضاءَ .  آيه . معجزهء عصاى موسى از او بيرون بود ولى معجزهء يد بيضاء در نفس او بود . عصا نمايش كارى است از آيات آفاق و يد بيضا نمايش كارى است از آيات انفس ! كه خداوند راه توحيد را بر شناخت اين آيات نهاد .\r\n\r\nسوره 20 آيه 23\r\n23 -  لِنُرِيَكَ مِنْ آياتِنَا الْكُبْرى .  آيه . آيت كبرى به حقيقت آنست كه از ديدهء خلق پوشيده و از تكلّف و تصرّف بنده رسته ، شرابى از غيب روى نهاده ناخواسته ، به سرّ بنده رسيده و چاشنى آن به جان يافته ، عيشى روحانى با صد طبل پنهانى ، و رستاخيز جاودانى ، نفسى به صحبت آميخته ، جانى در آرزو آميخته ، دلى به نور يافت غرق گشته ، از غرقى كه هست طلب از يافت بازنمىداند ، و از شعاع وجود عبارت نمىتواند ، در آتش مهر مىسوزد و از ناز بازنمىپردازد .\r\nپير طريقت گفت : الهى ، آنچه ناخواسته يافتنى است ، خواهندهء آن كيست ؟ و آنچه از پاداش برتر است ، پرسش در جنب آن چيست ؟ پس هرچه از باران منّت است بهار آن دمى است ، و هرچه از تعرّض و سؤال است از بنده استمدادى است ! خدايا ، دانش و كوشش محنت آدمى است ! و بهرهء هر يكى از تو ، بسزا كرد ازلى است !\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nتفسير لفظى [ آيات 25 الى 54 
  ]\r\n25 -  قالَ رَبِّ اشْرَحْ لِي صَدْرِي .  موسى گفت : خدايا ، دل مرا فراخ بگشاى .\r\n26 -  وَ يَسِّرْ لِي أَمْرِي .  و كار مرا آسان كن .\r\n27 -  وَ احْلُلْ عُقْدَةً مِنْ لِسانِي .  و گره از زبان من بگشاى ( از كودكى گره در زبان داشته ) .\r\n28 -  يَفْقَهُوا قَوْلِي .  تا سخن مرا دريابند .\r\n29 -  وَ اجْعَلْ لِي وَزِيراً مِنْ أَهْلِي .  و از كسان من مرا مردى باركش ( وزير ) ده .\r\n30 -  هارُونَ أَخِي .  هارون برادرم را ( به اين نعمت برقرار كن ) .\r\n31 -  اشْدُدْ بِهِ أَزْرِي .  نيروى مرا و پشت مرا با او سخت و توانا گردان .\r\n32 -  وَ أَشْرِكْهُ فِي أَمْرِي .  و او را در كار پيغمبرى من شريك گردان .\r\n33 -  كَيْ نُسَبِّحَكَ كَثِيراً .  تا تو را به پاكى ياد كنيم ( و تسبيح گوئيم ) .\r\n34 -  وَ نَذْكُرَكَ كَثِيراً .  و تو را زياد ياد كنيم .\r\n35 -  إِنَّكَ كُنْتَ بِنا بَصِيراً .  كه تو به ما بينائى و دانائى .\r\n36 -  قالَ قَدْ أُوتِيتَ سُؤْلَكَ يا مُوسى .  خداوند فرمود : من درخواست تو را پذيرفتم اى موسى .\r\n37 -  وَ لَقَدْ مَنَنَّا عَلَيْكَ مَرَّةً أُخْرى .  و ما بار ديگر بر تو سپاس نهاديم و منّت گذاشتيم .\r\n38 -  إِذْ أَوْحَيْنا إِلى أُمِّكَ ما يُوحى .  آن‌گاه كه به مادر تو الهام فرستاديم آنچه كه لازم بود .\r\n39 -  أَنِ اقْذِفِيهِ فِي التَّابُوتِ فَاقْذِفِيهِ فِي الْيَمِّ فَلْيُلْقِهِ الْيَمُّ بِالسَّاحِلِ يَأْخُذْهُ عَدُوٌّ لِي وَ عَدُوٌّ لَهُ  كه گفتيم موسى را در تابوت كن و آن را به دريا فكن و دريا او را به ساحل افكند . تا آنكه كسى كه دشمن من و اوست او را بگيرد !  وَ أَلْقَيْتُ عَلَيْكَ مَحَبَّةً مِنِّي  و دوستى خويشتن را بر تو افكندم .  وَ لِتُصْنَعَ عَلى عَيْنِي .  و براى آنكه تو بر ديدار چشم من پرورش يا بى .\r\n( زير نظر و توجّه من بزرگ شوى ) .\r\n40 -  إِذْ تَمْشِي أُخْتُكَ فَتَقُولُ هَلْ أَدُلُّكُمْ عَلى مَنْ يَكْفُلُهُ فَرَجَعْناكَ إِلى أُمِّكَ كَيْ تَقَرَّ عَيْنُها وَ لا تَحْزَنَ .  آنگاه كه خواهر تو مىرفت و مىگفت آيا مىخواهيد شما را نشانى دهم بر كسى كه او را به دايگى بدارد ؟ پس ما تو را برگردانديم به مادرت تا چشم او روشن گردد و تو اندوهگين مباش .  وَ قَتَلْتَ نَفْساً فَنَجَّيْناكَ مِنَ الْغَمِّ وَ فَتَنَّاكَ فُتُوناً فَلَبِثْتَ سِنِينَ فِي أَهْلِ مَدْيَنَ ثُمَّ جِئْتَ عَلى قَدَرٍ يا مُوسى .  ( ياد دارى ) كه كسى را بكشتى ! و ما تو را از اندوه نجات داديم و تو را بيازموديم آزمودنى ! پس سالها در مدين درنگ كردى پس از آن آمدى به همان اندازه و هنگامى كه مقدّر شده و وعده داده شده بود .\r\n41 -  وَ اصْطَنَعْتُكَ لِنَفْسِي .  و تو را براى خويشتن برگزيدم .\r\n42 -  اذْهَبْ أَنْتَ وَ أَخُوكَ بِآياتِي وَ لا تَنِيا فِي ذِكْرِي .  ( و گفتم ) برو تو و برادرت به نشانهاى من و در ياد من هيچ سستى مكنيد .\r\n43 -  اذْهَبا إِلى فِرْعَوْنَ إِنَّهُ طَغى .  هر دو بسوى فرعون برويد كه او بس شوخ و طغيان كرده .\r\n44 -  فَقُولا لَهُ قَوْلًا لَيِّناً لَعَلَّهُ يَتَذَكَّرُ أَوْ يَخْشى .  و او را سخنى نرم به مدارا گوئيد ، باشد كه او پند پذيرد يا بترسد .\r\n45 -  قالا رَبَّنا إِنَّنا نَخافُ أَنْ يَفْرُطَ عَلَيْنا أَوْ أَنْ يَطْغى .  گفتند : خداوندا ، ما مىترسيم كه بر سر ما درافتد يا با ما گزاف و شوخى درگيرد ( و بر حال ما را بكشد ! )\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n46 -  قالَ لا تَخافا إِنَّنِي مَعَكُما أَسْمَعُ وَ أَرى .  خداوند فرمود : مترسيد ، من با شما هستم ، مىشنوم و مىبينم .\r\n47 -  فَأْتِياهُ فَقُولا إِنَّا رَسُولا رَبِّكَ فَأَرْسِلْ مَعَنا بَنِي إِسْرائِيلَ وَ لا تُعَذِّبْهُمْ قَدْ جِئْناكَ بِآيَةٍ مِنْ رَبِّكَ وَ السَّلامُ عَلى مَنِ اتَّبَعَ الْهُدى .  پس بسوى او رويد و گوئيد كه ما فرستادهء پروردگار تو هستيم ، بنى اسرائيل را با ما فرست و آنان را آزار مكن ، ما نشانه‌اى از خداى براى تو آورده‌ايم ، و درود ( و رستگى ) بر كسى باد كه به راه راست رود .\r\n48 -  إِنَّا قَدْ أُوحِيَ إِلَيْنا أَنَّ الْعَذابَ عَلى مَنْ كَذَّبَ وَ تَوَلَّى .  آنها به فرعون گفتند : بما رسيده است كه عذاب بر آن كس است كه راستى را دروغ شمرد و از پذيرفتن برگردد .\r\n49 -  قالَ فَمَنْ رَبُّكُما يا مُوسى .  فرعون گفت : خداى شما كيست ؟ اى موسى .\r\n50 -  قالَ رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى .  موسى گفت : خداى ما كسى است كه هر چيزى را آفرينش بداد ، پس از آن هدايت كرد ( و در دل كسان افكند كه نيرو از كجا جويد و از دشمن چگونه پرهيزد و به مادر چون رسد ؟ ) .\r\n51 -  قالَ فَما بالُ الْقُرُونِ الْأُولى .  فرعون گفت : پس كاروبار گروهان پيش چيست ؟\r\n52 -  قالَ عِلْمُها عِنْدَ رَبِّي فِي كِتابٍ لا يَضِلُّ رَبِّي وَ لا يَنْسى .  موسى گفت : دانش آن نزد خداوند من است در كتابى كه هيچ چيز فرونگذارد و گمراه نشود و فراموش نكند !\r\n53 -  الَّذِي جَعَلَ لَكُمُ الْأَرْضَ مَهْداً وَ سَلَكَ لَكُمْ فِيها سُبُلًا وَ أَنْزَلَ مِنَ السَّماءِ ماءً فَأَخْرَجْنا بِهِ أَزْواجاً مِنْ نَباتٍ شَتَّى .  آن خدائى كه زمين براى شما بنگاه و آرامگاه كرد و براى شما در زمين راه‌ها ساخت و از آسمان آبى فرستاد كه ما از زمين به وسيلهء آن گياه‌هاى پراكنده بيرون آورديم .\r\n54 -  كُلُوا وَ ارْعَوْا أَنْعامَكُمْ إِنَّ فِي ذلِكَ لَآياتٍ لِأُولِي النُّهى .  ( و خداوند فرمود : ) بخوريد و ستوران خويش را بچرانيد كه در اين كارها نشانيها مر زيركان و خردمندان است .\r\n\r\nتفسير ادبى و عرفانى\r\n\r\nسوره 20 آيه 25\r\n25 -  قالَ رَبِّ اشْرَحْ لِي صَدْرِي .  آيه . موسى چون دل بر آن نهاد كه به فرعون شود ، از خداوند مدد خواست و گفت :\r\nخدايا ، سينهء مرا گشاده‌دار ، موسى چون بخواست ، خداوند هم به او داد !\r\nموسى شرح صدر خواست نه شرح قلب ، ازآن‌جهت كه حرج و تنگى به سينه رسد نه به دل ، صدر ديگر است و قلب ديگر ! صدر در خبر است و قلب در نظر ، صدر در هيبت است و قلب در سرور مشاهدت ! با دوام انس و لذّت نظر و حصول مشاهدت ، حرج و ضيق كجا در گنجد ؟\r\n\r\nسوره 20 آيه 27\r\n27 -  وَ احْلُلْ عُقْدَةً مِنْ لِسانِي .  آيه . آورده‌اند كه گرهء زبان موسى از آن سبب بود كه خداوند محبّت وى را در دل آسيه ( زن فرعون ) و فرعون انداخته بود ، چنان كه يك ساعت ايشان را از ديدار وى شكيبائى نبود . روزى در دامن فرعون نشسته بازى مىكرد و فرعون در روى وى مىخنديد ، موسى دست فرا كرد و موى صورت فرعون را بگرفت و چند بار از آن بركند ! فرعون را خشم گرفت و جلّاد را گفت تا او را هلاك كند ! آسيه گفت : كودك است چه داند ؟ و ياقوت از آتش نشناسد . فرعون براى آزمايش امر داد ياقوت و آتش را آوردند . موسى به الهام خدائى ، آتش برداشت و بر زبان زد ، زبانش بسوخت و از مرگ نجات يافت و اين گرهء زبان وى از آن سبب بود !\r\nلطيفه : موسى در مقام مناجات ، مست شراب شوق گشته ، درياى مهر در باطن وى به موج آمده ، همىترسد كه مناجات به سر آيد و سخن بريده گردد ، همى پيوسته در سخن و پرسش آويخته بود كه از پس هر سؤالى پرسش ديگر مىكرد تا آنجا كه گفت :\r\n\r\nسوره 20 آيه 32\r\n32 -  وَ أَشْرِكْهُ فِي أَمْرِي .  آيه . تا آنجا كه خداوند ، درد عشق و سوز شوق وى را اين مرهم برنهاد كه فرمود : سؤال تو را اجابت كردم ، و هرچه خواستى دادم و هرچه خواهى مىدهم و محبّتى از خود بر تو القا كردم و گويم نترس كه تو در امان هستى آنگاه فرمود :\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nسوره 20 آيه 40\r\n40 -  وَ فَتَنَّاكَ فُتُوناً .  آيه . اى موسى تو را در كورهء بلا برديم و به اخلاص نهاديم ، تا در دلت جز مهر ما و بر زبانت جز ذكر ما نماند و آن بلاها كه بر سر وى نشست : اوّل : كه وى را زادند متوارى زادند ، در خانه‌اى بىچراغ و تاريك بينوا و بىكام ، از بيم فرعون كه مادر را نمىبايست پسر باشد ، كه پسران را مىكشت ! بلاى دوّم : ناچار او را در تابوت ( صندوق چوبى ) كرده به دريا ( رود نيل ) افكندند كه منزل اوّلش دريا بود ، دوّم شمشير و ديدار دشمن كه فرعون امر به كشتن او داد ! سوّم بيم از قبطيان كه يكى از آنها را كشته بود ! بلاى سوّم : پس از آن بگريخته نگران و دل آشفته و جان حيران ، پاى برهنه ، شكم گرسنه ، هيچ نمىدانست كجا مىرود ؟ تا رسيدن به مدين كه به مزدورى شعيب پيغمبر درآمد و از سر سوز و محنت پىدرپى گفت خدايا :\r\n به هر كوئى مرا تا كى دوانى ؟ * زهر زهرى مرا تا كى چشانى ؟ \r\n به رود اندازى اوّل اين رهى را * پس آنگه در برِ دشمن نشانى \r\n وزان پس افكنى او را به غربت * به مزدورى شعيب و بر شبانى \r\n شبانى را كجا آن‌قدر باشد * كه تو بىواسطه او را بخوانى \r\n پس او را آورى بر طور سينا * هزاران تو سخن با وى برانى \r\n و گر گويد ز تو ديدار خواهم * جواب آيد كه موسى لن‌ترانى \r\n\r\nسوره 20 آيه 41\r\n41 -  وَ اصْطَنَعْتُكَ لِنَفْسِي .  آيه . خداوند ، موسى را اين‌چنين در بلاى لطف‌آميز مىداشت و به زخم شفقت‌آميغ مىپيراست و به انواع بلاها مىشست . آن همه از چه بود ؟ از آنكه گفت : اى موسى ، تو را بگزيدم براى خويشتن ! و از آن جهت بود كه سر برادر را گرفت و او را به قهر و خشم كشيد و خداوند به او نگفت چرا چنين كردى ؟ الواح تورات را بر زمين زد ، به او نگفت چرا زدى ؟ آرى در پشت پردهء دوستى كارها رود كه آن همه بيرون از پردهء دوستى تاوان بود ! و در پناه دوستى ممكن باشد .\r\n\r\nسوره 20 آيه 44\r\n44 -  فَقُولا لَهُ قَوْلًا لَيِّناً لَعَلَّهُ يَتَذَكَّرُ أَوْ يَخْشى .  آيه . خداوند چون موسى را مأمور فرعون كرد به او فرمود :\r\nاى موسى ، سخن مرا بشنو ، سفارش مرا بپذير ، پيمان مرا نگاهدار ، من امروز تو را مقامى دادم ، كه براى هيچ بشرى ميسّر نيست ، تو را به خود نزديك كردم ، تا سخنم را شنيدى ، پس به رسالت از سوى من به فرعون برو ، كه در شنوائى و در ديد من هستى ! تو نيروى بزرگى هستى از جانب من ، كه به سوى فردى ضعيف مىروى كه نعمتهاى من او را مغرور كرده و از مكر و خشم من ايمن مانده ، منكر خدائى من شده و پندارد كه مرا نمىشناسد ! به عزّت و جلال خودم سوگند كه اگرنه اين بود كه ميان خود و مخلوق حجّت و عذرى قرار داده‌ام ، چنان بر او خشم مىگرفتم كه آسمانها و زمين و كوه‌ها و درياها به خشم آيند ، اگر به آسمان فرمان دهم او را سنگ باران كند ، اگر به زمين فرمان دهم او را در خود فروبرد ، اگر به كوه‌ها امر دهم او را هلاك كنند ، اگر به درياها امر كنم او را غرق نمايند ! ليكن همهء اين‌ها را آسان گرفتم ، چه حلم من وسيع است و جز من بىنياز ، هيچ‌كس نيست ، پس تو پيغام مرا به او برسان و او را با زبان نرم به پرستش من بخوان و از كيفر و خشم من او را آگاه كن ، و بگو عفو و بخشش من ، بر خشم و عقوبت من سبقت و برترى دارد ، بگو تو مدتها گناه و نافرمانى مرا كردى و من آسمان را از باريدن و زمين را از روئيدن براى تو باز نداشتم اين همه را با زبان نرم و شيرين بگو ، باشد كه به خود آيد و پند گيرد و متنبّه گردد .\r\n\r\nتفسير لفظى [ آيات 55 الى 73 
  ]\r\n55 -  مِنْها خَلَقْناكُمْ وَ فِيها نُعِيدُكُمْ وَ مِنْها نُخْرِجُكُمْ تارَةً أُخْرى .  شما را از زمين آفريديم ، و به زمين برمىگردانيم . و دوباره شما را از زمين ( در روز رستاخيز ) بيرون مىآوريم .\r\n56 -  وَ لَقَدْ أَرَيْناهُ آياتِنا كُلَّها فَكَذَّبَ وَ أَبى .  ما همه نشانيهاى خويش توسّط موسى به فرعون نموديم ، او دروغ دانست و از آن سر باززد .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n57 -  قالَ أَ جِئْتَنا لِتُخْرِجَنا مِنْ أَرْضِنا بِسِحْرِكَ يا مُوسى .  فرعون در جواب او گفت : اى موسى ، آيا آمده‌اى كه با جادوى خود ما را از زمينمان بيرون كنى ؟\r\n58 -  فَلَنَأْتِيَنَّكَ بِسِحْرٍ مِثْلِهِ فَاجْعَلْ بَيْنَنا وَ بَيْنَكَ مَوْعِداً لا نُخْلِفُهُ نَحْنُ وَ لا أَنْتَ مَكاناً سُوىً .  پس ما به تو جادوئى آريم چنان كه تو آوردى ، پس ميان ما و خودت هنگامى نامزد ساز كه ما و تو آن را خلاف نكنيم و جائى كه ما و تو به آن آئيم و آزمايش كنيم .\r\n59 -  قالَ مَوْعِدُكُمْ يَوْمُ الزِّينَةِ وَ أَنْ يُحْشَرَ النَّاسُ ضُحًى .  موسى گفت : وعده‌گاه با شما روز آرايش است كه مردمان همه باهم در چاشت‌گاه آيند .\r\n60 -  فَتَوَلَّى فِرْعَوْنُ فَجَمَعَ كَيْدَهُ ثُمَّ أَتى .  پس از آن فرعون برگشت و ياران خويش را گرد كرد ، آنگاه آمد .\r\n61 -  قالَ لَهُمْ مُوسى وَيْلَكُمْ لا تَفْتَرُوا عَلَى اللَّهِ كَذِباً فَيُسْحِتَكُمْ بِعَذابٍ وَ قَدْ خابَ مَنِ افْتَرى . \r\nموسى گفت : واى بر شماها ، بر خدا دروغ و افترا مسازيد كه بيخ شما را بركند و شما را زير و رو كند ! و هركس دروغ ساخت نوميد گشت .\r\n62 -  فَتَنازَعُوا أَمْرَهُمْ بَيْنَهُمْ وَ أَسَرُّوا النَّجْوى .  پس جادوگران در امر خود باهم سكاليدند و مشورت كردند ، و راز در گرفتند كه با موسى چه پيش گيرند .\r\n63 -  قالُوا إِنْ هذانِ لَساحِرانِ يُرِيدانِ أَنْ يُخْرِجاكُمْ مِنْ أَرْضِكُمْ بِسِحْرِهِما وَ يَذْهَبا بِطَرِيقَتِكُمُ الْمُثْلى .  جادوگران گفتند اين دو نفر ( موسى و هارون ) جادوگرانند و مىخواهند شما را با جادوگرى از زمين‌تان بيرون كنند و مردمان فاضل و شريف شما را كه پيشواى شما هستند از ميان ببرند !\r\n64 -  فَأَجْمِعُوا كَيْدَكُمْ ثُمَّ ائْتُوا صَفًّا وَ قَدْ أَفْلَحَ الْيَوْمَ مَنِ اسْتَعْلى .  پس به جادوگران گفتند : در ساز خويش هم سخن و هم دل و هم‌آهنگ باشيد ، آنگاه همه باهم به هامون بيائيد و امروز آنكه بهتر از عهدهء جادو برآمد پيروز آمد .\r\n65 -  قالُوا يا مُوسى إِمَّا أَنْ تُلْقِيَ وَ إِمَّا أَنْ نَكُونَ أَوَّلَ مَنْ أَلْقى .  جادوگران گفتند : اى موسى ، آيا تو عصا را بيفكنى يا اوّل ما از خود بيفكنيم ؟\r\n66 -  قالَ بَلْ أَلْقُوا فَإِذا حِبالُهُمْ وَ عِصِيُّهُمْ يُخَيَّلُ إِلَيْهِ مِنْ سِحْرِهِمْ أَنَّها تَسْعى .  موسى گفت : شما بيفكنيد ، در آن هنگام رسنها و چوبها به نظر و به خيال موسى آمد كه آنها زنده‌اند و نهيب به او مىآورند !\r\n67 -  فَأَوْجَسَ فِي نَفْسِهِ خِيفَةً مُوسى .  آيه . موسى از جادوى آنها در دل خويش بيم يافت !\r\n68 -  قُلْنا لا تَخَفْ إِنَّكَ أَنْتَ الْأَعْلى .  ما گفتيم : اى موسى ، مترس كه دست تو بالاتر و پيروزى تو را است .\r\n69 -  وَ أَلْقِ ما فِي يَمِينِكَ تَلْقَفْ ما صَنَعُوا إِنَّما صَنَعُوا كَيْدُ ساحِرٍ وَ لا يُفْلِحُ السَّاحِرُ حَيْثُ أَتى .  و بيند از آنچه در دست راست دارى تا آنچه ايشان ساخته‌اند فروبرد ، كه آنچه آنها ساخته‌اند ساز و جادوى ديو است و جادوگر هرجا پديد آيد نه بماند و نابود گردد .\r\n70 -  فَأُلْقِيَ السَّحَرَةُ سُجَّداً قالُوا آمَنَّا بِرَبِّ هارُونَ وَ مُوسى .  ( و چون عصا همهء جادوها فروبرد ) جادوگران به سجده افتادند و گفتند : ما به خداى موسى و هارون ايمان آورديم .\r\n71 -  قالَ آمَنْتُمْ لَهُ قَبْلَ أَنْ آذَنَ لَكُمْ إِنَّهُ لَكَبِيرُكُمُ الَّذِي عَلَّمَكُمُ السِّحْرَ فَلَأُقَطِّعَنَّ أَيْدِيَكُمْ وَ أَرْجُلَكُمْ مِنْ خِلافٍ وَ لَأُصَلِّبَنَّكُمْ فِي جُذُوعِ النَّخْلِ وَ لَتَعْلَمُنَّ أَيُّنا أَشَدُّ عَذاباً وَ أَبْقى .  فرعون بدانها گفت :\r\nشما ايمان آورديد پيش از آنكه من به شما دستورى دهم ، او ( موسى ) استاد شما است كه به شما جادوگرى آموخته ، پس من به ناچار دستها و پاهاى شما را ببرم و شما را به شاخهاى خرما بن به دار آويزم تا بدانيد كيست از حيث عذاب سخت‌تر و پاينده‌تر !\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n72 -  قالُوا لَنْ نُؤْثِرَكَ عَلى ما جاءَنا مِنَ الْبَيِّناتِ وَ الَّذِي فَطَرَنا فَاقْضِ ما أَنْتَ قاضٍ إِنَّما تَقْضِي هذِهِ الْحَياةَ الدُّنْيا .  آنان گفتند : ما تو را بر آنچه از نشانيها به ما آمد و بر آنكه ما را آفريده برنمىگزينيم ! پس تو آنچه توانى بكن ، كه آنچه توانى ، در اين جهان كنى !\r\n73 -  إِنَّا آمَنَّا بِرَبِّنا لِيَغْفِرَ لَنا خَطايانا وَ ما أَكْرَهْتَنا عَلَيْهِ مِنَ السِّحْرِ وَ اللَّهُ خَيْرٌ وَ أَبْقى .  ما به خداى خويش ايمان آورديم تا گناهان ما را بيامرزد و آنچه را كه ما را وامىداشتى از جادوئى ( ببخشد ) . و خداى يگانه بهتر و عذاب او پاينده‌تر است .\r\n\r\nتفسير ادبى و عرفانى\r\n\r\nسوره 20 آيه 55\r\n55 -  مِنْها خَلَقْناكُمْ وَ فِيها نُعِيدُكُمْ .  آيه . آدمى آميخته از تن و جان ، تن از خاك است و خاك سفلى است و جان از نور است و نور علوى ، جان خواست كه بر شود و به بالا رود كه علوى بود ، تن خواست فرورود در زمين كه سفلى بود ، خداوند عالم به كمال قدرت خويش هر دو را بند يكدگر ساخت ، جان بند تن شد و تن بند جان ، جان و تن هر دو با يكدگر قرار گرفتند تا روز مرگ كه عمر به سر آيد و اجل دررسد ، اين بند گشاده گردد و مرغ جان از قفس تن بيرون رود ، جان از تن برآيد و سوى هوا شود و به آشيان خويش رود ، تن راه زمين گيرد تا به مركز خويش شود !\r\nعبرت : روايت است كه چون جان از تن جدا شود او را در قنديل نور نهند و به درخت طوبى بياويزند ، و تن را در كفن كنند و به خاك بسپارند ، روزى چند برآيد ، جان به نظارهء تن آيد و گويد : اى چشم عبرت بين ، اى ديدهء نرگسين ، آن ديدن تو كو ؟ اى زبان حكمت‌گوى ، آن سخنان شيرين تو كو ؟ اى روى زيبا ، آن زيب و جمال كو ؟ اى بيامده از خاك و داشته بر خاك ، و روزى يافته از خاك و باز گردانيده به خاك و نيست شده ! كجائى ؟\r\nخداوند مىگويد : يك بار خاك را سبب هستى كنم و يك بار سبب نيستى ، تا عالميان بدانند كه قادر بر كمال منم ، و هر نبوده را هست‌كننده منم .\r\nعارفى گويد : اى جوانمرد ، اگر تو را در گورستان گذرى باشد ، نگر تا به چشم عبرت بنگرى ، آن خفتگاه كه تو بينى ، نه خاك است ! آن تن عزيزان است و گوشت و پوست جوانان ، و قدّ و بالاى نازپروردگان و موى و محاسن پيران ! چه بسا نفوس اندوهگين كه در اينجا خفته‌اند !\r\n . . . وَ مِنْها نُخْرِجُكُمْ تارَةً أُخْرى .  آيه . يكى از بزرگان طريقت گويد : چون بنده را در خاك نهند ، خاك با وى به سخن درآيد و گويد : من خانهء تنهائيم ، من خانهء غربتيم ، من خانهء تاريكيم ، اين است آنچه من براى تو آماده كردم ، برگو تو براى خود چه آماده كرده‌اى ؟ اگر بنده به ياد خدا بوده‌اى ؟ ندا رسيد كه اى فرشتگان من : غريبى كه خويشان او از او دور شدند ، وحيدى كه نزديكان او او را تنها گذاردند ، اين آدمى است كه در دنيا از ما ياد مىكرد و پيوسته در ذكر ما بود ، پس ما گوئيم : اى بندهء بيچارهء درمانده ، اى زبان گويايت خاموش شده ، اى دل دانايت از ترس رستاخيز خون گشته ، اى لشكر اميدت راه هزيمت گرفته ، اى رخت عمرت تاراج شده ، همه رفتند و تو را تنها گذاشتند ولى ما مانديم ، همه برگشتند و ما بر وفائيم ، همه بگذاشتند و ما برداشتيم ، بندهء من بدان كه تو مشمول رحمت من هستى و در رستاخيز در كنف حمايت منى !\r\nگويند آدمى هم قالب است و هم وديعه ، تنها همه قالبند و روحها همه وديعه ، نسبت قالبها به خاك است و نسبت روحها به قرب جلال ، قالبها را به فضل و لطف خود مىپروراند و روحها را به كشف جلال و لطف جمال خويش مىپروراند ، قالبها در دنيا به پرستش مشغول و روحها به دوام شناسائى موصوف ، كار قالبها روزه و نماز است و كار روحها همه راز و نياز ، تن را گفت : چون عبادت كردى به كار جهان پرداز ، و روح را گفت : بسوى خداوند راغب باش ، نوازش تن را وعدهء بهشت به نسيه داد و نوازش روح را به نقد داد و گفت :\r\nمن هم‌نشين ذاكر خود هستم ، من نزديك بنده اميدوار به خود هستم و هرجا هستيد من با شمايم .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nلطيفه : خداوند در عهد ازل با تن‌ها گفت : من خدايم ، با روح گفت : من دوستم ، آن اظهار قدرت و ربوبيت است و اين اظهار مهر و محبّت ! با تن گفت شما آن منيد ، و با روحها گفت من آن شمايم .\r\n\r\nسوره 20 آيه 56\r\n56 -  وَ لَقَدْ أَرَيْناهُ آياتِنا كُلَّها .  آيه . ما آيات قدرت و عجايب فطرت را به وى نموديم امّا ديدهء سرّ وى ( فرعون ) از ديدن حقايق آن بدوختيم تا به ما راه نبرد و گرد ما نگردد ، كه او شايستهء بارگاه ما و سزاوار حضرت ما نيست ، ما آن كنيم كه خود خواهيم آنچه مراد مشيّت ما است مىدانيم و به رضا و سخط ننگريم ، هرك را خواهيم به هرچه خواهيم قهر كنيم و كس را به اسرار الهيّت خويش راه ندهيم .\r\nلطيفه : از جانب حقّ فرمان آمد كه اى خليل تو نمرود را دعوت كن ! اى كليم تو فرعون را دعوت كن ، اى مصطفى تو سران قريش را دعوت كن ! شما همىخوانيد و آيات معجزات را همىنمائيد ، من آن را هدايت كنم كه خود دانم . نمرود كه دعوى خدائى داشت ، پشه‌اى فرستادم او را هلاك كرد ! فرعون ياغى طاغى خويشتن بين كه نعرهء منم خدا زد ، پاره‌اى چوب به دست موسى فرستاديم ، تا قدر و قدرت او را پيش او نهد ! بزرگان قريش كه قصد حبيب ما كرده بودند و او را از ميهن خود بتاخته و به انديشهء هلاك وى از پى او برآمدند ، دوست ما يار در آن غار غيرت گرفته و ما عنكبوت ضعيف را از غيب به شحنگى او فرستاديم !\r\nآرى در راه ما گاه پشه‌اى سپهسالارى كند ! گاه عصائى در صحرائى اژدهائى كند ! و گاه عنكبوتى مبارزى كند ، گاه آبى فرمانبردارى ( نوح ) كند . گاه آتشى مونسى كند ، گاهى درختى سبز مشعله‌دارى كند !\r\n\r\nسوره 20 آيه 70\r\n70 -  آمَنَّا بِرَبِّ هارُونَ وَ مُوسى .  آيه . ساحران فرعون با آنكه در عين كفر بودند با خبث جنابت نيز بودند كه ساحر تا جنب نبود سحر جاىگير نيفتد ! امّا چون نسيم دولت از وزشگاه لطف و كرامت وزيدن گرفت نه جادو گذاشت و نه جادوگرى ، نه كفر ماند نه كافرى ! بامداد در جنابت كفر و انكار ، شبانگاه به جنيبت ايمان و استغفار !\r\n\r\nسوره 20 آيه 73\r\n73 -  إِنَّا آمَنَّا بِرَبِّنا لِيَغْفِرَ لَنا خَطايانا .  آيه . مهم‌ترين چيزها نزد كسى كه خدا را شناخته ، آمرزش است ، چنان كه آدم هنگامى متوجّه خبط و خطاى خود شد گفت : خداوندا ما به خود ستم كرديم اگر ما را نيامرزى و رحم نكنى از زيان‌كاران خواهيم بود ! - نوح پس از آن همه آزارها و بلاها ، گفت : خدايا اگر مرا نيامرزى و رحم نكنى از زيان‌كاران خواهم بود ! - موسى وقتى خشمناك شد ، گفت : پروردگارا ، من به خود ستم كردم مرا بيامرز ! - ولى به مصطفى فرمود : از گناهت آمرزش بخواه تا خداى تعالى گناه اوّل و آخر تو را بيامرزد !\r\n\r\nتفسير لفظى [ آيات 74 الى 101 
  ]\r\n74 -  إِنَّهُ مَنْ يَأْتِ رَبَّهُ مُجْرِماً فَإِنَّ لَهُ جَهَنَّمَ لا يَمُوتُ فِيها وَ لا يَحْيى .  هركس بر خداوند خويش آيد در حال گناهكارى و كافرى ، او راست آتش دوزخ كه در آن نه مىميرد و نه زندگانى خوش زيد .\r\n75 -  وَ مَنْ يَأْتِهِ مُؤْمِناً قَدْ عَمِلَ الصَّالِحاتِ فَأُولئِكَ لَهُمُ الدَّرَجاتُ الْعُلى .  و هركس به خداوند آيد درحالىكه مؤمن باشد و كارهاى نيكو كرده باشد ، آنان را درجه‌هاى عالى و بلند در بهشت است .\r\n76 -  جَنَّاتُ عَدْنٍ تَجْرِي مِنْ تَحْتِهَا الْأَنْهارُ خالِدِينَ فِيها وَ ذلِكَ جَزاءُ مَنْ تَزَكَّى .  بهشتهاى جاودان كه جوىها از زير درختان آن هميشه روان خواهند بود و اين پاداش كسى است كه پاك باشد .\r\n77 -  وَ لَقَدْ أَوْحَيْنا إِلى مُوسى أَنْ أَسْرِ بِعِبادِي فَاضْرِبْ لَهُمْ طَرِيقاً فِي الْبَحْرِ يَبَساً لا تَخافُ دَرَكاً وَ لا تَخْشى .  ما به موسى پيغام داديم كه بندگان مرا به شب بر ، و ايشان را در دريا راهى زن ، راهى خشك كه در آن از در رسيدن دشمن به خود بيم راه ندهى .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n78 -  فَأَتْبَعَهُمْ فِرْعَوْنُ بِجُنُودِهِ فَغَشِيَهُمْ مِنَ الْيَمِّ ما غَشِيَهُمْ .  ( پس از شب روى قوم موسى ) فرعون با سپاه خويش آنان را دنبال كرد و بر ايشان آمد آنچه در دريا آمد ( كه همگى تلف شدند ) .\r\n79 -  وَ أَضَلَّ فِرْعَوْنُ قَوْمَهُ وَ ما هَدى .  فرعون قوم خود را در آب برد و بيرون نياورد و آنان را گمراه كرد و راه رهائى نيافت !\r\n80 -  يا بَنِي إِسْرائِيلَ قَدْ أَنْجَيْناكُمْ مِنْ عَدُوِّكُمْ وَ واعَدْناكُمْ جانِبَ الطُّورِ الْأَيْمَنَ وَ نَزَّلْنا عَلَيْكُمُ الْمَنَّ وَ السَّلْوى .  اى فرزندان اسرائيل ، ما شما را از دشمنان نجات داديم و شما را به آن سوى كوه طور وعده داديم ( و براى غذاى شما ) ترنجبين و مرغ بلدرچين فروفرستاديم .\r\n81 -  كُلُوا مِنْ طَيِّباتِ ما رَزَقْناكُمْ وَ لا تَطْغَوْا فِيهِ فَيَحِلَّ عَلَيْكُمْ غَضَبِي وَ مَنْ يَحْلِلْ عَلَيْهِ غَضَبِي فَقَدْ هَوى .  بخوريد از اين روزيهاى پاك و حلال كه به شما داديم و در برابر اين نعمتها نافرمان و ناآزرم مباشيد كه خشم من بر شما گشاده شود ! كه هركس خشم من بر او گشاده شود ، البته او فروافتاده است .\r\n82 -  وَ إِنِّي لَغَفَّارٌ لِمَنْ تابَ وَ آمَنَ وَ عَمِلَ صالِحاً ثُمَّ اهْتَدى .  من آمرزگارم كسى را كه توبه كند و ايمان آورد و كار نيكو كند ، آنگاه به راه راست رود .\r\n83 -  وَ ما أَعْجَلَكَ عَنْ قَوْمِكَ يا مُوسى .  خداوند فرمود : چه شتابانيد تو را از قومت كه با تو به كوه طور آمدند و تو از آنها جلو افتادى ؟ اى موسى ؟\r\n84 -  قالَ هُمْ أُولاءِ عَلى أَثَرِي وَ عَجِلْتُ إِلَيْكَ رَبِّ لِتَرْضى .  موسى گفت : اينك ايشان در پى من هستند و من شتابيدم بسوى تو پروردگار من تا از من خشنود شوى !\r\n85 -  قالَ فَإِنَّا قَدْ فَتَنَّا قَوْمَكَ مِنْ بَعْدِكَ وَ أَضَلَّهُمُ السَّامِرِيُّ .  خداوند فرمود : ما قوم تو را بعد از بيرون آمدن تو از ميان ايشان آزموديم و سامرى آنان را گمراه كرد .\r\n86 -  فَرَجَعَ مُوسى إِلى قَوْمِهِ غَضْبانَ أَسِفاً .  موسى به قوم خويش بازگشت درحالىكه سخت خشمگين و غمگين بود .  قالَ يا قَوْمِ أَ لَمْ يَعِدْكُمْ رَبُّكُمْ وَعْداً حَسَناً أَ فَطالَ عَلَيْكُمُ الْعَهْدُ أَمْ أَرَدْتُمْ أَنْ يَحِلَّ عَلَيْكُمْ غَضَبٌ مِنْ رَبِّكُمْ فَأَخْلَفْتُمْ مَوْعِدِي .  موسى گفت : اى قوم ، آيا من از جانب خداوند وعدهء نيكى به شما ندادم ؟ آيا درنگ من بر شما دراز گشت ؟ يا خواستيد كه خشم از خداوند بر شما فرود آيد كه وعدهء مرا خلاف كرديد ؟\r\n87 -  قالُوا ما أَخْلَفْنا مَوْعِدَكَ بِمَلْكِنا وَ لكِنَّا حُمِّلْنا أَوْزاراً مِنْ زِينَةِ الْقَوْمِ فَقَذَفْناها فَكَذلِكَ أَلْقَى السَّامِرِيُّ .  گفتند ما وعدهء تو را به ميل و توان خويش خلاف نكرديم ، لكن ما لختى بار از زيورهاى عاريتى قوم داشتيم ( كه بر ما حرام بود ) در آتش ريختيم كه بگدازد و نابود شود و سامرى هم آنچه داشت در آتش افكند و از خاكى كه در دريا از پى اسب جبرئيل گرفته بود در آنها ريخت « 1 » !\r\n88 -  فَأَخْرَجَ لَهُمْ عِجْلًا جَسَداً لَهُ خُوارٌ فَقالُوا هذا إِلهُكُمْ وَ إِلهُ مُوسى فَنَسِيَ .  و ايشان را از آن زرها ، گوساله‌اى پديد آورد كه كالبدى زرّين و بانگ گاو داشت ، پس از آن گفتند اين خداى شما و خداى موسى است پس موسى راه رسيدن به حقّ را ندانست ! يا سامرى فراموش كرد كه گوساله خدا نمىشود !\r\n\r\n\r\n","description":"","footnote":"\r\n( 1 ) برخى گويند سامرى گاوپرستى بود منافق از ده ( پاكروان ) برخى ديگر او را گاو مانندى از اهل ( كرمان ) نوشته‌اند ، بعضى او را يكى از بزرگان يهود مىدانند كه نام او ( سامره ) بوده ! و بعضى ديگر او را از خويشان موسى دانسته‌اند ! كه زرگرى مىدانسته و عهده بر گوينده است !\r\n","page_name":" 47 ","page_number":47},
  {"content":"\r\n\r\n89 -  أَ فَلا يَرَوْنَ أَلَّا يَرْجِعُ إِلَيْهِمْ قَوْلًا وَ لا يَمْلِكُ لَهُمْ ضَرًّا وَ لا نَفْعاً .  آيا نمىبينند كه آن گوساله سخن آنها را پاسخ نگويد ؟ و ايشان را نه سود رساند و نه زيان و نه گزند !\r\n90 -  وَ لَقَدْ قالَ لَهُمْ هارُونُ مِنْ قَبْلُ يا قَوْمِ إِنَّما فُتِنْتُمْ بِهِ وَ إِنَّ رَبَّكُمُ الرَّحْمنُ فَاتَّبِعُونِي وَ أَطِيعُوا أَمْرِي .  هارون از پيش از بازگشت موسى به آنها گفته بود كه اى قوم : شما به اين كار ( از سوى خداوند ) آزموده شديد و در تباهى و گمراهى افكنده شديد و خداوند رحمن است و بخشنده ( نه گوساله ) پس مرا پيروى كنيد و اطاعت امر مرا بنمائيد .\r\n91 -  قالُوا لَنْ نَبْرَحَ عَلَيْهِ عاكِفِينَ حَتَّى يَرْجِعَ إِلَيْنا مُوسى .  گفتند : ما به گوساله‌پرستى مىمانيم تا موسى بسوى ما بازگردد ! ( و همهء آن جماعت جز 12 هزار نفر بقيه يك هفته تمام گوساله‌پرست شدند تا موسى آمد ) .\r\n92 -  قالَ يا هارُونُ ما مَنَعَكَ إِذْ رَأَيْتَهُمْ ضَلُّوا .  موسى گفت : اى هارون چه بازداشت تو را وقتى ديدى آنها گمراه شده‌اند ؟\r\n93 -  أَلَّا تَتَّبِعَنِ أَ فَعَصَيْتَ أَمْرِي .  كه بر پى من نرفتى و آنان را باز نزدى ! آيا از فرمان من سركشى كردى ؟\r\n94 -  قالَ يَا بْنَ أُمَّ لا تَأْخُذْ بِلِحْيَتِي وَ لا بِرَأْسِي إِنِّي خَشِيتُ أَنْ تَقُولَ فَرَّقْتَ بَيْنَ بَنِي إِسْرائِيلَ وَ لَمْ تَرْقُبْ قَوْلِي .  هارون گفت : اى پسر مادر من « 1 » ريش و سر مرا مگير من ترسيدم ( چون بازگردى ) گوئى بنى اسرائيل را دو گروه كردى ! و سخن مرا نگاه نداشتى !\r\n95 -  قالَ فَما خَطْبُكَ يا سامِرِيُّ .  پس موسى گفت : اى سامرى اين چه كارى بود كه كردى ؟\r\n96 -  قالَ بَصُرْتُ بِما لَمْ يَبْصُرُوا بِهِ فَقَبَضْتُ قَبْضَةً مِنْ أَثَرِ الرَّسُولِ فَنَبَذْتُها وَ كَذلِكَ سَوَّلَتْ لِي نَفْسِي .  سامرى پاسخ داد : من ديدم آنچه را كه شما نديديد و ندانستيد ، من مشتى از خاك پى ستور جبرئيل برگرفتم و آن را در زر گداخته ريختم و نفس من چنين مرا برانگيخت ( كه آن را خداى تصور كنم ) .\r\n97 -  قالَ فَاذْهَبْ فَإِنَّ لَكَ فِي الْحَياةِ أَنْ تَقُولَ لا مِساسَ وَ إِنَّ لَكَ مَوْعِداً لَنْ تُخْلَفَهُ وَ انْظُرْ إِلى إِلهِكَ الَّذِي ظَلْتَ عَلَيْهِ عاكِفاً لَنُحَرِّقَنَّهُ ثُمَّ لَنَنْسِفَنَّهُ فِي الْيَمِّ نَسْفاً .  موسى گفت : پس دور شو كه تا زنده باشى تو را از مردم دورى و جدائى است و تو را وعده‌گاهى است كه خلاف آن نكنى ! و خداى ساختگى خود را كه به او باز نشستى بنگر كه آن را مىسوزانيم تا خاكستر گردد ، آنگاه آن را در دريا پراكنده كنيم پراكندگى كامل !\r\n98 -  إِنَّما إِلهُكُمُ اللَّهُ الَّذِي لا إِلهَ إِلَّا هُوَ وَسِعَ كُلَّ شَيْءٍ عِلْماً .  همانا خداى شما همان خداى يگانه است كه نيست خدائى مگر او و دانش او به همه چيز و همه جا رسيده است !\r\n99 -  كَذلِكَ نَقُصُّ عَلَيْكَ مِنْ أَنْباءِ ما قَدْ سَبَقَ وَ قَدْ آتَيْناكَ مِنْ لَدُنَّا ذِكْراً .  بدين‌گونه ( اى محمّد ) ما داستان گذشته براى تو قصّه مىكنيم و ما تو را از نزد خود ( قرآن ) ياد داديم ( كه پيوسته ما را ياد كنى ) .\r\n100 -  مَنْ أَعْرَضَ عَنْهُ فَإِنَّهُ يَحْمِلُ يَوْمَ الْقِيامَةِ وِزْراً .  هركس از ياد قرآن رو گردان شود ، روز رستاخيز بار سنگينى بدوش دارد !\r\n101 -  خالِدِينَ فِيهِ وَ ساءَ لَهُمْ يَوْمَ الْقِيامَةِ حِمْلًا .  و آنان در آن بار گران جاويدند و روز رستاخيز براى آنها بارى بد و گران خواهد بود !\r\n\r\n\r\n","description":"","footnote":"\r\n( 1 ) خطاب به ( پسر مادر ) يا از جهت آنست كه از پدر جدا بودند يا از جهت آنكه نام مادر بيشتر عاطفهء محبت را جلب و موسى موى سر و ريش او را رها مىكند .\r\n","page_name":" 48 ","page_number":48},
  {"content":"\r\n\r\n\r\nتفسير ادبى و عرفانى\r\n\r\nسوره 20 آيه 74\r\n74 -  إِنَّهُ مَنْ يَأْتِ رَبَّهُ مُجْرِماً فَإِنَّ لَهُ جَهَنَّمَ .  آيه . بر ذوق ارباب معرفت و جوانمردان طريقت ، اين دو آيه اشارت است به دو گروه ، گروهى كه صفت انتقام الهى به ايشان روى نمايد تا به حكم قهر ، پردهء تجمّل از روى كار ايشان بردارند ، نمىميرند كه آسوده شوند ، نه زندگانى دارند كه لذّت يابند ، و نه روى آنكه بازگردند ، نه زهرهء آنكه پاى پيش گذارند ، و به زبان بيچارگى از سر درماندگى گويند :\r\n از جام وجودِ خود نه مستم نه نِيم * زيرِ لگدِ فلك نه پستم نه نِيم \r\n نه راحتِ جان نه درد دل واى به من * يا رب چه كسم من كه نه هستم نه نيم \r\nگروه ديگر ، آنانند كه تجلّى جمال لطف حقّ به دلهاى آنان پيوسته ، امروز بر بساط انبساط و در روضهء انس و ناز آرام گرفته و از شراب خانهء محبّت هر لحظه و ساعتى جامهاى مالامال از بهر ايشان روان كرده ، و فردا در بهشت جاودان در درجات بالا ، حلّهء سرمد پوشيده و بر متكاى اقبال در مشاهدهء ملك ذو الجلال تكيه داده ، جامهاى وصال متواتر ، و خلعت افضال متوالى ، هر دمى نواختى و قبولى و هر لحظه فتوحى و وصولى . و امّا نشان و اثر اين درجه و مرتبت آنست كه بنده ، حجاب غفلت از راه خود بردارد و نفس خويش را به آداب شريعت رياضت دهد و داد دين از روزگار خود بستاند و كوشش نمايد كه كارهاى خود بر وفق شريعت و به معيار حقيقت راست كند و بداند كه خداوند فرموده :\r\n\r\nسوره 20 آيه 82\r\n82 -  وَ إِنِّي لَغَفَّارٌ لِمَنْ تابَ وَ آمَنَ وَ عَمِلَ صالِحاً .  آيه . يعنى خداوند بسيار آمرزنده و فراخ بخشايش است و اشارت آيه آنست كه اگر بنده از روى پشيمانى يك بار به حقّ بازگردد ، خداوند از روى لطف و رحمت بارها به وى بازگردد . از بنده يك قدم در راه مجاهدت ، و از خداوند هزار كرم به حكم عنايت ، چنان كه فرمود :\r\nهركس يك وجب به من نزديك شود من يك گز به او نزديك شوم و هركس بيشتر نزديك شود من چند برابر نزديك گردم .\r\nاز سياق آيت معلوم مىشود كه ايمان بىتوبت درست نيست ، يعنى كه تنها ايمان سبب نجات گناهكار نيست بلكه نجات به لطف و رحمت خداوند است كه چون بنده از كردهء خود پشيمان شود ، خداوند او را بيامرزد . كه نجات نه به طاعت و جهد و بندگى است ! بلكه به فضل و لطف و رحمت خداوندى است .\r\nخداوند در اين آيت به صفت غفّار آمده يعنى پوشندهء كارها ، و اين پوشيدن منحصر به گناه و معصيت نيست بلكه عبادت و طاعت هم نياز به پوشيدن از طرف حقّ دارد ! زيرا نه تنها بنده به پوشيدن گناهان نيازمند است بلكه به پوشيدن پرستشها نيز نياز دارد ! چه اگر آفتهاى طاعت و عبادت را پيش وى آرند ، از طاعت خويش بيش از آن ترسد كه از معصيت خويش !\r\nاز حضرت مصطفى پرسيدند : اينكه مردمان كارهائى مىكنند كه دلهاشان بيمناك است ، مقصود كارهاى زنا و قمار و شرب خمر است ؟ فرمود : نه ، بلكه كارهاى مانند نماز و روزه و صدقه دادن است ! از ترس آنكه به درگاه حقّ پذيرفته نشود ! چنان كه خداپرستى بسيار استغفار مىكرد و بيشتر از كمى صدق خود استغفار مىكرد !\r\nپس اى جوانمرد بدان كه پرده بر دو گونه است يكى برداشته ، كه هرگز مبادا فروگذارند ، ديگرى فروگذاشته و هرگز مبادا برگيرند ! آن پرده كه برداشته‌اند ، آن حجاب فكرت است از پيش دلهاى موحّدان و سينهء مؤمنان ، و آن پرده كه فروگذاشته‌اند ، آن پوشش گرم و عفو پيش رفتار و گفتار و كردار گناهكاران و خداپرستان و صواب‌كاران و پرهيزكاران است و چون اين پرده از پيش طاعت و عبادت ابليس به حكم قهر برداشتند همه معصيت آمد ! ولى پردهء عفو به حكم مهر پيش از لغزش آدم فروگذاشتند عنايت ازلى او را فراموش كار و بىعزم خواند\r\n\r\nسوره 20 آيه 87 و 88\r\n87 و 88 -  قالُوا ما أَخْلَفْنا مَوْعِدَكَ .  آيه . مفسّران نوشته‌اند قوم موسى در غيبت او هفت روز گوساله پرستيدند ،\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nكه چون موعد موسى از هفت روز گذشت ، سامرى آنها را به گوساله‌پرستى دعوت كرد و پس از چهل روز موسى باز آمد و شغب و آشوب و رقص قوم را ديد ، خشمناك شد . آنگاه موى و ريش هارون را گرفت و او را سرزنش داد كه چرا مردم كافر شدند ؟ هارون به التماس افتاد و گفت : دست از من بدار كه تقصيرى ندارم و از ترس تفرقه ميان آنها من نتوانستم جلوگيرى كنم ! آنگاه موسى از سامرى پرسيد ؟ و او گرفتن طلاهاى آنها بميل خودشان و گوساله ساختن و خاك كف پاى اسب جبرئيل را با آن زدن كه به صدا آمد شرح داد ، موسى او را نفرين كرد و خواست او را بكشد ، ندا آمد كه دست از او بدار كه قوم تو از او خواستند كه گوساله بسازد ، چون بت‌پرستان را ديدند گفتند : براى ما هم چيزى بساز تا پرستش كنيم !\r\nگويند : آن روز كه جبرئيل براى نجات بنى اسرائيل به دنيا مىشد ، سامرى از جاى پاى اسب جبرئيل مشتى خاك برداشت و با خود داشت تا آن روز كه با آن گوساله را به صدا آورد ! سپس موسى آن گوساله را سوزانيد و در دريا افكند ! پس از اين واقعه ، سامرى با هركس تماس پيدا مىكرد او را از آتش خود دوچار تب مىساخت !\r\n\r\nسوره 20 آيه 83\r\n83 -  وَ ما أَعْجَلَكَ عَنْ قَوْمِكَ يا مُوسى .  آيه . عتاب به موسى است كه قوم را واپس گذاشت و خود با شتاب به كوه طور رفت و به ميعاد حقّ تعالى شتافت ، خداوند گفت : اى موسى ندانستى كه من ضعيفان را دوست دارم ، شكستگان را بيش نوازم و پيوسته در دل آنان مىنگرم ! هر كرا بينم در دل ايشان ، او را به دوستى گيرم ، موسى عذرى داد كه آنان در پى منند و شتاب من براى واگذاشتن آنها نبود بلكه براى جلب رضايت حقّ بود ! خداوندا ، تو خود دانائى و از سرّ اين بنده آگاهى ، خداوند فرمود : اى موسى رضاى من در مراعات دل ايشان است . اى موسى چون مرا جوئى در دل ايشان جو ، كه من در خلوت  ( وَ هُوَ مَعَكُمْ )  با ذاكران نشينم و مونس دل درويشانم ، و يادگار جان عارفانم ، حاضر راز محبّانم ، نور ديدهء آشنايانم ، و مايهء رميدگان و زاد مضطرّان و پناه ضعيفانم ، اى موسى هرجا درويشى بينى افكندهء جور روزگار و خستهء دهر است ، او را يارى و غلامى كن و تا بتوانى جدائى وى مجو ، صحبت او را خريدار باش ، كه نهاد وى خزينهء اسرار ازل و تعبيهء بازار ابد است با مصطفى نيز همين سفارش رفت كه فرمود :\r\nاى مصطفى ، نگر تا دو چشم خويش از درويشان و درماندگان نگردانى ! و ايشان را به ديگران نفروشى ! كه ايشان گويندگان ذكر ما ، و نام نهندگان فضل ما ، و آراستگان لطف ما ، و برداشتگان مشيّت ما هستند . امروز موجود امر من ، فردا نگاهداشتهء حكم من هستند ! از علم من آمده بر تقدير عرض كرده ، از ارادت نشان يافته ، از حكم توقيع بركشيده‌اند ، در ازل پديد آوردهء علم من ، و امروز موجود امر من ، فردا نگاهداشتهء حكم من هستند ! كه علم ولايت ازل دارد ، امر ولايت وقت دارد ، و حكم ولايت ابد دارد .\r\nلطيفه : اى آدمى ، من تو را سه صفت دادم و به آخر به خودت رساندم ، اول به فرمانده علم سپردم ، پس از آن به پادشاه امر دادم سپس به شاهنشاه حكم تسليم كردم . كه علم همه صفا است و امر ، همه بلا است و حكم همه بقا است .\r\n اى علمِ تو جانبِ ازل گير * وى حكمِ تو دامن ابد گير \r\n\r\nتفسير لفظى [ آيات 102 الى 123 
  ]\r\n102 -  يَوْمَ يُنْفَخُ فِي الصُّورِ وَ نَحْشُرُ الْمُجْرِمِينَ يَوْمَئِذٍ زُرْقاً .  ( ياد بياور ) ( اى محمّد ) آن روز كه در صور دمند ، و ما گناهكاران را با چشم‌سبزان باهم برآريم .\r\n103 -  يَتَخافَتُونَ بَيْنَهُمْ إِنْ لَبِثْتُمْ إِلَّا عَشْراً .  گناهكاران ، آن روز با يكدگر به راز مىگويند : در آن گيتى نبوديد مگر ده روز !\r\n104 -  نَحْنُ أَعْلَمُ بِما يَقُولُونَ إِذْ يَقُولُ أَمْثَلُهُمْ طَرِيقَةً إِنْ لَبِثْتُمْ إِلَّا يَوْماً .  ما دانائيم به آنچه مىگويند آنگاه آنان كه پاك سيرت و راست‌سخن‌ترند مىگويند : نبوديد در آن گيتى مگر يك روز !\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n105 -  وَ يَسْئَلُونَكَ عَنِ الْجِبالِ فَقُلْ يَنْسِفُها رَبِّي نَسْفاً .  از تو ( اى محمّد ) از كوه‌ها پرسند ( كه روز رستاخيز چه شود ؟ ) پس بگو كه پروردگار من آنها را از زمين برمىكند بركندنى !\r\n106 -  فَيَذَرُها قاعاً صَفْصَفاً .  پس آنها را به كلّى درهم فروخواهد ريخت !\r\n107 -  لا تَرى فِيها عِوَجاً وَ لا أَمْتاً .  پس آن كوه‌ها هامونى راغ ( صاف ) گردند كه در آن هيچ كجى و بلندى نبينى .\r\n108 -  يَوْمَئِذٍ يَتَّبِعُونَ الدَّاعِيَ لا عِوَجَ لَهُ وَ خَشَعَتِ الْأَصْواتُ لِلرَّحْمنِ فَلا تَسْمَعُ إِلَّا هَمْساً .  آن روز كه خلق بر نشان رستاخيز باز خواننده مىآيند ، كژى و غلط در آن نيست ! و صداها همه‌ها فروشده و خاموش گردد تا حقّ تعالى سخن گويد ، در آن حال نشنوى مگر آوازى نرم .\r\n109 -  يَوْمَئِذٍ لا تَنْفَعُ الشَّفاعَةُ إِلَّا مَنْ أَذِنَ لَهُ الرَّحْمنُ وَ رَضِيَ لَهُ قَوْلًا .  در آن روز خواهش و پايمردى ( شفاعت ) كسى سود ندارد ، مگر آن كس كه خداوند به او دستورى دهد و سخن او را بپسندد .\r\n110 -  يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يُحِيطُونَ بِهِ عِلْماً .  خداوند آنچه پيش ايشان و آنچه پس ايشان است ( از كارهاى دنيا ) مىداند و ايشان آنها را هيچ نمىدانند !\r\n111 -  وَ عَنَتِ الْوُجُوهُ لِلْحَيِّ الْقَيُّومِ وَ قَدْ خابَ مَنْ حَمَلَ ظُلْماً .  و همهء روىها درمانده و بستهء آن زندهء توانا است ! و كسى كه كافر و ستمگر شد نوميدى كشيد .\r\n112 -  وَ مَنْ يَعْمَلْ مِنَ الصَّالِحاتِ وَ هُوَ مُؤْمِنٌ فَلا يَخافُ ظُلْماً وَ لا هَضْماً .  و هركه كار نيك كند و با ايمان باشد ، پس از جانب خداوند از ستمى و شكستى نترسد .\r\n113 -  وَ كَذلِكَ أَنْزَلْناهُ قُرْآناً عَرَبِيًّا وَ صَرَّفْنا فِيهِ مِنَ الْوَعِيدِ لَعَلَّهُمْ يَتَّقُونَ أَوْ يُحْدِثُ لَهُمْ ذِكْراً .  همچنان قرآن را به زبان عرب فرستاديم و در آن از بيم‌ها بيان كرديم ، باشد كه آنان پرهيزكار شوند و يا ايشان را بيدارى و يادكردنى و پند پذيرفتى پديد آرد .\r\n114 -  فَتَعالَى اللَّهُ الْمَلِكُ الْحَقُّ وَ لا تَعْجَلْ بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُهُ وَ قُلْ رَبِّ زِدْنِي عِلْماً .  پس پاك و برتر است پادشاه به راستى ( و سزاوار به خدائى ) و تو اى محمّد ، شتاب به خواندن قرآن مكن پيش از آنكه وحى به تو رسد . و بگو خدايا ، دانش مرا بيفزا .\r\n115 -  وَ لَقَدْ عَهِدْنا إِلى آدَمَ مِنْ قَبْلُ فَنَسِيَ وَ لَمْ نَجِدْ لَهُ عَزْماً .  ما از پيش با آدم پيمان كرديم پس او فراموش كرد و پيمان را بگذاشت و ما او را داراى عزم و خوددارى از گناه نيافتيم . « 1 »\r\n116 -  وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ أَبى .  هنگامى كه ما به فرشتگان گفتيم كه آدم را سجده كنيد ، پس همگى سجود كردند جز شيطان كه سر باززد !\r\n117 -  فَقُلْنا يا آدَمُ إِنَّ هذا عَدُوٌّ لَكَ وَ لِزَوْجِكَ فَلا يُخْرِجَنَّكُما مِنَ الْجَنَّةِ فَتَشْقى .  پس به آدم گفتيم : اين شيطان دشمن شما و دشمن جفت شما است ، مبادا شما را از بهشت بيرون كند كه به رنج افتيد !\r\n118 -  إِنَّ لَكَ أَلَّا تَجُوعَ فِيها وَ لا تَعْرى .  تو را در اين بهشت اين ( امتياز ) است كه گرسنه و برهنه نمىشوى .\r\n119 -  وَ أَنَّكَ لا تَظْمَؤُا فِيها وَ لا تَضْحى .  و اينكه در آنجا هرگز تشنه نمىمانى و نه در آفتاب باشى !\r\n120 -  فَوَسْوَسَ إِلَيْهِ الشَّيْطانُ قالَ يا آدَمُ هَلْ أَدُلُّكَ عَلى شَجَرَةِ الْخُلْدِ وَ مُلْكٍ لا يَبْلى .  پس شيطان آدم را وسوسه كرد و گفت : آيا تو را به درخت جاويدان و پادشاهى تباه نشدنى نشانى دهم و راه نمايم ؟\r\n\r\n\r\n","description":"","footnote":"\r\n( 1 ) به دليل همين آيه ، آدم از پيمبران اولوالعزم بشمار نمىآيد زيرا خداوند او را بىعزم خوانده\r\n","page_name":" 51 ","page_number":51},
  {"content":"\r\n\r\n121 -  فَأَكَلا مِنْها فَبَدَتْ لَهُما سَوْآتُهُما وَ طَفِقا يَخْصِفانِ عَلَيْهِما مِنْ وَرَقِ الْجَنَّةِ وَ عَصى آدَمُ رَبَّهُ فَغَوى .  پس آدم و حوّا از آن درخت ( ممنوع ) خوردند و عورتهاى آنان نمايان گشت ! و در ايستادند و بر عورت خويش از برگهاى درخت بهشت مىنهادند ! و آدم از اين كردار گناه كار شد و از راه وفا و طاعت بيفتاد .\r\n122 -  ثُمَّ اجْتَباهُ رَبُّهُ فَتابَ عَلَيْهِ وَ هَدى .  پس از آن خداوند آدم را بگزيد و توبهء او را قبول كرد و او را به سخنانى راهنمائى كرد كه باعث عفو و بخشودگى او از گناه شد .\r\n123 -  قالَ اهْبِطا مِنْها جَمِيعاً بَعْضُكُمْ لِبَعْضٍ عَدُوٌّ فَإِمَّا يَأْتِيَنَّكُمْ مِنِّي هُدىً فَمَنِ اتَّبَعَ هُدايَ فَلا يَضِلُّ وَ لا يَشْقى .  خداوند فرمود : همگان از آسمان فرود شويد كه بعض شما با بعضى ديگر باهم دشمنيد ، پس اگر از سوى من پيغامى براى راهنمائى شما برسد ، هركس از راهنمائى من پيروى كند نه گمراه مىشود و نه بيچاره و بدبخت !\r\n\r\nتفسير ادبى و عرفانى\r\n\r\nسوره 20 آيه 102\r\n102 -  يَوْمَ يُنْفَخُ فِي الصُّورِ .  آيه . دميدن اسرافيل در بوق ، نشان رستاخيز است و نمودار سياست و هيبت خداوند ، كه يك بار بدمد همهء زندگان مرده شوند ، بار ديگر بدمد همهء مردگان زنده شوند ، شيپور يكى و دمنده يكى و آواز يكى ، تا بدانى كه زنده كردن و ميراندن همه به توانائى خداوند است نه به دميدن فرشته ! صيحهء اسرافيل به مشرق همچنان رسد كه به مغرب ، شرقيان همچنان شنوند كه غربيان و غريبان چنان شنوند كه شرقيان ! خلق را در شنيدن آن بانگ تفاوتى نه ، يكى را دور تر و ديگرى را نزديكتر نه ! اين‌چنين است كه قدسيان جهان بالا و كرّوبيان صف‌زنندهء عالم اعلى خداى را مىخوانند ، همان گونه كه ذرّه‌هاى زير زمين او را مىخوانند ، نه خواندن اين ذرّه از شنيدن خداوند دور تر ، و نه خواندن عرشيان به سمع او نزديكتر !\r\nلطيفه : اسرافيل و شيپور او از آدميان دور ليكن دميدن وى به ايشان نزديك است تا بدانى ( تو اى جوانمرد ) كه كار در رسانيدن است نه در دميدن !\r\nگفته‌اند : آواز شيپور ، دميدن هيبت است و نمايش سياست ! و بدين آواز كسى را زنده كنند كه به رستاخيز ايمان ندارد و از هول آن نترسد ، امّا بنده‌اى كه بدان ايمان دارد و از آن ترسان است ، او را به آواز فرشتهء رحمت بيدار كنند .\r\nلطيفه : گويند : چون قيامت نزديك شود هر مؤمنى فرشتهء رحمتى دارد كه با هزاران لطف و كرامت بر سر خاك او آيد و گويد :\r\nاى دوست خدا برخيز ! كه خداوند تو را مىخواند .\r\n\r\nسوره 20 آيه 105\r\n105 -  وَ يَسْئَلُونَكَ عَنِ الْجِبالِ فَقُلْ يَنْسِفُها رَبِّي نَسْفاً .  خداوند ، از روى ظاهر ، هيبت و سطوت خود را به خلق مىنمايد ، و از روى باطن ، بندگان و دوستان را تشريف مىدهد ، كه ما اين زمين را فراش شما كرديم و بساط شما ساختيم ، چون شما نباشيد بساط به چه كار آيد ؟ آسمان را سقف شما ساختيم ، ستارگان را دليل شما ، آفتاب پرنده خوراك شما ، ماه شمع رخشان شما ، چون شما رفتيد ، شمع به چه كار آيد ؟ و ستاره چه دليل كند ؟ آرى بساطى كه براى دوست كنند چون برفت برچينند ، چون شما رفتيد ما اين بساط را برگيريم ، برهان وقتى بايد كه عيان نبود ، و چون عيان آمد ، برهان چه كند ؟ دلّاله چندان به كار آيد كه دوست به دوست نرسيده ، امّا چون بهم رسيدند ، دلّاله را چه كند ؟ و چون روزگار روزگار خبر بود هدهد در ميان بايد تا خبر دهد ، ولى چون عهد نظر آمد ، هدهد به كار نايد !\r\nلطيفه : مصطفى ، تا به مكّه بود جبرئيل آمد شدى داشت ولى چون او به سدره رسيد جبرئيل بايستاد و گفت : ما اكنون حجاب گشتيم ، دوست به دوست رسيد ، واسطه به كار نيست و دلّاله اكنون جز حجاب نيست .\r\n\r\nسوره 20 آيه 109\r\n109 -  يَوْمَئِذٍ لا تَنْفَعُ الشَّفاعَةُ إِلَّا مَنْ أَذِنَ لَهُ الرَّحْمنُ .  آيه . مصطفى فرمود : در ميان امّت من فقيران و درويشانى باشند كه قبيله‌ها و خانواده را شفاعت كنند و به شفاعت آنان به بهشت روند ! و چون عظمت و حشمت چاكران اين است\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nو شرفشان به درگاه عزّت چنين ، پس حشمت و حرمت و شرف محمّد مصطفى چون است ؟\r\nگوئى در آن مىنگرم كه فردا مصطفى تيلسان شفاعت بر دوش شفقت افكنده و گناهكاران امّت دست در دامن شفاعت او زده و سيّد همىگويد : تا يكى مانده من نروم ! و از حضرت كبرياء ندا رسد كه ( اى محمّد ) چندان‌كه خواهى مىبخشم ( اى محمّد ) ، سوختگان درگاه ما را گوى ، تهىدست نزد ما آئيد كه ما تهىدستان را دوست داريم . چون فروشندگان دست پر خواهند و بخشندگان دست تهى ! ( اى محمّد ) در ازل همه احسان من ، و در حال همه انعام من ، در ابد همه افضال من .\r\nلطيفه : اين سخنان اشارت است به اينكه در درگاه عظمت خداوندى ، به حكم رأفت و رحمت اگر صد سال جفا كنى چون عذر خواهى ، گويد كس را در ميان شفيع مكن ، تا ندانند كه تو چه كرده‌اى ، آن روز كه مرا شفيع بايد ، من خود شفيع برانگيزانم و شمارهء جفاهاى تو با او نگويم و گرنه شفاعت نكند ! زيرا كه حلم من بارى جفاى تو كشد امّا شفيع بار جفاى تو نكشد ! كرم من عيبهاى تو را پوشد ، امّا شفيع نپوشد .\r\n\r\nسوره 20 آيه 114\r\n114 -  فَتَعالَى اللَّهُ الْمَلِكُ الْحَقُّ .  آيه . كسى كه علوّ كبرياء و مجد و عظمت و سناء خداوند را بدانست ، و اعتقاد كرد ، نشانش آنست كه همه شأنها و قدرها در جنب شأن و قدر الهى پيش نظر او هيچ است و همه جلالها و عظمتها در برابر جلال و عظمت او هيچ در هيچ است ! چه كه همه آنها زوال بيند ، و همه كمالها نقصان و همه دعواها تاوان داند ، زيرا با كمال قادر متعال كس را كمال مسلّم نيست و با جمال او كس را جمال ميسّر نه !\r\nخداوند فرمايد : اگر عزّت طلبى ، تو را در آن نصيب نيست كه عزّت صفت خاص ما است ، ابليس دعوى عزّت كرد و دست در دامن تكبّر زد ، بنگر كه با وى چه كرديم ؟ فرعون خود را در صفت علوّ جلوه داد ، بنگر كه او را چسان به آب كشتيم ! قارون به گنجهاى خود تفاخر كرد و مغرور شد ، بنگر كه چگونه او را به زمين فروبرديم ! بو جهل دعوى عزّت كرد و گفت : در ميان قوم ، من مطاع و عزيزم ! امروز در دنيا به كفر رسيد و فردا در دوزخ به او گويند : بچش اين عذاب دردناك را !\r\n . . . وَ لا تَعْجَلْ بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُهُ .  آيه . مصطفى كه زمين و آسمان را به اقبال او آراستند و خطبهء پادشاهى دو جهان به نام وى كردند ، علم اولين و آخرين در وى آموختند با اين همه منقبت و مرتبت ، او را گفتند :\r\nاز طلب علم فرومنشين و زيادتى دانش بخواه ، تا بدانى كه لطيفه‌هاى دانش را نهايتى نيست .\r\nگفته‌اند : بر زبان سيّد پيغمبران محمّد مصطفى برفت كه من داناترين و خدا ترس‌ترين شما هستم ، و البته اين سخن را از روى فروتنى و تواضع گفت ، با وصف اين ، خداوند از او در نگذشت و او را از سر آن دعوى فراداشت و فرمود : بگو پروردگارا ، دانش مرا زياد كن :\r\n . . . وَ قُلْ رَبِّ زِدْنِي عِلْماً .  آيه . ( اى محمّد ) بر مقام افتقار به صفت انكسار دعا كن و از ما زيادتى علم بخواه ، چه جاى دعوى دانش است ؟ كه دعوى كردن ، خويشتن ديدن است و بنده بايد كه در همه حال الطاف ربّانى را نظاره كند نه نظارهء خود كه هلاك در خويشتن ديدن است ( خدابينى از خويشتن بين مخواه ) .\r\n\r\nسوره 20 آيه 115\r\n115 -  وَ لَقَدْ عَهِدْنا إِلى آدَمَ مِنْ قَبْلُ .  آيه . تا آخر شرح قصّهء آدم است و عهدنامهء خلافت او ، كه اول با وى خطاب هيبت رفت ، و چون تازيانهء عتاب ديد ، گام در كوى بيم نهاد و زارى كرد ، سپس او را بر زبر لطف نشانيد به عنايت ازلى رسيد .\r\nتاج پيغمبرى بر بساط اميدوارى ديد شادى كرد ، آرى ، كارى است رفته ، حكمى در ازل پرداخته ، هنوز آدم زلّت نياورده و لغزش نكرده كه خيّاط لطف ، جامهء توبهء او دوخته و ابليس هنوز در معصيت قدم ننهاده كه قهر الهى ، معجون زهر لعنت وى آميخته .\r\n . . . فَنَسِيَ وَ لَمْ نَجِدْ لَهُ عَزْماً .  آيه . خداوند آدم را از خوردن ميوهء درختى معين ممنوع كرد ولى او پيمان خداى را نگاه\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nنداشت زيرا داراى عزم نبود و فراموش كرد ! برخى گفته‌اند آدم عمدا مرتكب گناه نشد و عزم ارتكاب هم نداشت ولى شيطان او را فريب داد !\r\n\r\nسوره 20 آيه 116\r\n116 -  وَ إِذْ قُلْنا لِلْمَلائِكَةِ اسْجُدُوا لِآدَمَ .  آيه . نخست آثار عنايت ازلى در حقّ آدم صفى آن بود كه خداوند به كمال قدرت خويش مشتى از خاك زمين برگرفت و آن را در قالب تقويم نهاد ، پس از آن در تخمير تكوينى آورد ، پس شاه روح را در بالش نهاد او بنشاند ، پس منشور خلافت او در زمين برخواند و نامهاى موجودات را به قلم لطف بر لوح دل او ثبت كرد ، آنگاه مقدّسان حظيرهء قدس را فرمود تا او را سجده كنند . اين همه منزلت و مرتبت نه در شأن گل بود كه آن سلطان دل را بود !\r\nلطيفه : خداوند پس از آفرينش آدم از خاك لطيفه‌اى از لطائف الهى و سرّى از اسرار پادشاهى در سويداى دل آدم به وديعت نهاد و چون فرشتگان آن بزرگى را دربارهء او ديدند ، ارواح خود را نثار آستانهء مقدّس خاك كردند .\r\nپير طريقت گويد : اى جوانمرد ، آدم تا وقتى قالب قدرت نديده و در پردهء صنع لطف نيامده و نور سرّ علم بر او نتافته و سرّ مواصلت و حقيقت محبّت به او روى ننموده بود ، خاك بود . اكنون كه آن معانى ظاهر گشت و اين درّ حقايق در دل وى نهادند ، او را خاك مگو كه او را پاك گو ! و او را لؤلؤ مكنون گو . اگر كيميا كه ساختهء خلق است مىشايد كه مس را زر كند ، چرا محبّتى كه صفت حقّ است نشايد خاك را از تيرگى پاك و تاج تارك افلاك كند ! اگر از گلى كه سرشتهء تو است گل آيد ، چه عجب . گر از گلى كه سرشتهء خدا است دل آيد كه :  قُلِ الرُّوحُ مِنْ أَمْرِ رَبِّي !  كه اين همه شأن و مرتبت نه در شأن آن گل بود كه آن سلطان دل را بود ! چه كه روح ، سرّى از اسرار پادشاهى و لطيفه‌اى از لطائف خدائى و معنى از معانى غيبى است !\r\n\r\nسوره 20 آيه 121\r\n121 -  وَ عَصى آدَمُ رَبَّهُ فَغَوى .  آيه . پيرى از پيران طريقت را پرسيدند : آدم صفى با آن همه دولت و منزلت و رتبت كه نزد خدا داشت ، چه حكمت بود كه عصيان و غوايت دربارهء او فرمود ؟ پير بر زبان حكمت و بر ذوق اهل معرفت پاسخ داد كه : تخم محبّت در زمين دل آدم افكندند و از كاريز ديدگان آب حسرت برو گشادند و آفتاب اشراق  ( وَ أَشْرَقَتِ الْأَرْضُ )  بر آن تافت ، تخم قابليّت روئيدن يافت و هواى فراموشى  ( فَنَسِيَ ) *  او را در صحراى بهشت بپرورد ! و آفتاب بىعزمى  ( وَ لَمْ نَجِدْ لَهُ عَزْماً )  آن را خشك كرد و به داس گزينش  ( ثُمَّ اجْتَباهُ رَبُّهُ )  بدرود ، آنگاه به آفتاب توبه و هدايت  ( فَتابَ عَلَيْهِ وَ هَدى )  او را پاك كرد ، آنگاه خواست كه او را به آتش پخته گرداند ، تنورى از سياست  ( وَ عَصى آدَمُ )  بتافت و آن قوّت عشق در آن تنور پخته كرد و هنوز مزهء آن خوراك به مذاق آدم نرسيده بود كه زبان نياز برگشاد كه :  ( رَبَّنا ظَلَمْنا أَنْفُسَنا )  ! اين بود كه از بهشت مأمور دنيا گشت !\r\nگفته‌اند ، آدم را دو وجود بود ، وجود اوّل دنيا را بود نه بهشت و وجود دوّم بهشت را باشد نه دنيا ، بدين‌گونه كه ابتدا فرمان آمد كه اى آدم از بهشت بيرون شو و به دنيا رو ، و تاج و كلاه و كمر در راه عشق درباز ، و با درد و محنت بساز ، آنگاه تو را به اين وطن عزيز و مقام بقا با صد هزار خلعت لطف و انواع كرامت باز رسانيم ! ! آنگاه فردا است كه آدم را بينى با ذريّت خود كه در بهشت مىرود و فرشتگان به تعجّب مىنگرند و مىگويند : اى آدم ، بيرون آوردن تو از بهشت ، پردهء كارها و سرّ رازها است ، زيرا صلب تو هزاران نقطهء پيغمبرى است ، پس رنجى برگير و تا روزى چند ، گنجى برگير ! !\r\nچنان كه مصطفى را فرمود : ما مكّيان را برگماشتيم تا تو را از مكّه بيرون كنند و فرموديم تا به مدينه هجرت كن و جامهء غربت‌پوش ، اين همه تعبيه براى آنست كه روزى تو را با ده هزار مرد تيغ زن به مكّه بازآريم تا صناديد قريش تعجّب همىكنند و گويند اين مردى است كه تنها از مكّه بيرون شد و كارش به كجا رسيد !\r\nلطيفه : پس اى آدم ، اگر تو را از بهشت همراه مار و ابليس به دنيا فرستاديم ، در صحبت رحمت و مغفرت و بدرقهء اقبال و دولت باز آورديم و اى محمّد اگر تو را در اين خاكدان و منزل اندوهان ، چند روزى به فراق مبتلا ساختيم و در صحبت نفس امّاره بداشتيم در آخر به صحبت رضا و خطاب  ( ارْجِعِي إِلى رَبِّكِ )  به نفس مطمئنّه ، تو را به جوار رحمت و كرامت خود آورديم .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nتفسير لفظى [ آيات 124 الى 135 
  ]\r\n124 -  وَ مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً وَ نَحْشُرُهُ يَوْمَ الْقِيامَةِ أَعْمى .  هركه از ياد و سخن من رو گرداند ( و آن را نپذيرد ) او راست زندگى بد و زيستى به تنگى و سختى ! و روز رستاخيز او را كور برانگيزيم ( كه نه حجت بيند خود را نه عذر )\r\n125 -  قالَ رَبِّ لِمَ حَشَرْتَنِي أَعْمى وَ قَدْ كُنْتُ بَصِيراً .  آن كس گويد : خدايا چرا مرا كور چنين انگيختى ؟\r\nو من در دنيا كه بودمى ( در كار خود ) بينا و چاره و حجّت و دسترس خويش را ديدمى ؟\r\n126 -  قالَ كَذلِكَ أَتَتْكَ آياتُنا فَنَسِيتَها وَ كَذلِكَ الْيَوْمَ تُنْسى .  خداوند گويد : همچنان‌كه پيغام و سخنان ما به تو آمد ، پس تو آنها را بگذاشتى و فراموش كردى ، امروز هم ما تو را همچنان بگذاريم !\r\n127 -  وَ كَذلِكَ نَجْزِي مَنْ أَسْرَفَ وَ لَمْ يُؤْمِنْ بِآياتِ رَبِّهِ وَ لَعَذابُ الْآخِرَةِ أَشَدُّ وَ أَبْقى .  همچنان آن كس كه بسخنان پروردگارش به گزاف رود و ايمان نياورد پاداش دهيم و هرآينه عذاب آن جهان سخت‌تر و پاينده‌تر از عذاب اين جهان است .\r\n128 -  أَ فَلَمْ يَهْدِ لَهُمْ كَمْ أَهْلَكْنا قَبْلَهُمْ مِنَ الْقُرُونِ يَمْشُونَ فِي مَساكِنِهِمْ إِنَّ فِي ذلِكَ لَآياتٍ لِأُولِي النُّهى .  آيا به ايشان باز ننمود كه ما پيش از آنان چه گروه‌ها را كه در منزلهاشان راه مىرفتند هلاك كرديم ؟ و در اين كار نشانها براى خردمندان و زيركان است !\r\n129 -  وَ لَوْ لا كَلِمَةٌ سَبَقَتْ مِنْ رَبِّكَ لَكانَ لِزاماً وَ أَجَلٌ مُسَمًّى .  اگرنه اين بود كه سخنى از خداى تو از پيش رفته ( كه عمرها و روزيها را در مدت معين تمام بسپاريم ) و اگر نه كه روزهاى پسين نام زد كرده بوديم ! هرآينه با ايشان در پيچيدندى و در ايشان در رسيدندى و عذاب خداى تو آنان را فروگرفتى .\r\n130 -  فَاصْبِرْ عَلى ما يَقُولُونَ وَ سَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَ قَبْلَ غُرُوبِها وَ مِنْ آناءِ اللَّيْلِ فَسَبِّحْ وَ أَطْرافَ النَّهارِ لَعَلَّكَ تَرْضى .  پس تو ( اى محمّد ) بر آنچه مىگويند شكيبا باش ، و به پاكى و سزاوارى خدايت را پيش از برآمدن آفتاب و پيش از فروشدن آن بستاى ، و از ساعتهاى شب هم او را ياد كن و بستاى ، تا مگر تو را خشنود كند كه خشنود شوى .\r\n131 -  وَ لا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً مِنْهُمْ زَهْرَةَ الْحَياةِ الدُّنْيا لِنَفْتِنَهُمْ فِيهِ وَ رِزْقُ رَبِّكَ خَيْرٌ وَ أَبْقى .  و دو چشم خويش را بسوى آنان كه چند زن و مردى را شكوفهء ناپايدار اين جهانى داديم تا آنها را بيازمائيم مكشان ، و ( بدانكه ) روزى پروردگار تو پايدارتر و بهتر است .\r\n132 -  وَ أْمُرْ أَهْلَكَ بِالصَّلاةِ وَ اصْطَبِرْ عَلَيْها لا نَسْئَلُكَ رِزْقاً نَحْنُ نَرْزُقُكَ وَ الْعاقِبَةُ لِلتَّقْوى .  كسان خود را به نماز فرماى ، و خود بر نماز كردن شكيبائى كن ، ما از تو نمىخواهيم كه خود را روزى ده ، ما خود تو را داريم و روزى رسانيم . و سرانجام پيروزى به پرهيزكارى است .\r\n133 -  وَ قالُوا لَوْ لا يَأْتِينا بِآيَةٍ مِنْ رَبِّهِ أَ وَ لَمْ تَأْتِهِمْ بَيِّنَةُ ما فِي الصُّحُفِ الْأُولى .  ( كافران ) مىگويند چرا بما نشانى و آيتى از پروردگارش نيامد ؟ آيا به ايشان خبر درست از كتابهاى پيشين نرسيد ( كه چون ايشان را نموديم نپذيرفتند ) ؟\r\n134 -  وَ لَوْ أَنَّا أَهْلَكْناهُمْ بِعَذابٍ مِنْ قَبْلِهِ لَقالُوا رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ مِنْ قَبْلِ أَنْ نَذِلَّ وَ نَخْزى .  اگر ما آنان را به عذابى از پيش هلاك كرده بوديم ، مىگفتند : چرا براى ما رسولى نفرستادى تا سخنان او را پيروى كنيم پيش از آنكه خوار و رسوا شويم ؟\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n135 -  قُلْ كُلٌّ مُتَرَبِّصٌ فَتَرَبَّصُوا فَسَتَعْلَمُونَ مَنْ أَصْحابُ الصِّراطِ السَّوِيِّ وَ مَنِ اهْتَدى .  بگو به آنها ، همهء ما و شما چشم مىداريم و انتظار مىكشيم پس به زودى خواهيد دانست كه خداوندان راست كيانند و چه كسانى هدايت شده‌اند ؟\r\n\r\nتفسير ادبى و عرفانى\r\n\r\nسوره 20 آيه 124\r\n124 -  وَ مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً .  آيه . حضرت امام جعفر صادق در مورد اين آيه گويد :\r\nكه خدا فرموده : بندگان من اگر مرا شناختند از من دورى و اعراض نمىكنند و كسانى كه از من و از ياد من دورى مىكنند ، آنها را وامىدارم كه به اجناس و الوان دنيوى رو آورند !\r\nپس هركس خدا را شناسد ، در همه حال او را ياد كند ، و از همه يادها جز ياد او اعراض كند ، و هركه او را داند ، پيوسته ذاكر او و بر اداء فرائض و واجبات مواظب باشد ، و هركه در همه عمر يك لحظه از ياد خدا غافل باشد و از ذكر حقّ روى گرداند ، و به ذكر خلق روى آورد ، عروس معرفت و خداشناسى روى از او پوشد و هرگز از آن جمال بهره نيابد ! - اين حال كسى است كه يك لحظه از ياد خدا غافل شود - پس بدا به حال كسانى كه در تمام عمر از ياد خدا غافلند !\r\nاز خداوند عالم به سيّد فرزندان آدم خطاب رسيد كه اى مهتر عالم ، من نپسندم كه اعتماد تو در دو جهان جز به ما باشد ، يا بر زبان تو جز ذكر ما رود ، و در دل تو جز مهر ما بود ، همه را بر تو بيرون آريم و دشمن تو گردانيم تا در دو جهان جز از ما تو را ياد نيايد و اول از همه ، خويشان و تبار و نزديكان تو را بيرون آورديم تا چون از آنان جفا بينى بر دوران خود دل ننهى ، و تا چون روى از خلق گردانيدى به خداوند پيوندى .\r\nيكى از عارفان بزرگ گويد : هركه به خدا نگرد ، به خود ننگرد ، و هركه ياد او كند ، ياد خود فراموش كند ، زيرا ياد خود و ياد خلق ، تخم غمان است و جز ياد حقّ و حقيقت جمله تاوان است . اگر نه در ازل تو را ياد كردى ، كى تو را زهرهء ياد كرد او بودى ! و اگر نه اينكه خود فرموده : مرا ياد كنيد تا شما را ياد كنم ، كه يا رستى ذكر وى در خواب ديدن ! يا نام او به خاطر گذرانيدن ؟\r\n\r\nسوره 20 آيه 127\r\n127 -  وَ كَذلِكَ نَجْزِي مَنْ أَسْرَفَ وَ لَمْ يُؤْمِنْ بِآياتِ رَبِّهِ .  آيه . يتيم ابو طالب چون درآمد ، سفره بيفكند و مردم به اسلام خواند بو جهل و بو لهب و بو سفيان و مانند ايشان ايمان نياوردند و گفتند ، مهتران و خواجگان ننگ دارند كه به دعوت گدايان و درويشان حاضر آيند ولى چون صلاى محمّدى در اقطار و اكناف جهان طوافى كرد ، هرجا سوخته‌اى بود اجابت كرد . سلمان از فارس ( ايران ) بلال از حبش ، و صهيب از روم رو به راه آوردند و سرگردان در تك و پوى افتادند و عاشق‌وار روى به حضرت آوردند ، و چون در رسيدند بر سفره نشستند و آفتاب سعادت در آسمان ارادت به كمال رسيد ، بزرگان عرب و گردن‌كشان قريش درنگرستند ، بىدولتى خود در جنب دولت درويشان و گدايان ديدند ، حسد بردند ، محمّد را گفتند اين گدايان را بران ، تا ما با تو باشيم چون ما را عار آيد كه با گدايان نشينيم ! سرور پيمبران از غايت حرص كه بر اسلام آنان داشت خواست كه آن كار را در پيش گيرد . از حضرت عزّت خطاب رسيد : اى محمّد گرد آزار دل‌سوختگان مگرد كه كريمان را عادت نبود كه درويشان را از سفره برانگيزانند . اى محمّد ، زندگى اين گدايان به ذكر ما است و آن خواجگان را فرمان مبر كه دل ايشان از ذكر ما تهى است .\r\nدرويشان را صفت آنست كه خداى را در حال ايستادن و نشستن ياد كنند و عادتشان اين است كه خداوند را هر بامداد و شامگاه مىخوانند ، و سيرتشان اين است كه اگر چيزى دارند ايثار به نفس كنند و ديگرى را بر خود برترى دهند ، ازاين‌رو است كه خدا ايشان را دوست دارد و ايشان هم خدا را دوست دارند . ولى خواجگان قريش را صفت اين است كه با خدا و فرستاده او به جنگ اندر شوند و عادتشان اين است كه در زمين فساد كنند ! و سيرتشان اين است كه يا تو را بكشند يا زندانى كنند يا از شهر بيرون نمايند !\r\n\r\nسوره 20 آيه 129\r\n129 -  وَ لَوْ لا كَلِمَةٌ سَبَقَتْ مِنْ رَبِّكَ .  آيه . خداوند ، هركه را نواخت ، در ازل به فضل خود نواخت نه به طاعت او ! هركه را انداخت در ازل به عدل خود انداخت نه به معصيت او ! هركه را قبول كند از وى هيچ سرمايه نخواهد ، و هركه را ردّ كند ، از وى هيچ سرمايه نپذيرد !\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nباشد تا فردا ، كه فرشتگان سرمايهء خود را به باد بردهند كه ما : حق پرستش تو را بجاى نياوريم ! و آدميان خرمنهاى طاعت خويش را آتش درزنند كه : ما شناسائى تو را به حقّ و حقيقت نشناختيم ! و پيمبران و دانشمندان ، از علم و معرفت خويش ، پاك بيرون آيند كه : ما را دانشى جز آنچه تو آموختى نيست ! تا بدانيد كه خداوند هرچه كند به ارادهء خود و مشيّت خود كند و كردار بندگان پيوند كردار او نشايد ، چه اگر روا بودى كه طاعت پيوند رحمت وى باشد ، در خدائى درست نباشد ، و اگر روا بودى كه معصيت پيوند عقوبت خدا آمدى ، ترازو برابر آمدى ، در اين صورت فضل و عدل او كجا مىرود ؟ . بنابراين اگر رحمت كند به فضل خود كند نه به طاعت تو ! و اگر كيفر دهد به عدل خود كند نه گناه تو ! « 1 » و اگر جز اين باشد در خدائى درست نباشد !\r\n\r\nسوره 20 آيه 130\r\n130 -  فَاصْبِرْ عَلى ما يَقُولُونَ وَ سَبِّحْ بِحَمْدِ رَبِّكَ .  آيه . ( اى محمّد ) ما مىدانيم كه دل تو از گفتار ناسزايان و نادانى بىحرمتان به تنگ مىآيد ، تو صبر كن و دل خود را به حمد و ثناى ما تسلّى ده ، هروقت ايشان قدم در كوى بىحرمتى نهند ، تو قدم در نماز گزار ، تا راز نماز آزار آنان را از دل تو فرونهد .\r\n( اى محمّد ) بامداد و شبانگاه همه وقت در همه حال ، خواهيم كه حلقهء در ما كوبى و در ذكر و ثناى ما باشى ، ( اى محمّد ) اگر مكّيان تو را ناسزا گويند باك مدار كه ما لوح مدح و ثناى تو بقلم لطف قدم مىنويسيم ، چون آنان آيهء هجر تو را خواندن گيرند ، تو سورهء مدح و ثناى ما آغاز كن ، زيرا :\r\n( اى محمّد ) ، سينه‌اى كه در آن سوز عشق ما بود ، و سرى كه در وى خمار شربت ذكر ما باشد ، دلى كه سوختهء مهر و محبّت ما بود ، جانى كه غريق نظر لطف ما باشد ، و تنى كه پيوسته در ناز و راز ما باشد ، از كجا به استماع گفت‌وگوى بيگانگان پردازد ! يا نادانى آنان در وى چه اثر كند ؟\r\n\r\nسوره 20 آيه 131\r\n131 -  وَ لا تَمُدَّنَّ عَيْنَيْكَ إِلى ما مَتَّعْنا .  آيه . اين آيت ، باز مرهمى است كه بر دل درويشان نهد ، حقارت و مهانت دنيا را فرا خلق نمايد ، و عيب و بدى آن را آشكار سازد ، و دوستان خود را از ديدن و دوست داشتن آن منع كند و مىگويد : اين دنيا شكوفه‌ايست كه ترى و تازگى و زيبائى او روزى چند باشد ، آنگاه پژمرده شود و نيست گردد و فتنهء وى در دل بماند .\r\n چه دارى مهرِ بىمهرى ، كزو بىجان شد اسكندر * چه بازى عشق با يارى كزو بىملك شد دارا \r\nلطيفه : توانگران به هرچه‌شان پيش آيد رجوع با دنيا كنند ولى درويشان به همه حال دل با مولى دارند ، از اينجا شرف و برترى درويشان بر توانگران معلوم گردد !\r\nمناظرهء شيخ جنيد با ابن عطا : جنيد درويشى را بر توانگرى برترى نهادى و ابن عطا بر خلاف او توانگرى را بر درويشى شرف نهادى ! روزى ميان اين دو مناظره شد ، جنيد دليل آورد كه رسول خدا فرموده : فقيران امّت من پيشتر و زودتر از توانگران وارد بهشت شوند ، و كسى كه زودتر به بهشت رود برتر است از آنكه ديرتر رود ! ابن عطا گفت : چه بهتر كه توانگر مدتى در شمار و انتظار بماند ! از بهر آنكه آن كس كه در بهشت است در لذّت نعمت است و آنكه در انتظار و شمار است در لذّت عتاب حقّ است ، و با دوست سخن گفتن اگرچه در مقام عتاب و خطاب باشد بهتر است از آنكه در مقام نعمت از دوست به غير دوست مشغول باشد ! زيرا در بلاى دوست بودن بهتر و خوش‌تر از آنكه در نعمت دوست بىدوست بودن !\r\nجنيد گفت : اگر توانگر را لذّت عتاب است ، درويش را لذّت اعتذار است ! بدين‌گونه خداوند روز قيامت خطاب به\r\n\r\n\r\n","description":"","footnote":"\r\n( 1 ) دانشمندان نوشته‌اند : منظور و مفهوم كلام آنكه : فضل الهى و عدل خدائى ، پايه و اساس آفرينش و گردش و سير بسوى كمال براى همه موجودات است ، و عبادت و معصيت در جاى خود رحمت و عقوبت در پى دارد ولى ميزان و ترازوى عمل تنها روى اعمال بندگان نيست بلكه پايهء آن روى فضل و عدل خداوند استوار است .\r\n","page_name":" 57 ","page_number":57},
  {"content":"\r\n\r\nبندهء درويش خويش گويد : من از تو عذر مىخواهم و سوگند به عزّت و جلالم ، از اينكه دنيا را رو به تو نياوردم نه از جهت خوارى و اهانت به تو بود بلكه چون فضيلت و كرامت بهرهء تو كردم اكنون بنگر به اين صفها از مردم ، هركس در دنيا به تو غذا يا جامه يا جايگاه داد و منظورش ثواب و به ياد من بوده ، دست او را بگير و از صف بيرون آر و من گناه او را به تو بخشيدم ! جنيد در اين مناظره با دليل آمد كه گفت اگر خداوند با توانگر عتاب مىكند از درويش عذر مىخواهد و لذّت عذر وراء لذّت عتاب است ، زيرا عتاب با دوست و دشمن رود ، ليكن عذر جز با دوستان نرود ، و اين منع دنيا از درويشان نه از آن جهت است كه دنيا از ايشان دريغ است بلكه آنان از دنيا دريغند ، همّت ايشان به از دنيا ، و مراد ايشان به از عقبى ، مقصود اصلىشان ديدار مولى است .\r\nلقمان سرخسى را گويند : وقتى موى دراز گشته بود ، بر خاطر او بگذشت كه كاشكى درمى بودى كه به گرمابه شدى و موى باز كردى ، هنوز اين در خاطر تمام درنياورده بود كه يك صحرا همه زر ديد ! لقمان ديده فراز كرد و گفت :\r\n گر من سخنى بگفتم اندر مستى ! * اشتر به قطارِ ما چرا بر بستى ؟ \r\n\r\nسوره 20 آيه 132\r\n132 -  وَ أْمُرْ أَهْلَكَ بِالصَّلاةِ وَ اصْطَبِرْ عَلَيْها .  آيه . بنده را آموزش مىدهد و بر اظهار عبوديّت و ملازمت طاعت مىدارد و تا بنده‌اى شايسته و پسنديده نباشد او را بر درگاه خود به خدمت ندارد ، و به حضرت راز در نماز او را راه ندهد !\r\nچه دولت است بالاتر از آنكه روز و شبى پنج بار ، بار گير بارگاه وصل ، به حكم فضل ، ركاب لطف به كلبهء عجز بندهء خويش فرستد و اين طغراى عزّت بر منشور دولت او ثبت كند . موسى كليم را در وعدهء مناجات ، چهل روز در انتظار بداشت ! چون نوبت به اين امّت رسيد ، مائدهء انتظار برداشت ، و در شبانروزى پنج بار قدح مناجات بر دست ساقى لطف دمادم كرد كه فرمود : سجده كن و نزديك شو .\r\nپير طريقت گفت : اين تفضّل و مزيّت نسبت به پيمبران تنها نيست . لكن هركس كه ضعيف‌تر باشد خداوند به او مهربان‌تر است ، و كار ضعيفان را چنان سازد كه جملهء نيرومندان در شگفت آيند ! صد هزاران فرشتهء مقرّب در درياى سجود و ركوع غوّاصى كردند و كسى از آنان حديثى نكند ولى آن گداى بينوا از خواب برآيد و گويد : آه كه بىگاه شد ، ( وقت نماز گذشت ) خداوند در دفتر عزّت و مجد ، رقم اعزاز و اكرام بر كسوت راز وى كشد .\r\n . . . لا نَسْئَلُكَ رِزْقاً نَحْنُ نَرْزُقُكَ .  آيه . هركه اعتقاد كرد كه رازق حقيقى خداوند است و روزى همه از اوست ، و اسباب روزى به تقدير او است ، نشان وى آن باشد كه به همه روى بر خدا توكّل كند و از اغيار تجنّب نمايد ، تا رب عزّت همواره كار وى بسازد و هر دم او را به انواع كرامت بنوازد .\r\nلطيفه : مردى نزد حاتم اصمّ « 1 » آمد و گفت : به چه چيز روزگار مىگذرانى تو كه ضياع و عقارى ( آب و ملك و مزرعهء ) ندارى ؟ حاتم گفت : از خزانهء خداوند روزى مىخورم ! مرد گفت : نان از آسمان بر تو فرواندازد ؟ گفت : آرى ، اگر زمين نبودى از آسمان نان فروانداختى ! مرد گفت : شما با سخن كار دارى ! حاتم گفت : از آسمان جز سخن ، چيزى نازل نشده ! مرد گفت : من تاب مجادلت با تو ندارم ! حاتم گفت : علّت آنست كه باطل در برابر حقّ تاب نياورد !\r\nپير طريقت گويد : اى مسكين ، هيچ بيمارى سخت‌تر از بيمارى ضعف يقين نيست ! يقين با حقّ درست كن كه دست تو راست ! اسم يقين است ، علم يقين است ، عين يقين است ، حقّ يقين است و حقيقت حقّ يقين است . اسم يقين ، عوام راست ، علم\r\n\r\n\r\n","description":"","footnote":"\r\n( 1 ) علت آنكه حاتم معروف را اصمّ خوانند اين است كه به دوستان و نزديكان خود گفته بوده من كر نيستم ولى خود را به كرى زده‌ام تا هركس بخواهد عيب مرا در محفل و مجلسم بگويد ، بىملاحظه بگويد تا من از آن آگاه شوم و رفع عيب خود كنم !\r\n","page_name":" 58 ","page_number":58},
  {"content":"\r\n\r\nيقين ، خواص راست ، عين يقين خاص خاصان راست ، حقّ يقين پيمبران راست ، حقيقت حقّ يقين محمّد مصطفى راست . مرد به يقين مرد گردد ! يقين بايد به زبان رسد تا گوينده آيد ، به چشم رسد تا بيننده آيد ، به گوش رسد تا شنونده آيد ، به دست رسد تا گيرنده آيد ، به پاى رسد تا رونده آيد .\r\nمصطفى گفت : عيسى بر روى آب برفت و اگر يقينش زيادت بودى بر هوا برفتى ! عارفى گفت : حضرت ، اين اشارت به خود كرده ، يعنى شب معراج كه ما بر هوا مىرفتيم از كمال يقين بود !\r\n\r\nسوره 20 آيه 135\r\n135 -  قُلْ كُلٌّ مُتَرَبِّصٌ فَتَرَبَّصُوا .  آيه . ارباب تفرقه منتظر و چشم‌به‌راه حادثات روزگار و پيش‌آمدهاى شبانه‌روزند و به آنچه كه ستارگان و طبيعت موجب و باعث آن مىشوند چشم دارند ! ولى ارباب جمع انتظار قسمت ازلى و مقدّرات خود دارند پس اينان در روح توحيد و آنان در تاريكيهاى شرك هستند !\r\n\r\nسورهء - 21 - انبياء - ( مكّى ) 112 آيه\r\n\r\nتفسير لفظى [ آيات 1 الى 18 
  ]\r\nجزو هفدهم :\r\n بِسْمِ اللَّهِ الرَّحْمنِ الرَّحِيمِ .  بنام خداوند بخشندهء مهربان .\r\n1 -   اقْتَرَبَ لِلنَّاسِ حِسابُهُمْ وَ هُمْ فِي غَفْلَةٍ مُعْرِضُونَ .   موقع رسيدگى به حساب مردمان نزديك است و آنان از بىآگاهى از حساب و از روز حساب رو گردانند !\r\n2 -  ما يَأْتِيهِمْ مِنْ ذِكْرٍ مِنْ رَبِّهِمْ مُحْدَثٍ إِلَّا اسْتَمَعُوهُ وَ هُمْ يَلْعَبُونَ .  به ايشان سخنى نو فرستاده از خداوند نرسد مگر آنكه مىشنوند و آن را بازى مىپندارند و با آن بازى مىكنند !\r\n3 -  لاهِيَةً قُلُوبُهُمْ وَ أَسَرُّوا النَّجْوَى الَّذِينَ ظَلَمُوا هَلْ هذا إِلَّا بَشَرٌ مِثْلُكُمْ أَ فَتَأْتُونَ السِّحْرَ وَ أَنْتُمْ تُبْصِرُونَ .  دلهاى ايشان به كارهاى لهو مشغول و با يكدگر به راز گفتگو دارند و كسانى كه ستم كردند ( كافران ) گفتند :\r\nاين كس هم مانند شما است ، آيا شما جادوى او را خواهيد پذيرفت ؟ درحالىكه شما چشم داريد و مىنگريد !\r\n4 -  قالَ رَبِّي يَعْلَمُ الْقَوْلَ فِي السَّماءِ وَ الْأَرْضِ وَ هُوَ السَّمِيعُ الْعَلِيمُ .  بگو اى محمّد ، پروردگار من هر گفتنى كه در آسمان و زمين گويند مىداند و او است شنوا و رهنما به همه چيز .\r\n5 -  بَلْ قالُوا أَضْغاثُ أَحْلامٍ بَلِ افْتَراهُ بَلْ هُوَ شاعِرٌ فَلْيَأْتِنا بِآيَةٍ كَما أُرْسِلَ الْأَوَّلُونَ .  بلكه گفتند ( آن سخنان ) از خوابهاى پراكنده و باطل است ( بعد گفتند ) نه ، سخن از خود ساخته است ( بعد گفتند ) نه ، شاعر است ! بايد براى ما نشانى آورد چنان كه فرستادگان پيشين آوردند !\r\n6 -  ما آمَنَتْ قَبْلَهُمْ مِنْ قَرْيَةٍ أَهْلَكْناها أَ فَهُمْ يُؤْمِنُونَ .  پيش از آنها اهل شهرى كه ما آنان را هلاك كرديم ايمان نياورند ، آيا پس اين مردم ( بزرگان قريش ) ايمان مىآورند ! ؟\r\n7 -  وَ ما أَرْسَلْنا قَبْلَكَ إِلَّا رِجالًا نُوحِي إِلَيْهِمْ فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ . \r\nما پيش از تو ( براى راهنمائى ) نفرستاديم مگر مردانى كه وحى ( پيغام ) به آنها مىفرستاديم ، پس شما اى مردم اگر نمىدانيد از اهل سخن و پيغام و دانش بپرسيد ! ( كه پيغمبران آنان هم بشر بوده‌اند ) .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n8 -  وَ ما جَعَلْناهُمْ جَسَداً لا يَأْكُلُونَ الطَّعامَ وَ ما كانُوا خالِدِينَ .  ما فرستادگان پيشين را كالبدى نساختيم كه غذا نخورند و جاودان هم نمىماندند ( مانند ديگران كه نماندند ) .\r\n9 -  ثُمَّ صَدَقْناهُمُ الْوَعْدَ فَأَنْجَيْناهُمْ وَ مَنْ نَشاءُ وَ أَهْلَكْنَا الْمُسْرِفِينَ .  پس ايشان را وعدهء راست داديم و ايشان را برهانيديم و هر كرا خواهيم رهانيم و گزاف‌كاران و گزاف‌گويان را هلاك كرديم .\r\n10 -  لَقَدْ أَنْزَلْنا إِلَيْكُمْ كِتاباً فِيهِ ذِكْرُكُمْ أَ فَلا تَعْقِلُونَ .  ما كتابى بشما فروفرستاديم كه در آن ذكر شما و شرف شما است ، آيا اين منّت از من در نمىيابيد و به آن نمىنازيد ؟\r\n11 -  وَ كَمْ قَصَمْنا مِنْ قَرْيَةٍ كانَتْ ظالِمَةً وَ أَنْشَأْنا بَعْدَها قَوْماً آخَرِينَ .  و چه بسيار شهرها كه پشت آن شكستيم كه مردان آن ستمگر و كافر بودند و از پس ايشان گروهى ديگر ساختيم !\r\n12 -  فَلَمَّا أَحَسُّوا بَأْسَنا إِذا هُمْ مِنْها يَرْكُضُونَ .  پس چون عذاب ما حسّ كردند ، تك و گريز درگرفتند و پاى گريز جنبانيدند !\r\n13 -  لا تَرْكُضُوا وَ ارْجِعُوا إِلى ما أُتْرِفْتُمْ فِيهِ وَ مَساكِنِكُمْ لَعَلَّكُمْ تُسْئَلُونَ .  مدويد و پاى مجنبانيد و به ناز و تنعّم خويش و به جايگاه‌هاى خويش بازگرديد تا مگر از شما پرسند ( و خراج براى آزادى شما خواهند و اين خطاب به كفّار يمن در برابر حملهء بخت‌نصر است ) .\r\n14 -  قالُوا يا وَيْلَنا إِنَّا كُنَّا ظالِمِينَ .  گفتند : اى واى بر ما ، گناه ما را بود و ما ستمگرانيم .\r\n15 -  فَما زالَتْ تِلْكَ دَعْواهُمْ حَتَّى جَعَلْناهُمْ حَصِيداً خامِدِينَ .  پس پيوسته بر خود ويل مىخواندند ( و حسرت داشتند ) تا آنكه ايشان را ريزريز كرديم مانند كاه پرپر شده و دروشده .\r\n16 -  وَ ما خَلَقْنَا السَّماءَ وَ الْأَرْضَ وَ ما بَيْنَهُما لاعِبِينَ .  ما آسمان و زمين را و آنچه ميان آنها است ، بازيچه و بيهوده نيافريديم ( و زن و فرزند نخواستيم ) .\r\n17 -  لَوْ أَرَدْنا أَنْ نَتَّخِذَ لَهْواً لَاتَّخَذْناهُ مِنْ لَدُنَّا إِنْ كُنَّا فاعِلِينَ .  اگر ما مىخواستيم بازيچه سازيم و زن و فرزند گيريم ، مىگرفتيم از پيش خودمان اگر مىخواستيم چند كار مىكنيم !\r\n18 -  بَلْ نَقْذِفُ بِالْحَقِّ عَلَى الْباطِلِ فَيَدْمَغُهُ فَإِذا هُوَ زاهِقٌ وَ لَكُمُ الْوَيْلُ مِمَّا تَصِفُونَ . \r\nما بازى كن نيستيم بلكه راستى را بر كژى مىافكنيم تا آن را فروشكند ، كه كژى از راستى مىرمد ، و واى بر شما كه صفت زناشوئى و فرزند به خداى خويش مىدهيد !\r\n\r\nتفسير ادبى و عرفانى\r\n\r\nسوره 21 آيه 0\r\n بِسْمِ اللَّهِ الرَّحْمنِ الرَّحِيمِ .  بنام خداوند قادر متعال ، صانع بىاحتيال ، در ذات و صفات بر كمال ، موصوف به وصف جمال ، كردگار است و بزرگوار ، دانا به هر كار ، پاك از انباز و بىنياز از يار ، خود بىيار و همه جهان را يار .\r\n\r\nسوره 21 آيه 1\r\n1 -   اقْتَرَبَ لِلنَّاسِ حِسابُهُمْ .   آيه . نزديك آمد وقت حساب بندگان ! و آنان در خواب غفلتند ، اينك رستاخيز با هيبت به آفريدگان روى نهاد ، درحالىكه آنها مست شهوتند ! و نيك مردان و جوان مردان به حقيقت آنانند كه از عرضه‌گاه و خطرگاه قيامت بترسند ، و از بيم حساب فردا ، امروز حركات و سكنات خود را بشمارند ، لباس مراقبت درپوشند و گوش به احوال و اعمال و اقوال خود دارند و ساحت سينه خود را از لوث غفلت پاك گردانند و بىاجازت شريعت يك گام ننهند و بىاذن حقيقت يك دم نزنند .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n  . . . وَ هُمْ فِي غَفْلَةٍ مُعْرِضُونَ .   آيه . غافلان دو گروهند : يكى در كار دنيا و هواى نفس مستغرق ، و از شغل دنيا به كار دين نپرداخته و در غرقاب شهوت بمانده ، از دنيا نمودارى بينند و از آخرت غافل باشند . گروه دوم آنان كه در مشاهدهء جلال و جمال حق مستهلك ، آن‌چنان‌كه از وجود خود بىخبر گشته و حقّ آنان را از بود خود بيزار كرده است .\r\nمصطفى در شب معراج يعنى شب قرب و كرامت كه او را بر گلشن بلند خرام دادند ، چون به منزل ( قاب قوسين ) رسيد ، كبرياء و عظمت الهى را ديد ، گفت : خداوندا ، من نتوانم ثناى تو را بر شمارم . اين عجب نگر ، اى جوان‌مرد كه همه ثناى حق از وى آموزند و او به عجز خويش از ثناى وى خشنود آمد ! و به زبان حال گويد :\r\n جويندهء تو همچو تو فردى بايد * آزاده ز هر علّت و دردى بايد ! \r\n\r\nسوره 21 آيه 4\r\n4 -  قالَ رَبِّي يَعْلَمُ الْقَوْلَ فِي السَّماءِ وَ الْأَرْضِ .  آيه . در همه آسمانها و زمين ، خداوند شنونده همهء سخنها ، پاسخ گويندهء همهء پرسشها ، نيوشندهء همه آوازها و رازها است . خواهندگان را بخشندهء آنچه خواهند ! يكى نعمت دنيا خواست ، يكى نعمت دين ! نعمت دنيا چهار است : صحّت و عافيت ، امنيّت و فراغت ، نعمت دين نيز چهار است : در تن طاعت ، بر زبان شهادت ، در دل معرفت ، در سر محبّت ! خداوند به فضل و كرم خويش اين نعمتها از تو دريغ نداشت ، تو نيز به طمع زيادت ، شكر و سپاس از او دريغ مدار ، كه فرمود :\r\n شكر نعمت نعمتت افزون كند * كفرِ نعمت از كفت بيرون كند \r\n\r\nسوره 21 آيه 7\r\n7 -  . . . فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ .  آيه . اين آيت اشارت است به علم شريعت كه آدميان بدان مكرّم و محترم و دانايان در دو جهان عزيز و مفخّم . از حق شنيده در تنزيل ، و از مصطفى شنيده در بلاغ ، و از استادان آموخته به تلقين . و گذشته از علم شريعت علم حقيقت است ، علم شريعت آموختنى است و علم حقيقت يافتنى ! علم شريعت به تلقين است و علم حقيقت از نور يقين است ، علم حقيقت آفتابى است كه آدمى به نور عزّت از آفاق دل بيند ! او ذات نبوّت و رسالت بشناسد .\r\nلطيفه : گويند : اهل ذكر اهل قرآن‌اند كه در معانى و مبانى آن نظر كرده و به لطائف و حقايق آن راه برده و به احكام و مواعظ آن آگاه و ربّ عزّت ، دلهاى آنان را به نور حكمت روشن گردانيده و چراغ معرفت در باطن ايشان افروخته و مؤمنان را به چراغ دانش ايشان ، راه حق يافته ، شواهد عزّت و دلائل حكمت بر ايشان كشف گشته .\r\n\r\nسوره 21 آيه 10\r\n10 -  لَقَدْ أَنْزَلْنا إِلَيْكُمْ كِتاباً فِيهِ ذِكْرُكُمْ .  آيه . اين آيت اهل قرآن را تشريفى است بزرگوار ، و تهنيتى مهربار ، كه خاك جهان غلام قدمهاى اهل قرآن ، و عرصهء قيامت و صعيد سياست در آرزوى ديدار اهل قرآن ، و قدح‌هاى شراب كوثر مشتاق لبان اهل قرآن ، و درجات جنّات عدن و حور عين و جويهاى سلسبيل همه دربند انتظار اهل قرآن است . و از همه عزيزتر و بزرگوارتر آنكه ذات صمدى و صفات سرمدى در اشتياق اهل قرآن است كه خود فرموده :\r\nنيكوكاران شوق لقاى من دارند ، و شوق من به لقاى آنان بيشتر و بالاتر است !\r\n\r\nسوره 21 آيه 11\r\n11 -  وَ كَمْ قَصَمْنا مِنْ قَرْيَةٍ كانَتْ ظالِمَةً .  آيه . نتيجهء ظلم ، خرابى وطن است كه مصطفى فرمود :\r\nاگر ظلم خانه‌اى در بهشت باشد خداوند خرابى را بر آن خانه مسلّط خواهد كرد ! و ظلم سخت و عجيب آنكه بنده بر خويشتن ستم كند يعنى كه بجاى طاعت معصيت نهد ، و خداوند خانهء باطن او را خراب كند و بجاى توفيق ، خذلان نشيند ، و شواهد معرفت از آن خانه رخت بربندد و وسوسهء شيطانى بجاى وى رخت فرونهد !\r\nگويند : در اين آيت اشارت به محو و اثبات است ، محو آنست كه گفت : چه شهرها و خانه‌ها كه درهم شكستيم\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nو اثبات آنست كه گفت : گروه ديگر بجاى آنها برقرار نموديم . قومى جهان‌داران را از اين جهان مىبرند ، آن محو است ، و قومى ديگر را بجاى آنان مىنشانند و آن اثبات است كه :  يَمْحُوا اللَّهُ ما يَشاءُ وَ يُثْبِتُ  كه برخى گفته‌اند يعنى خداوند باطل را كه بخواهد محو و حق را كه بخواهد ثابت مىكند .\r\nپير طريقت به اين معنى اشارت كرده مىگويد : بر خبر همىرفتم ، جوياى يقين ، ترس مايه و اميد قرين ، مقصود از من نهان ، و من كوشندهء دين ، ناگاه برق تجلّى تافت از كمين ، از ظن چنان روز بينند و از دوست چنين .\r\n\r\nتفسير لفظى [ آيات 19 الى 33 
  ]\r\n19 -  وَ لَهُ مَنْ فِي السَّماواتِ وَ الْأَرْضِ وَ مَنْ عِنْدَهُ لا يَسْتَكْبِرُونَ عَنْ عِبادَتِهِ وَ لا يَسْتَحْسِرُونَ . \r\nهركس در آسمانها و زمين است و آنان كه نزد اويند از پرستيدن خداوند سر نمىكشند و از پرستش او هيچ درنمىمانند ( و خويشتن را بزرگ نمىدارند ) و از پرستش خسته نمىشوند .\r\n20 -  يُسَبِّحُونَ اللَّيْلَ وَ النَّهارَ لا يَفْتُرُونَ .  شب و روز خدا را ستايش مىكنند و نماز مىگزارند و سستى نمىكنند .\r\n21 -  أَمِ اتَّخَذُوا آلِهَةً مِنَ الْأَرْضِ هُمْ يُنْشِرُونَ .  آيا خدايانى از زمين براى خود گرفتند ؟ آيا آنان ديگر مردگان را از گور برمىانگيزانند ؟ البته نه ! ( پس كسى كه قادر بر زنده كردن مرده‌ها نيست خدائى را نشايد ) .\r\n22 -  لَوْ كانَ فِيهِما آلِهَةٌ إِلَّا اللَّهُ لَفَسَدَتا فَسُبْحانَ اللَّهِ رَبِّ الْعَرْشِ عَمَّا يَصِفُونَ .  اگر در آسمانها و زمين جز خداى يگانه خدايانى بودند ، فساد در آنها نمايان مىشد و كارها تباه مىگشت ، پس پاك و منزّه است خداوند از آنچه مشركان او را وصف مىكنند .\r\n23 -  لا يُسْئَلُ عَمَّا يَفْعَلُ وَ هُمْ يُسْئَلُونَ .  نپرسند خدا را از آنچه مىكند ولى ايشان را از كارهايشان پرسند ، و بندگان مسئول كارهاى خويش هستند .\r\n24 -  أَمِ اتَّخَذُوا مِنْ دُونِهِ آلِهَةً قُلْ هاتُوا بُرْهانَكُمْ هذا ذِكْرُ مَنْ مَعِيَ وَ ذِكْرُ مَنْ قَبْلِي بَلْ أَكْثَرُهُمْ لا يَعْلَمُونَ الْحَقَّ فَهُمْ مُعْرِضُونَ .  يا آنكه جز خداى يگانه خدايانى گرفتند ؟ بگو اى محمّد ، دليل و برهان خود را بر اين دعوى بياوريد ! اين است قرآن كه در آن ياد كرد و قصّهء هركس است كه با منند و يادى ( در تورات و انجيل ) از كسان پيش از من است ، ( در كجاى قرآن يا آن كتابها اجازهء پرستش بتها داده شده ؟ ) ، بلكه بيشتر آنان كار درست و سخن راست را نمىدانند و از اين جهت از حق روى گردانند .\r\n25 -  وَ ما أَرْسَلْنا مِنْ قَبْلِكَ مِنْ رَسُولٍ إِلَّا نُوحِي إِلَيْهِ أَنَّهُ لا إِلهَ إِلَّا أَنَا فَاعْبُدُونِ .  پيش از تو هيچ رسولى را نفرستاديم مگر آنكه به او وحى كرديم كه خدائى جز من نيست و مرا پرستش كنيد !\r\n26 -  وَ قالُوا اتَّخَذَ الرَّحْمنُ وَلَداً سُبْحانَهُ بَلْ عِبادٌ مُكْرَمُونَ .  مشركان و كافران گفتند خداوند فرزند گرفته ! منزّه است او ( از گرفتن فرزند ) بلكه آنان بندگان نواختگان اويند ! ( چنان كه يهودان عزير را و مسيحيان عيسى را پسر خدا دانستند ! ) .\r\n27 -  لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ .  آنان بىدستور او سخن نگويند و همگى به فرمان او كار كنند .\r\n28 -  يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يَشْفَعُونَ إِلَّا لِمَنِ ارْتَضى وَ هُمْ مِنْ خَشْيَتِهِ \r\n\r\n","description":"","footnote":"","page_name":" 62 ","page_number":62},
  {"content":"\r\n\r\n مُشْفِقُونَ .  خداوند كارهائى كه مىكنند و كارهائى كه خواهند كرد ، مىداند و آنان شفاعت نكنند و آمرزش نخواهند جز براى كسانى كه خداوند به پسندد ، و آنان از بيم خداوند پيوسته ترسناكند !\r\n29 -  وَ مَنْ يَقُلْ مِنْهُمْ إِنِّي إِلهٌ مِنْ دُونِهِ فَذلِكَ نَجْزِيهِ جَهَنَّمَ كَذلِكَ نَجْزِي الظَّالِمِينَ . \r\nهريك از فرشتگان كه گويد من خدايم ، فرود از خداى يگانه ، سزاى او را دوزخ دهيم ! و ستمكاران را نيز اين‌گونه پاداش دهيم .\r\n30 -  أَ وَ لَمْ يَرَ الَّذِينَ كَفَرُوا أَنَّ السَّماواتِ وَ الْأَرْضَ كانَتا رَتْقاً فَفَتَقْناهُما وَ جَعَلْنا مِنَ الْماءِ كُلَّ شَيْءٍ حَيٍّ أَ فَلا يُؤْمِنُونَ .  « 1 » آيا كافران نمىبينند كه آسمانها و زمين بسته بودند پس ما آنها را گشوديم و بهم پيوستيم و ميان آنها هوا قرار داديم ) و از آب هر چيزى را زنده كرديم ، آيا باوجود اين ، نمىگروند ؟\r\n31 -  وَ جَعَلْنا فِي الْأَرْضِ رَواسِيَ أَنْ تَمِيدَ بِهِمْ وَ جَعَلْنا فِيها فِجاجاً سُبُلًا لَعَلَّهُمْ يَهْتَدُونَ . \r\nما در زمين كوه‌ها بلند كرديم تا زمين آنان را نگرداند و در آن راه‌ها ساختيم تا شايد ايشان راه يابند و بگروند .\r\n32 -  وَ جَعَلْنَا السَّماءَ سَقْفاً مَحْفُوظاً وَ هُمْ عَنْ آياتِها مُعْرِضُونَ .  ما آسمان را سقفى بىستون نگاه داشتيم و آنان از چنين نشانهائى رو گردانند !\r\n33 -  وَ هُوَ الَّذِي خَلَقَ اللَّيْلَ وَ النَّهارَ وَ الشَّمْسَ وَ الْقَمَرَ كُلٌّ فِي فَلَكٍ يَسْبَحُونَ .  او است كه شب و روز را آفريد ، و آفتاب و ماه را كه همگى در مدار خود در گردشند . « 2 »\r\n\r\nتفسير ادبى و عرفانى\r\n\r\nسوره 21 آيه 19\r\n19 -  وَ لَهُ مَنْ فِي السَّماواتِ وَ الْأَرْضِ .  آيه . كائنات و موجودات و متلاشيات در زمين و در آسمانها ، همه مال و ملك و ملك خداوند يكتا است و مردم همه رهى و بنده و چاكر اويند . حقيقت ملك‌دارى نزد ارباب معانى ، قدرت بر ابلاغ و اختراع و ايجاد است و اين حقيقت ، صفت خداوند است و ملك آسمان و زمين بسزا ملك او است ، بىخيل و خدم و حشم و بىطبل و علم ، و بىسپاه و خدم . شاهان جهان چون لشكر عرضه دهند ، خدم و حشم بر نشانند و به نعمت و تنعّم و سوار و پياده و درگاه و بارگاه خود ، سر افتخار برافرازند . ولى حق‌تعالى همه رسمهاى جهان را آتش بىنيازى در زند ، و جمله را نيست و نابود كند و غبار اغيار از دامن قدرت بيفشاند ، آنگاه ندا در عالم دهد كه : امروز پادشاهى كه راست ؟ پس خود به جلال كبريائى خويش جواب دهد كه : پادشاهى امروز را خداى يكتاى قهّار راست . مردم باايمان چون همه چيز و همه كس ملك و مال خدا دانند و معتقدند كه عزّت عزّت او است ، چنين مردمى لوح ادعا را بشكنند و بساط هوس را درپيچند ، و سوداى منّت از سر بيرون كنند و دامن از دو جهان در كشند ، و ننگشان آيد كه به هم چون خودى سر فرود آورند ، يا دل در كسى بندند !\r\n\r\n\r\n","description":"","footnote":"\r\n( 1 ) بهترين و صريح‌ترين دليل بر كرويت زمين و ستارگان و اينكه زمين از ستارگان ( آفتاب ) جدا شده اين آيه است كه مىگويد زمين و آسمان بهم بسته بودند ، ما آن را از هم جدا كرديم ! آيا كرهء زمين در آغاز پيدايش ، از آفتاب يا كرهء ديگر جدا نشده ؟ درصورتىكه امروز در اين امر براى دانشمندان ترديدى نيست !\r\n( 2 ) اين سه آيه دليل بر حركت زمين به دور آفتاب و حركت آفتاب در مدار خود و بودن هوا ميان زمين و آسمان ، و بر پا بودن كرات بدون ستون ، و وجود كوه‌ها در زمين براى نظم در حركت . و عدم از هم گسيختن و اينكه آسمان ( يعنى جهت بلندى ) به‌منزلهء سقف ساختمان معلّق و بىستون است !\r\n","page_name":" 63 ","page_number":63},
  {"content":"\r\n\r\nلطيفه : غوّاص بلند همّت كه با درياى موّاج به جان دادوستد كند تا گوهر شب افروز به دست آرد ، كى به شبه سياه رنگ تن در دهد ؟ چه نيكوسخنى گفت آنكه گفت : هركس خدا را بشناسد تن به خوارى نزد خلق ندهد !\r\n\r\nسوره 21 آيه 22\r\n22 -  لَوْ كانَ فِيهِما آلِهَةٌ إِلَّا اللَّهُ لَفَسَدَتا .  آيه . اگر در آسمان و زمين جز خداى يگانه خدايانى بودى ، ميان ايشان پيوسته تنازع بودى و عالم همه خراب گشتى ! - اين آيت بر ذوق جوانمردان طريقت ، اشارت است به قطع علاقه و ترك اسباب ، كه هركه را ديده بر اسرار اين آيت افتاد و توفيق رفيق خود يافت ، ديده از نظر به اغيار بردوزد ، و خرمن طمع و چشم داشت به خلق بسوزد ، و با دلى بىغبار و سينه‌اى بىبار ، منتظر الطاف الهى باشد تا حق به لطف خود ، كار او بسازد و دل او را در مهد عهد مىدارد ( و به آنچه در ازل براى او مقرر داشته عمل كند و اعتمادش به خويشتن و خداى خويش باشد ) .\r\n\r\nسوره 21 آيه 23\r\n23 -  لا يُسْئَلُ عَمَّا يَفْعَلُ وَ هُمْ يُسْئَلُونَ .  آيه . بر كار خداوند سؤالى و ايرادى و اعتراضى كس نتوان كرد و كسان همه مسئول خدايند و مورد سؤال و بازخواست او هستند ، چون خداوند ، آفريدگار و كردگار است ، و گفتار او همه راست و حكم وى همه صواب و كار او همه درست و فعل او همه پاك و امر و نهى او همه استوار . كس را نرسد كه بر حكم وى اعتراض كند و بر فعل او چون و چرا گويد . ولى بندگان را از قولها و فعلهاشان پرسند ، هرچند حقّ تعالى در ازل دانا است كه از بندگان چه آيد و آنان چه كنند ؟ و كى كنند ؟ و كجا كنند ؟ ليكن پرسش و بازخواست خداوند بر سبيل ايجاب حجّت بر ايشان است نه از طريق استعلام . يكى اهل توبيخ است از وى پرسد تا حجّت بر او درست شود و او ردّ توبيخ كند ، يكى اهل بخشش و آمرزش است از وى پرسد تا سزاى وى به تمامى به او رساند .\r\nقدريها « 1 » گويند : اگر همه حوادث به خدا حوالت كنيم عيب او باشد پس آنچه خير است از او است و آنچه شرّ است از ما ، همچنان‌كه گبران گويند خير از يزدان و شرّ از اهريمن است .\r\nگويند : مردى قدرى به گبرى گفت : مسلمان شو ، گبر گفت : تا خدا نخواهد چون مسلمان شوم ؟ قدرى گفت :\r\nاو مىخواهد ، شيطان نمىخواهد ! گبر گفت : پس من تابع قوىترم !\r\nپس تو اى مرد باايمان ، از خدا شرم دار كه به تو نزديك است و از خداى بترس كه بر تو توانا است ، و بدان كه هر كارى رفته و بوده و هركس را به سر منزل خود رسانيده و جايگاه وى پديد كرده ، آنگاه به سر راه معاملت باز آورده . پيغمبران هم كه آمدند ، نه كارى نو در اين جهان آوردند ، يا خبرى نو در سينه‌ها نهادند ، بلكه آنچه در سينهء تو بود بجنبانيدند و آنچه در حق تو نهاده بود ، تو را سوى آن خواندند ! كه فرمود اگر هدايت حقّ نباشد كسى راه راست نيابد !\r\nاز حضرت على امير مؤمنان ( ع ) از قدر پرسيديد : فرمود : راز خداست ما نتوانيم كشف كنيم و درياى ژرف است ما نتوانيم در آن غوته زنيم . علم بشريّت طاقت كشش وى ندارد ، و فهم آدمى هرگز بدان نرسد و نداند و هرچه پيش رود متحيرتر شود و هرچند بيشتر تصرّف كند افتاده‌تر گردد .\r\n با رخ تو كيست جان ، جز كه يكى بُلفضول ؟ * با لب تو كيست عقل ، جز يكى بُلهوس \r\n\r\nسوره 21 آيه 24\r\n24 -  أَمِ اتَّخَذُوا مِنْ دُونِهِ آلِهَةً قُلْ هاتُوا بُرْهانَكُمْ .  آيه . اين آيت اشارت است به يگانگى حق‌ّتعالى و يكتا بودن پروردگار به صفت تفرّد و وحدانيّت . و اصل توحيد هم پرواز در آسمان تجريد و بپاداشتن احكام آن به تفريد\r\n\r\n\r\n","description":"","footnote":"\r\n( 1 ) گروهى از مسلمين هستند كه انسان را از هر حيث فاعل مختار مىدانند و مقابل آنها جبرىها هستند كه همه كارها را از خدا دانند و انسان را بىاختيار و مجبور مىپندارند !\r\n","page_name":" 64 ","page_number":64},
  {"content":"\r\n\r\nاست و بريدن بيم و اميد از خودى و بيگانه و تسليم و تفويض امر به خداى يگانه كه هرطور اراده كند حكم نمايد ( هرچند بدون تسليم و تفويض ما هم ، امر چنين است . )\r\nشبلى گفت : بدانكه ، يكى تو را از همه كافى است ولى همه تو را از يكى كافى نيست ! آن يكى ، خدا است ، چون حقّ تعالى با تو باشد همه كفايت كند ، و اگر هزاران يار و ياور داشته باشى و خدا با تو نباشد همه آنها به دست تو باد باشد نه يار !\r\nلطيفه : رسول خدا به يار غار كه از دشمن وحشت كرده بود گفت : نترس خدا با ما است ، خداوند عنكبوتى را كه ضعيف‌ترين و عاجزترين حشره‌ها است امر كرد كه برو در غار آن دو يار ، زاويهء خود را بزن تا بدرقهء ايشان باشد ! و او در دهانهء غار تارها تنيد و دشمن كسى را نديد ! ملاحظه كنيد : هيچ چيز در عالم عاجزتر از عنكبوت و هيچ خانه‌اى سست‌تر از خانهء او نيست ! چون خداوند خواهد دشمن را هلاك كند ، نمرود را به پشهء هلاك سازد ، و جلو مشركان و كافران عرب پردهء از لعاب عنكبوت بر دهانهء غار تند ! پس او خداوندى است كه هرچه خواهد ، تواند كند و توانائى خويش بر هرچه خواهد نمايد !\r\n\r\nسوره 21 آيه 30\r\n30 -  أَ وَ لَمْ يَرَ الَّذِينَ كَفَرُوا أَنَّ السَّماواتِ وَ الْأَرْضَ كانَتا رَتْقاً فَفَتَقْناهُما وَ جَعَلْنا مِنَ الْماءِ كُلَّ شَيْءٍ حَيٍّ .  اين آيت تا آخر اشارت است به كمال قدرت و بيان حكمت او ، چون بقدرت نگرى ، همهء معدومات رنگ وجود گيرد و چون به عزّت نگرى همه موجودات رنگ عدم گيرد ، زينهار تا گمان نبرى كه خداوند هرچه بدانست بگفت و هرچه توانست بكرد ! و هرچه داشت بداد ! نه ، موجودات و مخلوقات ، نمود كارى است از قدرت او ، وحىها ، الهامها ، پيغامها همه ذرّه‌ايست از علم او ، چنان كه حكمى چند از علم خود به خلق فرستاد و علم به ته نرسيد ! همچنين كلوخى چند بهم باز نهاد و قدرت او به پايان نرسيد ! اگر هزاران آسمان و عرش و كرسى و زمين و كرات ديگر بيافريد و بيافريند ، هنوز ذرّه‌اى از قدرت او پيدا نكرده و كاسته نشده ، آن قدرت كم شدنى و كاستنى نيست ، قدرت تو است كه متناهى و پايان‌پذير است و گرنه ، قدرت حق‌ّتعالى متعالى و نامتناهى و پايان‌ناپذير است .\r\nلطيفه : بزرگان دين گفته‌اند : آنچه در عقل محال است خداوند بر آن قادر بر كمال است . و در قدرت بىاحتيال و در قيمومت بىگشتن حال و در صفات جاويد متعال است .\r\n\r\nسوره 21 آيه 33\r\n33 -  وَ هُوَ الَّذِي خَلَقَ اللَّيْلَ وَ النَّهارَ .  آيه . بر ذوق اهل معرفت اين شب و روز نشان قبض و بسط عارفان است و اين دو ، حكم الهى و تقدير پادشاهى است ، گاه در قبضهء قبضش نهد تا سلطان جمال او را بنوازد ، و شرط مرد صاحب درد آنست كه در آن قبض ، مهذّب و تسليم و بىاعتراض باشد ! و گاه بر بساط بسط مؤدّب و بىاعراض بود كه گفته‌اند : بندهء حقّ تا رنج بلاء در هر مكان نكشد ، لذت ايمان نچشد .\r\n . . . وَ الشَّمْسَ وَ الْقَمَرَ كُلٌّ فِي فَلَكٍ يَسْبَحُونَ .  آيه . آفتاب و ماه بيافريد در آسمان و آنها را بر پهنهء افلاك روان ساخت ! آفتاب را بر وجهى آفريد كه نيفزايد و نكاهد ! و ماه را به صورتى آفريد كه هم بيفزايد هم بكاهد « 1 » گاه در محاق و گاه در اشراق !\r\nآفتاب نشانهء صاحب توحيد است كه به صفت تمكين ( در شناورى خود در آسمان بىپايان ) در حضرت شهود مىگويد :\r\nاگر پرده بالا رود بر يقين من افزوده نشود و ماه نشان صاحب علم است كه در ميدان اجتهاد قدم دارد و از راه نظر و استدلال درآمده و ديده در طاعت و عمل داشته تا بر ايمان و اعتقاد مؤمنان بيفزايد . صاحب توحيد ، خداوند درد است و صاحب علم ، خداوند عمل و درمان ، صاحب عمل در نظارهء سبب است و صاحب درد در نظارهء مسبّب از سبب فارغ است .\r\n\r\n\r\n","description":"","footnote":"\r\n( 1 ) آيا اين تعبير دليل آن نيست كه دانشمندان ايرانى از صدها سال پيش ، كوچكى كرهء ماه نسبت به آفتاب و مجذوبيت و نقص او و تابع بودن او نسبت به زمين در برابر آفتاب مىدانستند كه بدين‌گونه از كلام خداوند در قرآن استنباط و بيان كردند !\r\n","page_name":" 65 ","page_number":65},
  {"content":"\r\n\r\nبزرگان دين گفته‌اند : سبب نديدن ، نادانى است ! امّا با سبب ماندن شرك است !\r\nلطيفه : عارفى را ديدند كه بر لب دجلهء بغداد گفت : خداوندا ، من تشنه‌ام ! و از آنجا گذشت ! و آب نياشاميد ! چون آن بزرگ‌مرد ، چنان در نظارهء مسبّب مستغرق بود كه پرواى سبب نداشت و در مشاهدهء حقّ نه دجله ديد نه آب دجله ! كسى كه مشغول كارى است اگر حورى بهشتى بر وى بگذرد خبر نشود زيرا به گفتهء عارف و اصل :\r\n يعلم اللّه گر همىدانم ، نگارا شب ز روز ! * زانكه هستم روز و شب ، مدهوش و سرگردان عشق ! \r\n\r\nتفسير لفظى [ آيات 34 الى 50 
  ]\r\n34 -  وَ ما جَعَلْنا لِبَشَرٍ مِنْ قَبْلِكَ الْخُلْدَ أَ فَإِنْ مِتَّ فَهُمُ الْخالِدُونَ .  اى محمّد ، ما هيچ‌كس را پيش از تو پايندگى و جاودانى نداديم ، آيا اگر تو بميرى آنان جاودان خواهند ماند ؟\r\n35 -  كُلُّ نَفْسٍ ذائِقَةُ الْمَوْتِ وَ نَبْلُوكُمْ بِالشَّرِّ وَ الْخَيْرِ فِتْنَةً وَ إِلَيْنا تُرْجَعُونَ .  هركسى چشندهء مرگ است و ما شما را ( تا زنده‌ايد ) به بد و نيك اين جهان مىآزمائيم و همه شماها بسوى ما برگردانده مىشويد .\r\n36 -  وَ إِذا رَآكَ الَّذِينَ كَفَرُوا إِنْ يَتَّخِذُونَكَ إِلَّا هُزُواً أَ هذَا الَّذِي يَذْكُرُ آلِهَتَكُمْ وَ هُمْ بِذِكْرِ الرَّحْمنِ هُمْ كافِرُونَ .  و چون كافران تو را بينند ، تو را جز به فسوس ( مسخره ) نمىگيرند ! و مىگويند : آيا اين است كه خدايان شما را به زبان مىآرد ؟ درحالىكه آنان به نام رحمن و سخن او كافرند !\r\n37 -  خُلِقَ الْإِنْسانُ مِنْ عَجَلٍ سَأُرِيكُمْ آياتِي فَلا تَسْتَعْجِلُونِ .  مردم از شتاب آفريده شده‌اند ما نشانهاى خويش را به شما باز نمائيم ، پس مشتابيد ( و انديشه كنيد ) .\r\n38 -  وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ .  و مىگويند زمان اين وعده كى است ؟ اگر راست‌گو هستيد ؟\r\n39 -  لَوْ يَعْلَمُ الَّذِينَ كَفَرُوا حِينَ لا يَكُفُّونَ عَنْ وُجُوهِهِمُ النَّارَ وَ لا عَنْ ظُهُورِهِمْ وَ لا هُمْ يُنْصَرُونَ .  اگر مىدانستند كافران حال خويش را آن هنگامى كه نمىتوانند روىهاى خود را از آتش بازگردانند و نه پشت‌هاشان ، و نه ايشان را يارى دهند ! ( آگاه مىشدند ) .\r\n40 -  بَلْ تَأْتِيهِمْ بَغْتَةً فَتَبْهَتُهُمْ فَلا يَسْتَطِيعُونَ رَدَّها وَ لا هُمْ يُنْظَرُونَ .  بلكه آتش ناگهان به آنها خواهد آمد ، كه نمىتوانند آن را واپس زنند و نه به زارى ايشان نگرند !\r\n41 -  وَ لَقَدِ اسْتُهْزِئَ بِرُسُلٍ مِنْ قَبْلِكَ فَحاقَ بِالَّذِينَ سَخِرُوا مِنْهُمْ ما كانُوا بِهِ يَسْتَهْزِؤُنَ . \r\nپيمبران پيش از تو را ( اى محمّد ) فسوس و استهزا كردند ، پس سرانجام آنچه فسوس مىكردند به آنها رسيد و آنان را فرا سر نشست !\r\n42 -  قُلْ مَنْ يَكْلَؤُكُمْ بِاللَّيْلِ وَ النَّهارِ مِنَ الرَّحْمنِ بَلْ هُمْ عَنْ ذِكْرِ رَبِّهِمْ مُعْرِضُونَ .  بگو كيست كه شب و روز شما را از خداوند و از عذاب او نگاه مىدارد ؟ بلكه ايشان از سخن خداى خويش روگردانند ! .\r\n43 -  أَمْ لَهُمْ آلِهَةٌ تَمْنَعُهُمْ مِنْ دُونِنا لا يَسْتَطِيعُونَ نَصْرَ أَنْفُسِهِمْ وَ لا هُمْ مِنَّا يُصْحَبُونَ . \r\nآيا ايشان را جز ما خدايانى است كه آنها را نگاه مىدارد ؟ درحالىكه آن خدايان به كار خويش نيايند ( تا چه رسد به ديگران ) و نه از ما يارى و صحبت و نگاه داشتن آنها است .\r\n44 -  بَلْ مَتَّعْنا هؤُلاءِ وَ آباءَهُمْ حَتَّى طالَ عَلَيْهِمُ الْعُمُرُ أَ فَلا يَرَوْنَ أَنَّا نَأْتِي الْأَرْضَ نَنْقُصُها مِنْ أَطْرافِها أَ فَهُمُ الْغالِبُونَ .  ما آنان و پدرانشان را در اين جهان برخوردار كرديم تا برايشان عمرها دراز گشت ، آيا\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nنمىبينند كه فرمان مىدهيم زمين را و از كرانه‌هاى آن مىكاهيم ( شهر شهر و گروه گروه ) آيا كافران قريش خود را پيروز مىدانند و ما را نزد خود كم مىگيرند ؟\r\n45 -  قُلْ إِنَّما أُنْذِرُكُمْ بِالْوَحْيِ وَ لا يَسْمَعُ الصُّمُّ الدُّعاءَ إِذا ما يُنْذَرُونَ .  بگو به كفّار قريش ما شما را به پيغام مىترسانيم و البته كران و گران كوشان نشنوند آنگاه كه ايشان را بيم عذاب مىدهند !\r\n46 -  وَ لَئِنْ مَسَّتْهُمْ نَفْحَةٌ مِنْ عَذابِ رَبِّكَ لَيَقُولُنَّ يا وَيْلَنا إِنَّا كُنَّا ظالِمِينَ .  اگر يك دم از عذاب پروردگار تو به آنها ( مشركان و كافران ) رسد هرآينه گويند : اى واى هلاك بر ما كه ما گناهكاران و ستمكاران بر خويش هستيم !\r\n47 -  وَ نَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً وَ إِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها وَ كَفى بِنا حاسِبِينَ .  ترازوهاى داد و راستى را روز رستاخيز بنهيم و هيچ‌كس از آن ستم نبيند و از كردار كس نكاهد و اگر هم سنگ يك خردل ( دانه‌ريز ) باشد كارهاى او را به ترازو آوريم ! و بسندهء شمارندگان ، مائيم كه كردار مردم را ذرّه ذرّه به ترازو آوريم .\r\n48 -  وَ لَقَدْ آتَيْنا مُوسى وَ هارُونَ الْفُرْقانَ وَ ضِياءً وَ ذِكْراً لِلْمُتَّقِينَ .  ما به موسى و هارون كتابى داديم كه راستى و كژى را از هم جدا مىسازد و پرهيزكاران را روشنائى و يادگارى است !\r\n49 -  الَّذِينَ يَخْشَوْنَ رَبَّهُمْ بِالْغَيْبِ وَ هُمْ مِنَ السَّاعَةِ مُشْفِقُونَ .  همان كسانى كه از خدايشان در نهانى مىترسند و از روز رستاخيز بيمناكند .\r\n50 -  وَ هذا ذِكْرٌ مُبارَكٌ أَنْزَلْناهُ أَ فَأَنْتُمْ لَهُ مُنْكِرُونَ .  اين قرآن سخنى با بركت است كه ما آن را فروفرستاديم آيا شما به آن ناگرويده و منكريد ؟\r\n\r\nتفسير ادبى و عرفانى\r\n\r\nسوره 21 آيه 34\r\n34 -  وَ ما جَعَلْنا لِبَشَرٍ مِنْ قَبْلِكَ الْخُلْدَ أَ فَإِنْ مِتَّ فَهُمُ الْخالِدُونَ .  كسى كه در دل خود نقطهء صدق پيدا كرد ، حقيقت عشق به مرگ از جان او سر زند ، زيرا كه وعدهء ملاقات آنجا است ! آنچه جائى بود كه وعدهء لقاء فراموش كند ، يا چه دلى باشد كه جز به مشاهدهء حقّ راحت نتواند بود ! و بزرگان دين گفته‌اند : براى مؤمن بدون لقاء حق ، راحتى نخواهد بود !\r\nداستان وفات پيغمبر اسلام : روايت كرده‌اند روزى كه جبرئيل آخرين سورهء قرآن را ( سورهء نصر ) براى رسول خدا آورد ، حضرت به جبرئيل گفت : ما را از قهر مرگ خبر داده‌اند و هنگام رفتن نزديك شده و آفتاب عمر به سر ديوار رسيده ، جبرئيل گفت : اى رسول خدا ، آخرت بهتر از دنيا است ، و خداوند به تو آنچه خواهى مىدهد تا تو خشنود باشى !\r\nآنگاه رسول خدا بلال را خبر كرد تا نداى نماز جماعت دهد ، همين‌كه همهء مهاجر و انصار در مسجد پيغمبر جمع شدند ، رسول خدا نماز بگزارد و بر منبر رفت و گفت : اى مردم من براى شما چگونه پيغمبرى بودم ؟ وحى الهى را چگونه گزاردم ؟ پيغام حقّ را چگونه رساندم ياران همه گفتند خداوند به تو جزاى خير دهد كه براى همهء ماها چون پدرى مهربان بودى و مانند برادر عزيز رسالت خود را به زبان ما بيان كردى و ما را به راه راست با پند و اندرز نيكو رهبرى كردى ، وحى پاك و رسالت را رسانيدى و مردم به دين اسلام خواندى ، اى سيّد ، ما به كدام زبان ثناى تو گوئيم ، تو مهجوران را شفيع ، و مريدان را دليل ، و درويشان را مونس بودى .\r\nآنگاه پيغمبر فرمود : شما را به خدا سوگند مىدهم كه هرك را بر من قصاصى است همين ساعت از من قصاص خواهد پيش از قصاص قيامت ! و اين سخن را سه بار تكرار كرد ، در آخر پيرمردى عكاشه نام از ميان جمع برخاست و گفت : پدر و مادرم فداى تو باد ، وقتى با تو در جنگى بودم و خدا ما را يارى كرد و پيروز شديم ، چون بازگشتيم شتر من پيش شتر شما برآمد ، من پياده شدم تا پاى مبارك\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nببوسم ، تو تازيانهء ( قضيب ) خود را برآميختى و بر پهلوى من زدى ، ندانم به قصد من زدى يا به قصد شتر من ؟\r\nحضرت فرمود : اى عكاشه ، پناه به خدا اگر من قصد زدن تو را داشتم ! آنگاه بلال را فرمود تا به سراى فاطمه رود و تازيانه را بياورد ، بلال در راه دست بر سر نهاده و فرياد مىزند كه رسول خدا از نفس خويش قصاص مىدهد !\r\nبلال از فاطمه قضيب خواست ، فاطمه گفت : امروز نه روز حجّ است قضيب از بهر چه مىخواهد ؟ بلال گفت پدرت مىخواهد دنيا را وداع گويد و از نفس خويش قصاص مىدهد ! فاطمه گفت : اى بلال كه را دل دهد كه از رسول خدا قصاص خواهد ؟ اى بلال ، اگر ناچار است حسن و حسين را بگو تا حوالت آن قصاص با خود گيرند و آن بر آنها برانند نه بر رسول خدا !\r\nبلال قضيب را آورد و به دست رسول خدا داد ، چند نفر از ياران برخاستند و گريان و سوزان گفتند اى عكاشه ما حاضريم بجاى رسول خدا ما را قصاص كن ، حضرت على ( ع ) برخاست و گفت اى عكاشه من زنده باشم و تو رسول خدا را قضيب زنى ! مرا صد تازيانه بزن و از رسول خدا قصاص مخواه ! عكاشه به على گفت : خداوند مقام و نيّت تو را مىداند بجاى خود بنشين ! - آنگاه حسن و حسين پيش آمدند و خود را براى قصاص بجاى جدّ بزرگوار آماده ساختند ! - عكاشه گفت : اى نور چشمان من خداوند اين مقام و مرتبت شما را نگاه دارد ! -\r\nسپس حضرت رسول ياران را دل خوشى داد و آرام كرد و گفت : اى عكاشه قضيب را بر پهلوى من زن عكاشه گفت :\r\nدر آن حال پهلوى من برهنه بود ! حضرت پيراهن را پس زد و پهلو نمودار شد و روشنائى چون شعاع خورشيد بر زمين افكند ! فرياد از مردم بلند شد ، عكاشه روى بر پهلوى پيغمبر ماليد و گفت : پدر و مادرم فداى تو باد ، چه جاى آنست كه من از تو قصاص خواهم ، حضرت فرمود : يا بزن يا عفو كن ؟ - عكاشه گفت : من عفو كردم كه خداوند در رستاخيز مرا عفو كند ! آنگاه حضرت فرمود : هركس بخواهد در بهشت به دوست و رفيق من نگاه كند به اين شيخ پيرمرد نظر كند ، پس از آن مردم برخاستند و پيشانى و ميان دو چشم عكاشه را بوسيدند .\r\nهمان روز بيمارى پيغمبر شدّت كرد و در خانه بماند - بلال بانگ نماز گفت و به در حجرهء رسول خدا رفت و حضرت را به مسجد خواند ، فاطمه گفت : رسول خدا به خود مشغول است بلال گفت : تا دستور از رسول خدا نگيرم اقامت نماز نگويم - حضرت فرمود - ابو بكر بجاى من نماز بخواند !\r\nابو بكر مردى رقيق‌دل بود ، پيش آمد چون جاى رسول را خالى ديد گريست و بيفتاد و بىهوش شد ، ياران همه گريستن گرفتند ، خروش و زارى بزرگى در مسجد افتاد ، آواز آنها به گوش پيغمبر رسيد ، پرسيد اين چه آشوب و شور و خروش است گفتند :\r\nمسلمانان از نبودن شما زارى مىكنند ! -\r\nحضرت رسول ، على و عباس را بخواند و به بازوى آنها تكيه داده و به مسجد آمد و نماز جماعت بگزارد ( با دو ركعت سبك ) آنگاه روى به ياران كرد گفت : من از ميان شما مىروم ، امروز آخرين روز دنيا و اولين روز آخرت من است شما را به خدا مىسپارم و در پناه او باشيد ، بر شما باد پس از من به اطاعت خداى يگانه ! سپس از مسجد به خانه شد و روز دوشنبه كار و حال بر او سخت شد و شگفت آنكه محمّد مصطفى روز دوشنبه متولّد و روز دوشنبه مبعوث به رسالت و روز دوشنبه از دنيا رفت !\r\nخداوند به فرشتهء مرگ دستور داد كه با ادب و با بهترين صورت و آسان‌ترين روش رسول خدا را قبض روح كند ! - فرشته به درب حجرهء پيغمبر آمد و سلام كرد و مانند يك نفر عرب بر در حجره ايستاد ، عايشه گفت : اى فاطمه ، اين مرد عرب را جواب گو و برگردان ! فاطمه بر در شد و گفت : اى بندهء خدا - رسول خدا به خود سخت مشغول و بيمار است ! او تا سه مرتبه همان سؤال را تكرار كرد و گفت : آيا اجازهء دخول هست ؟ بار سوّم كه گفت و جواب ردّ شنيد گفت : اى خانوادهء نبوّت و فرودگاه وحى و رسالت\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nو جايگاه فرشتگان عدالت ، من ناچار از درآمدن به حجرهء رسول خدا هستم - پيغمبر آواز ملك موت را شنيد گفت : اى فاطمه بر در كيست ؟ فاطمه گفت : مردى بر در است و دستور درآمدن مىخواهد ، و سه بار او را جواب داديم سوّم باز آوازى داد كه موى بر اندام من راست شد ! و شانه‌ام بلرزيد حضرت فرمود : پدر جان دانى كه او كيست ؟ او بهم‌زنندهء لذّتها ، بيوه‌كنندهء زنان و يتيم‌كنندهء فرزندان است ! او شكنندهء كامها است ، جداكنندهء جمعها است ، برّندهء پيوندها است ! او خانه‌ها را خراب مىكند تا گورها آباد گردد و دوستان را از يكدگر جدا كند و او فرشتهء مرگ است ! !\r\nآنگاه حضرت فرمود : اى فرشتهء مرگ خدا تو را رحمت دهد داخل شو ! حضرت چون او را بديد گفت : بديدن من آمدى يا براى گرفتن جان من ؟ - فرشته گفت : هم زيارت و هم براى قبض روح آمده‌ام اگر دستورى دهى همان گونه تو را قبض روح كنم و اگرنه بازگردم ! و به حضرت خداوند خويش باز شوم ! - حضرت پرسيد دوست من جبرئيل را كجا گذاشتى ؟ گفت در آسمان دنيا است و فرشتگان او را تعزيت مىدهند ! تا درين سخن بودند جبرئيل وارد شد ، حضرت فرمود اى جبرئيل اينك تومار عمر ما درنوشتند و گوشوار مرگ در گوش بندگى ما كردند و سفر قيامت را در پيش ما نهادند ! از لطف الهى و ذخاير غيبى ما را بشارتى و نشانى ده ، تا به خوش‌دلى وديعت غيبى بسپاريم ! جبرئيل گفت : اى حبيب خدا درهاى آسمان جمله گشاده و مقرّبان همه صف كشيده با نثار روح و ريحان انتظار روح تو را مىكشند !\r\nحضرت فرمود : اى جبرئيل من خدا را ثنا مىگويم و بر نعمتهاى فراوان و نوازشهاى بىكران سپاس مىدارم امّا نه اين مىپرسم ! مرا بشارتى ده ، گفت : اوّل كسى كه از خاك برآيد تو باشى ! و اوّل كسى باشى كه شفاعت بندگان در حضرت عزّت كنى ! حضرت فرمود : نه اين مىپرسم ! مرا بشارتى ده ، جبرئيل گفت : اى دوست ، از چه مىپرسى و چه بشارتى خواهى ؟ حضرت فرمود : از تو نه از غم و اندوه خود مىپرسم كه همه اندوه براى امّت من است ! مشتى درويشان و بيچارگان كمر وفادارى ما را بستند ، حلقهء بندگى شرع در گوش كردند ، دين اسلام را به‌پاى داشتند و به جان و دل پذيرفتند ، و به اميد شفاعت به سر آوردند ، سرانجام كار آنها به كجا رسد ؟ اين مىخواهم ! جبرئيل گفت اى دوست تو را بشارت دهم كه خداوند فرمود : من بهشت را بر همهء پيغمبران و امّتهاى آنها ، بعد از ورود تو و امّت تو به بهشت قرار دادم - آنگاه فرمود : اى فرشتهء مأموريت خود را انجام ده !\r\nدر آن حال حضرت على ( ع ) پرسيد اى رسول خدا از ما كسى زهرهء آن دارد كه تو را شويد و كفن كند و بر تو نماز كند و در گور گذارد ؟ مگر خود دستورى دهى ! فرمود : يا على شستن از تو و آب ريختن از فضل پسر عبّاس و سوّمى شما جبرئيل خواهد بود ، پس از فراغت از آن كار ، مرا در مسجد بر سرير نهند و شما همه از مسجد بيرون شويد اوّل كسى كه بر من نماز خواند ، خداوند از بالاى عرش است پس از آن جبرئيل و ميكائيل و اسرافيل ! پس از آنها گروه گروه فرشتگان آيند و بعد از آن داخل شويد و همه در برابر سرير من صف زنيد - آنگاه فاطمه زارىكنان بيامد و زارزار بگريست و گفت امروز روز فراق است و من كى تو را خواهم ديد ؟ جواب شنيد كه پدر مىگويد مرا در قيامت خواهى ديد درحالىكه من براى امّت خود شفاعت مىكنم - على ( ع ) گفت پس از قبض روح كه ما از مسجد بيرون رفتيم صدائى شنيديم كه مىگفت : داخل شويد ، آنگاه همگى ايستاديم و با صف نماز گزارديم و سپس بدن پاك را به خاك سپرديم !\r\nبلندى مقام مرگ : اى درويش ، هيچ دولتى عزيزتر از مرگ نيست ، دين‌داران را ، تاج كبريا و كرامت در دروازهء مرگ ، بر سر نهند و برخورداران شريعت ، توقيع و فرمان دولت به دروازهء مرگ خواهند يافت ، زيرا مرگ حرم لا إله الّا اللّه است ، مرگ آستانهء دار الملك قيامت است ، و گذرگاه زائرين حقّ ! مرگ مركز عزّت عارفان و طليعهء عنايت ازل و مقدّمهء رعايت ابد است .\r\nدر دو عالم هيچ‌كس را آن راحتى نيست كه مرد موحّد در لحد با احد است !\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nداود طائى مرد بزرگوارى كه از بزرگان فقيهان بوده ، شبى كه از دنيا رفت از آسمان ندائى رسيد كه اى مردم زمين ، داود طائى بر خداى خويش وارد شد ، درحالىكه خداوند از او راضى است ! يكى از مريدان او گويد : در شب مرگ او در حال نزع ، در خانه خرابه‌اى در سختى گرما بر خاك افتاده و نيم‌خشتى زير سر نهاده و قرآن مىخواند ، گفتم : اى داود اگر به صحرا بيرون شوى اين گرما در تو كمتر اثر كند ، گفت : دلم مىخواهد ولى از خدا شرم دارم كه گام به جائى نهم كه لحظه‌اى راحتى نفس باشد ! تاكنون هرگز نفس مرا بر من دست نبوده ، در اين حال چه بهتر كه نباشد ! و هم در اين حال كالبد خالى كرد !\r\nلطيفه : جنيد گفت : هركس زندگيش پيوسته با خداى خوش باشد هنگام مرگ از يك زندگى طبيعى به يك زندگى اصلى متّصل مىشود كه در حقيقت همانا زندگى پاك و حقيقى است .\r\n\r\nسوره 21 آيه 37\r\n37 -  خُلِقَ الْإِنْسانُ مِنْ عَجَلٍ سَأُرِيكُمْ آياتِي فَلا تَسْتَعْجِلُونِ .  آيه . آدمى از عجله آفريده شده ! فرق است ميان عجله و سرعت در كارها ، عجله شتابى است ناپسنديده و نكوهيده و از آن نهى شده ( كه عجله نكنيد ) ولى سرعت شتابى است پسنديده و ستوده ، و بدان امر آمده كه ( مسارعت كنيد بسوى آمرزش گناهان از خداوند ) عجله شتاب در كارى است نه به وقت خويش و مسارعت شتافتن به كارى است در اول وقت خويش ! عجله ، نتيجهء وسواس شيطان است و مسارعت ، قضيّهء توفيق و تعظيم فرمان حقّ است ، از عجله پشيمانى و شوردلى به دست آيد و از مسارعت آرامش و پيوند جان و دل پديد آيد !\r\nخداوند بر دل مؤمنان آرامش فرستد تا او را نادر يافته بشناسد ، و ناديده دوست دارند ! و از كار خود به كار او پرداخته و از ياد خويش به ياد آمده ، و از مهر خويش به مهر وى شده ، كه همهء يادها جز ياد او همه سهو است ، و همه مرادها جز مراد او همه لغو !\r\n\r\nسوره 21 آيه 42\r\n42 -  قُلْ مَنْ يَكْلَؤُكُمْ بِاللَّيْلِ وَ النَّهارِ .  آيه . ارباب طريقت و اهل معرفت بر زبان اشارت در معنى اين آيت گفته‌اند : برداشتن تهمت از سوابق قسمت در دين ، ركنى عظيم و تكيه بر تقدير حقّ و اعراض از قدرت تدبير خود صراطى است مستقيم ! بگذاشتن اختيار به صدق افتقار ، نقطهء پرگار طريقتست ، و خود را به حقّ سپردن و دست اعتماد به ضمان او زدن ، مدار اسرار حقيقت است ! زيرا ، دار و گير و نواخت و سياست و تاج و تاراج همه به دست او و به حكم او است ، يكى را در صدر عزّت نشاند و ديگرى را در نعل ذلّت ! يكى را بر بساط لطف و ديگرى زير تازيانه قهر مىآورد ! آدم خاكى را از خاك مذلّت برمىكشد ، و از راه تفضّل و كرم به اوج همّت و عظمت مىنهد ! ابليس راندهء درگاه را از عالم علوى در مىكشد و بر سر چهار سوى ارادت به عقوبت مىكشد !\r\nموسى عمران چون به طلب آتش مىرفت ، شبانى بود با تخته گليم ، چون بازگشت پيغمبرى بود كليم ! بلعم باعورا كه به كوه برمىشد به صورت در ميان قوم خود ولىّ بود ! ولى چون بازگشت سگى بود به حكم صفت . چه ، خداوند ، اسرار ربوبيت خود را جائى آشكار كند كه سيمرغ عقلهاى بشرى آنجا پر نزند ، كه همه جا ترازوى عدل در دست او و حكم حكم اوست !\r\n\r\nسوره 21 آيه 47\r\n47 -  وَ نَضَعُ الْمَوازِينَ الْقِسْطَ لِيَوْمِ الْقِيامَةِ .  آيه . حكم خداوند در قيامت به ميزان عدل است كه حكم بر آنچه خواهد كند و بر آنچه خواسته كرده به‌طورىكه همهء عزيزان طريقت را از بيم اين حكم زهره آب گشت ! و جگرها خون شد ! و دلها از نهيب اين حكم بسوخت و آن حكم چنين است كه بنده‌اى عمل اهل بهشت انجام داد خداوند او را از اهل دوزخ بشمار آورد ! و بندهء ديگر كار اهل دوزخ كرد خداوند او را به بهشت فرستاد ! از اين‌گونه حكمها سابقه‌اى رانده ، چنان كه خود دانسته و عاقبتى نهاده چنان كه خود خواسته ! قومى شب و روز در رياضت و مجاهدت گذاشته و در گوش آنان خوانده كه : درخواست شما ردّ و راه سدّ مىشود ! قومى ديگر در بتكده معتكف گشته و لات و هبل را مسجود خود قرار داده ! نداى عزّت پياپى آمده كه : من براى شما هستم بخواهيد يا نخواهيد ! و شما از براى من هستيد بخواهيد يا نخواهيد !\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nپس اى جوانمرد ، اگر مددى از غيب بنام تو فرستاده‌اند و نظرى از نظرهاى لطف به تو رسيده ، به يقين ميدان كه آن مدد به هيچ علّت فرونيايد و آن نظر در هيچ سبب نياميزد . نظر عزّت چون درآمد به يك‌لحظه گبرى صاحب صدرى كند ! و از رهزنى رهبرى سازد .\r\nاى جوانمرد بدانكه آدميان دو گروهند : مؤمنان و كافران ، فرداى قيامت كه عالميان را حشر كنند ، كافران را يك سر به دوزخ برند و كارهاشان در ترازو ننهند كه كار آنها پراكنده و چون غبار در هوا است و هيچ‌گاه زير وزن نيايد ! ولى مؤمنان خواه مطيع و خواه عاصى ، در مقام ترازو بدارند ، قومى از آنها را حسنات بر سيّئات افزون و قومى ديگر برعكس است ! كه گروه نخست را به بهشت و گروه دوّم را به دوزخ فرستند ، چه كه در روز رستاخيز ملاك كيفر و پاداش بندگان ، ترازو است كه : الوزن يومئذ الحقّ .\r\nگروه سوّم آنان كه خوبىها و بديهاشان در ترازو برابر آيد ، از ايشان آن كس كه در دنيا برادرى داشته كه هم صحبت و باهم در دين موافقت داشته‌اند ، خداوند آن برادر را برگمارد كه از حسنات خود چيزى به او بخشد چندانكه خوبيها بر بديها بچربد ، و به اين سبب او را به بهشت برند .\r\nدر ميان آن گروه ، اگر كسى باشد كه در ميان شب وقتى بيدار شده ، درود بر محمّد مصطفى فرستاده چنان كه جز خداى تعالى هيچ‌كس آن را ندانست ! و از آن خلوت وى آگاه نبود ، خداوند ، آن درود را در خزينهء غيب به وديعت نهاده تا روز رستاخيز ، آن ساعت كه صاحبش نياز بدان دارد ، از خزينهء به در آيد و كپهء حسنات برتر شود ! آن‌گاه خداوند فرمايد : اى بندهء من ، امانت تو نزد من وديعت بود ، به وقت نياز به تو رسانيدم ، پس سالم و خشنود در بهشت درآى !\r\nليكن در ميان آنان كس باشد كه نه آن برادر دارد و نه آن وديعت ! او را در مقام سياست و هيبت رستاخيز بدارند . تا ترس و بيم او به غايت رسد ، و آن لختى كفّارهء گناهان او شود ! و در نتيجه ، كپهء سيّئات به آن جهت سبك گردد و كپهء حسنات سنگين ! پس فرمان ربّ عزّت رسد : اى بنده در بهشت شو كه خوبيهاى تو بر بديهات فزونى يافت ! و به حكم ازلى و عنايت سرمدى كار ناسرهء تو سره شد . آنگاه بندهء بخشوده به زبان حال گويد : من دانستم كه آرزو بريد وصال است و در زير ابر جود و عفو ، نوميدى محال ! من خوب دانستم كه خداى مهربان چنان بردبار است كه لطف و مهربانى او به گناهكاران بىشمار است !\r\n\r\nتفسير لفظى [ آيات 51 الى 77 
  ]\r\n51 -  وَ لَقَدْ آتَيْنا إِبْراهِيمَ رُشْدَهُ مِنْ قَبْلُ وَ كُنَّا بِهِ عالِمِينَ .  ما رشد و راه‌شناسى و رهبرى ابراهيم را از پيش از موسى يا پيش از بلوغ داديم و ما مىدانستيم كه چه وقت او را رشد دهيم .\r\n52 -  إِذْ قالَ لِأَبِيهِ وَ قَوْمِهِ ما هذِهِ التَّماثِيلُ الَّتِي أَنْتُمْ لَها عاكِفُونَ .  هنگامى كه ابراهيم به پدر و خويشان خود گفت : اين چه تندسها است كه شما از پرستندگان آنيد ؟\r\n53 -  قالُوا وَجَدْنا آباءَنا لَها عابِدِينَ .  گفتند : ما پدران خويش را پرستندهء بتها يافتيم !\r\n54 -  قالَ لَقَدْ كُنْتُمْ أَنْتُمْ وَ آباؤُكُمْ فِي ضَلالٍ مُبِينٍ  ابراهيم گفت : تا بوديد شما و پدرانتان در گمراهى آشكار بوديد !\r\n55 -  قالُوا أَ جِئْتَنا بِالْحَقِّ أَمْ أَنْتَ مِنَ اللَّاعِبِينَ .  بت‌پرستان گفتند : آيا اين راست است كه به ما آوردى يا با ما بازى كنى ؟ و تو از بازيگرانى !\r\n56 -  قالَ بَلْ رَبُّكُمْ رَبُّ السَّماواتِ وَ الْأَرْضِ الَّذِي فَطَرَهُنَّ وَ أَنَا عَلى ذلِكُمْ مِنَ الشَّاهِدِينَ . \r\nابراهيم گفت : ( بازى نيست ) بلكه پروردگار شما پروردگار آسمانها و زمين است كه آنها را آفريده و من شما را بر آنها گواهى ده هستم .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n57 -  وَ تَاللَّهِ لَأَكِيدَنَّ أَصْنامَكُمْ بَعْدَ أَنْ تُوَلُّوا مُدْبِرِينَ .  به خدا سوگند كه من سازى براى بتان شما سازم هنگامى كه شما بر آنها پشت كرده‌ايد .\r\n58 -  فَجَعَلَهُمْ جُذاذاً إِلَّا كَبِيراً لَهُمْ لَعَلَّهُمْ إِلَيْهِ يَرْجِعُونَ .  پس آن بتها را ريزريز كرد جز بت بزرگ ! تا مگر آنان ( چون خوارى بتان بينند ) به دين ابراهيم برگردند .\r\n59 -  قالُوا مَنْ فَعَلَ هذا بِآلِهَتِنا إِنَّهُ لَمِنَ الظَّالِمِينَ .  گفتند : كى اين كار را با خداى ما كرده ؟ او از ستمگران است .\r\n60 -  قالُوا سَمِعْنا فَتًى يَذْكُرُهُمْ يُقالُ لَهُ إِبْراهِيمُ .  گفتند : جوانى كه بتان را بد مىگفت شنيديم ( كه چنين كارى كرده ) و او را ابراهيم گويند !\r\n61 -  قالُوا فَأْتُوا بِهِ عَلى أَعْيُنِ النَّاسِ لَعَلَّهُمْ يَشْهَدُونَ .  گفتند او را بر ديدار چشمان مردم آريد تا گواهى دهند ( كه اين است آن كس ) .\r\n62 -  قالُوا أَ أَنْتَ فَعَلْتَ هذا بِآلِهَتِنا يا إِبْراهِيمُ .  گفتند آيا تو اين كار را با خداوندان ما كردى ؟ اى ابراهيم .\r\n63 -  قالَ بَلْ فَعَلَهُ كَبِيرُهُمْ هذا فَسْئَلُوهُمْ إِنْ كانُوا يَنْطِقُونَ .  ابراهيم گفت : اين بت بزرگ آنها كرد ، بپرسيد از آنها اگر سخن مىگويند !\r\n64 -  فَرَجَعُوا إِلى أَنْفُسِهِمْ فَقالُوا إِنَّكُمْ أَنْتُمُ الظَّالِمُونَ .  پس به يك دگر رجوع كردند و گفتند ( ابراهيم راست مىگويد ) شمائيد كه ستمكارانيد ( و بت مىپرستيد ) .\r\n65 -  ثُمَّ نُكِسُوا عَلى رُؤُسِهِمْ لَقَدْ عَلِمْتَ ما هؤُلاءِ يَنْطِقُونَ .  پس از آن سر افكنده شدند ( و به گمراهى برگشتند . ) ( و به ابراهيم گفتند ) تو خود مىدانستى كه بتها سخن نمىگويند . ( پس چرا ما را وادار به سؤال از آنها كردى ؟ )\r\n66 -  قالَ أَ فَتَعْبُدُونَ مِنْ دُونِ اللَّهِ ما لا يَنْفَعُكُمْ شَيْئاً وَ لا يَضُرُّكُمْ .  ابراهيم گفت : آيا شما چيزى را جز خدا مىپرستيد كه نه سود چيزى به شما رساند و نه زيان دهد ؟\r\n67 -  أُفٍّ لَكُمْ وَ لِما تَعْبُدُونَ مِنْ دُونِ اللَّهِ أَ فَلا تَعْقِلُونَ .  ابراهيم گفت : واى بر شما و بر آنكه مىپرستيد جز خداى يگانه ، آيا ناتوانى آنها را در نمىيابيد ؟\r\n68 -  قالُوا حَرِّقُوهُ وَ انْصُرُوا آلِهَتَكُمْ إِنْ كُنْتُمْ فاعِلِينَ .  گفتند : او را بسوزانيد و خدايان خود را يارى كنيد اگر كارى خواهيد كرد .\r\n69 -  قُلْنا يا نارُ كُونِي بَرْداً وَ سَلاماً عَلى إِبْراهِيمَ .  ( او را در آتش افكندند و خدا فرمايد ) ما گفتيم :\r\nاى آتش ، بر ابراهيم سرد و سلامت باش .\r\n70 -  وَ أَرادُوا بِهِ كَيْداً فَجَعَلْناهُمُ الْأَخْسَرِينَ .  و آنان سازى و مكرى براى ابراهيم خواستند ، پس ما ( با ساز و مكر خويش ) ايشان را زيان‌كارتر و نوميدتر ساختيم .\r\n71 -  وَ نَجَّيْناهُ وَ لُوطاً إِلَى الْأَرْضِ الَّتِي بارَكْنا فِيها لِلْعالَمِينَ .  ما ابراهيم و لوط را نجات داديم و ايشان را به زمين پربركتى برديم كه براى جهانيان مبارك ساختيم .\r\n72 -  وَ وَهَبْنا لَهُ إِسْحاقَ وَ يَعْقُوبَ نافِلَةً وَ كُلًّا جَعَلْنا صالِحِينَ .  و ما به ابراهيم ، اسحاق و يعقوب را بافزونى بخشيديم و همه را نيك و شايسته گردانيديم .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n73 -  وَ جَعَلْناهُمْ أَئِمَّةً يَهْدُونَ بِأَمْرِنا وَ أَوْحَيْنا إِلَيْهِمْ فِعْلَ الْخَيْراتِ وَ إِقامَ الصَّلاةِ وَ إِيتاءَ الزَّكاةِ وَ كانُوا لَنا عابِدِينَ .  و آنها را پيشوايان كرديم كه امر ما را رهبرى كنند و به آنان كارهاى نيك كردن و نماز بر پا داشتن و زكات دادن پيغام داديم ، و همگى ما را پرستنده بودند .\r\n74 -  وَ لُوطاً آتَيْناهُ حُكْماً وَ عِلْماً وَ نَجَّيْناهُ مِنَ الْقَرْيَةِ الَّتِي كانَتْ تَعْمَلُ الْخَبائِثَ إِنَّهُمْ كانُوا قَوْمَ سَوْءٍ فاسِقِينَ .  و ما به لوط راستى و باريك‌دانى و دانش داديم و او را از شهرى كه در آن عمل زشت مىكردند رهائى داديم ، كه ايشان گروهى بدكار و فاسق بودند .\r\n75 -  وَ أَدْخَلْناهُ فِي رَحْمَتِنا إِنَّهُ مِنَ الصَّالِحِينَ .  و او را در رحمت و بخشايش خود درآورديم كه او از نيكان و شايستگان بود .\r\n76 -  وَ نُوحاً إِذْ نادى مِنْ قَبْلُ فَاسْتَجَبْنا لَهُ فَنَجَّيْناهُ وَ أَهْلَهُ مِنَ الْكَرْبِ الْعَظِيمِ .  ياد كن ( اى محمّد ) نوح را كه از پيش ما را خواند ، پس ما اجابت كرديم و او را و كسان او را از اندوه بزرگ رهانيديم .\r\n77 -  وَ نَصَرْناهُ مِنَ الْقَوْمِ الَّذِينَ كَذَّبُوا بِآياتِنا إِنَّهُمْ كانُوا قَوْمَ سَوْءٍ فَأَغْرَقْناهُمْ أَجْمَعِينَ . \r\nما نوح را از ستم كسانى كه نشانيهاى ما را دروغ پنداشتند يارى كرديم ، آنان مردم شرير و بدى بودند ، پس ما همه آنها را غرق كرديم .\r\n\r\nتفسير ادبى و عرفانى\r\n\r\nسوره 21 آيه 51\r\n51 -  وَ لَقَدْ آتَيْنا إِبْراهِيمَ رُشْدَهُ مِنْ قَبْلُ .  آيه . خداوندان معرفت به زبان اشارت گفته‌اند : چون ابراهيم در وجود آمد ، در بدايت نشو او ، چشمه‌هاى دانش در سينهء او گشادند ، و نور هدايت در صباوت ، تحفهء وى گردانيدند ! كمر كرامت بر ميان او بستند كه مقرّبان آسمانها انگشت حيرت به دهان گرفتند و گفتند بار الها ، از الطاف كرم و انواع تخصيص كه از جناب جبروت روى به خليل نهاده ما در شگفتيم ! ندا آمد كه اى مقرّبان عالم بالا ، نمرود خاكسار خواست كه ملك خلّت خليل برهم شكند و او را بسوزاند و سپاه عصمت وى را منهزم كند ، آتش افروخت و جز جان و دل خود در آن كباب نكرد ! و جز قاعدهء دولت خويش خراب نكرد ، آن ساعت كه خليل را به آتش انداختند ! آتش بر او گلستان شد و در ميان گلهاى بوستان و شكوفه‌ها تكيه زد ! نمرود از بالاى كوشك آن را مىديد !\r\nنوشته‌اند دخترى از ان نمرود بر بام كوشك آمد تا سوختن ابراهيم را نظاره كند ، خليل را ديد كه در ميان آتش با آن تنعّم آسوده نشسته ! دختر روى سوى آسمان كرد و گفت اى خداى خليل ، نظر لطفى كه به خليل خود كرده‌اى ، يك نظر لطف هم در كار من بيچاره كن ! و نعمت خويش بر من تمام كن ، آنگاه وقت آن دختر بر ديدار خليل خوش گشت و درد عشق دين ناگاه از جان وى سر برزد و در خاك حسرت مىغلتيد ، حاشيه‌نشينها چون اين بديدند نمرود را خبر كردند و گفتند دختر تو ديوانه شده و در خاك مىغلتد ! و فرياد مىزند و جامه بر خود پاره مىكند ! پدر چون او را بديد ، دختر صورت خود را از او پوشانيد و گفت : اى پدر ، سر تو جنابت كفر دارد و اين ديدهء من از مشاهدهء خليل خدا طهارت يافته نبايد كه با نگاه ديگران آلوده شود ! پدر پرسيد خليل خدا كيست ؟ گفت : ابراهيم ! نمرود گفت ما آتش افروختيم تا ابراهيم را بسوزانيم و ندانستيم كه جان و دل خويش را در آن كباب مىكنيم ! پدر گفت اگر جز من خدائى ديگر گيرى ، تو را هلاك سازم ، گفت : خداى من آنست كه مرا آفريده ، خواهى اين مشت خاك را بكش و خواهى بگذار ! او مرغى است تا به كدام آشيانه برآيد !\r\nلطيفه : اى جوانمرد : كسى كه در حرم عنايت ازلى شد ، هرگز غوغاى محنت ابدى گرد دولت سرمدى او نگردد ! دختر همان نظاره مىكرد كه پدر مىكرد ! دختر را سبب هدايت شد و پدر را شقاوت افزود !\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nسوره 21 آيه 69\r\n69 -  قُلْنا يا نارُ كُونِي بَرْداً وَ سَلاماً .  آيه . اصحاب معرفت و اهل حقيقت را در اين آيت رمزى ديگر است .\r\nگفتند اين آتشى است كه در جان خليل تعبيه بود ، چون نمرود او را در منجنيق نهاد ، خليل نيز سرّ خويش در منجنيق مشاهدت نهاد و اين آتش خواست كه آتش نمرود را خاموش كند ، ندا آمد : اى آتش ، بر آتش نمرودى سرد باش ! كه ما حكم كرده‌ايم كه آتش نمرودى گلستان پرگل و شكوفه شود و كرامت خليل و معجزهء او را ظاهر سازيم .\r\nلطيفه : لطيفه‌اى بشنو از اين شگفت‌تر ! نفس تو بر مثال نمرود است و هواى نفس آتش است ، و آن دل سوختهء تو خليل است ، نفس آتش هوا برافروخته ، و دل را با زنجير مكر و غل شهوت در منجنيق معصيت نهاده و به آتش هوا انداخته ، هنوز يك گام نارفته كه عقل چون شيفتگان به چاكرى دل مىآيد و مىگويد آيا تو را حاجتى است ؟ دل مىگويد : امّا مرا به تو حاجتى نيست ! اى عقل ياد دارى كه تو را گفتند بيا ، آمدى ، گفتند برو ، رفتى . گفتند تو كيستى ؟ از جواب فروماندى ! آن روز راه به خود ندانستى امروز مىخواهى به من راه نمائى ! ! ندانستى كه چون دل به آتش هوا فروآيد فرمان : « اى آتش هوا ، سرد بر دل ابراهيم باش كه او خود سوختهء محبّت ما است ! » فرود آيد ! !\r\n\r\nتفسير لفظى [ آيات 78 الى 86 
  ]\r\n78 -  وَ داوُدَ وَ سُلَيْمانَ إِذْ يَحْكُمانِ فِي الْحَرْثِ إِذْ نَفَشَتْ فِيهِ غَنَمُ الْقَوْمِ وَ كُنَّا لِحُكْمِهِمْ شاهِدِينَ .  ياد كن ( اى محمّد ) داود و سليمان را كه داورى كردند در كشتزار كه گلّهء گوسفندى در شب آن را چريده بود و ما شاهد و گواه داورى كردن آنها بوديم .\r\n79 -  فَفَهَّمْناها سُلَيْمانَ وَ كُلًّا آتَيْنا حُكْماً وَ عِلْماً وَ سَخَّرْنا مَعَ داوُدَ الْجِبالَ يُسَبِّحْنَ وَ الطَّيْرَ وَ كُنَّا فاعِلِينَ .  پس ما قضيّه را به سليمان فهمانديم و هر دو را حكمت و علم داديم و كوه‌ها را براى داود نرم و فرمانبردار كرديم كه كوه‌ها و مرغان با داود مرا مىستودند و تسبيح مىكردند ، و ما بر آنچه از نيكوكارى توانا بوديم كرديم .\r\n80 -  وَ عَلَّمْناهُ صَنْعَةَ لَبُوسٍ لَكُمْ لِتُحْصِنَكُمْ مِنْ بَأْسِكُمْ فَهَلْ أَنْتُمْ شاكِرُونَ .  ما داود را زره ساختن از بهر شما آموختيم ، تا شما را از گزند سخت ( دشمن‌تان ) نگاهداريم ، پس آيا شما سپاسگزاريد ؟\r\n81 -  وَ لِسُلَيْمانَ الرِّيحَ عاصِفَةً تَجْرِي بِأَمْرِهِ إِلى الْأَرْضِ الَّتِي بارَكْنا فِيها وَ كُنَّا بِكُلِّ شَيْءٍ عالِمِينَ .  و باد را براى سليمان نرم و فرمان‌بردار كرديم كه به امر او با شتاب به شام كه زمين مبارك است مىرفت و ما هميشه به همه چيز دانا هستيم .\r\n82 -  وَ مِنَ الشَّياطِينِ مَنْ يَغُوصُونَ لَهُ وَ يَعْمَلُونَ عَمَلًا دُونَ ذلِكَ وَ كُنَّا لَهُمْ حافِظِينَ .  و از ديوها او را غوّاصان داديم كه از دريا ( مرواريد و مرجان و بسّد ) براى او بيرون مىآوردند و جز آن هر كار ديگر كه مىخواست مىكردند ! و ما همهء كارهاشان را براى ايشان نگاه مىداشتيم .\r\n83 -  وَ أَيُّوبَ إِذْ نادى رَبَّهُ أَنِّي مَسَّنِيَ الضُّرُّ وَ أَنْتَ أَرْحَمُ الرَّاحِمِينَ .  و ياد كن ايّوب را كه خدا را آواز داد كه به من گزند رسيده و تو بخشاينده‌ترين بخشندگانى !\r\n84 -  فَاسْتَجَبْنا لَهُ فَكَشَفْنا ما بِهِ مِنْ ضُرٍّ وَ آتَيْناهُ أَهْلَهُ وَ مِثْلَهُمْ مَعَهُمْ رَحْمَةً مِنْ عِنْدِنا وَ ذِكْرى لِلْعابِدِينَ .  پس درخواست او را پذيرفتيم و گزندى كه به او بود باز برديم ، و كسانش و آنچه داشتند به او باز داديم ، براى بخشايش از سوى ما و ياد بودى براى پرستندگان ( امّت محمّد ) .\r\n85 -  وَ إِسْماعِيلَ وَ إِدْرِيسَ وَ ذَا الْكِفْلِ كُلٌّ مِنَ الصَّابِرِينَ .  و ياد كن اسماعيل و ادريس و ذو الكفل كه همه از شكيبايان بودند .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n86 -  وَ أَدْخَلْناهُمْ فِي رَحْمَتِنا إِنَّهُمْ مِنَ الصَّالِحِينَ .  و آنان را در رحمت ( نبوّت ) خويش درآورديم چون همه آنها از نيكان و صالحان بودند .\r\n\r\nتفسير ادبى و عرفانى\r\n\r\nسوره 21 آيه 78\r\n78 -  وَ داوُدَ وَ سُلَيْمانَ إِذْ يَحْكُمانِ فِي الْحَرْثِ .  آيه . داود و سليمان به حكم نبوّت مشتركند ، لكن در درجه و فضيلت تفاوت دارند . نبينى كه خداوند ، سليمان را درين يك مسئله فزونى داد و او را به علم و فهم مخصوصى گردانيد و ملكى بدان بزرگى به او داد و بر او منّت ننهاد بلكه حقارت آن را به وى نمود و گفت : عطاى ما را به هركس خواهى بده ، ليكن چون به فهم و علم رسيد بر او منّت نهاد كه علم و فهم ، غير از علم تفسير و تأويل است ، زيرا تفسير بواسطهء تعليم و تلقين است و تأويل به ارشاد و توفيق است ولى فهم بىواسطه به الهام ربّانى است ، تفسير بىاستاد به كار نيست و تأويل بىاجتهاد درست نيست ولى صاحب فهم را معلّم جز حقّ نيست ! تفسير و تأويل به دانش است و كوشش ، ولى فهم به يافتن است و كشش !\r\nيكى از صحابه از رسول خدا معنى علم باطن يعنى علم فهم را پرسيد حضرت فرمود : علمى است ميان خدا و اولياء او ، نه فرشتگان مقرّب آن را دانند و نه احدى از بندگان خدا ، و فهم اين مردان خدا در اسرار كتاب و سنّت به جائى رسيده كه وهم ارباب ظاهر زهره ندارد گرد آن حرم محترم گردد ! ايشان را در هر حرفى مقامى ، و از هر كلمه‌اى پيغامى و از هر آيتى ولايتى ، و از هر سورتى سوزى و سورى ، وعيد در راه ايشان وعد است و وعد در حقّ ايشان نقد است !\r\n\r\nسوره 21 آيه 79\r\n79 -  فَفَهَّمْناها سُلَيْمانَ وَ كُلًّا آتَيْنا حُكْماً وَ عِلْماً .  آيه . ما به پدر و پسر حكمت و علم داديم .\r\nداورى داود و سليمان : مردى كشاورز و مردى چوپان نزد داود به داورى آمدند - كشاورز گفت : گلّهء اين چوپان كشت مرا پاك خورده و مرا از هستى انداخته . داود حكم داد كه همهء گوسفندان چوپان به كشاورز در برابر زيان او دهند . آن دو نفر ، قضيّه را براى سليمان كه كودكى يازده‌ساله بود نقل كردند . سليمان گفت : اگر من داور بودى چنين حكم كردى كه چوپان ، تخم براى كشاورز بكارد و تا مدتى كه تخم سبز شود و به ثمر رسد ، گوسفندان چوپان به كشاورز دهند تا از سود آنها بهره‌مند شود و چون حاصل آماده گردد گوسفندان به چوپان مسترد شود ! چون داود از رأى سليمان آگاه شد گفت : اى سليمان حقّ با تو است و رأى تو صواب است و همان گونه عمل كردند .\r\n\r\nسوره 21 آيه 81\r\n81 -  وَ لِسُلَيْمانَ الرِّيحَ عاصِفَةً .  آيه . سليمان پيغمبر با آن همه مرتبت و منزلت او را گفتند : اى سليمان ، به دست تو جز بادى نيست ! و آن باد هم به دست سليمان نبود بلكه به فرمان خداوند منّان بود ! كه بامداد مسافت يك ماه راه مىپيمود و شبانگاه همچنان ! اگر سليمان خواستى بر آن مسافت به‌اندازهء يك گز ( متر ) بيفزايد نتوانستى و به اختيار وى نبودى ! زيرا تقدير الهى بود نه تدبير سليمانى ! مملكتى بدان بزرگى بر هوا مىبردى و به كشتزارى برگذشتى و يك پره كاه نجنبانيدى !\r\nنوشته‌اند : روزى سليمان بر مركب باد ، بر پيرى برگذشت كه در زمين خود كشاورزى مىكرد ، پير چون مركب سليمان را ديد گفت : خداوند خاندان سليمان را مملكت بزرگى داده ! اين سخن را باد به گوش سليمان رسانيد ، سليمان از هوا فرود آمد و پير را گفت : من سخن تو شنيدم و آمدم تا به تو بگويم كه اين كشور به اين عظمت كه تو مىبينى به نزد خداى تعالى قدرى و محلى نيست ، يك تسبيح خداوندى كه از مؤمن راست آيد و خداوند آن را بپذيرد از تمام ملك و مملكت خاندان سليمان برتر و بهتر است ! پير گفت : خداوند همّ و غم تو را ببرد ، چنان كه از من بردى !\r\nبساط حضرت سليمان : در خبر آمده كه ديوها براى سليمان بساطى از زر و ابريشم بافته و تختى زرّين ساخته در ميان آن بساط نهاده و گرداگرد آن چندين كرسى سيمين و زرّين نهاده ، سليمان بر تخت نشسته و عالمان و ياران برحسب مرتبت بر آن\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nكرسيها نشسته و از پس ايشان عامّهء مردم ، و از پس ايشان عامّهء جنّ و شيطان و مرغان در هوا جمع آمده و پرهاى خود كشيده تا آفتاب بر سليمان و ياران او نيفتد ! !\r\n\r\nسوره 21 آيه 83\r\n83 -  وَ أَيُّوبَ إِذْ نادى رَبَّهُ .  آيه . عادت خلق چنان است كه همگى راحت دوست خواهند و روا ندارند كه حتّى باد هوا بر دوست گذر كند مبادا به او آسيبى رسد ! ليكن سنّت الهى بخلاف اين است كه دوستان را شربت محنت با خلعت محبّت فرستد ، و هركه درجهء وى در مقام محبّت بالاتر ، بلاى او بزرگ‌تر است . اين است كه مصطفى فرمود : سخت‌ترين مردم از حيث بلاء ، نخست پيغمبران و پس از آنها اولياء حقّ و سپس به درجهء اختلاف و مقام ، ساير بندگان خدايند .\r\nصبر ايّوب : هرگز هيچ‌كس بلا چنان برنداشت كه ايّوب برداشت و چون سنگ بلا نيكو برداشت جلال احديّت اين خلعت را به او پوشانيد كه  ( نِعْمَ الْعَبْدُ ) *  گفت . صدهزاران جام بلا بر دست ايّوب نهادند ، گفتند اين جامهاى زهر بلا نوش كن ، گفت : ما جام زهر بىترياق صبر نوش نتوانيم كرد ، و از وجود او جام زهر ساختند تا خداوند فرمود :  إِنَّا وَجَدْناهُ صابِراً . \r\nداستان ايّوب شگفت داستانى است ! مردى در سر عافيت آرام گرفته ، جلّهء ناز پوشيده ، اسباب راحتى دنيا همه آماده ! ناگاه نعمت از ساحت وى بار بست و لشكر محنت خيمه زد ، سلامت به ملامت گشت و عافيت هزيمت شد ، بلا روى نهاد ، مهجور خويشان و منفور بيگانگان گشت تا او را از شهر بيرون كردند و تنها يك تن با وى بگذاشتند كه آن هم رحمة زن او بود و او نيز مزيد بر بلا شد بدين‌گونه :\r\nنوشته‌اند : زن ايّوب هر روز به ديه رفتى و براى مردم آن كار كردى تا دو قرص نان گرفتى و به ايّوب بردى ! ابليس لعين در آن ميان تلبيس برآورد و اهل ديه را گفت : اين زن را به خود راه ندهيد كه او تعهّد به بيمارى بد مىكند كه آن بيمارى بشما هم سرايت خواهد كرد ! اين سخن در مردم اثر كرد و از آن پس كس را به رحمة رحمت نيامد و او را كار ندادند ! دلتنگ و تهىدست از ديه بيرون آمد ، ابليس را ( ناشناخته ) ديد بر سر راه نشسته او را گفت : چرا دلتنگى ؟ گفت امروز بهر بيمارى هيچ به دست نياوردم و كس را با ما رحمت نيامد ! ابليس گفت : اگر آن دو گيسوى خود به من فروشى تو را دو قرص نان دهم ! تا به سر بيمار برى ، رحمة ناچار گيسو بفروخت و دو قرص نان بستد ! ابليس ملعون با شتاب نزد ايّوب رفت و به او گفت خبر دارى كه رحمة را به ناسزائى گرفتند و هر دو گيسوى وى ببريدند ! و ايّوب را عادت چنان بود كه از سختى بيمارى و سستى بدن هرگاه برخاستى دست به گيسوى او زدى ! تا توانستى برخاستى ! و آن روز گيسو را نديد و شيطنت ابليس را باور و رحمة را از خود دور كرد و آن ساعت بر رنجش بيفزود و كاسهء صبرش لبريز شد و فرياد برآورد كه  أَنْتَ أَرْحَمُ الرَّاحِمِينَ . \r\nلطيفه : جوانمرد طريقت را گفتند ، از همه بلا كه ايّوب مىتوانست كشد به نيروى شربتى بود كه پيوسته از سوى حقّ بامداد و شبانگاه به وى مىرسيد كه مىپرسيد : دوش بر بلاء ما چگونه گذاشتى ؟ و امروز بر بلاء ما چون به سر آوردى ؟ و زبان حال و دل شكيباى ايّوب مىگفت :\r\n خرسند شدم بدان كه گوئى يك بار * اى خستهء روزگار ، دوشت چون بود ؟ \r\nدر خبر است كه ابليس بر خداپرستى ايّوب حسد برد و به درگاه خداوند عرض كرد اگر او را بر مال ايّوب مسلّط كند ، ايّوب را به غفلت و كفران دركشد ! خداوند پذيرفت ! ابليس همه مال و حشم و دارائى او را تباه كرد ! ايّوب گفت خدا داده بود ، خدا هم تباه كرد - ابليس تسلّط بر فرزندان ايّوب خواست ! خداوند پذيرفت ، ابليس فرزندان او را زير كاخ وسيعى به هلاكت رسانيد ! ايّوب گفت : خدا داده و خدا هم گرفت ! ابليس از خداوند تسلّط بر جان او را خواست ! خداوند پذيرفت ، ابليس بيامد و بادى در بينى ايّوب دميد كه همه تن او زخم و رنجور شد و گرفتار كرمها و بيمارى خوره ( جذام ) شد ! !\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n . . . رَبَّهُ أَنِّي مَسَّنِيَ الضُّرُّ .  آيه . نوشته‌اند هفت سال ايّوب در گودال كناسه گرفتار گشته و خوره در او افتاده و مردم از وى بگريخته ، ولى ايّوب در آن حال از ذكر خدا غافل نبود و در آن بلا صبر همىكرد ! پيروان ابليس و كارگردان او او را غمناك و دلتنگ ديدند ! گفتند مهتر ما را چه رسيده ؟ گفت : من در كار ايّوب درماندم ، هرچه فنّ حيله و دسيسه بود به كار بردم و هيچ بر وى ظفر نيافتم ! مريدان گفتند : از آن دامها كه در راه آدم نهادى و از بهشت راندى به كار بر ، آدم را با چه وسيله به دام انداختى ؟\r\nهمان وسيله را به كار بند ! گفت : او را بوسيلهء حوّا زنش به دام انداختم و اينجا همچنين كنم !\r\nدام شيطان : ابليس به صورت پيرمردى پارسا نزد رحمة رفت و گفت : اى كنيز خدا ، شوهرت كجا است ؟ گفت : آنست كه در مزبله افتاده و كرمها او را مىخورند و خوره گرفته ! ابليس گفت : اين ايّوب است كه جوانى بود زيبا و مال فراوان و فرزندان مهربان و نعمت ازهرجهت تمام داشت ؟ ! ! گفت : آرى ، گفت اگر بهبودى و برگشت مال و جاه و فرزند او خواهى گوسفندى نذر من كن تا من او را به حال صحت بازآرم ! رحمة نزد ايّوب آمد و ماجرا را بگفت و فرياد بر سر آورد كه تا كى اين خوارى و اين ذلّت و بيمارى ؟ مال و فرزندان كجا شدند ؟ دوستان و نزديكان و خويشان چه شدند ؟ بيا اين گوسفند را ذبح كن و راحت شو ! ايّوب كه اين سخن بشنيد دانست كه شيطان لعين او را فريب داده ! گفت اى زن آنچه را كه تو از رفتن آن افسوس مىخورى همه را خدا داده بود و خدا هم گرفت ! ما هشتاد سال از آن نعمتها برخوردار بوديم و حالا هفت سال است كه به بلا گرفتاريم هنوز هفتاد و سه سال باقى است تا نعمت و نقمت برابر شود ! حالا مرا مىگوئى كه در راه غير خدا گوسفند قربانى كنم به خدا قسم اگر شفا يافتم تو را صد تازيانه خواهم زد ! از اين پس غذائى كه تو آورى نخورم و تو را هم نبينم و از نزد خود دور كرد ! آنگاه سر بر زمين نهاد و گفت : خدايا ، بىغذا و بىيار و بىمونس شدم و طاقتم طاق شد و بلاى كامل و تمام به من رسيده و تو رحيم‌ترين راحمانى !\r\n\r\nسوره 21 آيه 84\r\n84 -  فَاسْتَجَبْنا لَهُ فَكَشَفْنا ما بِهِ مِنْ ضُرٍّ .  آيه . فرمان خداوند رسيد كه ما دعاى تو را اجابت كرديم اكنون سر بردار و پاى بر زمين كوب ! ايّوب پاى بر زمين زد ، چشمه آبى پديد آمد شست‌وشوئى كرد و عافيت و سلامتى و جوانى و زيبائى او بازگشت ، آنگاه او را جامهء زيبا پوشانيدند و برخاست و بر بالائى نشست ! ! رحمة كه پيوسته اندوه بيمارى و گرسنگى و بىكسى او را مىخورد نزديك مزبله آمد كسى را نديد ، دور تر از آن جوانى را ديد سالم و زيبا با لباس فاخر نشسته ! پرسيد بيمار اين مزبله را نديدى چه شد ؟ كجا رفت ؟ و شرمش مىآمد كه نزديك او شود ! ايّوب او را به خود خواند و گفت : اى كنيز خدا ، چه مىخواهى و چه مىجوئى ؟ گفت : بيمارى داشتم اينجا و حالا او را نمىبينم ، باشد كه هلاك شده ؟ ايّوب پرسيد آن بيمار تو چه‌كاره است ؟ گفت شوهر من است ! گفت اگر او را بازبينى ، شناسى ؟ رحمة نيك در او تأمّل كرد و او را از دندانها كه تبسّم كرد شناخت ! برخاست دست در گردن وى انداخت . . . !\r\nلطيفه : نوشته‌اند چون خداوند ، ايّوب را صابر خواند با جزع و فزع كه پيوسته مىگفت :  مَسَّنِيَ الضُّرُّ  منافات داشت و اين را بر او خرده گرفته‌اند - ليكن اين دعاء بود نه شكايت ، چون ايّوب ترك صبر نكرد و به درگاه خداوند هم جزع و فزع ننمود !\r\n\r\nتفسير لفظى [ آيات 87 الى 100 
  ]\r\n87 -  وَ ذَا النُّونِ إِذْ ذَهَبَ مُغاضِباً فَظَنَّ أَنْ لَنْ نَقْدِرَ عَلَيْهِ فَنادى فِي الظُّلُماتِ أَنْ لا إِلهَ إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ .  ياد كن ( اى محمّد ) آن مرد ماهى را كه خشمگين برفت و پنداشت كه ما بر او قادر نيستيم ( ندانست كه ما بر او چه تقدير كرده‌ايم ) تا در تاريكى شب بانگ برگرفت ( در دريا و در دل ماهى ) كه نيست خدائى جز تو خداى يگانه ، پاكى تو از ستمكارى ، من از ستمكارانم .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n88 -  فَاسْتَجَبْنا لَهُ وَ نَجَّيْناهُ مِنَ الْغَمِّ وَ كَذلِكَ نُنْجِي الْمُؤْمِنِينَ .  پس آواز او را پاسخ كرديم و از دل‌تنگى و دشوارى رهانيديم و ما مؤمنان را همچنان نجات مىبخشيم .\r\n89 -  وَ زَكَرِيَّا إِذْ نادى رَبَّهُ رَبِّ لا تَذَرْنِي فَرْداً وَ أَنْتَ خَيْرُ الْوارِثِينَ .  ياد كن زكريّا را كه خداوند را ندا كرد و گفت : خدايا مرا تنها و بىفرزند مگذار ! و تو بهترين وارث همه هستى !\r\n90 -  فَاسْتَجَبْنا لَهُ وَ وَهَبْنا لَهُ يَحْيى وَ أَصْلَحْنا لَهُ زَوْجَهُ إِنَّهُمْ كانُوا يُسارِعُونَ فِي الْخَيْراتِ وَ يَدْعُونَنا رَغَباً وَ رَهَباً وَ كانُوا لَنا خاشِعِينَ .  پس نداى او را اجابت كرديم و يحيى را به او داديم و همسر او را زاينده كرديم ، چون آنها در كارهاى نيك شتابان بودند و ما را هم فروتنان و فرمان‌پذيران و حكم‌پسندان بودند !\r\n91 -  وَ الَّتِي أَحْصَنَتْ فَرْجَها فَنَفَخْنا فِيها مِنْ رُوحِنا وَ جَعَلْناها وَ ابْنَها آيَةً لِلْعالَمِينَ . \r\nياد كن آن زنى ( مريم ) كه عفت خود را نگاه داشت و از روح خود در او دميديم و او را و پسر او را شگفتى جهانيان كرديم .\r\n92 -  إِنَّ هذِهِ أُمَّتُكُمْ أُمَّةً واحِدَةً وَ أَنَا رَبُّكُمْ فَاعْبُدُونِ .  ( اى محمّد ) امّت شما تا بر يك دين باشند يك امّت هستند و مرا كه خداوند شما هستيم بپرستيد .\r\n93 -  وَ تَقَطَّعُوا أَمْرَهُمْ بَيْنَهُمْ كُلٌّ إِلَيْنا راجِعُونَ .  ( اين مردم ) كار دين خود را بريده بريده كردند و گروه گروه از هم جدا شدند درحالىكه همه را بسوى ما برمىگردانند و بازگشت همه بسوى ما است !\r\n94 -  فَمَنْ يَعْمَلْ مِنَ الصَّالِحاتِ وَ هُوَ مُؤْمِنٌ فَلا كُفْرانَ لِسَعْيِهِ وَ إِنَّا لَهُ كاتِبُونَ .  پس هركس كه نيكوكارى كند و با ايمان باشد ، كردار او را ناسپاسى نيست و ما كارهاى او را نويسنده‌ايم .\r\n95 -  وَ حَرامٌ عَلى قَرْيَةٍ أَهْلَكْناها أَنَّهُمْ لا يَرْجِعُونَ .  و بر مردم شهرى كه ما آنها را هلاك و تباه كرديم حرام است ( نخواهند كرد ) كه هرگز بسوى ما ايمان آورند و برگردند به دنيا و از كفر توبه كنند !\r\n96 -  حَتَّى إِذا فُتِحَتْ يَأْجُوجُ وَ مَأْجُوجُ وَ هُمْ مِنْ كُلِّ حَدَبٍ يَنْسِلُونَ .  تا آنكه اگوگ ماگوگ بازگشايند و ايشان از هر تلى و تپّه‌اى بالا مىروند ! ( داستان اگوگ ماگوگ در قصّهء ذو القرنين ذكر شده ) .\r\n97 -  وَ اقْتَرَبَ الْوَعْدُ الْحَقُّ فَإِذا هِيَ شاخِصَةٌ أَبْصارُ الَّذِينَ كَفَرُوا يا وَيْلَنا قَدْ كُنَّا فِي غَفْلَةٍ مِنْ هذا بَلْ كُنَّا ظالِمِينَ .  وعدهء راست حق نزديك است و آن وقتى است كه چشمهاى كافران در آن روز گشاده مانده و مىگويند : اى واى هلاك بر ما كه غافل بوديم ! بلكه از ستمكارانيم .\r\n98 -  إِنَّكُمْ وَ ما تَعْبُدُونَ مِنْ دُونِ اللَّهِ حَصَبُ جَهَنَّمَ أَنْتُمْ لَها وارِدُونَ .  شما مشركان و اين بتها كه مىپرستيد همه در دوزخ انداختن و سوختن هستيد كه همگى در آن وارد خواهيد شد !\r\n99 -  لَوْ كانَ هؤُلاءِ آلِهَةً ما وَرَدُوها وَ كُلٌّ فِيها خالِدُونَ .  اگر بتان خدا بودند هرگز وارد دوزخ نمىشدند ! درحالىكه شما و همه ايشان در آن جاويدانيد !\r\n100 -  لَهُمْ فِيها زَفِيرٌ وَ هُمْ فِيها لا يَسْمَعُونَ .  ايشان را در آنجا ناله و زارى است درحالىكه هيچ‌كس ناله و سخن آنان را گوش نمىكند . يا آنكه آنان هيچ چيز ديگر نمىشنوند !\r\n\r\nتفسير ادبى و عرفانى\r\n\r\nسوره 21 آيه 87\r\n87 -  وَ ذَا النُّونِ إِذْ ذَهَبَ مُغاضِباً .  آيه . خداوند را دوستانى است كه اگر يك چشم بهم زدن لشكر\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبلا از ايشان دور شود ، چنان كه مردم دنيا از حرمان نعمتى غريوناك شوند و ناله سر دهند ، دوستان خدا از بىبلائى به فرياد آيند ! و هر قدر آسيب روزگار و بلاى دهر بيش بينند ، بر بلاى خويش عاشق‌ترند ! و هرچند زبانهء آتش شمع ايشان تيزتر شود ، دوستان چون پروانه بر فتنه و فناى خويش هر روز فتنه‌ترند !\r\nپير طريقت گفت : خدايا ، مرا دردى است كه بهى مباد ! اين درد مرا صواب است ! با خرسندى دردمندى به درد خود ! كس را چه حساب است ؟\r\nيونس پيغمبر « 1 » آن عزيز راه و برگزيدهء پادشاه ، حال او چون حال پير طريقت بود ! كه در بوتهء بلا پالوده ، زير آسياى محنت فرسوده ، تازيانهء عتاب بر سر او فروگذاشته ، و هرچند در آتشدان بلا ، جگر او بيش كباب كردند ، او بر بلاى خويش عاشق‌تر بود ، چه كه ماه روى عشق حقيقت را كه نشان دادند ، در كوى بلا و در حجرهء محنت نشان دادند ! چنان كه نقل است كه هرگاه خداوند بنده‌اى دوست دارد ، بر او سيل بلا ريزد !\r\nلطيفه : رضوان با همهء غلمان چاكر خاك قدم اهل بلا است ! اقبال ازلى و تقاضاى غيبى ، آماده بنام اهل بلا است ! محبّت الهى ، غذاى اسرار اهل بلا است ! لطف و رحمت ربّانى وكيل خاص اهل بلا است ! صفات قديم ، زاد و توشهء اهل بلا است ! ذات پاك خداوندى ، مشهود دلهاى اهل بلا است ! آيهء  يُحِبُّهُمْ وَ يُحِبُّونَهُ  از سراپردهء غيب ، هديه و تحفهء اهل بلا است ! آيهء  وَ سَقاهُمْ رَبُّهُمْ  سرانجام و عاقبت اهل بلا است !\r\n . . . فَنادى فِي الظُّلُماتِ أَنْ لا إِلهَ إِلَّا أَنْتَ .  آيه . يونس كه به دريا و در دهان ماهى رفت و در سه تاريكى بود ، تاريكى شب و تاريكى دريا و تاريكى شكم ماهى گرفتار شده بود ، تسبيح ماهيان دريا را شنيد و نداى الهى ، به او رسيد كه فرشتگان آسمان و ماهيان دريا همه به ذكر حق مشغولند يونس از آن صداها و نداها به خود آمد و توجه كرد و پشيمان شد و گفت : خدايا جز تو خدائى نيست .\r\n . . . سُبْحانَكَ إِنِّي كُنْتُ مِنَ الظَّالِمِينَ .  آيه . خدايا تو منزّهى و پاكى و من از ستمكارانم - اين آيت از روى اشارت خبر مىدهد كه هر آن بنده كه دعا كند دعائى كه در آن سه چيز باشد ، دعاى مقرون به اجابت است :\r\nيكى توحيد ، يكى تنزيه ، و سومى اعتراف به گناه - و چون دعاى يونس هر سه شرط داشت از حضرت الهيت خطاب آمد كه :\r\n\r\nسوره 21 آيه 88\r\n88 -  فَاسْتَجَبْنا لَهُ وَ نَجَّيْناهُ مِنَ الْغَمِّ .  آيه . دعاى او مستجاب شد و از همّ و غمّ رهائى يافت .\r\nلطيفه : توحيد حقيقى آنست كه خدا را به زبان يكتا گوئى ، و به دل يكتا دانى ، يكتا در ذات و يكتا در صفات ، و تنزيه آنست كه خدا را برى از ملاقات ، مقدّس از آفات ، منزّه از مزاجات ، نه كس را جز از وى شكر و منّت ، نه به كس جز به او حول و قوت ! و اين توحيد و تنزيه از كسى درست آيد كه دلى صافى و همتى عالى و سينه‌اى خالى دارد ، نه شكار دنيا شده نه قيد عقبى گشته نه چيزى در او آويخته ، نه او به چيزى آميخته ، چنين كس ، جمال توحيد بر او مكشوف گردد و به ادراك سرّ آن موصوف شود .\r\n\r\nسوره 21 آيه 89\r\n89 -  وَ زَكَرِيَّا إِذْ نادى رَبَّهُ رَبِّ لا تَذَرْنِي فَرْداً وَ أَنْتَ خَيْرُ الْوارِثِينَ .  آيه . بر مذاق عارفان و اشارت\r\n\r\n\r\n","description":"","footnote":"\r\n( 1 ) نوشته‌اند : يونس پيغمبر خدا اهل نينوا است و لقب او ذو النون ( يعنى صاحب ماهى ) و آن شهر نزديك موصل بود و چون بلا بر مشركان نازل نشد خشمناك گشت و در كشتى نشست و به خيال خودش فرار كرد و چون گرفتار قهر خداوند شد توبه كرد و نجات يافت .\r\n","page_name":" 79 ","page_number":79},
  {"content":"\r\n\r\nمحقّقان ، معنى آيه اين است كه خدايا خداوندا ، پردهء عصمت از من بازمگير ، و بر ياد كرد و يادداشت خود مىدار ، و مرا از خود به ديگرى مشغول مدار !\r\nپير طريقت گفت : خداوند را خزانه به كار نيست و او را به هيچ چيز و هيچ‌كس نياز نه ! هرچه دارد براى بندگان دارد ، فردا خزانه رحمت به عاصيان دهد ، و خزانهء فضل به درماندگان دهد ، تا هم از خزانهء او حقّ وى بگزارند ، كه بندگان از مال خود به گزاردن ( ادا ) حق او نرسند !\r\nلطيفه : پادشاه كه دختر به گدائى دهد ، گدا را كابين ( كاوين ) كه سزاوار دختر پادشاه باشد نبود ! پس از خزانهء خود به گدا كابين فرستد تا مهر كريمهء خود از خزانهء وى دهد !\r\nخداوند بندگان را بنواخت تا بشناختند ، توفيق داد تا پرسيدند ، تلقين كرد تا بخواستند ، دل آنها معدن نور كرد تا دوست داشتند ، خدائى كه بىرشوت دوست دارد ، و بىمنّت عطا دهد ، و بىوسيلت گرامى گرداند ، هركه نياز به او برد ، توانگرش گرداند ، هركه ناز به او كند ، عزيزش دارد ، اگر سالها بنده گناه كند و گويد : خدايا توبه كردم ، خدا گويد : پذيرفتم !\r\nلطيفه : گويند عربى دعا مىخواند و مىگفت خدايا ، تو ديگرى يا بى كه عذاب كنى ! ولى من ديگرى را نيابم كه بر من رحمت كند جز تو !\r\n\r\nسوره 21 آيه 92\r\n92 -  إِنَّ هذِهِ أُمَّتُكُمْ أُمَّةً واحِدَةً وَ أَنَا رَبُّكُمْ فَاعْبُدُونِ .  آيه . مفهوم اين آيت ترغيب مؤمنان به راه راست و راه جماعت و اقتدا به پيشينيان كردن است ، زيرا خدا يكى و پيغمبر يكى و شريعت يكى است ، پس بىراهه نرويد تا گمراه نشويد ، من خداى شما هستم مرا بپرستيد ، شأن مرا بدانيد ، راز مرا در جريان تقدير نگاه داريد و دل خود را به ياد من دوام دهيد ، و عاقبت خود را آمرزش از من خواهيد .\r\nپير طريقت گفت : ايمان ما از راه سمع است نه به حيلت عقل ، به قبول و تسليم است نه به تأويل و تصرّف ، دل اگر گويد چرا ؟ گوئى من امر را سرافكنده‌ام ، عقل اگر گويد كه چون ؟ پاسخ ده كه من بنده‌ام ! ظاهر قبول كن و باطن بسپار .\r\nمصطفى فرمود : اينكه مىخوانيد و مىشنويد كه : خداوند هر شب بر آسمان دنيا نازل مىشود ! - يا - خدا بهشت جاويد به دست خود ساخته ! - يا - خداوند به دست خود درخت طوبى در بهشت كاشت ! - يا - خداوند به دست خود ستمگر را در آتش مىاندازد ! - يا - روزگار را بد مگوئيد كه هم او خدا است ! - يا - خداوند بر عرش قرار دارد ! مقصود از اين خلعتها نه اعيان آسمان و زمين و عرش و كرسى و بهشت و دوزخ است و نه مقصود ، نوازش و تشريف آن است ! ليكن در حكم قدم ( ازل ) رفته كه شما را در اين منزلها گذرى باشد و در اين مواضع نظرى ! در هر منزلى از اين منزلها ، كه خداوند فرمود : ما از لطف خود ، پذيرائى آماده كنيم تا چون دوستان ما در رسند بهره و نصيب خود را از نوازش و تشريف ما برخوردار شوند !\r\n\r\nتفسير لفظى [ آيات 101 الى 112 
  ]\r\n101 -  إِنَّ الَّذِينَ سَبَقَتْ لَهُمْ مِنَّا الْحُسْنى أُولئِكَ عَنْها مُبْعَدُونَ .  كسانى كه در خواستن نيكى از ما ، سابقه دارند ، از آتش دوزخ دورند .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n102 -  لا يَسْمَعُونَ حَسِيسَها وَ هُمْ فِي مَا اشْتَهَتْ أَنْفُسُهُمْ خالِدُونَ .  آن كسان آواز آتش را نمىشنوند و در آنچه دلهاشان خواهان است جاويدانند .\r\n103 -  لا يَحْزُنُهُمُ الْفَزَعُ الْأَكْبَرُ وَ تَتَلَقَّاهُمُ الْمَلائِكَةُ هذا يَوْمُكُمُ الَّذِي كُنْتُمْ تُوعَدُونَ . \r\nبيم مهين و ترس بزرگ آنان را اندوهگين نكند و فرشتگان به ديدن آنها مىآيند و مىگويند : اين است آن روزى كه به شما وعده داده شده بود .\r\n104 -  يَوْمَ نَطْوِي السَّماءَ كَطَيِّ السِّجِلِّ لِلْكُتُبِ كَما بَدَأْنا أَوَّلَ خَلْقٍ نُعِيدُهُ وَعْداً عَلَيْنا إِنَّا كُنَّا فاعِلِينَ .  آن روز كه آسمانها را درنورديم ، مانند درنورديدن نوشته‌ها در كتاب و در نامه‌ها است ، همچنان‌كه مردم را در آغاز آفريديم ، دوباره آفرينش آنها را از سر گيريم همان گونه كه وعده داده بوديم ، ما اين كار را كننده‌ايم .\r\n105 -  وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ .  هرآينه در كتاب ( آسمانى داود ) در زبور بعد از يادها كه در آن كرديم ، نوشتيم كه : بندگان صالح من وارث زمين خواهند بود و آنان در اين جهان از جهانيان ميراث برند .\r\n106 -  إِنَّ فِي هذا لَبَلاغاً لِقَوْمٍ عابِدِينَ .  در اين سخن ( قرآن ) آگاهى است براى گروه خداپرستان .\r\n107 -  وَ ما أَرْسَلْناكَ إِلَّا رَحْمَةً لِلْعالَمِينَ .  ما تو را نفرستاديم مگر رحمت و بخشايش براى جهانيان .\r\n108 -  قُلْ إِنَّما يُوحى إِلَيَّ أَنَّما إِلهُكُمْ إِلهٌ واحِدٌ فَهَلْ أَنْتُمْ مُسْلِمُونَ .  بگو ( اى محمّد ) كه به من پيغام و فرمان مىدهند كه خداى شما يكتا و يگانه است ، پس آيا شما گردن مىنهيد و مىگرويد ؟\r\n109 -  فَإِنْ تَوَلَّوْا فَقُلْ آذَنْتُكُمْ عَلى سَواءٍ وَ إِنْ أَدْرِي أَ قَرِيبٌ أَمْ بَعِيدٌ ما تُوعَدُونَ .  ( اى محمّد ) اگر آنان از اسلام برگردند ، تو بگو من شما را همسان آگاه كردم و من نمىدانم كه آيا آنچه به شما وعده مىدهند ( از رستاخيز و عذاب ) نزديك است يا دور ؟\r\n110 -  إِنَّهُ يَعْلَمُ الْجَهْرَ مِنَ الْقَوْلِ وَ يَعْلَمُ ما تَكْتُمُونَ .  خداوند بلند گفتن هر سخن را مىداند و آنچه شما پنهان مىداريد هم مىداند .\r\n111 -  وَ إِنْ أَدْرِي لَعَلَّهُ فِتْنَةٌ لَكُمْ وَ مَتاعٌ إِلى حِينٍ .  من نمىدانم شايد اين ( گذاشتن شما به درنگ و نشتابيدن به عذاب ) آزمايش شما است ؟ و برخوردارى چندى است تا روز رستاخيز ؟\r\n112 -  قالَ رَبِّ احْكُمْ بِالْحَقِّ وَ رَبُّنَا الرَّحْمنُ الْمُسْتَعانُ عَلى ما تَصِفُونَ .  بگو پروردگارا ، كار بسزا برگزار كن و خداى ما رحمن است كه يارى خواستن از او است در كشيدن بار آن ناسزاها و دروغها كه او را به آنها مىستائيد !\r\n\r\nتفسير ادبى و عرفانى\r\n\r\nسوره 21 آيه 101\r\n101 -  إِنَّ الَّذِينَ سَبَقَتْ لَهُمْ مِنَّا الْحُسْنى .  آيه . در بدايت عنايت بايد ، تا در نهايت ولايت باشد ، يك ذرّه عنايت ازلى بهتر از نعيم دو جهانى است ، او را كه نواختند در ازل نواختند و او را كه خواندند در ازل خواندند ، دوستان او در ازل جام لطف نوشيدند و جامهء فضل پوشيدند ، خلعتها در ازل بنام دوستان دوخته و پرداخته و امروز آن را مىرساند ! دير است كه با تو راز مىگويند و تو اكنون مىشنوى ! جلال عزّت او قديم است و تو امروزى دانى ، اين است\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nحقيقت حسن ازلى كه دوستان را سابق شد ، و خداوند بر آنها منّت نهاد و سرانجام اهل سعادت بيان كرد كه :\r\n\r\nسوره 21 آيه 103\r\n103 -  لا يَحْزُنُهُمُ الْفَزَعُ الْأَكْبَرُ .  آيه . روز رستاخيز آنان را بيم از عذاب رستاخيز نباشد و در انجمن بزرگ و عرصهء سترك ، نداى  هذا يَوْمُكُمُ الَّذِي كُنْتُمْ تُوعَدُونَ  شنوند . اين كرامت و نوازشى است كه فردا روز رستاخيز به مردم با ايمان رسد ، امّا امروز دلهاى ايشان چنان است كه مىگويد : دلهاى مشتاق روشن است به نور الهى ، چون آتش شوق ايشان آسمان و زمين عرش و كرسى را روشن كند ، آنگاه حق‌تعالى خطاب كند كه : اى مقرّبان حضرت ، اينان مشتاقان جلال و جمال منند ، گواه مىكنم شما را كه شوق من به ايشان بيش از شوق ايشان به من است !\r\n\r\nسوره 21 آيه 104\r\n104 -  يَوْمَ نَطْوِي السَّماءَ .  آيه . آسمان گنبد بلندى است كه دوستان خدا زير آنند و زمين فرش گسترده‌ايست كه روى آن قرار دارند ، و چون از دنيا رفتند ، برحسب عادت ، ديار آن خراب مىگردد ، و زمين كه در آن گناهكارى شده غير از آن زمين مىشود و آسمان هم درهم نورديده مىشود تا پيمودن مسافت براى دوستان كوتاه گردد !\r\n\r\nسوره 21 آيه 105\r\n105 -  وَ لَقَدْ كَتَبْنا فِي الزَّبُورِ .  آيه . نوشتن در اين آيت به معنى اخبار است و ذكر تورات و صالحان امّت اسلام است ، بدين بيان كه : موسى را در تورات و داود را در زبور خبر داديم كه امّت محمّد شايستگان و برگزيدگان مااند و خاصگيان حضرت مااند ، هرچند به صورت بيگاه خاستند اما به معنى به گاه خاستند ، بيگاه‌خيزان بودند در عالم قدرت ، امّا به گاه خيزان بودند در عالم مشيّت ! بامداد مشيّت الهى سر مىزد كه ايشان برخاسته بودند ، همه را به اول آورديم و ايشان را به آخر ، تا خوارى همه با ايشان بگوئيم و رازهاى ايشان با كس نگوئيم ! !\r\n\r\nسوره 21 آيه 107\r\n107 -  وَ ما أَرْسَلْناكَ إِلَّا رَحْمَةً لِلْعالَمِينَ .  آيه . در روزگار فترت ( عصر جاهليّت ) پيش از مبعث مصطفى كه جمال اسلام روى در نقاب عزّت كشيده بود ، گروهى بودند كه راه آنها جز كورى و گمراهى نبود ! كه ناگاه آفتاب دولت شرع محمّدى از افق اقبال خداوندى پديد آمد . و رحمت بر اين جهانيان بود .\r\nلطيفه : آورده‌اند كه تبّع پادشاه حمير كاهن خود را گفت : هيچ پادشاهى يا بى كه از كشور من افزونى داشته باشد ؟ گفت آرى ، پيغمبرى در راه است كه مملكت او بر همه مملكتها افزون‌تر باشد ، مهترى و سرورى كه در پيشانى او نور سجود و در ابروى او نور خضوع و در موى او نور جمال و در چشم او نور عبرت و در روى او نور رحمت و در ميان دو شانهء او نور نبوّت و در دل او نور معرفت و در سر او نور محبّت و در كلام او نور حكمت بود !\r\n\r\nسورهء - 22 - حج - ( مدنى ) 78 آيه\r\n\r\nتفسير لفظى [ آيات 1 الى 17 
  ]\r\n بِسْمِ اللَّهِ الرَّحْمنِ الرَّحِيمِ  - بنام خداوند بخشندهء مهربان .\r\n1 -   يا أَيُّهَا النَّاسُ اتَّقُوا رَبَّكُمْ إِنَّ زَلْزَلَةَ السَّاعَةِ شَيْءٌ عَظِيمٌ .   اى مردم از عذاب خداوند بپرهيزيد كه جنبش و لرزهء رستاخيز چيز بزرگى است .\r\n2 -  يَوْمَ تَرَوْنَها تَذْهَلُ كُلُّ مُرْضِعَةٍ عَمَّا أَرْضَعَتْ وَ تَضَعُ كُلُّ ذاتِ حَمْلٍ حَمْلَها وَ تَرَى النَّاسَ سُكارى وَ ما هُمْ بِسُكارى وَ لكِنَّ عَذابَ اللَّهِ شَدِيدٌ .  آن روز كه ( زلزله ) بينيد ، زن شيرده از دادن شير به بچه غافل مىشود و هر بارورى آنچه دارد از بار خويش مىنهد ! و مردمان را در ديدار چشم ، مستان بينى درحالىكه مست نيستند ! لكن عذاب خداوند كه بينند بسيار سخت است .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n3 -  وَ مِنَ النَّاسِ مَنْ يُجادِلُ فِي اللَّهِ بِغَيْرِ عِلْمٍ وَ يَتَّبِعُ كُلَّ شَيْطانٍ مَرِيدٍ .  از جملهء مردم كسانى هستند كه در خدا بدون دانش مجادله و پيكار كنند و از شيطان راندهء درگاه پيروى مىكنند !\r\n4 -  كُتِبَ عَلَيْهِ أَنَّهُ مَنْ تَوَلَّاهُ فَأَنَّهُ يُضِلُّهُ وَ يَهْدِيهِ إِلى عَذابِ السَّعِيرِ .  دربارهء آن ديو نوشته شده كه هركس به او گرود ، وى را گمراه و بيراه كند و او را به آتش سوزانده رهبرى نمايد !\r\n5 -  يا أَيُّهَا النَّاسُ إِنْ كُنْتُمْ فِي رَيْبٍ مِنَ الْبَعْثِ فَإِنَّا خَلَقْناكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ مِنْ مُضْغَةٍ مُخَلَّقَةٍ وَ غَيْرِ مُخَلَّقَةٍ لِنُبَيِّنَ لَكُمْ وَ نُقِرُّ فِي الْأَرْحامِ ما نَشاءُ إِلى أَجَلٍ مُسَمًّى ثُمَّ نُخْرِجُكُمْ طِفْلًا .  اى مردم اگر از انگيختن پس از مرگ در شكّ هستيد ، ( نشان توانائى ما اين است كه ) ما شما را از خاك پس از آن از نطفهء ( جرم ) پس از آن از خون بسته ، پس از آن از پارهء گوشت تمام آفريده يا نه تمام آفريده آفريديم ، تا به شما روشن سازيم ( كه ما مىتوانيم ) و آن را تا مدت معيّن در زه‌دانها جاى دهيم هرچه كه بخواهيم ! سپس شما را ( از شكم مادر ) نوزادانه بيرون آريم !  لِتَبْلُغُوا أَشُدَّكُمْ وَ مِنْكُمْ مَنْ يُتَوَفَّى وَ مِنْكُمْ مَنْ يُرَدُّ إِلى أَرْذَلِ الْعُمُرِ لِكَيْلا يَعْلَمَ مِنْ بَعْدِ عِلْمٍ شَيْئاً وَ تَرَى الْأَرْضَ هامِدَةً فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ وَ أَنْبَتَتْ مِنْ كُلِّ زَوْجٍ بَهِيجٍ .  تا آنكه به جوانى و زورمندى خويش برسيد ، و از شما كسانى هستند كه او را در جوانى مىميرانند و از شما كسانى هستند كه او را تا بتر عمر پس باز مىبرند ! تا آنكه در وقت پيرى چيزى نداند ! پس از آنكه در جوانى دانسته است ، ( همچنين ) زمين را بينى كه مرده و فروشده ، همين‌كه آب بر ان فرستاديم زنده مىشود و بجنبد و نمو كند و از هر نوعى گياه‌ها و ميوه‌هاى نيكو و خوش بروياند .\r\n6 -  ذلِكَ بِأَنَّ اللَّهَ هُوَ الْحَقُّ وَ أَنَّهُ يُحْيِ الْمَوْتى وَ أَنَّهُ عَلى كُلِّ شَيْءٍ قَدِيرٌ .  ( اين‌گونه كارها ) به اين جهت است كه خداى يگانه بر حق است و مرده را زنده مىكند و بر هر چيزى توانا است .\r\n7 -  وَ أَنَّ السَّاعَةَ آتِيَةٌ لا رَيْبَ فِيها وَ أَنَّ اللَّهَ يَبْعَثُ مَنْ فِي الْقُبُورِ .  و اينكه رستاخيز ، روز آمدنى است بىشك و ترديد در آن ! و اينكه خداوند كسانى كه در گورها هستند برمىانگيزاند .\r\n8 -  وَ مِنَ النَّاسِ مَنْ يُجادِلُ فِي اللَّهِ بِغَيْرِ عِلْمٍ وَ لا هُدىً وَ لا كِتابٍ مُنِيرٍ .  و از مردمان كسانى هستند كه در خداى تعالى پيكار و جدال كنند بدون دانش و بدون راهنمائى و بدون نامهء روشن ! !\r\n9 -  ثانِيَ عِطْفِهِ لِيُضِلَّ عَنْ سَبِيلِ اللَّهِ لَهُ فِي الدُّنْيا خِزْيٌ وَ نُذِيقُهُ يَوْمَ الْقِيامَةِ عَذابَ الْحَرِيقِ .  متكبّروار گردن بلند كردن و خم و پيچ در خود دادن تا از راه خدا گم شود ! كه او راست در اين جهان خوارى و رسوائى و روز رستاخيز هم عذاب آتش به او مىچشانيم .\r\n10 -  ذلِكَ بِما قَدَّمَتْ يَداكَ وَ أَنَّ اللَّهَ لَيْسَ بِظَلَّامٍ لِلْعَبِيدِ .  ( به او گويند ) اين به آن سبب است كه ( عمل ) دستهاى تو آنها را پيش فرستاده و اينكه خداوند مر بندگان را ستمكار نيست .\r\n11 -  وَ مِنَ النَّاسِ مَنْ يَعْبُدُ اللَّهَ عَلى حَرْفٍ فَإِنْ أَصابَهُ خَيْرٌ اطْمَأَنَّ بِهِ وَ إِنْ أَصابَتْهُ فِتْنَةٌ انْقَلَبَ عَلى وَجْهِهِ خَسِرَ الدُّنْيا وَ الْآخِرَةَ ذلِكَ هُوَ الْخُسْرانُ الْمُبِينُ .  از مردمان كسانى هستند كه خدا را با شك و به زبان پرستش كنند ( نه به دل ) اگر او را خوبى رسيد دل آرام شود و اگر آزمونى رسيد ، به روى خويش باز گردد ! كه او زيان كار هر دوجهان است و زيان دين و دنيا دارد و اين زيانى است آشكار و روشن !\r\n12 -  يَدْعُوا مِنْ دُونِ اللَّهِ ما لا يَضُرُّهُ وَ ما لا يَنْفَعُهُ ذلِكَ هُوَ الضَّلالُ الْبَعِيدُ .  جز خدا را مىخواند\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nو چيزى را مىپرستد ! كه براى او نه سود دارد نه زيان ، اين گمراهى دورى است ! ( اصلا سود ندارد ! )\r\n13 -  يَدْعُوا لَمَنْ ضَرُّهُ أَقْرَبُ مِنْ نَفْعِهِ لَبِئْسَ الْمَوْلى وَ لَبِئْسَ الْعَشِيرُ .  چيزى را مىپرستد كه زيانش بيش از سود آن است ، هرآينه چه بد خداوندى است بت و چه بد همسازى است !\r\n14 -  إِنَّ اللَّهَ يُدْخِلُ الَّذِينَ آمَنُوا وَ عَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الْأَنْهارُ إِنَّ اللَّهَ يَفْعَلُ ما يُرِيدُ .  خداوند مؤمنان و نيكوكاران به بهشت‌ها وارد مىكند ، كه جوىها از زير درختان آن روان است و خداوند آن كند كه خود خواهد .\r\n15 -  مَنْ كانَ يَظُنُّ أَنْ لَنْ يَنْصُرَهُ اللَّهُ فِي الدُّنْيا وَ الْآخِرَةِ فَلْيَمْدُدْ بِسَبَبٍ إِلَى السَّماءِ ثُمَّ لْيَقْطَعْ فَلْيَنْظُرْ هَلْ يُذْهِبَنَّ كَيْدُهُ ما يَغِيظُ .  كسى كه چنين پندارد كه خداوند پيغمبر خود را يارى نخواهد كرد ، بايد ريسمانى بسوى آسمان كشد . پس از آن آن را ( به آويختن گلو در آن ) بگسلد ، پس از آن ببيند آن ساز و ساخت و كوشش كه باعث خشم او شده از ميان مىبرد يا نه ؟ ( خشمى كه از يارى خداوند به رسولش ، به آنها روى مىكند ) .\r\n16 -  وَ كَذلِكَ أَنْزَلْناهُ آياتٍ بَيِّناتٍ وَ أَنَّ اللَّهَ يَهْدِي مَنْ يُرِيدُ .  همچنين او را ( محمّد ) سخنهاى روشن و درست و پاك فروفرستاديم و خداوند هركس را كه بخواهد راه مىنمايد .\r\n17 -  إِنَّ الَّذِينَ آمَنُوا وَ الَّذِينَ هادُوا وَ الصَّابِئِينَ وَ النَّصارى وَ الْمَجُوسَ وَ الَّذِينَ أَشْرَكُوا إِنَّ اللَّهَ يَفْصِلُ بَيْنَهُمْ يَوْمَ الْقِيامَةِ إِنَّ اللَّهَ عَلى كُلِّ شَيْءٍ شَهِيدٌ .  كسانى كه ايمان آوردند و آنها كه جهود شدند و صابيان « 1 » و ترسايان و گبران « 2 » و كسانى كه بت را انباز گرفتند ( مشركان ) خداوند در روز قيامت كار آنها را برگزار و حكم مىكند ، چون خداى تعالى بر هر چيزى دانا و گواه است .\r\n\r\nتفسير ادبى و عرفانى\r\n\r\nسوره 22 آيه 0\r\n بِسْمِ اللَّهِ الرَّحْمنِ الرَّحِيمِ  - به نام خداوند كريم مهربان ، پناه درويشان ، همراه بازپس‌ماندگان . كريمى كه ناپاكى ناپاكان او را گزند ندهد ، جوادى كه التماس گدايان او را به ستوه نيارد ، لطيفى كه ناشايسته را به فضل خود شايسته كند ، كريمى كه بندهء گناهكار را از پليدى مىشويد ، و پاك بيرون مىآورد ، بزرگ پادشاهى ، نيك خداوندى ، مهر پيوندى ، راحت نمائى ، دلگشائى ، مهرافزائى ، كه عابدان وصف بزرگوارى ( و رحمن و رحيمى ) تو شنودند ، گردنها بسته كردند و پادشاهان وصف تو شنيدند از بيم هيبت و سطوت تو گردن نهادند ! و گناهكاران صفت رحمت تو را شنيدند اميدوار شدند و به زبان حال گويند :\r\n دست‌مايهء بندگانت ، گنج خانهء فضل تو است * كيسهء امّيد از آن دوزد ، همى اميدوار \r\n\r\nسوره 22 آيه 1\r\n1 -   يا أَيُّهَا النَّاسُ .   آيه . نداى علامت است و  يا أَيُّهَا الَّذِينَ آمَنُوا ، *  نداى كرامت است ، نداى\r\n\r\n\r\n","description":"","footnote":"\r\n( 1 ) صابيان قومى ستاره‌پرست بودند كه از مسيحيان جدا شده و امروز در عراق و خوزستان بقيهء آنها هستند و شغل عمدهء آنها زرگرى است .\r\n( 2 ) 2 ز اينكه گبران يا مغان ( منظور زردشتيها است ) خارج از مشركين و در رديف نصارى قرار داده شده ، به حق معلوم مىشود كه آنان خداى يگانه‌پرست بودند چنان كه ( آوستا ) كتاب آسمانى آنها همچنين است .\r\n","page_name":" 84 ","page_number":84},
  {"content":"\r\n\r\nعلامت به عامهء مردم است و نداى كرامت به خاصان است ، نداى علامت ، تخويف است و تحذير ، و نداى كرامت تشريف است و تبشير .\r\n  . . . اتَّقُوا رَبَّكُمْ .   اين دو كلمه ، يكى قهر است يكى لطف .   اتَّقُوا   قهر است كه مىداند به عدل خويش و   رَبَّكُمْ   لطف است كه مىنمايد به فضل خويش و بنده را ميان قهر و لطف نگاه مىدارد ، تا در بيم و اميد زندگى كند ! چون در بيم باشد به كار خود مىنگرد و مىزارد ( زارى مىكند ) چون در اميد بود به لطف خداوند مىنگرد و مىنازد ! چون به خود نگرد همه سوز و نياز شود ، و چون به حق نگرد همه راز و ناز شود .\r\nپير طريقت گفت : خدايا ، گاهى به خود نگرم گويم از من زارتر كيست ؟ گاهى به تو نگرم گويم از من بزرگوارتر كيست ؟ بنده چون به عمل خود نگرد به زبان تحقير از كوفتگى و شكستگى خود گويد :\r\n پرآب دو ديده و ، پرآتش جگرم * پرباد دو دستم و ، پر از خاك سرم \r\nو چون به لطف الهى و فضل ربّانى نگرد ، به زبان شادى و نعمت آزادى گويد :\r\n چه كند عرش ، كه او غاشيهء من نكشد ؟ * چون به دل غاشيهء حكم و قضاى تو كشم \r\n بوى جان آيدم از لب ، چو حديث تو كنم * شاخ عزّ رويدم از دل ، چو بلاى تو كشم \r\n  . . . إِنَّ زَلْزَلَةَ السَّاعَةِ شَيْءٌ عَظِيمٌ .   آيه . زلزلهء رستاخيز را چه شرح و نشان توان داد ؟ كه خداوند مىفرمايد :\r\n  شَيْءٌ عَظِيمٌ .   چيزى بزرگ است ، روزى و چه روزى ! ساعتى و چه ساعتى ! كارى و چه كارى ! روز بازارى و چه روز بازارى ! سراپردهء عزّت به صحراى قدرت زده ، بساط عظمت گسترده ، ترازوى عدل آويخته ، صراط راستى باز كشيده ، زبانهاى فصيح همه گنگ و لال گشته ، عذرها همه باطل كرده كه فرمود : امروز روزى است كه سخن نمىگويند و اجازهء عذرخواهى نمىدهند . چه بسا پرده‌ها كه آن روز دريده گردد ! چه بسا نسبها كه بريده شود ! بسا سپيدرويان كه سياه‌رو گردند ! بسا پارسايان كه رسوا شوند ! بسا كلاه جاه و جلال دولتها كه در خاك خوارى افكنند ! و بسا منشور پادشاهان كه آن را خطّ عزل بركشند ! كه امروز روز فرمان حق است ! چه بسا پدران كه در ته دوزخ فرياد مىكشند و فرزندانشان در مرغزار بهشت مىخرامند ! كه آن روز پدر را به گناه پسر و پسر را به گناه پدر نمىگيرند !\r\nنوشته‌اند در اخبار : كه از سياست روز جزا ، آدم صفى پيش آيد و گويد بار خدايا ، مرا بگذار ، و با فرزندان من تو دانى چه كنى ؟ - نوح نوحه‌كنان پيش آيد و گويد : خداوندا ، بر ضعف و درماندگى من رحمت كن ! موسى و عيسى هريك پيش آيند و گويند بار الها ، ما هر يكى به خود درمانده‌ايم بما رحمت نما ! و همگى به زبان ناتوانى در حالت درماندگى فرياد : وا نفساه نفسى نفسى ( خودم ، خودم ) بلند كنند ! .\r\nدر آن ميان سيّد دو جهان ، ستارهء زمين و آسمان ، پسنديدهء خداوند رحمان ، در صحراى قيامت ظاهر شود ، همچنان‌كه ماه دو هفته ، عالم را روشن كند و فلك گلشن شود ، سيّد بنىآدم جمال و كمال خود بنمايد و روشنائى رخسار وى به جهان رستاخيز افتد ، امّت من امّت من گويد ، و اهل ايمان را سعادت و امان پديد آيد ، چنان كه آفتاب اندر فلك به ستارگان همى گذر كند ، آن مهتر عالم هم به مؤمنان گذر همىكند ! و به رخسار آنان نظر همىافكند ! و اهل ايمان را به شفاعت همىدارد . !\r\n\r\nسوره 22 آيه 5\r\n5 -  يا أَيُّهَا النَّاسُ إِنْ كُنْتُمْ فِي رَيْبٍ مِنَ الْبَعْثِ .  آيه . اگر در راستى روز رستاخيز شك داريد\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبدانيد كه : تركيب تن آدمى در آفرينش ، دليلى روشن بر منكران بعث است كه مىگويد : من آن خداوندى هستم كه تن و هيكلى بدين زيبائى ، قدّى و قامتى و صورتى بدين نيكوئى ، از نطفه‌اى مهين ( خوار و خرد ) در قرارگاهى مكين ( زهدان ) آفريدم ، تن و هيكلى كه اگر تأمل كنى دريابى كه همان گونه كه در آسمان ( ما ) هفت فلك مرتب كرده ! در بدن آدمى هم هفت عضو بهم آميخته ! كه عبارتند از : آب ، خاك ، گوشت ، پوست ، رگ ، پى ، استخوان ! و چنان كه فلك بر دوازده بخش آمده ، آدمى را هم دوازده سوراخ بخشيده : دو چشم و دو گوش و دو بينى دو پستان و دو راه معتاد و دهان و ناف است ! و همان گونه كه در فلك آسمان ( ما ) هفت ستاره است « 1 » آدمى هم داراى هفت قوه است نيروى بينائى ، شنوائى ، چشائى ، بويائى ، مالشى ، و نيروى سخن‌گوئى و خردمندى است و اصل همهء اين نيروها در دل ( قلب ) است چنان كه پيغمبر در حديثى به اين امر اشاره فرموده و گويد : در داخل بدن آدمى تكه گوشتى است كه چون او درست و سالم و صالح باشد ، ساير بدن آدمى هم سالم و درست و صالح است ! « 2 » و اين هم مانندىها ، همه اعتبار جسد آدمى به عالم علوى است .\r\nاما در عالم سفلى ، تن آدمى همچون زمين ، استخوانها همچون كوه‌ها ، مخ و مغز همچون كانها ، اندرون تن همچون درياها ، رگها و روده‌ها همچون جوىها ، گوشت تن همچون خاك ، موى تن همچون گياه ، پيش‌روى چون خاور ، پشت سر چون باختر ، راست چون جنوب ، و سمت چپ چون شمال ، نفس چون باد ، سخن چون رعد ، صدا چون صاعقه ، خنده چون نور ، غم و اندوه چون تاريكى ، گريه چون باران ، روزگار كودكى چون بهار روزگار جوانى تابستان ، روزگار پيرى چون پائيز ، روزگار كهن‌سالى چون زمستان ! و همىدان كه هيچ حيوان و نبات و صامت و ناطق نيست كه خاصيت او در اين نقطهء خاكى نيابى ! از اينجا است كه بزرگان دين گفته‌اند :\r\nلطيفه : همه چيز در آدمى بازيابى و آدمى را در هيچ چيز بازنيابى و اين تن بدين صفت كه شنيدى مانند تختى است كه شاهى بر آن نشسته كه آن را دل گويند « 3 » و او را با اين خاك تيره خويشاوندى نه ! و هم چون زندانى ، او را آرام و قرارى نه ! شب و روز در اين انديشه كه كى از اين قفس تن رها شود و به جهان  ارْجِعِي إِلى رَبِّكِ  رود و پيوسته گويد :\r\n كى باشد كاين قفس پردازم * در باغ خدائى آشيان سازم \r\n\r\nسوره 22 آيه 6\r\n6 -  ذلِكَ بِأَنَّ اللَّهَ هُوَ الْحَقُّ وَ أَنَّهُ يُحْيِ الْمَوْتى .  آيه . اين اختلاف احوال مردم به اين سبب بيان نمود كه وى به راستى خدا است و خدائى را سزا است ، وجودى كه فناء در او راه نه ! موصوفى كه صفات او به عقل آدمى دريافت نه ! خلق آفريد چنان كه خواستهء او بود ، و كسانى را برگزيد كه خواست او بود ، در آفريدن خلق از شركت ، مقدّس ، و در گزيدن پيمبران از تهمت ، منزّه ، تنها به تقاضاى قدرت به وجود آورد و به تقاضاى رحمت بر پا داشت و به تقاضاى غيرت بسوى عدم برد و به تقاضاى حكمت حشر كرد !\r\nلطيفه : خداوند يگانه ، مخلوق را براى اظهار قدرت خلق كرد ! و براى اظهار كرم روزى داد ، و براى اظهار جبروت ميرانيد ، و در آخر براى كيفر و پاداش دوباره زنده كرد ! چنان كه آدمى ، نخست نطفه بود ، به قدرت خود\r\n\r\n\r\n","description":"","footnote":"\r\n( 1 ) علت تعبير فلك آسمان به هفت فلك و هفت ستاره آنست كه در صدر اسلام سيارات ديگر عالم شمسى كشف نشده بود و آنچه مىديدند مىنمودند !\r\n( 2 ) ملاحظه كنيد پيغمبر اسلام در چهارده قرن پيش اهميت وجود قلب را در بدن آدمى چسان شناخته و تعريف مىكند كه تن درستى و سلامتى و صلاحيت و پاكى آدمى را به قلب ( دل ) او مىپيوندد !\r\n( 3 ) در اين تعبير روح و دل يكى فرض شده كه آن غير از قلب آدمى است چون دل بر دو گونه است مادى و معنوى !\r\n","page_name":" 86 ","page_number":86},
  {"content":"\r\n\r\nآن را علقه گردانيد ، به مشيّت خود آن را مضغه « 1 » ساخت ، به ارادهء خود استخوان پديد آورد و به جود خويش با جامهء گوشت ، استخوانها را پوشانيد !\r\n\r\nتفسير لفظى [ آيات 18 الى 25 
  ]\r\n18 -  أَ لَمْ تَرَ أَنَّ اللَّهَ يَسْجُدُ لَهُ مَنْ فِي السَّماواتِ وَ مَنْ فِي الْأَرْضِ وَ الشَّمْسُ وَ الْقَمَرُ وَ النُّجُومُ وَ الْجِبالُ وَ الشَّجَرُ وَ الدَّوَابُّ وَ كَثِيرٌ مِنَ النَّاسِ وَ كَثِيرٌ حَقَّ عَلَيْهِ الْعَذابُ .  آيا نمىدانى ( اى محمّد ) هركه در آسمانها و در زمين است و آفتاب و ماه و ستاره‌ها و كوه‌ها و درختها و جاندارها و بسيارى از مردم ، خدا را سجده مىكنند ؟ و بسيارى از مردم هم شايستهء عذاب خدائى هستند  وَ مَنْ يُهِنِ اللَّهُ فَما لَهُ مِنْ مُكْرِمٍ إِنَّ اللَّهَ يَفْعَلُ ما يَشاءُ .  و هركس را كه خداوند خوار كرد ، نوازنده‌اى ندارد ، كه خداوند آن كند كه خود خواهد .\r\n19 -  هذانِ خَصْمانِ اخْتَصَمُوا فِي رَبِّهِمْ فَالَّذِينَ كَفَرُوا قُطِّعَتْ لَهُمْ ثِيابٌ مِنْ نارٍ يُصَبُّ مِنْ فَوْقِ رُؤُسِهِمُ الْحَمِيمُ .  اين دو گروه جنگ‌كنان در خدائى خداوند خويش باهم درآويختند ( يكى مىگفت خدا يكى است ، ديگر با انباز مىگفت ! ) امّا آنان كه كافر شدند ( مشركان ) جامه‌اى از آتش بر ايشان بريدند ! و روى سرهايشان آب گرم مىريزند !\r\n20 -  يُصْهَرُ بِهِ ما فِي بُطُونِهِمْ وَ الْجُلُودُ .  با آن آب داغ آنچه در شكمشان است و نيز پوستها را مىگدازند !\r\n21 -  وَ لَهُمْ مَقامِعُ مِنْ حَدِيدٍ .  و ايشان راست سركوبىهاى آهنين !\r\n22 -  كُلَّما أَرادُوا أَنْ يَخْرُجُوا مِنْها مِنْ غَمٍّ أُعِيدُوا فِيها وَ ذُوقُوا عَذابَ الْحَرِيقِ .  هرگاه خواهند كه از آن غم بيرون روند ، آنان را برمىگردانند ( و مىگويند ) اين عذاب سوزان را بچشيد !\r\n23 -  إِنَّ اللَّهَ يُدْخِلُ الَّذِينَ آمَنُوا وَ عَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الْأَنْهارُ يُحَلَّوْنَ فِيها مِنْ أَساوِرَ مِنْ ذَهَبٍ وَ لُؤْلُؤاً وَ لِباسُهُمْ فِيها حَرِيرٌ .  كسانى كه ايمان آوردند و كارهاى نيك كردند خداوند آنها را در بهشتهائى درآرد كه جوىهاى آب زير ( درختان ) آن روان است و در آنجا آنان را از دست بندهاى زرّين و مرواريد آرايش مىدهند و جامهء آنان از ابريشم است .\r\n24 -  وَ هُدُوا إِلَى الطَّيِّبِ مِنَ الْقَوْلِ وَ هُدُوا إِلى صِراطِ الْحَمِيدِ .  و راهنمائى مىكنند آنان را با سخنان پاك و رهبرى مىكنند آنان را به راه ستوده و استوار .\r\n25 -  إِنَّ الَّذِينَ كَفَرُوا وَ يَصُدُّونَ عَنْ سَبِيلِ اللَّهِ وَ الْمَسْجِدِ الْحَرامِ الَّذِي جَعَلْناهُ لِلنَّاسِ سَواءً الْعاكِفُ فِيهِ وَ الْبادِ وَ مَنْ يُرِدْ فِيهِ بِإِلْحادٍ بِظُلْمٍ نُذِقْهُ مِنْ عَذابٍ أَلِيمٍ .  آنان كه كافر شدند و مردم را از راه خدا برمىگردانند و از مسجد حرام كه شهرى و بيابانى و غريب و خودى در آن يكسان است مىرانند ! و هركسى كه در آنجا كژكارى كند و ستمگرى جويد ، از عذاب دردناك او را مىچشانيم .\r\n\r\nتفسير ادبى و عرفانى\r\n\r\nسوره 22 آيه 18\r\n18 -  أَ لَمْ تَرَ أَنَّ اللَّهَ يَسْجُدُ لَهُ مَنْ فِي السَّماواتِ وَ مَنْ فِي الْأَرْضِ .  آيه . بدانكه هرچه در آسمان\r\n\r\n\r\n","description":"","footnote":"\r\n( 1 ) اين كلمات ، در تفسير لفظى بيان و ترجمه شده\r\n","page_name":" 87 ","page_number":87},
  {"content":"\r\n\r\nو زمين است و جانوران و جمادات ، خداى را سجده كنند ، برخى از آن سجده‌ها را آدمى به عقل خود فرايافت و از ادراك آن ناتوان نه ، و بر دانش وى پوشيده نه ! مانند سجود فرشتگان در آسمانها و مؤمنان در زمين ، و بعضى ديگر از سجده‌ها است كه عقل آن را نمىپذيرد و دل در آن مىشورد ولى دين آن را قبول مىكند ، و خداوند به درستى آن گواهى مىدهد ، سجدهء آفتاب و ماه و ستارگان و درختان و جنبندگان است كه خداوند در قرآن آن را ياد كرده و آنچه كه بر خرد محال است خداوند به آن قادر بر كمال است ، معقول و نامعقول را مقدّر است و مقتدر ، فاطر است و مدبّر ، نه به اول عاجز و نه به آخر قاصر !\r\nاى جوانمرد ، حيلت در رزق محنت بار آورد ، و تكلّف در دين حيرت بر دهد ! نه رزق به دست ما است نه دين به عقل ما است ، هر دو را گردن بايد نهادن و كار به خدا سپردن ( و با توكل به او كار و كوشش كردن ) سخنان حق ، راست و استوار است هرچند بر خرد دشوارى است !\r\nببين اى جوانمرد ، خداوند در قرآن مىفرمايد :  ( جِداراً يُرِيدُ أَنْ يَنْقَضَّ )  ديوار مىخواست بيفتد ! ديوار كه اراده ندارد ! جاى ديگر  ( ثِيابٌ مِنْ نارٍ )  جامه‌ها از آتش به كافران در دوزخ مىپوشند ! - جامه كه از آتش ساخته نمىشود ! جاى ديگر :  ( إِنَّها شَجَرَةٌ تَخْرُجُ فِي أَصْلِ الْجَحِيمِ )  در دوزخ درختى آتشين است - درخت كه آتشين نمىشود ! جاى ديگر  ( قالَتا أَتَيْنا طائِعِينَ )  آسمان و زمين گفتند ما اطاعت داريم ) ! - جسم بىجان كه سخن نمىگويد ! جاى ديگر :  ( تَكادُ تَمَيَّزُ مِنَ الْغَيْظِ )  - آتش همچنان خشم كرد كه نزديك بود پاره شود :\r\nجسم بىجان كه خشم نمىكند ! جاى ديگر :  ( وَ تَقُولُ هَلْ مِنْ مَزِيدٍ )  دوزخ گفت آيا بازهم بيشتر ؟ ! - دوزخ كه سخن نمىگويد ؟ - جاى ديگر .  ( وَ يُسَبِّحُ الرَّعْدُ بِحَمْدِهِ ) ،  رعد خداوند را ستايش مىكند ! - رعد كه دانائى و گويائى ندارد ! جاى ديگر :   ( وَ انْشَقَّ الْقَمَرُ ) .   ! ماه در سير خود چگونه به دونيم شد و بر دو كوه نشست ! ( جاى ديگر :  ( الرَّحْمنُ عَلَى الْعَرْشِ اسْتَوى )  ! خداوند بر عرش مستوى است ! خدا كه مكان ندارد و در همه جا است ! ! همه اين‌ها را عقل ظاهر نمىپذيرد ولى خداوند به آن عيان و استوار ، و مسلمانان آنها را به نور هدايت پذيرفته و بدان ايمان آوردند و به نيروى اخلاص آراميدند و به مايهء بصيرت و بينائى ايستادند و آن را دين دانستند و تهمت به عقل خود زده و عيب را از سوى خود ديدند و همه را راست و درست از خدا دانستند « 1 » .\r\n . . . وَ مَنْ يُهِنِ اللَّهُ فَما لَهُ مِنْ مُكْرِمٍ .  آيه . بيچاره آن كس كه راندهء درگاه شده و در ازل داغ خسران بر رخسار او نهاده و به تازيانهء انتقام از مقام قربش براندند ! اين بيچاره ، سابقه‌اى رانده چنان كه خود دانسته ، عاقبتى نهاده چنان كه خود خواسته ، و كس را بر آن اطلاع نداده ! يكى را امروز جامهء شرك داد و تراز حرمان ! و فردا جامهء قطران با تراز هجران ! يكى را امروز جامهء پرهيزكارى داد و فردا جامهء ابريشمين ! در آن بوستان و آب روان و جفت جوان و دل شاد و جان خرّم ! !\r\n\r\nسوره 22 آيه 23\r\n23 -  يُحَلَّوْنَ فِيها مِنْ أَساوِرَ مِنْ ذَهَبٍ .  آيه . همان گونه كه امروز اهل معرفت متفاوتند و مؤمنان در ايمان كمى و بيشى دارند ، فردا در سراى جاودان هم هركسى برحسب حال خويش و بر اندازهء معرفت خويش ، نوازش و كرم بيند ، چنان كه عابدان را جامهء ابريشمين ، و دستينه‌هاى زرّين و مرواريد با حور عين ، و عارفان را جامهء تفريد\r\n\r\n\r\n","description":"","footnote":"\r\n( 1 ) اگر همهء آن تعبيرات و كلمات به ظاهر مخالف عقل آدمى آمده ، ليكن از باب فصاحت و بلاغت كلام اين همه تعبيرها و بيانها در حقيقت استعاره است كه در علم ادب و كلام پسنديده و عقل ادبى هم آن را مىپذيرد .\r\n","page_name":" 88 ","page_number":88},
  {"content":"\r\n\r\nدر درياى عيان غرقهء نور رحمن ، گروهى را به زيور بهشت بيارايند و گروهى هستند كه بهشت را به روشنى سيماى ايشان بيارايند !\r\n\r\nسوره 22 آيه 24\r\n24 -  وَ هُدُوا إِلَى الطَّيِّبِ مِنَ الْقَوْلِ .  آيه . گفتار پاك آنست كه از دعوى پاك است و از خودبينى و خودستائى دور ، و به نياز نزديك ، و به عجز خويش اقرار ، و به گناه خويش اعتراف كردن ، و به سوز و گداز ، اقتداء به آدم كردن و  ظَلَمْنا أَنْفُسَنا ،  گفتن است .\r\nعارفى بزرگوار گويد : من در اين امر نظر كردم : نزديكترين راه بسوى خدا اظهار نياز و دورترين راه اظهار دعوى كردن كه پرده‌اى زمخت ميان او و حق است يافتم ! و هيچ حجابى سخت‌تر از دعوى نيافتم ، اينك به راه ابليس نگر تا همه دعوى بينى و به راه آدم نگر تا همه نياز بينى .\r\nاى آدم تو خود مىگوئى : ما بر خود ستم كرديم . اى ابليس تو خود نيز گوئى : من بهتر و برترم ! همهء موجودات از كتم عدم به فضاى قضا آوردند و گياه نياز از خاك آدم رست ، تا مسجود فرشتگانش كردند ! و بر تخت خلافتش نشاندند ! و مقرّبان را پيش تخت وى به پاى كردند و از نياز او ذرّه‌اى كم نشد و باز گفت : خداوندا ، ما به خود ستم كرديم ! خداوندا ، آن همه فضل تو است و مسند خلافت عطاى تو است .\r\nنيز گويد : اى مسكين ، مردان خدا با نفس خود جنگى كردند و اين جنگ را هرگز روى صلح نيست !\r\nعزيزى گويد : روزى گناهى كردم ، سيصد هزار بار توبه كردم و هنوز خود را از آن گناه در خطر مىبينم مردان خدا نفس خويش را ضد دين يافتند و مرد دين با ضد دين به صلح كى تواند بود ؟ گاه آن نفس را به خوك و گاه به سگ وصف كردند ، هر نقشى كه برو كردند راست آمد مگر نقش دين !\r\n اى نفس خسيس همّت سودائى * بر هر سنگى كه بر زنم قلب آئى \r\n\r\nسوره 22 آيه 25\r\n25 -  سَواءً الْعاكِفُ فِيهِ وَ الْبادِ .  آيه . اشارت است به جوان‌مردى ، زيرا نزد جوان‌مرد ، مقيم و مسافر يكى هستند و در خانهء وى هركه فرود آيد حرمت دارد و دليل عمده سخن خداوند است كه مىگويد : در حرم من چه شهرنشين چه باديه‌نشين هر دو يك حال دارند و يك مقام ! كه هر زينهارى و هر خواهنده‌اى را به سراى جوانمردان و پناه كريمان راه بود و چون بازگردانند ، آنكه شكسته‌تر است بيشتر نوازند ، و هركه دور تر او را نزديكتر دارند !\r\n\r\nتفسير لفظى [ آيات 26 الى 37 
  ]\r\n26 -  وَ إِذْ بَوَّأْنا لِإِبْراهِيمَ مَكانَ الْبَيْتِ أَنْ لا تُشْرِكْ بِي شَيْئاً وَ طَهِّرْ بَيْتِيَ لِلطَّائِفِينَ وَ الْقائِمِينَ وَ الرُّكَّعِ السُّجُودِ .  ( ياد كن اى محمّد ) آنگاهى كه ما ابراهيم را در جايگاه خانه جاى ساختيم ، ( و گفتيم ) كه با ما چيزى را انباز نگيرى و خانهء مرا براى طواف‌كنندگان ( گرد خانه ) و اقامت‌كنندگان و نمازگزاران ( آن خانه ) پاك دارى .\r\n27 -  وَ أَذِّنْ فِي النَّاسِ بِالْحَجِّ يَأْتُوكَ رِجالًا وَ عَلى كُلِّ ضامِرٍ يَأْتِينَ مِنْ كُلِّ فَجٍّ عَمِيقٍ . \r\nو مردمان را بانگ زن به آهنگ خانهء ( من ) تا پيادگان و سواران بر شتران نزار و باريك ، از هر شاه راه دور بيايند .\r\n28 -  لِيَشْهَدُوا مَنافِعَ لَهُمْ وَ يَذْكُرُوا اسْمَ اللَّهِ فِي أَيَّامٍ مَعْلُوماتٍ عَلى ما رَزَقَهُمْ مِنْ بَهِيمَةِ الْأَنْعامِ فَكُلُوا مِنْها وَ أَطْعِمُوا الْبائِسَ الْفَقِيرَ .  تا به سودهائى كه ايشان را روا داشتم برسند ،\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nو خدا را ( به لبّيك گفتن ( در سه روزهء حج ) و از گاو و گوسفند و شتران كه آنها را روزى داده ياد كنند ، پس از آن از گوشت آنها بخوريد و به مستمندان درويش هم بخورانيد .\r\n29 -  ثُمَّ لْيَقْضُوا تَفَثَهُمْ وَ لْيُوفُوا نُذُورَهُمْ وَ لْيَطَّوَّفُوا بِالْبَيْتِ الْعَتِيقِ .  پس از آن چركيها را ( موى سر و ناخن ) از خود دور كنند و به نذرهاى خويش وفا كنند و كارهاى معين را انجام دهند و بر خانهء آزاد از ستم جبّاران ، طواف نمايند .\r\n30 -  ذلِكَ وَ مَنْ يُعَظِّمْ حُرُماتِ اللَّهِ فَهُوَ خَيْرٌ لَهُ عِنْدَ رَبِّهِ وَ أُحِلَّتْ لَكُمُ الْأَنْعامُ . \r\nآنچه گفتيم از اعمال حج همه دين خدا است و كسانى كه حرمتهاى خدا را بزرگ شمرند ( از حج و عمره و ساير مناسك ) پس آن حرمت نزد خداوند بهتر است براى آنان . و خوردن گوشت چهارپايان بر شما حلال است .  إِلَّا ما يُتْلى عَلَيْكُمْ فَاجْتَنِبُوا الرِّجْسَ مِنَ الْأَوْثانِ وَ اجْتَنِبُوا قَوْلَ الزُّورِ .  مگر آنچه حرام بودن آن بر شما خوانده شده ، پس از بتهاى پليد دورى كنيد و از سخن دروغ ساخته و كژ نهاده بپرهيزيد .\r\n31 -  حُنَفاءَ لِلَّهِ غَيْرَ مُشْرِكِينَ بِهِ وَ مَنْ يُشْرِكْ بِاللَّهِ فَكَأَنَّما خَرَّ مِنَ السَّماءِ فَتَخْطَفُهُ الطَّيْرُ أَوْ تَهْوِي بِهِ الرِّيحُ فِي مَكانٍ سَحِيقٍ .  بايد خداى را مخلص بود نه انبازگيرندگان ! و هركس براى خداوند شريك گيرد ، چنان است كه از آسمان افتاده تا مرغ در هوا او را بربايد و يا باد تند او را به جائى دور اندازد و سرانجام هلاك گردد !\r\n32 -  ذلِكَ وَ مَنْ يُعَظِّمْ شَعائِرَ اللَّهِ فَإِنَّها مِنْ تَقْوَى الْقُلُوبِ .  اين پرهيز از پليدى و دروغ و هركس كه نشانيها و پيغامهاى خدا را بزرگ شمارد ، اين‌ها همه آزرم دارى و پرهيزكارى دلها است .\r\n33 -  لَكُمْ فِيها مَنافِعُ إِلى أَجَلٍ مُسَمًّى ثُمَّ مَحِلُّها إِلَى الْبَيْتِ الْعَتِيقِ .  شما را در آن شعائر و مناسك حج تا مدت نامزد شده سودها است ، آنگاه جاى كشتن و خوردن آن ، رسيدن به خانهء آزاد ( زمين حرم ) است .\r\n34 -  وَ لِكُلِّ أُمَّةٍ جَعَلْنا مَنْسَكاً لِيَذْكُرُوا اسْمَ اللَّهِ عَلى ما رَزَقَهُمْ مِنْ بَهِيمَةِ الْأَنْعامِ فَإِلهُكُمْ إِلهٌ واحِدٌ فَلَهُ أَسْلِمُوا وَ بَشِّرِ الْمُخْبِتِينَ .  هر گروهى را قربانى داديم و جاى قربانى ساختيم تا خداى را ياد كنند بر آنچه خداوند آنها را از اين چهار پايان ( قابل قربانى ) روزى داده است ، پس خداى شما يگانه است ، او را گردن نهيد و فروتنان را بشارت ده و آنها را شاد كن !\r\n35 -  الَّذِينَ إِذا ذُكِرَ اللَّهُ وَجِلَتْ قُلُوبُهُمْ وَ الصَّابِرِينَ عَلى ما أَصابَهُمْ وَ الْمُقِيمِي الصَّلاةِ وَ مِمَّا رَزَقْناهُمْ يُنْفِقُونَ .  كسانى كه چون ياد خدا كنند دلهاشان بترسد و كسانى كه بر آنچه به ايشان رسد از سختيها ، شكيبا باشند و همچنين نمازگزاران و كسانى كه از روزى خدا داد خود نفقه مىكنند .\r\n36 -  وَ الْبُدْنَ جَعَلْناها لَكُمْ مِنْ شَعائِرِ اللَّهِ لَكُمْ فِيها خَيْرٌ فَاذْكُرُوا اسْمَ اللَّهِ عَلَيْها صَوافَّ فَإِذا وَجَبَتْ جُنُوبُها فَكُلُوا مِنْها وَ أَطْعِمُوا الْقانِعَ وَ الْمُعْتَرَّ كَذلِكَ سَخَّرْناها لَكُمْ لَعَلَّكُمْ تَشْكُرُونَ .  و شتران كشتى را ( در صحراى منى ) از نشانيهاى دين براى شما قرار داديم ، پس نام خدا را بر آن كه مىكشيد ياد كنيد درحالىكه بر سه پاى ايستاده است و همين‌كه پهلوهاى آن به زمين افتد از آن بخوريد و به گداى قانع و چشم به راه هم بدهيد . بدين‌گونه ما آنها را براى شما نرم ساختيم تا مگر شما سپاس گزاريد و ( خداى را ) آزادى كنيد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n37 -  لَنْ يَنالَ اللَّهَ لُحُومُها وَ لا دِماؤُها وَ لكِنْ يَنالُهُ التَّقْوى مِنْكُمْ كَذلِكَ سَخَّرَها لَكُمْ لِتُكَبِّرُوا اللَّهَ عَلى ما هَداكُمْ وَ بَشِّرِ الْمُحْسِنِينَ .  نه گوشت آن ( قربانيها ) و نه خون آنها به خداوند نمىرسد ، لكن راستى و پاكى و پرهيزكارى به او رسد ، بدين‌گونه ما آنها را زير دست شما نرم و آرام ساختيم تا خدا را به آنچه به شما داده به بزرگى ياد كنيد و نيكوكاران را بشارت دهيد .\r\n\r\nتفسير ادبى و عرفانى\r\n\r\nسوره 22 آيه 26\r\n26 -  وَ إِذْ بَوَّأْنا لِإِبْراهِيمَ مَكانَ الْبَيْتِ .  آيه . خداوند مىفرمايد : ما ابراهيم را نيرو و اسباب و ابزار كار داديم و او را يارى كرديم تا خانهء كعبه را ساخت ، آنگاه به او گفتيم : ساختهء خود را مبين و توفيق و يارى ما را ببين ! جهد و كوشش خود را منگر ، بلكه عنايت و خواست ما را بنگر !\r\nلطيفه : اى جوانمرد ، بنده را دو ديده داده‌اند تا با يكى صفات آفات نفس خود بيند و با ديگرى الطاف و عنايات و كرم حق بيند ! با يك ديده فضل او بيند و با يك ديده فعل خود بنگرد ، چون فضل او بيند ، افتخار كند ، و چون فعل خود بيند افتقار و نياز آورد ! چون گرم بيند در ناز آيد ، و چون عدم بيند در نياز آيد !\r\n( شبلى ) گاهى مىگفت : كاشكى مرا خراباتى بودى ! و گاهى مىگفت : كجايند فرشتگان آسمان تا پيش تخت دولت و سرير عزّت ما صف بركشند !\r\n گه با كف پرسيمم و گه درويشم * گه با دل پرنشاط و گه دل ريشم ! \r\n گه باز پس خلق و گهى در پيشم * من بوقلمون روزگار خويشم \r\n . . . وَ طَهِّرْ بَيْتِيَ لِلطَّائِفِينَ .  آيه . به زبان اهل اشارت ، مىگويد : دل خويش را يك‌بارگى با ذكر من پرداز و هيچ ديگرى را در آن راه مده ! كه دل پيرايهء شراب مهر و محبّت ما است ! و هر دلى كه صافىتر و رحيم‌تر ، آن دل به حضرت عزّت نزديكتر و محبوب‌تر است ، دل پادشاه نهاد تو است ، زينهار تا او را عزيز دارى و روى وى از تيرگىهاى هوا و هوس و شهوت نگاه دارى و به تاريكى و شهوت دنيا آلوده نكنى .\r\nبه داود وحى آمد كه اى داود خانه‌اى را براى من پاكيزه كن تا بدان خانه آيم ! گفت : بار خدايا ، كدام جا و چه خانه‌اى گنجايش تو را دارد ؟ كه عظمت و جلال تو را شايد ؟ ندا آمد : آن دل بندهء مؤمن است ! گفت : خداوندا چگونه آن را پاكيزه كنم و پاك گردانم ؟ پاسخ شنيد : آتش عشق در او زن تا هرچه بما نسبت ندارد سوخته گردد ، آنگاه با جاروب حسرت بروب تا اگر بقيّتى مانده باشد پاك بروبد ! اى داود ، از آن پس اگر سرگشته‌اى بينى در راه طلب ما ، آنجاش نشان ده كه بارگاه قدس ما آنجا است !\r\n\r\nسوره 22 آيه 27\r\n27 -  وَ أَذِّنْ فِي النَّاسِ بِالْحَجِّ .  آيه . حج دو حرف است ( حاء ) اشارت است به حلم خداوند و ( جيم ) اشارت است به جرم بنده ! بدين حال كه بنده گويد خداوندا ، آمدم با جرم خويش ، مرا بيامرز با فضل خويش !\r\nلطيفه : كسى را ديدند دست به در پردهء كعبه زده و مىگويد : چو من كيست ؟ مرا خداوندى است كه چون گناه كنم نراند و نعمت بازنگيرد ! و اگر بازآيم بپذيرد و بنوازد ! و اگر روى به درگاه او آرم ، نزديك كند ، و اگر برگردم باز خواند و خشم نگيرد !\r\nخداوند در تورات فرمود : بندهء من روزى من مىخورى و سپاس من نگزارى ! گناه مىكنى و از من شرم\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nندارى ! اگر تو از من شرم ندارى من از تو شرم دارم !\r\n . . . يَأْتُوكَ رِجالًا وَ عَلى كُلِّ ضامِرٍ .  آيه . پيادگان و سواران بسوى خانهء تو آيند ! خداوند پيادگان راه حج را بر سواران مقدّم داشت و رتبت بيشى داد و به اين كرامت آنان را مخصوص گردانيد ، از بهر آنكه رنج اينان بيش از رنج سواران است ، پاهاشان آبله كرده ، گرد و غبار راه بر سر و روى آنان نشسته ، بر اميد مشاهدهء خانهء كعبه بار رنج بر خود هموار ساخته ، و ترك راحت و آسايش گفته .\r\nشگفت‌تر آنكه در ذكر سواران راه ، آنان را به مركوب ياد كرد نه به راكب ! از بهر آنكه رنج راه با مركوب است نه با راكب ! آرى ، كسى كه خواهد خانهء خدا را زيارت كند و كعبه را مصافحت كند و به ناز و نياز آن را در بر گيرد ، باشد كه بارى بر خود نهد و رنجى كشد ! .\r\nكعبهء مقدس كه هزاران سال بت‌خانهء كافران بود ، از غيرت نظر اغيار به درگاه خداوند ناليد كه پادشاها ، مرا شريف‌ترين نقطهء زمين گردانيدى ، آنگاه به بلاى وجود بتها مرا مبتلا كردى ! از بارگاه جبروت خطاب رسيد كه چون خواهى معشوق هزاران پيمبر باشى ، و خواهى كه همهء اولياء و صدّيقان و طالبان و عارفان را در راه بسوى خود بينى ، و آنها را به ناز در كنار گيرى ، و هزاران ولىّ و عارف و صدّيق را جان و دل در عشق خود بسوزى و بگدازى ، يا در آن باديهء مردم‌خوار بىجان كنى ! عجب نباشد كه چندى آن بلا و محنت‌كشى و صفات صفا و مروهء خود در قهر غيرت فروگذارى ! !\r\n\r\nسوره 22 آيه 28\r\n28 -  لِيَشْهَدُوا مَنافِعَ لَهُمْ .  آيه . روندگان در راه حق مختلفند و منافع هر يكى بر اندازهء روش او است و به قدر همّت او ! صاحبان مال را منافع ، مال و معاش است ، صاحبان كار را منافع ، حلاوت طاعات است و ارباب احوال را منافع ، صفاى انفاس است .\r\nعارفى بزرگوار به قصد حج از شهر نيشابور بيرون آمد احرام گرفت چون گام در باديه نهاد به هر ميل كه رسيد دو ركعت نماز كرد تا به مقصد رسيد ، گفت حاجيان و زائران كه از اقطار عالم رو بدين كعبهء شريف نهاده‌اند ، بدان مىآيند تا به منافع خويش رسند و منافع من درين حج همان ركعتهاى نماز است كه مقام راز است !\r\n\r\nسوره 22 آيه 29\r\n29 -  ذلِكَ وَ مَنْ يُعَظِّمْ حُرُماتِ اللَّهِ فَهُوَ خَيْرٌ لَهُ .  آيه . تعظيم حرمتها كار جوان مردان و سيرهء صدّيقان است ، اصحاب خدمت ديگرند و ارباب حرمت ديگر ! ترك خدمت عقوبت بار آورد و ترك حرمت داغ فرقت و جدائى نهد ، نتيجهء خدمت ، ثواب است و ثمرهء حرمت ، لذّت صحبت است و انس خلوت ! او كه بر مقام شريعت خدمت كند ، ناظر به مقام است ، و او كه در عالم حقيقت ، حرمت شناسد ناظر به حق است !\r\nمحمّد مصطفى كه خورشيد فلك سعادت و ماه آسمان سيادت است ، شب معراج دل از همهء مقامات بكند ، ناظر به حق گشت ! عالميان همه در مقامها مانده و سيّد بزرگوار از همه بر گذشته و نظر به حق داشته ، لاجرم از بارگاه حق خلعت كرامت يافته . !\r\nاز اين عجب‌تر شنو كه اهل خدمت چون نالند ، از غير دوست به دوست نالند ، و از غير دوست به دوست ناليدن در راه جوان‌مردان شرك است ! كه تا غيرى نبينند از او به دوست ننالند ، ولى اهل حرمت چون نالند از دوست به دوست نالند ، و از دوست به دوست ناليدن عين توحيد است كه از روى ظاهر شكوى مىنمايد امّا از روى باطن شكر مىگزارد ! و چنين نمايد كه من جز تو كسى ندارم ، با كه گويم ، چون جز تو كسى را نبينم ، و به كه نالم جز تو ؟ ؟\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nاين است بيان تعظيم حرمت و شرط آداب عبوديّت چنان كه ايّوب با آن همه بلاها گفت خداوندا :  مَسَّنِيَ الضُّرُّ  جواب آمد  إِنَّا وَجَدْناهُ صابِراً نِعْمَ الْعَبْدُ .  چون بجاى شكايت ، از دوست به دوست ناليد در حقيقت شكر از بلا كرد ، خداوند هم او را صابر خواند و به مقام ممتاز نعم العبد رسيد .\r\n\r\nتفسير لفظى [ آيات 38 الى 57 
  ]\r\n38 -  إِنَّ اللَّهَ يُدافِعُ عَنِ الَّذِينَ آمَنُوا إِنَّ اللَّهَ لا يُحِبُّ كُلَّ خَوَّانٍ كَفُورٍ .  خداوند كيد و آزار دشمن را از مؤمنان باز مىدارد ، كه خداوند هرگز كژكار خيانت‌پيشه و ناسپاس را دوست ندارد .\r\n39 -  أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ .  خداوند به مؤمنان دستور داد كه با دشمن جنگ كنند به سبب بيدادى كه بر ايشان كردند ، كه خداوند بر يارى دادن به آنان توانا است .\r\n40 -  الَّذِينَ أُخْرِجُوا مِنْ دِيارِهِمْ بِغَيْرِ حَقٍّ إِلَّا أَنْ يَقُولُوا رَبُّنَا اللَّهُ وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَهُدِّمَتْ صَوامِعُ وَ بِيَعٌ وَ صَلَواتٌ وَ مَساجِدُ يُذْكَرُ فِيهَا اسْمُ اللَّهِ كَثِيراً وَ لَيَنْصُرَنَّ اللَّهُ مَنْ يَنْصُرُهُ إِنَّ اللَّهَ لَقَوِيٌّ عَزِيزٌ .  كسانى كه به ناحق از خان‌ومان خويش بىجهت و سبب بيرون رانده شدند جز آنكه مىگفتند : پروردگار ما خداى يگانه است ! اگرنه بازداشت خداوند بود كه بعضى را از بعضى بازداشت ، هرآينه همهء صومعه‌ها با رهبانان و كليساهاى ترسايان و كنيسه‌هاى جهودان و سجده‌گاه‌هاى مسلمانان ( هريك در زمان خود ) خراب و فروهشتندى ! و به راستى كه خداوند كسانى را كه يارى دين او كنند ، يارى مىكند ، كه خداوند با نيرو است و با هركس تاونده است .\r\n41 -  الَّذِينَ إِنْ مَكَّنَّاهُمْ فِي الْأَرْضِ أَقامُوا الصَّلاةَ وَ آتَوُا الزَّكاةَ وَ أَمَرُوا بِالْمَعْرُوفِ وَ نَهَوْا عَنِ الْمُنْكَرِ وَ لِلَّهِ عاقِبَةُ الْأُمُورِ .  آنان كه اگر در زمين پايگاه و دسترسى دهيم ، نماز را بر پا مىكنند و زكات مال مىدهند و نيكوكارى مىكنند ، و از ناپسند باز مىزنند و سرانجام همهء كارها با خداوند است .\r\n42 -  وَ إِنْ يُكَذِّبُوكَ فَقَدْ كَذَّبَتْ قَبْلَهُمْ قَوْمُ نُوحٍ وَ عادٌ وَ ثَمُودُ .  اگر مشركان تو را دروغ‌زن گرفتند ! پيش از آنها قوم نوح و عاد و ثمود هم پيغمبران خود را دروغ‌زن گفتند !\r\n43 -  وَ قَوْمُ إِبْراهِيمَ وَ قَوْمُ لُوطٍ .  و همچنين قوم ابراهيم و قوم لوط هم آن دو را دروغ‌زن گفتند !\r\n44 -  وَ أَصْحابُ مَدْيَنَ وَ كُذِّبَ مُوسى فَأَمْلَيْتُ لِلْكافِرِينَ ثُمَّ أَخَذْتُهُمْ فَكَيْفَ كانَ نَكِيرِ . \r\n( و همچنين تكذيب كردند ) قوم شعيب و موسى ، پس من آن دروغ‌زنها و كافران را مهلت دادم ، پس از آن آنان را فراگرفتم ( تا بدانند ) كه ناپسنديدن و نافرمانى من چگونه است ؟ و چه سرانجامى دارد !\r\n45 -  فَكَأَيِّنْ مِنْ قَرْيَةٍ أَهْلَكْناها وَ هِيَ ظالِمَةٌ فَهِيَ خاوِيَةٌ عَلى عُرُوشِها وَ بِئْرٍ مُعَطَّلَةٍ وَ قَصْرٍ مَشِيدٍ .  چه بسا شهرها كه ما مردم آنها را كه ستمكار بودند هلاك كرديم ، كه ديوارهاى شهر آنها بر تختها و سقفها افتاده و چاه بازمانده و كاخ بلند از شهريان بازمانده !\r\n46 -  أَ فَلَمْ يَسِيرُوا فِي الْأَرْضِ فَتَكُونَ لَهُمْ قُلُوبٌ يَعْقِلُونَ بِها أَوْ آذانٌ يَسْمَعُونَ بِها فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ .  آيا آنان در زمين سير و سياحت نكردند\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nتا دلهائى داشته باشند كه با آن ، هشيارى دريابند ، يا گوشهائى كه سخنان درست و راست را بشنوند ؟ ( بدانكه ) چشمهاى سر آنان نابينا نيست بلكه دلها كه در سينه دارند كور و نابينا است !\r\n47 -  وَ يَسْتَعْجِلُونَكَ بِالْعَذابِ وَ لَنْ يُخْلِفَ اللَّهُ وَعْدَهُ وَ إِنَّ يَوْماً عِنْدَ رَبِّكَ كَأَلْفِ سَنَةٍ مِمَّا تَعُدُّونَ .  ( اى محمّد ) تو را به عذاب مىشتابند ! درحالىكه خداوند هرگز وعدهء خود را خلاف نكند و هرآينه يك روز نزد پروردگار تو مانند هزار سال است از آنچه شما مىشماريد !\r\n48 -  وَ كَأَيِّنْ مِنْ قَرْيَةٍ أَمْلَيْتُ لَها وَ هِيَ ظالِمَةٌ ثُمَّ أَخَذْتُها وَ إِلَيَّ الْمَصِيرُ .  و چه بسا شهرها را كه درنگ ( مهلت ) دادم و آنها ستمكار بودند !\r\n49 -  قُلْ يا أَيُّهَا النَّاسُ إِنَّما أَنَا لَكُمْ نَذِيرٌ مُبِينٌ .  بگو ( اى محمّد ) اى مردم ، من براى شما بيم‌دهندهء آشكار هستم !\r\n50 -  فَالَّذِينَ آمَنُوا وَ عَمِلُوا الصَّالِحاتِ لَهُمْ مَغْفِرَةٌ وَ رِزْقٌ كَرِيمٌ .  پس كسانى كه گرويدند و كارهاى نيكو كردند ، ايشان را آمرزش است و روزى نيكو و بىرنج !\r\n51 -  وَ الَّذِينَ سَعَوْا فِي آياتِنا مُعاجِزِينَ أُولئِكَ أَصْحابُ الْجَحِيمِ .  و كسانى كه به سخنان ما و پيغامهاى ما برخاستند كه به پندار خويش ما را كم آرند و عاجز شمرند ! آنان ياران دوزخند !\r\n52 -  وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ إِلَّا إِذا تَمَنَّى أَلْقَى الشَّيْطانُ فِي أُمْنِيَّتِهِ فَيَنْسَخُ اللَّهُ ما يُلْقِي الشَّيْطانُ ثُمَّ يُحْكِمُ اللَّهُ آياتِهِ وَ اللَّهُ عَلِيمٌ حَكِيمٌ .  پيش از تو هيچ رسول و پيغام‌برى را نفرستاديم مگر آنكه شيطان چيزى در خواندن آنها افكند و خداوند آن‌ها را كه ديو در خواندن به آنها القا كرده بود بيفكند ، پس از آن پيغامهاى خويش را استوار گردانيد ، كه خداوند راست دانش و دانا است .\r\n53 -  لِيَجْعَلَ ما يُلْقِي الشَّيْطانُ فِتْنَةً لِلَّذِينَ فِي قُلُوبِهِمْ مَرَضٌ وَ الْقاسِيَةِ قُلُوبُهُمْ وَ إِنَّ الظَّالِمِينَ لَفِي شِقاقٍ بَعِيدٍ .  خداوند چنان كرد ، تا آنچه كه ديو افكنده ، كسانى را كه دلهاشان بيمار است و سخت‌دلانند آزمايشى كند ! و به راستى كه ستمكاران و كافران در ستيز و خلافند .\r\n54 -  وَ لِيَعْلَمَ الَّذِينَ أُوتُوا الْعِلْمَ أَنَّهُ الْحَقُّ مِنْ رَبِّكَ فَيُؤْمِنُوا بِهِ فَتُخْبِتَ لَهُ قُلُوبُهُمْ وَ إِنَّ اللَّهَ لَهادِ الَّذِينَ آمَنُوا إِلى صِراطٍ مُسْتَقِيمٍ .  و تا صاحبان دانش بدانند كه آن حكم از جانب خداوند تو حقّ است ، پس بدان ايمان آورند ! و دلهاشان نرم گردد ، كه خداوند رهنماى كسانى است كه بسوى راه راست ايمان آوردند .\r\n55 -  وَ لا يَزالُ الَّذِينَ كَفَرُوا فِي مِرْيَةٍ مِنْهُ حَتَّى تَأْتِيَهُمُ السَّاعَةُ بَغْتَةً أَوْ يَأْتِيَهُمْ عَذابُ يَوْمٍ عَقِيمٍ .  كسانى كه نسبت به نامه‌اى كه به تو آمده كافر شدند ، هميشه در شكّ و گمانند ! تا اينكه ناگهان رستاخيز به آنان آيد ، يا عذاب روز مرگ ( جنگ بدر ) به آنها رو كند !\r\n56 -  الْمُلْكُ يَوْمَئِذٍ لِلَّهِ يَحْكُمُ بَيْنَهُمْ فَالَّذِينَ آمَنُوا وَ عَمِلُوا الصَّالِحاتِ فِي جَنَّاتِ النَّعِيمِ .  پادشاهى آن روز ( رستاخيز ) با خداوند است كه ميان آنان حكم خواهد كرد ، پس آنان كه ايمان آوردند و كارهاى نيكو كردند ، در بهشتهاى نازند .\r\n57 -  وَ الَّذِينَ كَفَرُوا وَ كَذَّبُوا بِآياتِنا فَأُولئِكَ لَهُمْ عَذابٌ مُهِينٌ .  و آنان كه كافر شدند و سخنان و پيغامهاى ما را دروغ پنداشتند ، آنان راست عذاب خواركننده !\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nتفسير ادبى و عرفانى\r\n\r\nسوره 22 آيه 38\r\n38 -  إِنَّ اللَّهَ يُدافِعُ عَنِ الَّذِينَ آمَنُوا .  آيه . خداوند پيوسته دوستان و مؤمنان را در پردهء حمايت خويش دارد ، و سينه‌شان از نزعات شيطان و دلهاشان از خطرات عصيان و جانهاشان از حوادث نسيان در امان دارد .\r\nو چنان كه بر غيب خود غيرت دارد ، بر سرّ مؤمن غيرت دارد ، زيرا كه اين براى آن مىدارد ، و آن براى اين مىپرورد ، وقتى بيايد كه پرده از ميان برخيزد ، اين سرّ در آن غيب ، و آن غيب در اين سرّ نظر كند ! اى جوان‌مرد ، آن ساعت نعيم بهشت كجا پديد آيد ؟ و جمال حور عين به كدام حساب آيد ؟ !\r\nپير طريقت گفت : وقتى خواهد آمد كه زبان در دل برسد و دل در جان برسد و جان در سرّ برسد و سرّ در حق برسد ، آنگاه دل به زبان گويد خاموش ! سرّ به جان گويد خاموش ! و نور به سرّ گويد خاموش ! خداوند گويد :\r\nاى بندهء من ، ديرى بود تا تو مىگفتى . اكنون من مىگويم و تو مىشنو !\r\nلطيفه : از غيرت الهيّت بر سرّ فطرت بشريت است كه هر عضوى از اعضاء بنده به سرّى از اسرار خود مشغول ساخته : گوش را گفت تو در شنيدن ذكرش باش ، « كه گفت : چون قرآن خوانند گوش ده » چشم را گفت : با بصيرت و عبرت باش ، « كه گفت عبرت گيريد اى بينايان » و زبان را گفت به ياد نعمتهاى من باش ، كه گفت ( نعمتهاى خدا را ياد كنيد ) بينى را گفت : از بوى گند اغيار بر كنار باش ، دست را گفت : گيرندهء جام محبت و لطف باش ، پا را گفت : روندهء باغ رياضت باش ، اى بنده همه مرا باش !\r\n . . . إِنَّ اللَّهَ لا يُحِبُّ كُلَّ خَوَّانٍ كَفُورٍ .  آيه . خداوند خيانت‌كار ناسپاس را دوست ندارد ، خواه خيانت در اموال يا در اعمال يا در احوال ! خيانت در مال به تملّك آن ، خيانت در عمل به ريا و تصنّع در آن ، و خيانت در احوال به ملاحظه كردن اغيار است ! - خداوند درب اين خيانتها را بر مؤمن عارف فروبندد ، و روى دل وى با خود گرداند ، و او را به هيچ غيرى ندهد ! هرچند همه فردوس برين باشد ! هركه غارت غيرت حق گشت او را پرواى هيچ غير نماند ! زيرا زاهد ، شكار حق است از دنيا بجسته ، عارف ، شكار حق است از بهشت بربوده ! دلى كه به عشق سوخته ، به مرغ بريان نياسايد و جانى كه به حق زنده ، با غير او نيارامد !\r\n\r\nسوره 22 آيه 40\r\n40 -  وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ .  آيه . خداوند از خطاهاى كوچكان براى شأن بزرگان صرف نظر مىكند ! و گناه عاميان را به احترام كريمان و خاصان مىبخشد ! در عين حال اگر خداوند ستمكاران را كيفر نمىداد و جهاد و دفاع ( در راه دين و نفس و ناموس ) بوسيلهء پيمبران برقرار نمىكرد پرستشگاه‌ها در زمان هريك از پيغمبران خراب و تباه مىشد !\r\nلطيفه : خداوند مىگويد : هروقت مىخواهم گناهكاران روى زمين را كيفر دهم ، چون نظر به تعميركنندگان خانهء خود مىافكنم و شب‌زنده‌داران به عبادت و دوستان خود را مىنگرم و استغفاركننده هنگام سحر را مشاهده مىكنم از عذاب آنان منصرف مىشوم !\r\n\r\nسوره 22 آيه 41\r\n41 -  الَّذِينَ إِنْ مَكَّنَّاهُمْ فِي الْأَرْضِ .  آيه . اهل تمكين در زمين ، كسانى هستند كه نظام كار عالم به كف كفايت ايشان بسته و ايشان هفت گروهند كه چون به راه راست و طريق صواب روند و استقامت ورزند و در شرايع دين و امر به معروف و نهى از منكر متّفق باشند و دل با خدا و با خلق راست دارند ، خداوند به بركت همّت\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nراست و استقامت ايشان از آسمان باران رحمت فرستد و از زمين گياه و نعمت روياند و درهاى خير و خوبى و سعادت به روى مردم بگشايد ، و بلاها و فتنه‌ها بگرداند .\r\nآن هفت گروه : اول پادشاهانند كه بندگان خداى را نگاهبانند ، و خلق در امان و زينهار ايشانند .\r\nدوّم وزيرانند كه كار كشور پادشاه را راست مىدارند و بر سنّتهاى درست و صواب مىرانند .\r\nسوّم معاونان و نمايندگان ايشانند كه در اطراف جهان از احوال مردم ايشان را آگاه مىسازند ، و ستم‌ديدگان و ضعيفان را در گوشه‌ها باز مىجويند ، و اگر گوسفندى بيمار در گوشه‌اى بماند كه او را درمان نكنند ، نخست نمايندگان و نايبان به آن بيمارى گرفتار شوند پس از آن وزيران و سپس پادشاهان !\r\nچهارم دادگرانند كه حقوق مردم را بر مردم نگاه مىدارند و دستهاى نادرستان و ستمكاران و بزه‌كاران و سركشان را با نيروى عدل و داد و به پشت گرمى پادشاه ، دست ستمكاران از سر ستم‌كشان و ناتوانان كوتاه مىكنند .\r\nپنجم گواهان عدلند كه به گفتار و گواهى ايشان حق را از باطل جدا مىكنند و حق به صاحب آن مىرسانند .\r\nو اين ويژهء امّت محمّد است كه اداء شهادت و تحمّل و قبول آن چنان كه درين امّت است در ديگر امّتها نيست !\r\nششم دانايان و دانشمندانند كه وارث و نايب پيغمبرانند و دين اسلام را دلالانند ، كه مردم را بر جادهء دين ، به سوى حق مىرانند .\r\nهفتم درويشانند و صوفيان ، كه در ازل گزيدگان بودند و در ابد رستگارانند و امروز خاصّان و نزديكانند و فردا در جايگاه راستى و ايمنى نشينند .\r\n\r\nسوره 22 آيه 52\r\n52 -  وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ إِلَّا إِذا تَمَنَّى أَلْقَى الشَّيْطانُ فِي أُمْنِيَّتِهِ . \r\nپيغمبران و فرستادگان خدا كه نشان سعادت و اقبال بر درگاه سينهء آنان نصب كرده و كليد خزانهء خيرات و طاعات در كف كفايت ايشان نهاده و ديوار عصمت به گرد زندگانى ايشان كشيده ، كى و چگونه صورت بندد كه لشكر شيطان راه به ساحت اقبال ايشان برد ؟ يا مكر و شيطنت ابليس ، پيرامون دل ايشان گردد ؟ . بلى ، آن مهتر عالم و سيّد فرزند آدم را در خواندن قرآن سكوت‌ها بود كه در آن سكوتها در درياى معانى آيات فرورفتى ! و شيطان آن‌گونه موقع را غنيمت دانسته و به لفظ خويش با همهمهء كلمات و الفاظى در ميان كلمات قرآن مىافكند كه آن كلمات شيطانى را پيغمبر تلفظ كرد ليكن آن كلمات آسمانى نبودند ! و خداوند خواست كه قومى را در آن امر به آزمايش آورد و منافقان و مشركان در ته فتنه افتادند و در نفاق و شقاق بيفزودند و مؤمنان به توفيق الهى و عصمت خدائى ، حق از باطل بشناختند و در راه راست رفتند .\r\n\r\nتفسير لفظى [ آيات 58 الى 78 
  ]\r\n58 -  وَ الَّذِينَ هاجَرُوا فِي سَبِيلِ اللَّهِ ثُمَّ قُتِلُوا أَوْ ماتُوا لَيَرْزُقَنَّهُمُ اللَّهُ رِزْقاً حَسَناً وَ إِنَّ اللَّهَ لَهُوَ خَيْرُ الرَّازِقِينَ .  كسانى كه از بهر خدا و در راه خدا مهاجرت كرده و كشته شده يا مردند ، به راستى خداوند آنان را روزى نيكو دهد كه خدا بهترين روزىدهندگان است .\r\n59 -  لَيُدْخِلَنَّهُمْ مُدْخَلًا يَرْضَوْنَهُ وَ إِنَّ اللَّهَ لَعَلِيمٌ حَلِيمٌ .  ايشان را به جائى درآورد كه خوش‌آيند و پسند آنها باشد كه خداوند دانا و بردبار است .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n60 -  ذلِكَ وَ مَنْ عاقَبَ بِمِثْلِ ما عُوقِبَ بِهِ ثُمَّ بُغِيَ عَلَيْهِ لَيَنْصُرَنَّهُ اللَّهُ إِنَّ اللَّهَ لَعَفُوٌّ غَفُورٌ .  اينست ( حكم خداوند ) و هركس كه عقوبت كند كسى را به همان قدر كه او عقوبت ديده ، رواست و پس از آن كه در حق آن كس ستم روا دانستند ! ( و او را براى جنگ از خانه بيرون كردند ) خداوند ستم‌ديده را يارى خواهد كرد چون بخشنده و آمرزنده است . ( چونكه مشركان در ماه حرام آغاز جنگ كردند ) .\r\n61 -  ذلِكَ بِأَنَّ اللَّهَ يُولِجُ اللَّيْلَ فِي النَّهارِ وَ يُولِجُ النَّهارَ فِي اللَّيْلِ وَ أَنَّ اللَّهَ سَمِيعٌ بَصِيرٌ . \r\nاين حكم خدا است ( در يارى به ستم‌ديدگان ) به اينكه قادر است بر هر چيزى ، شب را در روز مىآرد و روز را در شب ! كه خداوند شنوا و بينا است .\r\n62 -  ذلِكَ بِأَنَّ اللَّهَ هُوَ الْحَقُّ وَ أَنَّ ما يَدْعُونَ مِنْ دُونِهِ هُوَ الْباطِلُ وَ أَنَّ اللَّهَ هُوَ الْعَلِيُّ الْكَبِيرُ .  اين حكم خداوند به اين جهت است كه حكم بر حقّ است و آنچه شما مىخوانيد بر باطل است و او بر هر چيزى بالائى و بزرگى دارد و چيزى بر او پيروز نمىشود و حكم نمىكند .\r\n63 -  أَ لَمْ تَرَ أَنَّ اللَّهَ أَنْزَلَ مِنَ السَّماءِ ماءً فَتُصْبِحُ الْأَرْضُ مُخْضَرَّةً إِنَّ اللَّهَ لَطِيفٌ خَبِيرٌ . \r\nنمىبينى ( اى محمّد ) كه خداوند آب از آسمان فروفرستاد تا زمين سبز و خرم شود كه خداوند باريك‌دان و دوربين و آگاه است .\r\n64 -  لَهُ ما فِي السَّماواتِ وَ ما فِي الْأَرْضِ وَ إِنَّ اللَّهَ لَهُوَ الْغَنِيُّ الْحَمِيدُ .  آنچه در آسمانها و زمين است خداى راست ، كه خداوند بىنياز و راد و ستوده است .\r\n65 -  أَ لَمْ تَرَ أَنَّ اللَّهَ سَخَّرَ لَكُمْ ما فِي الْأَرْضِ وَ الْفُلْكَ تَجْرِي فِي الْبَحْرِ بِأَمْرِهِ وَ يُمْسِكُ السَّماءَ أَنْ تَقَعَ عَلَى الْأَرْضِ إِلَّا بِإِذْنِهِ إِنَّ اللَّهَ بِالنَّاسِ لَرَؤُفٌ رَحِيمٌ .  نه بينى كه خداوند آنچه در زمين است نرم شما كرد و نمىبينى كه كشتى به فرمان خداوند در دريا روان است و آسمان را نگاه مىدارد ( كرات آسمانى ) از اينكه بر روى زمين افتد مگر به دستور او ! كه خداوند به مردمان مهربان و بخشنده است .\r\n66 -  وَ هُوَ الَّذِي أَحْياكُمْ ثُمَّ يُمِيتُكُمْ ثُمَّ يُحْيِيكُمْ إِنَّ الْإِنْسانَ لَكَفُورٌ .  او است كه شما را زنده مىكند پس از آن مىميراند ، سپس زنده مىكند ، اين مردم به راستى ناسپاسند !\r\n67 -  لِكُلِّ أُمَّةٍ جَعَلْنا مَنْسَكاً هُمْ ناسِكُوهُ فَلا يُنازِعُنَّكَ فِي الْأَمْرِ وَ ادْعُ إِلى رَبِّكَ إِنَّكَ لَعَلى هُدىً مُسْتَقِيمٍ .  هر گروهى را شريعتى قرار داديم تا بر آن شريعت باشند ، و ايشان را نرسد كه با تو ( در امر ذبايح ) پيكار كنند و اگر پيكار كردند تو با ايشان پيكار مكن و ايشان را به خداى خويش خوان ، كه پروردگار تو به راستى در راه راستى است .\r\n68 -  وَ إِنْ جادَلُوكَ فَقُلِ اللَّهُ أَعْلَمُ بِما تَعْمَلُونَ .  اگر با تو مجادله و پيكار كنند ، بگو خداوند دانا است به آنچه شما مىكنيد .\r\n69 -  اللَّهُ يَحْكُمُ بَيْنَكُمْ يَوْمَ الْقِيامَةِ فِيما كُنْتُمْ فِيهِ تَخْتَلِفُونَ .  خداوند روز رستاخيز ميان شما در آنچه باهم اختلاف داشتيد داورى خواهد كرد .\r\n70 -  أَ لَمْ تَعْلَمْ أَنَّ اللَّهَ يَعْلَمُ ما فِي السَّماءِ وَ الْأَرْضِ إِنَّ ذلِكَ فِي كِتابٍ إِنَّ ذلِكَ عَلَى اللَّهِ يَسِيرٌ .  آيا نمىدانى كه خداوند به آنچه در آسمان و زمين است دانا است كه اين امر در دانش خدا و در كتاب ( لوح\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nمحفوظ ) است . كه اين دانش و آگاهى بر خدا آسان است .\r\n71 -  وَ يَعْبُدُونَ مِنْ دُونِ اللَّهِ ما لَمْ يُنَزِّلْ بِهِ سُلْطاناً وَ ما لَيْسَ لَهُمْ بِهِ عِلْمٌ وَ ما لِلظَّالِمِينَ مِنْ نَصِيرٍ .  آنان جز خداوند چيزى را مىپرستند كه نه سزاوار پرستش است و نه پرستيدگان عذرى و دانش به آن دارند و ستمكاران و كافران را يار و ياورى نباشد !\r\n72 -  وَ إِذا تُتْلى عَلَيْهِمْ آياتُنا بَيِّناتٍ تَعْرِفُ فِي وُجُوهِ الَّذِينَ كَفَرُوا الْمُنْكَرَ يَكادُونَ يَسْطُونَ بِالَّذِينَ يَتْلُونَ عَلَيْهِمْ آياتِنا قُلْ أَ فَأُنَبِّئُكُمْ بِشَرٍّ مِنْ ذلِكُمُ النَّارُ وَعَدَهَا اللَّهُ الَّذِينَ كَفَرُوا وَ بِئْسَ الْمَصِيرُ .  چون پيغمبران بر ايشان سخنان راست و روشن ما را خوانند ، در روى آنان نشانهء ناشناختن و ناخواستن و ناپسنديدن آشكار مىشود و مىخواهند كه فرا افتند و بر آنها كه سخنان ما را بر ايشان مىخوانند بجهند ( و آنان را بزنند يا بكشند ) ! بگو به آنها آيا شما را آگاه كنم به بدتر از آنچه خواهيد و در دل داريد ؟ و آن آتش است كه خداوند تعالى به كافران وعده داده و بد بازگشتى و بد سرانجامى است !\r\n73 -  يا أَيُّهَا النَّاسُ ضُرِبَ مَثَلٌ فَاسْتَمِعُوا لَهُ إِنَّ الَّذِينَ تَدْعُونَ مِنْ دُونِ اللَّهِ لَنْ يَخْلُقُوا ذُباباً وَ لَوِ اجْتَمَعُوا لَهُ وَ إِنْ يَسْلُبْهُمُ الذُّبابُ شَيْئاً لا يَسْتَنْقِذُوهُ مِنْهُ ضَعُفَ الطَّالِبُ وَ الْمَطْلُوبُ . \r\nاى مردم مكّه ، مثلى زده شده گوش كنيد ، كسانى كه شما جز خدا را مىخوانيد و مىپرستيد ، مگسى نتوانند آفريد هرچند همگى بهم آيند ، و اگر مگسى چيزى از آنها ربايد توانا بر بازستاندن آن نيستند و پرستنده و پرستيده هر دو سست‌بنيان و ناتوانند !\r\n74 -  ما قَدَرُوا اللَّهَ حَقَّ قَدْرِهِ إِنَّ اللَّهَ لَقَوِيٌّ عَزِيزٌ .  خدا را چنان كه بايست و سزاوار است ندانستند و نشناختند ( كه با بت برابر ساختند ) و خداوند توانا و عزيز است .\r\n75 -  اللَّهُ يَصْطَفِي مِنَ الْمَلائِكَةِ رُسُلًا وَ مِنَ النَّاسِ إِنَّ اللَّهَ سَمِيعٌ بَصِيرٌ .  خداوند از ميان فرشتگان ، و از ميان مردمان فرستادگانى برمىانگيزد ( كه فرشتگان ، سفير خدا بسوى پيمبران و فرستادگان ، سفير بسوى مردم هستند ) ، همانا كه خداوند شنوا و بينا است .\r\n76 -  يَعْلَمُ ما بَيْنَ أَيْدِيهِمْ وَ ما خَلْفَهُمْ وَ إِلَى اللَّهِ تُرْجَعُ الْأُمُورُ .  خداوند آنچه پيش و پس مردم است از بودنى و نبودنى همه را مىدانند و بازگشت همه كارها بسوى خداوند است .\r\n77 -  يا أَيُّهَا الَّذِينَ آمَنُوا ارْكَعُوا وَ اسْجُدُوا وَ اعْبُدُوا رَبَّكُمْ وَ افْعَلُوا الْخَيْرَ لَعَلَّكُمْ تُفْلِحُونَ . \r\nاى كسانى كه ايمان آورديد ، ركوع كنيد و سجود كنيد و پروردگارتان را بپرستيد و نيكى كنيد تا رستگار شويد .\r\n78 -  وَ جاهِدُوا فِي اللَّهِ حَقَّ جِهادِهِ هُوَ اجْتَباكُمْ وَ ما جَعَلَ عَلَيْكُمْ فِي الدِّينِ مِنْ حَرَجٍ مِلَّةَ أَبِيكُمْ إِبْراهِيمَ هُوَ سَمَّاكُمُ الْمُسْلِمِينَ مِنْ قَبْلُ وَ فِي هذا ،  و باز كوشيد ( جهاد كنيد ) در راه خدا ، جهاد كامل ( با دشمنان ) و او است كه شما را برگزيد و در امر دين شما را در سختى و تنگى ننهاد ، پس نگاه داريد و پيروى كنيد دين پدرتان ابراهيم . و خداوند شما را از پيش و در اين قرآن مسلمان ناميد .  لِيَكُونَ الرَّسُولُ شَهِيداً عَلَيْكُمْ وَ تَكُونُوا شُهَداءَ عَلَى النَّاسِ فَأَقِيمُوا الصَّلاةَ وَ آتُوا الزَّكاةَ وَ اعْتَصِمُوا بِاللَّهِ هُوَ مَوْلاكُمْ فَنِعْمَ الْمَوْلى وَ نِعْمَ النَّصِيرُ .  تا كه اين رسول گواه فرداى شما باشد و شما هم گواهان فردا براى ديگران باشيد ، پس ( با اين مزيت و سعادت ) نماز را به‌پاى داريد و زكات را بدهيد و به خداى يگانه پناه بريد كه او خداوند و ياور شما است و نيك خداوند و نيك ياورى است .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nتفسير ادبى و عرفانى\r\n\r\nسوره 22 آيه 58\r\n58 -  وَ الَّذِينَ هاجَرُوا فِي سَبِيلِ اللَّهِ .  آيه . هجرت دو گونه است : هجرت ظاهر ، كه خانه و شهر خود را وداع كند و هجرت باطن ، كه دو جهان را وداع گويد ! هجرت ظاهر ، موقّت است و هجرت باطن دائم ، در هجرت ظاهر ، توشهء سفر ، آب و نان است و در هجرت باطن زاد سفر ، لطف خداى رحمان است ، در هجرت ظاهر ، منزل غار است و در هجرت باطن ، منزل ترك اختيار است ! هجرت ظاهر از مكّه تا مدينه ، هجرت باطن ، از اضطراب نفس شورانگيز تا آرامش خانهء سينه !\r\nمصطفى فرمود : مهاجر كسى است كه از كوى جفا هجرت كند و راه صفا و وفا پيش گيرد ، از بدى و بدان ببرد و به نيكى و نيكان پيوندد ، نهى شريعت بر كار گيرد و از مواضع تهمت بپرهيزد ، در دل پيوسته اندوه و ندامت دارد و از ديده اشك حسرت بارد ، اين‌چنين كس را خلعت :  لَيَرْزُقَنَّهُمُ اللَّهُ رِزْقاً حَسَناً  دهند !\r\n\r\nسوره 22 آيه 59\r\n59 -  لَيُدْخِلَنَّهُمْ مُدْخَلًا يَرْضَوْنَهُ .  آيه . و ايشان را در درون پرده آورده و آرزوى ديرينهء آنان را برآورده ، و خلعت رضا پوشانيده ، و خطاب كرامت و رحمت شنوانيده كه مىگويد : من در آن رنجها كه از بهر من به تمامى رسيده مىديدم ، گامها كه در راه من برداشته مىشد مىديدم ، قطره‌هاى اشك حسرت كه از ديده باران گرديد مىديدم آنگاه از حضرت ربّ عزّت به داود خطاب رسيد كه :\r\nاى داود برخيز و دوستان ما را در بوستان لطف به آواز خوش خويش ميزبانى كن ، سبحان اللّه ، با آن روزى نيكو ، آن جايگاه پسنديده ، آن مائدهء چنان ، و آن دعوت چنين ، و مهمانى خداوند كريم ، كه مريد به مراد رسيد و مرغ سوى آشيانه شتافته ! و دوست ازلى پرده برگرفته كه خدا است و بنده ، و بنده است و خدا !\r\n\r\nسوره 22 آيه 61\r\n61 -  ذلِكَ بِأَنَّ اللَّهَ يُولِجُ اللَّيْلَ فِي النَّهارِ .  آيه . اين آيت بيان قدرت است در آفرينش شب و روز و تاريكى و روشنى به صفت عزت خداوند\r\n\r\nسوره 22 آيه 62\r\n62 -  ذلِكَ بِأَنَّ اللَّهَ هُوَ الْحَقُّ .  آيه . اين آيت اثبات وحدانيت و يگانگى خداوند است به صفت الهيّت و ابطال شرك و شركاء .\r\n\r\nسوره 22 آيه 63\r\n63 -  أَ لَمْ تَرَ أَنَّ اللَّهَ أَنْزَلَ مِنَ السَّماءِ ماءً .  آيه . مضمون اين آيت و بعد از آن ، يادآورى نعمت و اظهار حكمت در آفرينش منافع مخلوقات ، كه هرچه آفريد به سزاوارى خود چنان كه بايست آفريد ، و هرچه نهاد بر جاى خود نهاد ، و هرچه داد به اهل خود و به استحقاق داد ، و قادر است كه هرچه خواهد كند ، حكيم است كه هرچه تواند كند ، در اين جهان پاى مورى و پر پشه‌اى نيافريد مگر به مقتضاى قدرت ، و بر وفق حكمت و مشيّت ، حكمت و قدرت و مشيّت دست بهم داده تا كار بر نظام رود ، اگر حكمت با قدرت نبودى ، عالم زير و رو شدى ! خداى را صفاتى است كه مخالف وجود و افعال خلقند ، و آن صفت عزّت و عظمت و جبروت و كبرياء و غناء است و باز او را صفاتى است كه شفيع وجود و افعال خلقند ، چون حكمت و رحمت و لطف و رافت و فضل و كرامت ، و صفات رحمت و حكمت ، عنان صفات عزت و غنا را فروگرفته تا اين مشتى بيچارگان در سايهء لطف و رحمت به مقتضاى حكمت عمرى به سر آرند ، و اگر نه ، اين شفيعان بودى كه از عرش و كرسى گرفته تا پاى مور و پر پشه ، همه نيست گشتى و نابود شدى ! و يك كلمه از غنا و استغناى حق به اين جهان روى داد ، تا كافران و بيگانگان را روز هجران پيش آمد كه\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nبيگانه‌وار ! سر به فكر خويش در نهادند و قدر قدرت خداى يگانه را نشناختند و به سزاوارى وى راه نبردند ، بتى جمادى و ناتوان را با او انباز كردند و آن را پرستيدند و دوست گرفتند ! تا خداوند دربارهء آنان فرمود :  ضَعُفَ الطَّالِبُ وَ الْمَطْلُوبُ . \r\n\r\nسوره 22 آيه 74\r\n74 -  ما قَدَرُوا اللَّهَ حَقَّ قَدْرِهِ .  آيه . قدر او كس نداند مگر خود او ، معرفت او بسزا كس نداند جز خود او ، عقلها دهشت زده و فهمها حيرت زده در مبادى و مبانى اشراق جلال او ، پيغمبران و رسولان به قدم عجز و ناتوانى از درگاه حقيقت شناسائى او بازگشتند .\r\nپير طريقت گفت : اى جوان‌مرد ، فردا كه بندگان به عزّت وصال او رسند و شاهدهاى قرب را بينند ، آنچه عطا دهد به قدر طاقت تو دهد نه به قدر عظمت و جلال خود ! و از اينجا گفته‌اند كه خداوند با موسى از حيث موسى سخن گفت ! و اگر از حيث عظمت و جلال خود با موسى سخن مىگفت موسى ذوب مىشد !\r\n\r\nسوره 22 آيه 77\r\n77 -  يا أَيُّهَا الَّذِينَ آمَنُوا ارْكَعُوا وَ اسْجُدُوا .  آيه . پير طريقت بر زبان اشارت گفت : خداوند ، مؤمنان را ركوع و سجود فرمود و سپس فرمود :  وَ اعْبُدُوا رَبَّكُمْ .  يعنى كه اگر بلاى روزگار و محنت دنيا را شربتى سازند و بر دست ناتوانى تو دهند ، روى ترش نكنى و بار بلا را به جان و دل كشى و شربت محنت نوش جان كن ! به شكرانهء اينكه تو را به خدمت خود فرمود و بر حضرت نماز و مقام راز بداشت ، و نيكو نگر كه تا به اين طاعت و عبادت ، منّتى ننهى و به حقيقت دانى كه جمله طاعتها و عبادتها و كردارها و گفتارهاى فرزند آدم ، از ابتداى وجود تا آخر عهد سجود ، در مقابل كمال و جمال الهى ، به ارزش دوك پير زنان نيست ! و خداوند به فضل و كرم خويش اين مشتى خاك را به درگاه خود خواند و بساط انبساط به لطف خود بسط كرد ، و گرنه اين سيه‌گليم وجود و اين ذرّه خاك ناپاك را كى زهرهء آن بودى ؟ كه قدم بر حاشيهء بساط پادشاه نهادى ! پس سزاى خاك آنست كه با حالت عجز و انكسار گويد :\r\n ما خود ز وجود خويش ننگ آمده‌ايم * وز روى قضا بر سر سنگ آمده‌ايم \r\n اندر دنيا گليم بدبختى را * ما از سيهى بجاى رنگ آمده‌ايم \r\n\r\nسوره 22 آيه 78\r\n78 -  وَ جاهِدُوا فِي اللَّهِ حَقَّ جِهادِهِ .  آيه . جهاد بر سه قسم است : جهاد به نفس ، جهاد به دل ، جهاد به مال ، جهاد به نفس آنست كه از خدمت و رياضت نياسائى و گرد رخصت و تأويلها نگردى و امر و نهى را به تعظيم پيش روى ، جهاد به دل آنست كه خاطره‌هاى پست و پليد را به خود راه ندهى ، و بر مخالفت عزم ندارى ، و از تفكّر در نعمتهاى خداوند دور نمانى ، جهاد به مال آنست كه آدمى بذل و سخاء وجود و ايثار داشته باشد ! سخاوت آنست كه قدرى بذل كند و قدرى براى خود گذارد ، جود آنست كه بيشتر بذل كند و كمتر براى خود گذارد ؟ و ايثار آنست كه هرچه دارد بدهد ! و با فقر و فاقه بسازد !\r\n . . . هُوَ اجْتَباكُمْ وَ ما جَعَلَ عَلَيْكُمْ .  آيه . او شما را برگزيد و چون مىگزيد عيب مىديد ! و با عيب مىپسنديد ! خداوند در علم خود شما را مسلمان ناميد و شما را به هدايت برگزيد ، و به عنايت ، نام مسلمانى نهاد زيرا او مولاى شما است به حقيقت ، و دل‌گشاى شما است به رحمت ، به وقت گناه تو را نادان خواند تا عذرت بپذيرد ، و به وقت شهادت تو را دانا خواند تا گواهت بپذيرد ، به وقت تقصير تو را ضعيف خواند تا تقصيرت محو كند .\r\nلطيفه : چه نيك خداوندى ، مهر پيوندى ، معيوب‌پسندى ، بردبارى ، فراگذارى ، فراگذارد تا فروگذارد ، يا مىگذارد تا درگذرد ، اگر فروگذارد ، بىنياز است و اگر درگذارد ، بنده‌نواز است ، و جهانيان را نوبت ساز ! از فضل و كرم خداوندى است كه عطاى خود را به خطاى بنده بازنگيرد ، و نعمت خود را به جفاى او نبرد .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nذو النون مصرى عارف بزرگ قرن سوّم هجرى گفت : روزى در كنار رود نيل جامه مىشستم عقربى ديدم كه در كنار آب بر پشت غوكى نشست و از نيل بگذشت ، من در شگفت شدم و بدان سوى نيل رفتم ديدم غوك عقرب را بر زمين نهاد و در آب شد ! عقرب رفت تا به درختى بزرگ رسيد ، ديدم زير درخت جوانى مست و خراب افتاده و خوابش برده ، پيش خود گفتم سبحان اللّه ! همين ساعت آن جوان را هلاك خواهد كرد ! در اين انديشه بودم كه ناگاه مارى بزرگ از گوشه‌اى به در آمد و رو به جوان رفت تا او را هلاك كند ! كه ناگاه عقرب بر پشت مار جست و دماغ او را نيش بزد و بكشت ! و از آنجا به كنار آب برگشت ، باز همان غوك آمد و او را بر پشت خود سوار كرد و بساحل رسانيد ! و آن جوان هنوز در خواب بود ! من او را آواز دادم كه اى غافل ! چه خوابيده‌اى كه خداوند تو را از هلاكت نجات داد ! آن جوان چون بيدار شد و آن حال را بديد و داستان را بشنيد ، از درون دل وى ، دردى و اندوهى سر برزد و خوش بناليد و رو سوى آسمان كرد و بناى زارى نهاد و گفت : بار خدايا ، پروردگارا ، اين رفتار تو بود با كسى كه گناه كرد . پس به عزت و بزرگى تو سوگند كه من از اين پس گناه نكنم تا به لقاء تو رسم ! و از آن ساعت جامهء غفلت و بطالت را كند و جامهء عفت و اطاعت و خير و احسان پوشيد ! تا سرانجام جان به جان آفرين تسليم كرد !\r\n\r\nسورهء - 23 - مؤمنون - ( مكى ) 118 آيه\r\n\r\nتفسير لفظى [ آيات 1 الى 16 
  ]\r\nجزو هجدهم :\r\n بِسْمِ اللَّهِ الرَّحْمنِ الرَّحِيمِ .  بنام خداوند بخشندهء مهربان .\r\n1 -   قَدْ أَفْلَحَ الْمُؤْمِنُونَ .   به يقين مؤمنان رستگار شدند .\r\n2 -  الَّذِينَ هُمْ فِي صَلاتِهِمْ خاشِعُونَ .  همان مؤمنانى كه در نماز خويش خاشعند و آرميدگانند .\r\n3 -  وَ الَّذِينَ هُمْ عَنِ اللَّغْوِ مُعْرِضُونَ .  و كسانى كه از نابكارى و كارهاى بيهوده روى برمىگردانند و دورى مىكنند .\r\n4 -  وَ الَّذِينَ هُمْ لِلزَّكاةِ فاعِلُونَ .  و آنها كه زكات مال خويش مىدهند .\r\n5 -  وَ الَّذِينَ هُمْ لِفُرُوجِهِمْ حافِظُونَ .  و آنها كه ناموس خود را نگاه مىدارند .\r\n6 -  إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ .  مگر بر همسرهاى خويش يا بردگان و كنيزان خويش كه آنها شايستهء ملامت و سرزنش نيستند .\r\n7 -  فَمَنِ ابْتَغى وَراءَ ذلِكَ فَأُولئِكَ هُمُ العادُونَ .  هركس جز آنچه گفته شد جويد و پيروى كند ، آنان از تجاوزكنندگان و از اندازه به در روندگانند .\r\n8 -  وَ الَّذِينَ هُمْ لِأَماناتِهِمْ وَ عَهْدِهِمْ راعُونَ .  و كسانى كه امانتها و عهدها را رعايت مىكنند « 1 » .\r\n9 -  وَ الَّذِينَ هُمْ عَلى صَلَواتِهِمْ يُحافِظُونَ .  و آنها كه بر هنگام نماز خويش نگاهبان و بر ايستادگانند .\r\n10 -  أُولئِكَ هُمُ الْوارِثُونَ .  آنانند كه وارث بهشت برينند .\r\n\r\n\r\n","description":"","footnote":"\r\n( 1 ) بدانكه سخنان محرمانه هم امانت است و زن نزد مرد امانت است ! بايد هر دو را رعايت كرد ، امر و نهى الهى عهد با بندگان است ، وعده و ذمه و قول و قرار و نذر و شرط همه برعهده است و بايد آنها را رعايت و نگاهدارى كرد كه امانت بشمار است .\r\n","page_name":" 101 ","page_number":101},
  {"content":"\r\n\r\n11 -  الَّذِينَ يَرِثُونَ الْفِرْدَوْسَ هُمْ فِيها خالِدُونَ .  كسانى هستند كه وارث بهشتند و در آن جاويدانند .\r\n12 -  وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ .  هرآينه ما آدمى را از گل ساخته‌شده آفريديم .\r\n13 -  ثُمَّ جَعَلْناهُ نُطْفَةً فِي قَرارٍ مَكِينٍ .  آنگاه او را نخست نطفه ( جرم ) در آرامگاه استوار ساختيم .\r\n14 -  ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناهُ خَلْقاً آخَرَ فَتَبارَكَ اللَّهُ أَحْسَنُ الْخالِقِينَ .  پس آن نطفه را خون بسته كرديم ، سپس خون را پاره‌اى گوشت كرديم آنگاه آن پاره گوشت را استخوانها ساختيم ، پس از آن استخوانها را گوشت پوشانيديم . از آن پس او را آفريده‌اى ديگر ساختيم ، ( از شيرخوارگى و كودكى و جوانى و پيرى ) پس آفرين بر خداى نيكوكارترين همهء نگارندگان و نيكوآفريننده‌ترين همهء آفرينندگان .\r\n15 -  ثُمَّ إِنَّكُمْ بَعْدَ ذلِكَ لَمَيِّتُونَ .  پس از آن شما همگى مردگانيد !\r\n16 -  ثُمَّ إِنَّكُمْ يَوْمَ الْقِيامَةِ تُبْعَثُونَ .  پس آنگاه همه شماها در رستاخيز از خاك برانگيخته‌شدگانيد !\r\n\r\nتفسير ادبى و عرفانى\r\n\r\nسوره 23 آيه 0\r\n بِسْمِ اللَّهِ الرَّحْمنِ الرَّحِيمِ .  بنام خداوندى كه در ذات يكتا و در صفات بىهمتا است ، كريم و مهربان و لطيف و رحيم ، ياد وى ، دلها را شمع تابان است و مهر او ، زندگانى دوستان است و نام وى ، جهان را روح و ريحان است و عارف را غارت جان !\r\nمنصور حلّاج گفت : نام خدا ، يعنى گدازندهء تن ، ربايندهء دل ، غارت‌كنندهء جان ، اما اين معاملت نه با هر خسى و دون همّتى رود ، كه اين جز با جوان مردان طريقت و راضيان حضرت نرود ! و جز حال ايشان نبود كه اندوه عشق ، بجان و دل خريدارند و هرچه دارند فداى درد و غم خويش كنند ، و به زبان حال گويند :\r\n اكنون بارى به عشق دردى دارم * كان درد به صد هزار درمان ندهم ! \r\nپير طريقت گفت : من چه دانستم كه بر كشتهء دوستى قصاص است ؟ چون نيك بنگرستم اين معاملت تو را با خواص است !\r\n\r\nسوره 23 آيه 1\r\n1 -   قَدْ أَفْلَحَ الْمُؤْمِنُونَ .   آيه . مؤمن كسى است كه همّتى دارد از دنيا بهتر و بالاتر ! مرادى دارد از عقبى برتر ، و اشتياقى به ديدار مولى دارد ، گهى در بيابان نيكوئيهاى او سرگشته ! و گهى در درياى لطف او غوته‌ور گشته ، گهى بر وفق شرع در حضرت نماز بر مقام راز ايستاده و گاهى در ميدان حقيقت به صفت خشوع تن در داده و دل برده و جان بسته كه فرمود :\r\n\r\nسوره 23 آيه 2\r\n2 -  الَّذِينَ هُمْ فِي صَلاتِهِمْ خاشِعُونَ .  آيه . خشوع در نماز ، گوهرى است نفيس و كيميائى است كه هرچه فساد بود به صلاح آرد و تفرقه را به جمع بدل كند ، از قبض باز رهاند و به بسط برساند ، بديها را محو و نيكيها را ثبت كند ! چون خشوع در نماز ، حجابى است از خلق و حسابى است با حق ! اين صفت در ميدان مرگ ، بشارت ده و در تاريكى گور مونس و در وحشت لحد انيس است .\r\n\r\nسوره 23 آيه 3\r\n3 -  وَ الَّذِينَ هُمْ عَنِ اللَّغْوِ مُعْرِضُونَ .  آيه . هرچه تو را از خدا باز دارد سهو است و آنچه جز خدا را بود ، حشو است و هرچه جز كتاب خدا و سنّت مصطفى باشد لغو است و هرچه نه حق است ، باطل و لهو است .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nپير طريقت گفت : طرح تقرّب به دوست ، نشان قرب است و بود تو بر تو همه تاوان است ! از بود خود درگذر كه آنت سعادت جاويدان است . اى جوان‌مرد ، طلب شغل بند جان است ، او كه شغل او كران دارد ، كار او آسان است ، و آنكه شغل او و مطلوب او بىپايان است كار او دشوار است !\r\n\r\nسوره 23 آيه 4\r\n4 -  وَ الَّذِينَ هُمْ لِلزَّكاةِ فاعِلُونَ .  آيه . اين‌ها همه صفت مؤمنان است كه شادكامند و نازنين ، روزافزون در سراى پيروزى نزول كرده و بر بساط انبساط آرام گرفته و در باغ قدس خلعت فضل پوشيده و در بوستان انس شربت وصل نوشيده . تا آنجا كه  الَّذِينَ يَرِثُونَ الْفِرْدَوْسَ  گفت تا نسب درست كنى آنگاه ميراث برى !\r\nلطيفه : وارث ، داراى نسب به ارث‌گذار است و نسبت در اينجا به دو چيز است يكى به ايمان در اصل ، و ديگرى طاعت در فضل ، و همان گونه كه وارثان در بهره متفاوتند ، مؤمنان هم در بهره باهم تفاوت دارند ، چنان كه امروز در طاعت باهم فرق دارند ، فردا در درجات در بهشت هم متفاوتند ! و مهينهء آنان اصحاب عليّين‌اند و اينان كسانى هستند كه تخم ارادت كاشتند و ميوهء دوستى برگرفتند و دو گيتى را به دور انداختند و هرگز با غير حق نپرداختند .\r\nپير طريقت گفت : در جستن بهشت ، جان كندن بايد و در گريختن از دوزخ رياضت كشيدن بايد ، و در يافتن دوست ، جان بذل كردن بايد ، به جفاى دوست از دوست دور بودن جفا است ! و در شريعت دوستى ، جان از دوست به سر آوردن خطا است !\r\n\r\nسوره 23 آيه 12\r\n12 -  وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ .  آيه . خداوند عالم به كمال قدرت خويش ، نهاد آدمى را به حكم جود در وجود آورد ، و از آب و گل ، چندان گوهر مختلف شكل پيدا كرد ، از استخوان و گوشت و پوست و عصب و رگ با دو چشم بينا ، دو گوش شنوا ، دو دست گيرا ، دو پاى روا ، دماغى كه در آن تخيّل محسوسات و تحفّظ معلومات است ! دلى كه در آن علم و اراده و شجاعت و قدرت و حسد و كينه و خرد و انديشه راست ، آنگاه اين گوهرهاى درياى توانائى خود را به كمال حكمت خويش در رشتهء تركيب و تنسيق كشيد و آن را به 240 ستون ( استخوانها ) راست بداشت ! و با 708 بند ( عصبها ) آنها را بهم متّصل كرد ! و 360 جوى ( رگها ) در آن روان ساخت ! و آنگاه از ميان آن ، روزنه‌هاى چشم و گوش و بينى و دهان باز كرد ! سپس شش خدمتگزار بنام نيروى : جاذبه ، ماسكه ، هاضمه ، دافعه ، ناميه ، غاذيه ، براى خدمت برگماشت ! و پنج نگاهبان بنام پنج حسّ به نگاهبانى واداشت ! آنگاه دل را بر مثال شاه در اين سراى به تخت نشانيده و زمام تصرفات و ترتيب كدخدائى را به كلّى در دست دل نهاد ! و در اهميت قلب ، مصطفى فرمود : در سينهء آدمى تيكه گوشتى است كه چون سالم باشد همهء تن سالم است و اگر بيمار باشد همهء تن بيمار است ! آرى آن قلب است .\r\nاى جوانمرد ، اين تن آدمى هرچند از آنجا كه ديد تو است مختصر مىنمايد ، امّا از روى معانى و معالى آن ، گنج‌هاى مرموزى كه در آن به وديعه نهاده شده عالم اكبر است و اين ستارگان و اختران در آن جهان برآراسته‌اند و اين آفتاب و ماه آنست كه بساط تاريكى را درمىنوردد ، كه همه جاى آن روشن مىشود و همگى از دل نورانى مرد مؤمن نور گيرند و دل مرد مؤمن هم از حق نور مىگيرد !\r\n\r\nسوره 23 آيه 14\r\n14 -  ثُمَّ أَنْشَأْناهُ خَلْقاً آخَرَ فَتَبارَكَ اللَّهُ أَحْسَنُ الْخالِقِينَ .  آيه . اين آيت به زبان اهل اشارت و به ذوق ارباب معرفت ، اين خلعتى ديگر است كه خداوند به بندگان داده كه پس از كمال عقل و تميز ، چون تكهء\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nوجود خاك آدمى در كرم حق پوشيده بود و راز محبّت در پردهء غيرت پنهان بود ، خداوند آن راز را بگشود و آن پرده را پس زد و بر لوح روح وى به مداد كرم و قلم لطف ، عهدنامهء ايمان نبشت ( كتب فى قلوبهم الايمان ) به اين هم اكتفا نكرد باز نداى كرم در داد كه من پادشاهم ، تو را مىخوانم كه پادشاه شوى ، من زنده‌ام ، تو را مىخوانم كه زنده شوى ! به تن تو را پادشاه كرد و پادشاهى داد ، از روح تو عرشى ساخت و از دل تو كرسى نهاد ، و از دماغ تو لوح محفوظى پيش تو نهاد ! و حسّهاى پنج‌گانه را فرشتگان ملك وجود تو قرار داد ! از علم تو آفتابى و از عقل تو ماهى بر فلك پيكر تو رخشان كرد و تو را بر همه پادشاه كرد و از اين حال بر زبان پيمبرى برفت كه : همه شماها شبانيد و هريك مسئول شبانى خود هستيد ! و اكنون كه درين عجايب فطرت و بدايع خلقت مىنگرى به زبان شكر و ثنا بگو :  فَتَبارَكَ اللَّهُ أَحْسَنُ الْخالِقِينَ . \r\n\r\nسوره 23 آيه 15\r\n15 -  ثُمَّ إِنَّكُمْ بَعْدَ ذلِكَ لَمَيِّتُونَ .  آيه . آخر اين زندگى ، مرگ است و خاك شدن و تن عاريت را به خاك دادن حتم است .\r\n\r\nسوره 23 آيه 16\r\n16 -  ثُمَّ إِنَّكُمْ يَوْمَ الْقِيامَةِ تُبْعَثُونَ .  آيه . پس از آن ، روز رستاخيز براى كيفر و پاداش برانگيخته مىشويد ! و در آنجا است كه به حسابها رسيدگى و مقبول را ثواب و مردود را عقاب مىدهند !\r\n\r\nتفسير لفظى [ آيات 17 الى 50 
  ]\r\n17 -  وَ لَقَدْ خَلَقْنا فَوْقَكُمْ سَبْعَ طَرائِقَ وَ ما كُنَّا عَنِ الْخَلْقِ غافِلِينَ .  بالاى سر شما هفت راه بالاى هم در آسمان آفريديم و از آفريدهء خويش هيچ‌گاه غافل نبوديم « 1 » .\r\n18 -  وَ أَنْزَلْنا مِنَ السَّماءِ ماءً بِقَدَرٍ فَأَسْكَنَّاهُ فِي الْأَرْضِ وَ إِنَّا عَلى ذَهابٍ بِهِ لَقادِرُونَ . \r\nما از آسمان به قدر حاجت آب فرستاديم و آن را در زمين جاى داديم و با بردن آب ( به همه جا ) توانا هستيم .\r\n19 -  فَأَنْشَأْنا لَكُمْ بِهِ جَنَّاتٍ مِنْ نَخِيلٍ وَ أَعْنابٍ لَكُمْ فِيها فَواكِهُ كَثِيرَةٌ وَ مِنْها تَأْكُلُونَ .  پس با آن آب ، باغهائى از خرما بن ورز كه در آنها ميوه‌هاى فراوان است و از آنها مىخوريد براى شما آماده كرديم .\r\n20 -  وَ شَجَرَةً تَخْرُجُ مِنْ طُورِ سَيْناءَ  « 2 »  تَنْبُتُ بِالدُّهْنِ وَ صِبْغٍ لِلْآكِلِينَ .  و بيافريدم درختى از كوه طور كه با خود روغن ( گوارائى ) بيرون مىآورد كه نان خورش خورندگان است .\r\n21 -  وَ إِنَّ لَكُمْ فِي الْأَنْعامِ لَعِبْرَةً نُسْقِيكُمْ مِمَّا فِي بُطُونِها وَ لَكُمْ فِيها مَنافِعُ كَثِيرَةٌ وَ مِنْها تَأْكُلُونَ .  شما را در اين چهار پايان ، عبرتى است ، ما شما را از شير شكم آنها مىآشامانيم و شما را در آنها سودهاى بسيار است ، و از آنها مىخوريد !\r\n22 -  وَ عَلَيْها وَ عَلَى الْفُلْكِ تُحْمَلُونَ .  و شما را بر پشت آن چارپايان و بر روى كشتىها بردارند .\r\n\r\n\r\n","description":"","footnote":"\r\n( 1 ) . تعبير به راه‌هاى بالاى هم ( طرائق ) دليل بر فاصله و دورى و نزديكى ستاره‌ها و آفتابها با يكدگر است كه هر كيهانى بالاى كيهان ديگر است تا بىنهايت ! و آخر آيه دليل بر وجود قوهء جاذبه و حافظه است كه مانع از افتادن يا بهم خوردن كرات است !\r\n( 2 ) كلمهء سيناء و سينين لغت نبطى است بمعنى خير و بركت است .\r\n","page_name":" 104 ","page_number":104},
  {"content":"\r\n\r\n23 -  وَ لَقَدْ أَرْسَلْنا نُوحاً إِلى قَوْمِهِ فَقالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ أَ فَلا تَتَّقُونَ .  ما نوح را به قوم خودش فرستاديم كه به آنها گفت : اى خويشان ، خدا را بپرستيد كه جز او خدائى نيست آيا پرهيزكار نمىشويد از غير خداى يگانه ؟\r\n24 -  فَقالَ الْمَلَأُ الَّذِينَ كَفَرُوا مِنْ قَوْمِهِ ما هذا إِلَّا بَشَرٌ مِثْلُكُمْ يُرِيدُ أَنْ يَتَفَضَّلَ عَلَيْكُمْ وَ لَوْ شاءَ اللَّهُ لَأَنْزَلَ مَلائِكَةً ما سَمِعْنا بِهذا فِي آبائِنَا الْأَوَّلِينَ .  پيشوايان قوم او كه كافر بودند گفتند : اين نوح هم مردمى چون شما است كه مىخواهد بر شما فزونى و برترى يابد ، و اگر خدا خواستى پيغامى با فرشتگان فرومىفرستادى ! و ما هرگز اين را در روزگار پدران پيشين ما نشنيديم .\r\n25 -  إِنْ هُوَ إِلَّا رَجُلٌ بِهِ جِنَّةٌ فَتَرَبَّصُوا بِهِ حَتَّى حِينٍ .  اين نيست مگر مردى ديوانه ! پس شما يك چندى درنگ نمائيد .\r\n26 -  قالَ رَبِّ انْصُرْنِي بِما كَذَّبُونِ .  نوح گفت : خدايا مرا يارى ده از آنچه مرا دروغ‌زن خواندند .\r\n27 -  فَأَوْحَيْنا إِلَيْهِ أَنِ اصْنَعِ الْفُلْكَ بِأَعْيُنِنا وَ وَحْيِنا فَإِذا جاءَ أَمْرُنا وَ فارَ التَّنُّورُ فَاسْلُكْ فِيها مِنْ كُلٍّ زَوْجَيْنِ اثْنَيْنِ وَ أَهْلَكَ إِلَّا مَنْ سَبَقَ عَلَيْهِ الْقَوْلُ مِنْهُمْ وَ لا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ .  پس به نوح پيغام فرستاديم كه بر ديدار ما و بفرمان ما كشتى بساز ، پس چون فرمان ما رسيد ، در آن كشتى از هر جنسى جفتى با كسان خويش در كشتى آر ، مگر كسى كه خداوند از بدبختى آنها سخن گفته بود ( يكى از زنها و يك پسرش ) و دربارهء آنها با من سخن مگو كه ستم كردند و آنان غرق شدنى هستند !\r\n28 -  فَإِذَا اسْتَوَيْتَ أَنْتَ وَ مَنْ مَعَكَ عَلَى الْفُلْكِ فَقُلِ الْحَمْدُ لِلَّهِ الَّذِي نَجَّانا مِنَ الْقَوْمِ الظَّالِمِينَ .  « 1 » پس چون خودت و همراهانت در كشتى آرام گرفتيد ، بگو : سپاس خداوندى راست كه ما را از اين قوم ستمكار رهائى داد .\r\n29 -  وَ قُلْ رَبِّ أَنْزِلْنِي مُنْزَلًا مُبارَكاً وَ أَنْتَ خَيْرُ الْمُنْزِلِينَ .  و بگو خداى من ، مرا فرود آور ( به خشكى ) فرود آوردن با بركتى و تو خدايا بهترين فرودآورندگانى .\r\n30 -  إِنَّ فِي ذلِكَ لَآياتٍ وَ إِنْ كُنَّا لَمُبْتَلِينَ .  در اين داستان ، پيغامها و پندهاى نيكو است و نبوديم ما مگر از آزمايندگان .\r\n31 -  ثُمَّ أَنْشَأْنا مِنْ بَعْدِهِمْ قَرْناً آخَرِينَ .  پس از آنها گروهى ديگر آفريديم .\r\n32 -  فَأَرْسَلْنا فِيهِمْ رَسُولًا مِنْهُمْ أَنِ اعْبُدُوا اللَّهَ ما لَكُمْ مِنْ إِلهٍ غَيْرُهُ أَ فَلا تَتَّقُونَ . \r\nپس به آنها پيغمبرى ( صالح ) از خودشان فرستاديم كه ( به آنها گفت ) خدا را بپرستيد كه جز او خدائى نيست آيا نمىپرهيزيد ؟\r\n33 -  وَ قالَ الْمَلَأُ مِنْ قَوْمِهِ الَّذِينَ كَفَرُوا وَ كَذَّبُوا بِلِقاءِ الْآخِرَةِ وَ أَتْرَفْناهُمْ فِي الْحَياةِ الدُّنْيا ما هذا إِلَّا بَشَرٌ مِثْلُكُمْ يَأْكُلُ مِمَّا تَأْكُلُونَ مِنْهُ وَ يَشْرَبُ مِمَّا تَشْرَبُونَ . \r\nگروهى از قوم او كه كافر شدند و ديدار رستاخيز را دروغ پنداشتند و ما آنها را در دنيا در فراخى نعمت داشتيم ، گفتند\r\n\r\n\r\n","description":"","footnote":"\r\n( 1 ) در قرآن لفظ استواء بر پنج معنى است . ( 1 ) : برابرى :  هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ .  ( 2 ) : راست قامت :  بَلَغَ أَشُدَّهُ وَ اسْتَوى .  ( 3 ) برقرارى در جائى :  وَ اسْتَوَتْ عَلَى الْجُودِيِّ .  ( 4 ) قصد و آهنگ :  ثُمَّ اسْتَوى إِلَى السَّماءِ . *  ( 5 ) قرار گرفتن :  ثُمَّ اسْتَوى عَلَى الْعَرْشِ . * \r\n","page_name":" 105 ","page_number":105},
  {"content":"\r\n\r\nاين آدم مانند شما است ، از آنچه مىخوريد مىخورد و از آنچه مىآشاميد مىآشامد .\r\n34 -  وَ لَئِنْ أَطَعْتُمْ بَشَراً مِثْلَكُمْ إِنَّكُمْ إِذاً لَخاسِرُونَ .  اگر كسى را فرمان بريد كه مانند خودتان است در اين صورت شما از زيان‌كارانيد .\r\n35 -  أَ يَعِدُكُمْ أَنَّكُمْ إِذا مِتُّمْ وَ كُنْتُمْ تُراباً وَ عِظاماً أَنَّكُمْ مُخْرَجُونَ .  اين مرد بشما وعده مىدهد كه چون مرديد و خاك و استخوان پوسيده شديد ، شما از زمين بيرون آورده مىشويد ؟\r\n36 -  هَيْهاتَ هَيْهاتَ لِما تُوعَدُونَ .  اين امر دور است و آنچه بشما وعده داده است ناشدنى و نابودنى !\r\n37 -  إِنْ هِيَ إِلَّا حَياتُنَا الدُّنْيا نَمُوتُ وَ نَحْيا وَ ما نَحْنُ بِمَبْعُوثِينَ .  نيست زندگى جز همين زندگى اين جهانى كه ما مىميريم و ( بوسيلهء فرزندان ) زنده مىشويم و ما هرگز برانگيخته نمىشويم !\r\n38 -  إِنْ هُوَ إِلَّا رَجُلٌ افْتَرى عَلَى اللَّهِ كَذِباً وَ ما نَحْنُ لَهُ بِمُؤْمِنِينَ .  او نيست جز يك مردى كه بر خداوند دروغ مىسازد و ما به او ايمان‌آور نيستيم !\r\n39 -  قالَ رَبِّ انْصُرْنِي بِما كَذَّبُونِ .  صالح گفت : پروردگارا مرا يارى ده به آنچه مرا دروغ‌زن گرفتند .\r\n40 -  قالَ عَمَّا قَلِيلٍ لَيُصْبِحُنَّ نادِمِينَ .  خداوند فرمود : به زودى آنان از گفتهء خود پشيمان خواهند شد !\r\n41 -  فَأَخَذَتْهُمُ الصَّيْحَةُ بِالْحَقِّ فَجَعَلْناهُمْ غُثاءً فَبُعْداً لِلْقَوْمِ الظَّالِمِينَ .  پس بانگ كشنده از روى سزاوارى آنها را گرفت ، پس آنها را چون خاشاك پراكنده كرديم ، البتّه دور باد گروه ستمكاران ( از ايمنى ) .\r\n42 -  ثُمَّ أَنْشَأْنا مِنْ بَعْدِهِمْ قُرُوناً آخَرِينَ .  پس از آنها گروه‌هاى ديگر آفريديم .\r\n43 -  ما تَسْبِقُ مِنْ أُمَّةٍ أَجَلَها وَ ما يَسْتَأْخِرُونَ .  مرگ هيچ ملّتى از هنگام خود نه پيش مىشود و نه پس !\r\n44 -  ثُمَّ أَرْسَلْنا رُسُلَنا تَتْرا كُلَّ ما جاءَ أُمَّةً رَسُولُها كَذَّبُوهُ فَأَتْبَعْنا بَعْضَهُمْ بَعْضاً وَ جَعَلْناهُمْ أَحادِيثَ فَبُعْداً لِقَوْمٍ لا يُؤْمِنُونَ .  پس از آن ما رسولان خويش را دمادم فرستاديم و هرگاه پيغمبرى به گروهى مىآمد او را تكذيب مىكردند ، پس ما پيغمبران را از پى يكدگر فرستاديم و آن گروهان را زبان زد مردم قرار داديم ، پس دور باد ( از رحمت حق ) آنان كه ايمان نياوردند !\r\n45 -  ثُمَّ أَرْسَلْنا مُوسى وَ أَخاهُ هارُونَ بِآياتِنا وَ سُلْطانٍ مُبِينٍ .  پس از ايشان ، ما موسى و برادرش هارون با پيغامها و نشانهاى خودمان با حجت آشكارا فرستاديم .\r\n46 -  إِلى فِرْعَوْنَ وَ مَلَائِهِ فَاسْتَكْبَرُوا وَ كانُوا قَوْماً عالِينَ .  بسوى فرعون و كسان او ، پس آنها گردنكشى كردند و گروهى ، در خود برافراشته و برجسته بودند .\r\n47 -  فَقالُوا أَ نُؤْمِنُ لِبَشَرَيْنِ مِثْلِنا وَ قَوْمُهُما لَنا عابِدُونَ .  پس گفتند ما به دو نفر بشر مانند خود ايمان آوريم ! درحالىكه كسان آنها پرستندگان ما هستند !\r\n48 -  فَكَذَّبُوهُما فَكانُوا مِنَ الْمُهْلَكِينَ .  پس آن دو نفر را دروغ زن گرفتند و خودشان از هلاك‌شوندگان گشتند !\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n49 -  وَ لَقَدْ آتَيْنا مُوسَى الْكِتابَ لَعَلَّهُمْ يَهْتَدُونَ .  ما به موسى تورات داديم تا آن گروه را رهبرى كند و شايد آنها رهبرى شوند .\r\n50 -  وَ جَعَلْنَا ابْنَ مَرْيَمَ وَ أُمَّهُ آيَةً وَ آوَيْناهُما إِلى رَبْوَةٍ ذاتِ قَرارٍ وَ مَعِينٍ .  و ما پسر مريم را شگفت‌آور جهان كرديم و آن دو نفر را در جاى بالائى كه آرامگاه و آب روان داشت برقرار كرديم « 1 » .\r\n\r\nتفسير ادبى و عرفانى\r\n\r\nسوره 23 آيه 17\r\n17 -  وَ لَقَدْ خَلَقْنا فَوْقَكُمْ سَبْعَ طَرائِقَ .  آيه . به ذوق ارباب معارف و استنباط اهل فهم ، اين آيت اشارت است به هفت حجاب كه خداوند در نهاد آدمى آفريده و او را از ديدن لطيفه‌ها و يافتن حقيقت‌ها محجوب داشته : ( 1 - حجاب عقل ( 2 - حجاب علم ( 3 - حجاب قلب ( 4 - حجاب نفس ( 5 - حجاب حسّ ( 6 - حجاب ارادت ( 7 - حجاب مشيّت . عقل ، او را بر شغل دنيا و تدبير معاش داشت تا از حق بازماند ! علم ، او را در ميدان مباهات كشيد تا در پرتگاه تفاخر با اقران خويش بماند ! قلب ، او را بر مقام دليرى و دلاورى بداشت تا در ميدان مبارزهء زندگى به طمع سود دنيوى چنان به فتنه افتد كه پرواى دين و نصرت دينش نباشد ! نفس بزرگترين حجاب و دشمن دين و آئين كه اگر بر اين دشمن دست يا بى پيروز شوى ورنه چنان افتى كه ديگر برنخيزى ! كه مصطفى فرمود : بزرگترين دشمن تو نفس تو است كه ميان دو پهلوى تو است ! در اين مرحله ، حسّ شهوت ، ميل به معصيت ، مشيّت فترت ، همگى حجاب عامّهء مردم است ، و فترت از راه حقيقت ، حجاب خاصان حضرت است ! و حجاب حسّ شهوت و ارادهء معصيت در عوام و مشيّت فترت در خواصّ است .\r\n به هرچه از راه بازافتى ، چه كفر آن حرف و چه ايمان \r\n به هرچه از دوست و امانى ، چه زشت آن نقش و چه زيبا \r\n . . . وَ ما كُنَّا عَنِ الْخَلْقِ غافِلِينَ .  آيه . خداوند اين حجاب‌ها را ياد كرد ، آنگاه فرمود : ما از ياد مردم غافل نيستيم ! با اين همه حجاب كه در پيش بنده است او را فرونگذاريم و از او غافل نمانيم .\r\nلطيفه : خداوند در اول آيت ، بنده را از قهر و عدل خويش بيم داد و در آخر آيت ، اميدوار به فضل و كرم خويش ساخت ، و روش سالكان بر اين قاعده نهادند كه نخست بيم ، سپس اميدوارى ! بترس اى بندهء خدا ، تا روزى تو را گويند :  لا تَخَفْ وَ لا تَحْزَنْ ،  نترس و دل تنگ مباش ! و در ميدان اميد او به بخشش چشم دار ، تا نداى  أَبْشِرُوا بِالْجَنَّةِ ،  بشارت باد تو را به بهشت ، رسد !\r\nيكى از بزرگان عارفان گويد : بيم و اميد هر دو باهم همسرند كه چون بهم رسند از ايشان حقايق ايمان زايد اميد را صفت مادينه دانستند و بيم را صفت نرينه ! چون زيادى اميد ، كاهلى و فترت آورد ، و زيادى بيم ، آمادگى و ايستادگى بار دهد ، و كمال ايمان در وجود اين معنى قرار داده‌اند .\r\n\r\nسوره 23 آيه 18\r\n18 -  وَ أَنْزَلْنا مِنَ السَّماءِ ماءً بِقَدَرٍ .  آيه . مىگويد : ما از آسمان به كمال قدرت خود بر بندگان باران\r\n\r\n\r\n","description":"","footnote":"\r\n( 1 ) نوشته‌اند : پس از آنكه پادشاه روم ( هيروديس ) قصد كشتن عيسى كرد ، خداوند به يوسف نجار كه خويش مريم بود الهام فرستاد كه مادر و فرزند را به مصر برد و مدتى آنجا بودند و مادر خوشه چينى مىكرد تا عيسى را پرورانيد و مريم گهوارهء عيسى را همه جا با خود مىبرد و پس از مرگ پادشاه روم ، به فلسطين بازگشتند\r\n","page_name":" 107 ","page_number":107},
  {"content":"\r\n\r\nرحمت فرستاديم تا زمين مرده بدان زنده شود و صد هزاران بديعه‌ها و وديعه‌ها از انواع گياه و ميوه و گل ، از زمين بيرون داديم !\r\nسالكان راه حقيقت گويند : ظاهر اين آيت اشارت به بهار عموم است و باطن آن اشارت به بهار خصوص است كه هر آيتى ظهر و بطن دارد ، بهار عموم ، آيات آفاق است ، و بهار خصوص ، آيات انفس ، اگر بهار عموم ، ابر بارنده است ، بهار خصوص ، چشم گرينده است ، اگر بهار عموم رعد باصولت است ، بهار خصوص ناله و حسرت است ، اگر بهار عموم برق سوزان است ، بهار خصوص نور درخشان است ، در بهار عموم ، چشم عبرت باز كن تا گل بينى ، در بهار خصوص ، ديدهء فكرت بر برگمار تا دل بينى .\r\nلطيفه : درويشى را ديدند هنگام بهار سر به انديشه فروبرده ! او را گفتند : اى درويش سر بردار تا گل بينى ! گفت : اى جوان‌مرد سر را فروبر تا دل بينى !\r\n\r\nسوره 23 آيه 23\r\n23 -  وَ لَقَدْ أَرْسَلْنا نُوحاً إِلى قَوْمِهِ .  آيه . نام نوح ، در ابتدا يشكر بود ، ازبس‌كه در طلب رضاى حق بگريست ، او را وحى آمد كه : اى نوح تا كى نوحه كنى و چند گريى ؟ نوح گفت : خداوندا ، كريما ، به آن گريم تا تو گوئى چند گريى و اين روان خسته را مرهم نهى ، خداوندا ، اگر تا امروز از حسرت و نياز گريستم ، اكنون تا جان دارم از شادى و ناز گريم !\r\nپير طريقت گفت : خدايا ، در سرّ گريستنى دارم و راز ، ندانم كه از حسرت گريم يا از ناز ، گريستن يتيم از حسرت است ، و گريستن شمع از ناز ، از ناز گريستن چون بود ؟ اين قصه‌ايست دراز ؟\r\nاى جوان‌مرد ، اين ناز در چنين حالى كسى را رسد كه ناز پدر و مادر نديده باشد و در دامن دوستان نيارميده باشد ، بلكه در بوتهء بلا تنش گداخته باشد و زير آسياى محنت فرسوده شده باشد ، نبينى كه با خاتم پيمبران چه كردند ؟\r\nنخست پدر و مادر از پيش او برداشتند تا ناز مادر نبيند و در دامن پدر ننشيند چون به غار حرا آمد ، گفتند بايد درب خانه بو جهل در زير شكنبه شتر مىبايد نازيد و دندان عزيز را فداى سنگ سنگدلان مىبايد كرد ! و رخسارهء خود را به خون دل مردم مىبايد زد ! كه بر درگاه ما چنين نازك و نازنين نتوان بود !\r\n خون صدّيقان بپالودند و زان ره ساختند * جز بجان رفتن درين ره ، يك قدم را بار نيست ! \r\n\r\nتفسير لفظى [ آيات 51 الى 95 
  ]\r\n51 -  يا أَيُّهَا الرُّسُلُ كُلُوا مِنَ الطَّيِّباتِ وَ اعْمَلُوا صالِحاً إِنِّي بِما تَعْمَلُونَ عَلِيمٌ .  اى پيمبران بخوريد از پاك حلال‌ها و كار نيكو كنيد ، كه من به آنچه شما مىكنيد دانا هستم .\r\n52 -  وَ إِنَّ هذِهِ أُمَّتُكُمْ أُمَّةً واحِدَةً وَ أَنَا رَبُّكُمْ فَاتَّقُونِ .  اين دين شما يك دين است و جز آن نيست و من پروردگار شما هستم پس بپرهيزيد از اينكه ديگرى با من در پرستش شريك كنيد .\r\n53 -  فَتَقَطَّعُوا أَمْرَهُمْ بَيْنَهُمْ زُبُراً كُلُّ حِزْبٍ بِما لَدَيْهِمْ فَرِحُونَ .  آنها دين را ميان خودشان گوناگون و پاره‌پاره كردند و جوك جوك شدند و هر جوكى به آنچه نزدشان است و بر دست دارند شادند .\r\n54 -  فَذَرْهُمْ فِي غَمْرَتِهِمْ حَتَّى حِينٍ .  پس واگذار آنها را ( اى محمّد ) تا چندى در گمراهى حيرت باشند .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n55 -  أَ يَحْسَبُونَ أَنَّما نُمِدُّهُمْ بِهِ مِنْ مالٍ وَ بَنِينَ .  آيا چنين مىپندارند كه آنچه ما بر مال و فرزندان آنان مىافزاييم :\r\n56 -  نُسارِعُ لَهُمْ فِي الْخَيْراتِ بَلْ لا يَشْعُرُونَ .  براى آنها در خوبيها شتاب مىكنيم ! نه ، بلكه ايشان نادانند .\r\n57 -  إِنَّ الَّذِينَ هُمْ مِنْ خَشْيَةِ رَبِّهِمْ مُشْفِقُونَ .  كسانى كه از ترس خداى خود از عقاب او ترسانند .\r\n58 -  وَ الَّذِينَ هُمْ بِآياتِ رَبِّهِمْ يُؤْمِنُونَ .  و كسانى كه به سخنان و نشانهاى پروردگارشان ايمان مىآورند .\r\n59 -  وَ الَّذِينَ هُمْ بِرَبِّهِمْ لا يُشْرِكُونَ .  و كسانى كه به خدايشان شرك نمىآورند .\r\n60 -  وَ الَّذِينَ يُؤْتُونَ ما آتَوْا وَ قُلُوبُهُمْ وَجِلَةٌ أَنَّهُمْ إِلى رَبِّهِمْ راجِعُونَ .  و كسانى كه در كوشش و پرستش خداوند عبادتها را انجام مىدهند و دلهاشان ( از نپذيرفتن آن عبادتها از سوى خدا ) ترسان است ، بازگشت آنان بسوى خداى خويش مىباشد !\r\n61 -  أُولئِكَ يُسارِعُونَ فِي الْخَيْراتِ وَ هُمْ لَها سابِقُونَ .  آنانند كه به نيكيها مىشتابند و در اين كار آنان پيشوايانند .\r\n62 -  وَ لا نُكَلِّفُ نَفْساً إِلَّا وُسْعَها وَ لَدَيْنا كِتابٌ يَنْطِقُ بِالْحَقِّ وَ هُمْ لا يُظْلَمُونَ . \r\nبار ننهيم بر كسى مگر به اندازهء توانائى او ، و نزد ما كتابى است ( لوح محفوظ ) كه به راستى گواهى مىدهد به هرچه هركس كرده و بر آنان ستم نيايد .\r\n63 -  بَلْ قُلُوبُهُمْ فِي غَمْرَةٍ مِنْ هذا وَ لَهُمْ أَعْمالٌ مِنْ دُونِ ذلِكَ هُمْ لَها عامِلُونَ . \r\nبلكه دلهاى ايشان از اين سخن ما در غفلت است ، و ايشان را جز اين‌ها كارهائى است كه كردند و ناچار ايشان كنندگان آن كارها هستند .\r\n64 -  حَتَّى إِذا أَخَذْنا مُتْرَفِيهِمْ بِالْعَذابِ إِذا هُمْ يَجْأَرُونَ .  تا آنكه ما نازنينان آنها را به عذاب گرفتار كنيم ، آنگاه بانگ درگيرند ( و ناله كنند . )\r\n65 -  لا تَجْأَرُوا الْيَوْمَ إِنَّكُمْ مِنَّا لا تُنْصَرُونَ .  امروز بانگ مكنيد ( كه ديروز نكردند ) بدانيد شما را كسى از ما يارى نكند و نرهاند .\r\n66 -  قَدْ كانَتْ آياتِي تُتْلى عَلَيْكُمْ فَكُنْتُمْ عَلى أَعْقابِكُمْ تَنْكِصُونَ .  ( آن روز ) سخنان ما بر شما خوانده مىشد و شما از پذيرفتن آن به پس بازمىگشتيد .\r\n67 -  مُسْتَكْبِرِينَ بِهِ سامِراً تَهْجُرُونَ .  درحالىكه سرها را به گردن بازنهاده و باهم مىنشيند به كار گفتن ! و قرآن و پيغمبر را وامىگذاريد .\r\n68 -  أَ فَلَمْ يَدَّبَّرُوا الْقَوْلَ أَمْ جاءَهُمْ ما لَمْ يَأْتِ آباءَهُمُ الْأَوَّلِينَ .  آيا در گفتار بهتر نمىانديشند ؟\r\nو بهتر در ننگرند ! يا آنكه به ايشان پيغامى و خبرى آمده كه به پدرانشان نيامده بود ؟\r\n69 -  أَمْ لَمْ يَعْرِفُوا رَسُولَهُمْ فَهُمْ لَهُ مُنْكِرُونَ .  يا ايشان پيغمبر خود را نشناختند ، كه پس منكر او شدند ؟\r\n70 -  أَمْ يَقُولُونَ بِهِ جِنَّةٌ بَلْ جاءَهُمْ بِالْحَقِّ وَ أَكْثَرُهُمْ لِلْحَقِّ كارِهُونَ .  يا مىگويند\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nدر او ديوانگى است ! او ديوانه نيست بلكه به راستى و حقيقت به ايشان آمده و بيشتر آنان راستى و درستى را دشوار مىدانند .\r\n71 -  وَ لَوِ اتَّبَعَ الْحَقُّ أَهْواءَهُمْ لَفَسَدَتِ السَّماواتُ وَ الْأَرْضُ وَ مَنْ فِيهِنَّ بَلْ أَتَيْناهُمْ بِذِكْرِهِمْ فَهُمْ عَنْ ذِكْرِهِمْ مُعْرِضُونَ .  اگر تو ( اى محمّد ) از هوا و هوس آنان پيروى كنى ، آسمانها و زمين و آنچه در آنها است تباه گردند ، بلكه ما براى ايشان نامه‌اى آورديم كه از نامدارى و بهترى و برترى و شرف آنان ياد مىكند ، و لكن بيشتر آنها از اين يادها روى گردانند !\r\n72 -  أَمْ تَسْأَلُهُمْ خَرْجاً فَخَراجُ رَبِّكَ خَيْرٌ وَ هُوَ خَيْرُ الرَّازِقِينَ .  يا پندارند كه تو براى اداء رسالت از آنها مزدى مىخواهى ؟ درصورتىكه مزد و روزى خداوند بهتر است و كه او بهترين روزى دهندگان است .\r\n73 -  وَ إِنَّكَ لَتَدْعُوهُمْ إِلى صِراطٍ مُسْتَقِيمٍ .  و اينكه تو ( اى محمّد ) آنها را به راه راست مىخوانى .\r\n74 -  وَ إِنَّ الَّذِينَ لا يُؤْمِنُونَ بِالْآخِرَةِ عَنِ الصِّراطِ لَناكِبُونَ .  و اينكه كسانى كه ايمان نمىآورند به روز رستاخيز ، از راه راست مىبگردند .\r\n75 -  وَ لَوْ رَحِمْناهُمْ وَ كَشَفْنا ما بِهِمْ مِنْ ضُرٍّ لَلَجُّوا فِي طُغْيانِهِمْ يَعْمَهُونَ .  اگر بر آنها ببخشائيم و گزندى كه به ايشان رسيده باز بريم ، هرآينه در سركشى و افسار گسيختگى خود بر ناپسند و بىسامان مىروند .\r\n76 -  وَ لَقَدْ أَخَذْناهُمْ بِالْعَذابِ فَمَا اسْتَكانُوا لِرَبِّهِمْ وَ ما يَتَضَرَّعُونَ .  ما آنان را به عذاب فراگرفتيم ، پس آنها تن ندادند و خويشتن به خداى خود نزاريدند !\r\n77 -  حَتَّى إِذا فَتَحْنا عَلَيْهِمْ باباً ذا عَذابٍ شَدِيدٍ إِذا هُمْ فِيهِ مُبْلِسُونَ .  تا آنگاه كه بگشاديم بر آنها درى از عذاب سخت ، در آن هنگام آنها فروماندند و نوميد و خاموش شدند !\r\n78 -  وَ هُوَ الَّذِي أَنْشَأَ لَكُمُ السَّمْعَ وَ الْأَبْصارَ وَ الْأَفْئِدَةَ قَلِيلًا ما تَشْكُرُونَ .  اوست كه براى شما شنوائيها و بينائيها و دلها آفريده ، و شما اندك سپاسگزارى مىكنيد !\r\n79 -  وَ هُوَ الَّذِي ذَرَأَكُمْ فِي الْأَرْضِ وَ إِلَيْهِ تُحْشَرُونَ .  اوست كه شما را در زمين از زمين آفريد و سرانجام بسوى او خواهيد برانگيخته شد .\r\n80 -  وَ هُوَ الَّذِي يُحْيِي وَ يُمِيتُ وَ لَهُ اخْتِلافُ اللَّيْلِ وَ النَّهارِ أَ فَلا تَعْقِلُونَ .  اوست كه زنده مىكند و مىميراند ، و اختلاف شب و روز از او است آيا شما در نمىيابيد ؟\r\n81 -  بَلْ قالُوا مِثْلَ ما قالَ الْأَوَّلُونَ .  بلكه ( در نيافتند ) و همان گفتند كه پدران پيشينيان آنها گفتند !\r\n82 -  قالُوا أَ إِذا مِتْنا وَ كُنَّا تُراباً وَ عِظاماً أَ إِنَّا لَمَبْعُوثُونَ .  گفتند : آنگاه كه ما مرديم و خاك شديم و استخوان‌ها پوسيده گشتيم ! آيا ما از زمين برانگيخته مىشويم ؟\r\n83 -  لَقَدْ وُعِدْنا نَحْنُ وَ آباؤُنا هذا مِنْ قَبْلُ إِنْ هذا إِلَّا أَساطِيرُ الْأَوَّلِينَ .  هرآينه از اين وعده‌ها بما و به پدران ما از پيش دادند ، و آنها نيست جز افسانهء پيشينيان !\r\n84 -  قُلْ لِمَنِ الْأَرْضُ وَ مَنْ فِيها إِنْ كُنْتُمْ تَعْلَمُونَ .  بگو به آنها ، زمين و آنچه در آن است از كيست ؟ اگر شما دانا هستيد ( پاسخ گوئيد ) .\r\n85 -  سَيَقُولُونَ لِلَّهِ قُلْ أَ فَلا تَذَكَّرُونَ .  خواهند گفت همه از آن خداست ، بگو : آيا پس چرا پند نمىپذيريد و در نمىيابيد ؟\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n86 -  قُلْ مَنْ رَبُّ السَّماواتِ السَّبْعِ وَ رَبُّ الْعَرْشِ الْعَظِيمِ .  بگو ( اى محمّد ) خداى آسمانها و خداى عرش بزرگوار كيست ؟\r\n87 -  سَيَقُولُونَ لِلَّهِ قُلْ أَ فَلا تَتَّقُونَ .  خواهند گفت خدا ، پس بگو به آنها ، آيا شما پند نمىگيريد و در نمىيابيد ؟\r\n88 -  قُلْ مَنْ بِيَدِهِ مَلَكُوتُ كُلِّ شَيْءٍ وَ هُوَ يُجِيرُ وَ لا يُجارُ عَلَيْهِ إِنْ كُنْتُمْ تَعْلَمُونَ . \r\nبگو ، پادشاهى بر هر چيزى با كيست ؟ و كيست كه زينهار مىدهد و زينهار نمىخواهد اگر مىدانيد ؟\r\n89 -  سَيَقُولُونَ لِلَّهِ قُلْ فَأَنَّى تُسْحَرُونَ .  خواهند گفت خدا ، پس بگو شما را ديو از چه فريب مىدهد ؟ و مسحور او مىشويد ؟\r\n90 -  بَلْ أَتَيْناهُمْ بِالْحَقِّ وَ إِنَّهُمْ لَكاذِبُونَ .  ( اين باطل نيست ) بلكه به حق و راستى براى آنان آورده‌ايم و ايشان دروغ‌زنانند .\r\n91 -  مَا اتَّخَذَ اللَّهُ مِنْ وَلَدٍ وَ ما كانَ مَعَهُ مِنْ إِلهٍ إِذاً لَذَهَبَ كُلُّ إِلهٍ بِما خَلَقَ وَ لَعَلا بَعْضُهُمْ عَلى بَعْضٍ سُبْحانَ اللَّهِ عَمَّا يَصِفُونَ .  خداوند هرگز فرزند نگرفته و با او هرگز خدائى نيست كه اگر چنين بود هريك با سپاه خود بر يكدگر برخاستندى و بعضى بر بعضى برترى جستندى ؟ پاك و بىعيب است خداوند از آنچه آنان وصف مىكردند .\r\n92 -  عالِمِ الْغَيْبِ وَ الشَّهادَةِ فَتَعالى عَمَّا يُشْرِكُونَ .  خداوند داناى نهان و آشكار است و برتر از آن است كه با او انباز مىگيرند !\r\n93 -  قُلْ رَبِّ إِمَّا تُرِيَنِّي ما يُوعَدُونَ .  ( اى محمّد ) بگو پروردگار من ، اگر به من ( كه ميان كافران هستم ) آنچه كه به آنها وعده داده شده از عذاب ، بنمائى !\r\n94 -  رَبِّ فَلا تَجْعَلْنِي فِي الْقَوْمِ الظَّالِمِينَ .  پس پروردگارا ، آن روز مرا در گروه ستمكاران قرار مده ( و به عذاب آنان گرفتار مكن ) .\r\n95 -  وَ إِنَّا عَلى أَنْ نُرِيَكَ ما نَعِدُهُمْ لَقادِرُونَ .  ما بر باز نمودن و نماياندن آنچه به آنها وعدهء عذاب داده‌ايم توانا هستيم .\r\n\r\nتفسير ادبى و عرفانى\r\n\r\nسوره 23 آيه 51\r\n51 -  يا أَيُّهَا الرُّسُلُ كُلُوا مِنَ الطَّيِّباتِ .  آيه . ابراهيم خليل پدر پيمبران را دو فرزند بود ، يكى اسحاق و ديگرى اسماعيل ، از اسحاق هزاران پيغمبر آمدند و از اسماعيل تنها يك پيغمبر ( محمّد مصطفى ) آمد ، پس نيروى پيغمبرى كه در نهاد اسحاق بود ميان هزاران پيمبر تقسيم شد و نيروى نبوّت و رسالت كه در نهاد اسماعيل بود تنها به پيغمبر عرب رسيد ! لاجرم بر همه افزون آمد و نيروى همه پيمبران در وى موجود آمد ، خطاب جمع به محمّد از اين جهت است كه همه اخلاق پيغمبران در او جمع آمده و به همهء اوصاف حميده ستوده شده ، هر پيغمبرى را به خصلتى و صفتى نواختند و محمّد را به همه آن صفات برگذاشتند ازاين‌رو :\r\nدر حديث آمده كه خداوند ، خوى آدم و معرفت شيث و شجاعت نوح و وفاى ابراهيم و خشنودى اسحاق\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nو نيروى يعقوب و جمال يوسف و سختى و ايستادگى موسى و شكيبائى ايّوب و طاعت يونس و صداى داود و فصاحت صالح و زهد يحيى و عصمت عيسى و دوستى دانيال و جهاد يوشع را به حضرت محمّد ارزانى داشت از اين سبب جامع همهء صفات كمالى شد و مقام او از همهء پيمبران بالاتر و برتر شد .\r\n\r\nسوره 23 آيه 52\r\n52 -  وَ إِنَّ هذِهِ أُمَّتُكُمْ أُمَّةً واحِدَةً .  آيه . از روى اشارت مىگويد : دين اسلام دينى است يگانه و شما امّتى يگانه و من خداوند شما خداوند يگانه ، بپرهيزيد از خشم من ، كه دينى ديگر گيريد و خدائى ديگر پرستيد . اين اسلام كه هست جبّار صفت است و جبّار همّتى بايد تا جمال اسلام بر او اقبال كند ، و جبّار همّت آنست كه سر به دنيا و عقبى فرونياورد .\r\nخليل را گفتند :  أَسْلَمَ *  - يعنى اسلام بياور و با اسلام در ساز ، گفت : اسلام جبّار صفت است و دارندگان علاقه را به خود راه ندهد ، من بايد از بند علاقت بيرون آيم ! اين بود كه مال به مهمان داد و فرزند را به قربان و نفس خويش را به آتش سوزان . آنگاه گفت :  أَسْلَمْتُ لِرَبِّ الْعالَمِينَ .  اكنون كه از همه برگشتم تو را گشتم ، تا از همه بازماندم ، تو را ماندم و اسلام آوردم .\r\n\r\nسوره 23 آيه 55\r\n55 -  أَ يَحْسَبُونَ أَنَّما نُمِدُّهُمْ بِهِ مِنْ مالٍ وَ بَنِينَ .  آيه . اين خواجگان دنيادار ، نفس‌پرور ، خلق‌پرست ، رداى تكبّر بر دوش نهاده و مست شهوت گشته ، چه پندارند كه دنيا ايشان را كرامتى است ؟ يا كثرت مال و فرزند ايشان را سعادتى است ! نه ، هرگز ، خبر ندارند كه چون طليعهء لشكر نعمت دررسد ، همه درگاه بيگانگان طلبد ، و پرچم شقاوت با خود برد و داغ بيگانگى نهد . ليكن چون طليعهء لشكر محنت دررسد ، همهء زاويهء عزيزان طلبد و گرد سراى دوستان گردد ، از بهر آنكه محنت و محبّت به شكل ظاهر ، هر دو مانند همند .\r\nفرعون را چند سال ملك و عافيت و نعمت دنيا داد و در آن با وى دريغ نرفت ! ليكن اگر ساعتى درد و سوز موسى را خواستى به وى ندادى ، كه سزاوار جمال آن درد نبود ، چنان كه آن ساعت كه ارّه بر فرق زكريّا نهادند اگر كسى از او پرسيدى كه چه خواهى ؟ از ذرّات وجود او نعرهء عشق برخاستى و گفتى آن خواهم كه تا ابد بر فرقم همىراند !\r\n تا زيم بندگى بند قباى تو كنم * وين سلامت همه در كار بلاى تو كنم \r\n\r\nسوره 23 آيه 57\r\n57 -  إِنَّ الَّذِينَ هُمْ مِنْ خَشْيَةِ رَبِّهِمْ مُشْفِقُونَ .  آيه . عاقل كه در معنى اين آيات تأمّل كند داند كه مطيع بر طاعت خويش ترسان‌تر است از عاصى در معصيت خويش ! چنان كه فرمود :  وَ تُوبُوا إِلَى اللَّهِ جَمِيعاً أَيُّهَا الْمُؤْمِنُونَ  اى مؤمنان شما كه مطيعانيد و شما كه عاصيانيد ، همه با كمال تضرّع و زارى به درگاه حضرت بارى بازآئيد و با حالت عجز و انكسار از ما آمرزش خواهيد ، تا شما را در پردهء رحمت خود بپوشيم .\r\nخداوند فرمود عجب دارم از آن تهىمغز كه شبى دو ركعت نماز گزارد ، روز ديگر گره خودبينى بر پيشانى افكنده و منّت هستى خويش را بر آسمان و زمين نهد ! و ذرّات وجود او با او گويد : تو چه گوئى ؟ و كه هستى ؟ نشنيدى بلعم باعورا كه اسم اعظم مىدانست با آن همه مقام و بزرگى بر تويلهء سگان مىبندند و تو يك شب دو ركعت نماز خواندى ، روز ديگر خواهى كه عالم از حديث نماز تو پر شود ، اى بيچاره ، بندهء بزرگ خداوند شب و روز سر به سجدهء اخلاص گذارد ، آنگاه همه را به آب بىنيازى فروگذارد و با دو دست تهى به سر كوى شفاعت رود و گويد :  يا أَيُّهَا الْعَزِيزُ مَسَّنا وَ أَهْلَنَا الضُّرُّ وَ جِئْنا بِبِضاعَةٍ مُزْجاةٍ ! \r\nپير طريقت گفت : الهى آمدم با دو دست تهى ! سوختم به اميد روز بهى ، چه باشد اگر بر اين دل خسته‌ام مرهم نهى ؟\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nسوره 23 آيه 62\r\n62 -  وَ لا نُكَلِّفُ نَفْساً إِلَّا وُسْعَها .  آيه . شاه راه دين را بدايتى و نهايتى است ، بدايت اهل شريعت راست و نهايت ارباب حقيقت ! عمل اهل شريعت ، خدمت است بر شريعت ، و صفت ارباب حقيقت ، غربت است بر مشاهدت ، پايه كارهاى شرع بر آسانى نهادند كه مصطفى گفت : من به دين سهل و سمح مبعوث شدم . چه بسا ضعيفانند كه طاقت بار گران ندارند ، خداوند از بهر آنها رخصتها در دين نهاد و بار گران را از آنان فرونهاد و فرمود :\r\nما هيچ نفسى را مكلّف نمىكنيم مگر به قدر توانائيش ! اما روش اهل حقيقت بر رياضت و صعوبت و تحمّل مشقّت نهاد و گفت : در راه خدا حق جهاد را بجا آريد ! و از خدا بپرهيزيد كمال پرهيزيدن !\r\nپير طريقت در پاسخ اين پرسش كه حقيقت تصوّف چيست ؟ گفت : حقيقت تصوّف بذل روح است و به ادعاى واهى مدعيان اثر ندهيد !\r\nعارف بزرگوارى گويد : خداوند ، بندگان را به مقدار معرفت خود مكلّف نساخت بلكه آنان را به مقدار معرفت خودشان مكلّف نمود زيرا اگر به قدر معرفت خود تكليف كرده بود او را نمىشناختند ، چون جز خود او هيچ كسى از روى حقيقت او را نمىتواند بشناسد و خود او است كه خويشتن را به كمال شناسد !\r\nحضرت على امير المؤمنين فرمود : اگر خداوند ذرّه‌اى از معرفت حقيقت كه به خود دارد بر خلق آشكار كند ، همهء متمرّدان جهان و شياطين انس و جنّ خداپرست كردند و همهء زنّارها كمربند عشق دين گردد و همه خارهاى بيابان گل و ريحان شود ! خاكها همه مشك و عبير گردد و زبان حال آدمى گويد :\r\n گر يك نظرت چنان كه هستى نگرى * نه بت ماند و نه بت‌پرست و نه پرى \r\nالهى ، وصف تو نه كار زبان است ، شناختن حقيقت يافت تو بهتان است ، با صولت وصال ، دل و ديدار را چه توان است :\r\n حسن تو فزون است ز بينائى من * راز تو برون است ز دانائى من \r\n\r\nتفسير لفظى [ آيات 96 الى 118 
  ]\r\n96 -  ادْفَعْ بِالَّتِي هِيَ أَحْسَنُ السَّيِّئَةَ نَحْنُ أَعْلَمُ بِما يَصِفُونَ .  ( اى محمّد ) به آنان پاسخ ده به هرچه آن نيكوتر باشد و ما به آنچه آنها وصف كنند دانا هستيم .\r\n97 -  وَ قُلْ رَبِّ أَعُوذُ بِكَ مِنْ هَمَزاتِ الشَّياطِينِ .  و بگو پناه مىبرم به خدا از وسوسهء ديوان .\r\n98 -  وَ أَعُوذُ بِكَ رَبِّ أَنْ يَحْضُرُونِ .  و به تو پناه مىبرم پروردگارا از اينكه ديوان حاضر باشند ( و مرا وسوسه كنند ) .\r\n99 -  حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ .  تا آنكه مرگ به يكى از آن ( مشركان ) رسد گويد خداوندا مرا برگردان :\r\n100 -  لَعَلِّي أَعْمَلُ صالِحاً فِيما تَرَكْتُ كَلَّا إِنَّها كَلِمَةٌ هُوَ قائِلُها وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ .  تا مگر كار نيك كنم در كارهائى كه نكردم و باز گذاشتم ! نه چنين است ! اين سخنى است كه او مىگويد ، درحالىكه در برابر آنان گور و عالم برزخ است كه تا روز رستاخيز مىمانند !\r\n101 -  فَإِذا نُفِخَ فِي الصُّورِ فَلا أَنْسابَ بَيْنَهُمْ يَوْمَئِذٍ وَ لا يَتَساءَلُونَ .  و چون صور اسرافيل دميده شد ، آن روز هيچ نسبت و نژاد و خويش به كار نايد و از يكدگر هيچ نپرسند !\r\n102 -  فَمَنْ ثَقُلَتْ مَوازِينُهُ فَأُولئِكَ هُمُ الْمُفْلِحُونَ .  پس هركس ترازوى كارش سنگين باشد ، آنها رستگار و جاويدپيروزانند .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n103 -  وَ مَنْ خَفَّتْ مَوازِينُهُ فَأُولئِكَ الَّذِينَ خَسِرُوا أَنْفُسَهُمْ فِي جَهَنَّمَ خالِدُونَ . \r\nو كسى كه ميزان عملش سبك باشد ، آنان كسانى هستند كه از خويشتن درماندند و زيان ديدند و در دوزخ جاويدانند .\r\n104 -  تَلْفَحُ وُجُوهَهُمُ النَّارُ وَ هُمْ فِيها كالِحُونَ .  آتش روىهاى ايشان را افروزد و آنان در آتش تباه رويان و تيره‌چهرگانند !\r\n105 -  أَ لَمْ تَكُنْ آياتِي تُتْلى عَلَيْكُمْ فَكُنْتُمْ بِها تُكَذِّبُونَ .  آيا سخنان و پيغامهاى ما به شما نمىخواندند ؟ پس شما آنها را دروغ مىپنداشتيد ؟\r\n106 -  قالُوا رَبَّنا غَلَبَتْ عَلَيْنا شِقْوَتُنا وَ كُنَّا قَوْماً ضالِّينَ .  گويند خدايا ، بدبختى بر ما غلبه كرد و ما گروهى گمراه بوديم !\r\n107 -  رَبَّنا أَخْرِجْنا مِنْها فَإِنْ عُدْنا فَإِنَّا ظالِمُونَ .  پروردگارا ، ما را از آتش بيرون آر ، كه اگر به گناه باز گرديم از ستمكارانيم !\r\n108 -  قالَ اخْسَؤُا فِيها وَ لا تُكَلِّمُونِ .  خداوند گويد ، دور شويد و هيچ سخن مگوئيد .\r\n109 -  إِنَّهُ كانَ فَرِيقٌ مِنْ عِبادِي يَقُولُونَ رَبَّنا آمَنَّا فَاغْفِرْ لَنا وَ ارْحَمْنا وَ أَنْتَ خَيْرُ الرَّاحِمِينَ .  گروهى از بندگان بودند كه مىگفتند خداوندا ، ما ايمان آورديم ، پس ما را بيامرز و ببخش كه تو بهتر بخشندگانى .\r\n110 -  فَاتَّخَذْتُمُوهُمْ سِخْرِيًّا حَتَّى أَنْسَوْكُمْ ذِكْرِي وَ كُنْتُمْ مِنْهُمْ تَضْحَكُونَ .  پس شما آنان را به سخريه و فسوس گرفتيد ، تا آنكه ياد مرا بر شما فراموش كردند و شما از آنها مىخنديديد !\r\n111 -  إِنِّي جَزَيْتُهُمُ الْيَوْمَ بِما صَبَرُوا أَنَّهُمْ هُمُ الْفائِزُونَ .  امروز من به آنها پاداش مىدهم به سبب شكيبائى كه كردند و ايشان امروز رستگارانند\r\n112 -  قالَ كَمْ لَبِثْتُمْ فِي الْأَرْضِ عَدَدَ سِنِينَ .  خداوند گفت : در زمين چند سال مانديد ؟\r\n113 -  قالُوا لَبِثْنا يَوْماً أَوْ بَعْضَ يَوْمٍ فَسْئَلِ الْعادِّينَ .  گفتند : يك روز يا كمى از روز مانديم پس از فرشتگان روز شمار بپرس !\r\n114 -  قالَ إِنْ لَبِثْتُمْ إِلَّا قَلِيلًا لَوْ أَنَّكُمْ كُنْتُمْ تَعْلَمُونَ .  خداوند گويد : جز اندكى درنگ نكرديد اگر شما نيك مىدانستيد .\r\n115 -  أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ .  آيا پنداشتيد كه ما شما را به بازيگرى و بيهودگى آفريديم و اينكه شما به ما نخواهيد آمد ؟\r\n116 -  فَتَعالَى اللَّهُ الْمَلِكُ الْحَقُّ لا إِلهَ إِلَّا هُوَ رَبُّ الْعَرْشِ الْكَرِيمِ .  پس خداوند برتر و پاك‌تر است ( از بازىگرى و عيب ) و او پادشاه به راستى و شايستگى است و جز او خدائى نيست و او پروردگار عرش بزرگوار و نيكو و با كرامت و با عظمت است .\r\n117 -  وَ مَنْ يَدْعُ مَعَ اللَّهِ إِلهاً آخَرَ لا بُرْهانَ لَهُ بِهِ فَإِنَّما حِسابُهُ عِنْدَ رَبِّهِ إِنَّهُ لا يُفْلِحُ الْكافِرُونَ .  و هركس جز با خداى يگانه خداى ديگر خواهد ، همانا حساب او نزد خداوند است و كافران هرگز رستگار نگردند .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n118 -  وَ قُلْ رَبِّ اغْفِرْ وَ ارْحَمْ وَ أَنْتَ خَيْرُ الرَّاحِمِينَ .  و بگو ( اى محمّد ) خدايا ، مرا بيامرز و رحم كن كه تو بهترين رحم‌كنندگانى .\r\n\r\nتفسير ادبى و عرفانى\r\n\r\nسوره 23 آيه 96\r\n96 -  ادْفَعْ بِالَّتِي هِيَ أَحْسَنُ السَّيِّئَةَ .  آيه . خداوند به محمّد مصطفى مىفرمايد : با مكارم اخلاق و محاسن عادات ، با روى باز ، و سخنى چرب و دلى نرم و خوئى خوش ، بدكاران را عفو كن و عيب معيوبان را بپوش ، و بجاى بدى نيكى كن .\r\nمصطفى گفت : بار خدايا ، اين پردهء نفس ما از پيش دل ما بردار تا اين مرغ دل يك ره از اين قفس نفس رهائى يابد و بر هواى رضاى حق پرواز كند . بار خدايا ، نفس بار خودى است ، اين‌بار خودى را از ما فرونه ، تا از خود برهيم و به تو پردازيم .\r\nپير طريقت گفت : اى جوان‌مرد ، بنگر تا نگوئى نفس مبارك محمّد همچون نفس ديگران است ! چه اگر يك ذره از نفس محمّدى بر جان و دل صديقان عالم تافتى ، همه در عالم قدس و رياض انس روان گشتندى ! با اين همه ، مىگويد :\r\nبار الها ، اين نفس حجاب راه حقيقت ما است از راه ما بردار ، فرمان آمد كه اى محمّد ، آن بار توئى از تو فرونهاديم ، ارادهء ما كار تو ساخت ، عنايت ما چراغ تو بيفروخت ، تو نه به خود آمدى و نه براى خود آمدى ، كه ما تو را آورديم !\r\n\r\nسوره 23 آيه 97\r\n97 -  وَ قُلْ رَبِّ أَعُوذُ بِكَ مِنْ هَمَزاتِ الشَّياطِينِ .  آيه . در خبر است كه چون بنده گناه كند به تهييج و تحريك شيطان مىكند و چون كلمهء استعاذت بگويد ، شيطان از او رميده گردد ! درب معاصى بر وى بسته شود ، و بنده كه طاعت آرد به توفيق حقّ آرد ، پس بدان كه  ( أَعُوذُ بِاللَّهِ )  پناه بر خدا گفتن ، سبب رستگارى بنده از آتش سوزان و  ( بِسْمِ اللَّهِ ) *  بنام خدا گفتن سبب رسيدن به بهشت جاودان است .\r\nروزى شيطان بر مصطفى ظاهر شد ، حضرت پرسيد از امّت من چند كس دشمن توأند ؟ گفت 15 كس :\r\nپيشواى عادل ، توانگر فروتن ، بازرگان راستگو ، دانشمند سربه‌زير ، ايمان‌دار پندده ، توبه كار استوار ، مؤمن دل‌رحم ، پارساى از حرام پرهيز ، بندهء پيوسته پاك ، مال‌دار زكات ده ، جوانمرد دست سخاوت ، درويش‌نواز صدقه‌ده ، عبادت كار قرآن‌دان و قرآن‌خوان ، شب‌زنده‌دار همه شب نمازگزار و خدا را ياد كن !\r\nحضرت پرسيد ، از ميان امّت من چند كس دوست تو هستند ؟ گفت ده كس : پادشاه ستمگر ، بازرگان خيانت كار ، توانگر متكبّر ، شراب‌خوار ، زناكار ، رباخوار ، آدم‌كش ، مال‌يتيم‌خوار ، مال‌دار زكات‌نده ، آرزوى درازدار و از مرگ غافل !\r\n\r\nسوره 23 آيه 99\r\n99 -  حَتَّى إِذا جاءَ أَحَدَهُمُ الْمَوْتُ .  آيه . مرگ دو قسم است : مرگ كرامت ، مرگ كراهت ، مرگ كرامت ، مؤمنان راست ، و مرگ كراهت ، كافران راست ، در مرگ مؤمن ، گويند : اى نفس مطمئنّه بسوى خداوند بازگرد ، و كافر را گويند : امروز عذاب رسوائى سزاى شما است ! كه ناحق مىگفتيد و از آيات الهى سر باز مىزديد ! مؤمنان را فرشتهء رحمت با هزاران روح و راحت و بشارت و كرامت گويد : دل تنگ مباش و نترس ، و فرشتهء عذاب ، كافران را گويد : عذاب سوزان را بچشيد !\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nاگر كسى گويد مؤمن با آن همه كرامت و رفعت و منزلت ، چرا از مرگ كراهت دارد ؟ جواب آنست كه كراهت وى نه از مرگ است ، بلكه از فوت لذّت خدمت حق است ! چون بر مؤمن هيچ كرامت و نعمتى مانند خدمت و ذكر حق نيست !\r\nلطيفه : يكى از پيامبران هنگام مرگ گريه مىكرد ، او را وحى آمد كه از مرگ مىنالى و مرگ نخواهى ؟ گفت :\r\nنه ، خداوندا ، گريه بواسطهء غيرت من بر كسانى است كه پس از من ذكر تو كنند و من نتوانم !\r\nگفته‌اند : نفس مؤمن را روزگارى با روح مخالطت افتاده و به وى انس گرفته به وقت مرگ ، نفس از جدائى روح كراهت دارد ، نه روح از جدائى نفس !\r\nلطيفه : از اين لطيف‌تر گفته‌اند : نفس كه مىنالد ، نه از مرگ مىنالد ، بلكه وى را به روح ، غيرت مىآيد كه به سر منزل معشوق مىرسد و شب فراقش به آخر رسيده ، و بامداد وصال دميده و سوز عشق را مرهم ديده ، ولى نفس را به خاك مىدهند كه از خاك آفريده شده !\r\n\r\nسوره 23 آيه 115\r\n115 -  أَ فَحَسِبْتُمْ أَنَّما خَلَقْناكُمْ عَبَثاً .  آيه . خداوند صاحب جلال ، قادر بر كمال ، به جلال و عزّت خويش و كمال قدرت خويش كائنات را به وجود آورد و جامهء هستى پوشانيد . تا هستى او را بدانند و خدائى او را بشناسند و صنع او را دليل بر كمال علم و قدرت او دانند ، چنان كه ايشان را از كتم عدم بر وفق علم ازلى خود در وجود آورد .\r\nداود پيغمبر در مناجات خود گفت : خدايا ، ذات بىزوال تو مستغنى و بىنياز از همه ، نه تو را به كس نيازى و نه تو را از كس يارئى ، پس در اين صورت اين خلق را چرا آفريدى ؟ و در وجود و آفرينش آنان حكمت چيست ؟\r\nندا آمد اى داود ، من گنجى بودم نهان ، كس مرا ندانسته و نشناخته ، خواستم كه مرا بدانند و دوست داشتم كه مرا بشناسند !\r\nجملهء ( فاحببت ان اعرف ) ( دوست داشتم مرا بشناسند ) اشارت است به اينكه بناى معرفت بر محبّت است هرجا كه محبّت است معرفت است و هرجا محبّت نيست معرفت نيست . خدا را نشناسد مگر كسى كه خداوند او را بر سرّ خود آگاه كند ، عبارت و تعبير ، ترجمان سرّ است و سرّ ، نظارهء حق ، نخست ببينند آنگاه زبان از آنچه سرّ ديد عبارت كنند ، زبان نشان اهل معاملت است اما اهل حقيقت را عبارت و اشارت نيست ! كه بزرگواران گفته‌اند :\r\nهركه را تجلّى سرّ در حق حقيقت حاصل است ، سرّ او در عين مشاهدت و جان او در بحر معاينت غرق است ! چون دوست حاضر بود ، نشان دادن از دوست ترك حرمت باشد !\r\nپير طريقت گفت : هركس را مشاهدت باطن درست گشت ، نخواهد كه زبان به تعبير از آن عبارت كند ! يا ظاهر وى از ان باخبر شود !\r\nشبلى گويد : شبى كه حسين منصور حلّاج را به دار زدند من با حق مناجات داشتم ، سحرگاه كه سر بر سجده نهادم گفتم : خداوندا ، منصور حلّاج بنده‌اى بود مؤمن ، موحّد ، معتقد ، در شمار اولياء ، اين چه بلا بود كه بر سر او آوردى ؟ و از كجا مستوجب اين فتنه گشت ؟ چون به خواب اندر شدم ، نداء عزّت به سمع من رسيد كه : منصور يكى از بندگان ما بود كه او را بر سرّى از اسرار خويش آگاه ساختيم ، پس چون او راز ما را فاش كرد ، ما هم به او وارد كرديم آنچه ديدى و شنيدى !\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nسورهء - 24 - نور - ( مدنى ) 64 آيه\r\n\r\nتفسير لفظى [ آيات 1 الى 10 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n1 -   سُورَةٌ أَنْزَلْناها وَ فَرَضْناها وَ أَنْزَلْنا فِيها آياتٍ بَيِّناتٍ لَعَلَّكُمْ تَذَكَّرُونَ .   سوره‌اى كه ما فرستاديم و حكمها كه در آنست واجب كرديم و پيغام و سخنهاى پيدا و روشن فروفرستاديم تا مگر شما پندپذير شويد .\r\n2 -  الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ وَ لا تَأْخُذْكُمْ بِهِما رَأْفَةٌ فِي دِينِ اللَّهِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ وَ لْيَشْهَدْ عَذابَهُما طائِفَةٌ مِنَ الْمُؤْمِنِينَ . \r\nزن زناكار بىشوى و مرد زناكار بىزن را هريك صد تازيانه زنيد ، و شما را هيچ رحم و رأفت و مهربانى نگيرد ! اگر به خدا و روز جزا ايمان داريد ، و بايد گروهى از مسلمانان در موقع زدن آنها شاهد و حاضر باشند .\r\n3 -  الزَّانِي لا يَنْكِحُ إِلَّا زانِيَةً أَوْ مُشْرِكَةً وَ الزَّانِيَةُ لا يَنْكِحُها إِلَّا زانٍ أَوْ مُشْرِكٌ وَ حُرِّمَ ذلِكَ عَلَى الْمُؤْمِنِينَ .  مرد زناكار به زنى نگيرد مگر زن زناكار يا زن مشرك ! و زن زناكار به شوهرى نگيرد مگر مرد زناكار يا مرد مشرك ! و نكاح آنها بر مؤمنان حرام شده است !\r\n4 -  وَ الَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً وَ لا تَقْبَلُوا لَهُمْ شَهادَةً أَبَداً وَ أُولئِكَ هُمُ الْفاسِقُونَ .  و كسانى كه زنان پاك را بدنام مىكنند و براى درستى اظهار خود چهار گواه نمىآورند ، آنان را هشتاد تازيانه ( به سبب افترا ) بزنيد و گواهى آنان را هرگز در كارها نپذيريد ، آنان از فاسقانند ( و اعتبارى به سخنان آنها نيست ) .\r\n5 -  إِلَّا الَّذِينَ تابُوا مِنْ بَعْدِ ذلِكَ وَ أَصْلَحُوا فَإِنَّ اللَّهَ غَفُورٌ رَحِيمٌ .  مگر آنها كه توبه كنند و پس از آن كار خويش را به صلاح آرند ، كه خداوند آمرزنده و بخشنده است .\r\n6 -  وَ الَّذِينَ يَرْمُونَ أَزْواجَهُمْ وَ لَمْ يَكُنْ لَهُمْ شُهَداءُ إِلَّا أَنْفُسُهُمْ فَشَهادَةُ أَحَدِهِمْ أَرْبَعُ شَهاداتٍ بِاللَّهِ إِنَّهُ لَمِنَ الصَّادِقِينَ .  كسانى كه زنان خود را به زنا متّهم مىكنند و جز خويشتن گواهى ندارند ، پس گواهى يكى از آن شوهرها به‌منزلهء گواهى چهار گواه است ، كه آن كس از راست‌گويان است .\r\n7 -  وَ الْخامِسَةُ أَنَّ لَعْنَتَ اللَّهِ عَلَيْهِ إِنْ كانَ مِنَ الْكاذِبِينَ .  سخن پنجم كه شوهر بايد بگويد اين است كه لعنت خدا بر او باد اگر دروغ‌گو باشد .\r\n8 -  وَ يَدْرَؤُا عَنْهَا الْعَذابَ أَنْ تَشْهَدَ أَرْبَعَ شَهاداتٍ بِاللَّهِ إِنَّهُ لَمِنَ الْكاذِبِينَ .  و سنگ باران از آن زن بازداشته مىشود اگر چهار بار گواهى دهد ( يا چهار بار سوگند خورد ) كه آن مرد از دروغ‌گويان است .\r\n9 -  وَ الْخامِسَةَ أَنَّ غَضَبَ اللَّهِ عَلَيْها إِنْ كانَ مِنَ الصَّادِقِينَ .  و پنجم سخن كه زن مىگويد اينكه خشم خداوند بر او باد اگر شوهر راست گويد .\r\n10 -  وَ لَوْ لا فَضْلُ اللَّهِ عَلَيْكُمْ وَ رَحْمَتُهُ وَ أَنَّ اللَّهَ تَوَّابٌ حَكِيمٌ .  اگر فضل و رحمت خداوند نبود دروغگو به كيفر سخت مىرسيد ، ليكن خداوند بنده را توبه‌پذير و راست سخن است .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nتفسير ادبى و عرفانى\r\n\r\nسوره 24 آيه 0\r\n بِسْمِ اللَّهِ الرَّحْمنِ الرَّحِيمِ -  نام خداوندى نكونام در هر نام و ستوده بهر هنگام ، خود ستوده بىستاينده ، بزرگ عزّت بىپرستش بنده ، خداى حكيم راست‌دان ، خداوند عليم پاك‌دان ، خداوند مهربان كاردان ، بخشايندهء روزىرسان ، خداوندى كه درآمد هر چيزى از وى و بازگشت هر چيزى با وى است ، پادشاهى كه از حال رهى آگاه است ، و رهى را نيك پشت و پناه است ، خود دارنده و خود سازنده كه خود كردگار و خود پادشاه است ، روانندهء آفتاب و ماه و روشن‌كنندهء دلهاى سياه ، ياد وى راحت روح و آسايش دل مجروح ، و اسرار عارفان به ياد وصال وى مشروح است .\r\nلطيفه : اى رادمرد ، چند كه در خوابى بيدار شو كه وقت صباح است و گر در خمار شرابى ، هين كه پرتو حق ، صبوح است !\r\n آفتاب برآمد اى نگارين دير است * گر بر سر تو نتابد از ادبار است \r\nلطيفه : دريغا كه از همه جانب به ساحت حق راه است ولى رونده نه ! بوستان عزّت پر از ميوه‌هاى لطيف است ولى خورنده نه ! عالم همه پر از صدف دعوى ولى يك گوهر معنى نه ! همه عالم دل‌شدهء يوسف ، ولى هيچ‌يك يعقوب نه !\r\n مرد بايد كه بوى داند برد * ورنه عالم پر از نسيم صبا است \r\n\r\nسوره 24 آيه 1\r\n1 -   سُورَةٌ أَنْزَلْناها وَ فَرَضْناها .   آيه . درويشى را پرسيدند چه دليل بر هستى خدا است ؟ گفت :\r\nآفتاب كه برآمد نيازى به چراغ نيست ، همه عالم دليل است ، نگرنده مىبايد ! همه جهان گل و ريحان است بوينده مىبايد ! همه عالم ترياق است ، مار گزيده مىبايد ، همه جهان نشانه‌هاى قدرت او است و همه دليل حكمت و وحدانيّت و فردانيّت او است . آيات و احكام فرستادهء او همه دليل بر هستى و يگانگى اوست !\r\nاى جوان‌مرد اگر روزى تو را آفتاب معرفت از فلك عظمت بتابد و ديدهء همّت تو آيات جلال عزّت حق بيند ، اين دنيا كه تو شكار او شده‌اى نعلى كنند و به سم سمند همّتت زنند ! و عقبى را حلقه‌اى سازند و در گوش چاكران حضرتت كنند و آنگاه تو را شاهوار به بارگاه ويژهء جلال درآرند !\r\n\r\nسوره 24 آيه 2\r\n2 -  الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ .  آيه . مردمان سه گروهند : عامهء مردمند ، و خاصان حضرتند و خاص خاصانند ، عامهء مردم اگر زنا كنند حدّ آنها تازيانه است يا سنگ باران ، و زناى خاصگان ، منظر چشم است كه مصطفى فرمود : زناى چشم نگاه كردن است و حدّ آن از هرچه از لذّات و شهوات نفس است چشم پوشيدن ! اگرچه مباح بود ! و زناى خاص خاصان ، انديشهء دل است به غير حق ، چه اگر ديگرى را به سرّ خود آگاه كنند و راه دهند ، در طريقت ايشان اين كار را زنا شمرند ! و حدّ آنان بريدن از علاقه و اعتزال از شر و اشرار است « 1 » .\r\n . . . وَ لا تَأْخُذْكُمْ بِهِما رَأْفَةٌ فِي دِينِ اللَّهِ .  آيه . خداوند مىگويد : اگر اهل دوستى و مودّت با من هستى ، با هركس كه مخالف امر و نهى من شد مخالف باش و با هركس كه با آنها موافق شد موافق باش !\r\n\r\n\r\n","description":"","footnote":"\r\n( 1 ) حافظ گفته :\r\n غلام همت آنم كه زير چرخ كبود * ز هرچه رنگ تعلق پذيرد آزاد است \r\n","page_name":" 118 ","page_number":118},
  {"content":"\r\n\r\nجنيد گفت : بر مخالفان امر و نهى شريعت شفقت بردن چنان است كه از موافقان اعراض كردن و دورى جستن ! رحم كردن به موجب شرع اسلام نيكو و پسنديده است ولى در مورد مخالفت با شرع ، رحمت كردن پسنديده نه ! و بر اقامهء حدّ ، اهمال روا نيست كه فرمود : در مورد دين خدا بر مخالفان رأفت نكنيد !\r\nپير طريقت گفت : اى كارندهء غم پشيمانى در دلهاى آشنايان ، و اى افكنندهء سوز در دل تائبان ، اى پذيرندهء گناهكاران و معترفان ، كس باز نيامد تا باز نياوردى ، و كس راه نيافت تا دست نگرفتى ، دست گير كه جز تو دستگير نيست ، درياب كه جز به تو پناه نيست ، و پرسش ما را جز ز تو جواب نيست ، و درد ما را جز ز تو روا نيست ، و از اين غم جز از تو ما را راحت روا نيست .\r\n . . . وَ لْيَشْهَدْ عَذابَهُما طائِفَةٌ مِنَ الْمُؤْمِنِينَ .  آيه . مىگويد در موقع اجراء حكم شرع درباره زنا ، بايد گروهى از مؤمنان حاضر باشند تا آنها كه از آن گناه پا كند سپاس خداى را بجاى آرند ، و آنها كه وقتى برايشان رفته و خداوند آن را به فضل خود پوشيده و آنها را رسوا ننموده ، بر خود نعمتى بزرگ شمرند و خدا را سپاسگزار باشند .\r\nو به زبان عجز و زارى و تضرّع و ناتوانى گويند : خداوندا ، هرچند ناپاكيم و نامعذور و در پردهء حلم تو مغرور ، خداوندا به توانائى خود به ناتوانى ما نگر و به بردبارى خود به درويشى ما نگر ، و به مهربانى خود به عجز و بدى ما نگر ، و به فضل خود سزاى ما را در سزاوارى خود ده و جفاى ما را در وفاى خود فروگذار .\r\n\r\nتفسير لفظى [ آيات 11 الى 29 
  ]\r\n11 -  إِنَّ الَّذِينَ جاؤُ بِالْإِفْكِ عُصْبَةٌ مِنْكُمْ لا تَحْسَبُوهُ شَرًّا لَكُمْ بَلْ هُوَ خَيْرٌ لَكُمْ لِكُلِّ امْرِئٍ مِنْهُمْ مَا اكْتَسَبَ مِنَ الْإِثْمِ وَ الَّذِي تَوَلَّى كِبْرَهُ مِنْهُمْ لَهُ عَذابٌ عَظِيمٌ .  « 1 » كسانى كه آن دروغ بزرگ را آوردند ( اتهام به عايشه ) گروهى از شماها بودند و شما ( خطاب به محمّد و متّهمان ) گمان نكنيد كه براى شما بتر شد ، بلكه براى شما بهتر شد ( كه از جانب حق اين آيه نازل شد ) هريك از آنها كه دروغ بستند كيفر آنها دادند ، و آن كسى كه اين دروغ را پذيرفت و آن را بزرگ كرد ، او را عذاب بزرگى است .\r\n12 -  لَوْ لا إِذْ سَمِعْتُمُوهُ ظَنَّ الْمُؤْمِنُونَ وَ الْمُؤْمِناتُ بِأَنْفُسِهِمْ خَيْراً وَ قالُوا هذا إِفْكٌ مُبِينٌ .  چرا آنگاه كه اين سخن را شنيديد ، مردان و زنان باايمان به خود و به مادر خود و به همدينان گمان نيك نبردند و اين دروغ پيدا و آشكارا را بستند ؟\r\n13 -  لَوْ لا جاؤُ عَلَيْهِ بِأَرْبَعَةِ شُهَداءَ فَإِذْ لَمْ يَأْتُوا بِالشُّهَداءِ فَأُولئِكَ عِنْدَ اللَّهِ هُمُ الْكاذِبُونَ . \r\nچرا به آنچه گفتند چهار گواه نياوردند ؟ اكنون كه گواه نياوردند ، آنها نزد خداوند دروغ‌گو هستند .\r\n14 -  وَ لَوْ لا فَضْلُ اللَّهِ عَلَيْكُمْ وَ رَحْمَتُهُ فِي الدُّنْيا وَ الْآخِرَةِ لَمَسَّكُمْ فِيما أَفَضْتُمْ فِيهِ عَذابٌ عَظِيمٌ ،  اگر فضل و بخشايش خداوند در هر دوجهان بر شما نبود ، هرآينه در آنچه مىبرديد و مىرانديد ، عذاب بزرگى به شما مىرسيد .\r\n\r\n\r\n","description":"","footnote":"\r\n( 1 ) در يكى از جنگهاى با كفار كه عايشه حسب معمول به نوبت خود با سپاه اسلام بوده شبانگاه در منزل‌گاه براى قضاى حاجت از گروه همراهان دور شد و هودج‌بان تصور كرد كه او در هودج نشسته و حركت كرد و چون عايشه را صفوان نام به منزل رسانيد چند نفر از منافقان به آن دو نفر تهمت زدند و اين امر باعث اندوه و تأثر پيغمبر و پدر و مادر عايشه شد ، تا اين آيه نازل گشت .\r\n","page_name":" 119 ","page_number":119},
  {"content":"\r\n\r\n15 -  إِذْ تَلَقَّوْنَهُ بِأَلْسِنَتِكُمْ وَ تَقُولُونَ بِأَفْواهِكُمْ ما لَيْسَ لَكُمْ بِهِ عِلْمٌ وَ تَحْسَبُونَهُ هَيِّناً وَ هُوَ عِنْدَ اللَّهِ عَظِيمٌ .  آنگاه كه از زبان يكدگر ( آن خبر را ) مىگرفتيد و دهان به دهان مىگفتيد چيزى را كه به آن علم نداشتيد ! و گمان مىكرديد كه اين سخن چيزى سبك و اندك است درحالىكه نزد خداوند سخنى بسيار بزرگ است .\r\n16 -  وَ لَوْ لا إِذْ سَمِعْتُمُوهُ قُلْتُمْ ما يَكُونُ لَنا أَنْ نَتَكَلَّمَ بِهذا سُبْحانَكَ هذا بُهْتانٌ عَظِيمٌ .  چرا وقتى آن سخن را ( تهمت ) شنيديد نگفتيد ما را نمىرسد كه اين سخنان گوئيم ، خداوندا ، اين بهتان بزرگى است ؟\r\n17 -  يَعِظُكُمُ اللَّهُ أَنْ تَعُودُوا لِمِثْلِهِ أَبَداً إِنْ كُنْتُمْ مُؤْمِنِينَ .  خداوند بشما پند و اندرز مىدهد كه هرگز پيرامن چنين سخنانى نگرديد اگر ايمان داريد .\r\n18 -  وَ يُبَيِّنُ اللَّهُ لَكُمُ الْآياتِ وَ اللَّهُ عَلِيمٌ حَكِيمٌ .  خداوند سخنان خود را براى شما بيان مىكند كه اوست دانا و باحكمت .\r\n19 -  إِنَّ الَّذِينَ يُحِبُّونَ أَنْ تَشِيعَ الْفاحِشَةُ فِي الَّذِينَ آمَنُوا لَهُمْ عَذابٌ أَلِيمٌ فِي الدُّنْيا وَ الْآخِرَةِ وَ اللَّهُ يَعْلَمُ وَ أَنْتُمْ لا تَعْلَمُونَ .  كسانى كه دوست دارند زشت‌كارى و زشت‌نامى در ميان گروندگان آشكار و پديد آيد ، آنان راست عذابى دردناك در دنيا و آخرت ! و خدا دانا است و شما نادانيد .\r\n20 -  وَ لَوْ لا فَضْلُ اللَّهِ عَلَيْكُمْ وَ رَحْمَتُهُ وَ أَنَّ اللَّهَ رَؤُفٌ رَحِيمٌ .  اگر فضل و رحمت الهى نبود ( شما را در قصّهء عايشه كيفر مىداد ) كه خداوند مهربان و بخشنده است .\r\n21 -  يا أَيُّهَا الَّذِينَ آمَنُوا لا تَتَّبِعُوا خُطُواتِ الشَّيْطانِ وَ مَنْ يَتَّبِعْ خُطُواتِ الشَّيْطانِ فَإِنَّهُ يَأْمُرُ بِالْفَحْشاءِ وَ الْمُنْكَرِ .  اى كسانى كه ايمان آوردند ، به پى ديو مايستيد كه هركس از ديو پيروى كند او را به زشت‌كارى و زشت‌نامى و ناپسندى فرمان مىدهد .  وَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكى مِنْكُمْ مِنْ أَحَدٍ أَبَداً وَ لكِنَّ اللَّهَ يُزَكِّي مَنْ يَشاءُ وَ اللَّهُ سَمِيعٌ عَلِيمٌ .  و اگر فضل و رحمت خداوند بر شما نبود ، هيچ‌كس از شما پاك و يكتاشناس نبود ، لكن خداوند هركه را خواهد پاك مىدارد كه او شنوا و دانا است .\r\n22 -  وَ لا يَأْتَلِ أُولُوا الْفَضْلِ مِنْكُمْ وَ السَّعَةِ أَنْ يُؤْتُوا أُولِي الْقُرْبى وَ الْمَساكِينَ وَ الْمُهاجِرِينَ فِي سَبِيلِ اللَّهِ .  مبادا توانگران و دارندگان دستگاه و توان شما ، سوگند خورند و تصميم گيرند كه به خويشان و نيازمندان و مهاجران در راه خدا چيزى ندهند !  وَ لْيَعْفُوا وَ لْيَصْفَحُوا أَ لا تُحِبُّونَ أَنْ يَغْفِرَ اللَّهُ لَكُمْ وَ اللَّهُ غَفُورٌ رَحِيمٌ .  و ايدون باد كه درگذارند و از پاداش روى گردانند ! آيا شما دوست نداريد كه خداوند شما را بيامرزد كه خداوند آمرزنده و بخشنده است ؟\r\n23 -  إِنَّ الَّذِينَ يَرْمُونَ الْمُحْصَناتِ الْغافِلاتِ الْمُؤْمِناتِ لُعِنُوا فِي الدُّنْيا وَ الْآخِرَةِ وَ لَهُمْ عَذابٌ عَظِيمٌ .  كسانى كه زنان پاك و از بدى ناآگاه و با ايمان را نسبت بدنامى و دشنام مىدهند ، لعنت خدا در دو جهان بر ايشان است و آنان راست عذابى بزرگ !\r\n24 -  يَوْمَ تَشْهَدُ عَلَيْهِمْ أَلْسِنَتُهُمْ وَ أَيْدِيهِمْ وَ أَرْجُلُهُمْ بِما كانُوا يَعْمَلُونَ .  روزى كه زبانهاشان و دست و پاهاشان گواهى دهد به آنچه كه مىكردند .\r\n25 -  يَوْمَئِذٍ يُوَفِّيهِمُ اللَّهُ دِينَهُمُ الْحَقَّ وَ يَعْلَمُونَ أَنَّ اللَّهَ هُوَ الْحَقُّ الْمُبِينُ .  آن روز است\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nكه خداوند سزاى آنان را به شايستگى خواهد داد ( و فردا در جهان ديگر ) بدانند كه خداوند به راستى خداى بر حق و پيدا و آشكار است .\r\n26 -  الْخَبِيثاتُ لِلْخَبِيثِينَ وَ الْخَبِيثُونَ لِلْخَبِيثاتِ وَ الطَّيِّباتُ لِلطَّيِّبِينَ وَ الطَّيِّبُونَ لِلطَّيِّباتِ أُولئِكَ مُبَرَّؤُنَ مِمَّا يَقُولُونَ لَهُمْ مَغْفِرَةٌ وَ رِزْقٌ كَرِيمٌ .  سخنان پليد مردان پليد را سزا است . و مردان پليد را سخنان پليد شايسته است و سخنان پاك مردان پاك را سزا است و مردان پاك را سخنان پاك شايسته است . اينان پاكند و از آنچه دربارهء آنان مىگويند بىگناه ، و آنان راست آمرزش و روزى بىرنج و نيكو از سوى خداوند .\r\n27 -  يا أَيُّهَا الَّذِينَ آمَنُوا لا تَدْخُلُوا بُيُوتاً غَيْرَ بُيُوتِكُمْ حَتَّى تَسْتَأْنِسُوا وَ تُسَلِّمُوا عَلى أَهْلِها ذلِكُمْ خَيْرٌ لَكُمْ لَعَلَّكُمْ تَذَكَّرُونَ .  اى كسانى كه ايمان آورده‌ايد ، به هيچ خانهء ديگرى جز خانهء خود وارد نشويد ، مگر آنكه پرسيد و بدانيد كه در آن خانه كسى هست ؟ و به هيچ خانه‌اى مرويد مگر آنكه بر اهل آن خانه سلام كنيد ، اين امر به حال شما بهتر است تا مگر پندپذير شويد .\r\n28 -  فَإِنْ لَمْ تَجِدُوا فِيها أَحَداً فَلا تَدْخُلُوها حَتَّى يُؤْذَنَ لَكُمْ وَ إِنْ قِيلَ لَكُمُ ارْجِعُوا فَارْجِعُوا .  اگر در خانه كسى نيافتيد ، در آن مرويد تا به شما اجازهء ورود دهند و اگر گفته شد برگرديد ، پس برگرديد  هُوَ أَزْكى لَكُمْ وَ اللَّهُ بِما تَعْمَلُونَ عَلِيمٌ .  اين براى شما پسنديده و پاك‌تر است ، كه خداوند به آنچه شما مىكنيد ، دانا است .\r\n29 -  لَيْسَ عَلَيْكُمْ جُناحٌ أَنْ تَدْخُلُوا بُيُوتاً غَيْرَ مَسْكُونَةٍ فِيها مَتاعٌ لَكُمْ وَ اللَّهُ يَعْلَمُ ما تُبْدُونَ وَ ما تَكْتُمُونَ .  بر شما تنگى نيست كه در خانه‌هاى بىنشيننده داخل شويد كه در آنجا نيازى و نفعى و اثاثى داريد و خداوند كارهاى آشكار و پنهان شما را مىداند .\r\n\r\nتفسير ادبى و عرفانى\r\n\r\nسوره 24 آيه 11\r\n11 -  إِنَّ الَّذِينَ جاؤُ بِالْإِفْكِ .  آيه . بدان اى جوان كه دلهاى دوستان خدا در پردهء غيرت است امروز در پردهء غيرت شنيده و فردا در پردهء غيرت ديده ، اينكه خداوند دل تو را به كس ننمايد از اين سبب است كه در پردهء غيرت مىدارد و در حضرت شهود و خلوت عيان ، حق را مىبيند و حق به او مىنگرد ، اگر به غيرى بازنگرد ، در حال تازيانهء ادب بيند ، چنان كه عزيز وقت را افتاد :\r\nجوانى بود ، خوشوقتخوش ، با اراده و تمام جدّى و پركار ، ناگاه آواز مرغى به گوشش رسيد ، به آن مرغ كه بالاى درختى بود نگريست و زير آن درخت آمد ، بانتظار آنكه مرغ دوباره بخواند و آواز دهد ! ناگهان هاتفى او را ندا داد كه كليد عهد ما را باز دادى ، كه تو را با غير ما انس افتاد ؟ ! جوان‌مرد به خود آمد و آگاه شد !\r\nعارف بزرگوارى گويد : روزگارى به كوه لبنان مىگذشتم تا مگر دوستى از دوستان حق بينم ، از ميان عزيزانى كه آنجا جايگاه دارند جوانى از گوشه‌اى بيرون آمد ، باد سموم او را زده و سوخته و ريخته گشته ، چون ديده‌اش بر من افتاد روى بگردانيد ! و ميان درختان بلوط در شد ! تا خويشتن را از من بپوشد ، من همچنان از پى او مىرفتم و گفتم : اى جوان ، مرا كلمه‌اى فايده رسان كه به اميدى آمده‌ام ، جوان گفت : بازگرد و از قهر حق بترس و بدان كه او غيور است و در يك دل دو دوستى نپسندد ، چنان كه آدم صفى دل به بهشت بست و خويشتن را واداد ، تا ندا\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nآمد كه اى آدم ، دريغت نيامد كه سر همّت به دولت خانهء رضوان فروآرى ! و به غير از ما به چيزى بازنگرى ؟ ! اكنون كه به غير ما بازنگرستى رخت بردار و به سراى حكم شو ، و منتظر حكم ما باش !\r\nهمچنين ديدهء خليل به اسماعيل نگريست ندا آمد اى خليل ، ما تو را از بتان آذرى نگاه داشتيم تا نظاره جمال اسماعيل كنى ؟ ! اكنون كارد و ريسمان بردار و هرچه جز ما است قربانى كن كه در يك دل دو دوستى نگنجد !\r\nهمچنين ، محمّد مصطفى گوشهء دل خود را چنان به عايشه مشغول كرد كه از وى پرسيدند از ميان اين مردمان كه را دوست دارى ؟ گفت عايشه ! و چون هر دودل با دوستى يكدگر دادند و به دوستى باهم پرداختند ، شيطانهاى جنّ و انس دست به هم دادند تا داستان افك در ميان انداختند و دروغ ساختهء منافقان بالا گرفت و شگفت آنكه درب فراست بر محمّد ببستند ! كه برائت و بىگناهى عايشه بر او ثابت نگشت ! تا حقيقت آن كار را دانست و غيرت قهر خويش براند و نوبت بلا به سر رسيد و كار به جائى رسيد كه آن ناز و راز كه با عايشه داشت همه از ميان رفت و او به خانهء پدر شد و بيمار و نالان و سوزان و گريان ، گفت : مرا كه از راه ناز ، حميرا مىگفت اينك نمىگويد .\r\nوى با دلى پردرد و جانى پرحسرت به زارى و خوارى خود مىنگرد و مىگويد هرگز نپنداشتم كه كسى به من گمان بد ببرد يا چنين سخنى كسى بر زبان آرد ! و به زبان حال گويد :\r\n يار از غم من خبر ندارد گوئى ! * يا خواب به من گذر ندارد گوئى ! \r\n تاريك‌تر است هر زمانى شب من * يا رب شب من سحر ندارد گوئى \r\nتا آيهء افك آمد و نوبت بلا به سر رسيد ، رسول خدا عايشه را بشارت داد و فرمود : اى عايشه ، خداوند حكم برائت تو را صادر فرمود ! آنگاه پدر و مادر او را گفتند : نزد پيغمبر خدا شو و سپاسگزار ، گفت : به خدا سوگند نزد او نروم و سپاس نگزارم بلكه خداى را سپاسگزارم كه بىگناهى مرا فرمان داد و آن دل كه به مصطفى داده بود از آن پس به مهر احديّت داد و به خدمت الهيت پرداخت !\r\nاى جوان‌مردان ، اگر قاذفان « 1 » عايشه او را نسبت بد نداده و تهمت نزده بودندى ، كجا آيه افك به تشريف عايشه نازل شدى و اگر ترسايان ، عيسى را پسر خدا ندانستندى اين كرامت نيافتى كه : اين آيه نازل شود كه عيسى گفت : منم بندهء خدا و كتاب به من آمده و من پيغمبر هستم ! و اگر مؤمن گناه نكردى آيهء  لا تَقْنَطُوا مِنْ رَحْمَةِ اللَّهِ  نازل نشدى كه فرمود اى مؤمنان ، از رحمت خداوند نااميد نشويد ، اين بود كه در ابتداء داستان ، خداوند فرمود :\r\n . . . لا تَحْسَبُوهُ شَرًّا لَكُمْ بَلْ هُوَ خَيْرٌ لَكُمْ .  آيه . اى عايشه و اى مؤمنان مپنداريد كه آنچه منافقان گفتند براى شما بد بود ، نه ! بلكه همه خير است و اگر بدرفتارى است آنان راست ، به اين سبب سزاوار عذابى دردناك شدند . و شما را همه خوبى است و كرامت .\r\n\r\nسوره 24 آيه 26\r\n26 -  الْخَبِيثاتُ لِلْخَبِيثِينَ وَ الْخَبِيثُونَ لِلْخَبِيثاتِ وَ الطَّيِّباتُ لِلطَّيِّبِينَ وَ الطَّيِّبُونَ لِلطَّيِّباتِ أُولئِكَ مُبَرَّؤُنَ مِمَّا يَقُولُونَ لَهُمْ مَغْفِرَةٌ وَ رِزْقٌ كَرِيمٌ .  آيه . روزى كريم به ذوق صاحبان معرفت روزى نفس نيست كه گاهى باشد و گاه نباشد ، بلكه روزى روح است و غذاى جان كه هرگز بريده نشود ، پروردهء نان و آب ديگر است و پروردهء نور ناب ديگر !\r\nمصطفى گفت : نزد خدايم مىروم كه مرا غذا و آب مىدهد ! صفت روحانى را مىگويد نه صفت جسمانى ! برف با آتش چنان ضد نيست كه روحانى با جسمانى ، خداوند دو دشمن در يك خانه بداشته در ظاهر باهم ساخته و در باطن دشمن يكدگرند !\r\n\r\n\r\n","description":"","footnote":"\r\n( 1 ) مقصود از قاذفان كسانى است كه عايشه را قذف كردند و تهمت بىعفتى به او زدند .\r\n","page_name":" 122 ","page_number":122},
  {"content":"\r\n\r\nلطيفه : عزيزى را ديدند كه وقت رحلت ، در حال طرب و شادى است ! وى را گفتند : اين چه طرب و شادى است ؟ گفت : كدام روز خوش‌تر از اين روز كه شربتى به صبوح دهند و ضربتى با آن دررسد كه نفس امّاره را بردارند و نابود كنند و روح را از وثاق تاريك نجات و به روشنائى ديدار حق برسانند !\r\n\r\nتفسير لفظى [ آيات 30 الى 34 
  ]\r\n30 -  قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ ذلِكَ أَزْكى لَهُمْ إِنَّ اللَّهَ خَبِيرٌ بِما يَصْنَعُونَ .  به مؤمنان بگو ( اى محمّد ) تا چشمها را فروگيرند ( از ناپسنديها ) و ناموس خود را نگاه دارند ، اين براى آنها بهتر و پاكيزه‌تر است ، كه خداوند به همهء آنچه مىكنند آگاه است .\r\n31 -  وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ وَ لا يُبْدِينَ زِينَتَهُنَّ إِلَّا ما ظَهَرَ مِنْها وَ لْيَضْرِبْنَ بِخُمُرِهِنَّ عَلى جُيُوبِهِنَّ وَ لا يُبْدِينَ زِينَتَهُنَّ إِلَّا لِبُعُولَتِهِنَّ أَوْ آبائِهِنَّ أَوْ آباءِ بُعُولَتِهِنَّ أَوْ أَبْنائِهِنَّ أَوْ أَبْناءِ بُعُولَتِهِنَّ أَوْ إِخْوانِهِنَّ أَوْ بَنِي إِخْوانِهِنَّ أَوْ بَنِي أَخَواتِهِنَّ أَوْ نِسائِهِنَّ أَوْ ما مَلَكَتْ أَيْمانُهُنَّ أَوِ التَّابِعِينَ غَيْرِ أُولِي الْإِرْبَةِ مِنَ الرِّجالِ أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ .  به زنهاى با ايمان بگو كه چشمهاشان را فروگيرند ( بپوشانند ) و فرجهاشان را ( عورت ) از حرام حفظ نمايند و زيور و آرايش خويش آشكارا و نمايان نكنند مگر آنچه كه پيدا و نمايان باشد ( مانند دست و صورت ) و بايد روسريها را تا پهلو آويزند ( كه مو و گردن و سينه پوشيده باشد ) و آرايش خود را نمايان نسازند جز براى شوهران يا پدران يا پدر شوهران يا پسران خود يا پسران شوهران يا برادران يا برادرزادگان پسر يا خواهرزادگان پسر يا زنان هم دينان خويش يا زر خريدها ( كنيز ) يا مردان ناتوان و ناقص كه با زنان كارى ندارند يا كودكانى كه هنوز بر زنان چيره نگشته‌اند .  وَ لا يَضْرِبْنَ بِأَرْجُلِهِنَّ لِيُعْلَمَ ما يُخْفِينَ مِنْ زِينَتِهِنَّ وَ تُوبُوا إِلَى اللَّهِ جَمِيعاً أَيُّهَا الْمُؤْمِنُونَ لَعَلَّكُمْ تُفْلِحُونَ .  و نبايد در راه رفتن پاى به زمين بزنند تا بدانند كه خلخال به‌پاى دارند ! و اى مؤمنان ، همگى بسوى خدا بازگرديد تا مگر رستگار شويد و جاويد پيروز آئيد .\r\n32 -  وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ إِنْ يَكُونُوا فُقَراءَ يُغْنِهِمُ اللَّهُ مِنْ فَضْلِهِ وَ اللَّهُ واسِعٌ عَلِيمٌ .  بيوگان خويش را نكاح ( زن يا شوهر دهيد ) و همچنين پارسايان بندگان ، و كنيزانتان و پرستاران خودتان . اگر فقير و نيازمند باشند خداوند از فضل خود آنان را بىنياز مىكند كه خدا بىنياز و توانا و به حال خلق دانا است .\r\n33 -  وَ لْيَسْتَعْفِفِ الَّذِينَ لا يَجِدُونَ نِكاحاً حَتَّى يُغْنِيَهُمُ اللَّهُ مِنْ فَضْلِهِ وَ الَّذِينَ يَبْتَغُونَ الْكِتابَ مِمَّا مَلَكَتْ أَيْمانُكُمْ فَكاتِبُوهُمْ إِنْ عَلِمْتُمْ فِيهِمْ خَيْراً وَ آتُوهُمْ مِنْ مالِ اللَّهِ الَّذِي آتاكُمْ .  و بايد كسانى كه زن يا كنيزك ندارند عفيف باشند و زنا نكنند و از آن خوددارى نمايند تا خداوند از فضل خود آنها را بىنياز سازد ، و كسانى كه ( از بردگان شما ) بخواهند با نوشته‌اى خود را باز خريد كنند ، با آنها نوشته قرار دهيد اگر مىدانيد كه آنها از عهده نوشته و عهده خود برمىآيند ، و آنها را از مالى كه خداوند بشما داده چيزى بدهيد  وَ لا تُكْرِهُوا فَتَياتِكُمْ عَلَى الْبِغاءِ إِنْ أَرَدْنَ تَحَصُّناً لِتَبْتَغُوا عَرَضَ الْحَياةِ الدُّنْيا وَ مَنْ يُكْرِهْهُنَّ فَإِنَّ اللَّهَ مِنْ بَعْدِ إِكْراهِهِنَّ غَفُورٌ رَحِيمٌ .  پرستاران و كنيزان خود را به زنا وامداريد تا چيزى از مال دنيا\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nبه دست آوريد ! و هركس آنان را بر بغاء ( زنا ) وادارد خداوند ، آن زنان به ناكام بر بدى واداشته را مىآمرزد و بخشنده است .\r\n34 -  وَ لَقَدْ أَنْزَلْنا إِلَيْكُمْ آياتٍ مُبَيِّناتٍ وَ مَثَلًا مِنَ الَّذِينَ خَلَوْا مِنْ قَبْلِكُمْ وَ مَوْعِظَةً لِلْمُتَّقِينَ .  ما براى شما سخنان حق و صواب و پيدا فروفرستاديم ، و عبرت و آگاهى از حال كسانى كه پيش از شما بودند و پند و اندرز براى پرهيزكاران ( فرستاديم ) .\r\n\r\nتفسير ادبى و عرفانى\r\n\r\nسوره 24 آيه 30\r\n30 -  قُلْ لِلْمُؤْمِنِينَ يَغُضُّوا مِنْ أَبْصارِهِمْ .  آيه . مؤمنان را فرمايد تا ديدهء سر از حرام‌ها فروگيرند و ديدهء سرّ را از هرچه جز حقّ است فروگيرند ، خاك نيستى در چشم هستى خويش افكنده و از لوح وجود خود ، هجو نفس مكاره برخواند .\r\nمحمد مصطفى كه درّ درياى رسالت و واسطهء عقد دلالت بود از سر درد هستى خود فرياد برآورد كه :\r\nاى كاش خداى محمّد او را نيافريده بود ! و سابقان و صادقان و سالكان و مقرّبان ، هرگز ذرّه‌اى به خود التفات نكردند و از هستى خود شاد نبودند و به چشم پسند به خود ننگريستند !\r\nجنيد و شبلى ، در كتابها آمده كه روزى شبلى كه بسيار صاحب كرم و سخاء بود بر جنيد وارد شد ، يكى از حاضران مجلس جنيد گفت : شبلى مردى كريم است ! جنيد گفت : از كسى سخن مىگوئى كه راندهء درگاه است ! شبلى چون اين سخن بشنيد شرمنده شد و برخاست و از آنجا بيرون شد ! آن مرد گفت : اى جنيد اين چه كلمه‌اى بود كه گفتى درحالىكه حال او از حيث پاكى و راستى بر تو معلوم بود ؟ جنيد گفت : بلى ، شبلى عزيزى از عزيزان درگاه است ، لكن آن كلمت كه بر زبان تو برفت در پاكى او تيغى بود كه قصد روزگار او كرد تا مركب معاملت او را پى كند ( و بر زمين افتد ) ما از اين كلمه سپرى ساختيم تا آن تيغ را ردّ كرد !\r\n . . . ذلِكَ أَزْكى لَهُمْ إِنَّ اللَّهَ خَبِيرٌ بِما يَصْنَعُونَ .  آيه . گروهى از مردم هستند كه به دنيا نظر نمىكنند و آنها زاهدانند ، گروهى هستند كه به هستى نظر نمىكنند و آنها عارفانند ، گروهى ديگر اهل هيبت و خوددارى هستند و همان گونه كه با دل خود به ديگرى جز خدا نظر نمىكنند ، نفس خويشتن را هم سزاوار و شايستهء بروز و ظهور و شهود نمىدانند ، و خداوند با اين گروه مكاشفه مىكند ، بىآنكه خود خواهند يا نخواهند !\r\nجوان‌مردان طريقت آنانند كه به غير مىننگرند و ديدهء همّت به كسى باز نكنند و خويشتن را در درگاه بزرگى و جلال يكتائى خداوند گم كرده و آتش حسرت در كلبهء وجود خود زده و در درياى هيبت به موج دهشت غرق گشته ، خردها حيران ! دلها ياوان ! تنها بىسروسامان ! و كسان بىنام‌ونشان !\r\n پويان و دوانند و غريوان به جهان در * در صومعهء كوهان ، در غار بيابان ! \r\n يك سر همه محوند به درياى تحيّر ! * برخوانده به خود بر همه ، لاخان و لامان \r\nپير طريقت در مناجات گفت : الهى ، تو دوستان خود را به لطف پيدا گشتى تا قومى را به شراب انس مستان كردى ، قومى را به درياى دهشت غرق كردى ، ندا از نزديك شنوانيدى و نشان از دور دادى ، رهى را باز خواندى ، و آنگاه خود نهان گشتى ، از وراء پرده خود را عرضه كردى ، و به نشان بزرگى خود را جلوه نمودى تا\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nآن جوان مردان را در وادى دهشت گم كردى ، و ايشان را در بىتابى و بىتوانى سرگردان كردى ، داور آن دادخواهان توئى ، و دادده آن فرياد كنان توئى و ديت آن كشتگان توئى ! دستگير آن غرق‌شدگان توئى ! و دليل آن گم‌شدگان توئى ! تا آن گمشده كجا به راه آيد ، و آن غرق شده كجا به كران افتد ! و آن جانهاى خسته كى بياسايد ؟ و اين قصّهء نهانى را كى جواب آيد ؟ و شب انتظار آنان را كى بامداد آيد ؟\r\n\r\nسوره 24 آيه 31\r\n31 -  وَ لا يُبْدِينَ زِينَتَهُنَّ إِلَّا ما ظَهَرَ مِنْها .  آيه . اين آيت در نظر اهل عرفان و به ذوق جوانمردان اشارت است به اينكه بندهء خدا را زيور و زينتى است كه نبايد آن را نمايان سازد ، و همچنان‌كه زنان عورت هستند و نبايد زيور و زينت خود را نمايان سازند ، كسانى كه زينت دلهاى خويش و سرّ ضمير خود و صفاء احوال و زيور اعمال خود را به مردمان نمايان سازند ، زيور و زينت به زشتى و پليدى بدل شود ، مگر آن مقدار از احوال و اعمال كه ظاهر و نمايان است و در پوشيدن آن تكليفى و عملى نيست . زيرا بنده خدا در آنچه زير اختيار و تصرّف او نيست تكلّف و تكليفى ندارد !\r\n . . . وَ تُوبُوا إِلَى اللَّهِ جَمِيعاً أَيُّهَا الْمُؤْمِنُونَ .  آيه . مؤمنان را بر عموم توبه مىفرمايد ، توبت عوام از زلّت و توبت خواص از غفلت ! و توبت خاص خاصان از ملاحظهء اوصاف بشريّت است ، توبهء عوام به آنست كه از معصيت به طاعت برگردند ، توبهء خواص آنست كه از رؤيت طاعت به رؤيت توفيق آيند و طاعت خود را نبينند بلكه همه توفيق حق بينند !\r\nلطيفه : حدّ نظر عوام به افعال است و ميدان نظر خواص به صفات است ، محل نظر خاص خواص جلال ذات است ! عوام گويد : خداوندا ، من از عقاب تو به عفو تو پناه مىبرم ! خواص گويد : خداوندا من از خشم تو به رضاى تو پناه مىبرم ! خاص خواص گويد خدايا ، من از تو به خودت پناه مىبرم !\r\n\r\nتفسير لفظى [ آيات 35 الى 42 
  ]\r\n35 -  اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ دُرِّيٌّ يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَ لا غَرْبِيَّةٍ .  خداوند روشن دارندهء آسمانها و زمين است ، صفت نور او ( در دل مؤمن ) مانند قنديلى است كه در آن چراغى است و آن چراغ در آبگينه‌ايست كه گوئى ستارهء درخشانى است كه آتش آن قنديل از روغن درخت زيتون بركت كرده افروخته مىشود كه نه همه خاورى است ( كه هنگام فرورفتن آفتاب روشنى نبيند ) و نه همه باخترى است ( كه هنگام بالا آمدن آفتاب بامداد روشنى نبيند ) ( يعنى همه وقت روشن است ) .  يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ نُورٌ عَلى نُورٍ يَهْدِي اللَّهُ لِنُورِهِ مَنْ يَشاءُ وَ يَضْرِبُ اللَّهُ الْأَمْثالَ لِلنَّاسِ وَ اللَّهُ بِكُلِّ شَيْءٍ عَلِيمٌ . \r\nنزديك است كه روغن ( از زيادى صافى ) بدرخشد هرچند آتش به آن روغن نرسد ! اين روشنائى آتش علاوه بر روشنائى روغن است ! خداوند هر كرا خواهد به نور خود راه مىنمايد ، و براى مردمان مثالهائى زند و خداوند به هر چيزى دانا است .\r\n36 -  فِي بُيُوتٍ أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ يُسَبِّحُ لَهُ فِيها بِالْغُدُوِّ وَ الْآصالِ . \r\nخداوند فرمان داد آن چراغها را در خانه‌هائى بزرگ دارند و قدر آن را بدانند كه در آن جاها خداى را ياد مىكنند\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nو در آن سجده‌گاهها ، بامدادها و شبانگاهها نماز مىگزارند و خدا را سپاس مىگويند .\r\n37 -  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ وَ إِقامِ الصَّلاةِ وَ إِيتاءِ الزَّكاةِ يَخافُونَ يَوْماً تَتَقَلَّبُ فِيهِ الْقُلُوبُ وَ الْأَبْصارُ .  ( در آن خانه‌ها مردانى ) نماز گزارند كه بازرگانى و دادوستد آنها را از ياد خدا باز ندارد ، و از بر پا كردن نماز و دادن زكات مشغول ندارد ! و روزى را مىترسند كه دلها و چشمها در آن روز همواره دگرگون مىگردد ! ( و دل ديده آنان آرامى نيابد ) .\r\n38 -  لِيَجْزِيَهُمُ اللَّهُ أَحْسَنَ ما عَمِلُوا وَ يَزِيدَهُمْ مِنْ فَضْلِهِ وَ اللَّهُ يَرْزُقُ مَنْ يَشاءُ بِغَيْرِ حِسابٍ .  تا خداوند آنان را به نيكوترين عملى كه كردند پاداش دهد و از فضل خود بر آنها بيفزايد و خدا هركه را خواهد روزى بىشمار دهد .\r\n39 -  وَ الَّذِينَ كَفَرُوا أَعْمالُهُمْ كَسَرابٍ بِقِيعَةٍ يَحْسَبُهُ الظَّمْآنُ ماءً حَتَّى إِذا جاءَهُ لَمْ يَجِدْهُ شَيْئاً وَ وَجَدَ اللَّهَ عِنْدَهُ فَوَفَّاهُ حِسابَهُ وَ اللَّهُ سَرِيعُ الْحِسابِ .  آنان كه كافر شدند ، كارهاشان مانند گورانى ( شورهء آب‌نما ) در هامون است كه آدم تشنه آن را آب پندارد و چون نزديك آيد چيزى نيابد و آنگاه خدا را نزديك خويش يابد كه حساب كارهاى او را با پاداش تمام دهد ، كه خداوند تند حساب است .\r\n40 -  أَوْ كَظُلُماتٍ فِي بَحْرٍ لُجِّيٍّ يَغْشاهُ مَوْجٌ مِنْ فَوْقِهِ مَوْجٌ مِنْ فَوْقِهِ سَحابٌ ظُلُماتٌ بَعْضُها فَوْقَ بَعْضٍ إِذا أَخْرَجَ يَدَهُ لَمْ يَكَدْ يَراها وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ . \r\nيا كردار ايشان مانند تاريكيهائى است در درياى ژرف كه موجى آن را پوشيده و بر روى آن موج ديگر است كه بالاى آن موج ميغ است ، تاريكيها بر زبر يكدگر ، كه اگر كسى كه در آن تاريكيها است دستهاى خود را از جامه بيرون آرد نتواند كه دستهاى خود را از زيادى تاريكى ببيند ! و هركس را كه خداوند در دل روشنائى ننهاده ، او را روشنائى دل نيست .\r\n41 -  أَ لَمْ تَرَ أَنَّ اللَّهَ يُسَبِّحُ لَهُ مَنْ فِي السَّماواتِ وَ الْأَرْضِ وَ الطَّيْرُ صَافَّاتٍ كُلٌّ قَدْ عَلِمَ صَلاتَهُ وَ تَسْبِيحَهُ وَ اللَّهُ عَلِيمٌ بِما يَفْعَلُونَ .  « 1 » نه بينى و نمىدانى كه هركس در آسمانها و زمين است خداوند را مىستايد و پرندگان بالهاى خود را ميان آسمان و زمين مىگسترند و همگى نماز و سپاس خود را مىدانند و مىگزارند و خداوند به آنچه مىكنند دانا است .\r\n42 -  وَ لِلَّهِ مُلْكُ السَّماواتِ وَ الْأَرْضِ وَ إِلَى اللَّهِ الْمَصِيرُ .  خدا راست پادشاهى آسمانها و زمين و بازگشت همگان بسوى او است .\r\n\r\nتفسير ادبى و عرفانى\r\n\r\nسوره 24 آيه 35\r\n35 -  اللَّهُ نُورُ السَّماواتِ وَ الْأَرْضِ .  آيه . خداوند روشن‌كنندهء آسمانها و زمين است ، بر مؤمنان مصوّر اشباح است و منوّر ارواح ، همه نورها از اوست بعضى آشكار و پيدا ، برخى پنهان و ناپيدا ، نور آشكار مانند نور آفتاب و ماه گرچه روشن است ، ليكن تابع نور پنهان است ، نور آفتاب و ماه اگرچه روشن است ليكن آن را روزى كسوف و خسوف باشد و فرداى قيامت تيره و تاريك باشند ! ولى آفتاب معرفت و نور توحيد كه از مطلع دلهاى مؤمنان سر زند\r\n\r\n\r\n","description":"","footnote":"\r\n( 1 ) اين آية و آياتى ديگر نظير اين ، نويد مىدهد و مىنمايد كه در آسمانها مردمانى هستند و بندگان خدا منحصر در زمين نيست و مؤيد اين نظر آنست كه آسمانها به لفظ جمع و زمين به لفظ مفرد آورده است !\r\n","page_name":" 126 ","page_number":126},
  {"content":"\r\n\r\nآن را هرگز كسوف و خسوف نباشد و مكدّر و تيره نگردد ! طلوعى بىغروب ! كشوفى بىكسوف و اشراقى از مقام اشتياق .\r\nاقسام نور : بدانكه نور باطن در مراتب خود مختلف است ، اول نور اسلام كه با نور اخلاص است دوم نور ايمان كه با نور صدق است ، سوم نور احسان كه با نور يقين است ! روشنائى اسلام در نور اخلاص است و روشنائى ايمان در نور صدق ، و روشنائى احسان در نور يقين است . اين است منزلهاى راه شريعت و مقامهاى همهء مؤمنان ! ليكن اهل حقيقت و جوانمردان طريقت را نور ديگر است و حالت ديگر ! نور آنها نور فراست كه با آن ، نور مكاشفت است ، نور استقامت كه با آن ، نور مشاهدت است ، نور توحيد كه با آن ، نور قرب احديّت است .\r\n . . . نُورٌ عَلى نُورٍ .  آيه . بنده تا در اين مقامها باشد ، بستهء روش خويش است ، اكنون باز كشش حق آغاز كند ، جذبهء خدائى در پيوندد ، نورها دست درهم دهند : نور عظمت و جلال ، نور لطف و جمال ، نور هيبت ، نور غيرت ، نور قربت ، كار به جائى رسد كه عبوديت در نور ربوبيّت ناپديد شود ، و اين انوار قرب پروردگار در همه عالم جز محمّد مصطفى را نيست كه او كلّ كمال است و جملهء جمال و قبلهء افضال !\r\nمصطفى دربارهء اين نور گفته : عالميان مشتى خاك بودند در تاريكى خود بمانده ، و در نهاد تيرگى سرگردان مانده ! و در پردهء آفريدگى ناآگاه مانده ! همى از آسمان ازليّت باران انوار سرمديّت باريدن گرفت ! خاك خوش‌بو گشت و سنگ گوهر گشت و رنگ آسمان و زمين ديگر گشت ! لطيفه‌اى پيوند آن نهاد گشت ، و خداوند از نور خود پرتوى بر آن پاشيد . پرسيدند : اين نور را چه نشانيها است ؟ گفت : چون سينه به نور الهى گشاده شود ، همّت عالى گردد ، غمگين آسوده شود ، دشمن دوست گردد ، پراكندگى به گردآورى بدل شود ، بساط بقا بگسترد ، فرش فنا درنوردد ، زاويهء اندوه را در ببندد ، باغ وصال را در بگشايد ، به زبان فقر گويد :\r\nالهى ، كار تو بىما ، به نيكوئى درگرفتى ، چراغ خود را بىما ، به مهربانى افروختى ، خلعت نور از غيب بىما ، به بنده‌نوازى فرستادى ، چون رهى را به لطف خود به اين روز آوردى ، چه شود كه به لطف خود ما را به سر برى ؟\r\nحكايت شگفت‌آور : در آثار منقول آمده كه يكى از دانشمندان اسلام در جنگ با روم اسير روميان گشت ، و پس از آزادى ، مدتى در آنجا بماند ، روزى روميان را ديد كه همگى در بيابانى گرد آمده‌اند ، سبب پرسيد ، گفتند در اينجا اسقفى است كه سالى يك‌بار از صومعه بيرون آيد و مردم را پند دهد ، و امروز ميعاد است كه مردم براى پند شنيدن آمده‌اند و آن داناى مسلمان هم با روميان در آنجا حاضر شد ، گويند سى هزار كس بودند ، اسقف به منبر شد و خاموش نشست ! مردم تشنهء سخن وى بودند ! گفت سخن گفتن من بسته شد ! بنگريد مگر غريبى از اهل اسلام ميان شما است ! گفتند ما نمىدانيم و كسى را نمىشناسيم ، اسقف به آواز بلند گفت هركس از كيش محمّد است از جا برخيزد ! مسلمان گفت من ترسيدم و تغافل كردم ! اسقف گفت اگر شما او را نمىشناسيد و او خود را نمىشناساند من او را مىشناسم ! پس از آن در روى مردمان نيك نگريست و چون چشمش بر عالم مسلمان افتاد با شتاب گفت : او اين است ! همان كسى را كه من مىجويم ! اى جوان مرد برخيز و نزد من بيا ! كه با تو سخن دارم ! بلند شدم نزد او رفتم پرسيد : تو مسلمانى ؟ گفتم : آرى ، گفت : از دانايان آنها هستى يا از نادانان ؟ گفتم : به آنچه دانم عالمم و آنچه را ندانم متعلّمم ! و در شمار نادانان نيستم ! گفت : تو را سه مسئله پرسم مرا جواب ده ، گفتم : تو را جواب دهم به دو شرط : يكى آنكه بگوئى مرا\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاز چه شناختى ؟ ديگر آنكه من نيز سه مسئله از تو مىپرسم مرا جواب ده ! اسقف آهسته سر به گوش من نهاد و گفت :\r\nتو را از نور ايمانت شناختم ! كه نور ايمان و توحيد از روى تو درخشيدن داشت !\r\nآنگاه پرسيد : پيغمبر شما مىگويد در بهشت درختى است كه شاخه‌اى از آن در هر كاخى است ! نظير آن در دنيا چيست ؟ گفتم مانند آن درخت در اين دنيا ، آفتاب است كه به هر سرائى و كوئى پرتوى افكند ! گفت : راست گفتى ! پرسيد : پيغمبر شما گفته كه بهشتيان غذا و آب خورند و آنان را هيچ حدث نباشد ! مانند آن در دنيا چيست ؟\r\nگفتم : بچه در شكم مادر غذا مىخورد و حدث ندارد ! گفت : راست گفتى ، پرسيد : رسول شما گفته كه يك حبّه صدقه و يك ذرّه احسان در دنيا ، در قيامت كوهى بزرگ باشد ! در دنيا نظير آن چيست ؟ گفتم : بامدادان كه آفتاب برآيد يا شامگاهان كه فرورود ، با خود سايه‌اى در عقب گذارد كه به ذات خويش كوتاه بود ولى چون پيش آفتاب بدارى دراز باشد و بسيار نمايد ، اسقف گفت : راست گفتى !\r\nآنگاه من از او پرسيدم : دربهاى بهشت چند تا است گفت هشت تا ، گفتم دربهاى دوزخ چند تا است گفت هفت تا ، گفتم بر درب بهشت چه نوشته ؟ اسقف از اين سؤال در سكوت ماند ! روميان گفتند جواب ده تا اين مرد بيگانه نگويد كه اسقف نتوانست جواب گويد ! اسقف گفت : اگر اين جواب ناچار است با صليب و زنّار راست نمىآيد ! آنگاه زنّار را بگشاد و صليب را بيفكند و گفت روى درب بهشت نوشته شده : لا إله الّا اللّه محمّد رسول اللّه ، نيست خدائى جز خداى يگانه و محمّد فرستادهء او است !\r\nروميان چون اين بشنيدند اسقف را دشنام دادند و سنگ انداختند ، آنگاه اسقف به مسلمان گفت : آيتى از قرآن بخوان ، من اين آيه را خواندم كه  وَ اللَّهُ يَدْعُوا إِلى دارِ السَّلامِ .  اسقف چون آيه را شنيد بگريست و گفت اى مردم ، بدانيد كه پرده از چشم ما برداشتند و به زودى هفتصد فرشته با هودج آيند و ارواح ما شهيدان را به آسمان برند و من يقين دارم كه از شماها هفتصد نفرتان مسلمان شوند و اكنون در اين كرامت من نگرند !\r\nآنگاه گروهى از روميان زنّار گشودند و صليب شكستند و مسلمان شدند ، ولى باقى مردم بر آنها تاخته اسقف را با همگى آنها بكشتند ، چون كشتگان را شماره كردند بىكم‌وزياد هفتصد نفر بودند !\r\nلطيفه : مقصود از اين حكايت آنست كه نور مؤمن موحّد در ميان مشتى كافر منكر مىتافت تا اسقف بديد و آن كار برفت !\r\n . . . مَثَلُ نُورِهِ كَمِشْكاةٍ .  آيه . گروهى از مفسّران گويند : اين ( ها ) اشارت به مصطفى است كه خلقتش نور بود و خلعتش نور ، و نسبش نور ، ولادتش نور ، مشاهدتش نور ، معاملتش نور ، معجزتش نور ، و او خود در ذات خود نور على نور بود !\r\nمحمّد مهترى ، كه در روى او نور رحمت ، در چشم او نور عبرت ، در زبان او نور حكمت ، در ميان شانهء او نور نبوّت ، در كف او نور سخاوت ، در قدم او نور خدمت ، در موى او نور جمال ، در خوى او نور تواضع ، در سينهء او نور رضا ، در سرّ او نور صفا « 1 » در ذات او نور طاعت ، در طاعت او نور توحيد ، در توحيد او نور تحقيق ، در تحقيق او نور توفيق ، در سكوت او نور تعظيم ، در تعظيم او نور تسليم است ! !\r\nحسين منصور حلّاج گويد : در سر آدمى نور وحى است و ميان دو چشمان او نور مناجات ، و در گوش او نور\r\n\r\n\r\n","description":"","footnote":"\r\n( 1 ) . در اينجا سر و سرّ ( بكسر ) هر دو به نظر درست مىآيد ولى در اصل نسخه ( با تشديد ) است !\r\n","page_name":" 128 ","page_number":128},
  {"content":"\r\n\r\nيقين ، و در زبان او نور بيان ، و در سينهء او نور ايمان ، و در ديگر موجودات نور سپاسگزارى خدا است ، همين‌كه يكى از اين نورها برافروخته شود ، بر نور ديگر غلبه مىكند و او را در زير سلطهء خود مىآورد ، و چون آرام شود ، نور مغلوب به حال خود برمىگردد ، درحالىكه نور آن روشن‌تر و تمام‌تر و كامل‌تر است از آنكه بود ! پس اگر همه نورها باهم برافروخته ( ملتهب ) شوند ، آنگاه نور على نور مىشود كه خداوند هركه را خواهد به نور خود راه نمايد و هركه را خواهد به نور خود توانائى دهد و به توانائى خود ، او را به عالم غيب رساند و به غيب خود ، او را به ازل و ابد رساند ! و به ازل و ابد خود ، او را به وحدانيت و يگانگى رساند !\r\n\r\nسوره 24 آيه 37\r\n37 -  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ .  آيه . اين آيت صفت مردانى است كه كسب ظاهر ، ايشان را از ذكر خدا باز ندارد ، ظاهرشان با مردم و باطنشان در شهود اسماء و صفات حق ، مردانى كه طلب ايشان را عديل و ذكر خدا ايشان را دليل و مهر خدا ايشان را سبيل و دنيا در چشمشان قليل است . مردانى كه ذكر خدا ايشان را شعار ، و مهر خدا ايشان را دثار ، و درگاه لطف خداوند ايشان را قرار ، و همّتشان منزّه از اغيار ، جمال فردوسند و زينت‌دار قرار ، مغبوط مهاجر و محسود انصار ، و چون همى راه روند ، زمين كند به ايشان افتخار . مردانى كه نه بر سر تاج و كلاه و نه در دلشان جز دوستى اللّه و نه در كوى دوست كسى با ايشان همراه ، نواختگان رحمن ، دلشان پيوسته به حق نگران ، نشستشان به خاك ، خفتنشان به مغاك ، دستشان بالين ، خانه‌شان مسجد ، فقر و فاقه ايشان را زيان ندهد ، چون به يك اشارت چشم ، جهانيان را باران دهند ، و يك نظر دلشان ، كافران را هزيمت كنند ، و به يك اندوه دلشان ، جبرئيل را فرا راه كنند ، كه آنان هميشه مورد نظر و منتظر بصرند !\r\nذو النون مصرى گفت : وقتى باران نيامد و مردم به غايت رنجور بودند و دوچار قحط شدند ، گروهى به طلب باران ( استسقاء ) بيرون شدند من نيز موافقت كردم ، عارفى را ديدم ، گفتم خلقى بدين انبوه كه بينى گرد آمده و دستهاى نياز به درگاه بىنياز برداشته ، باشد كه تو نيز اشارتى كنى ؟ - همان دم عارف سر به آسمان كرد و گفت : خدايا ، به حق سخنى كه شب گذشته در ميان رفت و به حق رازى كه شب دوشين در ميان بود . . . ذو النون گويد هنوز سخن عارف تمام نشده بود كه باران باريدن گرفت ، تا بدانى كه اشارت دوست نزد دوست عزيز است !\r\n\r\nسوره 24 آيه 39\r\n39 -  وَ الَّذِينَ كَفَرُوا أَعْمالُهُمْ كَسَرابٍ بِقِيعَةٍ يَحْسَبُهُ الظَّمْآنُ ماءً .  آيه . در اين آيت تا آخر آن ، اشاره به مثل مؤمن و كافر است كه اعتقاد مؤمن نور است و عمل او نور ، و بازگشت او در روز رستاخيز بسوى نور است ، كه فرمود :  نُورٌ عَلى نُورٍ ،  و كه اعتقاد كافر تاريكى و عمل او تاريكى و بازگشت او در قيامت بسوى تاريكى است ، كه فرمود :  ظُلُماتٌ بَعْضُها فَوْقَ بَعْضٍ . \r\n\r\nسوره 24 آيه 40\r\n40 -  وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ .  آيه . خداوند به فقير از جهت فقرش نيست كه نزديك مىشود ، و از غنىّ به جهت غنايش نيست كه دور مىشود ، و در امور جهانى ، خداوند را خطرى ، و سود و زيانى نيست كه به يكى به پيوندد و از ديگرى ببرد ! چه اگر تمام دو جهان در راه او بذل كنى به او نمىرسى ، و اگر تمام دو جهان را بگيرى از تو نمىبرد ! نزديكى به كسان بىعلت و دورى از كسان بدون علت است كه فرمود : هركس را كه خداوند نورى در دل او ننهاد ، او هرگز نورى نخواهد داشت !\r\n\r\nتفسير لفظى [ آيات 42 الى 64 
  ]\r\n43 -  أَ لَمْ تَرَ أَنَّ اللَّهَ يُزْجِي سَحاباً ثُمَّ يُؤَلِّفُ بَيْنَهُ ثُمَّ يَجْعَلُهُ رُكاماً فَتَرَى الْوَدْقَ يَخْرُجُ \r\n\r\n","description":"","footnote":"","page_name":" 129 ","page_number":129},
  {"content":"\r\n\r\n مِنْ خِلالِهِ وَ يُنَزِّلُ مِنَ السَّماءِ مِنْ جِبالٍ فِيها مِنْ بَرَدٍ فَيُصِيبُ بِهِ مَنْ يَشاءُ وَ يَصْرِفُهُ عَنْ مَنْ يَشاءُ يَكادُ سَنا بَرْقِهِ يَذْهَبُ بِالْأَبْصارِ .  نبينى كه خداوند ابرها را به آسانى در هوا مىراند ، آنگاه پاره‌هاى آن را بهم مىپيوندد ، آنگاه روى هم توده مىكند ، پس مىبينى كه رگهاى باران از ميان آنها باريدن گيرد و از آسمان در كوه‌ها برف بارد ، پس خداوند آن را به هر كس كه بخواهد مىرساند و از هركس كه بخواهد ، مىگرداند ، نزديك است كه روشنائى برق ابرها ، ديده‌ها را از سر بربايد !\r\n44 -  يُقَلِّبُ اللَّهُ اللَّيْلَ وَ النَّهارَ إِنَّ فِي ذلِكَ لَعِبْرَةً لِأُولِي الْأَبْصارِ .  خداوند شب و روز مىبرد و مىآورد ( و گيتى را حال به حال مىگرداند ) و در آنچه مىكند و مىنمايد ديدورى ( عبرتى ) است براى خردمندان و بينايان !\r\n45 -  وَ اللَّهُ خَلَقَ كُلَّ دَابَّةٍ مِنْ ماءٍ فَمِنْهُمْ مَنْ يَمْشِي عَلى بَطْنِهِ وَ مِنْهُمْ مَنْ يَمْشِي عَلى رِجْلَيْنِ وَ مِنْهُمْ مَنْ يَمْشِي عَلى أَرْبَعٍ يَخْلُقُ اللَّهُ ما يَشاءُ إِنَّ اللَّهَ عَلى كُلِّ شَيْءٍ قَدِيرٌ .  خداوند هر جنبنده‌اى را از آب آفريد ، پس از آنها هستند كه بر شكم خويش مىروند ، و از آنها كه بر دو پا مىروند ، و از آنها كه بر چهار پا مىروند ، و خداوند هرچه بخواهد مىآفريند ، كه خداوند بر هر چيزى توانا است .\r\n46 -  لَقَدْ أَنْزَلْنا آياتٍ مُبَيِّناتٍ وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ .  ما فرستاديم سخنان و پيغامهاى درست و روشن و پيدا ، و خداوند هركه را خواهد به راه راست هدايت كند .\r\n47 -  وَ يَقُولُونَ آمَنَّا بِاللَّهِ وَ بِالرَّسُولِ وَ أَطَعْنا ثُمَّ يَتَوَلَّى فَرِيقٌ مِنْهُمْ مِنْ بَعْدِ ذلِكَ وَ ما أُولئِكَ بِالْمُؤْمِنِينَ .  ( منافقان ) مىگويند ايمان به خدا و به پيغمبر آورديم و فرمان برداريم ، آنگاه گروهى از ايشان بعد از آنكه اطاعت كردند روى گردانند ، و هرگز ايشان ايمان‌آورنده نبودند .\r\n48 -  وَ إِذا دُعُوا إِلَى اللَّهِ وَ رَسُولِهِ لِيَحْكُمَ بَيْنَهُمْ إِذا فَرِيقٌ مِنْهُمْ مُعْرِضُونَ .  هنگامى كه منافقان بسوى خدا و رسول او باز خوانند تا ميان آنان حكم كند ، در آن وقت گروهى از آنان روى گردان شوند !\r\n49 -  وَ إِنْ يَكُنْ لَهُمُ الْحَقُّ يَأْتُوا إِلَيْهِ مُذْعِنِينَ .  اگر حكم به سود آنها باشد و به آنها حق دهند ، به حكم خدا و رسول شتابان اذعان و اعتراف مىكنند !\r\n50 -  أَ فِي قُلُوبِهِمْ مَرَضٌ أَمِ ارْتابُوا أَمْ يَخافُونَ أَنْ يَحِيفَ اللَّهُ عَلَيْهِمْ وَ رَسُولُهُ بَلْ أُولئِكَ هُمُ الظَّالِمُونَ .  در دلهاى ايشان بيمارى است ؟ يا دستورى كه مىشنوند دلشان نمىآرمد ؟ يا مىترسند كه خدا و رسولش بر آنها ستم كنند ؟ نه ، بلكه آنان خود ستمكارانند !\r\n51 -  إِنَّما كانَ قَوْلَ الْمُؤْمِنِينَ إِذا دُعُوا إِلَى اللَّهِ وَ رَسُولِهِ لِيَحْكُمَ بَيْنَهُمْ أَنْ يَقُولُوا سَمِعْنا وَ أَطَعْنا وَ أُولئِكَ هُمُ الْمُفْلِحُونَ .  همانا گفتار و پاسخ مؤمنان وقتى كه بسوى خدا و فرستاده‌اش براى داورى خوانده مىشوند ، اين است كه مىگويند : شنيديم و فرمان برداريم ، و ايشانند كه پيروز و رستگارند !\r\n52 -  وَ مَنْ يُطِعِ اللَّهَ وَ رَسُولَهُ وَ يَخْشَ اللَّهَ وَ يَتَّقْهِ فَأُولئِكَ هُمُ الْفائِزُونَ .  هركس خدا و رسولش را اطاعت كند و از خداى بترسد و از خشم خداوند پرهيزكار باشد ، آنان رستگارانند .\r\n53 -  وَ أَقْسَمُوا بِاللَّهِ جَهْدَ أَيْمانِهِمْ لَئِنْ أَمَرْتَهُمْ لَيَخْرُجُنَّ قُلْ لا تُقْسِمُوا طاعَةٌ مَعْرُوفَةٌ إِنَّ اللَّهَ خَبِيرٌ بِما تَعْمَلُونَ .  و سوگند ياد كنند ( منافقان ) كه اگر به آنها فرمان جهاد دهى ، هرآينه\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاز خانه‌ها بيرون آيند ! بگو ( اى محمّد ) سوگند نخوريد ، فرمان‌بردارى بايد به اطاعت حقيقى ( به‌چم ) باشد ( نه آن‌گونه كه به آن دشوارى مىآئيد و به آن آسانى مىرويد ! ) كه خداوند از آنچه مىكنيد آگاه است .\r\n54 -  قُلْ أَطِيعُوا اللَّهَ وَ أَطِيعُوا الرَّسُولَ فَإِنْ تَوَلَّوْا فَإِنَّما عَلَيْهِ ما حُمِّلَ وَ عَلَيْكُمْ ما حُمِّلْتُمْ وَ إِنْ تُطِيعُوهُ تَهْتَدُوا وَ ما عَلَى الرَّسُولِ إِلَّا الْبَلاغُ الْمُبِينُ .  بگو به آنها كه خدا و فرستاده‌اش را فرمان بريد ، پس اگر برگردند ، همانا بار واجب بر گردهء آنها است و بر شما هم همان بار است كه بر گرده داريد و اگر او را فرمان بريد به راه راست رويد ، و بر پيغمبر كارى نيست جز رسانيدن پيغام آشكار و پيدا .\r\n55 -  وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَ لَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ .  خداوند به مؤمنان و كسانى كه كار نيكو كرده‌اند وعده داده كه ايشان را در زمين به خليفت نشاند ، چنان كه كسانى كه پيش از آنها بودند ، جانشين ديگران شدند و خداوند دين آنها را باز گستراند و دست دهد و كار و بار سازد ، همان دين كه ايشان را پسند آمده .  وَ لَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً وَ مَنْ كَفَرَ بَعْدَ ذلِكَ فَأُولئِكَ هُمُ الْفاسِقُونَ .  و ايشان را بجاى ترس از دشمن ايمنى دهد ، ( و مىگويد ) درحالىكه مرا بپرستيد و به من چيزى انباز نسازند و هركس بعد از آن كافر شود ، آنان از دين بيرون روندگان و فاسقانند .\r\n56 -  وَ أَقِيمُوا الصَّلاةَ وَ آتُوا الزَّكاةَ وَ أَطِيعُوا الرَّسُولَ لَعَلَّكُمْ تُرْحَمُونَ .  و نماز را به‌پاى داريد و زكات مال را بدهيد و رسول خدا را فرمان بريد ، تا مگر بخشيده شويد .\r\n57 -  لا تَحْسَبَنَّ الَّذِينَ كَفَرُوا مُعْجِزِينَ فِي الْأَرْضِ وَ مَأْواهُمُ النَّارُ وَ لَبِئْسَ الْمَصِيرُ . \r\nو نه پنداريد كه كافرين در زمين بتوانند با من برآيند يا توانند كه با من كاوند و مرا كم و ناتوان آرند ، و جايگاه ايشان آتش است كه بد بازگشت گاهى است .\r\n58 -  يا أَيُّهَا الَّذِينَ آمَنُوا لِيَسْتَأْذِنْكُمُ الَّذِينَ مَلَكَتْ أَيْمانُكُمْ وَ الَّذِينَ لَمْ يَبْلُغُوا الْحُلُمَ مِنْكُمْ ثَلاثَ مَرَّاتٍ مِنْ قَبْلِ صَلاةِ الْفَجْرِ وَ حِينَ تَضَعُونَ ثِيابَكُمْ مِنَ الظَّهِيرَةِ وَ مِنْ بَعْدِ صَلاةِ الْعِشاءِ ثَلاثُ عَوْراتٍ لَكُمْ .  اى كسانى كه ايمان آورديد ، بردگان شما و كسانى كه هنوز به مردى نرسيده‌اند بايد در شبانه روز سه بار از شما اذن و دستور ( ورود به خانه ) بگيرند ، يكى پيش از نماز بامداد ، ديگرى هنگامى كه براى نيمروز جامه را بيرون مىآوريد و سوم بعد از نماز خفتن ، كه اين سه هنگام براى شما عورت هستند !  لَيْسَ عَلَيْكُمْ وَ لا عَلَيْهِمْ جُناحٌ بَعْدَهُنَّ طَوَّافُونَ عَلَيْكُمْ بَعْضُكُمْ عَلى بَعْضٍ كَذلِكَ يُبَيِّنُ اللَّهُ لَكُمُ الْآياتِ وَ اللَّهُ عَلِيمٌ حَكِيمٌ .  بر شما ايراد و تنگى نيست و نه بر آنان ، كه پس از آن سه وقت ، باهم مىگرديد و رفت و آمد مىكنيد ، بدين‌گونه خداوند سخنان خود را بر شما آشكار و بيان مىكند ، كه خداوند دانا و راست دانش و راست كار است .\r\n59 -  وَ إِذا بَلَغَ الْأَطْفالُ مِنْكُمُ الْحُلُمَ فَلْيَسْتَأْذِنُوا كَمَا اسْتَأْذَنَ الَّذِينَ مِنْ قَبْلِهِمْ كَذلِكَ يُبَيِّنُ اللَّهُ لَكُمْ آياتِهِ وَ اللَّهُ عَلِيمٌ حَكِيمٌ .  و چون كودكان شما به سنّ بلوغ رسند بايد از شما اذن ورود به خانه گيرند ، چنان كه كسانى كه پيش از ايشان كودك بودند وقتى مرد شدند دستورى ( اذن ) خواستند ، خداوند اين‌گونه سخنان خود را بيان و روشن مىكند كه دانا و راست دانش است .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n60 -  وَ الْقَواعِدُ مِنَ النِّساءِ اللَّاتِي لا يَرْجُونَ نِكاحاً فَلَيْسَ عَلَيْهِنَّ جُناحٌ أَنْ يَضَعْنَ ثِيابَهُنَّ غَيْرَ مُتَبَرِّجاتٍ بِزِينَةٍ وَ أَنْ يَسْتَعْفِفْنَ خَيْرٌ لَهُنَّ وَ اللَّهُ سَمِيعٌ عَلِيمٌ .  زنهاى از حيض و از آبستنى نشسته كه اميد شوهردارى ندارند ، گناهى و تنگى بر ايشان نيست كه چادرهاى خود را بنهند و بىچادر روند ، درحالىكه آرايشى نداشته باشند ، و اگر عفّت به كار بندند و با چادر روند براى آنان بهتر است ، و خداوند شنوا و دانا است .\r\n61 -  لَيْسَ عَلَى الْأَعْمى حَرَجٌ وَ لا عَلَى الْأَعْرَجِ حَرَجٌ وَ لا عَلَى الْمَرِيضِ حَرَجٌ وَ لا عَلى أَنْفُسِكُمْ أَنْ تَأْكُلُوا مِنْ بُيُوتِكُمْ أَوْ بُيُوتِ آبائِكُمْ أَوْ بُيُوتِ أُمَّهاتِكُمْ أَوْ بُيُوتِ إِخْوانِكُمْ أَوْ بُيُوتِ أَخَواتِكُمْ أَوْ بُيُوتِ أَعْمامِكُمْ أَوْ بُيُوتِ عَمَّاتِكُمْ أَوْ بُيُوتِ أَخْوالِكُمْ أَوْ بُيُوتِ خالاتِكُمْ أَوْ ما مَلَكْتُمْ مَفاتِحَهُ أَوْ صَدِيقِكُمْ .  به نابينا و بر لنگ و بر بيمار ايرادى و تنگى ( حرجى ) نيست و نه بر خود شما كه چيزى بخوريد : از خانهء عيال و فرزندانتان ، يا از خانهء پدرانتان يا مادرانتان يا برادرانتان يا خواهرانتان يا عموهايتان يا عمّه‌هايتان يا دائيهايتان يا خاله‌هايتان يا خانهء بردگان خويش يا از خانه دوستانتان .  لَيْسَ عَلَيْكُمْ جُناحٌ أَنْ تَأْكُلُوا جَمِيعاً أَوْ أَشْتاتاً فَإِذا دَخَلْتُمْ بُيُوتاً فَسَلِّمُوا عَلى أَنْفُسِكُمْ تَحِيَّةً مِنْ عِنْدِ اللَّهِ مُبارَكَةً طَيِّبَةً كَذلِكَ يُبَيِّنُ اللَّهُ لَكُمُ الْآياتِ لَعَلَّكُمْ تَعْقِلُونَ .  بر شما حرجى نيست كه باهم يا پراكنده ( در آن خانه ) بخوريد و چون وارد خانه‌ها شويد بر كسان خويش سلام كنيد ، كه اين نوازشى است نيكو و خوش و با بركت از سوى خداوند ، اين‌چنين خداوند سخنان خود را براى شما روشن و نمايان مىسازد تا مگر شما دريابيد و تعقّل كنيد .\r\n62 -  إِنَّمَا الْمُؤْمِنُونَ الَّذِينَ آمَنُوا بِاللَّهِ وَ رَسُولِهِ وَ إِذا كانُوا مَعَهُ عَلى أَمْرٍ جامِعٍ لَمْ يَذْهَبُوا حَتَّى يَسْتَأْذِنُوهُ إِنَّ الَّذِينَ يَسْتَأْذِنُونَكَ أُولئِكَ الَّذِينَ يُؤْمِنُونَ بِاللَّهِ وَ رَسُولِهِ .  همانا مؤمنان كسانى هستند كه به خدا و رسول ايمان آوردند و هرگاه در امرى يا كارى باهم گرد آيند ، نبايد بروند مگر آنكه از تو دستورى ( اجازه ) گيرند و كسانى كه از تو اذن مىگيرند آنان مؤمن به خدا و رسولش هستند !  فَإِذَا اسْتَأْذَنُوكَ لِبَعْضِ شَأْنِهِمْ فَأْذَنْ لِمَنْ شِئْتَ مِنْهُمْ وَ اسْتَغْفِرْ لَهُمُ اللَّهَ إِنَّ اللَّهَ غَفُورٌ رَحِيمٌ .  پس هرگاه از تو اذن خواستند ، پس به هركس كه بخواهى اذن بده و براى آنان از خداوند آمرزش بخواه ، كه خداوند بخشندهء مهربان است .\r\n63 -  لا تَجْعَلُوا دُعاءَ الرَّسُولِ بَيْنَكُمْ كَدُعاءِ بَعْضِكُمْ بَعْضاً قَدْ يَعْلَمُ اللَّهُ الَّذِينَ يَتَسَلَّلُونَ مِنْكُمْ لِواذاً فَلْيَحْذَرِ الَّذِينَ يُخالِفُونَ عَنْ أَمْرِهِ أَنْ تُصِيبَهُمْ فِتْنَةٌ أَوْ يُصِيبَهُمْ عَذابٌ أَلِيمٌ . \r\nباز خواندن پيغمبر شما را در ميان خويش ، مثل بازخواندن شما يكدگر نيست و خداوند كسانى را كه در ميان شما پنهانى از مسجد بيرون مىشوند و به يك دگر پنهانى نگاه مىكنند و پيش يكدگر باز مىايستند و رفت و آمد مىكنند مىداند و مىشناسد ! پس بايد حذر ( دورى ) كنند كسانى كه امر او را خلاف كنند مبادا كه به آنها فتنه و بلائى ، يا عذاب دردناكى برسد ! ( مقصود منافقان است ) .\r\n64 -  أَلا إِنَّ لِلَّهِ ما فِي السَّماواتِ وَ الْأَرْضِ قَدْ يَعْلَمُ ما أَنْتُمْ عَلَيْهِ وَ يَوْمَ يُرْجَعُونَ إِلَيْهِ فَيُنَبِّئُهُمْ بِما عَمِلُوا وَ اللَّهُ بِكُلِّ شَيْءٍ عَلِيمٌ .  آگاه باشيد كه آنچه در آسمانها و زمين است از آن خدا است\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nو به خوبى مىداند كه شما بر چه‌ايد و چه مىكنيد . و آن روز كه بسوى او باز گردانيده مىشوند مىداند و آنان را به آن چه كرده‌اند آگاه مىنمايد ، كه خداوند به هر چيزى دانا است .\r\n\r\nتفسير ادبى و عرفانى\r\n\r\nسوره 24 آيه 43\r\n43 -  أَ لَمْ تَرَ أَنَّ اللَّهَ يُزْجِي سَحاباً .  آيه . به ذوق جوانان طريقت ، ابر ابر لطف است و باران باران بركت ، كه به لطف خود بر اسرار دوستان مىبارد و از تربت وفا ، گل صفا بررميده ، و آفتاب لطف ازلى برتافته ، و در روضهء قدس گل انس بشكفته ، و از افق تجلّى باد شادى وزيده ، و بنده را از دست آب و خاك بربوده ، تاخير و درنگ از پاى لطف برخاسته ، و نسيم ازليّت از جانب قرب دميده است .\r\nپير طريقت گفت : الهى ، تو آنى كه نور تجلّى بر دلهاى دوستان تابان كردى ، و چشمه‌هاى مهر در سرهاى ايشان روان كردى ، تو پيدا و به پيدائى خود ، در هر دو گيتى ناپيدا كردى ، اى نور ديدهء آشنايان و سوز دل دوستان و سرور جان نزديكان ، همه تو بودى و توئى ، تو نه دورى تا جويند ، نه غايبى تا پرسند ، نه تو را جز به تو يابند ، آبى و خاكى را چه زهرهء آنست كه حديث قدم كند ، اگر عنايت و ارادهء قديم تو نبود ، و اگر به فضل خود اين مشتى خاك را به درگاه قدمت خود دعوت نمىكردى و بساط انبساط در سراى هدايت بسط نمىكردى ! اين سيه‌گليم وجود و اين ذرّه خاك ناپاك را كى زهرهء آن بودى كه قدم بر حاشيهء بساط ملوك نهادى ! سزاى خاك آنست كه پيوسته منشور عجز خود مىخواند و پردهء بىنوائى خود مىزند ! و مىگويد :\r\n ما خود ز وجود خويش تنگ آمده‌ايم * وز روى قضا بر سر سنگ آمده‌ايم \r\n اندر گيلان گليم بدبختى را « 1 » * ما از سيهى بجاى رنگ آمده‌ايم \r\n\r\nسوره 24 آيه 44\r\n44 -  يُقَلِّبُ اللَّهُ اللَّيْلَ وَ النَّهارَ .  آيه . همه چيز به مشيّت و اراده و قدرت او است و او است كه شب و روز و آنچه در آنها است برمىگرداند و تبديل مىكند و بر همه چيزها مسلّط . هرچه دانشمندان در اين‌باره گفتند خبرى است ، و هرچه مشايخ گفتند اثرى است ، ولى حقيقت حق وراء خبر و اثر است ! ميدانى در پيش خلق نهاده و ندا كرده كه : اى اهل عالم ! قدم در ميدان نهيد ، در حجاب نرويد ، هيچ ندانيد كه كجا مىرويد ؟ و هيچ ندانيد كه از كجا مىآئيد ، از درگاه دانش ما برخيزيد و به بارگاه حكم ما فروآئيد ، و كمر خدمت ما را بنديد ، مشيّت ما را نظاره كنيد ، قدرت ما را ساخته باشيد ، كه يا عفو و مغفرت ما ، يا قهر و عقوبت ما ! كسى كه سر او معدن راز باشد و دل او در قبضهء ناز ، و بر پيشانى او نشانهء اقبال و در ديدهء او نور اعتبار افعال ذو الجلال است از اسرار و رموز اين كلمات آگهى دارد ! و واقف بر اين احوال است كه فرمود :  إِنَّ فِي ذلِكَ لَعِبْرَةً لِأُولِي الْأَبْصارِ ! \r\n\r\nسوره 24 آيه 55\r\n55 -  وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ .  آيه . بدانكه خلفاى زمين كه در اين آيت به آنها اشارت شده سه گروهند كه هر گروهى را در توحيد و خداشناسى مقامى معلوم است و در اظهار بندگى حدّى محدود ! نخست علماى دين اسلامند و فقهاء شريعت خير انام ! و حافظان ملّت و ناصحان امّت ، حدّ ايشان در اظهار بندگى تا طمع معرفت و خوف عقوبت بيشتر نباشد ! و نتيجهء توحيد ايشان مقصور بر سلامت اين جهان و عافيت آن جهان است ! اسلام و ايمانشان از الطاف حق است لكن با اعراض نفسانى و شواهد جسمانى ممزوج است ، فطرت آنان\r\n\r\n\r\n","description":"","footnote":"\r\n( 1 ) . مراد از ( گيلان ) گليم‌پوشان است ، چه گيل بمعنى گليم و گيسو آمده ( يعنى در ميان گليم‌پوشان )\r\n","page_name":" 133 ","page_number":133},
  {"content":"\r\n\r\nمغلوب اوصاف بشريت ، حيات آنان در معرض رسوم و عادت ، در عالم عبوديت ايشان را گويندهء لا إله الّا اللّه گويند ولى از عالم حقايق محجوب باشند !\r\nگروه دوم كه آنان را خاصگيان مملكت وجود گويند ، قوام ايشان به اخلاص اطاعت و صحّت ارادت و صدق افتقار و حسن نيّت است ، كه از شوائب اغراض و حظوظ نفس دورند لكن دست بشريّت ، آينهء صفات ايشان را به ديده‌شان عرضه مىكند ، تا قيام خويش را بر بساط توحيد ببينند ليكن چون اوقات خويش را بر بساط هستى مىبينند ، از ديدن خود در آينهء صفا معذورند ! و از عالم نيستى و فنا دور ! رؤيت صدق و مطالعهء شواهد اخلاص ، ميان آنها و ميان عالم نيستى سدّى گشته و تا مرد به عالم نيستى نرسد حقايق توحيد رو به وى ننمايد !\r\nگروه سوم خاصّ خاصانند كه به اقامت حق قائمند نه به قيام خويش ! حيات ايشان به فتوح تجريد است نه به روح تجنيد ، از حول و قوت خود آزاد و از اراده و قصد خويش رها ، در دائرهء اعمال و احوال ، ننمايند و منشور سعادت و شقاوت نخوانند و از سراپردهء غيبشان بيرون نيارند ! و در جرائد محو و اثباتشان ثبت نكنند ! مثل ايشان با قهر ربوبيت مثل گوى است در خم چوگان سلطان ! خواه گوى به راست اندازد خواه به چپ !\r\nگروه اول مخلصانند و همه از او بينند ، گروه دوم عارفانند و همه به او بينند و گروه سوم خاصانند و همه او را بينند ! آن دو گروه در شواهد خدمتند و از زحمت تفرقه باز نرسند ! و سومين گروه در عين صحبت به نقطهء جمع رسيده‌اند كه يك نفس در صحبت بودن بهتر از هزار سال در خدمت زيستن است !\r\nلطيفه : يكى از عرفاء بوسيلهء نامه‌اى سجاده‌اى به بايزيد فرستاد و خواست كه بر آن نماز خواند . بايزيد در جواب نبشت : عبادت اولين و آخرين را جمع كردم و در بالشى ( مخدّه ) نهادم و مأمور شدم كه سر بر آن بالش نهم ! تا خواب من جواز آن عبادتها باشد ، لطف سخن آنكه مرد عارف نامه از تفرقت نوشت و بايزيد از جمع پاسخ داد !\r\nجنيد و شبلى : در آثار آمده كه روزى اين دو نفر به راهى مىرفتند جنيد به شبلى گفت : ساعتى با خدا باش تا من به تو بازآيم ، شبلى به قرآن خواندن ايستاد ، جنيد باز آمد و بانگى بر او زد ! كه تو را گفتم به خدا مشغول باشد ! شبلى گفت من چنان دانستم كه چون قرآن خوانم به او مشغولم ! جنيد گفت ندانى كه هركه با خدا بود دم نتواند زد ؟ - شبلى آنچه گفت از تفرقت گفت و جنيد از نقطهء جمع جواب داد !\r\nدر خبر است كه موسى چون خواست به مناجات خدا رود ، در محله‌هاى بنى اسرائيل مىگشت و از مردم قصّه مىپرسيد تا در حضرت عزّت بيشتر به مناجات و مكالمه پردازد ! و اين كار موسى تفرقت بود و هرچند از نقطهء جمع ، اولياء و صديقان عزيز هستند . ولى نسبت به محمّد مصطفى ( ص ) عين تفرقت بود زيرا موسى از محله‌ها قصّه‌ها به دريوزه مىگرفت تا بدان بهانه با حق سخن بسيار كند ! ليكن پيغمبر اكرم نقطهء جمع آستان خدا بود كه او را به استدعاى قصّه‌ها حاجت نبود بلكه ربّ عزّت خود به او فرمود :  نَحْنُ نَقُصُّ عَلَيْكَ ! * \r\n\r\nسورهء - 25 - فرقان - ( مكى ) 77 آيه\r\n\r\nتفسير لفظى [ آيات 1 الى 19 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n1 -   تَبارَكَ الَّذِي نَزَّلَ الْفُرْقانَ عَلى عَبْدِهِ لِيَكُونَ لِلْعالَمِينَ نَذِيراً .   با بزرگوارى و با\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nبركت است خداوندى كه اين نامهء جداكنندهء ميان حق و باطل را بر بنده‌اش ( محمّد ) فرستاد تا جهانيان را بيم‌دهنده باشد .\r\n2 -  الَّذِي لَهُ مُلْكُ السَّماواتِ وَ الْأَرْضِ وَ لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ خَلَقَ كُلَّ شَيْءٍ فَقَدَّرَهُ تَقْدِيراً .  خدائى كه او را پادشاهى آسمانها و زمين است و هيچ فرزندى نگرفته و او را در پادشاهى هرگز انبازى نبوده و همه چيز را آفريده و آن را اندازه و هنگام نهاده است .\r\n3 -  وَ اتَّخَذُوا مِنْ دُونِهِ آلِهَةً لا يَخْلُقُونَ شَيْئاً وَ هُمْ يُخْلَقُونَ وَ لا يَمْلِكُونَ لِأَنْفُسِهِمْ ضَرًّا وَ لا نَفْعاً وَ لا يَمْلِكُونَ مَوْتاً وَ لا حَياةً وَ لا نُشُوراً .  آنان جز خدا ، خدايانى گرفتند كه چيزى نيافرينند و خودشان آفريده‌اند و به دست ايشان سود و زيانى نيست و نه مرگى و نه حياتى و نه نشورى ، نه اختيارى دارند كه بميرانند يا زنده كنند و نه برانگيزانند !\r\n4 -  وَ قالَ الَّذِينَ كَفَرُوا إِنْ هَذا إِلَّا إِفْكٌ افْتَراهُ وَ أَعانَهُ عَلَيْهِ قَوْمٌ آخَرُونَ فَقَدْ جاؤُ ظُلْماً وَ زُوراً .  آنان كه كافر شدند گفتند اين ( قرآن ) دروغى است كه محمّد از خود ساخته و گروهى ديگر او را بر آن يارى كرده‌اند ! پس چه ناگفتنىها كه گفتند و ستم و زورها كه كردند !\r\n5 -  وَ قالُوا أَساطِيرُ الْأَوَّلِينَ اكْتَتَبَها فَهِيَ تُمْلى عَلَيْهِ بُكْرَةً وَ أَصِيلًا .  و گفتند اين افسانه‌هاى پيشينيان است كه محمّد نوشتن آنها را خواست تا هر بامداد و شام بر او بخوانند و املاء كنند ؟ !\r\n6 -  قُلْ أَنْزَلَهُ الَّذِي يَعْلَمُ السِّرَّ فِي السَّماواتِ وَ الْأَرْضِ إِنَّهُ كانَ غَفُوراً رَحِيماً .  بگو ( اى محمّد ) قرآن را كسى فرستاده كه راز آسمانها و زمين همه نزد او است و مىداند و او است كه آمرزنده و مهربان است .\r\n7 -  وَ قالُوا ما لِهذَا الرَّسُولِ يَأْكُلُ الطَّعامَ وَ يَمْشِي فِي الْأَسْواقِ لَوْ لا أُنْزِلَ إِلَيْهِ مَلَكٌ فَيَكُونَ مَعَهُ نَذِيراً .  و گفتند اين ( چه فرستادهء خدا است ) كه غذا مىخورد و در بازارها مىرود ! چرا فرشته به او ( آشكارا ) فرستاده نشده تا با او بيم‌دهنده و آگاه‌كننده باشد ؟\r\n8 -  أَوْ يُلْقى إِلَيْهِ كَنْزٌ أَوْ تَكُونُ لَهُ جَنَّةٌ يَأْكُلُ مِنْها وَ قالَ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً .  يا چرا گنجى بسوى او افكنده نشده يا چرا بستانى و باغى ندارد كه از آن بخورد ؟ و اين ستمكاران گفتند : همانا شما مردى جادوزده را پيروى مىكنيد .\r\n9 -  انْظُرْ كَيْفَ ضَرَبُوا لَكَ الْأَمْثالَ فَضَلُّوا فَلا يَسْتَطِيعُونَ سَبِيلًا .  اين شگفت نگر ( اى محمّد ) كه تو را چون مثالها زدند كه خود در آن ماندند و راه نيافتند كه از آن بيرون آيند !\r\n10 -  تَبارَكَ الَّذِي إِنْ شاءَ جَعَلَ لَكَ خَيْراً مِنْ ذلِكَ جَنَّاتٍ تَجْرِي مِنْ تَحْتِهَا الْأَنْهارُ وَ يَجْعَلْ لَكَ قُصُوراً .  با بركت است آن خداى كه اگر خواهد تو را بهتر از آنچه ايشان مىخواهند دهد بهشتهائى كه زير درختان آن جوىها روان است و كوشكها براى تو بسازد !\r\n11 -  بَلْ كَذَّبُوا بِالسَّاعَةِ وَ أَعْتَدْنا لِمَنْ كَذَّبَ بِالسَّاعَةِ سَعِيراً .  بلكه ايشان روز رستاخيز را دروغ شمردند و ما براى كسى كه رستاخيز را دروغ شمرد آتش سوزان ساختيم .\r\n12 -  إِذا رَأَتْهُمْ مِنْ مَكانٍ بَعِيدٍ سَمِعُوا لَها تَغَيُّظاً وَ زَفِيراً .  كه چون آتش آنان را از دور بيند ، آنان بانگ جوش و آواز خشمناك آن را شنوند !\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n13 -  وَ إِذا أُلْقُوا مِنْها مَكاناً ضَيِّقاً مُقَرَّنِينَ دَعَوْا هُنالِكَ ثُبُوراً .  و چون آنان را در دوزخ افكنند در آن جاى تنگ كه هريك باهم گردن بسته شده‌اند . بر خويشتن از آن جاى بزارند و هلاك خوانند .\r\n14 -  لا تَدْعُوا الْيَوْمَ ثُبُوراً واحِداً وَ ادْعُوا ثُبُوراً كَثِيراً .  ( فرشتگان گويند ) امروز بر خويشتن هلاك را يك بار نخوانيد بلكه هلاك بسيار خوانيد .\r\n15 -  قُلْ أَ ذلِكَ خَيْرٌ أَمْ جَنَّةُ الْخُلْدِ الَّتِي وُعِدَ الْمُتَّقُونَ كانَتْ لَهُمْ جَزاءً وَ مَصِيراً . \r\nبگو ( اى پيغمبر ) آيا اين جايگاه بهتر است يا بهشت جاودان كه به پرهيزكاران وعده داده شده ؟ و براى آنان پاداش و بازگشت‌گاه است .\r\n16 -  لَهُمْ فِيها ما يَشاؤُنَ خالِدِينَ كانَ عَلى رَبِّكَ وَعْداً مَسْؤُلًا .  آنان راست آنچه مىخواهند جاويدان و هميشگى ، اين وعده‌ايست كه راست كردن آن به خداوند درخواست‌كردنى و بازخواست‌كردنى است .\r\n17 -  وَ يَوْمَ يَحْشُرُهُمْ وَ ما يَعْبُدُونَ مِنْ دُونِ اللَّهِ فَيَقُولُ أَ أَنْتُمْ أَضْلَلْتُمْ عِبادِي هؤُلاءِ أَمْ هُمْ ضَلُّوا السَّبِيلَ .  و روز رستاخيز كه ما آنان را با آنچه جز خدا مىپرستيدند برانگيزانيم پس خداوند به پرستيدگان آنها گويد : آيا شما بندگان مرا گمراه كرديد يا آنان خود گمراه شدند ؟\r\n18 -  قالُوا سُبْحانَكَ ما كانَ يَنْبَغِي لَنا أَنْ نَتَّخِذَ مِنْ دُونِكَ مِنْ أَوْلِياءَ وَ لكِنْ مَتَّعْتَهُمْ وَ آباءَهُمْ حَتَّى نَسُوا الذِّكْرَ وَ كانُوا قَوْماً بُوراً .  عيسى و عزير و فرشتگان ( يا بتها ) گفتند خداوندا ، پاكى و بىعيبى تو راست ، سزاوار نبود كه مردم ما را فرود از تو به خدائى گرفتند ، لكن تو آنها را برخوردار كردى و ايشان را و پدرانشان را زندگانى دادى تا آنكه ياد تو را فراموش كردند و آنها گروهى هلاك شده بودند !\r\n19 -  فَقَدْ كَذَّبُوكُمْ بِما تَقُولُونَ فَما تَسْتَطِيعُونَ صَرْفاً وَ لا نَصْراً وَ مَنْ يَظْلِمْ مِنْكُمْ نُذِقْهُ عَذاباً كَبِيراً .  ( خداوند كافران را فرمود ) آنها كه مىپرستيديد گفته‌هاى شما را دروغ شمردند ! پس آنان در جواب ( بازخواست خداوند ) نتوانند عذاب را بازگردانند و نه توانند يارى و ياورى بدست آورند .\r\n\r\nتفسير ادبى و عرفانى\r\n\r\nسوره 25 آيه 0\r\n بِسْمِ اللَّهِ ،  نام خداوندى مقدّر و مقتدر ، فاطر و مدبّر ، خالق و مصوّر ، اول است و آخر ، باطن است و ظاهر ، خداوندى كه دلها به ياد او بياسود ، و سرها به يافت نشان او بيفروخت ، و جانها به شهود جمال و جلال او آرام گرفت ، خداوندى كه هركس را او پيوست از ديگران ببريد ، و هركس قرب او طلبيد چه گويم كه از محنتها و بليّت‌ها چه ديد ؟\r\n\r\nسوره 25 آيه 1\r\n1 -   تَبارَكَ الَّذِي نَزَّلَ الْفُرْقانَ .   آيه . تفسير كلمهء   تَبارَكَ   بر سه وجه است : ( 1 ) ثنائى است به ذكر او و حق او ، ( 2 ) ثنائى است به ذكر او و وصف او ، ( 3 ) ثنائى است به ذكر احسان او و فضل او با بندگان او . ثناء اول اشارت است به وجود احدى و كون صمدى ، دوم اشارت است به صفات سرمدى و عزّت ازلى ، سوم اشارت است به كارسازى و بنده‌نوازى و مهربانى .\r\nشرط بنده آنست كه چون ثناى حق آغاز كند و زبان خويش بستايش او بگشايد ، مجرّد و منفرد گردد ، نه بر دل غبارى ، نه بر پشت بارى ، نه در سينه آزارى ، نه با كس شمارى ، جامهء جفا چاك كرده ، لباس وفا دوخته ،\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nاز دو عالم رميده و با دوست آرميده !\r\nپير طريقت گفت : دانى كه دل كى خوش شود ؟ آن‌گاه كه حق ناظر بود ! دانى كه دل كى خوش بود ؟ آن‌گاه كه حق حاضر بود .\r\n  . . . الَّذِي نَزَّلَ الْفُرْقانَ عَلى عَبْدِهِ .   آيه . سيّدى كه منشور تقدّم دو جهان در كمر كمال داشت ، و خال اقبال به رخسار جمال داشت ، هزاران نقطهء نبوّت در پيش براق او « راه دهيد راه دهيد » مىگفتند و خود از غايت فروتنى در عالم بندگى بر خركى مختصر مىنشست و اگر غلامى سياه او را دعوت مىكرد اجابت مىنمود ! گاهى مركب او براق انور ، و گهى حمار مختصر ، افسار وى از ليف و پالان وى از ليف ، آرى مركب مختلف ! ولى راكب در هر حال يك صفت داشت ! و بر يك همّت ! و بر يك ارادت !\r\n\r\nسوره 25 آيه 7\r\n7 -  وَ قالُوا ما لِهذَا الرَّسُولِ يَأْكُلُ الطَّعامَ .  آيه . از كمال تواضع او بود كه مشركان مىگفتند :\r\nاين چه پيامبرى است كه طعام مىخورد و در بازارها مىرود ؟ و به دست خويش طعام به خانه مىبرد ؟ و با درويشان و گدايان مىنشيند ؟ مشركان او را به اين خصال پسنديده و اخلاق ستوده عيب مىكردند و طعن مىزدند ! از آن سبب كه ديده‌هاشان خيره‌شدهء انكار بود و به بيمارى كفر آلوده و هرگز توتياى صدق نيافته ، لاجرم جمال نبوّت و عزّت رسالت از ديده‌هاى نامحرم آنان در پردهء غيرت شد ، تا هرگز او را نديدند و چنان كه بود نشناختند !\r\n\r\nتفسير لفظى [ آيات 20 الى 44 
  ]\r\n20 -  وَ ما أَرْسَلْنا قَبْلَكَ مِنَ الْمُرْسَلِينَ إِلَّا إِنَّهُمْ لَيَأْكُلُونَ الطَّعامَ وَ يَمْشُونَ فِي الْأَسْواقِ وَ جَعَلْنا بَعْضَكُمْ لِبَعْضٍ فِتْنَةً أَ تَصْبِرُونَ وَ كانَ رَبُّكَ بَصِيراً .  پيش از تو پيمبرانى نفرستاديم مگر آنكه طعام مىخوردند و در بازارها مىرفتند و ما شما را به يك دگر فتنه و آزمايش كرديم ! آيا شما شكيبائى مىكنيد ؟\r\nو خداوند تو بينا است .\r\nجزو نوزدهم :\r\n21 -  وَ قالَ الَّذِينَ لا يَرْجُونَ لِقاءَنا لَوْ لا أُنْزِلَ عَلَيْنَا الْمَلائِكَةُ أَوْ نَرى رَبَّنا لَقَدِ اسْتَكْبَرُوا فِي أَنْفُسِهِمْ وَ عَتَوْا عُتُوًّا كَبِيراً .  كسانى كه اميدى به ديدار ما ندارند و آن را نمىبيوسند ( باور ندارند ) مىگويند چرا بر ما فرشتگان نازل نشدند ؟ يا ما چرا خداى خود را نمىبينيم ؟ ( تا با ما سخن گويد ) آنان در خويشتن بزرگ منشى و گردنكشى كردند و از اندازهء سركشى به شوخى بزرگ بر گذشتند !\r\n22 -  يَوْمَ يَرَوْنَ الْمَلائِكَةَ لا بُشْرى يَوْمَئِذٍ لِلْمُجْرِمِينَ وَ يَقُولُونَ حِجْراً مَحْجُوراً . \r\nآن روز كه فرشتگان را بينند هيچ بشارتى براى كافران نيست و فرشتگان به آنها مىگويند : بهشت بر شما بسته و از شما بازداشته است .\r\n23 -  وَ قَدِمْنا إِلى ما عَمِلُوا مِنْ عَمَلٍ فَجَعَلْناهُ هَباءً مَنْثُوراً .  و به سر كردار ايشان آئيم از هرگونه عملى كه كردند ، و آن را چون گردى پراكنده ساختيم !\r\n24 -  أَصْحابُ الْجَنَّةِ يَوْمَئِذٍ خَيْرٌ مُسْتَقَرًّا وَ أَحْسَنُ مَقِيلًا .  بهشتيان آن روز به بهترين آرامگاه و نيكوترين فرودآمدن‌گاه هستند .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n25 -  وَ يَوْمَ تَشَقَّقُ السَّماءُ بِالْغَمامِ وَ نُزِّلَ الْمَلائِكَةُ تَنْزِيلًا .  و آن روز كه آسمان از ابر سفيد شكافد و فروفرستند فرشتگان را فروفرستادنى !\r\n26 -  الْمُلْكُ يَوْمَئِذٍ الْحَقُّ لِلرَّحْمنِ وَ كانَ يَوْماً عَلَى الْكافِرِينَ عَسِيراً .  به راستى آن روز پادشاهى رحمن راست و آن روز بر كافران سخت و دشخوار است .\r\n27 -  وَ يَوْمَ يَعَضُّ الظَّالِمُ عَلى يَدَيْهِ يَقُولُ يا لَيْتَنِي اتَّخَذْتُ مَعَ الرَّسُولِ سَبِيلًا .  روزى كه كافر دو دست خود را مىخايد و مىگويد اى كاشك با رسول خدا راهى گرفتمى ؟\r\n28 -  يا وَيْلَتى لَيْتَنِي لَمْ أَتَّخِذْ فُلاناً خَلِيلًا .  نفرين بر من ! اى كاشك من فلان كس را به دوستى نگرفته بودم !\r\n29 -  لَقَدْ أَضَلَّنِي عَنِ الذِّكْرِ بَعْدَ إِذْ جاءَنِي وَ كانَ الشَّيْطانُ لِلْإِنْسانِ خَذُولًا .  كه مرا از توحيد و يارى خدا بازداشت و به گمراهى برد و ديو خواركنندهء مردم است !\r\n30 -  وَ قالَ الرَّسُولُ يا رَبِّ إِنَّ قَوْمِي اتَّخَذُوا هذَا الْقُرْآنَ مَهْجُوراً .  پيغمبر گفت : خدايا ، قوم من اين قرآن را به يك‌بارگى فروگذاشتند ( و در آن نابكار و ژاژ گفتند ) .\r\n31 -  وَ كَذلِكَ جَعَلْنا لِكُلِّ نَبِيٍّ عَدُوًّا مِنَ الْمُجْرِمِينَ وَ كَفى بِرَبِّكَ هادِياً وَ نَصِيراً . \r\nهمچنان هر پيغمبرى را از بدكاران دشمنى ساختيم ! و خداوند تو تو را به راه نمائى و يارى بسنده است !\r\n32 -  وَ قالَ الَّذِينَ كَفَرُوا لَوْ لا نُزِّلَ عَلَيْهِ الْقُرْآنُ جُمْلَةً واحِدَةً كَذلِكَ لِنُثَبِّتَ بِهِ فُؤادَكَ وَ رَتَّلْناهُ تَرْتِيلًا .  كافران گفتند چرا قرآن به‌يك‌بار فروفرستاده نشده ؟ ما آن را پراكنده فرستاديم تا دل تو را به آن نيرو دهيم و آن را گشاده به تو فرستاديم و بر تو خوانديم .\r\n33 -  وَ لا يَأْتُونَكَ بِمَثَلٍ إِلَّا جِئْناكَ بِالْحَقِّ وَ أَحْسَنَ تَفْسِيراً .  هيچ مثلى براى تو نياورند ( براى عيب‌جوئى ) مگر آنكه به حق جواب آريم و به راستى و به نيكوتر تفسير و بيانى !\r\n34 -  الَّذِينَ يُحْشَرُونَ عَلى وُجُوهِهِمْ إِلى جَهَنَّمَ أُوْلئِكَ شَرٌّ مَكاناً وَ أَضَلُّ سَبِيلًا . \r\nكسانى كه روز رستاخيز باهم مىآورند و بر رويهاشان بسوى دوزخ روانند ، آنان بترجايگاه و گمراه‌ترراه دارند !\r\n35 -  وَ لَقَدْ آتَيْنا مُوسَى الْكِتابَ وَ جَعَلْنا مَعَهُ أَخاهُ هارُونَ وَزِيراً .  ما موسى را كتاب داديم و هارون برادرش را وزير او قرار داديم .\r\n36 -  فَقُلْنَا اذْهَبا إِلَى الْقَوْمِ الَّذِينَ كَذَّبُوا بِآياتِنا فَدَمَّرْناهُمْ تَدْمِيراً .  پس گفتيم : برويد بسوى گروهى از مردم كه سخنان ما را دروغ شمردند و ما آنها را به نيستى كوبيديم كوبيدنى .\r\n37 -  وَ قَوْمَ نُوحٍ لَمَّا كَذَّبُوا الرُّسُلَ أَغْرَقْناهُمْ وَ جَعَلْناهُمْ لِلنَّاسِ آيَةً وَ أَعْتَدْنا لِلظَّالِمِينَ عَذاباً أَلِيماً .  و قوم نوح را غرق كرديم وقتى كه پيمبران را دروغ‌زن گفتند و آنان را عبرت مردمان قرار داديم و داستانى كرديم و براى ستمكاران عذاب دردناك آماده ساختيم .\r\n38 -  وَ عاداً وَ ثَمُودَ وَ أَصْحابَ الرَّسِّ وَ قُرُوناً بَيْنَ ذلِكَ كَثِيراً .  و عاد و ثمود و اصحاب شعيب و گمراهان بسيارى ميان آنها ، همه را عبرت مردمان كرديم ،\r\n39 -  وَ كُلًّا ضَرَبْنا لَهُ الْأَمْثالَ وَ كُلًّا تَبَّرْنا تَتْبِيراً .  و همه را مثلها زديم ( و به داستانها و سرگذشتها پندها داديم ) و همه را تباه كرديم و فروبرديم فروبردنى .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n40 -  وَ لَقَدْ أَتَوْا عَلَى الْقَرْيَةِ الَّتِي أُمْطِرَتْ مَطَرَ السَّوْءِ أَ فَلَمْ يَكُونُوا يَرَوْنَها بَلْ كانُوا لا يَرْجُونَ نُشُوراً .  و بر گذشتند بر آن شهرى كه باران بد بر آن باريد ! آيا آن را نديديد كه نگونسار شده ؟ بلكه اميد به رستاخيز نداشتند .\r\n41 -  وَ إِذا رَأَوْكَ إِنْ يَتَّخِذُونَكَ إِلَّا هُزُواً أَ هذَا الَّذِي بَعَثَ اللَّهُ رَسُولًا .  چون تو را مىديدند تو را جز به افسوس ( سخريه ) نمىگرفتند و مىگويند : آيا اين است آنكه خداوند او را فرستاده ؟\r\n42 -  إِنْ كادَ لَيُضِلُّنا عَنْ آلِهَتِنا لَوْ لا أَنْ صَبَرْنا عَلَيْها وَ سَوْفَ يَعْلَمُونَ حِينَ يَرَوْنَ الْعَذابَ مَنْ أَضَلُّ سَبِيلًا .  مىگفتند : نزديك است ما را از خدايانمان گمراه كند اگر شكيبائى بر او كنيم ! درحالىكه به زودى خواهند دانست و هنگام عذاب مىبينند كه چه كسانى بىسامان‌تر و بيراه‌ترند !\r\n43 -  أَ رَأَيْتَ مَنِ اتَّخَذَ إِلهَهُ هَواهُ أَ فَأَنْتَ تَكُونُ عَلَيْهِ وَكِيلًا .  آيا ديدى آن مردى كه هواى نفس خويش را خداى خويش قرار داده و خوش‌آمد خويش را به خدائى گرفته ؟ آيا تو بر سر او كوشندهء نگاه دارى و وكيل او هستى ؟\r\n44 -  أَمْ تَحْسَبُ أَنَّ أَكْثَرَهُمْ يَسْمَعُونَ أَوْ يَعْقِلُونَ إِنْ هُمْ إِلَّا كَالْأَنْعامِ بَلْ هُمْ أَضَلُّ سَبِيلًا .  آيا چنين مىپندارى كه بيشتر آنان چون گوش دارند مىشنوند ؟ يا چون تميز و هوش دارند ، حق درمىيابند ؟\r\nآنان نيستند جز مانند چارپايان ! بلكه گمراه‌تر از راه راست ! و بىسامان‌تر از آنها .\r\n\r\nتفسير ادبى و عرفانى\r\n\r\nسوره 25 آيه 20\r\n20 -  وَ ما أَرْسَلْنا قَبْلَكَ مِنَ الْمُرْسَلِينَ إِلَّا إِنَّهُمْ لَيَأْكُلُونَ الطَّعامَ .  آيه . حضرت جعفر بن محمد صادق ( ع ) فرمود : خداوند پيغمبرى را مبعوث نكرد جز آنكه ظاهر او را مانند مردم قرار داد كه با آنها به مقتضاى بشر بودن ، خورش مىخورد ، ليكن راز خود را از ملاحظهء بشرى دور ساخت ، زيرا راز پيمبران در روح مشاهدت است كه هرگز از آنها جدا نمىشود .\r\nاى جوان‌مرد بدانكه آفتابى از مشرق ازل برآيد ، بهر سينه‌اى كه تابد ، در سعادت و كرامت بر او گشايد ، راز او معدن راز پادشاه گردد ، به‌هرحال كه بود و بهر كوئى كه رود مقصدش درگاه حق بود ، دست تصرّفش از دو جهان كوتاه بود ، و پاى عشقش هميشه در راه باشد ، بر پيشانيش نشان اقبال بود و در ديدهء يقينش نور اعتبار افعال ذو الجلال ! بر رخسارش گل نوال ، و در مشامش نفحه‌هاى روضهء وصال ! بر سرش تاج وقار و در برش حلّهء افتقار ! بر ظاهرش كسوت عبوديّت ، و در باطنش نظر ربوبيت ! اين است صفت پيغمبران و رسولان كه خيار خلقند و صفوت بشر ، داعيان سر كوى شريعت ، و ساقيان چشمهء حقيقت !\r\n . . . وَ جَعَلْنا بَعْضَكُمْ لِبَعْضٍ فِتْنَةً .  آيه . پيمبران كه در ظاهر به حكم بشر بودن در خورد و خواب با مردمند ، در باطن به صفت مشاهدت با حقّند ! و در انس وصال بىحجابند .\r\nمصطفى چون خود را با بشريّت نگريست ، خود را چون ايشان ديد ! و گفت  أَنَا بَشَرٌ مِثْلُكُمْ . * \r\nو چون با خصوصيات نبوّت و عزّت رسالت نگرست گفت : لست كاحدكم . و چنان كه بر جهانيان برترى داشت بر پيمبران هم برترى و فضيلت داشت .\r\nلطيفه : برهان پيمبرى پيمبران از راه ديده‌ها درآمد و برهان نبوّت محمّد از راه دلها درآمد ، برهان پيمبرى\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nابراهيم معجزهء آتش بود ! و از موسى يد بيضا و از عيسى زنده كردن مرده ، اين‌ها همه آشكارا بودند ، ليكن برهان معجزهء مصطفى ، دوستان را بوستان و مستان شربت محبّت را گلستان بود ! كه خداوند فرمود :  بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ . \r\n\r\nسوره 25 آيه 22\r\n22 -  يَوْمَ يَرَوْنَ الْمَلائِكَةَ لا بُشْرى .  آيه . آن بدبختان و مشركان به حكم آنكه زخم خورد كان عدل ازل بودند ، بر رسول خدا اقتراح آيات كردند ! و دو چيز خواستند : يكى ديدن فرشتگان و ديگرى ديدن حق‌تعالى ! ايشان را جواب دادند كه آن روز كه فرشتگان بينند روز مرگ و روز رستاخيز با عذاب و عقاب است نه روز فرشتگان رحمت و ثواب !\r\n . . . وَ يَقُولُونَ حِجْراً مَحْجُوراً .  آيه . يعنى ديدن خداوند بر شما حرام و محرّم است كه ديدار خداوند به صفت رضا نه سزاى كافران است ، چه كافران را يك ديدار است به صفت غضب در عرصهء قيامت ، در وقت تجلّى عام ، پيش از آنكه مؤمنان در بهشت شوند ، كه آن روز كافران از خداوند محجوب هستند ! و اين آيت دليل ظاهر است بر اينكه مؤمنان را حجاب نيست و حساب با كافران جز عتاب نيست !\r\nلطيفه : اى جوان‌مرد ، هركه از دوست محجوب است در عين بليّت است هرچند كليد خزانه‌هاى پادشاهى جهان را در آستين داشته باشد ! و هركه به لطف دوست مجذوب است در عين عطيّت است هرچند نان شب نداشته باشد .\r\nسرّى سقطى ( از عارفان نامى ) گفت بارخدايا ، هرچه عذابم كنى فرمان تو راست ، اما به حجاب عذابم مكن ! كه طاقت حجاب تو ندارم !\r\n\r\nسوره 25 آيه 23\r\n23 -  وَ قَدِمْنا إِلى ما عَمِلُوا مِنْ عَمَلٍ .  آيه . يكى از پيران طريقت اين آيت را مىخواند گفت : مرا در همهء قرآن اين آيت خوش آيد كه ربّ عزّت مىگويد : ما عمل آنها را به باد پراكنده داديم . چون اين اعمال آلودهء ما به باد بىنيازى بردهد ، معاملت با ما جز به محض فضل خود نكند و آنچه به فضل خود كند سزاى كرم او بود ، و آن از سزاى اعمال ما بهتر است .\r\nنيز گفت : خداوند را بر ما حقها است از طاعت و عبادت ، ليكن ما خود در نهاد خود مفلسيم و او خود به افلاس ما حكم كرده و حاكم كه به افلاس كسى حكم كند خصم را از وى چيزى نيايد .\r\nما مفلسان ، سرمايه‌اى جز به آن جهان بدست نخواهيم آورد كه گنج فضل او بر سر ما نثار كند ، پس ما به هستى توانگر نيستيم بلكه به فضل وى و صفت وى توانگريم ، از ما و از عمل ما چيزى نيايد ، و كارى كه گشايد از فضل وى گشايد و ما را كه پذيرفت نه به صورت معاملت پذيرفت بلكه به آن تعبيه كه منظور علم ازل است !\r\nپير طريقت گفت : خدايا ، هرچه نشان مىشمردم پرده بود ! و هرچه مايه مىدانستم بيهده بود ! الهى ، يك‌بار اين پردهء من از من بردار ! و عيب هستى من از من وادار ! و مرا در دست كوشش مگذار ! بار خدايا ، كردار ما در ميار و زيان ما از ما وادار ! اى كردگار نيكوكار ، آنچه بىما ساختى بىما راست دار ! و آنچه تو برتاوى به ما مسپار !\r\n\r\nتفسير لفظى [ آيات 45 الى 60 
  ]\r\n45 -  أَ لَمْ تَرَ إِلى رَبِّكَ كَيْفَ مَدَّ الظِّلَّ وَ لَوْ شاءَ لَجَعَلَهُ ساكِناً ثُمَّ جَعَلْنَا الشَّمْسَ عَلَيْهِ دَلِيلًا .  آيا ننگرى به كار خداوند خويش ؟ كه چگونه سايه كشيده ( از بامداد تا برآمدن آفتاب ) و اگر خدا خواستى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nآن را ايستاده و آرام ، پاينده كردى ، آنگاه ما آفتاب را بر آن سايه نشانى و نمودارى كرديم كه بر پى آن رونده است !\r\n46 -  ثُمَّ قَبَضْناهُ إِلَيْنا قَبْضاً يَسِيراً .  پس از آن ما خود آن سايه را مىگيريم ، بازگرفتنى آسان .\r\n47 -  وَ هُوَ الَّذِي جَعَلَ لَكُمُ اللَّيْلَ لِباساً وَ النَّوْمَ سُباتاً وَ جَعَلَ النَّهارَ نُشُوراً .  او خدائى است كه شب را پوشش شما كرد و خواب شما را آسان كرد و روز را رستاخيز شب قرار داد ( همان گونه كه در قيامت از گور برخيزند اينجا از خواب برخيزند ! )\r\n48 -  وَ هُوَ الَّذِي أَرْسَلَ الرِّياحَ بُشْراً بَيْنَ يَدَيْ رَحْمَتِهِ وَ أَنْزَلْنا مِنَ السَّماءِ ماءً طَهُوراً . \r\nاو خدائى است كه باد را به رحمت خويش در هوا گشاد ( پيش از باران ) . و فروفرستاديم از آسمان آب پاكيزه !\r\n49 -  لِنُحْيِيَ بِهِ بَلْدَةً مَيْتاً وَ نُسْقِيَهُ مِمَّا خَلَقْنا أَنْعاماً وَ أَناسِيَّ كَثِيراً .  تا با آن ، شهر مرده را زنده كنيم و از آنچه آفريديم از چهارپايان و مردمان بسيار بياشامانيم .\r\n50 -  وَ لَقَدْ صَرَّفْناهُ بَيْنَهُمْ لِيَذَّكَّرُوا فَأَبى أَكْثَرُ النَّاسِ إِلَّا كُفُوراً .  ما باران از جائى به جائى ميان مردمان مىگردانيم تا پند ما را بپذيرند ( و توانائى و تدبير حكمت ما را دريابند ) پس بيشتر مردمان سرباززدند و جز ناسپاسى ! و كفران نعمت نداشتند !\r\n51 -  وَ لَوْ شِئْنا لَبَعَثْنا فِي كُلِّ قَرْيَةٍ نَذِيراً .  و اگر ما مىخواستيم در هر شهرى ( جدا جدا ) پيغمبرى مىفرستاديم ( تا مردم را راهنمائى كند ) .\r\n52 -  فَلا تُطِعِ الْكافِرِينَ وَ جاهِدْهُمْ بِهِ جِهاداً كَبِيراً .  پس ( تو اى پيغمبر ) بنگر ، تا فرمان كافران نبرى و باز كوش با ايشان باز كوشيدنى بزرگ ( جهاد كن كه با شمشير است ) .\r\n53 -  وَ هُوَ الَّذِي مَرَجَ الْبَحْرَيْنِ هذا عَذْبٌ فُراتٌ وَ هذا مِلْحٌ أُجاجٌ وَ جَعَلَ بَيْنَهُما بَرْزَخاً وَ حِجْراً مَحْجُوراً .  او خدائى است كه دو شاخ آب در دريا فراهم گذاشت ، اين يكى خوش و گوارا ، و آن يكى شور و تلخ ، ( و زبان‌گز ) و ميان آن دو جدائى ساخته و به توانائى خويش آنها را از يكدگر باز داشته كه درهم نمىشوند !\r\n54 -  وَ هُوَ الَّذِي خَلَقَ مِنَ الْماءِ بَشَراً فَجَعَلَهُ نَسَباً وَ صِهْراً وَ كانَ رَبُّكَ قَدِيراً .  و او است كه مردم را از آب آفريده و او را نژاد و خويش و پيوند كرد و پروردگار تو بر هر كارى توانا است .\r\n55 -  وَ يَعْبُدُونَ مِنْ دُونِ اللَّهِ ما لا يَنْفَعُهُمْ وَ لا يَضُرُّهُمْ وَ كانَ الْكافِرُ عَلى رَبِّهِ ظَهِيراً . \r\nو جز خداوند ، چيزى را مىپرستند كه نه به آنها سود مىدهد و نه زيان و كافر هميشه بر خداوند هم پشت ديو است !\r\n56 -  وَ ما أَرْسَلْناكَ إِلَّا مُبَشِّراً وَ نَذِيراً .  و ما تو را نفرستاديم مگر فرمان‌بردار و ارشادكننده و نافرمان را ترساننده .\r\n57 -  قُلْ ما أَسْئَلُكُمْ عَلَيْهِ مِنْ أَجْرٍ إِلَّا مَنْ شاءَ أَنْ يَتَّخِذَ إِلى رَبِّهِ سَبِيلًا .  بگو ( اى محمّد ) من از شما براى اين پيغام مزدى نمىخواهم ، و من اين پيغام را نمىرسانم مگر به كسى كه بخواهد راهى بسوى خداى خويش جويد .\r\n58 -  وَ تَوَكَّلْ عَلَى الْحَيِّ الَّذِي لا يَمُوتُ وَ سَبِّحْ بِحَمْدِهِ وَ كَفى بِهِ بِذُنُوبِ عِبادِهِ خَبِيراً . \r\nكار را به خدا بسپار كه هميشه زنده و هرگز نمىميرد و به پاكى او را بستاى و ستايش كن ، و او به گناه بندگان آگاه و بسنده است .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n59 -  الَّذِي خَلَقَ السَّماواتِ وَ الْأَرْضَ وَ ما بَيْنَهُما فِي سِتَّةِ أَيَّامٍ ثُمَّ اسْتَوى عَلَى الْعَرْشِ الرَّحْمنُ فَسْئَلْ بِهِ خَبِيراً .  او است كه آسمانها و زمين و آنچه ميان آنها است در شش روز آفريد ، آنگاه بر عرش رحمن مستوى شد ( استوائى كه شايستهء او است ) پس از او پرس كه آگاه است .\r\n60 -  وَ إِذا قِيلَ لَهُمُ اسْجُدُوا لِلرَّحْمنِ قالُوا وَ مَا الرَّحْمنُ أَ نَسْجُدُ لِما تَأْمُرُنا وَ زادَهُمْ نُفُوراً .  و چون به آنها گويند كه رحمن را سجده كنيد مىگويند رحمن چه چيز است ؟ آيا ما به آنكه ما را فرمان دهى سجده كنيم ؟ و فرمان و پند او ايشان را رميدن افزود !\r\n\r\nتفسير ادبى و عرفانى\r\n\r\nسوره 25 آيه 45\r\n45 -  أَ لَمْ تَرَ إِلى رَبِّكَ كَيْفَ مَدَّ الظِّلَّ .  آيه . اين آيت از روى ظاهر اشارت است به بيان معجزهء مصطفى و برحسب معنى فهم اهل حقيقت ، اشارت است به تقرّب به حق و كرامت حقّ دربارهء مصطفى !\r\nاما بيان معجزه آنست كه رسول خدا در يكى از سفرها هنگام نيمروز زير درختى فرود آمد ، چون ياران او بسيار بود سايهء درخت گنجايش همه آنها را نداشت . خداوند به قدرت خويش سايهء آن درخت را بكشيد تا همگى در سايهء آن آرميدند ! و در آن حال اين آيت نازل شد و معجزهء رسول خدا نمايان گشت !\r\nاما بيان تخصيص قرب منزلت و مزيد كرامت بر نبىّ اكرم آنست كه  أَ لَمْ تَرَ  خطاب با حاضران است و تشريف مقرّبان !\r\nلطيفه : موسى در مقام مناجات طمع در ديدار حق كرد  لَنْ تَرانِي  شنيد ولى خداوند به مصطفى گفت  أَ لَمْ تَرَ  ! ( اى محمّد ) تو مرا مىبينى و در من مىنگرى ؟ ديگر چه خواهى ؟\r\nاى جوان مرد گمان مبر كه آن كس كه به مشاهدت عزّت ذو الجلال رسد ، ذرّه‌اى از عشق و شوق او كم گردد .\r\nندانستى كه در جگر ماهى تپشى است كه همه درياهاى جهان را جمع كنى ذرّه‌اى از تپش او را نه بنشاند ! دلى كه امروز در كار است فردا هم در كار است ، امروز در عين شوق و فردا در عين ذوق !\r\nبرخى ديگر آيه را تفسير كرده‌اند به كشيدن سايهء عصمت محمّدى پيش از آنكه مبعوث بسوى خلق گردد .\r\n\r\nسوره 25 آيه 48\r\n48 -  وَ هُوَ الَّذِي أَرْسَلَ الرِّياحَ بُشْراً .  آيه . اين آيت اشارت است به باد رعايت كه از وزيدن‌گاه عنايت بر دلهاى مؤمنان وزد ، تا هرچه خاشاك مخالفت و انواع كدورت بود از دلها پاك بروبد و شايستهء قبول كرامات و ارادات حق گرداند .\r\nچون نسيم روح آن رياح به سينهء بنده رسد زيادت طلبد و رائحه‌ها و عنايتها جويد ، آنگاه خداوند از راه لطف و مهربانى چهار در بر وى گشايد : در احسان ، در نعمت ، در طاعت ، و در محبّت . بنده به حكم بشريّت و كافر نعمتى و حق نشناسى ، در احسان بر خود ببندد ، خداوند رسول كرامت فرستد با كليد عفو كه  يَعْفُوا عَنِ السَّيِّئاتِ  !\r\nدوم خداوند چون در نعمت بر بنده گشايد وى از در كفران درآيد و به كوتاهى در سپاس ، در نعمت بر خود ببندد ! كه  إِنَّ الْإِنْسانَ لَكَفُورٌ ، *  خداوند رسول فضل فرستد با كليد منّت و گويد اگر تو در شكر كوتاهى كردى من در نعمت قصور نكنم ! كه  قُلْ بِفَضْلِ اللَّهِ وَ بِرَحْمَتِهِ . \r\nسوم خداوند در طاعت بر بنده گشايد ، وى با گناه در بر خود بندد ، خداوند رسول مغفرت فرستد با كليد\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nتوبت ! و گويد اگر تو گناه كردى ، من تو را مىآمرزم ! كه  إِنَّ اللَّهَ يَغْفِرُ الذُّنُوبَ جَمِيعاً . \r\nچهارم در محبّت است كه خداوند از راه لطف بر بنده گشايد ولى بنده به جفا پيش آيد و به دليرى و بدعهدى در بر خود بندد ! خداوند رسول حلم فرستد با كليد ستر عيبها و گويد بندهء من ، اگر تو جرأت بر بدرفتارى كردى من از تو مىگذرم چون من دوست تو هستم ! كه  يُحِبُّهُمْ وَ يُحِبُّونَهُ . \r\n . . . وَ أَنْزَلْنا مِنَ السَّماءِ ماءً طَهُوراً .  آيه . رشحه‌هائى از آب محبّت است كه بر دلهاى ما عارفان فرومىريزد و طبيعت سركش را مىكشد و نفس زكيّه را زنده نگاه مىدارد ، آنگاه از دل پاك او بركتها بر مردم فرومىريزد ، و از آن بركات نور دل انسانها و جانوران سيراب مىشوند .\r\n\r\nسوره 25 آيه 51\r\n51 -  وَ لَوْ شِئْنا لَبَعَثْنا فِي كُلِّ قَرْيَةٍ نَذِيراً .  مقصود از اين آيت آنست كه خداوند مىخواهد تا دوستان و خواص بندگان خود را پيوسته معصوم نگاه دارد ، از اينكه به خويشتن نظرى افكنند و ايشان را با خود التفاتى باشد !\r\nچنان كه موسى را از بسيارى پرسشهاى بنى اسرائيل ملالتى و ضجرتى رسيد و بسيار ملول گشت ! خداوند خواست او را ادب كند ، آن شب به چندين پيغمبر وحى فرستاد ، بامدادان همه آنها رسولان خدا و فرستاده‌شدگان وحى بودند ، مردم بسوى آنها روى آورده و موسى را تنها گذاردند ! موسى در خود تنگ دل و غمگين افتاد و در خدا زاريد و تضرّع كرد و گفت بار خدايا ، تابم نماند به فريادم رس ، و بر من ببخشاى ! خداوند آن روز دل موسى را به دست آورد و پيغمبران را قبض روح كرد تا موسى به سر وقت خويش بازگشت .\r\n\r\nسوره 25 آيه 53\r\n53 -  وَ هُوَ الَّذِي مَرَجَ الْبَحْرَيْنِ .  آيه . كلمهء  ( هُوَ )  حرف فرد است و اشاره به فردانيّت خدا است ،  ( هُوَ )  نه نام است نه صفت ، اما اشاره به خداوندى است كه او را هم نام است هم صفت ! و آن حرف تنها ( هاء ) است و ( واو ) قرارگاه نفس است ، نه بينى كه چون تثنيه كنى واو حذف شود و ( هما ) گوئى ! تا بدانى كه آن خود يك حرف ها است و تنها دليل بر يكتائى خداوند است .\r\nچون همه صفات خداوند برشمارى ، از سر زبان گوئى ! مگر  ( هُوَ )  كه از ميان جان برآيد و از صميم سينه به ته دل رود ! زبان و لب را با وى كارى نيست ، مردان خدا كه دل صافى دارند و همّت عالى و سينهء خالى ، چون از ته دل اين كلمه سر زند مقصودشان جز حق نبود و تا چنين جوان مردى نبود ، خود حقيقت هويّت بر وى مكشوف نگردد ! نشنيدى كه عزيزى از راهى مىرفت ، درويشى پيش وى بازآمد ، گفت از كجا مىآئى ؟ گفت هو ! گفت كجا مىروى ؟\r\nگفت هو ! گفت مقصودت چيست ؟ گفت هو ! و از هرچه سؤال كردى او  ( هُوَ )  گفتى ! آن‌چنان است كه گفته‌اند :\r\n ازبس‌كه دو ديده در خيالت دارم * در هرچه نگه كنم توئى پندارم ! \r\n . . . هذا عَذْبٌ فُراتٌ وَ هذا مِلْحٌ أُجاجٌ .  آيه . آب گوارا شورى ندارد و آب شور گوارا نيست و با آنكه هر دو در ذات يكى هستند ولى خداوند آنها را در صفت مغاير هم دانسته ! و  عَذْبٌ فُراتٌ  اشارت است به دل دوستان كه به روشنائى هدايت روشن است و به زيور ايمان آراسته و شعاع توحيد در او تافته .\r\nو  مِلْحٌ أُجاجٌ  اشارت است به دل دشمنان و كافران كه به ظلمات كفر و كدورتهاى شك تاريك گشته و در حيرت جهل و نادانى مانده است . آن يكى را خلعت رخصت پوشانده و اين يكى را قيد مذلّت و اهانت بر پاى نهاده ! زيرا :\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nچون خداوند خواهد كه بنده‌اى را تاج عزّت به استحقاق بر سر نهد ، بر بساط راز او را راه دهد و راه ايمان بر او روشن دارد . و چون خواهد كه داغ خسار و ضلال باستحقاق بر رخسارش نهد ، با تازيانهء انتقام از مقام قربش براند ، كه آن‌كس را كه خدا نور نداده نور ندارد ! پس بايد به خدا توكّل داشت و كارها را به او واگذاشت .\r\n\r\nتفسير لفظى [ آيات 61 الى 77 
  ]\r\n61 -  تَبارَكَ الَّذِي جَعَلَ فِي السَّماءِ بُرُوجاً وَ جَعَلَ فِيها سِراجاً وَ قَمَراً مُنِيراً .  با بركت است آن خداى كه در آسمان برجها كرد و در آن چراغى نهاد ( روز را ) و ماهى تابنده ( شب را ) .\r\n62 -  وَ هُوَ الَّذِي جَعَلَ اللَّيْلَ وَ النَّهارَ خِلْفَةً لِمَنْ أَرادَ أَنْ يَذَّكَّرَ أَوْ أَرادَ شُكُوراً .  او است كه شب و روز را پياپى هم قرار داد پس يكدگر را گذرنده ، تا هركه خواهد شب يا روز كار نشده را يادآور و انجام دهد يا بخواهد از كردگار براى توفيق كار خود سپاس گزارد .\r\n63 -  وَ عِبادُ الرَّحْمنِ الَّذِينَ يَمْشُونَ عَلَى الْأَرْضِ هَوْناً وَ إِذا خاطَبَهُمُ الْجاهِلُونَ قالُوا سَلاماً .  و بندگان خدا ( كه ستوده‌اند ) آنان هستند كه در روى زمين به كم آزارى مىروند و چون نادان در روى ايشان سخنى گويند ، از سخن نادان بىزارند و با آنها به مسالمت رفتار كنند يا براى تنبّه آنها سلام گويند .\r\n64 -  وَ الَّذِينَ يَبِيتُونَ لِرَبِّهِمْ سُجَّداً وَ قِياماً .  و كسانى كه خداى خويش را در شب به سجود باشند و بپاخيزند .\r\n65 -  وَ الَّذِينَ يَقُولُونَ رَبَّنَا اصْرِفْ عَنَّا عَذابَ جَهَنَّمَ إِنَّ عَذابَها كانَ غَراماً .  و كسانى كه مىگويند : پروردگار ما ، عذاب دوزخ را از ما برگردان كه عذاب آن ستوهىنماى جاويد است .\r\n66 -  إِنَّها ساءَتْ مُسْتَقَرًّا وَ مُقاماً .  كه دوزخ بد آرامگاه و بد جايگاه است .\r\n67 -  وَ الَّذِينَ إِذا أَنْفَقُوا لَمْ يُسْرِفُوا وَ لَمْ يَقْتُرُوا وَ كانَ بَيْنَ ذلِكَ قَواماً .  و كسانى كه چون انفاق كنند ( در راه خدا ) زياده‌روى به گزاف نمىكنند و نه به تنگى زيند بلكه ميان اين و آن بازايستند .\r\n68 -  وَ الَّذِينَ لا يَدْعُونَ مَعَ اللَّهِ إِلهاً آخَرَ وَ لا يَقْتُلُونَ النَّفْسَ الَّتِي حَرَّمَ اللَّهُ إِلَّا بِالْحَقِّ وَ لا يَزْنُونَ وَ مَنْ يَفْعَلْ ذلِكَ يَلْقَ أَثاماً .  و كسانى كه با خداى يگانه خداى ديگرى نمىخوانند و نفسى كه كشتن آن را خداوند جز به حق حرام كرده نمىكشند و زنا نمىكنند ، كه هركس اين كارها كند پاداش بزه‌كارى خويش بيند .\r\n69 -  يُضاعَفْ لَهُ الْعَذابُ يَوْمَ الْقِيامَةِ وَ يَخْلُدْ فِيهِ مُهاناً .  عذاب او را روز رستاخيز دوچندان كنند و در عذاب جاويدان به نوميدى خواهد ماند .\r\n70 -  إِلَّا مَنْ تابَ وَ آمَنَ وَ عَمِلَ عَمَلًا صالِحاً فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ وَ كانَ اللَّهُ غَفُوراً رَحِيماً .  مگر كسى كه باز گردد و بگرود و كردار نيك كند ، كه خداوند بديهاى كرده ايشان را به نيكيهاى ناكرده تبديل نمايد ، كه خداوند آمرزنده و مهربان است .\r\n71 -  وَ مَنْ تابَ وَ عَمِلَ صالِحاً فَإِنَّهُ يَتُوبُ إِلَى اللَّهِ مَتاباً .  هركس بسوى خداى خويش باز گردد و كار نيك كند ، او را نزد خداوند خويش بازگشتن‌گاه است هرگاه باز گردد .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n72 -  وَ الَّذِينَ لا يَشْهَدُونَ الزُّورَ وَ إِذا مَرُّوا بِاللَّغْوِ مَرُّوا كِراماً .  و كسانى كه گواهى دروغ ندهند و هرگاه به سخن بيهوده و ناپسند بگذرند آزاد و نيكو بگذرند .\r\n73 -  وَ الَّذِينَ إِذا ذُكِّرُوا بِآياتِ رَبِّهِمْ لَمْ يَخِرُّوا عَلَيْها صُمًّا وَ عُمْياناً .  و كسانى كه چون آيات پروردگارشان يادآور شوند ، كر و كور نمىمانند ( و گوش مىدهند و مىشنوند ) .\r\n74 -  وَ الَّذِينَ يَقُولُونَ رَبَّنا هَبْ لَنا مِنْ أَزْواجِنا وَ ذُرِّيَّاتِنا قُرَّةَ أَعْيُنٍ وَ اجْعَلْنا لِلْمُتَّقِينَ إِماماً .  و آنها كه مىگويند پروردگارا ، به بخش ما را از همسرمان و فرزندانمان روشنائى چشمها و ما را پيشواى پرهيزكاران كن .\r\n75 -  أُوْلئِكَ يُجْزَوْنَ الْغُرْفَةَ بِما صَبَرُوا وَ يُلَقَّوْنَ فِيها تَحِيَّةً وَ سَلاماً .  به آنان بهشت پاداش داده مىشود ، به سبب شكيبائى كه كردند و در بهشت با نواخت و درود روبرو مىشوند .\r\n76 -  خالِدِينَ فِيها حَسُنَتْ مُسْتَقَرًّا وَ مُقاماً .  در بهشت جاويدانند و نيكوسراى آرامش و نيكو جايگاه دارند .\r\n77 -  قُلْ ما يَعْبَؤُا بِكُمْ رَبِّي لَوْ لا دُعاؤُكُمْ فَقَدْ كَذَّبْتُمْ فَسَوْفَ يَكُونُ لِزاماً .  بگو ( اى پيغمبر ) به كافران ، پروردگار من چه كار دارد به عذاب و كيفر شما ؟ اگرنه شما براى خداوند فرزند و شريك مىساختيد ! پس از آن پيغام مرا دروغ دانستيد و پيمبر مرا دروغ زن خوانديد ، آرى البته اين كيفر لازم خواهد بود تا شما از اين چه بينيد !\r\n\r\nتفسير ادبى و عرفانى\r\n\r\nسوره 25 آيه 61\r\n61 -  تَبارَكَ الَّذِي جَعَلَ فِي السَّماءِ بُرُوجاً .  آيه . پاك است و بزرگوار خداوندى كه آسمان بالاى سر ما معلّق بداشت و آن را به ستارگان و برجها به پا داشت و بنگاشت ! سمكى عظيم بر هواى لطيف و سقفى محفوظ در قبّهء قدرت محبوس ، اين سقف شمسى و قمرى بهر منزل ايشان را گذرى ، در هر خانه ايشان را اثرى و به هر روزن ايشان را نظرى ، بر ميان قمر از سياهى شررى ! نيست او را از آن سياهى ضررى ! راست به خالى ماند بر روى نيكو پسرى !\r\nلطيفه : اى ماه ، تو را كه ماه كرد ؟ و اين رنگ كه داد ؟ و اين خط كه كشيد ، ترازت كه بست ؟ زلفت كه گشاد ؟ شب چارده كه نورت تمام كرد ؟ به اول كه فزود و به آخر كه كاست ؟\r\nاى آفتاب ، در ذات دورى ، در روشنائى نزديكى ، چون سر برآرى جهان را چراغى ، چون گرم گردى داغى ، چون راست گردى ميزانى ، چون فروشوى بشارت ده روزه‌دارانى .\r\nاى جوان مرد ، نظر كن اندر آسمان كه اجرام آبگينه‌ها روشن شوند ، عقل روا ندارد كه از آنها يكى بىصانعى اندر جاى خويش آرام گيرد ، يا در جنبش خويش استوار گردد ، پس اين همه ستارگان و سيّارگان و اين اختران درخشان اندر مراتب فلكى در مدار خويش ، چگونه ممكن است بىصنع قادرى و بىجبر قاهرى در جنبش باشند ؟\r\n\r\nسوره 25 آيه 62\r\n62 -  وَ هُوَ الَّذِي جَعَلَ اللَّيْلَ وَ النَّهارَ خِلْفَةً .  آيه . او خداوند است كه فلك آفريد و مدّت دور او را دو قسم آفريد ، قسمى از آن شب تاريك كه اندر آن وقت روى زمين چون قير سياه شود ، و قسم ديگر روز با روشنائى نهاد كه روى زمين به‌سان كافور شود ، و هواى جهان مانند شعله‌هاى نور گردد ! آن شب تاريك را به ماه نور باران كرد و آن روز روشن را به چراغ خورشيد ضياءافشان نمود ! شب تاريك مثال روزگار محنت است و روز روشن نشان عهد دولت !\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nاز روى اشارت مىگويد : اى كسانى كه اندر روشنائى روز ، دولت آرام داريد ايمن مباشيد كه تاريكى شب محنت بر اثر است ، و اى كسانى كه اندر تاريكى شب محنت بىآرام بوده‌ايد ، نوميد مباشيد كه روشنائى روز دولت بر اثر است !\r\n\r\nسوره 25 آيه 63\r\n63 -  وَ عِبادُ الرَّحْمنِ الَّذِينَ يَمْشُونَ عَلَى الْأَرْضِ هَوْناً .  آيه . خاصان بندگان خدا كسانى هستند كه خار اختيار از قدمگاه خويش بر كشند ، و سر نفس نصيب طلب به تواضع بيفكنند ، لاجرم به مقام عبوديّت رسند ، بندگان او به حقيقت ايشانند كه پيوسته در گزار فرمانند ، از نصيب پاك و از اختيار دور ، و از خواست خود بيزار ، در اين جهان هزاران عبد الرّحمن و عبد الرّزاق و عبد الوهّاب بينى كه يكى عبد اللّه نبينى ، بلى بنام بينى ولى بمعنى كم‌بينى ، بندگى آنان به نصيب آميخته و به حظّ خود آلوده ، او كه حق را به نصيب طلبد يا پرستد بنده نصيب است نه بندهء او !\r\nبو على سياه مريد را گفت : اگر تو را گويند بهشت خواهى يا دو ركعت نماز ؟ تو بهشت اختيار مكن بلكه نماز را اختيار كن ، كه بهشت نصيب تو است و نماز خدمت او است !\r\nموسى عمران كه هم سخن حق شد و نزد خداوند مكرم بود چون به نزديك خضر آمد دو بار بر او اعتراض كرد ، يكى براى كشتن غلام و ديگرى براى شكستن كشتى ! چون در آن سؤال نصيبى در ميان نبود خضر شكيبائى كرد ولى در سؤال سوم چون موسى به نصيب گرائيد و گفت : چرا از آنان كه ديوارشان استوار ساختى مزدى نخواستى ؟ - خضر گفت : اينك ساعت جدائى من از تو است ! اكنون كه به نصيب باز آمدى ما را با تو روى صحبت نيست زيرا كه در صحبت مزد شرط نيست !\r\nپير طريقت گفت : خداوند صحبت نه مزدور است و مزدور به حقيقت مغرور است و تا مرد مزدور است از صحبت دور ! و تا امر را معظّم و نهى را محترم دارد غرقهء نور است . و عباد رحمن به حقيقت ايشانند كه بر ظاهر ايشان بند فرمان و در باطنشان نثار لطف رحمن است ، بند فرمان بر ظاهر نشان خائفان است و نثار لطف رحمن در باطن نشان مقرّبان است .\r\n . . . وَ إِذا خاطَبَهُمُ الْجاهِلُونَ قالُوا سَلاماً .  آيه . مصطفى ( ص ) فرمود : قومى از امّت خويش را در خواب يا در مكاشفات و منازلات ديدم كه اشخاص و اشباح ايشان هنوز دربند خلقت نيامده بود و امروز وقت ظهور ايشان نيست ، تا زمانى ديگر و روزگارى دگر كه ارادت دررسد . قومى كه من ايشان را دوست دارم و ايشان هم مرا دوست دارند ، جوانمردانيد كه پيوسته يكدگر را نيكى خواهند و آنچه دارند اگر مال و اگر جاه ، از يكدگر دريغ نكنند و حق و حظّ خود بگذارند و حقوق برادران فراپيش دارند ، رهبرانند كه به نور خدا پيش مىروند ، و به چراغ هدايت و شمع ايمان و نور يقين راه مىگذرانند ، و نرم‌نرم و آسان و بىآزار ميان مردم مىروند ، دلهاشان به ذكر خدا آرام گرفته ، مسجدهاشان به نماز و عبادت آبادان شده ، با پيران به حرمت و اجلال زيند ، با كودكان به رحمت و رأفت ، با همگان به مواسات و مراعات رفتار كنند ، توانگرانشان ننگ ندارند با درويشان نشينند و به عيادت آنان روند ، ضعيفان را بازجوئى كنند ، بيماران واپرسند . كسى پرسيد : اى رسول خدا ، چنين مردمانى با بنده و بردهء خويش خوش‌رفتارى كنند ؟ فرمود : نه چنان است ، كه ايشان بردگان و درم خريدگان ندارند ، و جز خويشتن كسى را در خدمت خويش ندارند . آنگاه حضرت اين آيت را  ( وَ عِبادُ الرَّحْمنِ )  به خواند و فرمود : خواصّ بندگان و رهيگان رحمن ايشانند .\r\nعيسى روح اللّه به سه كس برگذشت كه ضعيف و نحيف كشته‌اند ، سبب پرسيد ؟ گفتند : از ترس آتش دوزخ\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nچنين شده‌اند ! عيسى گفت : بر خداست كه ترسندگان را از آتش ايمن دارد ! چون از ايشان گذشت به سه كس ديگر رسيد كه از آنان لاغرتر و نزارترند ، روىهاشان چون آينه‌ها از نور ! سبب پرسيد ؟ گفتند : از خدا دوستى به اين حال افتاده‌اند ! عيسى فرمود : شما مقرّبان درگاه خدا هستيد ، حال شما ديگر و عشق شما ديگر است ، شما گزيدگان و نزديكانيد .\r\nخداوند فرمود : آن روز كه جمال صفوت آدم كه از عالم غيب سر برآورد با ظاهرى آراسته و قامتى راست ، فرشتگان از ظاهر جسم وى مزيتى نشناختند و ندانستند كه در سينهء وى دلى است در مانند در صدف ! به حكم ظاهر گفتند :\r\nخدايا فساد كار را خليفه قرار مىدهى ؟ ندا آمد شما ظاهر و صورت بينيد و ما نهايت كار دانيم ، شما را نظر بر ظاهر معصيت است و حكم ما بر باطن معرفت ! اگر ظاهر اين خليفت زلّتى پذيرد يا فرزندان او در كام گامى نهند ، ولى باطن آنها آراسته و زبان پيراستهء آنان به حكم اعتذار و استغفار ، عذر آن جرم بخواهد و ما به شفاعت دلى مخلص به ايمان و زبانى مخلص به ذكر رحمن ، ظاهر ايشان را از آن زلّت فروشوئيم چون به دوستى ما آراسته‌اند !\r\n\r\nسوره 25 آيه 75\r\n75 -  أُوْلئِكَ يُجْزَوْنَ الْغُرْفَةَ بِما صَبَرُوا .  آيه . خداوند بخشش بسيار به بندگان مؤمن خود كند و اندك شمارد و عبادت اندك بندگان را مىپذيرد و بسيار مىشمارد . در آثار نقل است كه مؤمنان چون خداوند را بينند ابتدا حق بر ايشان سلام كند ، دو دوست كه پس فراق بهم رسند ابتدا آن يكى سلام كند كه شوقش زيادت بود ، و خداوند فرمايد : شوق نيكان به لقاى من بسيار است ولى شوق من به لقاء آنان بيشتر است !\r\n\r\nسورهء - 26 - شعراء - ( مدنى ) 227 آيه\r\n\r\nتفسير لفظى [ آيات 1 الى 21 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n1 -   طسم  \r\n2 -  تِلْكَ آياتُ الْكِتابِ الْمُبِينِ .  اين است آيت‌ها و سخنان روشن و پيدا .\r\n3 -  لَعَلَّكَ باخِعٌ نَفْسَكَ أَلَّا يَكُونُوا مُؤْمِنِينَ .  ( اى محمّد ) تو مگر خويشتن را تباه خواهى كرد و خود را از اندوه بخواهى كشت كه چرا قريش ايمان نياوردند ؟\r\n4 -  إِنْ نَشَأْ نُنَزِّلْ عَلَيْهِمْ مِنَ السَّماءِ آيَةً فَظَلَّتْ أَعْناقُهُمْ لَها خاضِعِينَ .  اگر ما بخواهيم بر ايشان ، از آسمان آيتى فرومىفرستيم كه همگى نرم شوند و گردنهاى آنان نهاده شوند .\r\n5 -  وَ ما يَأْتِيهِمْ مِنْ ذِكْرٍ مِنَ الرَّحْمنِ مُحْدَثٍ إِلَّا كانُوا عَنْهُ مُعْرِضِينَ .  ( و تو بدان ) كه هيچ سخنى نو و يادى از خدا به ايشان نيايد جز آنكه از آن روى گردان باشند .\r\n6 -  فَقَدْ كَذَّبُوا فَسَيَأْتِيهِمْ أَنْبؤُا ما كانُوا بِهِ يَسْتَهْزِؤُنَ .  اكنون كه همه را دروغ دانستند ، آرى ، به زودى به ايشان رسد خبرهائى كه به آن افسوس ( استهزاء ) مىكردند .\r\n7 -  أَ وَ لَمْ يَرَوْا إِلَى الْأَرْضِ كَمْ أَنْبَتْنا فِيها مِنْ كُلِّ زَوْجٍ كَرِيمٍ .  آيا بر زمين نمىنگرند كه چقدر از هر نوعى آزادهء نيكو ، گياه رويانيديم ؟\r\n8 -  إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ .  همانا در آنچه مىنمايانيم ( از صفت و پيغام ) نشانى است بس نيكو و لكن بيشتر آنان ناگروندگانند .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n9 -  وَ إِنَّ رَبَّكَ لَهُوَ الْعَزِيزُ الرَّحِيمُ .  به درستى كه خداوند تو ( اى محمّد ) توانا و مهربان است .\r\n10 -  وَ إِذْ نادى رَبُّكَ مُوسى أَنِ ائْتِ الْقَوْمَ الظَّالِمِينَ .  ياد كن آنگاه كه پروردگار تو موسى را خواند كه به سوى آن گروه ستمكاران برو .\r\n11 -  قَوْمَ فِرْعَوْنَ أَ لا يَتَّقُونَ .  قوم فرعون ( و كسان او ) كه از خدا نمىترسند و نمىپرهيزند .\r\n12 -  قالَ رَبِّ إِنِّي أَخافُ أَنْ يُكَذِّبُونِ .  موسى گفت : پروردگارا ، من مىترسم كه مرا تكذيب كنند !\r\n13 -  وَ يَضِيقُ صَدْرِي وَ لا يَنْطَلِقُ لِسانِي فَأَرْسِلْ إِلى هارُونَ .  و اينكه سينهء من تنگ گيرد و زبان من گشاده نشود ، پس به هارون پيغام فرست تا با من بيايد .\r\n14 -  وَ لَهُمْ عَلَيَّ ذَنْبٌ فَأَخافُ أَنْ يَقْتُلُونِ .  قوم ايشان را بر من دعوى گناهى است ، پس مىترسم كه مرا بكشند .\r\n15 -  قالَ كَلَّا فَاذْهَبا بِآياتِنا إِنَّا مَعَكُمْ مُسْتَمِعُونَ .  خداوند فرمود : جاى ترس نيست ، برويد با پيغامهاى ما كه ما با شما و سخنان را شنوا هستيم .\r\n16 -  فَأْتِيا فِرْعَوْنَ فَقُولا إِنَّا رَسُولُ رَبِّ الْعالَمِينَ .  پس بيائيد بر فرعون و بگوئيد : ما فرستادهء پروردگار جهانيانيم .\r\n17 -  أَنْ أَرْسِلْ مَعَنا بَنِي إِسْرائِيلَ .  و مىگوئيد كه بنى اسرائيل را بگشاى ( آزاد كن ) و با ما گسيل دار .\r\n18 -  قالَ أَ لَمْ نُرَبِّكَ فِينا وَلِيداً وَ لَبِثْتَ فِينا مِنْ عُمُرِكَ سِنِينَ .  فرعون ( پس از ديدن آنها ) گفت : اى موسى ، آيا ما تو را ميان خود در كودكى نپرورديم ؟ و آيا تو چند سال از عمر خود را در ميان ما نگذرانيدى ؟\r\n19 -  وَ فَعَلْتَ فَعْلَتَكَ الَّتِي فَعَلْتَ وَ أَنْتَ مِنَ الْكافِرِينَ .  و كردى كردهء خويش را ، و تو به نعمت من از ناسپاسيانى « 1 »\r\n20 -  قالَ فَعَلْتُها إِذاً وَ أَنَا مِنَ الضَّالِّينَ .  گفت : آنچه گفتى كردم ( وقتى ميان شما بودم ) و در آن وقت من از ناآگاهان بودم .\r\n21 -  فَفَرَرْتُ مِنْكُمْ لَمَّا خِفْتُكُمْ فَوَهَبَ لِي رَبِّي حُكْماً وَ جَعَلَنِي مِنَ الْمُرْسَلِينَ . \r\nتا آنكه من از ميان شما گريختم ، چونكه از شما ترسيدم ، پس آن پروردگارم به من دانش بخشيد و مرا از پيغمبران كرد ( و به تو فرستاد ) .\r\n\r\nتفسير ادبى و عرفانى\r\n\r\nسوره 26 آيه 1\r\n1 -   طسم -   ( طا ) اشاره به طهارت عزّت و تقدّس علو خدا است و ( سين ) اشاره به سناى جبروت خدا و ( ميم ) دلالت بر مجد جلال او است . خداوندى كه روح دلها مهر او ، آئين زمانها ذكر او ، سور گوشها گفتار او ، عيد چشمها ديدار او ، آسايش جانها عيان او ، منزل جوان‌مردان كوى او ، مقصود عارفان گفت‌وگوى او ، نسيم وصل وزان از سوى او ، همه از او ، و همه به او ، و خود همه او .\r\n\r\nسوره 26 آيه 3\r\n3 -  لَعَلَّكَ باخِعٌ نَفْسَكَ .  آيه . اى سيد ، اين مشت بيگانگان كه مقهور سياست مااند و مطرود درگاه عزّت ما ، تو دل خويش را چرا به ايشان مشغول كنى ؟ و از ناگرويدن آنها بر خود چرا رنج برى ؟ ايشان را به حكم ما\r\n\r\n\r\n","description":"","footnote":"\r\n( 1 ) اشاره به كشتن موسى يك نفر قبطى به حمايت از يك نفر يهودى است .\r\n","page_name":" 148 ","page_number":148},
  {"content":"\r\n\r\nتسليم كن ، و دل خويش با مهر و صحبت ما پرداز ، كه هر آن دل كه با مهر و صحبت ما آرام گرفت . ديگرى را در آن دل جاى نباشد .\r\nجنيد را پرسيدند : دل كى خوش بود ؟ گفت : آن وقت كه او در دل بود ! عارف ديگرى را پرسيدند كه از كرامات خداوند با بندهء كدام بهتر است ؟ گفت : آنكه بنده دل را از غير خدا تهى دارد .\r\nشيخ الاسلام انصارى گفت : او نه بذات در دل بود بلكه در دل ياد او بود و در سر مهر او ، در جان نظارهء او ، اول مشاهده ديدار دل است ، پس از آن نزديكى دل ، پس از آن وجود دل ، پس از آن معاينهء دل ، پس از آن استيلاء قرب بر دل ، پس از آن استهلاك دل در عيان كه از وراء آن عبارتى نتوان « 1 » !\r\n\r\nسوره 26 آيه 5\r\n5 -  وَ ما يَأْتِيهِمْ مِنْ ذِكْرٍ مِنَ الرَّحْمنِ مُحْدَثٍ .  آيه . اگر كافران در اين آيات و در آيات قدرت و دلائل نبوّت و لطائف حكمت كه در آسمان و زمين آشكار است نظر كردندى ، صدق پيغمبران بر آنها ظاهر گشتى و از راه خلاف و شك و گمان برخاستندى ، لكن چه سود كه حكم ازلى و نبايست الهى راه نظر بر ايشان فروبست تا به يك‌بارگى اعراض كردند و پيغام رسان را دروغ زن گرفتند ! ازآن‌رو كه سزاوار درگاه نبودند و شايستگى وصال نداشتند !\r\nپير طريقت گفت : در روى زمين نبايسته‌تر از او نيست كه پندارد كه بايسته است ، و ناپاك‌تر از او نيست كه پندارد كه شسته است ! اين‌چنين كس دو چيز مى دربايد : نيازى از تو و يارئى از او ، نيازمند را ردّ نيست و در پس ديوار نياز مكر نه ! عزيز او است كه به داغ اوست و بر راه او است كه با چراغ او است !\r\n\r\nسوره 26 آيه 7\r\n7 -  أَ وَ لَمْ يَرَوْا إِلَى الْأَرْضِ كَمْ أَنْبَتْنا فِيها مِنْ كُلِّ زَوْجٍ كَرِيمٍ .  آيه . آيا نمىبينند ؟ چندين نعمت كه ما در زمين از انواع گياهان و گلها و ميوه‌هاى رنگارنگ بامزهء گوناگون و شكوفه‌ها رنگ به رنگ رويانيديم .\r\nكه آن همه نشانهاى قدرت او و آثار رحمت او و بيان حكمت او است كه فرمود :  إِنَّ فِي ذلِكَ لَآيَةً ! \r\n\r\nسوره 26 آيه 10\r\n10 -  وَ إِذْ نادى رَبُّكَ مُوسى .  آيه . موسى دانست كه فرعون مردى است مغرور و ناپاك و سرسخت .\r\nو مىترسيد كه با وى كارى از پيش نرود ، بهانه‌اى پيش مىآورد و در سخن مىآويخت ! مانند كسى كه از كارى استعفا جويد ، همىگفت : پروردگارا ، من مىترسم مرا دروغ زن خوانند آنگاه دل من به تنگ آيد و زبانم به سخن نرود ! آنگاه گفت : خدايا ، اكنون كه ناچار از رفتن است و حكمى است حتمى ! پس برادرم را با من بفرست و با من شريك بساز در اين رسالت ، تا اگر اندوهى بايد كشيد با يكدگر بكشيم و اندوه و شادى ما باهم باشد ! بار خدايا ، فرعون را بر من حكم خونى است و ترسم كه مرا بكشند ! و بر اين نسق بهانه‌ها مىآورد تا خداوند او را ايمنى داد و از يارى خود او را دلگرم كرد و وى را به تأييد خود نيرو داد و فرمود برويد : من با شما هستم ، يارى و نيرو و كفايت و رحمت از من است و دست و سلطنت با شما و من آنچه مىگوئيد و مىبينيد مىشنوم و مىبينم !\r\n\r\nتفسير لفظى [ آيات 22 الى 68 
  ]\r\n22 -  وَ تِلْكَ نِعْمَةٌ تَمُنُّها عَلَيَّ أَنْ عَبَّدْتَ بَنِي إِسْرائِيلَ .  و موسى به فرعون گفت : اين نيز تو را دستى است بر من كه منت نهى كه پدر و مادر و قوم مرا به بندگى گرفتى ! تا من در ميان شما باليدم و در دست تو برآمدم !\r\n23 -  قالَ فِرْعَوْنُ وَ ما رَبُّ الْعالَمِينَ .  فرعون گفت خداى جهانيان چه چيز است و خود كيست ؟\r\n\r\n\r\n","description":"","footnote":"\r\n( 1 ) در بعضى بيان‌هاى عرفانى بجاى ( پير طريقت ) نام شيخ الاسلام انصارى يا شيخ انصارى نوشته شده كه همه جا مقصود همان خواجهء انصارى است .\r\n","page_name":" 149 ","page_number":149},
  {"content":"\r\n\r\n24 -  قالَ رَبُّ السَّماواتِ وَ الْأَرْضِ وَ ما بَيْنَهُمَا إِنْ كُنْتُمْ مُوقِنِينَ .  موسى پاسخ داد : خداى آسمانها و زمين و آنچه ميان آنها است ، اگر اين سخن را يقين كنيد و بىشك باشيد !\r\n25 -  قالَ لِمَنْ حَوْلَهُ أَ لا تَسْتَمِعُونَ .  فرعون به كسانى كه گرد او بودند گفت : آيا نمىنيوشيد ؟\r\n26 -  قالَ رَبُّكُمْ وَ رَبُّ آبائِكُمُ الْأَوَّلِينَ .  موسى گفت پروردگار شما و پروردگار پدران پيشين شما !\r\n27 -  قالَ إِنَّ رَسُولَكُمُ الَّذِي أُرْسِلَ إِلَيْكُمْ لَمَجْنُونٌ .  فرعون به ياران گفت : اين رسولى كه بشما فرستادند ديوانه است .\r\n28 -  قالَ رَبُّ الْمَشْرِقِ وَ الْمَغْرِبِ وَ ما بَيْنَهُما إِنْ كُنْتُمْ تَعْقِلُونَ .  موسى گفت : آن خدا پروردگار خاور و باختر و آنچه ميان آنها است .\r\n29 -  قالَ لَئِنِ اتَّخَذْتَ إِلهَاً غَيْرِي لَأَجْعَلَنَّكَ مِنَ الْمَسْجُونِينَ .  فرعون به موسى گفت :\r\nاگر خدائى جز من گيرى چنان كنم كه تو از زندانيان باشى !\r\n30 -  قالَ أَ وَ لَوْ جِئْتُكَ بِشَيْءٍ مُبِينٍ .  موسى گفت : اگرچه چيزى تو را آورم كه نشانى استوارى من و خود آشكارا باشد ؟\r\n31 -  قالَ فَأْتِ بِهِ إِنْ كُنْتَ مِنَ الصَّادِقِينَ .  فرعون گفت : اگر راست مىگوئى بياور !\r\n32 -  فَأَلْقى عَصاهُ فَإِذا هِيَ ثُعْبانٌ مُبِينٌ .  موسى عصاى خود را بيفكند كه ناگاه اژدهائى بزرگ آشكار شد !\r\n33 -  وَ نَزَعَ يَدَهُ فَإِذا هِيَ بَيْضاءُ لِلنَّاظِرِينَ .  و آنگاه دست راست خود را از زير بازوى چپ خويش بيرون آورد ، ناگاه آن دست سپيد روشن و تاونده براى نگرندگان نمايان شد !\r\n34 -  قالَ لِلْمَلَإِ حَوْلَهُ إِنَّ هذا لَساحِرٌ عَلِيمٌ .  فرعون به كسانى كه دوروبر او بودند گفت :\r\nاين جادوگر دانائى است !\r\n35 -  يُرِيدُ أَنْ يُخْرِجَكُمْ مِنْ أَرْضِكُمْ بِسِحْرِهِ فَما ذا تَأْمُرُونَ .  مىخواهد شما را با جادو از زمين شما بيرون كند ، چه مىگوئيد در كار او ؟\r\n36 -  قالُوا أَرْجِهْ وَ أَخاهُ وَ ابْعَثْ فِي الْمَدائِنِ حاشِرِينَ .  گفتند : با پس كن او را و برادر او را ( مهلت ده ) و در شارستانها فراهم فرستندگان بفرست .\r\n37 -  يَأْتُوكَ بِكُلِّ سَحَّارٍ عَلِيمٍ .  تا هر جادوگر دانائى كه هست به تو آرند .\r\n38 -  فَجُمِعَ السَّحَرَةُ لِمِيقاتِ يَوْمٍ مَعْلُومٍ .  پس جادوگران را براى روز دانسته شده فراهم كرد .\r\n39 -  وَ قِيلَ لِلنَّاسِ هَلْ أَنْتُمْ مُجْتَمِعُونَ .  به مردم گفته شد كه آيا شما براى آن روز آماده اجتماع هستيد ؟\r\n40 -  لَعَلَّنا نَتَّبِعُ السَّحَرَةَ إِنْ كانُوا هُمُ الْغالِبِينَ .  تا ما پيروى از جادوگران كنيم اگر آنها پيروز شوند .\r\n41 -  فَلَمَّا جاءَ السَّحَرَةُ قالُوا لِفِرْعَوْنَ أَ إِنَّ لَنا لَأَجْراً إِنْ كُنَّا نَحْنُ الْغالِبِينَ .  چون جادوگران به فرعون آمدند گفتند : آيا اگر ما پيروز شويم پاداشى خواهيم داشت ؟\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n42 -  قالَ نَعَمْ وَ إِنَّكُمْ إِذاً لَمِنَ الْمُقَرَّبِينَ .  فرعون گفت بلى ، در آن صورت شما از نزديكان ( دربار من ) خواهيد بود .\r\n43 -  قالَ لَهُمْ مُوسى أَلْقُوا ما أَنْتُمْ مُلْقُونَ .  موسى به ايشان گفت بيفكنيد آنچه افكندنى هستيد .\r\n44 -  فَأَلْقَوْا حِبالَهُمْ وَ عِصِيَّهُمْ وَ قالُوا بِعِزَّةِ فِرْعَوْنَ إِنَّا لَنَحْنُ الْغالِبُونَ .  پس جادوگران ريسمانها و چوبها را بيفكندند و گفتند به خدائى فرعون كه ما پيروز هستيم .\r\n45 -  فَأَلْقى مُوسى عَصاهُ فَإِذا هِيَ تَلْقَفُ ما يَأْفِكُونَ .  پس از آن موسى عصاى خويش را بيفكند كه ناگاه آنچه آنان ساخته و پرداخته كرده بودند فروبرد .\r\n46 -  فَأُلْقِيَ السَّحَرَةُ ساجِدِينَ .  پس جادوگران به سجدهء خداوند افتادند .\r\n47 -  قالُوا آمَنَّا بِرَبِّ الْعالَمِينَ .  گفتند : ما به خداى جهانيان ايمان آورديم .\r\n48 -  رَبِّ مُوسى وَ هارُونَ .  پروردگار موسى و هارون .\r\n49 -  قالَ آمَنْتُمْ لَهُ قَبْلَ أَنْ آذَنَ لَكُمْ إِنَّهُ لَكَبِيرُكُمُ الَّذِي عَلَّمَكُمُ السِّحْرَ فَلَسَوْفَ تَعْلَمُونَ لَأُقَطِّعَنَّ أَيْدِيَكُمْ وَ أَرْجُلَكُمْ مِنْ خِلافٍ وَ لَأُصَلِّبَنَّكُمْ أَجْمَعِينَ .  فرعون گفت : ايمان آورديد پيش از آنكه من بشما دستورى دهم ! جز اين نيست كه او استاد شما است كه بشما جادو آموخته ! پس به زودى خواهيد ( عاقبت اين كار را ) دانست . هرآينه دستها و پاهايتان را خواهم بريد پس از آن همه شما را ( به دار ) خواهم آويخت .\r\n50 -  قالُوا لا ضَيْرَ إِنَّا إِلى رَبِّنا مُنْقَلِبُونَ .  ساحران گفتند : گزندى بر ما نيست ، ما بسوى پروردگار خويش خواهيم گشت .\r\n51 -  إِنَّا نَطْمَعُ أَنْ يَغْفِرَ لَنا رَبُّنا خَطايانا أَنْ كُنَّا أَوَّلَ الْمُؤْمِنِينَ .  ما اميدواريم كه پروردگار ما گناهان ما را بيامرزد و ما از اول گروندگان باشيم .\r\n52 -  وَ أَوْحَيْنا إِلى مُوسى أَنْ أَسْرِ بِعِبادِي إِنَّكُمْ مُتَّبَعُونَ .  و ( پس از آن ) به موسى پيغام كرديم كه شبانه بندگان مرا ( قوم يهود ) بسوى دريا ببر تا ايشان از پس شما بيايند .\r\n53 -  فَأَرْسَلَ فِرْعَوْنُ فِي الْمَدائِنِ حاشِرِينَ .  پس از آن فرعون به شارستانها فرستاد تا مردم را برانگيزانند .\r\n54 -  إِنَّ هؤُلاءِ لَشِرْذِمَةٌ قَلِيلُونَ .  فرعون گفت : آنان تنى چندند سخت اندك !\r\n55 -  وَ إِنَّهُمْ لَنا لَغائِظُونَ .  و آنان ما را به خشم‌آورنده هستند !\r\n56 -  وَ إِنَّا لَجَمِيعٌ حاذِرُونَ .  و ما انبوهيم پشت بهم داده ( و جنگ را برخاسته ! )\r\n57 -  فَأَخْرَجْناهُمْ مِنْ جَنَّاتٍ وَ عُيُونٍ .  پس ما آنان را از بهشتها و چشمه‌هاى روان بيرون آورديم .\r\n58 -  وَ كُنُوزٍ وَ مَقامٍ كَرِيمٍ .  و همچنين آنان را از گنجها و جايگاههاى به ناز و خوشى بيرون آورديم .\r\n59 -  كَذلِكَ وَ أَوْرَثْناها بَنِي إِسْرائِيلَ .  بدين‌گونه ما بنى اسرائيل را وارث دارائى آنها قرار داديم .\r\n60 -  فَأَتْبَعُوهُمْ مُشْرِقِينَ .  پس سپاه فرعون تا بالا آمدن آفتاب آنها را در پى رفتند .\r\n61 -  فَلَمَّا تَراءَا الْجَمْعانِ قالَ أَصْحابُ مُوسى إِنَّا لَمُدْرَكُونَ .  پس چون دو گروه هم ديدار شدند ، ياران موسى گفتند : آنان در ما رسيدند ( و ما را خواهند گرفت ) !\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n62 -  قالَ كَلَّا إِنَّ مَعِي رَبِّي سَيَهْدِينِ .  موسى گفت : نه نه ، هرگز ، نترسيد ، پروردگار من با من است و مرا راهنمائى خواهد كرد .\r\n63 -  فَأَوْحَيْنا إِلى مُوسى أَنِ اضْرِبْ بِعَصاكَ الْبَحْرَ فَانْفَلَقَ فَكانَ كُلُّ فِرْقٍ كَالطَّوْدِ الْعَظِيمِ .  پس به موسى پيغام داديم كه عصاى خود را به دريا زن ! پس دريا بشكافت ، تا هر پاره‌اى از آن ( در دو سمت راه ) مانند كوهى بزرگ گشت !\r\n64 -  وَ أَزْلَفْنا ثَمَّ الْآخَرِينَ .  و در آنجا ديگران را در تنگنا انداختيم .\r\n65 -  وَ أَنْجَيْنا مُوسى وَ مَنْ مَعَهُ أَجْمَعِينَ .  و موسى و هركه با او بود همگى را نجات داديم .\r\n66 -  ثُمَّ أَغْرَقْنَا الْآخَرِينَ .  پس از آن ، ديگران را همگى غرق كرديم !\r\n67 -  إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ .  در اين كار عبرت است و لكن بيشتر آنها ايمان نياوردند !\r\n68 -  وَ إِنَّ رَبَّكَ لَهُوَ الْعَزِيزُ الرَّحِيمُ .  و اينكه پروردگار تو توانا و مهربان است .\r\n\r\nتفسير ادبى و عرفانى\r\n\r\nسوره 26 آيه 22\r\n22 -  وَ تِلْكَ نِعْمَةٌ تَمُنُّها عَلَيَّ .  آيه . موسى چون به فرعون رسيد و او را به توحيد دعوت كرد و لختى آيات و معجزات ظاهر ساخت ، فرعون سر وازد و بر موسى منت نهاد كه تو را نه من پروردم ؟ و از كودكى به بزرگى رسانيدم ؟ موسى از روى انكار پاسخ داد كه بر من سپاس چه نهى ! با اينكه بنى اسرائيل را به بندگى گرفتى و خود كه را رسد كه بنده گيرد و خداوندى كند مگر خداى همه جهانيان و كردگار عالميان ! فرعون پرسيد پروردگار عالميان چيست و كيست ؟ فرعون اين پرسش را بىادب‌وار كرد و موسى در تعظيم شد و گفت : خداى آسمانها و زمين ! و آنچه ميان آنها است و اگر تو نمىدانى و به توحيد راه نمىبرى همهء آسمانها و زمين و آنچه ميان آنها است همه نشان و گواه بر خداوندى و يگانگى او است ! و موجودات و هستىها همه آيات قدرت او هستند !\r\nتاريخ ازل و ابد ، كوچك‌ترين لحظه‌اى در بدايت اقبال او ! نعمت هر دو سراى ، كمترين ذرّه‌اى در شعاع فضل او ! همگى ساختگان خدمت و سوختگان محبّت اويند و خستگان محبّت عزيزان حضرت او ! خداوندى كه همه ثناها را سزاوار است ، چه ، در ذات بىنظير ، و در صفات بىيار است ، و در كامرانى با اختيار و در كارسازى بىاختيار ؟ گناهكاران را آمرزگار ، با مفلسان نيكوكار ، آورنده تاريكيها ! و برآرندهء روشنائيها ! بينندهء احوال و دانندهء اسرار است .\r\n با رنگ رخ تو لاله بىمقدار است * با بوى سر زلف تو عنبر خوار است . \r\n\r\nسوره 26 آيه 24\r\n24 -  رَبُّ السَّماواتِ وَ الْأَرْضِ   . . . رَبُّكُمْ وَ رَبُّ آبائِكُمُ   . . . رَبُّ الْمَشْرِقِ وَ الْمَغْرِبِ .  آيه .\r\nاين اضافت ذات بارى به آفريده‌هاى خود در اين سه آيه بر دو وجه است : يكى اضافهء جزئى و ديگر اضافهء كلّى ، اضافهء جزئى تشريف مضاف اليه است چنان كه پيغمبر فرمود : خدايا ياد كن ، خدا را پرستش كن ، امّا اضافهء كلّى مقصود بيان قدرت و اظهار هيبت و عزّت خداوند است كه در هرجا صنعى پنهان و در هر امرى لطفى پوشيده دارد .\r\nبنگر كه صنع پنهان با فرعون چه كرد ؟ و يا لطف خفىّ با موسى چه ساخت ! موسى از دشمن به شب گريخت و فرعون با خيل و حشم بر پى وى ايستاد ! بنى اسرائيل گفتند : از جلو دريا و از پس دشمن ! ما گرفتار خواهيم شد ! موسى گفت :\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nنه چنين است ، خداى من با لطف خود مرا رهبرى خواهد كرد .\r\nلطيفه : موسى گفت خداوند با من است !  ( إِنَّ مَعِي رَبِّي )  كه از خود به حق نگريست ولى مصطفى در غار گفت : خدا با ما است ! كه از حق به خود نگريست ! آن حال مريد است و اين حال مراد ! آن راه‌روندگان است و اين صفت ربودگان ! موسى آنچه خود را گفت خداوند او را ردّ نكرد و او را نجات داد ، و خداوند امّت محمّد را به‌خودىخود گفت : خدا با پرهيزكاران است  ( إِنَّ اللَّهَ مَعَ الَّذِينَ اتَّقَوْا )  ولى امّت محمّد را وعده داد كه بهتر وفا كند و از غم گناه برهاند و به آمرزش خود برساند .\r\n\r\nتفسير لفظى [ آيات 69 الى 104 
  ]\r\n69 -  وَ اتْلُ عَلَيْهِمْ نَبَأَ إِبْراهِيمَ .  ( اى محمّد ) داستان ابراهيم را بر آنان بخوان !\r\n70 -  إِذْ قالَ لِأَبِيهِ وَ قَوْمِهِ ما تَعْبُدُونَ .  آنگاه كه به پدرش و قومش گفت شما چه چيزى را مىپرستيد ؟\r\n71 -  قالُوا نَعْبُدُ أَصْناماً فَنَظَلُّ لَها عاكِفِينَ .  گفتند ما بتان مىپرستيم و هميشه به آنها باز نشسته‌ايم !\r\n72 -  قالَ هَلْ يَسْمَعُونَكُمْ إِذْ تَدْعُونَ .  ابراهيم گفت : هيچ بشما نيوشند ( گوش دهند ) چون آنها را خوانيد ؟\r\n73 -  أَوْ يَنْفَعُونَكُمْ أَوْ يَضُرُّونَ .  آيا شما را سود دهند يا زيان رسانند ؟\r\n74 -  قالُوا بَلْ وَجَدْنا آباءَنا كَذلِكَ يَفْعَلُونَ .  گفتند : ما پدران خود را چنان يافتيم كه بت را مىتراشيدند و مىپرستيدند !\r\n75 -  قالَ أَ فَرَأَيْتُمْ ما كُنْتُمْ تَعْبُدُونَ .  ابراهيم گفت : آيا مىبينيد چه مىپرستيديد ؟\r\n76 -  أَنْتُمْ وَ آباؤُكُمُ الْأَقْدَمُونَ .  شما و پدران قديم‌تر شما ( چه مىپرستيدند ) ؟\r\n77 -  فَإِنَّهُمْ عَدُوٌّ لِي إِلَّا رَبَّ الْعالَمِينَ .  همانا بتها دشمن من هستند ( اگر من آنها را بپرستم ، زيرا باعث گمراهى من مىشوند ) جز خداى عالميان ( كه پروردگار و دوست من است ) .\r\n78 -  الَّذِي خَلَقَنِي فَهُوَ يَهْدِينِ .  آن خدائى كه مرا آفريد و رهنمائى كرد .\r\n79 -  وَ الَّذِي هُوَ يُطْعِمُنِي وَ يَسْقِينِ .  و كسى كه مرا مىخوراند و مىآشامد .\r\n80 -  وَ إِذا مَرِضْتُ فَهُوَ يَشْفِينِ .  و چون بيمار شوم مرا شفا مىبخشد .\r\n81 -  وَ الَّذِي يُمِيتُنِي ثُمَّ يُحْيِينِ .  و آن كسى كه مرا مىميراند و زنده مىكند .\r\n82 -  وَ الَّذِي أَطْمَعُ أَنْ يَغْفِرَ لِي خَطِيئَتِي يَوْمَ الدِّينِ .  و آن كسى كه مىبيوسم ( اميدوارم ) گناهان مرا روز جزا مىآمرزد .\r\n83 -  رَبِّ هَبْ لِي حُكْماً وَ أَلْحِقْنِي بِالصَّالِحِينَ .  پروردگارا ، مرا دانش و نامه‌اى بخش و مرا به نيكان در رسان .\r\n84 -  وَ اجْعَلْ لِي لِسانَ صِدْقٍ فِي الْآخِرِينَ .  و براى من زبان نيكو و راست در پسينيان قرار ده ( تا پيوسته ثنا گويند ) .\r\n85 -  وَ اجْعَلْنِي مِنْ وَرَثَةِ جَنَّةِ النَّعِيمِ .  و مرا از ميراث بران بهشت با ناز گردان .\r\n86 -  وَ اغْفِرْ لِأَبِي إِنَّهُ كانَ مِنَ الضَّالِّينَ .  و پدرم را بيامرز كه از گم‌شدگان و بيراهان است .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n87 -  وَ لا تُخْزِنِي يَوْمَ يُبْعَثُونَ .  و مرا روز رستاخيز شرم‌زده مساز .\r\n88 -  يَوْمَ لا يَنْفَعُ مالٌ وَ لا بَنُونَ .  آن روزى كه دارائى و فرزندان به كار نايند .\r\n89 -  إِلَّا مَنْ أَتَى اللَّهَ بِقَلْبٍ سَلِيمٍ .  مگر كسى كه با دلى رسته از شرك ، به خدا آمد .\r\n90 -  وَ أُزْلِفَتِ الْجَنَّةُ لِلْمُتَّقِينَ .  و آن روز كه بهشت نزديك پرهيزكاران باشد .\r\n91 -  وَ بُرِّزَتِ الْجَحِيمُ لِلْغاوِينَ .  و دوزخ براى بيراهان و سركشان آشكار باشد .\r\n92 -  وَ قِيلَ لَهُمْ أَيْنَ ما كُنْتُمْ تَعْبُدُونَ .  و به آنها گفته مىشود : كجايند آنچه را كه مىپرستيديد ؟\r\n93 -  مِنْ دُونِ اللَّهِ هَلْ يَنْصُرُونَكُمْ أَوْ يَنْتَصِرُونَ .  جز خداى يگانه ، آيا امروز شما را يارى مىدهند يا خود يارى مىبينند ؟\r\n94 -  فَكُبْكِبُوا فِيها هُمْ وَ الْغاوُونَ .  پس نگونسار در آتش افكنده مىشوند با پرستيدگان آنها !\r\n95 -  وَ جُنُودُ إِبْلِيسَ أَجْمَعُونَ .  و سپاه ابليس همگان ( در آتش افكنده مىشوند ) .\r\n96 -  قالُوا وَ هُمْ فِيها يَخْتَصِمُونَ .  و گويند كه آنها در آتش به چنگوگرى ( جنگ ) باهم مىافتند !\r\n97 -  تَاللَّهِ إِنْ كُنَّا لَفِي ضَلالٍ مُبِينٍ .  ( گويند ) به خدا سوگند كه ما نبوديم مگر در گمراهى آشكار ! .\r\n98 -  إِذْ نُسَوِّيكُمْ بِرَبِّ الْعالَمِينَ .  كه ما شما بتها را با خداوند جهان يكسان و همسان مىپنداشتيم .\r\n99 -  وَ ما أَضَلَّنا إِلَّا الْمُجْرِمُونَ .  و بيراه نكردند ما را مگر گناهكاران ( پدران و مهتران ) .\r\n100 -  فَما لَنا مِنْ شافِعِينَ .  پس ما را از شفيعان كسى نيست .\r\n101 -  وَ لا صَدِيقٍ حَمِيمٍ .  و نه دوست كه با ما گرم باشد !\r\n102 -  فَلَوْ أَنَّ لَنا كَرَّةً فَنَكُونَ مِنَ الْمُؤْمِنِينَ .  پس اگر ما را بازگشت به دنيا ممكن بودى ، ما از مؤمنان بوديمى !\r\n103 -  إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ .  در اين گفتارها پند و آيتى و عبرتى پيدا است . و بيشتر ايشان گرونده نبودند !\r\n104 -  وَ إِنَّ رَبَّكَ لَهُوَ الْعَزِيزُ الرَّحِيمُ .  و به درستى و راستى كه خداوند تو ( اى محمّد ) توانا است و مهربان ( با همه مىتاود ولى مىبخشايد ! )\r\n\r\nتفسير ادبى و عرفانى\r\n\r\nسوره 26 آيه 69\r\n69 -  وَ اتْلُ عَلَيْهِمْ نَبَأَ إِبْراهِيمَ .  آيه . ابراهيم پدر و قوم خود را كه بت مىپرستيدند عتاب و سرزنش كرد و عيب بتان برايشان پيدا كرد ، آنگاه حجّت و بيّنه از آنها خواست و گفت : بارى بدانيد كه معبود بايد شنوا و بينا باشد ، تا عابد را سود و زيان به كار آيد ، شما بچه چيز اين بتان را مىپرستيد كه نمىشنوند و نمىبينند و نمىدانند و نه هيچ كس را به كار آيند . پرستش مخصوص خدائى است كه شنوا و بينا و دانا است و از همه كارها آگاه ! او را چه بانگ بلند ، چه راز دل ، چه روز روشن چه شب سياه همه برابر است .\r\n\r\nسوره 26 آيه 74\r\n74 -  قالُوا بَلْ وَجَدْنا آباءَنا كَذلِكَ يَفْعَلُونَ .  آيه . بت‌پرستان چون اين سخن شنيدند از پاسخ درماندند و دست در تقليد پدران زدند و گفتند : ما مىدانيم كه در اين بتها سود و زيانى نيست ، اما پدران ما آنها را مىپرستيدند ما نيز پرستيديم !\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nسوره 26 آيه 78\r\n78 -  الَّذِي خَلَقَنِي فَهُوَ يَهْدِينِ .  آيه . نشان دوستى و محبّت آنست كه دوستدار چون در وصف دوست آيد ، دل از ديگران پردازد ، و همه ذكر دوست كند ، همه ثناى او گويد ، از ذكر و مدح او سير نشود و خاموش نتواند .\r\nفرق است ميان دو گروه ، يكى صاحبان حاجت و ديگرى طالبان حقيقت ، گروه اول كوشش كنند و طاعت آرند و وردها و ذكرها شمرند آنگاه حاجتهاى خود را عرضه كنند و دل در پاداش بسته و در دعا الحاح و التماس كنند .\r\nاين مقام از باب شريعت است چنان كه موسى هم در اين مقام بود كه مىگفت : پروردگارا ، سينهء مرا گشاده كن و كارم آسان گردان !  ( رَبِّ اشْرَحْ . . . ) \r\nولى گروه دوم به ذكر و ثناى محبوب نپردازند ، بلكه گاهى زبان در ثنا آويخته و گاهى دل در مشاهده آميخته ، و راز به وصال رسيده و در خود فانى گشته و به حق باقى شده‌اند ! چنان كه ابراهيم خليل مىگويد : خدائى كه مرا آفريد و رهنمائى كرد ، يعنى هدايت من از او است و من در وجود خود محو هستم و جز معبود خود كسى را براى هدايت نمىشناسم ( اشاره به آيهء بالا است ) .\r\nپير طريقت از اينجا گفت : خدايا ، را هم نما به خود ، و باز رهان مرا از بند خود ، اى رساننده ! به خود برسانم كه كس نرسيده به خود ! بار الها ، ياد تو عيش است و مهر تو سور ، شناخت تو ملك است و يافت تو سرور ، صحبت تو روح روح است و نزديكى تو نور ! جويندهء تو كشتهء با جان است و يافت تو رستخيز بىصور !\r\n\r\nسوره 26 آيه 79\r\n79 -  وَ الَّذِي هُوَ يُطْعِمُنِي وَ يَسْقِينِ .  آيه . خليل از خوراكهاى لذيذ و شرابهاى گوارا نفرت داشت و مىگفت : اين صورت ما فرموده آفرينش او است و اين تن ما به فرمان امر او است ، ما به دامن ارادت او از آن وابستيم تا ما را بىغذا نگذارد و هنوز پرگار قدرت در دائره وجود نگشته بود كه هركس را آنچه سزاوار او بود دادند و از آن پرداختند . يكى دربند غذاى نفس است و ديگرى دربند غذاى دل ، غذاى نفس ، خوردنى و آشاميدنى است و غذاى دل ، شناسائى و دوستى است يكى زنده به نفس و زندگى وى بسته به غذا است . آن دگرى زنده به حق و زندگى او به مهر است و به ياد .\r\n\r\nسوره 26 آيه 80\r\n80 -  وَ إِذا مَرِضْتُ فَهُوَ يَشْفِينِ .  آيه . خليل گفت : اگر روزى بيمار شوم درمان دردم از او جويم . خليل بيمارى را به خود نسبت داد و نگفت وقتى خدا بيمار مىكند ، هرچند همه چيز از او است ليكن او خواست كه ادب خطاب بجاى آورد ! و درمان درد خليل به اين بود كه جبرئيل گاه‌گاه به فرمان خداوند مىآمد و مىپرسيد حالت شب گذشته چون است ؟ او مىگويد :\r\n خرسند شدم بدانكه گوئى يك بار * اى خستهء روزگار ، دوشت چون است ؟ \r\n\r\nسوره 26 آيه 81\r\n81 -  وَ الَّذِي يُمِيتُنِي ثُمَّ يُحْيِينِ .  آيه . خليل ، مرگ را به خدا نسبت داد چون مرگ غنيمت و نعمت است كه با روح بدان مىرسند ، كه هركس نه به او باقى است در حقيقت فانى است ! و هركه نه به او زنده ، او به حقيقت مردهء جاودانى است !\r\nپير طريقت گفت : الها ، نه جز از شناخت تو شادى است ، نه جز از يافت تو زندگانى ! و زندگانى بىتو مردگى است ، و زنده به تو ، هم زنده و هم زندگانى است . كسى كه زندگانى وى به او بود ، از او لحظه‌اى و حركتى به سر نيايد مگر كه همه در او مستغرق بود !\r\n غم كى خورد آنكه ، شادمانيش توئى ؟ * يا كى مرد او كه زندگانيش توئى ؟ \r\n در نسيهء آن جهان كجا دل بندد * آن كس كه بنقد اين جهانيش توئى ؟ \r\n\r\n","description":"","footnote":"","page_name":" 155 ","page_number":155},
  {"content":"\r\n\r\n . . . إِلَّا مَنْ أَتَى اللَّهَ بِقَلْبٍ سَلِيمٍ .  آيه . پيرى را گفتند قلب سليم كدام است ؟ گفت : سليم در لغت عرب مار گزيده باشد كه در خود بىقرار گشته و بىآرام بوده و پيوسته گويد : فرياد به او كه نه از او به سر مىشود ، و نه با او كار فرا سر شود ! اگر بروم گويند اين بيگانگى چيست ؟ و اگر بيايم گويند اين ديوانهء به ما كيست ؟ اين درويش را ميان آب و آتش مىبايد زيست ، اگر مقام كند بسوزد و اگر بگريزد غرق شود . بالاى سرش ابر آتش بيند ، زير قدمش دريا موج‌انگيز ! پيش روى تيغ خون‌ريز ، پس پشت تير جان آويز ! نه روى پرهيز ، نه توان گريز !\r\nجرير بغدادى يكى از عارفان بزرگوار ، گويد : دلها سه قسم است : قلب منيب ، قلب شهيد ، قلب سليم ، قلب منيب آنست كه از خداوند بترسد كه  مَنْ خَشِيَ الرَّحْمنَ بِالْغَيْبِ وَ جاءَ بِقَلْبٍ مُنِيبٍ  هر بنده‌اى كه ترسيد و عيب خود ديد و با مولاى خود گرديد دل وى منيب است و قلب شهيد آنست كه خداوند فرمود :  إِنَّ فِي ذلِكَ لَذِكْرى لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ .  كه مىگويد اين پيغام كه دادم و اين در كه گشادم يادگار او است كه دلى دارد زنده و گوشى دارد شنونده و آن دل مرا حاضر گشته ، و قلب سليم آنست كه گفت  إِلَّا مَنْ أَتَى اللَّهَ بِقَلْبٍ سَلِيمٍ . \r\nخوشا به حال كسى كه دلى سليم دارد ، دلى از رشك شسته و با مولى پيوسته و از دنيا و خلق آسوده و از غير او رسته !\r\nدل سليم با سلامت بود ، هرچه به دو دهند قبول و به آن قانع گردد ، اما دل منيب معدن درد است نه هيچ چيز قبول كند و نه به هيچ خلعت قانع شود ، دل سليم در مقام لطف دارند و دل منيب در قيد ، دل منيب دردزدگان ولايت طريقتند و ايشانند كه به قعر بحر فقر رسيده‌اند و هيچ خبر باز نداده‌اند ! اگر به هرچه در هر دوجهان خلعت است اين دل بيارايند ، هر لحظه كه برآيد برهنه‌تر باشد ! و اگر همه جهان مائده سازند و پيش دل منيب نهند او را از آن چاشنى نيايد .\r\nبايزيد بسطامى گفت : هر دوجهان را لقمه‌اى ساختند و بر حوصلهء دل پردرد وى نهادند ، هنوز روى سيرى نمىديد و فرياد مىكرد  هَلْ مِنْ مَزِيدٍ ! \r\nنيز گويد : بيابان بىآب و گياه را پيمودم تا به وادىها رسيدم و آن را پيمودم تا به ملكوت رسيدم و ملكوت را گذشتم تا به ملك رسيدم ! و از پادشاه همه جهانيان جايزه خواستم ! فرمود : آنچه ديدى و پيمودى به تو جايزه دادم ، گفتم : تو خود مىدانى كه من آنها را هيچ نديدم ! فرمود : پس چه مىخواهى ؟ گفت : مىخواهم كه چيزى نخواهم ! فرمود به تو دادم !\r\n\r\nتفسير لفظى [ آيات 105 الى 191 
  ]\r\n105 -  كَذَّبَتْ قَوْمُ نُوحٍ الْمُرْسَلِينَ .  قوم نوح فرستادگان را دروغ زن شمردند .\r\n106 -  إِذْ قالَ لَهُمْ أَخُوهُمْ نُوحٌ أَ لا تَتَّقُونَ .  هنگامى كه برادرشان نوح به آنها گفت : آيا نمىپرهيزيد ؟\r\n107 -  إِنِّي لَكُمْ رَسُولٌ أَمِينٌ .  من شما را فرستاده‌اى درستكارم .\r\n108 -  فَاتَّقُوا اللَّهَ وَ أَطِيعُونِ .  پس از عذاب خداوند بپرهيزيد و مرا فرمان بريد .\r\n109 -  وَ ما أَسْئَلُكُمْ عَلَيْهِ مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ .  و من از شما مزدى نمىخواهم ، مزد من با پروردگار جهانيان است .\r\n110 -  فَاتَّقُوا اللَّهَ وَ أَطِيعُونِ .  از خشم خداوند بپرهيزيد و مرا اطاعت كنيد .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n111 -  قالُوا أَ نُؤْمِنُ لَكَ وَ اتَّبَعَكَ الْأَرْذَلُونَ .  گفتند : ما به تو ايمان آوريم درحالىكه پيروان تو مردمان رذل و پست هستند ؟\r\n112 -  قالَ وَ ما عِلْمِي بِما كانُوا يَعْمَلُونَ .  گفت : من چه دانم به آنچه ايشان مىكنند ؟ ( كه به آن سبب پسنديده مىآيند ؟ )\r\n113 -  إِنْ حِسابُهُمْ إِلَّا عَلى رَبِّي لَوْ تَشْعُرُونَ .  حساب آنها ( و جزاى شايستگى آنان ) نيست مگر با پروردگار من ، اگر شما شعور داريد و مىدانيد .\r\n114 -  وَ ما أَنَا بِطارِدِ الْمُؤْمِنِينَ .  و من طردكننده و رانندهء گروندگان خدا نيستم !\r\n115 -  إِنْ أَنَا إِلَّا نَذِيرٌ مُبِينٌ .  من جز بيم‌دهنده‌اى آشكارا نيستم !\r\n116 -  قالُوا لَئِنْ لَمْ تَنْتَهِ يا نُوحُ لَتَكُونَنَّ مِنَ الْمَرْجُومِينَ .  گفتند : اگر از اين سخن بازنايستى ناچار از راندگان و سنگ‌باران‌شدگانى !\r\n117 -  قالَ رَبِّ إِنَّ قَوْمِي كَذَّبُونِ .  نوح گفت : پروردگارا ، قوم من مرا دروغ زن شمردند !\r\n118 -  فَافْتَحْ بَيْنِي وَ بَيْنَهُمْ فَتْحاً وَ نَجِّنِي وَ مَنْ مَعِيَ مِنَ الْمُؤْمِنِينَ .  پس خدايا ، برگشا ميان من و آنها گشادنى و مرا و ياران مؤمن مرا از اين قوم نجات ده و باز رهان !\r\n119 -  فَأَنْجَيْناهُ وَ مَنْ مَعَهُ فِي الْفُلْكِ الْمَشْحُونِ .  پس ما نوح و همراهان او را در كشتى پربار كرده رهانيديم !\r\n120 -  ثُمَّ أَغْرَقْنا بَعْدُ الْباقِينَ .  پس از آن بازماندگان را در آب غرق كرديم .\r\n121 -  إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ .  در اين كار نشانى و عبرتى است و بيشتر آنان ايمان نياورده بودند .\r\n122 -  وَ إِنَّ رَبَّكَ لَهُوَ الْعَزِيزُ الرَّحِيمُ .  و خداى تو است آن پروردگار توانا و مهربان و بخشنده !\r\n123 -  كَذَّبَتْ عادٌ الْمُرْسَلِينَ .  قوم عاد ، فرستادگان را دروغ‌گو دانستند .\r\n124 -  إِذْ قالَ لَهُمْ أَخُوهُمْ هُودٌ أَ لا تَتَّقُونَ .  آن‌گاه كه هود برادر آنها به آنها گفت : آيا از خشم خدا نمىپرهيزيد ؟\r\n125 -  إِنِّي لَكُمْ رَسُولٌ أَمِينٌ .  من فرستادهء استوار و درستكارى براى شما هستم .\r\n126 -  فَاتَّقُوا اللَّهَ وَ أَطِيعُونِ .  پس خدا را بپرهيزيد و مرا اطاعت كنيد .\r\n127 -  وَ ما أَسْئَلُكُمْ عَلَيْهِ مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ .  من از شما مزدى نمىخواهم و مزد من با خداى جهانيان است .\r\n128 -  أَ تَبْنُونَ بِكُلِّ رِيعٍ آيَةً تَعْبَثُونَ .  آيا بر هر بلندى ( كبوتر خانه‌اى ) و نشانه‌اى سازيد كه كبوتربازى و كبوتر دارى و بيهوده‌كارى مىكنيد ؟\r\n129 -  وَ تَتَّخِذُونَ مَصانِعَ لَعَلَّكُمْ تَخْلُدُونَ .  و بازىگاهها از سنگ خارا مىسازيد تا مگر جاويد بمانيد ؟\r\n130 -  وَ إِذا بَطَشْتُمْ بَطَشْتُمْ جَبَّارِينَ .  و چون بكوبيد ( و ستم كنيد ) نابخشاينده و بىرحمانه مىكوبيد !\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n131 -  فَاتَّقُوا اللَّهَ وَ أَطِيعُونِ .  پس خدا را پرهيزكار باشيد و مرا فرمان بريد .\r\n132 -  وَ اتَّقُوا الَّذِي أَمَدَّكُمْ بِما تَعْلَمُونَ .  و بترسيد از خدائى كه شما را مدد كرد و درهم پيوست .\r\n133 -  أَمَدَّكُمْ بِأَنْعامٍ وَ بَنِينَ .  شما را پيوسته ستوران و پسران داد .\r\n134 -  وَ جَنَّاتٍ وَ عُيُونٍ .  و شما را باغها و چشمه‌سارها داد !\r\n135 -  إِنِّي أَخافُ عَلَيْكُمْ عَذابَ يَوْمٍ عَظِيمٍ .  من بر شما از عذاب روزى بزرگ مىترسم .\r\n136 -  قالُوا سَواءٌ عَلَيْنا أَ وَعَظْتَ أَمْ لَمْ تَكُنْ مِنَ الْواعِظِينَ .  گفتند : براى ما يكسان است كه تو ما را پند دهى يا ندهى ! .\r\n137 -  إِنْ هذا إِلَّا خُلُقُ الْأَوَّلِينَ .  اينكه تو آورده‌اى نيست مگر دروغهاى پيشينيان .\r\n138 -  وَ ما نَحْنُ بِمُعَذَّبِينَ .  و ما را هرگز عذاب نخواهند كرد !\r\n139 -  فَكَذَّبُوهُ فَأَهْلَكْناهُمْ إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ .  پس قوم عاد ، هود را دروغ زن گفتند و ما آنها را هلاك كرديم و در اين كار و گفت‌وشنود ، نشانيها و عبرت است و بيشتر آنان گرويده نبودند .\r\n140 -  وَ إِنَّ رَبَّكَ لَهُوَ الْعَزِيزُ الرَّحِيمُ .  و خداوند تو ، توانا و مهربان و بخشنده است .\r\n141 -  كَذَّبَتْ ثَمُودُ الْمُرْسَلِينَ .  قوم ثمود فرستادگان را تكذيب كردند .\r\n142 -  إِذْ قالَ لَهُمْ أَخُوهُمْ صالِحٌ أَ لا تَتَّقُونَ .  آنگاه كه صالح برادرشان گفت : آيا شما از خدا ( از خشم خدا ) نمىپرهيزيد ؟\r\n143 -  إِنِّي لَكُمْ رَسُولٌ أَمِينٌ .  من فرستادهء استوار و راست‌گوى شما هستم .\r\n144 -  فَاتَّقُوا اللَّهَ وَ أَطِيعُونِ .  پس از خشم خداوند بپرهيزيد و مرا فرمان بريد .\r\n145 -  وَ ما أَسْئَلُكُمْ عَلَيْهِ مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ .  من از شما مزد نمىخواهم مزد من نيست جز بر پروردگار جهانيان !\r\n146 -  أَ تُتْرَكُونَ فِي ما هاهُنا آمِنِينَ .  آيا شما را در اين جهان ايمن خواهند گذاشت و در آنچه هست جاويد و بىبيم خواهيد بود ؟\r\n147 -  فِي جَنَّاتٍ وَ عُيُونٍ .  در باغها و چشمه‌ها ( جاويد و بىبيم ) ؟\r\n148 -  وَ زُرُوعٍ وَ نَخْلٍ طَلْعُها هَضِيمٌ ،  و كشتزارها و خرما بنان كه خوشه‌هاى آن نرم و پخته و آسان گوارش است ؟\r\n149 -  وَ تَنْحِتُونَ مِنَ الْجِبالِ بُيُوتاً فارِهِينَ .  و از كوه‌ها خانه‌هاى مىتراشند زيباكارانه و استادانه و خوش‌حالانه ؟\r\n150 -  فَاتَّقُوا اللَّهَ وَ أَطِيعُونِ .  پس از عذاب خداوند بپرهيزيد و مرا اطاعت كنيد .\r\n151 -  وَ لا تُطِيعُوا أَمْرَ الْمُسْرِفِينَ .  و گزاف‌كاران و اسراف‌كنندگان را فرمان مبريد .\r\n152 -  الَّذِينَ يُفْسِدُونَ فِي الْأَرْضِ وَ لا يُصْلِحُونَ .  آن كسانى كه در زمين فساد مىكنند و هيچ امرى را اصلاح نمىكنند .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n153 -  قالُوا إِنَّما أَنْتَ مِنَ الْمُسَحَّرِينَ .  گفتند ( اى صالح ) تو از خورندگان و آشامندگان مانند ماها هستى ، يا آنكه تو از جادوزدگانى ؟\r\n154 -  ما أَنْتَ إِلَّا بَشَرٌ مِثْلُنا فَأْتِ بِآيَةٍ إِنْ كُنْتَ مِنَ الصَّادِقِينَ .  تو نيستى جز بشر مانند ما ، اگر راست مىگوئى نشانى و آيتى بياور !\r\n155 -  قالَ هذِهِ ناقَةٌ لَها شِرْبٌ وَ لَكُمْ شِرْبُ يَوْمٍ مَعْلُومٍ .  صالح گفت : اينك ما ده شتر ، آن نشانى كه مىخواستيد ، او را يك روز آبشخور و شما را يك روز آبشخور دانسته شده است .\r\n156 -  وَ لا تَمَسُّوها بِسُوءٍ فَيَأْخُذَكُمْ عَذابُ يَوْمٍ عَظِيمٍ .  به آن بد مرسانيد كه عذابى در روز بزرگ شما را درگير شود !\r\n157 -  فَعَقَرُوها فَأَصْبَحُوا نادِمِينَ  پس قوم ثمود آن شتر را پى كردند و كشتند و بامدادان از كار بد خود پشيمان شدند !\r\n158 -  فَأَخَذَهُمُ الْعَذابُ إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ .  پس عذاب ايشان را فراگرفت و در اين گفت و كردها عبرت و نشانى است ! و بيشتر آنها ايمان نياوردند .\r\n159 -  وَ إِنَّ رَبَّكَ لَهُوَ الْعَزِيزُ الرَّحِيمُ .  و پروردگار تو توانا و مهربان و بخشنده است .\r\n160 -  كَذَّبَتْ قَوْمُ لُوطٍ الْمُرْسَلِينَ .  قوم لوط فرستادگان را دروغ زن شمردند .\r\n161 -  إِذْ قالَ لَهُمْ أَخُوهُمْ لُوطٌ أَ لا تَتَّقُونَ .  آنگاه كه لوط برادرشان به آنها گفت : آيا از عذاب خداوند پرهيز نمىكند ؟\r\n162 -  إِنِّي لَكُمْ رَسُولٌ أَمِينٌ .  من براى شما فرستادهء درستكار و امين هستم .\r\n163 -  فَاتَّقُوا اللَّهَ وَ أَطِيعُونِ .  پس از خشم خدا بپرهيزيد و مرا فرمان بريد .\r\n164 -  وَ ما أَسْئَلُكُمْ عَلَيْهِ مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ .  من از شما مزد نمىخواهم مزد من بر پروردگار عالميان است .\r\n165 -  أَ تَأْتُونَ الذُّكْرانَ مِنَ الْعالَمِينَ .  آيا گرد نران مردم مىآئيد ( و كار زشت مىكنيد ) .\r\n166 -  وَ تَذَرُونَ ما خَلَقَ لَكُمْ رَبُّكُمْ مِنْ أَزْواجِكُمْ بَلْ أَنْتُمْ قَوْمٌ عادُونَ .  و وامىگذاريد آنچه كه خداوند براى همسرى شما آفريده است ؟ و شما نيستيد مگر قومى از اندازه در گذران !\r\n167 -  قالُوا لَئِنْ لَمْ تَنْتَهِ يا لُوطُ لَتَكُونَنَّ مِنَ الْمُخْرَجِينَ .  گفتند : اى لوط اگر از اين سخنان باز بايستى ، ناچار از بيرون‌شدگان خواهى بود !\r\n168 -  قالَ إِنِّي لِعَمَلِكُمْ مِنَ الْقالِينَ .  لوط گفت : من عمل شما را زشت مىدارم .\r\n169 -  رَبِّ نَجِّنِي وَ أَهْلِي مِمَّا يَعْمَلُونَ .  پروردگارا ، مرا و كسان مرا از آنچه آنها مىكنند رهائى بخش .\r\n170 -  فَنَجَّيْناهُ وَ أَهْلَهُ أَجْمَعِينَ .  پس او را با كسانش همه را رهائى داديم .\r\n171 -  إِلَّا عَجُوزاً فِي الْغابِرِينَ .  مگر پيرزنى از بازماندگان ( كه بايد هلاك شود ) .\r\n172 -  ثُمَّ دَمَّرْنَا الْآخَرِينَ .  پس از آن از ديگران دمار برآورديم !\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n173 -  وَ أَمْطَرْنا عَلَيْهِمْ مَطَراً فَساءَ مَطَرُ الْمُنْذَرِينَ .  و بر آنها باران مرگ باريديم پس بيم‌دادگان را بد بارانى بود !\r\n174 -  إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ .  در اين كرد و گفت‌ها عبرت است و بيشتر آنان ايمان نياوردند !\r\n175 -  وَ إِنَّ رَبَّكَ لَهُوَ الْعَزِيزُ الرَّحِيمُ .  و همانا پروردگار تو توانا و مهربان است .\r\n176 -  كَذَّبَ أَصْحابُ الْأَيْكَةِ الْمُرْسَلِينَ .  اصحاب بيشه ( ايكه ) فرستادگان را دروغگو شمردند .\r\n177 -  إِذْ قالَ لَهُمْ شُعَيْبٌ أَ لا تَتَّقُونَ .  آنگاه كه ( شعيب پيغمبر ) به آنها گفت آيا نمىپرهيزيد ؟\r\n178 -  إِنِّي لَكُمْ رَسُولٌ أَمِينٌ .  من براى شما فرستادهء درستكار و امين هستم !\r\n179 -  فَاتَّقُوا اللَّهَ وَ أَطِيعُونِ .  پس از عذاب خدا بترسيد و مرا فرمان‌بردار باشيد .\r\n180 -  وَ ما أَسْئَلُكُمْ عَلَيْهِ مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ .  من از شما مزد نمىخواهم مزد من بر خداوند جهانيان است .\r\n181 -  أَوْفُوا الْكَيْلَ وَ لا تَكُونُوا مِنَ الْمُخْسِرِينَ .  پيمانه را بر مردم تمام پيمائيد ، و از كاهندگان پيمان مباشيد .\r\n182 -  وَ زِنُوا بِالْقِسْطاسِ الْمُسْتَقِيمِ .  و چيزها را با قپان راست سنجيد ( و كم و زياد نكنيد ) .\r\n183 -  وَ لا تَبْخَسُوا النَّاسَ أَشْياءَهُمْ وَ لا تَعْثَوْا فِي الْأَرْضِ مُفْسِدِينَ .  و چيزهاى مردم را مكاهيد و به تباه‌كارى و فساد دليرانه در زمين مرويد !\r\n184 -  وَ اتَّقُوا الَّذِي خَلَقَكُمْ وَ الْجِبِلَّةَ الْأَوَّلِينَ .  و بپرهيزيد خدائى كه شما را و گروه پيشينيان را آفريده .\r\n185 -  قالُوا إِنَّما أَنْتَ مِنَ الْمُسَحَّرِينَ .  گفتند : تو نيستى مگر آفريدهء خوردن و آشاميدن !\r\n186 -  وَ ما أَنْتَ إِلَّا بَشَرٌ مِثْلُنا وَ إِنْ نَظُنُّكَ لَمِنَ الْكاذِبِينَ .  تو نيستى مگر بشر مانند ما ، و ما نمىپنداريم تو را مگر از دروغ‌گويان !\r\n187 -  فَأَسْقِطْ عَلَيْنا كِسَفاً مِنَ السَّماءِ إِنْ كُنْتَ مِنَ الصَّادِقِينَ .  پس فروافكن بر ما پاره‌اى از آسمان اگر راست مىگوئى !\r\n188 -  قالَ رَبِّي أَعْلَمُ بِما تَعْمَلُونَ .  شعيب گفت پروردگار من دانا به كارهاى شما است !\r\n189 -  فَكَذَّبُوهُ فَأَخَذَهُمْ عَذابُ يَوْمِ الظُّلَّةِ إِنَّهُ كانَ عَذابَ يَوْمٍ عَظِيمٍ .  او را تكذيب كردند و عذاب روز ميغ و تف آنان را گرفت ! كه آن عذاب روزى بزرگ بود !\r\n190 -  إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ .  در اين كار عبرت و نشانى است و بيشتر آنها ايمان نياوردند !\r\n191 -  وَ إِنَّ رَبَّكَ لَهُوَ الْعَزِيزُ الرَّحِيمُ .  و به درستى كه پروردگار تو توانا و مهربان و بخشنده است .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nتفسير ادبى و عرفانى\r\n\r\nسوره 26 آيه 105\r\n105 -  كَذَّبَتْ قَوْمُ نُوحٍ الْمُرْسَلِينَ  « 1 »  .  آيه . مضمون اين آيه بيان چگونگى دعوت است و بيان راست‌گوئى دعوت‌كننده ! و هركس كه كسى را خواند و به خداى يگانه دعوت نمايد ، نخست او را به تقوى فرمايد :\r\n\r\nسوره 26 آيه 106\r\n106 -  إِذْ قالَ لَهُمْ أَخُوهُمْ .  آيه . در حكايت اين پنج پيغمبر ( نوح و هود و صالح و لوط و شعيب ) همگى به برادران و خويشان خود گفتند :  أَ لا تَتَّقُونَ ؟  چون آنگاه كه سخن گويند به تلطّف گويند تا سخن در آنان گيرد و به قبول نزديكتر باشد . چنان كه خداوند به موسى و هارون فرمود : چون به فرعون رويد سخن نرم با او گوئيد ، و آن پيمبران هيچ‌يك نگفتند : اتقوا الله كه در آن نوعى امر و خشونت است ! تا دلهاى قومى از آن نفرت گيرد .\r\nبلكه گفتند :  أَ لا تَتَّقُونَ  كه فرمان به تقوى است ، چون تقوى اصل همهء هنرها است و مايهء همه طاعتها است .\r\nخداوندان يقين را در ميعاد معاد جز تقوى زادى نيست ! كه آن بهترين زاد است  ( فَإِنَّ خَيْرَ الزَّادِ التَّقْوى   وَ لِباسُ التَّقْوى ذلِكَ خَيْرٌ .  جامه‌هاى پرهيزكارى چند گونه است كه خداوند به بندگان پوشد ، يكى را جامهء اسلام پوشد كه گاه افتان و گاه خيزان و عاقبت رسته شود . يكى را جامهء ايمان پوشد كه هم افتد و هم خيزد امّا كم افتد و بسيار خيزد ! و زود رسته شود . يكى را جامهء تقوى پوشد كه شاد زيد ، و شاد ميرد و شاد خيزد . يكى را لباس مهر پوشد ، كه بىقرار زيد ! مشتاق ميرد و مست خيزد .\r\nبدانكه تقوى در قرآن بر پنج معنى است :\r\n( 1 ) تقوى دورى از شرك و عقيده به توحيد ك :  فَسَأَكْتُبُها لِلَّذِينَ يَتَّقُونَ  كه بهشت براى متّقيان است .\r\n( 2 ) تقوى به اخلاص است و دورى از نفاق كه :  يا أَيُّهَا الَّذِينَ آمَنُوا اتَّقُوا اللَّهَ وَ كُونُوا مَعَ الصَّادِقِينَ . \r\nيعنى اى مؤمنان ، بپرهيزيد از اينكه اخلاص در كردار خويش را به نفاق و شك بياميزيد ، قدر خويش بدانيد و از راه غرور برخيزيد و با راستان و راست‌گويان باشيد .\r\n( 3 ) تقوى به راستى و دورى از ريا ، كه فرمود :  إِنَّما يَتَقَبَّلُ اللَّهُ مِنَ الْمُتَّقِينَ ،  آرى ، كار از شايستگان شايسته است و از شستگان شسته ! پس كار در عنايت بسته ، نه در طاعت بسته ! آن كند كه خود صلاح داند ، نه فزايد و نه كاهد ، اراده ارادهء او است ، و مشيّت مشيّت او !\r\n( 4 ) تقوى به سنّت كه فرمود :  امْتَحَنَ اللَّهُ قُلُوبَهُمْ لِلتَّقْوى .  كه دين را از بدعت خالص كرده و دلهاى پاك از بدعت زدوده و به سنّت پيغمبر آراسته و به ترس از خدا پاكيزه شده و به شرم زنده و به اخلاص روشن گرديده است !\r\n( 5 ) تقوى اجتناب از گناه ، چنان كه در قصّه يوسف فرمود :  إِنَّهُ مَنْ يَتَّقِ وَ يَصْبِرْ .  اين تقوى اشارت است به خلوت يوسف با زليخا و اين صبر اشارت است به روز در چاه افكندن يوسف ! چه كه هركس از معصيت پرهيزد و بر محنت صبر كند خداوند مزد نيكوكاران را ضايع نكند ! كه :  إِنَّ اللَّهَ لا يُضِيعُ أَجْرَ الْمُحْسِنِينَ . * \r\n\r\n\r\n","description":"","footnote":"\r\n( 1 ) در همهء آيه‌هاى مربوط به اين پنج پيغمبر ، همه جا ( مرسلين ) به صيغهء جمع آورده درصورتىكه هر يكى از آنها يك نفر مرسل بودند ؟ علت آنست كه خداوند خواست بفهماند كه تكذيب يك ( فرستاده ) در حكم تكذيب همهء فرستادگان است !\r\n","page_name":" 161 ","page_number":161},
  {"content":"\r\n\r\n\r\nسوره 26 آيه 107\r\n107 -  إِنِّي لَكُمْ رَسُولٌ أَمِينٌ .  در قصّه آن پيغمبران فرمود كه ايشان هريك صفت امانت و استوارى خويش را بر امّت اظهار كردند و همگى گفتند : اى قوم من براى شما فرستادهء درستكارى هستم ! زيرا شرط داعى آنست كه در ميان قوم خود به امانت و ديانت معروف باشد تا دلها به وى گرايد ، و آن درستى و راستى و استوارى ، ايشان را به پذيرفتن پيغام وادارد ! نه بينى كه محمّد مصطفى پيش از بعثت به محمّد امين معروف بود ! و مردم او را به امانت و ديانت شناخته و امانتها نزد او مىگذاشتند ، و در همه كارها بر گفت و كرد وى اعتماد داشتند .\r\n\r\nسوره 26 آيه 109\r\n109 -  وَ ما أَسْئَلُكُمْ عَلَيْهِ مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ .  همهء آن پيغمبران اين آيت را گفتند تا همهء خلق بدانند كه هركس كارى براى خدا مىكند مزد او را هم از جز خدا نخواهد !\r\nلطيفه : خداوند به موسى وحى فرستاد كه اى موسى ، حاجت خود را به من نما و هرچه خواهى از من خواه حتى نمك نان و علف گوسفندان ! و اين خود درجهء مزدوران است كه عمل كنند و گوش به پاداش دارند ، امّا عارفان را حال ديگر است و كار ديگر ! ايشان عمل كه كنند نه از بهر پاداش است و پاداش بر روى عمل را تاش ( لكّه ) دانند !\r\nپير طريقت گفت : در هر حال شمار با مزدوران است ، با عارف چه شمار است ؟ عارف خود مهمان است ، مزد مزدور و پذيرائى مهمان درخور ميزبان است ! مايهء مزدور حيرت و مايهء عارف عيان است ، جان عارف در سر مهر او تاوان است ، جان او همه چشم و راز او همه زبان است ، آن چشم و زبان در نور عيان ناتوان است ، مزدور را نور اميد در دل تاود ، و عارف را نور عيان در جان ، مزدور خود در ميان نعمت گردان ، و از عارف خود عبارت نتوان ، نقش عارف را قيمت پيدا نه ! دانى چرا ؟ كه آن نفس از حضرت جدا نيست ، قالب چون صدف است و نفس چون جوهر ! مبدا آن از حضرت است و مرجع آن بسوى حضرت ! اگر آن از اينجا بودى نفسانى بودى و اگر نفسانى بودى حجاب تفرقه بسوختى ، كه آنچه نفس عارف سوزد آتش دوزخ نسوزد ! از بهر آنكه آن آتشى است كه گرمى دوستى آن را مىافروزد !\r\nلطيفه : عارف چه كسى بود ؟ او كه از آواز صور آگاه شود يا هول رستاخيز او را مشغول دارد ، يا دود دوزخ به دو رسد ، يا نعيم بهشت بر او آويزد ! امروز همه جهان در شغلند و او با يكى است ، و فردا همه خلق در نعيم غرق و عارف با آن يكى !\r\n تسبيح رهى ، وصف جمال تو بس است * وز هشت‌بهشتمان وصال تو بس است \r\n اندر دل هركسى جدا مقصودى است * مقصود رهى خيال روى تو بس است \r\n\r\nتفسير لفظى [ آيات 192 الى 227 
  ]\r\n192 -  وَ إِنَّهُ لَتَنْزِيلُ رَبِّ الْعالَمِينَ .  و ( بدانكه ) اين نامه فروفرستادهء پروردگار جهان است .\r\n193 -  نَزَلَ بِهِ الرُّوحُ الْأَمِينُ .  كه او را روح استوار ( جبرئيل ) فرود آورد .\r\n194 -  عَلى قَلْبِكَ لِتَكُونَ مِنَ الْمُنْذِرِينَ .  بر دل تو ( فرود آورد ) تا از آگاه‌كنندگان و بيم دهندگان باشى .\r\n195 -  بِلِسانٍ عَرَبِيٍّ مُبِينٍ .  به زبان عربى پيدا و روشن گشاده ( آورد ) .\r\n196 -  وَ إِنَّهُ لَفِي زُبُرِ الْأَوَّلِينَ .  و اين احكام قرآن در كتابهاى پيمبران پيشين است .\r\n197 -  أَ وَ لَمْ يَكُنْ لَهُمْ آيَةً أَنْ يَعْلَمَهُ عُلَماءُ بَنِي إِسْرائِيلَ .  آيا اين نشان روشن براى ( قريش نبود ) كه دانايان بنى اسرائيل محمّد را از تورات مىشناختند ؟\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n198 -  وَ لَوْ نَزَّلْناهُ عَلى بَعْضِ الْأَعْجَمِينَ .  اگر ما اين قرآن را به بعضى ناتازى زبان فرستاده بوديم ؟\r\n199 -  فَقَرَأَهُ عَلَيْهِمْ ما كانُوا بِهِ مُؤْمِنِينَ .  و آن كس ( به زبان غير عرب ) ( بر قريش ) خوانده بود آنان بدان ايمان نمىآوردند .\r\n200 -  كَذلِكَ سَلَكْناهُ فِي قُلُوبِ الْمُجْرِمِينَ .  اين‌چنين آن پيغام خويش در دلهاى كافران نهاديم !\r\n201 -  لا يُؤْمِنُونَ بِهِ حَتَّى يَرَوُا الْعَذابَ الْأَلِيمَ .  آنان ايمان نياورند تا آنكه عذاب دردناك را به بينند !\r\n202 -  فَيَأْتِيَهُمْ بَغْتَةً وَ هُمْ لا يَشْعُرُونَ .  پس ناگهان به ايشان آن عذاب آمد درحالىكه آنها نمىدانند و ناآگاهند .\r\n203 -  فَيَقُولُوا هَلْ نَحْنُ مُنْظَرُونَ .  پس گويند : آيا ما را هيچ درنگ ( مهلت ) دهند ؟\r\n204 -  أَ فَبِعَذابِنا يَسْتَعْجِلُونَ .  آيا آنها به عذاب از سوى ما شتاب دارند ؟\r\n205 -  أَ فَرَأَيْتَ إِنْ مَتَّعْناهُمْ سِنِينَ .  چه بينى اگر ما آنها را چندين سال برخوردار كرديم ؟\r\n206 -  ثُمَّ جاءَهُمْ ما كانُوا يُوعَدُونَ .  پس به ايشان رسيد آنچه ايشان را وعده داده بوديم .\r\n207 -  ما أَغْنى عَنْهُمْ ما كانُوا يُمَتَّعُونَ .  ( ليكن ) به كار ايشان نايد آنچه را كه برخوردار بودند !\r\n208 -  وَ ما أَهْلَكْنا مِنْ قَرْيَةٍ إِلَّا لَها مُنْذِرُونَ .  هيچ شهرى را ما خراب نكرديم مگر آنكه مردم آن شهر از پيش بيم داده شده بودند !\r\n209 -  ذِكْرى وَ ما كُنَّا ظالِمِينَ .  منظور ياد كردن و ياد دادن است و ما هرگز ستمكار نبوده‌ايم .\r\n210 -  وَ ما تَنَزَّلَتْ بِهِ الشَّياطِينُ .  و قرآن را ديوان فرود نياوردند .\r\n211 -  وَ ما يَنْبَغِي لَهُمْ وَ ما يَسْتَطِيعُونَ .  نه شايستهء آنها ( چنين كارى است ) و نه مىتوانند .\r\n212 -  إِنَّهُمْ عَنِ السَّمْعِ لَمَعْزُولُونَ .  آنان از شنيدن ( نيوشيدن ) آن سخنان بر كنار و دورند .\r\n213 -  فَلا تَدْعُ مَعَ اللَّهِ إِلهاً آخَرَ فَتَكُونَ مِنَ الْمُعَذَّبِينَ .  پس تو ( اى محمّد ) با خداى يگانه خداى ديگر مخوان كه از عذاب‌كردگان باشى !\r\n214 -  وَ أَنْذِرْ عَشِيرَتَكَ الْأَقْرَبِينَ .  و خاندان نزديكتر خويش را بيم ده و بترسان .\r\n215 -  وَ اخْفِضْ جَناحَكَ لِمَنِ اتَّبَعَكَ مِنَ الْمُؤْمِنِينَ .  و بر كسانى كه تو را پيروى كرده‌اند از مؤمنان فروتن و مهربان باش .\r\n216 -  فَإِنْ عَصَوْكَ فَقُلْ إِنِّي بَرِيءٌ مِمَّا تَعْمَلُونَ .  اگر تو را آن نافرمانى كردند و سركشيدند ، بس بگو : من از آنچه شما مىكنيد بىزارم .\r\n217 -  وَ تَوَكَّلْ عَلَى الْعَزِيزِ الرَّحِيمِ .  و توكّل كن و پشتى دار به آن خداوند توانا و مهربان .\r\n218 -  الَّذِي يَراكَ حِينَ تَقُومُ .  آن خدائى كه تو را مىبيند كه در نماز مىايستى .\r\n219 -  وَ تَقَلُّبَكَ فِي السَّاجِدِينَ .  و گشتن تو را در ركوع و سجود مىبيند .\r\n220 -  إِنَّهُ هُوَ السَّمِيعُ الْعَلِيمُ .  كه آن خدائى است شنوا و دانا .\r\n221 -  هَلْ أُنَبِّئُكُمْ عَلى مَنْ تَنَزَّلُ الشَّياطِينُ .  آيا شما را آگاه كنم كه ديوان به چه كسى فرود\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nمىآيند ؟ ( و گمراه مىكنند ) .\r\n222 -  تَنَزَّلُ عَلى كُلِّ أَفَّاكٍ أَثِيمٍ .  فرود مىآيند بر مردمان دروغ‌گو و گناهكار !\r\n223 -  يُلْقُونَ السَّمْعَ وَ أَكْثَرُهُمْ كاذِبُونَ .  آنان گوش فرا ديو دارند و بيشترشان دروغ مىگويند .\r\n224 -  وَ الشُّعَراءُ يَتَّبِعُهُمُ الْغاوُونَ .  و شاعران را بيراهان و ناپاكان پيروى مىكنند .\r\n225 -  أَ لَمْ تَرَ أَنَّهُمْ فِي كُلِّ وادٍ يَهِيمُونَ .  نمىبينى كه آنان در هر رودكده و هامونى به گمراهى مىروند ؟\r\n226 -  وَ أَنَّهُمْ يَقُولُونَ ما لا يَفْعَلُونَ .  و اينكه آنها مىگويند آنچه را كه خود انجام نمىدهند !\r\n227 -  إِلَّا الَّذِينَ آمَنُوا وَ عَمِلُوا الصَّالِحاتِ وَ ذَكَرُوا اللَّهَ كَثِيراً وَ انْتَصَرُوا مِنْ بَعْدِ ما ظُلِمُوا وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ .  مگر آنان كه كارهاى نيك كردند و خدا را بسيار ياد مىكنند و مشركان را به زيان كشيدند پس از آنكه ستم زياد از آنها كشيدند . آرى آنان به زودى خواهند دانست كه كسانى كه ستم كردند با كدام گشتگان گردند و به كدام روز افتند ؟ و چه پاداش بينند ؟\r\n\r\nتفسير ادبى و عرفانى\r\n\r\nسوره 26 آيه 192\r\n192 -  وَ إِنَّهُ لَتَنْزِيلُ رَبِّ الْعالَمِينَ .  آيه . ( اى محمّد ) اين قرآن كه كافران از پذيرفتن آن روى گردان شدند و گفتند افسانهء پيشينيان است ، نه چنان است كه ايشان گفتند . به جلال عزّت ما و به عظمت و كبرياء ما كه اين قرآن كلام ما است ، صفت و علم ما است ، و فرستاده از نزد ما است .\r\nخداوند به عزّت و جلال خود سوگند ياد مىكند و مىفرمايد : كه اين قرآن كلام من است و هرچند كافر ملحد مرا به سوگند باور ندارد و مؤمن موحّد بىسوگند باور دارد ، اما سوگند من براى تأييد و تأكيد و تمهيد و تعريف و تشريف است ، تا دوست مىشنود مىنازد ، و دشمن مىشنود به دل مىگدازد . ( اى محمّد ) اگر سادات عرب و كفّار قريش از تو اعراض مىكنند غم مخور ما هزاران هزار دوست داريم ، در پردهء غيب جانهاشان را به عشق تو مىپروريم ، كس باشد كه پس از پانصد سال « 1 » در وجود آيد كه عشق تو راحت جان او باشد و دوستى تو اصل ايمان او بود !\r\nكيفيّت تنزيل قرآن : خداوند براى تشريف امّت و تعظيم قرآن ، آن را مانند تورات به يك نسق و به يك نوبت نفرستاد بلكه آن را سوره سوره و آيه‌آيه در مدت بيست سال فروفرستاد ، بدين نسق كه بعضى احكام آن عام و بعضى خاص ، بعضى به نظمى ظاهر فرستاد ، و بعضى به نصّ قاطع ، بعضى مجمل و بعضى مفصّل ، بعضى مطلق و بعضى مقيّد ، بعضى محكم و بعضى متشابه ! كه اگر همه متشابه بودى كس را در جهان به علم تنزيل واقف نبودى ! اگر همه ظاهر بودى ، كس را رتبت تعليم نبودى ! اگر همه متشابه بود ، خاص با عام در نادانى برابر بودى ، و اگر همه ظاهر بودى ، عام و خاص در دانائى متساوى بودى ! و راه تفضيل بر خلق بسته شدى ، چه خاص را با عام برابر كردن\r\n\r\n\r\n","description":"","footnote":"\r\n( 1 ) ملاحظه كنيد در اين حديث و پيش‌گوئى درست كه در قرن پنجم و ششم هجرى ( يعنى پس از 500 سال چه كسانى از قبيل شيخ انصارى ، ابو سعيد ابو الخير و شيخ عطار و امام ميبدى ، امام فخر رازى و مانند آنها به وجود آمدند كه سرتاپا وجودشان عشق و دوستى خدا و رسول بوده .\r\n","page_name":" 164 ","page_number":164},
  {"content":"\r\n\r\nمقتضى رحمت نيست و عام با خاص متساوى داشتن در حكمت روا نيست ، بلكه مقتضاى رحمت و حكمت آنست كه هركس را بر وفق و سزاى او شربتى دهند و بر وفق حسن سعى و كوشش او راه رسيدن او را به مقصود آسان كنند !\r\n\r\nسوره 26 آيه 193\r\n193 -  نَزَلَ بِهِ الرُّوحُ الْأَمِينُ .  آيه . جبرئيل ، پيك حضرت ، بريد رحمت ، پيغام رسان حق ، چون پيغام گزاردى ، گاه به صورت فرشته بودى و گاه به صورت بشر ! اگر وحى و پيغام ، بيان احكام شرع و ذكر حلال و حرام بودى ، به صورت بشر آمدى ! و ذكر قلب در ميان نبودى ، باز چون وحى پاك و حديث محبّت و عشق و اسرار و رموز عارفان بودى ، يا ذكر دل دلارام بودى ! جبرئيل به صورت فرشته روحانى و لطيف درآمدى ! تا به دل رسول خدا پيوستى و اطلاع اغيار در آن نبودى !\r\nلطيفه : بدانكه دل را حالها است ! و مقامها ! اول مكاشفه پس از آن مشاهده پس از آن معاينه ! پس از آن استيلاى نزديكى و تقرّب بر دل ! پس از همه استهلاك در نزديكى ! - پس تا در مكاشفه و مشاهده است ، جبرئيل در ميان گنجد ، ليكن چون به معاينه و استيلاى قرب رسيد جبرئيل و ديگرى در نگنجد ! كه گفته‌اند :\r\n جبرئيل آنجا گرت زحمت كند خونش بريز * خون بهاى جبرئيل از گنج رحمت بازده ! \r\n\r\nسوره 26 آيه 214\r\n214 -  وَ أَنْذِرْ عَشِيرَتَكَ الْأَقْرَبِينَ .  آيه . ( اى محمّد ) چون بر سر كوى وعيد و تهديد باشى و خلق را انذار كنى ، نخست خويشان و نزديكان خود را بيم نماى و ايشان را گوى كه اگر در دين با ما موافق نباشيد قرابت و نسبت من شما را سودى ندهد ، كار ايمان و معرفت دارد نه خويشاوندى و قرابت ! چنان كه پسر نوح كه با بدان بنشست خاندان نبوّت را گم كرد ! و پدر ابراهيم چون در دين با او موافق نبود ، نبوّت وى به كار او نيامد ! چنان كه خويشان رسول چون به دشمنى او ميان بستند و زبان به طعن گشودند اين آيه آمد :\r\n\r\nسوره 26 آيه 216\r\n216 -  فَإِنْ عَصَوْكَ فَقُلْ إِنِّي بَرِيءٌ مِمَّا تَعْمَلُونَ .  ( اى محمّد ) اگر آنها بر تو عصيان آرند ، و از پذيرفتن حق سركشى كنند ، تو نيز دل در ايشان مبند و بگو از گفتار و كردار شما بيزارم .\r\n( اى محمّد ) نهاد آنان نه از آن طينت است كه نقش نگين تو پذيرد و آنها به پروانهء كوته‌نظر مانند كه گرد شمع شب افروز خويشتن سوز ، مىگردد و از وصال نور او غرور سرور در سر كرده ! مىپندارد كه در كار نيك فرجام است ، ولى از خطر آنگاه آگاه شود كه ذرّه‌اى از شرار شعاع شمع به نهاد او راه يابد و يك سر تباه و نابود گشته و فداى هوس باطل گردد !\r\nاين بيگانگان و از حق بازماندگان هم ، آنگاه عاقبت كار خويش بينند و فرجام كار بر آنان روشن شود كه :\r\n202 -  فَيَأْتِيَهُمْ بَغْتَةً وَ هُمْ لا يَشْعُرُونَ .  آيه . اين است خطاب به محمّد درباره كافران و بيگانگان ، اما خطاب به او در حق دوستان و اولياء حق اين است كه :\r\n215 -  وَ اخْفِضْ جَناحَكَ لِمَنِ اتَّبَعَكَ مِنَ الْمُؤْمِنِينَ .  ( اى محمّد ) بال رحمت و رأفت بگستران و اين دوستان و درويشان كه بر پى تو راست رفتند ، و جان و دل خويش را به مهر و دوستى تو بپروردند ، ايشان را در پناه خويش گير و چشم از ايشان برمگردان كه من كه خداوندم در دل ايشان مىنگرم . !\r\n\r\nسوره 26 آيه 217\r\n217 -  وَ تَوَكَّلْ عَلَى الْعَزِيزِ الرَّحِيمِ .  آيه . ( اى محمّد ) ، اى درّ يتيم ، ما تو را از ته درياى ژرف قدرت بيرون آورديم و بر جهانيان جلوه‌گر ساختيم ، تا همه عالم از جمال تو رنگى گيرد ، همه را بهر تو آفريديم و تو را بهر خود\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nآفريديم ، بما توكّل كن و پشت به ما باز كن و به يك‌باره خود را به ما سپار .\r\n( اى محمّد ) آدم هنوز ميان نوازش و سياست بود كه ما رقم لطف بر دل تو كشيديم و از دست كرم و جام فضل ، به تو شراب رضا چشانيديم ، ميان خود و تو پرده برداشتيم و خويشتن را با جان تو نموديم !\r\n\r\nسوره 26 آيه 218\r\n218 -  الَّذِي يَراكَ حِينَ تَقُومُ .  آيه . ما پيوسته ديده‌ور دوستان خويشيم ، يك لحظه از ما در پرده نباشند و اگر محجوب شوند زنده نمانند !\r\nپير طريقت گفت : اى جوان مردان ، چنين دانيد كه تن به خدمت حق زنده ! و دل به نظر او زنده ، تن كه نه به خدمت او زنده ، بطّال و بيكاره است و دل كه نه به نظر او زنده ، مردار است ، و جان كه نه به مهر او زنده ، به مرگ گرفتار است !\r\n دل كيست كه گوهرى فشاند بىتو * يا تن كه بود كه ملك راند بىتو ! \r\n و الله كه خرد راه نداند بىتو * جان زهره ندارد كه بماند بىتو ! \r\n\r\nسورهء - 27 - نمل - ( مكى ) 93 آيه\r\n\r\nتفسير لفظى [ آيات 1 الى 14 
  ]\r\n بِسْمِ اللَّهِ الرَّحْمنِ الرَّحِيمِ  - بنام خداوند بخشندهء مهربان .\r\n1 -   طس ، تِلْكَ آياتُ الْقُرْآنِ وَ كِتابٍ مُبِينٍ .   اين است آيتهاى قرآن و كتاب روشن و هويدا .\r\n2 -  هُدىً وَ بُشْرى لِلْمُؤْمِنِينَ .  راهنمونى و بشارت براى ايمان‌آورندگان است .\r\n3 -  الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ بِالْآخِرَةِ هُمْ يُوقِنُونَ .  آن كسانى كه نماز به‌پاى مىدارند ، و زكات تن و مال را مىدهند و به روز رستاخيز يقين دارند .\r\n4 -  إِنَّ الَّذِينَ لا يُؤْمِنُونَ بِالْآخِرَةِ زَيَّنَّا لَهُمْ أَعْمالَهُمْ فَهُمْ يَعْمَهُونَ .  همانا ، كسانى كه ايمان به آخرت ندارند ، كارهاى آنان را برايشان برآراستيم ! پس آنها بىسامان و سرگردان در گمراهى مىزيند !\r\n5 -  أُوْلئِكَ الَّذِينَ لَهُمْ سُوءُ الْعَذابِ وَ هُمْ فِي الْآخِرَةِ هُمُ الْأَخْسَرُونَ .  آنان كسانى هستند كه عذاب بد برايشان است و آنها در روز رستاخيز زيان‌كارترانند .\r\n6 -  وَ إِنَّكَ لَتُلَقَّى الْقُرْآنَ مِنْ لَدُنْ حَكِيمٍ عَلِيمٍ .  و تو را ( اى محمّد ) قرآن در دل و زبان از سوى خداوند راست دانش و دانا مىدهند !\r\n7 -  إِذْ قالَ مُوسى لِأَهْلِهِ إِنِّي آنَسْتُ ناراً سَآتِيكُمْ مِنْها بِخَبَرٍ أَوْ آتِيكُمْ بِشِهابٍ قَبَسٍ لَعَلَّكُمْ تَصْطَلُونَ .  ياد كن ( اى محمّد ) هنگامى كه موسى به زن خود ( صفورا ) گفت من از دور آتشى ديدم مىروم تا شما را از آن آتش خبر آورم و شما را از آن آتش افروخته پاره‌اى آورم تا شايد شما گرم شويد .\r\n8 -  فَلَمَّا جاءَها نُودِيَ أَنْ بُورِكَ مَنْ فِي النَّارِ وَ مَنْ حَوْلَها وَ سُبْحانَ اللَّهِ رَبِّ الْعالَمِينَ . \r\nپس همين‌كه موسى به نزديك آتش رسيد ، او را آواز دادند كه براى كسى كه در آتش است و براى كسانى كه گرداگرد آن هستند بركت است ! و پاك و منزّه است پروردگار جهانيان .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n9 -  يا مُوسى إِنَّهُ أَنَا اللَّهُ الْعَزِيزُ الْحَكِيمُ .  فرمود : اى موسى ، آنچه هست آن منم ، خداى توانا و دانا .\r\n10 -  وَ أَلْقِ عَصاكَ فَلَمَّا رَآها تَهْتَزُّ كَأَنَّها جَانٌّ وَلَّى مُدْبِراً وَ لَمْ يُعَقِّبْ يا مُوسى لا تَخَفْ  اى موسى ، عصاى خود را بيفكن ! چون عصا را افكند ديد مانند مار مىلرزد و مىجنبد ! موسى به عقب برگشت ( از ترس ) و بازپس نيامد ( و عقب ننگريست ) ندا آمد : اى موسى ، نترس !  إِنِّي لا يَخافُ لَدَيَّ الْمُرْسَلُونَ . \r\nمن آنم كه فرستادگان به نزديك من نبايد بترسند !\r\n11 -  إِلَّا مَنْ ظَلَمَ ثُمَّ بَدَّلَ حُسْناً بَعْدَ سُوءٍ فَإِنِّي غَفُورٌ رَحِيمٌ .  مگر كسى كه گناه كند ( مانند موسى كه آدم كشت ! ) پس از آن بدى را به نيكى بدل كند كه در آن صورت من او را آمرزنده و مهربانم .\r\n12 -  وَ أَدْخِلْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ فِي تِسْعِ آياتٍ إِلى فِرْعَوْنَ وَ قَوْمِهِ إِنَّهُمْ كانُوا قَوْماً فاسِقِينَ .  دست خود را در جيب ( زيربغل ) كن تا سپيد بىپيسى بيرون آيد ! ( برو ) با نه نشان و آيت بسوى فرعون و كسان او كه آنان مردمى فاسق و از اطاعت بيرون هستند .\r\n13 -  فَلَمَّا جاءَتْهُمْ آياتُنا مُبْصِرَةً قالُوا هذا سِحْرٌ مُبِينٌ .  پس چون نشانهاى ما به ايشان روشن و آشكار آمد ، آنان گفتند : اين سحر و جادوى هويداست !\r\n14 -  وَ جَحَدُوا بِها وَ اسْتَيْقَنَتْها أَنْفُسُهُمْ ظُلْماً وَ عُلُوًّا فَانْظُرْ كَيْفَ كانَ عاقِبَةُ الْمُفْسِدِينَ  آنان منكر آيات شدند درحالىكه دلهاشان آنها را درست و يقين مىدانست و از روى ستمگرى و برترى چنين بودند ! پس تو ( اى محمّد ) بنگر به عاقبت و فرجام تباه‌كاران و مفسدان !\r\n\r\nتفسير ادبى و عرفانى\r\n\r\nسوره 27 آيه 0\r\n بِسْمِ اللَّهِ .  اللّه نام خداونديست كه آيات او دلائل توحيد است و رايات او نشانهاى تفريد ، و اشارات او شواهد شريعت است و بشارات او علامات حقيقت ! مصنوعات نشان قدرت او است و مخلوقات بيان حكمت او ! موجودات بر وجود او برهان ، بدون زيادت و نقصان ! هرچه در وهم تو آيد كه وى آنست ! نه آنست ، بلكه خالق آنست !\r\n\r\nسوره 27 آيه 1\r\n1 -   طس .   طاء اشاره به طهارت قدس خداوند و سين اشاره به سناى عزّ و جلال او است و خداوند به طهارت قدس خود و به سناى عزّت و جلال خود سوگند ياد مىكند كه هركس به من اميد رحمت دارد نوميدش نكنم ، و هركس به من طمع مغفرت دارد ردّش نكنم ، هرچه بنده را اميد است ، فضل من برتر از آنست و هرچه از بنده تقصير است بىنيازى من برابر آنست .\r\nپير طريقت گفت : اى جوان‌مرد ، بدان كه كار خدا را بنا بر بىنيازى است و تقصير بنده بنا بر ضعف و بيچارگى است ! او ضعيفان و بيچارگان را دوست دارد .\r\nدر خبر است كه موسى از خداوند پرسيد از ميان آفريدگان ، دوست تو كيست تا منهم او را دوست بدارم ، ندا رسيد اى موسى ، هر درويش شكسته و كوفته و زير بار حكم ما فرسوده ، دوست من است و مؤمنان آنان را عزيز شمرند ، چه كه ايشان برداشتگان لطفند و بركشيدگان فضل ! و چون روز قيامت شود از جانب خداوند ندا رسد كه كجايند كسانى كه در دنيا درويشان را به ديدهء شفقت و محبّت نگريستند ؟ و به ايشان احسان كردند ، برويد در بهشت\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nامن‌وامان ، ايمن و شاد ، از ترس و اندوه آزاد !\r\n\r\nسوره 27 آيه 2\r\n2 -  هُدىً وَ بُشْرى لِلْمُؤْمِنِينَ .  اين قرآن ، منشور نبوّت است و حجّت رسالت ، و معجزهء دعوت ، نامهء آسمانى ، كلام ربّانى ، رهنمون مؤمنان ، و بشارت دوستان به نعيم جاودان است و دليل و حجّت اهل ايمان ! و امان اهل تقوى و مستند اهل فتوى است .\r\n\r\nسوره 27 آيه 3\r\n3 -  الَّذِينَ يُقِيمُونَ الصَّلاةَ وَ يُؤْتُونَ الزَّكاةَ .  آيه . آن كسانى كه نماز را بر پا مىدارند و زكات را مىپردازند و در حق مؤمنان بهترين نوع رفتار و حقوق آنان را ادا مىكنند و نسبت به ضعيفان و بيچارگان به بهترين وجه عمل مىكنند .\r\n\r\nسوره 27 آيه 7\r\n7 -  إِذْ قالَ مُوسى لِأَهْلِهِ .  آيه . آن شب كه موسى در بيابان به حيرت افتاد ، از مدين برفت و روى به مصر نهاد تا مادر و دو خواهر خويش زن قارون و زن يوشع را از آنجا بياورد ! ولى بيم فرعون پيوسته در دل او بود ، تا همى ناگاه در آن بيابان راه را گم كرد و شب بسيار تاريك مىبود و راهى بسيار باريك و در آن شب ديجور ( تاريك ) موسى سخت رنجور ! ميان باد و باران و سرماى بىكران ، و برق درخشان و رعد غرّان و زن وى از درد زه نالان ! خواست تا آتشى افروزد ، آتش‌زنه برداشت و بسيار بزد ولى جرقّه بيرون نداد !\r\nموسى از سر خشم و تندى ، سنگ و آتش‌زنه را هر دو بر زمين زد ، خداوند آن دو را با او به سخن درآورد و گفتند : اى موسى صفرا مكن و خشم مگير كه ما در امر پادشاهيم ، باطن ما پر از آتش است اما فرمان نيست كه يك ذرّه بيرون دهم و فرمان رسيد كه آتش در معدن خود بماند ! كه ما امشب دوستى را به آتش به خود راه خواهيم داد و نوازشى بر وى خواهيم نهاد !\r\n . . . إِنِّي آنَسْتُ ناراً .  آيه . شگفتا : آتشى كه خداوند در سنگ سخت آفريد ، موسى نتوانست آن را بيرون آرد ! پس نورى كه در دل عارف نهاد چگونه شيطان لعين مىتواند آن را در وسوسه خود بيرون كند !\r\nذكر آتش در قرآن ، خداوند در قرآن شش گونه آتش ياد كرده : - 1 - آتش سود و منفعت  أَ فَرَأَيْتُمُ النَّارَ الَّتِي تُورُونَ  آيا آتشى ديديد كه از سنگ بيرون آورديد ؟ - 2 - آتش يارى و معونت  انْفُخُوا حَتَّى إِذا جَعَلَهُ ناراً  در آن بدميد تا آتش گيرد ، - 3 - آتش خوارى و مذلّت  خَلَقْتَنِي مِنْ نارٍ وَ خَلَقْتَهُ مِنْ طِينٍ . *  ابليس گفت مرا از آتش آفريدى و آدم را از خاك ، - 4 - آتش كفر و عقوبت  النَّارُ وَعَدَهَا اللَّهُ الَّذِينَ كَفَرُوا  - آتشى كه خداوند به كافران وعده داده ! - 5 - آتش سلامت و كرامت  يا نارُ كُونِي بَرْداً وَ سَلاماً عَلى إِبْراهِيمَ .  اى آتش بر ابراهيم سرد و سلامتى باش ! - 6 - آتش معرفت و هدايت  إِنِّي آنَسْتُ ناراً  موسى گفت : آتشى يافتم .\r\nلطيفه : عامه مردم از آتش سود بردند . ذو القرنين از آتش نظام و امنيت ولايت برقرار كرد ، ابليس از آتش مذلّت لعنت يافت ، كافر از آتش عقوبت مزيد عذاب يافت ، ابراهيم از آتش كرامت و سلامت يافت و موسى از آتش معرفت و هدايت بدست آورد !\r\n\r\nتفسير لفظى [ آيات 15 الى 19 
  ]\r\n15 -  وَ لَقَدْ آتَيْنا داوُدَ وَ سُلَيْمانَ عِلْماً وَ قالا الْحَمْدُ لِلَّهِ الَّذِي فَضَّلَنا عَلى كَثِيرٍ مِنْ \r\n\r\n","description":"","footnote":"","page_name":" 168 ","page_number":168},
  {"content":"\r\n\r\n عِبادِهِ الْمُؤْمِنِينَ .  ما به داود و سليمان علم پيغمبرى و دانش دين داديم و آنان گفتند سپاس و ستايش پاك و نيكو ويژهء خداوندى است كه ما را بر بيشتر بندگان مؤمن خويش ( آن روز ) برترى داد .\r\n16 -  وَ وَرِثَ سُلَيْمانُ داوُدَ وَ قالَ يا أَيُّهَا النَّاسُ عُلِّمْنا مَنْطِقَ الطَّيْرِ وَ أُوتِينا مِنْ كُلِّ شَيْءٍ إِنَّ هذا لَهُوَ الْفَضْلُ الْمُبِينُ .  سليمان پادشاهى و پيغمبرى را از داود ميراث برد ، و گفت : اى مردم به ما سخن پرندگان آموختند و از هر چيزى به ما ( بهره‌اى ) بدادند و اين افزونى نيكوئى است از خداوند بما .\r\n17 -  وَ حُشِرَ لِسُلَيْمانَ جُنُودُهُ مِنَ الْجِنِّ وَ الْإِنْسِ وَ الطَّيْرِ فَهُمْ يُوزَعُونَ .  باهم آوردند و بينگيختند براى سليمان ، سپاه‌ها و لشكريانش از پريان و آدميان و مرغان ، پس آنان همه فرمان‌بردار او هستند و از تمرّد خوددارى دارند .\r\n18 -  حَتَّى إِذا أَتَوْا عَلى وادِ النَّمْلِ قالَتْ نَمْلَةٌ يا أَيُّهَا النَّمْلُ ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَ جُنُودُهُ وَ هُمْ لا يَشْعُرُونَ .  تا هنگامى كه همگى به رودكدهء مورچگان آمدند ، سالار مورچه‌ها گفت : اى مورچگان ، به جايگاه‌هاى خويش دررويد تا شما را سپاه سليمان نشكنند و خرد نكنند ! درحالىكه آنان آگاه نيستند ( كه آنان چنين كارى نخواهند كرد ) !\r\n19 -  فَتَبَسَّمَ ضاحِكاً مِنْ قَوْلِها وَ قالَ رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَ عَلى والِدَيَّ وَ أَنْ أَعْمَلَ صالِحاً تَرْضاهُ وَ أَدْخِلْنِي بِرَحْمَتِكَ فِي عِبادِكَ الصَّالِحِينَ . \r\nپس سليمان از سخن آن مورچه بخنديد و گفت پروردگارا ، به من الهام كن و مرا موفّق بدار تا نعمتى را كه به من و به پدر و مادرم مرحمت فرمودى سپاس‌گزارم و اينكه كارى كنم كه آن را بپسندى و مرا به رحمت خود در ميان بندگان شايستهء خويش درآر .\r\n\r\nتفسير ادبى و عرفانى\r\n\r\nسوره 27 آيه 15\r\n15 -  وَ لَقَدْ آتَيْنا داوُدَ وَ سُلَيْمانَ عِلْماً .  آيه . خداوند بر داود و سليمان منّت نهاد و فرمود : ما ايشان را علم دين داديم ، و دين شامل اسلام و ايمان و سنّت و جماعت و اداء طاعت و عبادت و ترك كفر و معصيت است .\r\nاين است دين فرشتگان كه خداى را به آن همىپرستند و طاعت همىآرند ! و اين است دين پيمبران از آدم تا محمّد كه همگى امّت خود را به اين دين دعوت كردند ، و اين دين بر اهل سعادت ظاهر و مكشوف و بر اهل شقاوت پوشيده و پنهان است ! كه خداوند ديدهء دين‌شناسى جز به اهل بصيرت ندهد ، و جز اهل بصر دين نشناسند !\r\nو بايد دانست كه مجموع بناى اين دين بر دو چيز است : استماع و اتّباع . استماع آنست كه وحى و تنزيل از مصطفى را بپذيرد و بشنود و قبول كند . اتّباع آنست كه به زبان اهل معرفت و ذوق صاحبان ارادت پيروى از وحى و تنزيل كند ، و بداند كه مقصود از اين علم ، فهم دين است و علم فهم دين ، علم حقيقت است .\r\nجنيد را پرسيدند علم حقيقت چيست ؟ گفت علمى است لدنّى و ربّانى كه صفت از آن رفته و حقيقت مانده ! و حال عارف همين است كه صفت از او رفته و حقيقت بمانده و عامهء مردم در آن مقامند كه ايشان را صفت پيدا شده و حقيقت از آنان روى پوشيده و خواص را صفات نيست گشته ولى حقيقت بمانده ! چه نيكوسخنى آن جوان مرد گفته :\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n نيست عشق لايزالى را در آن دل هيچ كار * كو هنوز اندر صفات خويش مانده است استوار \r\nلطيفه : درجهء اول علم ، علم حقيقت است و پس از آن عين حقيقت است و سپس حق حقيقت است ! علم حقيقت عبارت از معرفت حق است ، و عين حقيقت عبارت از وجود است ، و حقّ حقيقت عبارت از فنا است ! معرفت ، شناخت است ، و وجود يافت است ، و از شناخت تا يافت هزار وادى در پيش است !\r\nجنيد گفت : طايفهء از عارفان كه يافت مىجويند ، به شناخت فرونمىآيند ، اى بيچاره تو را يافت او چون بود ؟ كه در شناخت او عاجزى ؟ از او پرسيدند كه يافت او چون بود ؟ جنيد از جا برخاست و جواب نداد ! يعنى كه جواب به دل دهند نه به زبان ، او كه دارد خود داند !\r\nپير طريقت گفت : از يافت خدا نور ايمان آيد ، نه به نور ايمان يافت خدا آيد ! آن كس كه به نور ايمان خداى جويد ، همچنان است كه به نور ستاره ، خورشيد جويد ! خداوند به قدرت خود قائم ، در عزّت خود قيّوم ، و به عزّت خود بعيد ، و به لطف خود قريب ، كبرياء او عزيز ، شأن او عظيم ، احديّت او جليل ، و صمديّت او قدّيس است .\r\n\r\nسوره 27 آيه 17\r\n17 -  وَ حُشِرَ لِسُلَيْمانَ جُنُودُهُ .  آيه . در خبر است كه سليمان با سپاهش بر مركب باد همىرفت ، مردى را ديد كه به كشاورزى مشغول و به سليمان و سپاه او از پريان و آدميان و مرغان نگريست و در شگفت شد و گفت پادشاهى بزرگى به سليمان داده شده ! - باد اين سخن را به گوش سليمان رسانيد ، همان‌دم سليمان از مركب باد نزد آن مرد آمد و گفت : سخن تو شنيدم و آمدم به تو بگويم كه يك سپاسگزارى كه خداوند قبول كند از مرد مؤمن ، به مراتب از ملك و مملكت آل داود بهتر و بالاتر است ! آن مرد گفت : خداوند تو را از همّ و غمّ دور كند كه مرا از همّ و غمّ رهائى دادى !\r\nحكايتى ديگر از سليمان و زارع نقل شده كه داراى لطف بسيار است : نوشته‌اند : سليمان كه با لشكريان خود بر مركب باد مىگذشت ، كشاورزى را ديد كه با بيل كار مىكند و هيچ به حشمت سليمان و سپاه او نمىنگرد ! سليمان در شگفت شد و گفت ما از هرجا گذشتيم كس نبود كه ما را و حشمت ما را نظاره نكند و پيش خود گفت اين مرد يا خيلى زيرك و دانا و عارف است ، يا بسيار نادان و جاهل است ، پس فرمان ايست داد ، سليمان فرود آمد و گفت : اى جوان‌مرد ، جهانيان را شكوه و هيبت ما در دل است و از سياست ما ترسند ! و چون ملك ما را بينند در شگفت اندر شوند ! و تو هيچ بما ننگرى و تعجب نكنى ؟ و اين نوعى استخفاف و بىاعتنائى است كه همىكنى ! آن مرد گفت : حاشا و كلّا كه چنان كنم ، چگونه در مملكت تو استخفافى از دل كسى گذر كند ! لكن اى سليمان ، من در نظارهء جلال حق و قدرت او چنان مستغرق هستم كه نيروى نظارهء ديگران ندارم ! اى سليمان عمر من اين يك نفس است كه مىگذرد اگر به نظاره خلق آن را ضايع كنم ، آنگاه عمر من بر من تاوان بود !\r\nسليمان گفت : اكنون حاجتى از من بخواه اگر حاجتى در دل دارى ؟ گفت : آرى حاجتى در دل دارم و دير است كه من در آرزوى آن حاجتم و آن اين است كه مرا از دوزخ رها كن سليمان گفت : اين نه كار من است كه كار آفريدگار عالم است ! گفت : پس تو هم چون من عاجزى و از عاجز حاجت خواستن به چه روى بود ؟ سليمان دانست كه مرد هشيار و بيدار است پس او را گفت : مرا پندى ده ! گفت : اى سليمان در ولايت حاضر منگر بلكه در عاقبت\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nبنگر ! - اى سليمان چشم نگاه دار تا نبينى ! كه هرچه چشم نبيند دل نخواهد ! و باطل مشنو كه باطل نور دل ببرد !\r\n\r\nسوره 27 آيه 18\r\n18 -  حَتَّى إِذا أَتَوْا عَلى وادِ النَّمْلِ .  آيه . چون سليمان به وادى نمل رسيد ، باد سخن مورچه را از مسافت دور به گوش وى رسانيد كه گفت : اى مورچگان به جاهاى خود درآئيد . سليمان را سخن پادشاه مورچگان و حسن سياست وى بر رعيت خوش آمد ، آنگاه فرمان داد تا پادشاه موران را بياوردند ، او را ديد مانند زاهدان جامهء سياه پوشيده و بسان چاكران كمر به ميان بسته ، پرسيد كه آن سخن : ( تا سپاه سليمان شما را پاى مال نكند ) از كجا گفتى ؟ و خرد كردن ما به شما كجا رسيده ؟ شما در بيابان و ما در هوا ! و نيز دانسته‌اى كه من پيغمبرم و با عصمت پيغمبران ، من هرگز عدل فرونگذارم و بر كسى ستم نكنم ! و لشكريان را نگذارم كه شما را بكوبند ! پادشاه موران گفت : من خود عدل تو دانسته و شناخته‌ام و عذر تو انگيخته‌ام كه گفتم  وَ هُمْ لا يَشْعُرُونَ  يعنى آنها نمىفهمند ، اما اينكه فرمودى كوبيدن شما در هوا به ما كه در زمين هستيم چون مىرسد ؟ منظور من كوبيدن دل بود ! ترسيدم كه ايشان نعمت و مملكت تو ببينند و آرزوى دنيا و نعمت آن كنند و از سر وقت و زهد خويش بيفتند ، و درويش را آن نيكوتر بود كه جاه و جلال توانگران نبيند ! تا از راه خويش منحرف نشود .\r\nآنگاه سليمان پرسيد تو را لشكر چند است ، گفت من پادشاه آنان هستم و چهل هزار سرهنگ دارم و زير دست هر سرهنگى چهل هزار ياور است و هر ياورى هزار مور دارد ! سليمان پرسيد : چرا ايشان را بيرون نياوردى و بر روى زمين نرويد ؟ گفت : اى سليمان ما را مملكت روى زمين مىدادند ، ولى نخواستم و زير زمين اختيار كرديم تا جز خدا كسى حال ما را نداند ! آنگاه گفت : اى سليمان ، از نعمتها كه خداوند به تو داده يكى را بگوى ، گفت : خداوند ، باد را مركب من ساخته ! پادشاه مور گفت : دانى اين چه معنى دارد ؟ يعنى كه هرچه در اين دنيا به تو داديم همه چون باد است ! كه درآيد و نپايد و برود ! !\r\n\r\nتفسير لفظى [ آيات 20 الى 37 
  ]\r\n20 -  وَ تَفَقَّدَ الطَّيْرَ فَقالَ ما لِيَ لا أَرَى الْهُدْهُدَ أَمْ كانَ مِنَ الْغائِبِينَ .  سليمان مرغ هدهد را باز جست و نيافت گفت چيست مرا كه هدهد را نمىبينم ! يا از ناديدگان شده ؟\r\n21 -  لَأُعَذِّبَنَّهُ عَذاباً شَدِيداً أَوْ لَأَذْبَحَنَّهُ أَوْ لَيَأْتِيَنِّي بِسُلْطانٍ مُبِينٍ .  هرآينه او را عذاب سختى خواهم كرد يا گلوى او را مىبرم ! يا عذرى آشكار بر من آورد ( اگر بىجهت غايب شده ) !\r\n22 -  فَمَكَثَ غَيْرَ بَعِيدٍ فَقالَ أَحَطْتُ بِما لَمْ تُحِطْ بِهِ وَ جِئْتُكَ مِنْ سَبَإٍ بِنَبَإٍ يَقِينٍ . \r\nپس هدهد درنگ كرد و نه دير پيدا گشت ، و گفت : چيزى بدانستم و ديدم و به آن رسيدم كه تو به آن نرسيدى ! و براى تو از سبا خبرى يقين آورده‌ام !\r\n23 -  إِنِّي وَجَدْتُ امْرَأَةً تَمْلِكُهُمْ وَ أُوتِيَتْ مِنْ كُلِّ شَيْءٍ وَ لَها عَرْشٌ عَظِيمٌ .  هدهد گفت : من زنى را در آنجا يافتم كه بر آنها پادشاهى مىكرد و او را آنچه در پادشاهى دربايست داده بودند و او را تختى بزرگوار است !\r\n24 -  وَجَدْتُها وَ قَوْمَها يَسْجُدُونَ لِلشَّمْسِ مِنْ دُونِ اللَّهِ وَ زَيَّنَ لَهُمُ الشَّيْطانُ أَعْمالَهُمْ فَصَدَّهُمْ عَنِ السَّبِيلِ فَهُمْ لا يَهْتَدُونَ .  او را و قوم او را يافتم كه سواى خدا آفتاب را مىپرستيدند و شيطان\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nكارهاى بد آنها بر آراسته بود و آنان را از راه راست برگردانده تا ايشان راه به راستى نيابند !\r\n25 -  أَلَّا يَسْجُدُوا لِلَّهِ الَّذِي يُخْرِجُ الْخَبْءَ فِي السَّماواتِ وَ الْأَرْضِ وَ يَعْلَمُ ما تُخْفُونَ وَ ما تُعْلِنُونَ .  ( آنها را از راه بيرون كرد ) تا خدائى را كه چيزهاى نهان از آسمانها و زمين بيرون مىآورد سجده نكنند ! آن‌چنان خدائى كه آنچه آنها پنهان يا آشكارا مىكنند مىداند .\r\n26 -  اللَّهُ لا إِلهَ إِلَّا هُوَ رَبُّ الْعَرْشِ الْعَظِيمِ .  او است خدائى يگانه كه نيست جز او خدائى و او است پروردگار عرش بزرگوار .\r\n27 -  قالَ سَنَنْظُرُ أَ صَدَقْتَ أَمْ كُنْتَ مِنَ الْكاذِبِينَ .  سليمان گفت آرى ، بنگريم و ببينيم آيا راست گفتى يا تو از دروغ زنانى ؟\r\n28 -  اذْهَبْ بِكِتابِي هذا فَأَلْقِهْ إِلَيْهِمْ ثُمَّ تَوَلَّ عَنْهُمْ فَانْظُرْ ما ذا يَرْجِعُونَ .  ( سليمان گفت ) اين نامه را ببر و بسوى آنان بينداز و آنگاه از ايشان بازگرد و بنگر تا چه پاسخ دهند ؟\r\n29 -  قالَتْ يا أَيُّهَا الْمَلَأُ إِنِّي أُلْقِيَ إِلَيَّ كِتابٌ كَرِيمٌ .  ( چون نامه به بلقيس ملكهء سبا رسيد ) گفت : اى مهينان و گروه ويژهء من ، نامه‌اى نيكو به من افكندند !\r\n30 -  إِنَّهُ مِنْ سُلَيْمانَ وَ إِنَّهُ بِسْمِ اللَّهِ الرَّحْمنِ الرَّحِيمِ .  آن نامه از سليمان است و نوشته است : بنام خداوند بخشندهء مهربان .\r\n31 -  أَلَّا تَعْلُوا عَلَيَّ وَ أْتُونِي مُسْلِمِينَ .  كه بر من گردن‌كشى مكنيد و گردن‌نهادگان و تسليم‌شدگان به من آئيد .\r\n32 -  قالَتْ يا أَيُّهَا الْمَلَأُ أَفْتُونِي فِي أَمْرِي ما كُنْتُ قاطِعَةً أَمْراً حَتَّى تَشْهَدُونِ .  بلقيس گفت : اى بزرگان قوم ، مرا در اين كار پاسخ دهيد ، من كارى نبريدم و بر سر نبردم مگر آنكه شما پيش من گواهى دهيد و من بىشما هرگز امرى نگذارم و نبرم .\r\n33 -  قالُوا نَحْنُ أُولُوا قُوَّةٍ وَ أُولُوا بَأْسٍ شَدِيدٍ وَ الْأَمْرُ إِلَيْكِ فَانْظُرِي ما ذا تَأْمُرِينَ . \r\nگفتند : ما خداوندان نيرو و زور و سلاح سخت هستيم ، كار و فرمان با تو است ، بنگر تا چه فرمائى ؟\r\n34 -  قالَتْ إِنَّ الْمُلُوكَ إِذا دَخَلُوا قَرْيَةً أَفْسَدُوها وَ جَعَلُوا أَعِزَّةَ أَهْلِها أَذِلَّةً وَ كَذلِكَ يَفْعَلُونَ .  بلقيس گفت : پادشاهان كه در شهرى روند آن را به زور تباه كنند و عزيزان آن را خوار گردانند و همچنان كنند ( كه او گفت ) .\r\n35 -  وَ إِنِّي مُرْسِلَةٌ إِلَيْهِمْ بِهَدِيَّةٍ فَناظِرَةٌ بِمَ يَرْجِعُ الْمُرْسَلُونَ .  بلقيس گفت : من هديه‌اى به ايشان فرستم و نگرم تا فرستادگان چه پاسخ آورند ؟\r\n36 -  فَلَمَّا جاءَ سُلَيْمانَ قالَ أَ تُمِدُّونَنِ بِمالٍ فَما آتانِيَ اللَّهُ خَيْرٌ مِمَّا آتاكُمْ بَلْ أَنْتُمْ بِهَدِيَّتِكُمْ تَفْرَحُونَ .  پس چون فرستادهء بلقيس به سليمان رسيد گفت : آيا در برابر سخن من مرا مزد از مال دنيا مىفرستيد ؟ درصورتىكه آنچه خداوند به من داده بهتر است از آنچه شما به من داديد . بلكه شما آنيد كه به هديه‌اى كه به من فرستاده‌ايد شاديد !\r\n37 -  ارْجِعْ إِلَيْهِمْ فَلَنَأْتِيَنَّهُمْ بِجُنُودٍ لا قِبَلَ لَهُمْ بِها وَ لَنُخْرِجَنَّهُمْ مِنْها أَذِلَّةً وَ هُمْ \r\n\r\n","description":"","footnote":"","page_name":" 172 ","page_number":172},
  {"content":"\r\n\r\n صاغِرُونَ .  سليمان به فرستادهء بلقيس گفت : بسوى آنان برگرد . هرآينه سپاهى به آنها آوريم كه تاب آن نياورند و آنان را خوار و نزار ازآنجا بيرون آوريم ، درحالىكه همه كم‌آورده و خوار و بىمقدارند !\r\n\r\nتفسير ادبى و عرفانى\r\n\r\nسوره 27 آيه 20\r\n20 -  وَ تَفَقَّدَ الطَّيْرَ فَقالَ ما لِيَ لا أَرَى الْهُدْهُدَ .  آيه . اين آيت دليل بر بيدارى و هشيارى سليمان در امر ملك‌دارى و پادشاهى است كه هيچ كارى و هيچ حالى از حال رعيت بر او پوشيده نمىماند ! تا چه رسد به غيبت مرغى كه كوچك‌ترين مرغان است ! و اين تنبّه و آگاهى است عظيم مر پادشاهان جهان در امر تيمار رعيت و شفقت بردن برايشان و باز جستن ضعيفان و رعايت حال آنان !\r\n\r\nسوره 27 آيه 21\r\n21 -  لَأُعَذِّبَنَّهُ عَذاباً شَدِيداً .  آيه . آورده‌اند كه چون هدهد باز آمد و عذر خويش بگفت سليمان گفت : آرى ، بنگريم كه اين عذرى كه مىآرى راست است يا دروغ ؟ اگر دروغ است تو را عذابى سخت كنم .\r\nنوشته‌اند : جبرئيل همان ساعت از درگاه عزّت آمد و گفت : اى سليمان تو مرغك ضعيف را تهديد مىكنى و چرا از مرغى ضعيف به عذرى بسنده نكنى ؟ چرا معاملت با بندگان را از ما نياموزى ؟ آن كافر بينى كه چون در كشتى نشيند و باد كژ آيد و كشتى در تلاطم امواج افتد ، كافران از غرق بترسند و بت را بيندازند و به زبان عذر دروغ آورند ، چون از دريا بيرون آيند و از غرق رهائى يابند ، ديگرباره بت‌پرستند و به كفر خويش بازگردند ! من به دروغ آنها ننگرم و عذرشان بپذيرم و به دروغ و خيانت آنها ننگرم تا چه رسد به مسلمانى اگر به گناه خويش از سر ايمان و راستى عذر آرد !\r\nگفته‌اند : چون هدهد باز آمد ترسان و لرزان ، فرا پيش سليمان شد ، و پروبال از هم باز كرد و در زمين از روى عجز و فروتنى همىكشيد ! سليمان او را تهديد كرد ، مرغ گفت : اى پيغمبر ياد كن آن ساعتى كه در عرصهء رستاخيز در آن انجمن تو را به حضور خداوند برند و از تو پرسش كنند ! اين سخن در سليمان تأثير كرد و سخن با لطف گردانيد و گفت : چه گوئى اگر پروبالت بكنم و تو را به آفتاب گرم افكنم ؟ گفت دانم كه چنين نكنى كه اين كار صيّادان است ! گفت : چه گوئى اگر گلويت را ببرم ؟ گفت دانم كه اين كار هم نكنى ! كه اين كار قصّابان است ! گفت : تو را با ناجنس در قفس كنم ! گفت : اين هم نكنى كه اين كار ناجوانمردان است ! سليمان گفت : اكنون تو بگو با تو چكنم ؟\r\nگفت : عفو كنى و درگذرى و دانم كه اين كار را كنى كه عفو و بخشش كار پيغمبران است .\r\n\r\nسوره 27 آيه 23\r\n23 -  إِنِّي وَجَدْتُ امْرَأَةً تَمْلِكُهُمْ .  آيه . هدهد چون حديث بلقيس با سليمان گفت كه آن مملكت آراسته و هرچه ملوك را بايد ، ساخته و پرداخته از خيل و حشم و عدّه و عدد و سياست و هيبت و حشمت و مال و نعمت ! سليمان آن همه بشنيد و در وى اثر نكرد و طمع در آن نبست ، باز چون هدهد حديث دين كرد كه آنان گروهى آفتاب‌پرستند ! سليمان از جا برخاست و متغيّر شد گفت كاغذ و دوات آوردند تا او را به دين خدا دعوت كند ، اين بود كه آن نامه را نوشت ، بزرگوار نامه‌اى كه ابتداى آن بنام خدا است و دل را انس و جان را پيغام و از دوست يادگار و بر جان عاشقان سلام و دل را فتح و جان را فتوح است ، معرفت را راه و حقيقت را درگاه است ! ترسيده را امان ، و اميدوار را ضمان ، و طالب را شرف و عارف را خلف است !\r\n نام تو شنيد بنده ، دل داد به تو ! * چون ديد رخ تو ، جان داد به تو ! \r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nتفسير لفظى [ آيات 38 الى 58 
  ]\r\n38 -  قالَ يا أَيُّهَا الْمَلَؤُا أَيُّكُمْ يَأْتِينِي بِعَرْشِها قَبْلَ أَنْ يَأْتُونِي مُسْلِمِينَ .  سليمان گفت كيست از شما كه تخت آن زن به من آرد ؟ پيش از آنكه آنان مسلمان پيش من آيند « 1 » .\r\n39 -  قالَ عِفْرِيتٌ مِنَ الْجِنِّ أَنَا آتِيكَ بِهِ قَبْلَ أَنْ تَقُومَ مِنْ مَقامِكَ وَ إِنِّي عَلَيْهِ لَقَوِيٌّ أَمِينٌ .  يكى از سركرده‌هاى دلير و خشن و زشت‌روى ( ستنبه ) جنّ گفت : من آن را به تو آرم پيش از آنكه از اين نشست برخيزى ! و من بر اين كار با نيرويم و سپردن را استوارم ( سليمان گفت : زودتر از آن خواهم ) .\r\n40 -  قالَ الَّذِي عِنْدَهُ عِلْمٌ مِنَ الْكِتابِ أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ  پس مردى كه نزد او دانشى از دانش خدائى بود گفت : من آن را آرم پيش از آنكه چشم تو در نگريستن از جاى با تو آيد ( پيش از يك چشم بهم زدن ! ) و از ديدن آن پردازد !  فَلَمَّا رَآهُ مُسْتَقِرًّا عِنْدَهُ قالَ هذا مِنْ فَضْلِ رَبِّي لِيَبْلُوَنِي أَ أَشْكُرُ أَمْ أَكْفُرُ وَ مَنْ شَكَرَ فَإِنَّما يَشْكُرُ لِنَفْسِهِ وَ مَنْ كَفَرَ فَإِنَّ رَبِّي غَنِيٌّ كَرِيمٌ .  پس چون تخت را ديد كه همان دم نزديك او آرميده ! گفت : اين از فزونى نعمت پروردگار ، من است كه سپاسگزارى كنم يا ناسپاسى آرم ! و هركه سپاس گزارد خود را سپاس گزارده و هركس ناسپاسى كند ، پروردگار من بىنياز و نيكوكار و فروگذار است .\r\n41 -  قالَ نَكِّرُوا لَها عَرْشَها نَنْظُرْ أَ تَهْتَدِي أَمْ تَكُونُ مِنَ الَّذِينَ لا يَهْتَدُونَ .  سليمان گفت : تخت بلقيس را ناشناس كنيد و تغيير دهيد تا ببينيم آيا تخت خود را بجاى آرد و بشناسد ؟ يا از كسانى باشد كه بجاى نيارند !\r\n42 -  فَلَمَّا جاءَتْ قِيلَ أَ هكَذا عَرْشُكِ قالَتْ كَأَنَّهُ هُوَ وَ أُوتِينَا الْعِلْمَ مِنْ قَبْلِها وَ كُنَّا مُسْلِمِينَ .  پس چون بلقيس آمد او را گفتند : آيا تخت تو چنين است ؟ گفت : چنانست كه گوئى همان است ! ( نه صريحا اقرار كرد نه انكار ! ) و ما را دانش دادند ( به دين و پيغمبرى ) پيش از آنكه او را دين دهند و ما مسلمان بوديم تا بوديم « 2 » .\r\n43 -  وَ صَدَّها ما كانَتْ تَعْبُدُ مِنْ دُونِ اللَّهِ إِنَّها كانَتْ مِنْ قَوْمٍ كافِرِينَ .  آفتاب‌پرستى او او را از مسلمانى بازداشت كه او از قوم كافران بود .\r\n44 -  قِيلَ لَهَا ادْخُلِي الصَّرْحَ فَلَمَّا رَأَتْهُ حَسِبَتْهُ لُجَّةً وَ كَشَفَتْ عَنْ ساقَيْها قالَ إِنَّهُ صَرْحٌ مُمَرَّدٌ مِنْ قَوارِيرَ .  به بلقيس گفتند داخل كوشك آبگينه شو ( و صورت ماهىها را زير شيشه‌ها قرار دادند\r\n\r\n\r\n","description":"","footnote":"\r\n( 1 ) نوشته‌اند چون رسول بلقيس از نزد سليمان برگشت و اوضاع و چگونگى را شرح داد بلقيس گفت اين كار آسمانى است و سليمان پيغمبر خدا است ! من با گروهى سپاهيان نزد او روم تا به دين او بگروم . سليمان چون از آمدن او مطلع شد تخت او را كه به سپاهيان سپرده بود خواست كه پيش از او بياورند ! كه پيش از آمدن بلقيس و مسلمان شدن او تخت او را بعنوان معجزهء سليمان ببينند ! چون بعد از اسلام آوردن تصرف در آن جائز نبود .\r\n( 2 ) برخى از مفسرين اين قسمت آخر را از سخنان بلقيس دانند كه گفت ما شناختيم و علم به درستى پيغمبرى تو از موضوع آمدن هدهد و فرستادگان ما و معجزهء احضار تخت فهميديم و مطيع و مسلمان و منقاد امر تو بوديم .\r\n","page_name":" 174 ","page_number":174},
  {"content":"\r\n\r\nبه‌طورىكه بلقيس وقتى خواست از جلو آن بگذرد و به تخت سليمان نزديك شود گمان كرد آبست ) ! پس جامه را بالا كشيد و ساق پاهاى او نمايان شد ( كه پريان گفته بودند ساقهاى او پر از مو است ) و سليمان چون چنان ديد گفت : اين كاخ ساخته‌شده از شيشه است و آب نيست !\r\nآورده‌اند كه پريان چون بلقيس را عازم رفتن نزد سليمان ديدند پيش خود گفتند كه اكنون همه چيز مسخّر سليمان است و اگر با بلقيس زناشوئى كند و فرزندى به وجود آيد چون مادر بلقيس هم از پريان بوده ! ما هميشه اسير و مسخّر آنها خواهيم بود ! بايد پيش سليمان از بىخردى او و زشتى پاى او صحبت كنيم تا منصرف شود ! - اين بود كه سليمان عقل او را به شناختن تخت خود و جواب را مطابق سؤال دادن امتحان كرد و زشتى ساق پاى او را از عبور از آب‌نماى شيشه‌اى آزمود ! و چون خردمندى او بر سليمان معلوم شد ، موهاى پاى او را هم با اختراع نوره رفع نمود !  قالَتْ رَبِّ إِنِّي ظَلَمْتُ نَفْسِي وَ أَسْلَمْتُ مَعَ سُلَيْمانَ لِلَّهِ رَبِّ الْعالَمِينَ .  بلقيس گفت : پروردگارا ، من بر خويشتن ستم كردم و با سليمان به خداى پروردگار جهانيان ايمان و اسلام آوردم ( و گردن نهادم ) .\r\n45 -  وَ لَقَدْ أَرْسَلْنا إِلى ثَمُودَ أَخاهُمْ صالِحاً أَنِ اعْبُدُوا اللَّهَ فَإِذا هُمْ فَرِيقانِ يَخْتَصِمُونَ . \r\nبه قوم ثمود ، صالح برادرشان را فرستاديم كه خداى يگانه را بپرستيد ، در آن وقت آنان دو گروه شدند ( كه در كار صالح ) با يكدگر در جنگ و خصومت شدند .\r\n46 -  قالَ يا قَوْمِ لِمَ تَسْتَعْجِلُونَ بِالسَّيِّئَةِ قَبْلَ الْحَسَنَةِ لَوْ لا تَسْتَغْفِرُونَ اللَّهَ لَعَلَّكُمْ تُرْحَمُونَ .  صالح گفت : اى قوم چرا پيش از نيكى به بدى مىشتابيد ؟ چرا از خدا آمرزش نخواهيد تا مگر بر شما ببخشايد ؟\r\n47 -  قالُوا اطَّيَّرْنا بِكَ وَ بِمَنْ مَعَكَ قالَ طائِرُكُمْ عِنْدَ اللَّهِ بَلْ أَنْتُمْ قَوْمٌ تُفْتَنُونَ . \r\nقوم گفتند : ما تو را و هركس با تو است به فال بد گرفتيم ! صالح گفت : فال بد شما و آنچه شما را ارزانى آيد ، بخش آن به نزد خداوند است ! ( و سزا و پاداش شما به دست او است ) بلكه شما قومى هستيد كه مىبايد شما را بيازمايند !\r\n48 -  وَ كانَ فِي الْمَدِينَةِ تِسْعَةُ رَهْطٍ يُفْسِدُونَ فِي الْأَرْضِ وَ لا يُصْلِحُونَ .  در شارستان ثمود نه گروه بودند كه در زمين فساد مىكردند و در پى نيكوكارى نبودند !\r\n49 -  قالُوا تَقاسَمُوا بِاللَّهِ لَنُبَيِّتَنَّهُ وَ أَهْلَهُ ثُمَّ لَنَقُولَنَّ لِوَلِيِّهِ ما شَهِدْنا مَهْلِكَ أَهْلِهِ وَ إِنَّا لَصادِقُونَ .  مفسدان به يك دگر گفتند به خدا سوگند ياد كنيد كه بر صالح و كسان او شبيخون زنيم ، آنگاه به داورى دار او گوئيم ما شاهد كشتن صالح و كسان او نبوديم و ما راست مىگوئيم .\r\n50 -  وَ مَكَرُوا مَكْراً وَ مَكَرْنا مَكْراً وَ هُمْ لا يَشْعُرُونَ .  ايشان در نهان دستانى ساختند و ما هم در نهان دستانى ساختيم و آنان از آن آگاه نبودند !\r\n51 -  فَانْظُرْ كَيْفَ كانَ عاقِبَةُ مَكْرِهِمْ أَنَّا دَمَّرْناهُمْ وَ قَوْمَهُمْ أَجْمَعِينَ .  پس بنگر ( اى محمّد ) فرجام دستان آنها و كسانشان كه ما همه آنها را هلاك كرديم .\r\n52 -  فَتِلْكَ بُيُوتُهُمْ خاوِيَةً بِما ظَلَمُوا إِنَّ فِي ذلِكَ لَآيَةً لِقَوْمٍ يَعْلَمُونَ .  پس آنها\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nخان‌ومان خود را تهى گذاشتند به سبب ستمى كه كردند و در اين كار نشانى و عبرتى است براى قومى كه مىدانند .\r\n53 -  وَ أَنْجَيْنَا الَّذِينَ آمَنُوا وَ كانُوا يَتَّقُونَ .  و ما كسانى كه ايمان آوردند و پرهيزكار شدند رها ساختيم و نجات داديم .\r\n54 -  وَ لُوطاً إِذْ قالَ لِقَوْمِهِ أَ تَأْتُونَ الْفاحِشَةَ وَ أَنْتُمْ تُبْصِرُونَ .  ياد كن ( اى محمّد ) لوط پيغمبر را كه به قوم خود گفت : آيا كار زشت مىكنيد و شما خردمندان و بابصيرتيد ؟\r\n55 -  أَ إِنَّكُمْ لَتَأْتُونَ الرِّجالَ شَهْوَةً مِنْ دُونِ النِّساءِ بَلْ أَنْتُمْ قَوْمٌ تَجْهَلُونَ .  آيا شما به كامرانى با مردان مىگرائيد ؟ فرود از زنان ! شما قومى نادانيد .\r\nجزو بيستم :\r\n56 -  فَما كانَ جَوابَ قَوْمِهِ إِلَّا أَنْ قالُوا أَخْرِجُوا آلَ لُوطٍ مِنْ قَرْيَتِكُمْ إِنَّهُمْ أُناسٌ يَتَطَهَّرُونَ .  پس پاسخ قوم لوط نبود جز آنكه گفتند : طايفهء لوط را از شهر بيرون كنيد زيرا آنها مردمانى هستند كه پاكيزه و باپرهيزند .\r\n57 -  فَأَنْجَيْناهُ وَ أَهْلَهُ إِلَّا امْرَأَتَهُ قَدَّرْناها مِنَ الْغابِرِينَ .  پس لوط و كسان او را نجات داديم جز زنش كه از بازماندگان در عذاب بود .\r\n58 -  وَ أَمْطَرْنا عَلَيْهِمْ مَطَراً فَساءَ مَطَرُ الْمُنْذَرِينَ .  ما برايشان بارانى ( از عذاب ) باريديم كه بسيار باران بدى براى پند ناگرفتگان بود ! .\r\n\r\nتفسير ادبى و عرفانى\r\n\r\nسوره 27 آيه 38\r\n38 -  قالَ يا أَيُّهَا الْمَلَؤُا أَيُّكُمْ يَأْتِينِي بِعَرْشِها .  آيه . اين آيات بينات دليل روشن و برهان راست بر درستى و راستى كرامتهاى اولياء خدا است ، كه اگرنه از روى كرامت بودى و از خصائص قدرت الهى ! كجا به عقل صورت بندد يا در وسع و توانائى بشر باشد ؟ كه عرشى بدان عظيمى و مسافتى بدان دورى به يك‌چشم بهم زدن حاضر گردد ! مگر كه ولىّ خدا دعا كند و پروردگار جهانيان دعاى وى را اجابت و تخت او را حاضر سازد ، بر آن‌گونه كه ميان تخت بلقيس و كاخ سليمان زمين درنوردد ! و مسافت كوتاه كند ! و اين جز در قدرت حق و تواناى مطلق نيست و همه دليل بر كرامت اولياء حق است !\r\nدر آثار آورده‌اند كه چون محمّد مصطفى از دنيا برفت زمين نزد خدا ناليد و گفت از اين پس پيغمبرى تا آخر زمان بر من راه نرود ! زيرا خاتم پيمبران از دنيا برفت ، خداوند فرمود : از ميان امّت محمّد مردانى پديد آرم كه دلهاى ايشان بر دلهاى پيغمبران باشد و آنان همگى همان صاحبان كرامات هستند و بدانكه كرامتهاى آنان به معجزه‌هاى پيغمبران مربوط و ملحق و وابسته است ! چه اگر پيغمبرى در دعوى خود راست‌گو نباشد ، كرامت بر كسانى كه از او پيروى كنند و امت او باشند ظاهر نمىگردد ! !\r\nفرق معجزه با كرامت ، بر پيغمبر واجب است كه بطور يقين دعوى پيغمبرى كند و مردم را به دين خود بخواند و اظهار معجزه كند ، ليكن بر ولى واجب است كه بطور يقين و قطع دعوى ولايت نكند و خلق را به خود نخواند\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nو كرامات را بپوشد و حايز دارد كه به نظر مردم آنچه بر او مىرود مكر است ! اما اگر گاه‌گاهى كراماتى بر اهل خويش ظاهر سازد روا باشد ، و اين كرامت نه همه وقت به اختيار ولىّ باشد ! چه بسا كه بدون اختيار و بدون خواستن او حاصل شود و گاه با دعا و اختيار ظاهر گردد ! بر خلاف معجزه كه به اختيار پيغمبر و به درخواست او است و روا نيست كه پيغمبر نداند كه پيغمبر است ، ليكن روا باشد كه ولىّ نداند كه ولىّ است ! و پيغمبر را معجزت ناچار است چون مبعوث بسوى خلق است و خلق را حاجت به معرفت و صدق نبوّت او است و راه صدق دعوى او معجزت است ! بر خلاف ولىّ كه چون بر خلق مبعوث نيست بر مردم هم واجب نيست كه او را بشناسند و بدانند كه او ولىّ است ! و نيز بر ولىّ هم واجب نيست كه بداند ولىّ است ! « 1 »\r\nشرط ولايت : 1 - شرط ولىّ آنست كه بستهء كرامت نشود بلكه طالب استقامت باشد ، نه طالب كرامت ! بو على جوزانى گفته : خواهان استقامت باش نه خواهان كرامت ، زيرا نفس تو طالب كرامت است ولى خداى تو طالب استقامت ! و اين استقامت كه از كرامت برتر و بالاتر است آنست كه همواره توفيق طاعت رفيق او باشد و بر اداى حقوق و وظايف و واجبات بىكسالت و سستى و تنبلى مواظب باشد و از معصيتها بپرهيزد و در هر حال كه باشد شفقت و مهربانى خويش را از خلق باز نگيرد ، و با كسى دشمنى نكند و بار همه را بكشد و بار خود را بر كسى ننهد .\r\nاينك چند از كرامات اولياء : ( 1 ) از پيغمبر نقل شده كه مردى بارى را بر پشت گاوى نهاده و در كوچه مىبرد ، ناگهان صداى آن گاو شنيد كه مىگويد : من براى كشاورزى آفريده شده‌ام نه براى باربرى !\r\n2 - در اثر است كه پيغمبر يكى از اصحاب را به جنگى فرستاد كه ميان سپاه او و دشمن دريا بود صحابى با خواندن اسم اعظم ، خود و سپاهش از دريا گذشتند !\r\n3 - دو نفر صحابى از نزد رسول خدا خارج شدند ناگهان يكى از آنها ديد كه سر عصاى آن يكى مانند چراغ روشن است و مىدرخشد !\r\n4 - روايت شده كه سلمان فارسى و ابو درداء باهم نشسته و ميان آنها كاسه‌اى بود كه ناگهان هر دو صداى تسبيح گفتن او را شنيدند !\r\n5 - يكى از بزرگان عارفان گويد : هركس چهل روز از روى صدق و كمال عقيده و راستى و ايمان قلبى ، زهد پيشه كند ، كراماتى از او نمايان مىشود و اگر ظاهر نشد ، بيقين در زهد او كمال صدق و ايمان قلبى نبوده !\r\n6 - عارفى بزرگوار گويد در قصر سهل بن عبد اللّه در شهر تستر اطاقى بود كه معروف به خانه درندگان بود ! كه درندگان بر سهل وارد شده آنها را در اطاق پذيرائى مىكرد و گوشت و خوراك ديگر براى آنها مىآورد و آنها مىخوردند و از كاخ خارج مىشدند ! راوى مىگويد من از گروه بسيارى از مردم تستر شنيدم كه مىگفتند مكرر اين كرامت را ديده‌اند و كسى منكر اين داستان نبود !\r\n7 - دربارهء همين سهل بن عبد اللّه خبر آمده كه در اواخر عمر زمين‌گير شد ليكن به وقت نماز دست و پاى او باز مىشد و چون از نماز فارغ مىشد دوباره به حال اول باز مىگشت !\r\n8 - روزى يكى از مريدان سهل بن عبد اللّه او را گفت چون مشغول وضو مىشوم آبهاى روى دستهايم مانند\r\n\r\n\r\n","description":"","footnote":"\r\n( 1 ) اينكه در اين بيان همه جا كلمه ( خلق ) گفته شده نه ( مردم ) ، تا شامل جن و انس و انسان و حيوان هم بشود زيرا همه آنان هريك در حد خود به پرستش خدا مشغول و چشم‌به‌راه معجزه و كرامت است !\r\n","page_name":" 177 ","page_number":177},
  {"content":"\r\n\r\nخردهء زير و سيم به نظر مىآيند ! سهل گفت : نشنيده‌اى كه كودكان چون گريه كنند ، آنان را به گردوئى يا چيزى مانند آن مشغول مىكنند !\r\n9 - گويند پيرى بود در طوس نام او بو بكر بن عبد اللّه ، روزى در كنار آبى جامه از تن بيرون كرد تا غسلى كند ، رهگذرى رسيد و جامهء او را ببرد ، بو بكر در ميان آب بماند و گفت : بار خدايا ، اگر اين غسل بر متابعت شرع رسول است ، دست او را خشك كن تا جامه من بياورد ، آن مرد برگشت درحالىكه دست او خشك شده و جامهء شيخ را با خود آورد و بجاى خود نهاد - شيخ گفت : بار خدايا ، حال كه جامه مرا باز آورد ، دست او را به او باز رسان ، همان دم دست او نيكو شد !\r\n10 - چه بسا افتد كه كرامت پس از مرگ اتفاق افتد چنان كه نوشته‌اند چون جنيد بمرد جنازهء او را آمادهء حركت كردند ، ناگاه مرغى سپيد بيامد و بر گوشهء جنازه نشست و هرچه مردم آستين افشاندند بلكه برخيزد ، بلند نشد ! و همچنان بود و مردم هم در شگفت بودند تا جنازه به خاك سپرده شد !\r\nعارفى بزرگوار گويد : جوان‌مردان طريقت و روندگان راه حقيقت دربند كرامات نشوند و آرزوى آن نكنند ، زيرا كه كرامت ظاهر از مكر ايمن نبود و از غرور خالى نباشد !\r\nدرويشى در بيابان تشنه گشت ، ديد از هوا قدحى زرين پر از آب سرد آمد ! درويش گفت : خدايا ، به عزّت و جلال تو كه از اين آب نخورم ، كسى بايد مرا سيلى زند و آب دهد ، ورنه به كراماتم آب نبايد خورد ! تو خود قادرى كه آب در جوف من پديد آرى ! درويش اين سخن از بيم غرور مىگفت و دانست كه كرامات از مكر و غرور خالى نباشد !\r\nشيخ انصارى گويد : حقيقت نه به كرامات درست مىشود ، كه حقيقت خود كرامت است ! از كرامات ، صاحب كرامت بايد ديد و از عطا ، عطاكننده بايد ديد ، هركه به كرامات بنگرد او را بدان باز گذارند ! و هركه به عطا گرايد از عطادهنده بازماند !\r\n\r\nتفسير لفظى [ آيات 59 الى 79 
  ]\r\n59 -  قُلِ الْحَمْدُ لِلَّهِ وَ سَلامٌ عَلى عِبادِهِ الَّذِينَ اصْطَفى آللَّهُ خَيْرٌ أَمَّا يُشْرِكُونَ .  بگو ( اى محمّد ) ستايش مر خداى راست و درود بر بندگانى كه خداوند آنان را بگزيده ، آيا خداى يگانه بهتر است يا آنچه شما شريك مىخوانيد ؟\r\n60 -  أَمَّنْ خَلَقَ السَّماواتِ وَ الْأَرْضَ وَ أَنْزَلَ لَكُمْ مِنَ السَّماءِ ماءً فَأَنْبَتْنا بِهِ حَدائِقَ ذاتَ بَهْجَةٍ ما كانَ لَكُمْ أَنْ تُنْبِتُوا شَجَرَها أَ إِلهٌ مَعَ اللَّهِ بَلْ هُمْ قَوْمٌ يَعْدِلُونَ .  آيا چه كسى آسمانها و زمين را آفريده و آب از آسمان فروفرستاد ؟ پس ما هستيم كه با آن آب ، بستانهاى دلكش و باشكوه رويانيديم ، و شما را توان نبود تا يك درخت آن را برويانيد ! آيا با خداى يگانه خداى ديگرى است ؟ جز اين نيست ، كه آنان قومى هستند كه به دروغ براى خداوند همتا مىگويند !\r\n61 -  أَمَّنْ جَعَلَ الْأَرْضَ قَراراً وَ جَعَلَ خِلالَها أَنْهاراً وَ جَعَلَ لَها رَواسِيَ وَ جَعَلَ بَيْنَ الْبَحْرَيْنِ حاجِزاً أَ إِلهٌ مَعَ اللَّهِ بَلْ أَكْثَرُهُمْ لا يَعْلَمُونَ .  آيا چه كسى زمين را جاى آرام جهانيان كرد ؟\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nو ميان درختان آن جوىها قرار داد ؟ و در زمين لنگرها از كوه برقرار كرد و ميان دو دريا را مانعى قرار داد كه آب شور و شيرين بهم نياميزند ، آيا خداى ديگر با خداى يگانه ( در اين كارها ) مىباشد ؟ نه ! بلكه بيشتر آنها نمىدانند .\r\n62 -  أَمَّنْ يُجِيبُ الْمُضْطَرَّ إِذا دَعاهُ وَ يَكْشِفُ السُّوءَ وَ يَجْعَلُكُمْ خُلَفاءَ الْأَرْضِ أَ إِلهٌ مَعَ اللَّهِ قَلِيلًا ما تَذَكَّرُونَ .  آيا چه كسى بيچاره و وامانده را پاسخ مىگويد ؟ و هنگامى كه او را مىخواند رنج و بدى و ناخوشى را از او باز مىدارد ؟ و شما را پس يكدگر در زمين قرار مىدهد ؟ آيا خدائى با خداى يگانه هست ؟\r\nشما كمتر پند پذيريد و درمىيابيد !\r\n63 -  أَمَّنْ يَهْدِيكُمْ فِي ظُلُماتِ الْبَرِّ وَ الْبَحْرِ وَ مَنْ يُرْسِلُ الرِّياحَ بُشْراً بَيْنَ يَدَيْ رَحْمَتِهِ أَ إِلهٌ مَعَ اللَّهِ تَعالَى اللَّهُ عَمَّا يُشْرِكُونَ .  آيا كى شما را در تاريكيهاى بيابان و دريا راهنمائى مىكند ؟ و كى بادها را ( پيش از باران ) با بشارت خويش و رحمت مىفرستد ؟ آيا با خداى يگانه خدائى ديگر است ؟ برتر و پاك است خداوند از آنچه براى او شريك مىخوانند !\r\n64 -  أَمَّنْ يَبْدَؤُا الْخَلْقَ ثُمَّ يُعِيدُهُ وَ مَنْ يَرْزُقُكُمْ مِنَ السَّماءِ وَ الْأَرْضِ أَ إِلهٌ مَعَ اللَّهِ قُلْ هاتُوا بُرْهانَكُمْ إِنْ كُنْتُمْ صادِقِينَ .  آيا چه كسى در آغاز اين جهان را آفريده پس از آن جهان ديگر ؟\r\nو كى شما را از آسمان روزى مىبخشد ؟ آيا با خداى يگانه خداى ديگرى است ؟ ( كه اين كارها را مىكند ) ؟ بگو ( اى پيغمبر ) دليل و حجّت خود را بر اين ادّعا بياريد اگر راست‌گو هستيد ؟ !\r\n65 -  قُلْ لا يَعْلَمُ مَنْ فِي السَّماواتِ وَ الْأَرْضِ الْغَيْبَ إِلَّا اللَّهُ وَ ما يَشْعُرُونَ أَيَّانَ يُبْعَثُونَ  بگو ( اى پيغمبر ) پوشيده‌هاى آسمانها و زمين را كسى جز خداى يگانه نمىداند و مردم ندانند كه چه هنگام آنها را برمىانگيزانند !\r\n66 -  بَلِ ادَّارَكَ عِلْمُهُمْ فِي الْآخِرَةِ بَلْ هُمْ فِي شَكٍّ مِنْها بَلْ هُمْ مِنْها عَمُونَ . \r\nآيا دانش آنان در رستاخيز رسيد ؟ نه ، بلكه آنها از رستاخيز در شكّ و ترديدند ، بلكه آنان نابينايانند كه درك نمىكنند و نمىبينند !\r\n67 -  وَ قالَ الَّذِينَ كَفَرُوا أَ إِذا كُنَّا تُراباً وَ آباؤُنا أَ إِنَّا لَمُخْرَجُونَ .  كافران گفتند آيا وقتى كه خاك شديم و پدران ما ( كه خاك شدند ) آيا ما از زمين بيرون آورده مىشويم ؟\r\n68 -  لَقَدْ وُعِدْنا هذا نَحْنُ وَ آباؤُنا مِنْ قَبْلُ إِنْ هذا إِلَّا أَساطِيرُ الْأَوَّلِينَ .  به ما و پدران ما از پيش وعدهء اين رستاخيز دادند ، اين خبر افسانه‌هاى پيشينيان چيز ديگر نيست !\r\n69 -  قُلْ سِيرُوا فِي الْأَرْضِ فَانْظُرُوا كَيْفَ كانَ عاقِبَةُ الْمُجْرِمِينَ .  بگو ( اى محمّد ) در زمين سير و گردش كنيد و بنگريد كه سرانجام گناهكاران چگونه بوده است !\r\n70 -  وَ لا تَحْزَنْ عَلَيْهِمْ وَ لا تَكُنْ فِي ضَيْقٍ مِمَّا يَمْكُرُونَ .  تو برايشان اندوه مبر و در دستان گيرى ايشان در تنگى و زحمت مباش .\r\n71 -  وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ .  و منكران بعث مىگويند : چه هنگامى اين وعدهء عذاب و رستاخيز است اگر راست مىگوئيد ؟\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n72 -  قُلْ عَسى أَنْ يَكُونَ رَدِفَ لَكُمْ بَعْضُ الَّذِي تَسْتَعْجِلُونَ .  بگو ( اى محمّد ) چه بسا كه آنچه را كه از عذاب به آن مىشتابيد لختى در قفاى شما رسد !\r\n73 -  وَ إِنَّ رَبَّكَ لَذُو فَضْلٍ عَلَى النَّاسِ وَ لَكِنَّ أَكْثَرَهُمْ لا يَشْكُرُونَ .  و خداوند تو ( اى محمّد ) خداوند صاحب فضل و نيكوكارى با مردم است و ليكن بيشتر آنها سپاس نمىگزارند !\r\n74 -  وَ إِنَّ رَبَّكَ لَيَعْلَمُ ما تُكِنُّ صُدُورُهُمْ وَ ما يُعْلِنُونَ .  و خداى تو ، آنچه در دلهاى آنان است و آنچه كه آشكارا مىدارند ، همه را مىداند .\r\n75 -  وَ ما مِنْ غائِبَةٍ فِي السَّماءِ وَ الْأَرْضِ إِلَّا فِي كِتابٍ مُبِينٍ .  و هيچ پوشيده‌اى در آسمان و زمين نيست مگر آنكه در لوح محفوظ پيدا و روشن نبشته شده !\r\n76 -  إِنَّ هذَا الْقُرْآنَ يَقُصُّ عَلى بَنِي إِسْرائِيلَ أَكْثَرَ الَّذِي هُمْ فِيهِ يَخْتَلِفُونَ .  به درستى كه اين قرآن بر بنى اسرائيل مىخواند و از بيشتر آنچه كه آنها باهم اختلاف دارند حكايت دارد .\r\n77 -  وَ إِنَّهُ لَهُدىً وَ رَحْمَةٌ لِلْمُؤْمِنِينَ .  و اينكه قرآن راهنما و بخشايش براى مؤمنان است .\r\n78 -  إِنَّ رَبَّكَ يَقْضِي بَيْنَهُمْ بِحُكْمِهِ وَ هُوَ الْعَزِيزُ الْعَلِيمُ .  همانا پروردگار تو ميان آنها به حكم خود داورى خواهد كرد ، كه او است تواناى تاوندهء دانا .\r\n79 -  فَتَوَكَّلْ عَلَى اللَّهِ إِنَّكَ عَلَى الْحَقِّ الْمُبِينِ .  پس تو ( اى محمّد ) كارها را ( به درستى ) به خدا واگذار كه تو بر حقّ آشكارا و پيدا هستى .\r\n\r\nتفسير ادبى و عرفانى\r\n\r\nسوره 27 آيه 59\r\n59 -  قُلِ الْحَمْدُ لِلَّهِ .  آيه . بدان كه مقامات راه دين دو قسم است : قسمى مقدمات است كه به‌خودىخود مقصود نيست بلكه همه وسائل براى كار ديگرند ، مانند : توبه ، صبر ، خوف ، زهد ، فقر و محاسبه . قسمى مقاصد و نهايات است كه به‌خودىخود مقصودند مانند : محبت ، شوق ، رضا ، توحيد و توكّل كه همه آنها مقصود بذات هستند نه آنكه وسيلهء چيز ديگر باشند ! و حمد و شكر و ثناى خداوند همه از اين قسمند كه به‌خودىخود مقصودند و هرچه چنين اين حال در قيامت و در بهشت بماند و هرگز منقطع نگردد . و از اين جهت در وصف بهشتيان فرمود :\r\nآخرين خواندن آنها حمد خداوند است و يا اينكه گويند : حمد خداى را كه اندوه از ما برد ، يا اينكه گويند : حمد خداى را كه وعدهء او راست آمده است !\r\nلطيفه : گويند : فردا در آن عرضهء عظمى و انجمن كبرى كه ايوان كبريا بركشند و بساط عظمت بگسترانند ، منادى ندا كند : سپاس گويندگان خدا برخيزند ، در آن حال تنها كسانى كه پيوسته و در همه حال و همه‌وقت خداى را حمد و شكر و ثنا گفته و سپاس‌دارى او را كرده و حق نعمت او را به شكرگزارى بجاى آورده ، از جاى برخيزند !\r\nحمد و شكر بنده وقتى درست آيد كه در وى سه چيز باشد : اول علم دوم حال سوّم عمل ، چه كه از علم حال زايد و از حال عمل خيزد ! در حقيقت علم ، شناخت نعمت خداوند است و حال ، شادى دل به آن نعمت است ، و عمل ، به كار داشتن نعمت در آنچه رضاى خداوند است .\r\n . . . وَ سَلامٌ عَلى عِبادِهِ الَّذِينَ اصْطَفى .  آيه . در تشخيص و تطبيق اين‌گونه بندگان خدا چند قول\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nاست : از جمله آنكه آنان صحابهء پيغمبرند كه مهتران حضرت رسالت و اختران آسمان ملت و آراستگان به صفت صفوتند و حضرت رسالت مانند خورشيد در ميان اختران آسمانى است و همان گونه كه ستارگان و ماه‌ها نور از خورشيد ستانند ، همان گونه عزيزان صحابه مانند اختران حضرت رسالت ، به ايشان آراسته و از ايشان رأفت و رحمت گيرند !\r\nپيغمبر فرمود : اصحاب من مانند ستارگانند به هركدام اقتدا گرديد هدايت مىشويد . در حقيقت چنان است كه مهتر عالم در صدر نشسته و ياران به اختلاف مراتب حالات خويش حاضر شده ، يكى وزير ، يكى مشير ، يكى صاحب تدبير ، يكى ظهير ، يكى اصل صدق ، يكى مايهء عدل ، يكى قرين حيا ، يكى كان سخا ، يكى سالار مؤمنان ، يكى امير عادلان ، يكى شاه جوان‌مردان . يكى چون شنوائى ، يكى چون بينائى ، يكى چون گويائى ، و يكى چون بويائى ، چنان كه جمال غالب بشر به اين صفت است و كمال ايمان هم به اين چهار صفت : صدق و عدل و حيا و سخا است ، و اين صفت جوانمردان است كه خداوند بر آنان درود فرستاد و گفت :  سَلامٌ عَلى عِبادِهِ الَّذِينَ اصْطَفى  !\r\n\r\nسوره 27 آيه 60\r\n60 -  أَمَّنْ خَلَقَ السَّماواتِ وَ الْأَرْضَ .  آيه . از روى فهم بر زبان اهل معرفت و روندگان طريقت ، اشارتى است و زمين و خاك اشارت است به نفس آدمى كه وى را از آن آفريدند ، و آسمان با رفعت اشارت است به عقل شريف و رفيع كه از آن رفيع‌تر و شريف‌تر هيچ چيز نيست ، و آب كه سبب زندگى و نشو و نماى نبات و حيوان است مانند علم مكتسب است ، چنان كه آب زندگى ، هركس و هر چيز را مدد مىدهد ، علم هم زندگى دل را مدد مىدهد ، و حديقه‌هاى با بهجت اشارت است به كارهاى پسنديده و طاعتها و عبادتهاى آراسته ، همان گونه كه باغ و بوستان و درختان گوناگون و ميوه‌هاى رنگارنگ از آب روان آراسته مىشود ! و از آب زينت و بهجت گيرد ، همچنين طاعتها و كارهاى بندگان به مقتضاى علم و وساطت عقل حاصل مىگردد ! و به سعادت جاويدان مىرسد .\r\nلطيفه‌اى شنو از اين عجب‌تر : زمين كه بار خلق مىكشد مثلى است براى بارگيرى دين ، كه مصطفى فرمود :\r\nدنيا را مركوبى قرار دهيد كه شما را به آخرت برساند و آخرت بارانداز و جايگاه و بارگاه خود قرار دهيد ، و آسمان اشارت به بهشت است كه فرمود بهشت در آسمان است ، و آب اشارت به وحى و علم است كه بواسطهء پيغمبر به بندگان مىرسد ، چنان كه خداوند فرمود : از آسمان آب فرود آمد و زمين مرده را زنده كرد و اين نشانى است براى مردمى كه مىشنوند !\r\nبعضى گويند در اينجا مراد از آب قرآن است به دليل آنكه آن را معلّق به آسمان كرد و آب هم از چيزهاى شنيدنى نيست ! و قرآن هم از آسمان فروفرستاده شده كه فرمود :  إِنَّ فِي ذلِكَ لَآيَةً لِقَوْمٍ يَسْمَعُونَ . \r\n\r\nسوره 27 آيه 61\r\n61 -  أَمَّنْ جَعَلَ الْأَرْضَ قَراراً .  آيه . آن كيست كه زمين اسلام را در زير قدم توحيد موحّدان آورد ؟ آن كيست كه چشمه‌هاى حكمت در دل عارفان پديد آورد ؟ آن كيست كه باورهاى معرفت در سر دوستان بنا افكند ؟ آن كيست كه ميان درياى خوف و رجاء و بيم و اميد ، ابر پاى مردى نمايان ساخت ؟ آيا هيچ خدائى جز من دانيد كه اين كارها كرده ؟ هيچ معبودى جز من شناختيد كه اين‌ها را ساخته ؟\r\nگويند : آيهء ،  وَ جَعَلَ بَيْنَ الْبَحْرَيْنِ حاجِزاً ،  اشارت به قلب و نفس است ، چه در نهاد آدمى هم كعبهء دل است هم تكيه‌گاه نفس ! كه در آفرينش هر دو گوهر ضد يكديگرند و در عين حال كه بهم پيوسته‌اند ، در طريقت از هم گسسته‌اند ، هر دو درهم گشاده و ميان هريك از دو قدرت مانعى نهاده ! هرگاه نفس امّاره در سرا پردهء دل شبيخون زند ، دل محنت زده به تظلّم به درگاه عزّت مىشود ! و از آن پيشگاه خلعت نظر به او مىرسد و در\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nخبر است كه خداوند را در هر شب و روز 360 نظر در دل بندگان است .\r\nو مقصود از اين دو دريا بر زبان اهل معرفت ، صفت دل مؤمن است و منظور از آن دو آب ، صفت آنچه در او است : از صفات ضد مانند : خوف و رجاء ، شك و يقين ، ضلالت و هدايت ، حرص و قناعت ، غفلت و نباهت مىباشد ، و خداوند ميان آن صفتها حاجزى افكنده ، چنان كه ميان خوف و رجا ، حسن ظن آفريده تا تلخى ترس ، خوشى اميد را تباه نكند ! ميان شك و يقين ، حاجزى از معرفت قرار داده تا شورى شك گوارائى يقين را از ميان نبرد ! و ميان ضلالت و هدايت ، مانعى از عصمت قرار داده تا تلخى گمراهى ، شيرين رهبرى را تباه نسازد ! و ميان حرص و قناعت حاجزى از تقوى قرار داده تا تيرگى آز ، درخشندگى قناعت را از ميان نبرد ! و ميان غفلت و نباهت از مطالعهء نظر ، مانعى پديد آورده تا تاريكى غفلت ، روشنائى بيدارى و آگاهى را تباه نكند ! آيا جز من ، خداى ديگر چنين صنع‌ها ساخته و چنين قدرتها دارد ؟\r\n\r\nسوره 27 آيه 62\r\n62 -  أَمَّنْ يُجِيبُ الْمُضْطَرَّ إِذا دَعاهُ .  آيه . گفته‌اند : مضطرّ آن كودكى است كه در شكم مادر بيمار است و مادر از بيمارى او بىخبر ! آن كودك در آن تاريكى زهدان ، از بيمارى بنالد و جز خداوند هيچ‌كس از حال او نداند ! و خداوند زارى و نالهء كودك را بشنود ( بنيوشد ) و به رحمت و رأفت خود در دل ما در افكند تا آن غذا كه درمان درد كودك است به آرزو ( آرمه ) بخواهد و بخورد و كودك از آن بيمارى شفا يابد « 1 » .\r\nعارفى بزرگوار بر بيمارى وارد شد ، بيمار خواهش دعاى شفا از عارف كرد ، او گفت تو خود مضطرّ هستى و دعا كن تا خدا شفايت دهد ، نخوانده‌اى يا نشنيده‌اى  أَمَّنْ يُجِيبُ الْمُضْطَرَّ إِذا دَعاهُ !  بدانكه اين آيه دستگير درماندگان و فريادرس نوميدان و داروى بيماران و يادگار بيدلان است ، كه خداوند گوشهاى بندگان را به جزا پاسخ گويد ! و اميد عاجزان را به وفا جواب دهد ! و دعاى ضعيفان به عطا اجابت كند ! چنان كه در ازل همه احسان او و در حال همه انعام او و در ابد همه افضال او است !\r\nيحيى بن معاذ در مناجات خويش گفته : بار خدايا ، مرا اعتماد بر گناه است نه بر طاعت ! زيرا در طاعت اخلاص مىبايد و آن مرا نيست ! و در معصيت فضل مىبايد و آن تو را هست !\r\nبو بكر واسطى يكى از بزرگان عرفاء گويد : الهى كمال پاكى و عين قدس تو است كه اين فرزند آدم در چون تو پادشاهى عاصى شده ، و گرنه در هزاران عالم كدام نقطهء حدوث را ياراى آن بودى كه بر خلاف فرمان تو يك نفس بركشيدى ؟ اگر نه از بهر كمال فردانيّت و ذات جلال بىنقصان تو بودى ، چرا بايستى مقرّبان حضرت و پيغمبران بارگاه عزّت نيز در خجالت لغزشهاى كوچك آيند ، اين به آن جهت است تا عالميان بدانند كه هيچ‌كس جز او به كمال صفات ، موصوف نيست و به پاكى و بىعيبى و كمال او هيچ موجودى نيست ! !\r\n\r\nتفسير لفظى [ آيات 80 الى 93 
  ]\r\n80 -  إِنَّكَ لا تُسْمِعُ الْمَوْتى وَ لا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ .  تو ( اى محمّد ) نتوانى مردگان را بشنوانى و كران را آواز خواندن بشنوانى ( به‌ويژه ) آنگاه كه پشت كنند و برگردند .\r\n\r\n\r\n","description":"","footnote":"\r\n( 1 ) از مختصات اين آيه شريفهء آنست كه مسلمانان خاصه شيعيان در مورد بلايا و مصيبتها و گرفتارىها ختم  أَمَّنْ يُجِيبُ  با آداب و شرايطى خاص بر پا كنند ، و اميدوار هستند كه خداوند از آنها رفع بلا مىكند و مكرر آزمايش شده !\r\n","page_name":" 182 ","page_number":182},
  {"content":"\r\n\r\n81 -  وَ ما أَنْتَ بِهادِي الْعُمْيِ عَنْ ضَلالَتِهِمْ إِنْ تُسْمِعُ إِلَّا مَنْ يُؤْمِنُ بِآياتِنا فَهُمْ مُسْلِمُونَ .  ( اى پيغمبر ) تو آن نيستى كه گمراهان را از گمراهيشان به راه راست آورى ! و نشنوانى مگر كسى را كه به سخنان ما گرويده‌اند ! و آنان همهء مسلمانانند .\r\n82 -  وَ إِذا وَقَعَ الْقَوْلُ عَلَيْهِمْ أَخْرَجْنا لَهُمْ دَابَّةً مِنَ الْأَرْضِ تُكَلِّمُهُمْ أَنَّ النَّاسَ كانُوا بِآياتِنا لا يُوقِنُونَ .  و چون سخن خدا ( داير به عذاب ) برايشان افتد ( كه ديگر مهلت و آزرم نيست ) از زمين جنبنده‌اى بيرون آوريم كه با آنها فراروى مردم سخن گويد كه : مردمان به سخنان ما و به وعده و وعيد ما نمىگروند ! و بىشك و گمان نمىباشند !\r\n83 -  وَ يَوْمَ نَحْشُرُ مِنْ كُلِّ أُمَّةٍ فَوْجاً مِمَّنْ يُكَذِّبُ بِآياتِنا فَهُمْ يُوزَعُونَ .  و آن روز كه از هر امّتى گروهى فراهم آوريم و از كسانى كه سخنان ما را دروغ شمردند برانگيزانيم ، در آن حال است كه آنان را فراهم مىرانند و باز مىدارند .\r\n84 -  حَتَّى إِذا جاؤُ قالَ أَ كَذَّبْتُمْ بِآياتِي وَ لَمْ تُحِيطُوا بِها عِلْماً أَمَّا ذا كُنْتُمْ تَعْمَلُونَ . \r\nتا آنكه به خداى آيند و خداوند گويد : آيا سخنان مرا تكذيب كرديد ؟ درحالىكه آن را در نيافتيد ! يا آن خود چه بود كه مىكرديد ؟ ( از تكذيب و تمرّد ) .\r\n85 -  وَ وَقَعَ الْقَوْلُ عَلَيْهِمْ بِما ظَلَمُوا فَهُمْ لا يَنْطِقُونَ .  و گفتهء وعيد بر آنها واقع شد و عذاب بر آنان به سبب ستمهائى كه كردند نازل گشت ، پس ايشان آن روز خاموشند ( و از نوميدى و خوارى هيچ سخن نگويند . )\r\n86 -  أَ لَمْ يَرَوْا أَنَّا جَعَلْنَا اللَّيْلَ لِيَسْكُنُوا فِيهِ وَ النَّهارَ مُبْصِراً إِنَّ فِي ذلِكَ لَآياتٍ لِقَوْمٍ يُؤْمِنُونَ .  آيا كافران نمىبينند كه ما شب را تاريك كرديم تا در آن آرام گيرند ؟ و روز را روشن ساختيم تا در آن چيزها را ببيند ؟ و در آن امر براى گروهى كه ايمان مىآورند نشانى آشكار است .\r\n87 -  وَ يَوْمَ يُنْفَخُ فِي الصُّورِ فَفَزِعَ مَنْ فِي السَّماواتِ وَ مَنْ فِي الْأَرْضِ إِلَّا مَنْ شاءَ اللَّهُ وَ كُلٌّ أَتَوْهُ داخِرِينَ .  و آن روز كه در صور دمند ، اهل آسمانها و زمين همگى بترسند ! مگر كسى كه خداوند خواهد كه نترسد ! و همگى بسوى خداوند ناچار و ناكام آمدنى هستند !\r\n88 -  وَ تَرَى الْجِبالَ تَحْسَبُها جامِدَةً وَ هِيَ تَمُرُّ مَرَّ السَّحابِ صُنْعَ اللَّهِ الَّذِي أَتْقَنَ كُلَّ شَيْءٍ إِنَّهُ خَبِيرٌ بِما تَفْعَلُونَ .  كوه‌ها را بينى ، پندارى كه بر جاى ايستاده با سنگ ! درحالىكه آنها مىروند مانند ابر ! اين ساخت خداوند توانا است كه هرچه ساخته محكم و استوار داشته و او به هرچه شما مىكنيد دانا و آگاه است .\r\n89 -  مَنْ جاءَ بِالْحَسَنَةِ فَلَهُ خَيْرٌ مِنْها وَ هُمْ مِنْ فَزَعٍ يَوْمَئِذٍ آمِنُونَ .  هركس نيكى آرد ( فردا ) او را بهتر از آن است و آنان از بيم آن روز ايمن هستند .\r\n90 -  وَ مَنْ جاءَ بِالسَّيِّئَةِ فَكُبَّتْ وُجُوهُهُمْ فِي النَّارِ هَلْ تُجْزَوْنَ إِلَّا ما كُنْتُمْ تَعْمَلُونَ . \r\nو هركس بدى آرد ، رويهاى آنان نگون در آتش اندازند ( و به آنها گويند ) شما را پاداش نخواهند داد مگر جزاى آنچه كه مىكرديد !\r\n91 -  إِنَّما أُمِرْتُ أَنْ أَعْبُدَ رَبَّ هذِهِ الْبَلْدَةِ الَّذِي حَرَّمَها وَ لَهُ كُلُّ شَيْءٍ وَ أُمِرْتُ أَنْ أَكُونَ مِنَ الْمُسْلِمِينَ .  ( بگو ( اى محمّد ) همانا به من امر شده كه پروردگار اين شهر را ( مكّه ) بپرستم ، آن شهرى كه\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nخداوند آن را آزرم بزرگ نهاد ( و جنگ در آن حرام كرد ) و همه چيز او راست ! و مرا فرمودند كه از گردن‌نهادگان باشم .\r\n92 -  وَ أَنْ أَتْلُوَا الْقُرْآنَ فَمَنِ اهْتَدى فَإِنَّما يَهْتَدِي لِنَفْسِهِ وَ مَنْ ضَلَّ فَقُلْ إِنَّما أَنَا مِنَ الْمُنْذِرِينَ .  و من مأمورم كه قرآن بخوانم ، پس هركس راه يافت براى خود و بسود خود راه يافته و هركس گمراه شد ، به آنها بگو همانا كه من از آگاه‌كنندگان و بيم‌دهندگانم .\r\n93 -  وَ قُلِ الْحَمْدُ لِلَّهِ سَيُرِيكُمْ آياتِهِ فَتَعْرِفُونَها وَ ما رَبُّكَ بِغافِلٍ عَمَّا تَعْمَلُونَ . \r\nو بگو ( اى محمّد ) حمد و ثنا خدا راست كه نشانيهاى خويش را بشما خواهد نماياند ، پس آنها را خواهيد شناخت ! و پروردگار شما از آنچه مىكنيد ناآگاه نيست .\r\n\r\nتفسير ادبى و عرفانى\r\n\r\nسوره 27 آيه 80\r\n80 -  إِنَّكَ لا تُسْمِعُ الْمَوْتى وَ لا تُسْمِعُ الصُّمَّ الدُّعاءَ .  آيه . زندگانى به حقيقت سه چيز است و هر دل كه از آن سه چيز تهى باشد مردار است و در شمار مردگان ! - 1 - زندگانى بيم با دانش . 2 - زندگانى اميد با دانش . 3 - زندگانى دوستى با دانش - زيرا زندگانى با بيم ، دامن آدمى را پاك دارد ، و چشم وى بيدار و راه او راست مىگرداند ، و زندگانى با اميد ، مركب آدمى را تيز دارد ، و زاد تمام و راه نزديك سازد ، و زندگى با دوستى ، قدر آدمى را بزرگ دارد ، و سرّ وى آزاد و دل وى را شاد كند .\r\nبيم بىدانش ، زندگانى كوران و خارجيان است ، اميد بىدانش ، زندگانى گران و بيگانگان است ، دوستى بىدانش ، دوستى بىپروايان و بىقيدان است . هر كرا آن سه خصلت با دانش درهم پيوست به زندگى پاك رسيد و از مردگى باز رست و به حيات طيّبه رسيد كه خداوند وعده داده كه  فَلَنُحْيِيَنَّهُ حَياةً طَيِّبَةً  يعنى زنده‌شان دارم به زندگانى پاك ، از خود بيزار و از همه عالم آزاد . اين مردمان كسانى هستند كه چون عيان بار داد ، ايشان ساخته بودند و چون حجاب برخاست ، از همه خلق پرداخته بودند و دامن حقايق از دست علايق به خود ، گرفته بودند !\r\n\r\nسوره 27 آيه 82\r\n82 -  وَ إِذا وَقَعَ الْقَوْلُ عَلَيْهِمْ أَخْرَجْنا لَهُمْ دَابَّةً مِنَ الْأَرْضِ .  آيه . آن روز كه آن جنبنده از زمين برآيد ، دوست از دشمن پيدا شود و آشنا و بيگانه از هم جدا گردد ، يكى را قهر جلال خداوندى فروگيرد و داغ نوميدى بر پيشانى وى نهد ، اين است رسوائى و مصيبت جدائى كه در درخت نوميدى به برآيد و بر آن كس به زارى به درآيد و از سر نوميدى و درد و واماندگى گويد :\r\n من پندارم كه هستم اندر كارى * اى بر سر پنداشت ، چو من بسيارى ! \r\nيكى را كه لطف جمال الهى دردمد و به عنايت ازلى و فضل ربّانى نقطهء نور بر پيشانى او پديد آيد ، سر تا پاى او همه نور گردد و دل پاك او را توسن صفا گردانند و لگام پرهيزكارى بر سر او كنند و از عمل صالح زينى بر او نهند و ركاب وفا در آويزند و تنگ مجاهدت بر كشند ، و او را به سلطان شريعت سپارند و از خزانهء رسالت خلعتى او را پوشانند ، دستار استغنا بر فرق همّت او نهند و كفش شكيبائى و بردبارى به‌پاى او كنند و رداى محبّت بر دوش او افكنند و دل او را به پيرايهء دانش بيارايند و در شاه راه شريعت روان سازند و هرچه اقبال و افضال بود به حكم استقبال پيش وى فرستند .\r\n\r\nسوره 27 آيه 87\r\n87 -  وَ يَوْمَ يُنْفَخُ فِي الصُّورِ فَفَزِعَ مَنْ فِي السَّماواتِ وَ مَنْ فِي الْأَرْضِ .  آيه . فردا كه صبح\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nقيامت بدمد و سراپردهء عزّت به صحراى قدرت بزنند و بساط عظمت بگسترانند و زندان عذاب از حجاب بيرون آرند و ترازوى عدل بياويزند و از فزع آن روز هزاران نقطهء نبوّت و سيادت و رسالت به زانو درآيند و زبان تذلّل بگشايند ، در آن روز سه فزع پديد آيد : يكى فزع از نفخهء اسرافيل ، كه هركس در آسمانها و زمين است به فزع و جزع درآيد ! دوم فزع زلزلهء ساعت كه مىگويد : زلزلهء آن ساعت بزرگ است ! سوم فزع بزرگتر ، كه از فزع آن روز زبانهاى فصيح گنگ گردد و عذرها باطل شود و نداى سياست بلند شود كه   هذا يَوْمُ لا يَنْطِقُونَ وَ لا يُؤْذَنُ لَهُمْ فَيَعْتَذِرُونَ ،   بسى پرده‌ها پاره گردد و نسبها بريده شود و بسى سپيد رويان سيه‌روى شوند ، بسى كلاه دولت كه بر خاك مذلّت افكنند ، از آن سوى ، بسى خلقان پاره كه دولت خانهء بهشت را آئين بندند و از سياست آن روز آدم صفى پيش آيد و گويد : خداوندا ، مرا برهان و با فرزندان من تو دانى چه كنى ! نوح نوحه كند كه خداوندا ، فزع قيامت بس سخت است ، آيا هيچ روى آن دارد كه بر ضعيفى ما رحمت كنى ؟ و ابراهيم و موسى و عيسى همه به خود در مانند و زبان عجز و ناتوانى بگشايند كه : بار خدايا ، بر ما رحمت كن كه ما را تاب سياست اين فزع نيست در آن ميان ، سالار قيامت و نقطهء دولت ، محمّد مصطفى گويد : بار خدايا ، بر مشتى ضعيفان و گنهكاران امّت من رحمت كن ، و با محمّد هرچه مىخواهى مىكن ! از درگاه جلال جبروت خطاب آمد كه اى محمّد ، هركس به خدائى ما و پيغمبرى تو اقرار دارد ، حرمت شفاعت تو را از آنان پذيرفتيم . اى محمّد من با امّت تو به كرم خود كار مىكنم نه به كردار ايشان ! ما آنان را از فزع اكبر ايمن كرديم و گناهاشان به آمرزش خود پوشيديم و به فضل خود آنان را بهشت طوبى داديم !\r\n\r\nسوره 27 آيه 91\r\n91 -  إِنَّما أُمِرْتُ أَنْ أَعْبُدَ رَبَّ هذِهِ الْبَلْدَةِ .  آيه . خنك آن بندگانى كه دين حنيف اسلام ايشان را در پذيرفت و در طاعت و عبادت دست به پيروى محمّد مرسل زدند . و حق را گردن نهادند ، ايشانند كه مقبول درگاه بىنيازى شدند و پرچم سعادت و رايت اقبال بر درگاه سينه‌هاى ايشان زدند و كليد نيكىها و نيكوكاريها در كف كفايت آنان نهادند و ديوارى از عصمت به گرد روزگار ايشان كشيدند تا غوغاى لشكر گناهكاران به ساحت آنان راه نيافت ، راه را به آنان نمودند و شمع عنايت و رعايت در راه ايشان برافروختند .\r\nبدانكه : اين راه به سه منزل مىتوان بريد : نخست نمايش ، پس از آن روش و سپس كشش ! نمايش آنست كه فرمود نشانيها را بشما مىنمائيم و شما آن را خواهيد شناخت . روش آنست كه فرمود ما شما را گونه گونه و طور طور آفريديم و كشش آنست كه ( به محمّد ) فرمود : نزديك بيا ، پس او به مقام قرب رسيد . نمايش در حق جليل اين بود كه ملكوت آسمانها به او نشان داد ، روش به موسى ياد داد كه گفت خداى من مرا رهبرى خواهد كرد ، و كشش در حق محمّد مصطفى كرد كه شب او را به معراج عروج داد .\r\nاى بيچاره آدمى كه راه گم كرده و در خود بمانده و راه به جائى نمىبرد ! و عمرها در خود رفته و به جائى نرسيده دوش تو چنان است كه پير عزيز گفت :\r\n برنا بودم كه گفت : خوش باد شبت ! * در عشق شدم پيرو ، شبم روز نشد ! \r\nپس اى بندهء خداوند ، از خود قدمى بيرون نه تا راه بر تو روشن گردد و همراهت پديد آيد .\r\nپير طريقت گفت : اى رفته از خود ، به دوست نارسيده ، دلتنگ مباش كه در هر نفسى او همراه تو است ، عزيز او است كه به داغ او است ، و به راه او است و با چراغ او است كه اميد رسيدن به مقصود دارى ! كه فرمود :  فَهُوَ عَلى نُورٍ مِنْ رَبِّهِ  « پس نااميد مشو ، و دست به دامن كار نيك زن و از بدكارى بپرهيز ، باشد كه رستگار شوى » .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nسورهء - 28 - قصص - ( مكّى ) 88 آيه\r\n\r\nتفسير لفظى [ آيات 1 الى 21 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n1 -   طسم .   2 -  تِلْكَ آياتُ الْكِتابِ الْمُبِينِ .  اين كلمات نشانيهاى كتاب روشن و پيدا است .\r\n3 -  نَتْلُوا عَلَيْكَ مِنْ نَبَإِ مُوسى وَ فِرْعَوْنَ بِالْحَقِّ لِقَوْمٍ يُؤْمِنُونَ .  بر تو ( اى محمّد ) از خبر و كار موسى و فرعون به راستى ( چنان كه بوده ) مر گروهى كه ايمان مىآورند مىخوانيم .\r\n4 -  إِنَّ فِرْعَوْنَ عَلا فِي الْأَرْضِ وَ جَعَلَ أَهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ أَبْناءَهُمْ وَ يَسْتَحْيِي نِساءَهُمْ إِنَّهُ كانَ مِنَ الْمُفْسِدِينَ .  فرعون در زمين مصر از اندازه خود بيرون شده و مردمان را گروه گروه زبون گرفته ( بيچارگان را به بيگارى ) پسران آنان را گلو مىبريد و دختران و زنها را ( براى كلفتى و كنيزى ) زنده مىگذاشت ! چه او از تباه‌كاران و بدكاران بود .\r\n5 -  وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ .  ما مىخواهيم بر كسانى منّت و سپاس گزاريم كه بيچاره در زمين مصر گرفته شده بودند و آنان را پيشوايان ( پادشاهان و پيمبران ) كنيم و آنان را وارث پادشاهى فرعون قرار دهيم .\r\n6 -  وَ نُمَكِّنَ لَهُمْ فِي الْأَرْضِ وَ نُرِيَ فِرْعَوْنَ وَ هامانَ وَ جُنُودَهُما مِنْهُمْ ما كانُوا يَحْذَرُونَ .  و آنان را آرميده و ايمن در آن زمين جاى دهيم و به فرعون و هامان و لشكريان آنها از بنى اسرائيل بنمايانيم آنچه را كه از آن پرهيز داشتند و مىترسيدند .\r\n7 -  وَ أَوْحَيْنا إِلى أُمِّ مُوسى أَنْ أَرْضِعِيهِ فَإِذا خِفْتِ عَلَيْهِ فَأَلْقِيهِ فِي الْيَمِّ وَ لا تَخافِي وَ لا تَحْزَنِي إِنَّا رَادُّوهُ إِلَيْكِ وَ جاعِلُوهُ مِنَ الْمُرْسَلِينَ .  به مادر موسى رسانيديم كه او را شير ده و هرگاه بر جان او مىترسى ، او را در رود نيل بيفكن و نترس و دل‌تنگ مباش ، ما او را به تو برمىگردانيم و او را يكى از پيغمبران كنيم .\r\n8 -  فَالْتَقَطَهُ آلُ فِرْعَوْنَ لِيَكُونَ لَهُمْ عَدُوًّا وَ حَزَناً إِنَّ فِرْعَوْنَ وَ هامانَ وَ جُنُودَهُما كانُوا خاطِئِينَ .  كسان فرعون او را از آب گرفتند « 1 » تا عاقبت دشمن آنها و باعث اندوه بزرگ آنان گردد ! چه كه فرعون و هامان ( وزير او ) و سپاهيان آنها همگى خطاكار و بيراهان بودند .\r\n9 -  وَ قالَتِ امْرَأَتُ فِرْعَوْنَ قُرَّتُ عَيْنٍ لِي وَ لَكَ لا تَقْتُلُوهُ عَسى أَنْ يَنْفَعَنا أَوْ نَتَّخِذَهُ وَلَداً وَ هُمْ لا يَشْعُرُونَ .  زن فرعون ( آسيه نام ) به او گفت اين كودك ( از آب گرفته ) روشنائى چشم من و تو است و او را مكشيد تا مگر براى ما سودمند باشد ( و به كار ما آيد ) يا او را به فرزندى گيريم ، درحالىكه آنها نمىدانستند اين كودك همان است كه از او مىترسيدند ! !\r\n\r\n\r\n","description":"","footnote":"\r\n( 1 ) نوشته‌اند علت نام موسى همين بود كه از آب گرفته شده ، چه در لغت عبرى و قبطى موسى يعنى از آب گرفته - و به همين نظر او را نكشتند ! و در عربى موسى بمعنى تيغ ريش‌تراشى است !\r\n","page_name":" 186 ","page_number":186},
  {"content":"\r\n\r\n10 -  وَ أَصْبَحَ فُؤادُ أُمِّ مُوسى فارِغاً إِنْ كادَتْ لَتُبْدِي بِهِ لَوْ لا أَنْ رَبَطْنا عَلى قَلْبِها لِتَكُونَ مِنَ الْمُؤْمِنِينَ .  دل مادر موسى تنها به اندوه پرداخت ( و از هر چيزى ديگر فارغ بود ) و چون او را به پسرى گرفتند ، نزديك بود مادر موسى ( از علاقهء مادرى ) فرزندى او را آشكار سازد ! اگرنه اين بود كه ما دل او را استوار كرديم و به شكيبائى فروگرفتيم ، تا از ايمان‌آورندگان به سخن ما باشد ، كه گفتيم او از پيغمبران خواهد بود !\r\n11 -  وَ قالَتْ لِأُخْتِهِ قُصِّيهِ فَبَصُرَتْ بِهِ عَنْ جُنُبٍ وَ هُمْ لا يَشْعُرُونَ .  مادر موسى به خواهر او ( پس از آنكه از آب گرفته شده بود ) گفت : بر پى او بايست ( او را به پا ) پس خواهر موسى او را از دور بديد و ايشان نمىدانستند كه او خواهر موسى است .\r\n12 -  وَ حَرَّمْنا عَلَيْهِ الْمَراضِعَ مِنْ قَبْلُ فَقالَتْ هَلْ أَدُلُّكُمْ عَلى أَهْلِ بَيْتٍ يَكْفُلُونَهُ لَكُمْ وَ هُمْ لَهُ ناصِحُونَ .  ما بر موسى دايگان از پيش حرام كرده و بازداشته بوديم ، پس خواهر موسى به آنها گفت : مىخواهيد شما را به خاندانى كه او را درپذيرند نشانى دهم ؟ ايشان هم پذيرفتند و آن زن را نيك‌خواه خويش دانستند !\r\n13 -  فَرَدَدْناهُ إِلى أُمِّهِ كَيْ تَقَرَّ عَيْنُها وَ لا تَحْزَنَ وَ لِتَعْلَمَ أَنَّ وَعْدَ اللَّهِ حَقٌّ وَ لكِنَّ أَكْثَرَهُمْ لا يَعْلَمُونَ .  پس او را به مادرش برگردانديم تا چشمش روشن شود و اندوهگين نباشد و تا بدانى كه وعدهء خداوند راست و درست است ، و ليكن بيشتر آنان نمىدانند .\r\n14 -  وَ لَمَّا بَلَغَ أَشُدَّهُ وَ اسْتَوى آتَيْناهُ حُكْماً وَ عِلْماً وَ كَذلِكَ نَجْزِي الْمُحْسِنِينَ . \r\nو چون موسى به رشد و تمام جوانى رسيد ، او را حكمت و دانش داديم و ما نيكوكاران را اين‌چنين پاداش مىدهيم .\r\n15 -  وَ دَخَلَ الْمَدِينَةَ عَلى حِينِ غَفْلَةٍ مِنْ أَهْلِها فَوَجَدَ فِيها رَجُلَيْنِ يَقْتَتِلانِ هذا مِنْ شِيعَتِهِ وَ هذا مِنْ عَدُوِّهِ فَاسْتَغاثَهُ الَّذِي مِنْ شِيعَتِهِ عَلَى الَّذِي مِنْ عَدُوِّهِ فَوَكَزَهُ مُوسى فَقَضى عَلَيْهِ قالَ هذا مِنْ عَمَلِ الشَّيْطانِ إِنَّهُ عَدُوٌّ مُضِلٌّ مُبِينٌ .  موسى هنگامى كه اهل شهر غافل بودند داخل شهر شد ، پس دو مرد ديد كه باهم درآويخته ، يكى از كسان او و ديگرى از دشمنان او بودند ! و اسرائيلى از موسى كه هم كيش او بود بر قبطى كه دشمن او بود يارى خواست ، موسى با مشتى سخت قبطى را كوبيد كه جان سپرد ! آنگاه موسى گفت اين كار شيطانى بود كه من كردم ! كه شيطان دشمنى از راه برنده و آشكار است .\r\n16 -  قالَ رَبِّ إِنِّي ظَلَمْتُ نَفْسِي فَاغْفِرْ لِي فَغَفَرَ لَهُ إِنَّهُ هُوَ الْغَفُورُ الرَّحِيمُ .  موسى ( پس از كشتن قبطى ) گفت : پروردگارا ، من بر خود ستم كردم مرا بيامرز ، پس خداوند او را آمرزيد كه او آمرزندهء مهربان است .\r\n17 -  قالَ رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ .  موسى گفت : پروردگار من ، با اين نيكوئى كه در حق من كردى و به اين نعمت كه به من دادى ، من هرگز پشتيبان گناهكاران نخواهم بود !\r\n18 -  فَأَصْبَحَ فِي الْمَدِينَةِ خائِفاً يَتَرَقَّبُ فَإِذَا الَّذِي اسْتَنْصَرَهُ بِالْأَمْسِ يَسْتَصْرِخُهُ قالَ لَهُ مُوسى إِنَّكَ لَغَوِيٌّ مُبِينٌ .  موسى دگر روز بامدادان در شهر مىرفت كه ناگاه آن مردى كه ديروز از او يارى خواسته بود ديد كه باز از او فريادرسى مىخواست ! موسى به او گفت : تو مردى جنگين آشكارا هستى !\r\n19 -  فَلَمَّا أَنْ أَرادَ أَنْ يَبْطِشَ بِالَّذِي هُوَ عَدُوٌّ لَهُما قالَ يا مُوسى أَ تُرِيدُ أَنْ تَقْتُلَنِي كَما قَتَلْتَ نَفْساً بِالْأَمْسِ إِنْ تُرِيدُ إِلَّا أَنْ تَكُونَ جَبَّاراً فِي الْأَرْضِ وَ ما تُرِيدُ أَنْ تَكُونَ مِنَ الْمُصْلِحِينَ .  پس همين‌كه موسى آهنگ زدن دشمن هر دوشان ( كه قبطى بود ) كرد ، آن مرد گفت : اى موسى\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمىخواهى مرا بكشى ! چنان كه ديروز كسى را كشتى ؟ تو نمىخواهى مگر آنكه در زمين جبّارى باشى ! ( خودكام و خون‌ريز ) و نمىخواهى كه مردى نيكوكار باشى « 1 » .\r\n20 -  وَ جاءَ رَجُلٌ مِنْ أَقْصَى الْمَدِينَةِ يَسْعى قالَ يا مُوسى إِنَّ الْمَلَأَ يَأْتَمِرُونَ بِكَ لِيَقْتُلُوكَ فَاخْرُجْ إِنِّي لَكَ مِنَ النَّاصِحِينَ .  در آن هنگام مردى از دورترين نقطهء شهر بشتاب مىآمد ، و گفت اى موسى مهتران شهر باهم مىسازند و مىسكالند كه تو را بكشند ، تا زود است از شهر بيرون شو ، كه من از نيك‌خواهان توأم .\r\n21 -  فَخَرَجَ مِنْها خائِفاً يَتَرَقَّبُ قالَ رَبِّ نَجِّنِي مِنَ الْقَوْمِ الظَّالِمِينَ .  پس موسى از شهر بيرون شد و ترسان و نيوشان ( و نگران كه آيا كسى او را مىگيرد ؟ ) گفت : پروردگارا ، مرا از اين گروه ستمكاران نجات ده !\r\n\r\nتفسير ادبى و عرفانى\r\n\r\nسوره 28 آيه 0\r\n بِسْمِ اللَّهِ الرَّحْمنِ الرَّحِيمِ .  بنام خداى يگانه ، كه در صنع او خللى و در كار او زللى نيست ، بنام او كه پادشاه است بىسپاه و كامران است بىاشتباه ، آمرزنده گناه ، حضرت او گناهكاران را پناه ، و درگاه او بىكسان را پايگاه ، هيچ خاطرى او را درك نكند ، ليكن دوستى او آينهء هواخواهى است .\r\nلطيفه : حرف ( ب ) هرچند در شكل حقير و كوچك است ولى چون با نام حق پيوسته ، قدر و جمال يافته و شأن و كمال گرفته ! تا بدانى كه هركس با حق پيوست از پستى و حقارت رست و هركس دل در غير ما بست در نهاد خود شكست !\r\n\r\nسوره 28 آيه 1\r\n1 -   طسم ،   ( ط ) اشارت به طهارت عارفان است و ( س ) اشارت به سرّ دوستان و ( ميم ) اشارت به منّت او بر مؤمنان و جوان‌مردان و دوستان در نعمتها است كه به آنان داده .\r\nگويند زندگى جوان‌مردان و دوستان حق به سه چيز است : زندگى به ذكر ، زندگى به معرفت ، زندگى به وجود ، - زندگى ذكر را ثمره انس است ، و زندگى معرفت را فايده سكوت است ، و زندگى وجود را نتيجهء فنا است ! و اين فنا به حقيقت بقاء است ! كه تا از خود فانى نشوى به او باقى نشوى !\r\nبو سعيد خرّاز عارف بزرگوار گويد : در عرفات بودم و روز عرفه حاجيان را ديدم كه دعاها مىكردند و نيكو همىزاريدند ، بر هر زبانى ذكرى و در هر دل شورى ، و در هر جانى عشقى و در هر گوشه‌اى سوزى ، و نيازى ! و با هركسى دردى و گدازى ! مرا نيز آرزو خواست كه دعائى كنم و چيزى خواهم ، هرچند آنچه مىبايد ناخواسته ، خود داده و ناگفته خود ساخته و پرداخته . آخر قصد كردم تا از راه حقيقت بر او باز شوم ! و دعا كنم ! به سرّ ، به من الهام داد : باوجود ما از ما چيزى مىخواهى ؟ !\r\n از تعجب هر زمان گويد بنفشه ، كاى عجب ! * هركه زلف يار دارد ، چنگ چون در ما زند ؟ \r\n\r\n\r\n","description":"","footnote":"\r\n( 1 ) بعضى مفسران نوشته‌اند مردى كه به موسى گفت : ديروز آدم كشتى ، همان مرد اسرائيلى بود كه يارى خواسته بود ! زيرا چون موسى خواست قبطى را بزند اسرائيلى تصور كرد مىخواهد او را بزند ! اين بود كه ترسيد و گفت : مىخواهى مرا بكشى چنان كه ديروز كسى را كشتى ؟ و قبطى از اينجا موسى را شناخت و به كاخ فرعون خبر داد .\r\n","page_name":" 188 ","page_number":188},
  {"content":"\r\n\r\nعارف از شنيدن سخن حق ، از آن قدم برگشت و همىگفت : خدايا ، وفاى تو مكنون خاطر من است و دوستى تو آخرين آرزوى من ، و اشتياق بسوى تو زاد و توشه من است ! پس من چه بخواهم ! ؟\r\n\r\nسوره 28 آيه 3\r\n3 -  نَتْلُوا عَلَيْكَ مِنْ نَبَإِ مُوسى وَ فِرْعَوْنَ .  آيه . موسى عاشقى تيزرو و رازدارى مقرّب بود ، رقم خصوصيت بر او كشيده و داغ دوستى بر او نهاده . در عالم هرجا عاشقى دل سوخته ديدى ، دوست داشتى قصّهء او شنيدن ! از اينجا است كه خداوند در قرآن ذكر وى بسيار كرده و قصّهء او را جاها بازگفته ، تا عارفان سوخته و دوستان دل شده را سكون و آرامش افزايد ! و از دلها غم و اندوه زدايد ! كه گويند :\r\n در شهر ، دلم بدان گرايد صنما ، * كو قصهء عشق تو سرآيد ، صنما \r\nتكرار قصّهء موسى و ذكر فراوان او در قرآن دليل بر بزرگى و اهميت كار او است ، اكنون ذكر و نواخت او را در قرآن برشماريم تا قدر و منزلت او را بدانند . آنچه در قرآن آمده :\r\nميقات موسى ، وعدهء موسى ، طور موسى ، درخت موسى ، آتش موسى ، مناجات موسى ، شوق موسى ، غربت موسى ، قربت موسى ، محبّت موسى ، برگزيدن موسى ، مادر موسى ، خواهر موسى ، برادر موسى ، دايهء موسى ، بلاى موسى ، درياى موسى ، عصاى موسى ، كودكى موسى ، پرورش موسى ، نيرومندى موسى ، دامادى موسى ، مزدورى موسى ، دامادى موسى و در آخر پيغمبرى موسى !\r\nملاحظه كنيد در 24 مورد ذكر موسى در قرآن شده تا عالميان بدانند كه با اين همه مقام و تقرّب موسى نزد خداوند ، هرگز به مقام و مرتبت محمّد مصطفى نرسيد . چنان كه محمّد از صدر دولت و منزل كرامت گفت :\r\nمن پيغمبر بودم وقتى كه آدم ميان آب و گل بود ! و چون قصد صف نعال كرد كه گفت : منهم مثل شما بشر هستم ! ليكن موسى از مقام خود تجاوز كرد و ديدار خدا را خواست در جواب  ( لَنْ تَرانِي )  شنيد يعنى هرگز مرا نخواهى ديد !\r\nلطيفه : آرى ، عادت چنين است كه چون بزرگى در صف پائين نشيند و فروتنى كند او را گويند اين نه جاى شما است و او را در صدر جاى دهند . و چون مصطفى خود را مانند ديگران بشر دانست ندا آمد كه ( اى محمّد ) بساط بشريّت نه بارگاه قدم چون توئى است و تو پدر احدى از رجال نيستى و جاى تو صف نعال نيست بلكه صدر دولت و قرب بارگاه حضرت است .\r\n\r\nتفسير لفظى [ آيات 22 الى 43 
  ]\r\n22 -  وَ لَمَّا تَوَجَّهَ تِلْقاءَ مَدْيَنَ قالَ عَسى رَبِّي أَنْ يَهْدِيَنِي سَواءَ السَّبِيلِ .  چون موسى رو بسوى مدين رفت گفت اميد كه خداوند مرا به ميان راه راست راهنمائى كند .\r\n23 -  وَ لَمَّا وَرَدَ ماءَ مَدْيَنَ وَجَدَ عَلَيْهِ أُمَّةً مِنَ النَّاسِ يَسْقُونَ وَ وَجَدَ مِنْ دُونِهِمُ امْرَأَتَيْنِ تَذُودانِ قالَ ما خَطْبُكُما قالَتا لا نَسْقِي حَتَّى يُصْدِرَ الرِّعاءُ وَ أَبُونا شَيْخٌ كَبِيرٌ . \r\nچون به آب مدين رسيد ، گروهى مردمان را يافت كه گوسفندان خود را آب مىدادند ، و در ميان آن مردان دو زن يافت كه گوسفندان خود را از آب بازمىرانند ، موسى پرسيد : چه كار است كه شما در آنيد ؟ گفتند : ما گوسفندان خود را آب ندهيم تا همهء شبانان برگردند و گلّه‌هاى خود را برگردانند ! و پدر ما شعيب پيرى است بزرگ زاد !\r\n24 -  فَسَقى لَهُما ثُمَّ تَوَلَّى إِلَى الظِّلِّ فَقالَ رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ . \r\nپس موسى گوسفندان آنها را آب داد ، آنگاه بازگشت و به سايه رفت و گفت : پروردگارا ، من به آنچه از خير\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nو روزى فروفرستى نيازمندم .\r\n25 -  فَجاءَتْهُ إِحْداهُما تَمْشِي عَلَى اسْتِحْياءٍ قالَتْ إِنَّ أَبِي يَدْعُوكَ لِيَجْزِيَكَ أَجْرَ ما سَقَيْتَ لَنا فَلَمَّا جاءَهُ وَ قَصَّ عَلَيْهِ الْقَصَصَ قالَ لا تَخَفْ نَجَوْتَ مِنَ الْقَوْمِ الظَّالِمِينَ . \r\nپس يكى از آن دو خواهر صفورا نام ، نزد موسى آمد و درحالىكه با شرم راه مىرفت گفت : پدرم ( شعيب ) تو را مىخواند كه مزد آبى كه به گوسفندان ما دادى بپردازد ، پس چون نزد پدر دختر آمد و داستان خويش براى وى حكايت كرد ، پدر گفت : اى موسى نترس كه از گروه ستمكاران رستى !\r\n26 -  قالَتْ إِحْداهُما يا أَبَتِ اسْتَأْجِرْهُ إِنَّ خَيْرَ مَنِ اسْتَأْجَرْتَ الْقَوِيُّ الْأَمِينُ .  يكى از آن دو دختر گفت : اى پدر اين را مزدور گير كه بهتر كسى كه به مزدورى گيرى اين است ، چون‌كه مردى است با نيروى راست و استوار .\r\n27 -  قالَ إِنِّي أُرِيدُ أَنْ أُنْكِحَكَ إِحْدَى ابْنَتَيَّ هاتَيْنِ عَلى أَنْ تَأْجُرَنِي ثَمانِيَ حِجَجٍ فَإِنْ أَتْمَمْتَ عَشْراً فَمِنْ عِنْدِكَ وَ ما أُرِيدُ أَنْ أَشُقَّ عَلَيْكَ سَتَجِدُنِي إِنْ شاءَ اللَّهُ مِنَ الصَّالِحِينَ . \r\nپير گفت : من مىخواهم يكى از دخترانم را به زنى به تو دهم بر اينكه مزدورى را در مدت هشت سال به كابين او دهى پس اگر ده سال تمام كردى ، آن از نزد تو است و از تو است و من نمىخواهم از آن دو سال تو را رنجه كنم و اگر خدا خواهد ، مرا از شايستگان نيك ، خواهى يافت .\r\n28 -  قالَ ذلِكَ بَيْنِي وَ بَيْنَكَ أَيَّمَا الْأَجَلَيْنِ قَضَيْتُ فَلا عُدْوانَ عَلَيَّ وَ اللَّهُ عَلى ما نَقُولُ وَكِيلٌ .  موسى گفت : اين امر ميان من و تو است ، هريك از مدت كه بگزارم افزونى جستن بر من نيست و خدا به آنچه ما مىگوئيم گواه است و كارساز و ما كار را به او مىسپاريم .\r\n29 -  فَلَمَّا قَضى مُوسَى الْأَجَلَ وَ سارَ بِأَهْلِهِ آنَسَ مِنْ جانِبِ الطُّورِ ناراً قالَ لِأَهْلِهِ امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِخَبَرٍ أَوْ جَذْوَةٍ مِنَ النَّارِ لَعَلَّكُمْ تَصْطَلُونَ .  چون موسى مدت مزدورى را تمام كرد و با عيال خويش به راه افتاد ( در بيابان تاريك و سرد ) از جانب كوه طور آتشى ديد به اهل خود گفت اينجا درنگ كنيد كه من آتشى ( از دور ) ديدم ، شايد شما را از آن خبرى آرم يا پاره‌اى آتش آرم تا مگر شما گرم شويد .\r\n30 -  فَلَمَّا أَتاها نُودِيَ مِنْ شاطِئِ الْوادِ الْأَيْمَنِ فِي الْبُقْعَةِ الْمُبارَكَةِ مِنَ الشَّجَرَةِ أَنْ يا مُوسى إِنِّي أَنَا اللَّهُ رَبُّ الْعالَمِينَ .  پس چون موسى به آن آتش آمد ، از كنار رودبار از سوى راست در آن جايگاه با بركت از آن درخت ( سدره ) او را آواز دادند كه اى موسى ، منم خداى يگانه و پروردگار جهانيان !\r\n31 -  وَ أَنْ أَلْقِ عَصاكَ فَلَمَّا رَآها تَهْتَزُّ كَأَنَّها جَانٌّ وَلَّى مُدْبِراً وَ لَمْ يُعَقِّبْ يا مُوسى أَقْبِلْ وَ لا تَخَفْ إِنَّكَ مِنَ الْآمِنِينَ .  ( و او را آواز دارند ) كه عصايت را بينداز ! پس چون انداخت ديد كه مىجنبد و جست‌وخيز مىكند ! گوئى مارى است كه در جنبش است ، موسى ( از ترس ) رو برگردانيد و هيچ پس آن كه ديد نپائيد ! گفتند اى موسى ، پيش بيا و نترس كه تو از آن مار در امانى !\r\n32 -  اسْلُكْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ وَ اضْمُمْ إِلَيْكَ جَناحَكَ \r\n\r\n","description":"","footnote":"","page_name":" 190 ","page_number":190},
  {"content":"\r\n\r\n مِنَ الرَّهْبِ فَذانِكَ بُرْهانانِ مِنْ رَبِّكَ إِلى فِرْعَوْنَ وَ مَلَائِهِ إِنَّهُمْ كانُوا قَوْماً فاسِقِينَ .  دست خويش در يقهء پيراهن خود كن و بر سينهء خويش نه تا سپيد و روشنى ( بىپيسى ) بيرون آيد ! و بازوى خويش را از بيم بهم چسبان ( و از آستين بيرون آر ) و اين دست و عصا هر دو برهان و حجتند از خداوند تو بسوى فرعون و كسان او كه آنها قومى بدكارانند !\r\n33 -  قالَ رَبِّ إِنِّي قَتَلْتُ مِنْهُمْ نَفْساً فَأَخافُ أَنْ يَقْتُلُونِ .  موسى گفت : پروردگارا ، من از ايشان كسى را كشته‌ام و مىترسم كه مرا بكشند !\r\n34 -  وَ أَخِي هارُونُ هُوَ أَفْصَحُ مِنِّي لِساناً فَأَرْسِلْهُ مَعِي رِدْءاً يُصَدِّقُنِي إِنِّي أَخافُ أَنْ يُكَذِّبُونِ .  برادرم هارون از من فصيح‌تر زبان است ، پس او را با من بفرست تا يارى باشد و مرا گواهى دهد ، چون مىترسم مرا دروغ زن شمارند !\r\n35 -  قالَ سَنَشُدُّ عَضُدَكَ بِأَخِيكَ وَ نَجْعَلُ لَكُما سُلْطاناً فَلا يَصِلُونَ إِلَيْكُما بِآياتِنا أَنْتُما وَ مَنِ اتَّبَعَكُمَا الْغالِبُونَ .  خداوند فرمود : ما بازوى تو را سخت گردانيم و نيروى تو را به وجود برادرت بيفزائيم ، و حجّت و سلطه‌اى بشما دهيم تا هيچ بدى بشما نرسد و شما هر دو و هركس از شما پيروى كند پيروز و پيش برنده باشيد !\r\n36 -  فَلَمَّا جاءَهُمْ مُوسى بِآياتِنا بَيِّناتٍ قالُوا ما هذا إِلَّا سِحْرٌ مُفْتَرىً وَ ما سَمِعْنا بِهذا فِي آبائِنَا الْأَوَّلِينَ .  چون موسى سخنان آشكار و پيدا را به آنها آورد ، گفتند : اين نيست جز جادوئى ساخته و ما اين‌گونه سخن را در روزگار پدران پيشين خود نشنيديم .\r\n37 -  وَ قالَ مُوسى رَبِّي أَعْلَمُ بِمَنْ جاءَ بِالْهُدى مِنْ عِنْدِهِ وَ مَنْ تَكُونُ لَهُ عاقِبَةُ الدَّارِ إِنَّهُ لا يُفْلِحُ الظَّالِمُونَ .  موسى گفت : پروردگار من داناترين دانا است به آن كس كه از نزد او پيغام راستين آرد ! و دانا است به آن كس كه سرانجام اين سراى ( به نيكوئى ) او راست ، چون همانا ستمكاران هرگز رستگار نشوند ( و توان ايشان نماند ) .\r\n38 -  وَ قالَ فِرْعَوْنُ يا أَيُّهَا الْمَلَأُ ما عَلِمْتُ لَكُمْ مِنْ إِلهٍ غَيْرِي فَأَوْقِدْ لِي يا هامانُ عَلَى الطِّينِ فَاجْعَلْ لِي صَرْحاً لَعَلِّي أَطَّلِعُ إِلى إِلهِ مُوسى وَ إِنِّي لَأَظُنُّهُ مِنَ الْكاذِبِينَ .  فرعون گفت : اى گروه بزرگان ، من براى شما خدائى جز خودم نمىدانم ! پس تو اى هامان ( وزير ) آتش بر گل بيفروز و مرا كوشكى بساز ( با تارمى بلند ) تا بر روم و مرا ديدار به خداى موسى افتد ! و من موسى را از دروغ زنان مىپندارم !\r\n39 -  وَ اسْتَكْبَرَ هُوَ وَ جُنُودُهُ فِي الْأَرْضِ بِغَيْرِ الْحَقِّ وَ ظَنُّوا أَنَّهُمْ إِلَيْنا لا يُرْجَعُونَ . \r\nفرعون و لشكريان او در زمين به ناحق گردنكشى كردند ! و پنداشتند كه آنها بسوى ما برنمىگردند !\r\n40 -  فَأَخَذْناهُ وَ جُنُودَهُ فَنَبَذْناهُمْ فِي الْيَمِّ فَانْظُرْ كَيْفَ كانَ عاقِبَةُ الظَّالِمِينَ . \r\nپس ما او را با لشكريانش فراگرفتيم و ايشان را در دريا افكنديم ، پس عاقبت دروغ زنان را بنگر !\r\n41 -  وَ جَعَلْناهُمْ أَئِمَّةً يَدْعُونَ إِلَى النَّارِ وَ يَوْمَ الْقِيامَةِ لا يُنْصَرُونَ .  و ايشان را در اين جهان پيشوايان كرديم كه خلق را به آتش ( دوزخ ) مىخواندند ! و روز رستاخيز كسى ايشان را يارى ندهد و فرياد نرسد !\r\n42 -  وَ أَتْبَعْناهُمْ فِي هذِهِ الدُّنْيا لَعْنَةً وَ يَوْمَ الْقِيامَةِ هُمْ مِنَ الْمَقْبُوحِينَ .  و در اين جهان\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nبر پى ايشان لعنت فرستاديم و روز رستاخيز هم از جمله تباه‌كارانند !\r\n43 -  وَ لَقَدْ آتَيْنا مُوسَى الْكِتابَ مِنْ بَعْدِ ما أَهْلَكْنَا الْقُرُونَ الْأُولى بَصائِرَ لِلنَّاسِ وَ هُدىً وَ رَحْمَةً لَعَلَّهُمْ يَتَذَكَّرُونَ .  ما پس از آنكه مردمان پيشين را هلاك كرديم ، موسى را كتاب تورات داديم كه در آن حكمها و پيغامهاى روشن براى مردم و راهنمونى و بخشايش است ، تا مگر آنان پند پذيرند .\r\n\r\nتفسير ادبى و عرفانى\r\n\r\nسوره 28 آيه 22\r\n22 -  وَ لَمَّا تَوَجَّهَ تِلْقاءَ مَدْيَنَ .  آيه . هرك را خواستند به بوستان معرفت برند ، نخست در ميدان حيرت آوردند ، و سر او را گوى چوگان محنت ساختند تا مزهء حيرت و محنت بچشيد ، پس به بوى محبّت رسيد !\r\nچون خواستند كه او را لباس نبوّت پوشند و به حضرت رسالت و مكالمت برند ، نخست او را در خم چوگان بليّت نهادند ، تا در آن بلاها و فتنه‌ها پخته گشت .\r\nموسى از مصر ترسان و لرزان به درآمد و از بيم دشمن ، حيران به چپ و راست مىنگريد آخر به خدا ناليد و از سوز جگر زاريد ، خداوند خواستهء او را اجابت كرد و او را از دشمن ايمن نمود و آرامش به دل او داد و با سرّ به او گفتند مترس و اندوه مدار ، خداوندى كه تو را در دامن فرعون كه سيلى بر روى او مىزدى ، در حمايت خود بداشت و به دشمن نداد ، امروز هم تو را حفظ كند و به دشمن ندهد .\r\nآنگاه موسى روى به بيابان نهاد نه به قصد مدين ، اما خداوند او را به مدين افكند ! و سرّى در آن تعبيه بود كه شعيب پيغمبر در آن شهر بود ، او مردى متعبّد و زاهد بود و ترس بر وى غالب بود ، چندان بگريست كه بينائى خود را از دست بداد . خداوند به معجزه بينائى او را باز داد .\r\nنوشته‌اند شعيب سه بار از ترس نابينا شده و هر سه بار خداوند بينائى او را بازداد و بار سوّم خداوند پرسيد ( بحسب ظاهر ) چرا اين اندازه گريستى اگر از دوزخ مىترسى ، تو را از آن ايمن كرديم ، اگر بهشت مىخواهى ترا داديم ! شعيب گفت بار خدايا ، گريه من نه از ترس دوزخ و نه از آرزوى بهشت است ! بلكه تنها و تنها از اشتياق بسوى تو است ! خطاب آمد از اين سبب ما پيغمبر و هم سخن تو را براى خدمت به تو فرستاديم ! !\r\n . . . قالَ عَسى رَبِّي أَنْ يَهْدِيَنِي سَواءَ السَّبِيلِ .  آيه . موسى به ظاهر بسوى مدين رفت ليكن به دل سوى حق رفت و به پيغمبرى رسيد و سواء السبيل از روى اشارت و به زبان كشف ، مواظبت نفس است بر خدمت ، و آرامش دل بر استقامت ، و مرد راه‌رو ، تا اين منزلها را نبرد به سر كوى توحيد نرسد ! كه گفته‌اند :\r\n خاكِ سر كوىِ دوست ، برگِ سَمَن گشت * هركه بر آن خاك برگذشت ، چو من گشت ! \r\n\r\nسوره 28 آيه 23\r\n23 -  وَ لَمَّا وَرَدَ ماءَ مَدْيَنَ .  آيه . بنده چون به ساحات توحيد رسيد در نور مشاهدت غرق گردد ، و از خود غايب و به حق حاضر شود ! جستن نايافته نيست گردد .\r\nپير طريقت گفت : اى يافته و يافتنى ، از مست چه نشان دهند جز بىخويشتنى ! همه خلق را محنت از دورى است ، و اين بيچاره را از نزديكى ! همه را تشنگى از نايافت آب است و ما را از سير آبى ، خدايا ، همه دوستى ميان دو تن باشد و سومى در آن نگنجد ، درين دوستى همه توئى من درنگنجم ! اگر در اين كار سرّ از من است مرا بدين كار نه كار ! و اگر سرّ از تو است همه توئى ، من فضولى را بر دعوى چه‌كار !\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n\r\nسوره 28 آيه 29\r\n29 -  فَلَمَّا قَضى مُوسَى الْأَجَلَ .  آيه . چون مدت قرارداد موسى با شعيب سرآمد ، او را آرزوى ميهن خاست و از شعيب دستور رفتن خواست و اهل خويش را برداشت با چند سر گوسفند كه شعيب او را داده بود و بسوى مصر روانه شد و فراراه همىرفت تا شب درآمد و موسى را پيك اندوه به درآمد و در آن شب ديجور به موسى رنجور ، فرمان آمد كه : اى راه از موسى پنهان شو ، اى ابر ريزان گرد ، اى اهل موسى نالان شويد ! موسى در آن حال ، شبى تيره و تاريك ! ابر مىباريد ، رعد مىغرّيد ، برق مىدرخشيد ، گوسفند از ترس مىرميد ، موسى آتش‌زنه برداشت و هرچند كوشيد آتش نديد ! آخر سوى طور نگاه كرد از دور آتشى بديد ، موسى بر سر درخت صورت آتش ديد و در دل خويش هم آتش عشق ديد ! آتشى بس تيز و سوزان ، و زبان حال مىگفت :\r\n آتش به دل اندر زدى و نفت به جان * آنگه گو كه راز ما دار نهان ! \r\n\r\nسوره 28 آيه 30\r\n30 -  فَلَمَّا أَتاها نُودِيَ مِنْ شاطِئِ الْوادِ الْأَيْمَنِ فِي الْبُقْعَةِ الْمُبارَكَةِ مِنَ الشَّجَرَةِ . \r\nموسى سوختهء عشق ، غارتيدهء فقر ، ساعتى زير آن درخت بايستاد ، درختى كه در باغ وصلت و بيخش در زمين محبّت و شاخش در آسمان صفوت و بركش قربت بود و شكوفه‌اش نسيم روح و بهجت ، و ميوه‌اش :  إِنِّي أَنَا اللَّهُ -  منم خداى يگانه !\r\nلطيفه : موسى زير آن درخت غرق صفات شد و فانى ذات گشت ! همگى وجود او گوش و تفرقت وى جمع گشته ، ناگاه ندا آمد كه منم خداى يگانه ! همان دم موسى شراب الفت نوشيد و خلعت قربت پوشيد و صدر وصلت ديد ، و گل رحمت بوئيد ! و به زبان حال شنيد :\r\n اى عاشق دل سوخته اندوه مدار * روزى به مراد عاشقان گردد كار ! \r\n\r\nسوره 28 آيه 31\r\n31 -  وَ أَنْ أَلْقِ عَصاكَ فَلَمَّا رَآها تَهْتَزُّ كَأَنَّها جَانٌّ .  آيه . آنگاه ندا آمد ، در دست چه دارى ؟\r\nگفت : عصاى من است ، گفت : با اين عصا چه كنى ؟ گفت : چون خستهء مانده شوم بر آن تكيه كنم ، گفت : اى موسى عصا را بيفكن تا چه بينى ! چون عصا را افكند اژدهائى بزرگ ديد كه بسوى موسى نهيب برد ! موسى بترسيد و برميد فرمان آمد اى موسى ، ندانستى كه هركس به جز ما تكيه كند ، همه ترس و غم بيند ؟ پس ندا آمد اى موسى ، نترس و عصا را برگير و ايمن باش ، اى موسى عصا مىدار ، و مهر عصا در دل مدار ، و آن را پناه خود مگير .\r\nلطيفه : از روى اشارت ، خداوند به دنيادار مىگويد : دنيا مىدار ولى مهر آن در دل مدار و آن را پناه خود مساز ! كه دوستى دنيا سر همهء گناه‌ها است .\r\nاى موسى تو عصا را از شعيب به مردى گرفتى آن را كه افكندى اژدها يافتى و چون به امر ما برداشتى ، بنگر كه از آنچه معجزه‌ها بينى !\r\nلطيفه : تفاوت موسى با مصطفى آنكه موسى از خطاب خداوند با اژدها بازگشت كه دشمن را شكست دهد ولى محمّد مصطفى شب معراج از خداوند بازگشت و براى امّت خود كه پيروز شوند نماز آورد ! و در آخر گفتند درود بر تو اى پيغمبر خدا ! او گفت درود بر ما و بر بندگان صالح خدا !\r\n\r\nتفسير لفظى [ آيات 44 الى 75 
  ]\r\n44 -  وَ ما كُنْتَ بِجانِبِ الْغَرْبِيِّ إِذْ قَضَيْنا إِلى مُوسَى الْأَمْرَ وَ ما كُنْتَ مِنَ الشَّاهِدِينَ . \r\n\r\n","description":"","footnote":"","page_name":" 193 ","page_number":193},
  {"content":"\r\n\r\nو تو ( اى محمّد ) در كوه طور به سوى فروشدن آفتاب نبودى ، آنگاه كه ما به موسى فرمان داديم و تو از حاضران آن روز نبودى .\r\n45 -  وَ لكِنَّا أَنْشَأْنا قُرُوناً فَتَطاوَلَ عَلَيْهِمُ الْعُمُرُ وَ ما كُنْتَ ثاوِياً فِي أَهْلِ مَدْيَنَ تَتْلُوا عَلَيْهِمْ آياتِنا وَ لكِنَّا كُنَّا مُرْسِلِينَ .  ليكن ما بر آن بوديم كه گروه‌هائى ميان تو و موسى بيافرينيم ، پس زندگانى ميان آن دو گروه دراز شد و تو در ميان مردم مدين نبودى كه سخنان ما را بر آنها بخوانى ، ليكن ما موسى را فرستاديم تا از طور به مدين آمد و سخنان ما را بر آنها خواند !\r\n46 -  وَ ما كُنْتَ بِجانِبِ الطُّورِ إِذْ نادَيْنا وَ لكِنْ رَحْمَةً مِنْ رَبِّكَ لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ لَعَلَّهُمْ يَتَذَكَّرُونَ .  و تو ( اى محمّد ) به آن سوى طور نبودى آنگاه ، كه ندا داديم ، ليكن از رحمت خداوند تو بود كه تو را پيغام داديم تا با سخنان ما آن گروه را بيم دهى ، گروهى كه پيش از تو بيم‌دهنده به آنها نيامده بود ، تا مگر آنها پندپذير شوند .\r\n47 -  وَ لَوْ لا أَنْ تُصِيبَهُمْ مُصِيبَةٌ بِما قَدَّمَتْ أَيْدِيهِمْ فَيَقُولُوا رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ وَ نَكُونَ مِنَ الْمُؤْمِنِينَ .  اگرنه آن بودى كه به آنان بسبب آنچه كه خود از پيش بد كرده بودند ! عذابى رسيدى ، پس گفتندى : خدايا ، چرا به ما پيغمبر نفرستادى كه ما سخنان تو را پيروى كنيم و از جملهء مؤمنان باشيم ! ( ما عذاب را براى آنها مىفرستاديم ) .\r\n48 -  فَلَمَّا جاءَهُمُ الْحَقُّ مِنْ عِنْدِنا قالُوا لَوْ لا أُوتِيَ مِثْلَ ما أُوتِيَ مُوسى أَ وَ لَمْ يَكْفُرُوا بِما أُوتِيَ مُوسى مِنْ قَبْلُ قالُوا سِحْرانِ تَظاهَرا وَ قالُوا إِنَّا بِكُلٍّ كافِرُونَ .  چون فرستاده به حق و راستى به ايشان از نزد ما آمد ، گفتند : چرا به محمّد كتابى ندادند مانند كتابى كه به موسى داده شد ؟ آيا به موسى كه تورات براى آنها آورد كافر نشدند ؟ كه گفتند اين دو نفر جادوگر هستند كه به پشت باهم شده‌اند و ما به همه آنها ( تورات موسى و قرآن محمّد ) كافريم !\r\n49 -  قُلْ فَأْتُوا بِكِتابٍ مِنْ عِنْدِ اللَّهِ هُوَ أَهْدى مِنْهُما أَتَّبِعْهُ إِنْ كُنْتُمْ صادِقِينَ .  بگو ( اى محمّد ) به آنها ، شما از نزد خدا كتابى بياوريد كه راست‌تر و راهنماتر از تورات و قرآن باشد تا من آن را پيروى كنم اگر راست مىگوئيد .\r\n50 -  فَإِنْ لَمْ يَسْتَجِيبُوا لَكَ فَاعْلَمْ أَنَّما يَتَّبِعُونَ أَهْواءَهُمْ وَ مَنْ أَضَلُّ مِمَّنِ اتَّبَعَ هَواهُ بِغَيْرِ هُدىً مِنَ اللَّهِ إِنَّ اللَّهَ لا يَهْدِي الْقَوْمَ الظَّالِمِينَ .  پس اگر تو را پاسخى ندادند ( و كتابى بهتر نياوردند ) پس بدان كه آنان هواى نفس خويش را پيروى مىكنند ، و چه كسى گمراه‌تر است از آن كسى كه پيروى هواى نفس خود كند ؟ بدون راهنمائى از سوى خداوند ؟ به درستى كه خداوند ستمكاران را دوست ندارد .\r\n51 -  وَ لَقَدْ وَصَّلْنا لَهُمُ الْقَوْلَ لَعَلَّهُمْ يَتَذَكَّرُونَ .  و ما براى آنان ( كافران ) سخن در سخن پيوستيم ( از وعده و وعيد و قصّه ) تا مگر آنها پندپذير شوند و عبرت گيرند !\r\n52 -  الَّذِينَ آتَيْناهُمُ الْكِتابَ مِنْ قَبْلِهِ هُمْ بِهِ يُؤْمِنُونَ .  ايشان را كه تورات داديم ( و پذيرفتند ) پيش از قرآن ، آنان به قرآن هم ايمان مىآورند .\r\n53 -  وَ إِذا يُتْلى عَلَيْهِمْ قالُوا آمَنَّا بِهِ إِنَّهُ الْحَقُّ مِنْ رَبِّنا إِنَّا كُنَّا مِنْ قَبْلِهِ مُسْلِمِينَ . \r\n\r\n","description":"","footnote":"","page_name":" 194 ","page_number":194},
  {"content":"\r\n\r\nو چون قرآن بر آنها بخوانند ، گويند : ما ايمان به قرآن داريم ، اين راست است از سوى خداوند ما كه ما پيش از قرآن به پذيرفتن تورات مسلمان بوديم .\r\n54 -  أُولئِكَ يُؤْتَوْنَ أَجْرَهُمْ مَرَّتَيْنِ بِما صَبَرُوا وَ يَدْرَؤُنَ بِالْحَسَنَةِ السَّيِّئَةَ وَ مِمَّا رَزَقْناهُمْ يُنْفِقُونَ .  فردا به ايشان دو بار مزد دهند به سبب آن شكيبائى كه كردند ، و بدى را به خوبى بردبارى دفع مىكنند و از آنچه به ايشان روزى داديم انفاق مىكنند .\r\n55 -  وَ إِذا سَمِعُوا اللَّغْوَ أَعْرَضُوا عَنْهُ وَ قالُوا لَنا أَعْمالُنا وَ لَكُمْ أَعْمالُكُمْ سَلامٌ عَلَيْكُمْ لا نَبْتَغِي الْجاهِلِينَ .  و چون سخن ناپسند و نابكار بشنوند ( به بردبارى و شكيبائى ! ) از آن اعراض و دورى مىكنند و روى گردانند و گويند : كار ما و كرد ما ما راست ! و كار شما و كاركرد شما شما راست ، درود بىزارى ( نه درود تحيّت ) بر شما باد ، ما نه از نادانان جويائيم نه از ايشان پاسخ خواهيم !\r\n56 -  إِنَّكَ لا تَهْدِي مَنْ أَحْبَبْتَ وَ لكِنَّ اللَّهَ يَهْدِي مَنْ يَشاءُ وَ هُوَ أَعْلَمُ بِالْمُهْتَدِينَ . \r\nتو ( اى محمّد ) آن كس را كه دوست دارى راه ننمائى ، ( مقصود ابو طالب عمو است ) ليكن خداوند هركه را بخواهد رهبرى مىكند و او راست‌تر دانائى است به كسانى كه شايسته رهنمائى به راه راستند .\r\n57 -  وَ قالُوا إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا أَ وَ لَمْ نُمَكِّنْ لَهُمْ حَرَماً آمِناً يُجْبى إِلَيْهِ ثَمَراتُ كُلِّ شَيْءٍ رِزْقاً مِنْ لَدُنَّا وَ لكِنَّ أَكْثَرَهُمْ لا يَعْلَمُونَ .  ( كافران قريش گفتند ) اگر ما راهنمائى شما را بپذيريم و در دين تو آئيم ، ما را از زمين خودمان بربايند و بيرون كنند ! آيا ما براى آنان جاى امن‌وامان نساختيم كه از هرجا ميوه‌هاى هر چيزى را به آنجا مىكشند ؟ كه روزى از نزد ما است ، ليكن بيشتر آنان نمىدانند !\r\n58 -  وَ كَمْ أَهْلَكْنا مِنْ قَرْيَةٍ بَطِرَتْ مَعِيشَتَها فَتِلْكَ مَساكِنُهُمْ لَمْ تُسْكَنْ مِنْ بَعْدِهِمْ إِلَّا قَلِيلًا وَ كُنَّا نَحْنُ الْوارِثِينَ .  و چه بسيار از اهل شهر كه هلاك كرديم و تباه ساختيم كه ايشان را خوشى زندگانى در بر گرفته بود ، اينك اين است نشست‌گاههاى آنان كه در آن بعد از آنها جز اندكى ننشستند و ما وارث آنها بوديم و از ايشان هرچه بود بما بازماند !\r\n59 -  وَ ما كانَ رَبُّكَ مُهْلِكَ الْقُرى حَتَّى يَبْعَثَ فِي أُمِّها رَسُولًا يَتْلُوا عَلَيْهِمْ آياتِنا وَ ما كُنَّا مُهْلِكِي الْقُرى إِلَّا وَ أَهْلُها ظالِمُونَ .  پروردگار تو ( اى محمّد ) مردمان شهرى را هلاك نمىكند مگر پس از آنكه در مادر آن شهرها پيغمبرى بفرستد كه سخنان ما را بر آنها بخوانند . و ما هلاك‌كنندهء مردمان شهرها نيستيم مگر آنها كه مردمانش ستمكارانند .\r\n60 -  وَ ما أُوتِيتُمْ مِنْ شَيْءٍ فَمَتاعُ الْحَياةِ الدُّنْيا وَ زِينَتُها وَ ما عِنْدَ اللَّهِ خَيْرٌ وَ أَبْقى أَ فَلا تَعْقِلُونَ .  هرچه بشما داده شده جز چيزهاى اين جهانى و آرايشهاى آن نيست ، و آنچه نزد خداوند است ( در آن جهان ) بهتر و پاينده‌تر است .\r\n61 -  أَ فَمَنْ وَعَدْناهُ وَعْداً حَسَناً فَهُوَ لاقِيهِ كَمَنْ مَتَّعْناهُ مَتاعَ الْحَياةِ الدُّنْيا ثُمَّ هُوَ يَوْمَ الْقِيامَةِ مِنَ الْمُحْضَرِينَ .  آيا كسى كه ما بر او وعدهء نيك داديم ؟ ( بر اثر راه نيكو كه رفته و كار نيكو كه كرده ) مانند كسى است كه ما او را چيز ناپايدار دنيا داديم ! پس آنگاه روز رستاخيز از حاضرشدگان در آتش است ؟\r\n62 -  وَ يَوْمَ يُنادِيهِمْ فَيَقُولُ أَيْنَ شُرَكائِيَ الَّذِينَ كُنْتُمْ تَزْعُمُونَ .  آن روز كه خداوند\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nآنها را مىخواند ( روز رستاخيز ) و مىگويد شريكان من كجا هستند كه شما مىپنداشتيد ؟\r\n63 -  قالَ الَّذِينَ حَقَّ عَلَيْهِمُ الْقَوْلُ رَبَّنا هؤُلاءِ الَّذِينَ أَغْوَيْنا أَغْوَيْناهُمْ كَما غَوَيْنا تَبَرَّأْنا إِلَيْكَ ما كانُوا إِيَّانا يَعْبُدُونَ .  كسانى كه بيم‌هاى عذاب خداوندى را در قيامت شايسته‌اند ، گفتند :\r\nپروردگار ما ، اين‌ها هستند كه ما آنان را از راه به در برديم چون خود بيراه بوديم اكنون ما از پرستگارى آنها بسوى تو بيزارى مىجوئيم و ايشان هرگز ما را نپرستيدند .\r\n64 -  وَ قِيلَ ادْعُوا شُرَكاءَكُمْ فَدَعَوْهُمْ فَلَمْ يَسْتَجِيبُوا لَهُمْ وَ رَأَوُا الْعَذابَ لَوْ أَنَّهُمْ كانُوا يَهْتَدُونَ .  به آنها گفته شد ، انباز گرفتگان خويش را بخوانيد ( تا امروز به فرياد شما برسند ) پس آنها را خواندند ليكن اجابت نكردند و پاسخى نشنيدند و چون عذاب را ديدندى ، دوست داشتندى كه از راه‌يافتگان بودندى !\r\n65 -  وَ يَوْمَ يُنادِيهِمْ فَيَقُولُ ما ذا أَجَبْتُمُ الْمُرْسَلِينَ .  و آن روز ( رستاخيز ) كه خداوند ايشان را مىخواند و گويد پاسخ پيغمبران را چه داريد ؟\r\n66 -  فَعَمِيَتْ عَلَيْهِمُ الْأَنْباءُ يَوْمَئِذٍ فَهُمْ لا يَتَساءَلُونَ .  آن روز خبرهاى اين جهانى بر آنها پوشيده ماند ، پس آنها از يكدگر چيزى نمىپرسند ( از بهر آنكه مسئول و سائل هيچ كدام را ندانند و نتوانند يكدگر را يارى دهند !\r\n67 -  فَأَمَّا مَنْ تابَ وَ آمَنَ وَ عَمِلَ صالِحاً فَعَسى أَنْ يَكُونَ مِنَ الْمُفْلِحِينَ .  امّا كسى كه توبه كرد و ايمان آورد و كار نيكو كرد ، ناچار از رستگارشدگان جاويد خواهد بود .\r\n68 -  وَ رَبُّكَ يَخْلُقُ ما يَشاءُ وَ يَخْتارُ ما كانَ لَهُمُ الْخِيَرَةُ سُبْحانَ اللَّهِ وَ تَعالى عَمَّا يُشْرِكُونَ .  پروردگار تو ( اى محمّد ) هرچه بخواهد مىآفريند و مىگزيند و ايشان را گزين نيست ( كه كارى كنند يا چيزى بپسندند ) و خداى يگانه پاك و منزّه است از آن انبازى كه با او مىجويند ( و دعوى اختيار كنند ) .\r\n69 -  وَ رَبُّكَ يَعْلَمُ ما تُكِنُّ صُدُورُهُمْ وَ ما يُعْلِنُونَ .  پروردگار تو آنچه دلهاى ايشان پوشيده مىدارد مىداند ، و آنچه را كه آشكار مىكنند ( نيز مىداند ) .\r\n70 -  وَ هُوَ اللَّهُ لا إِلهَ إِلَّا هُوَ لَهُ الْحَمْدُ فِي الْأُولى وَ الْآخِرَةِ وَ لَهُ الْحُكْمُ وَ إِلَيْهِ تُرْجَعُونَ . \r\nاو خداى يگانه است جز او خدائى نيست و او راست سزاوارى سپاس و ستايش در هر دوجهان و او راست كار برگزارى و كار راندن و سرانجام همه را بسوى او برند .\r\n71 -  قُلْ أَ رَأَيْتُمْ إِنْ جَعَلَ اللَّهُ عَلَيْكُمُ اللَّيْلَ سَرْمَداً إِلى يَوْمِ الْقِيامَةِ مَنْ إِلهٌ غَيْرُ اللَّهِ يَأْتِيكُمْ بِضِياءٍ أَ فَلا تَسْمَعُونَ  . بگو چه بينيد ؟ اگر خداوند شبهاى تاريك را بر شما پاينده كند تا روز قيامت در آن حال كيست جز خداوند كه روشنائى روز بشمار دهد ؟ آيا نمىشنويد كه پند گيريد ؟\r\n72 -  قُلْ أَ رَأَيْتُمْ إِنْ جَعَلَ اللَّهُ عَلَيْكُمُ النَّهارَ سَرْمَداً إِلى يَوْمِ الْقِيامَةِ مَنْ إِلهٌ غَيْرُ اللَّهِ يَأْتِيكُمْ بِلَيْلٍ تَسْكُنُونَ فِيهِ أَ فَلا تُبْصِرُونَ .  بگو چه بينيد ؟ اگر خداى يگانه روز شما را تا روز رستاخيز پاينده كند ، در آن حال كيست جز خداوند كه شب تاريك بشما آرد ؟ تا در آن آرام گيريد ، آيا پس نمىبينيد ؟\r\n73 -  وَ مِنْ رَحْمَتِهِ جَعَلَ لَكُمُ اللَّيْلَ وَ النَّهارَ لِتَسْكُنُوا فِيهِ وَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ .  از رحمت او است كه شب تاريك و روز روشن براى شما آفريد تا شب آرام گيريد و روز روزى\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nو فضل او جوئيد تا مگر بر اين دو نعمت سپاس گزاريد .\r\n74 -  وَ يَوْمَ يُنادِيهِمْ فَيَقُولُ أَيْنَ شُرَكائِيَ الَّذِينَ كُنْتُمْ تَزْعُمُونَ .  آن روز كه خداوند آنان را بخواند پس گويد : كجا هستند شريكان من كه شما به دروغ مىپنداشتيد ؟\r\n75 -  وَ نَزَعْنا مِنْ كُلِّ أُمَّةٍ شَهِيداً فَقُلْنا هاتُوا بُرْهانَكُمْ .  از هر امّتى گواهى بيرون آورديم ( در روز جزا ) پس گفتيم برهان و دليل خود را بياوريد  فَعَلِمُوا أَنَّ الْحَقَّ لِلَّهِ وَ ضَلَّ عَنْهُمْ ما كانُوا يَفْتَرُونَ  پس آنان دانستند كه حق خداى يگانه راست ، و از آنها آنچه به دروغ انباز مىخوانند گم گردد .\r\n\r\nتفسير ادبى و عرفانى\r\n\r\nسوره 28 آيه 46\r\n46 -  وَ ما كُنْتَ بِجانِبِ الطُّورِ .  آيه . اى سيد عالم ، اى مهتر ذريّت آدم ، اى ناشر اعلام رسالت ، اى مؤيّد اركان هدايت ، اى كاشف اسرار ولايت ، تو بر جانب غربى كوه طور نبودى كه ما با موسى سخن گفتيم و حديث تو كرديم و كمال عزّ و شرف و جاه تو و امّت تو نموديم و گفتيم اى موسى اگر مىخواهى به نزد ما رفعت و قربت يا بى ، پيغمبر آخر زمان را درود بسيار ده و نام و ذكر او بسيار گوى ، كه وى برگزيدهء ما است ، نواختهء لطف ما است ، عارف به تعريف ما ، نازنده به وصال ما است ، او روضهء جود است و سرو باغ وجود ، مايهء حسن جهان و مقصود از آفرينش جهانيان .\r\nپير طريقت اينجا سخنى نغز گفته : الهى ، از كجا بازيابم من آن روزى كه تو مرا بودى ؟ و من نبودم ، تا بدان روز نرسم ميان آتش و دودم ، اگر به گيتى آن روز يابم پرسودم ، و ربود خود را دريابم ، به نبود خود خشنودم !\r\n46 -  وَ ما كُنْتَ بِجانِبِ الطُّورِ إِذْ نادَيْنا .  آيه . ( اى محمّد ) تو بر جانب طور نبودى كه امّت تو را از صلب پدران برخوانديم ! و سبب آن بود كه موسى گفت : بار خدايا ، من در تورات صفت و سيرت امّتى را مىخوانم كه سخت آراسته و پيراسته و به خصال پسنديده ستوده ، اينان امّت كدام پيغمبرند ؟ خداوند فرمود : آنان امّت محمّدند ، موسى گفت : بار الها ، مىخواهم ايشان را ببينم ، فرمان آمد كه امروز روز ظهور ايشان نيست ، اگر خواهى آواز ايشان تو را بشنوانم ؟ آنگاه خداوند امّت احمد را از صلبهاى پدران بخواند و آنان جواب دادند و موسى بشنيد ! سخنان خداوند به موسى : در خبر است كه موسى سخن خدا را شنيد كه فرمود : خدائى جز من نيست موسى چون اين ندا شنيد به سجده افتاد ، ندا آمد سر بردار اى موسى بن عمران ، موسى سر بلند كرد خداوند فرمود : اى موسى ، اگر بخواهى در سايهء عرش من باشى آن روز كه سايه‌اى جز سايهء من نيست ! پس يتيمان را پدرى مهربان و بيوه‌زنان را شوهرى دل‌ناگران باش ، اى موسى رحم كن تا رحم يا بى - همان گونه كه مىدهى مىگيرى - اى موسى هركس در قيامت به ديدار من آيد و منكر پيغمبرى محمّد باشد ، هرچند ابراهيم خليل من و موسى كليم من باشد ! او را به آتش دوزخ مىسوزانم !\r\n\r\nسوره 28 آيه 56\r\n56 -  إِنَّكَ لا تَهْدِي مَنْ أَحْبَبْتَ .  آيه . توفيق سعادت و تحقيق هدايت از خصائص ربوبيّت است و بشريّت را بدان راه نيست و جز جلال احديّت بدين صفت سزاوار نه ! ( اى محمّد ) ، تو را شرف نبوّت است و منزلت رسالت و جمال سفارت مقام محمود و حوض مورود ، خاتم پيمبران ، سيّد مرسلان ، شفيع مذنبان ، شمع زمين و آسمان ، عنان مركبت از آسمانها برگذشته و ساحت عرش مجيد جاى تو ساخته . امّا ، هدايت بندگان و راهنمائى\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nايشان به ايمان ، نه كار تو است و نه در دست تو !\r\nپير طريقت گفت : كار نه آن دارد كه از كسى كسل آيد و از كسى عمل ، كار آن دارد كه ناشايسته آمد در ازل ، ابليس كه او را مهتر مهجوران گويند ، چندين سال در كارگاه عمل بود ، اهل ملكوت همه طبل دولت او مىزدند ! و ندانستند كه در كارگاه ازل او را جامه ديگرگون يافته‌اند در كارگاه عمل او ديبا و مقراض همىديدند ، ولى از كارگاه ازل ، او را خود گليم سياه آمد !\r\n اين قصه نه زان روى سياه آمده است * كين رنگ گليم ما سياه آمده است ! \r\n\r\nسوره 28 آيه 68\r\n68 -  وَ رَبُّكَ يَخْلُقُ ما يَشاءُ وَ يَخْتارُ ما كانَ لَهُمُ الْخِيَرَةُ .  آيه . خداوند فرمود : ( اى محمّد ) ، اگر سعادت هدايت به اختيار تو بودى ، تا از ابو طالب سر نيامدى و فراغت نيافتى ، بسراغ بلال و صهيب و سلمان نرفتى ! لكن اراده ارادهء ما است و اختيار اختيار ما ، ( اى محمّد ) بدانكه آدمى را اختيار نيست ! اختيار كسى تواند كه او را ملك بود و آدمى بنده است و بنده را ملك نيست ، آن ملك كه او را شرع اثبات كرد آن ملك مجازى است و عاريتى و زود زوال ، و ملك حقيقى را زوال نيست .\r\nخداوند ، عالم را بيافريد و آنچه خواست از ميان آن برگزيد ، فرشتگان را بيافريد و از ميان آنان جبرئيل ، ميكائيل ، اسرافيل و عزرائيل را برگزيد . آدم و آدميان را آفريد و از ايشان پيمبران را برگزيد و از ميان آنها خليل و كليم و عيسى و محمّد را برگزيد ، بسيط زمين را بيافريد و آز آن مكّه زادگاه محمّد و مدينه ، شهر محمّد را برگزيد ، روزها را آفريد و از ميان آنها آدينه را برگزيد كه روز اجابت دعا است ، و روز عرفه را برگزيد كه روز مباهات است و روز عيد برگزيد ، و شب‌ها آفريد و شب برات را برگزيد و شب قدر را برگزيد كه فرشتگان به روى زمين ، رحمت نثار كنند . و از كوه‌ها كوه جودى را برگزيد تا تكيه‌گاه كشتى نوح شد ، و كوه طور را آفريد تا در آنجا موسى به مناجات حق رسيد ! و غار حرا را برگزيد تا مصطفى در آنجا بعثت يافت ، نفس آدمى را بيافريد و از ميان آن دل و زبان برگزيد ! كه دل محل نور معرفت و زبان جاى كلمهء شهادت است . و كتابها را آفريد و از ميان آنها تورات و زبور و انجيل و قرآن را برگزيد .\r\n\r\nتفسير لفظى [ آيات 76 الى 88 
  ]\r\n76 -  إِنَّ قارُونَ كانَ مِنْ قَوْمِ مُوسى فَبَغى عَلَيْهِمْ وَ آتَيْناهُ مِنَ الْكُنُوزِ ما إِنَّ مَفاتِحَهُ لَتَنُوأُ بِالْعُصْبَةِ أُولِي الْقُوَّةِ إِذْ قالَ لَهُ قَوْمُهُ لا تَفْرَحْ إِنَّ اللَّهَ لا يُحِبُّ الْفَرِحِينَ .  قارون خويش موسى بود و در سركشى به آنها افزونى جست ، و آن‌قدر دارائى و گنج داشت چندان‌كه كليدهاى گنجهاى او ، گروهى از مردم نيرومند بواسطهء سنگينى حمل مىكردند ! هنگامى كه خويش او با ايمان به او گفت : ( به آنچه دارى از جهاد ) شاد مباش كه خداوند شادمانان به اين جهان را دوست ندارد .\r\n77 -  وَ ابْتَغِ فِيما آتاكَ اللَّهُ الدَّارَ الْآخِرَةَ وَ لا تَنْسَ نَصِيبَكَ مِنَ الدُّنْيا وَ أَحْسِنْ كَما أَحْسَنَ اللَّهُ إِلَيْكَ وَ لا تَبْغِ الْفَسادَ فِي الْأَرْضِ إِنَّ اللَّهَ لا يُحِبُّ الْمُفْسِدِينَ .  ( نيز قوم او را گفتند ) از آنچه خدا به تو داده ، سراى آن جهانى را بخواه و بجوى ، و بهرهء زندگانى خود را در اين جهان هم مگذار و فراموش مكن . و با مردم نيكوئى كن همچنان‌كه خداوند با تو نيكوئى كرده ، و در زمين تباه‌كارى مجوى كه خداوند\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nتباه‌كاران را دوست ندارد .\r\n78 -  قالَ إِنَّما أُوتِيتُهُ عَلى عِلْمٍ عِنْدِي أَ وَ لَمْ يَعْلَمْ أَنَّ اللَّهَ قَدْ أَهْلَكَ مِنْ قَبْلِهِ مِنَ الْقُرُونِ مَنْ هُوَ أَشَدُّ مِنْهُ قُوَّةً وَ أَكْثَرُ جَمْعاً وَ لا يُسْئَلُ عَنْ ذُنُوبِهِمُ الْمُجْرِمُونَ .  قارون ( در جواب آنها ) گفت : آنچه مرا در اين جهان داده‌اند ، درخور دانش من داده‌اند ! آيا او نمىداند كه خداوند پيش از او از گروهان گذشته كسانى كه از حيث نيرو سخت‌تر و از گروه ، بيشتر از او بودند ، هلاك گردانيد ؟ و فردا گناهان كسى را از او يا از پدران او نپرسند !\r\n79 -  فَخَرَجَ عَلى قَوْمِهِ فِي زِينَتِهِ قالَ الَّذِينَ يُرِيدُونَ الْحَياةَ الدُّنْيا يا لَيْتَ لَنا مِثْلَ ما أُوتِيَ قارُونُ إِنَّهُ لَذُو حَظٍّ عَظِيمٍ .  پس قارون بر قوم خويش در آرايش خود بيرون شد و خويشان او كه خواهان اين جهان بودند گفتند : كاش ما را همچنان بودى كه به قارون داده شده ! كه در اين جهان با بهرهء بزرگ است ! ( چون حساب همهء مال‌دارها معلوم است ) .\r\n80 -  وَ قالَ الَّذِينَ أُوتُوا الْعِلْمَ وَيْلَكُمْ ثَوابُ اللَّهِ خَيْرٌ لِمَنْ آمَنَ وَ عَمِلَ صالِحاً وَ لا يُلَقَّاها إِلَّا الصَّابِرُونَ .  كسانى كه داراى دانش دين بودند گفتند : واى بر شما ، ثواب آن جهانى بهتر است براى كسى كه ايمان آورده و كارهاى نيكو كند ، و اين صفت ( در دل و زبان ) ندهند مگر به شكيبايان !\r\n81 -  فَخَسَفْنا بِهِ وَ بِدارِهِ الْأَرْضَ فَما كانَ لَهُ مِنْ فِئَةٍ يَنْصُرُونَهُ مِنْ دُونِ اللَّهِ وَ ما كانَ مِنَ المُنْتَصِرِينَ .  پس ما او را و خانه و جهان او را به زمين فروبرديم ، و او را گروهى نبود كه فرود از خدا با او يارى كنند ، و از يارىشدگان هم نبود !\r\n82 -  وَ أَصْبَحَ الَّذِينَ تَمَنَّوْا مَكانَهُ بِالْأَمْسِ يَقُولُونَ وَيْكَأَنَّ اللَّهَ يَبْسُطُ الرِّزْقَ لِمَنْ يَشاءُ مِنْ عِبادِهِ وَ يَقْدِرُ لَوْ لا أَنْ مَنَّ اللَّهُ عَلَيْنا لَخَسَفَ بِنا وَيْكَأَنَّهُ لا يُفْلِحُ الْكافِرُونَ .  آنگاه كسانى كه توان و جاى و كار و حال او را ديروز آرزو مىكردند گفتند : واى بر ما ، اين چه آرزو بود كه ما كرديم ! ( بدانيد ) كه خداوند روزى هركس از بندگان را كه بخواهد مىگستراند و به اندازه به هر كس كه بخواهد فرومىگيرد . اگرنه آن بود كه خداوند بر ما منّت نهاد ، ما را ( مانند قارون ! ) با آن آرزو كه ما داشتيم به زمين فرومىبرد ، اى واى ، بجاى رحمت ما ( چه كرديم ) ؟ بدان كه كافران رستگار نشوند .\r\n83 -  تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً وَ الْعاقِبَةُ لِلْمُتَّقِينَ .  آن سراى واپسين را به كسانى دهيم كه در زمين برترى و فساد نجويند و عاقبت نيكو براى پرهيزكاران است .\r\n84 -  مَنْ جاءَ بِالْحَسَنَةِ فَلَهُ خَيْرٌ مِنْها وَ مَنْ جاءَ بِالسَّيِّئَةِ فَلا يُجْزَى الَّذِينَ عَمِلُوا السَّيِّئاتِ إِلَّا ما كانُوا يَعْمَلُونَ .  هركس كار نيكو كند پاداش او به آز آن است و هركس كار بد كند ، بدكاران را كيفر جز آنكه مىكردند ندهند !\r\n85 -  إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ قُلْ رَبِّي أَعْلَمُ مَنْ جاءَ بِالْهُدى وَ مَنْ هُوَ فِي ضَلالٍ مُبِينٍ .  آن خدائى كه قرآن را به تو فرستاد ( با احكام آن ) تو را به مكّه كه برگشتگاه تو است برمىگرداند ، بگو : پروردگار من داناتر است به آن كس كه راست راهى آرد و به كسى كه در گمراهى آشكار است .\r\n86 -  وَ ما كُنْتَ تَرْجُوا أَنْ يُلْقى إِلَيْكَ الْكِتابُ إِلَّا رَحْمَةً مِنْ رَبِّكَ فَلا تَكُونَنَّ ظَهِيراً \r\n\r\n","description":"","footnote":"","page_name":" 199 ","page_number":199},
  {"content":"\r\n\r\n لِلْكافِرِينَ .  تو اميد نداشتى ( نمىبيوسيدى ) كه هرگز كه كتابى به تو فرستند ، مگر بواسطهء مهربانى از سوى پروردگار تو ، پس هرگز پشتيبان و يار كافران مباش !\r\n87 -  وَ لا يَصُدُّنَّكَ عَنْ آياتِ اللَّهِ بَعْدَ إِذْ أُنْزِلَتْ إِلَيْكَ وَ ادْعُ إِلى رَبِّكَ وَ لا تَكُونَنَّ مِنَ الْمُشْرِكِينَ .  نبايد آنان تو را از پيغامهاى خداى يگانه برگردانند ، پس از آنكه آنها بر تو فروفرستاده شد ! و خداى خويش را بخوان و از جملهء انبازگيرندگان مباش !\r\n88 -  وَ لا تَدْعُ مَعَ اللَّهِ إِلهاً آخَرَ لا إِلهَ إِلَّا هُوَ كُلُّ شَيْءٍ هالِكٌ إِلَّا وَجْهَهُ لَهُ الْحُكْمُ وَ إِلَيْهِ تُرْجَعُونَ .  با خداى يگانه ، خداى ديگر مخوان ! كه نيست خدائى جز خداى يگانه ، هر چيزى نيست شدنى است جز او كه باقى است و حكم او راست و همهء شماها بسوى او برگردانده مىشويد .\r\n\r\nتفسير ادبى و عرفانى\r\n\r\nسوره 28 آيه 76\r\n76 -  إِنَّ قارُونَ كانَ مِنْ قَوْمِ مُوسى فَبَغى عَلَيْهِمْ .  آيه . دنيا دوستى قارون را به گرد آوردن مال واداشت و جمع مال هم باعث طغيان و سركشى او شد ! كه در خبر است : دوستى دنيا سر همه گناهان است ! و مايهء هر فتنه و بيخ هر فساد . كه نيكان گفته‌اند : هركه از خدا بازماند ، به مهر و دوستى دنيا بازماند ، دنيا پلى است گذشتنى و بساطى است در نوشتنى ! لاف گاه مدعيان ! سرمايهء بىدولتان ، معشوقهء ناكسان ، و قبلهء خسيسان . دوستى بىوفا ، دايه‌اى بىمهر ، جمالى بانفاق و رفتارى ناصواب دارد . و چون تو دوست صد هزاران زير خاك دارد و با تو مىگويد :\r\n من چون تو هزار عاشق از غم كشتم * نالود به خون هيچ‌كس انگشتم ! \r\nروايت است كه مصطفى فرمود : مثل شما در اين دنياى غدّار مثل مهمانى است كه به مهمان‌خانه فروآيد .\r\nهرآينه مهمان رفتنى است نه ماندنى ! هم چون كاروانى كه بمنزلى فرود آيد ، ناچار از آنجا رخت بردارد ، و اگر بخواهد آنجا بماند سخت نادان و بىسامان است كه با آن حال نه به مقصد رسد و نه به خانه بازآيد !\r\nپير طريقت گويد : كوشش كن اى جوان‌مرد كه پل گذرگاه را به سلامت بازگذارى و آن را قرارگاه خود نسازى و در او دل نبندى ، تا شيطان بر تو ظفر نيابد ، زيرا صد شير گرسنه در گلّهء گوسفند چندان زيان نكند كه شيطان با تو كند ! كه شيطان دشمن است و صد شيطان با تو نكند آنچه كه نفس امّاره با تو كند « 1 » كه فرمود : دشمن‌ترين دشمنان تو نفس امّارهء تو است كه ميان دو پهلوى تو است .\r\nنظر كن در حال قارون كه شيطان و نفس امّاره هر دودست بهم دادند تا او را از دين درآوردند ، و چون آبش از سرچشمهء خود تاريك بود يك چندى او را كار عاريتى و مال امانتى دادند ، ابتدا لؤلؤ شاهوار همىنمود و ليكن چون حكم ازلى و سابقهء اصلى در رسيد مانند رنگ قير شد ! و به زبان حال مىگفت :\r\n من پندارم كه هستم اندر كارى * اى بر سر پنداشت چو من بسيارى ! \r\n اكنون كه نماند با توأم بازارى * در ديدهء پنداشت زدم مسمارى \r\n\r\n\r\n","description":"","footnote":"\r\n( 1 ) اجماع خداشناسان است كه آدمى مركب است از جسم و نفس و روح ، جسم چون خاكى است ، فانى مىشود و نفس حيوانى نيز فناپذير است ، و نفس شيطانى همان نفس امّاره است كه به امر شيطان ، آدمى مرتكب همه گناهان مىشود ، نفس مطمئنّه همان روح است كه راضى است از خدا و مرضى است چون خدا از او راضى است و فناپذير نيست .\r\n","page_name":" 200 ","page_number":200},
  {"content":"\r\n\r\n\r\nسوره 28 آيه 81\r\n81 -  فَخَسَفْنا بِهِ وَ بِدارِهِ الْأَرْضَ .  آيه . داستان قارون و بغى بر موسى را اصحاب تاريخ و ارباب داستان چنين نوشته‌اند : قارون مردى بود از علماء بنى اسرائيل و بعد از موسى و هارون از همه دانشمندتر بود ، طلعتى زيبا و آوازى دل‌گشا داشت ، پيوسته تورات مىخواند و چهل سال خدا را در خلوت و عزلت عبادت كرد و در زهد بر همه اسرائيليان غلبه كرد !\r\nابليس لعين هر روز شياطين را مىفرستاد تا او را وسوسه كنند و فريب دهند ! و به دنياپرستى در كشند ، ولى شياطين دست بر او نمىيافتند ! ناچار ابليس خود روزى برخاست و به صورت پيرى زاهد برابر وى نشست و خداى را عبادت همىكرد ! تا زهد و عبادت وى بر زهد و عبادت قارون بيفزود ! و قارون چون اين را بديد با فروتنى تمام به خدمت وى آمد و رضاى او مىجست !\r\nروزى ابليس او را گفت : ما از مردم با ايمان و پرسش بيماران و ديدن نيك مردان بازمانده‌ايم ، اگر ميان آنان باشيم خوىهاى نيكو بر دست گيريم مگر صواب‌تر و ثواب آن بيشتر باشد ! .\r\nابليس بدين سخنان قارون را از كوه به زير آورد و در عبادتگاه شدند ، مردم كه حال آنها بديدند روى آورده با آنها نيكوئيها كرده و خوردنى و آشاميدنى مىدادند . ابليس گفت : اگر ما به كسى مشغول شويم كه بار خود را از مردم فرونهيم بهتر باشد ! قارون پذيرفت و چندى كه گذشت حبّ مال و دوستى دنيا در سر قارون شد و ابليس كه به مقصود خود رسيده بود از او جدائى گرفت كه من كار خود را كردم و او را به دام دنيا افكندم !\r\nموسى از خداوند حكمى براى اسرائيل آورد كه همه پذيرفتند ولى قارون سر وازد و فرمان نبرد و چون قوم موسى از دريا گذشتند و فرعون و سپاه او غرق شدند و قارون هم با سرمايهء علمى و مادى در ميان قوم بود ، روزى به موسى از روى حسادت و حرص دنيا و جاه‌طلبى گفت : اى پسرعم ، پيغمبرى از تو است و رياست قربانگاه هم از هارون پس سهم من چيست ؟ موسى گفت : هر دو را خدا داده ! قارون آن روز از موسى برگشت و روز بروز بر عصيان و تكبّر و غرور خود مىافزود و از بهر خود كاخى از زر و سيم بساخت و بنى اسرائيل را بر ضد موسى تحريك كرد و مبلغى پول به زن روسبى داد تا در حضور قوم ، زناى موسى را با او اقرار كند ، روزى گروهى را از قوم گرد آورد و موسى را براى پند و اندرز دعوت كرد ! چون موسى زيان آدم‌كشى و دزدى و زنا را نقل كرد ، قارون از او پرسيد : كيفر زناى مرد زن‌دار چيست ؟ گفت سنگسار است ! قارون گفت : اى موسى اگر اين زناكار تو باشى چه گوئى ؟ موسى گفت : اگر منهم باشم حكم خدا همين است ، قارون آن زن را در ميان جمع بخواست موسى از آن زن پرسيد : من با تو چنين كارى كردم ؟ زن را اين سخن سخت آمد و در خود بشوريد كه چگونه به پيغمبر خدا تهمت زنم ، پس خوشبختى من در اين است كه دروغ نگويم و پيغمبر خدا را نرنجانم ! گفت : اى موسى قارون مرا هديه‌اى داد تا اين دروغ را بر تو بندم .\r\nموسى به سجده افتاد و بگريست ، از جانب خداوند ندا آمد كه اى موسى ، زمين در فرمان تو است آنچه خواهى او را فرمان ده ! موسى روى به بنى اسرائيل كرد و گفت : خدا مرا به قارون فرستاد چنان كه به فرعون فرستاد .\r\nاكنون هركس با ما و به دين ما است از قارون جدائى گيرد ! همه قوم از او برگشتند و كنار رفتند مگر دو مرد كه با قارون بماندند !\r\nآنگاه موسى گفت : اى زمين اين‌ها را بگير ! آنها تا زانو بر زمين فروشدند ديگر بار گفت : آنها را بگير !\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nتا كمر به زمين فروشدند ! دفعه سوم تا گردن فروشدند در آن حال كه قارون قهر خشم و قهر خداوند را ديد به موسى زاريد و به حق قرابت و خويش و رحم سوگند به او مىداد ، موسى با وى التفات و توجّه نكرد و سرانجام گفت : اى زمين بگير و قارون در زمين شد و ناپديد گشت ! ! و مال و هستى و كاخ و دارائى همه با او در زمين فرورفت كه خداوند فرمود  فَخَسَفْنا بِهِ وَ بِدارِهِ الْأَرْضَ . \r\nلطيفه : قارون به دعاى موسى در زمين فروشد و موسى به سوگند او ، به خويشى او ، به زارى و فرياد رسى او اعتنا نكرد و مكرر گفت اى زمين او را بگير ! ! آنگاه از سوى پروردگار عتاب آمد كه اى موسى ، تو را به حق خويش سوگند داد و تو در جواب مىگفتى زمين او را بگير ! اى موسى چند بار به تو زارى كرد و فريادرسى خواست تو اعتنا نكردى ، اى موسى اگر يك‌بار به من زارى و فريادرسى كرده بود او را مىبخشيدم ! !\r\nداستان گنج قارون : خداوند فرمود : ما آن‌قدر گنج به قارون داديم كه خزانهء او را با چهل نفر مردان نيرومند حركت مىدادند - و در اخبار آمده كه چون موسى كه علاوه بر پسرعمّ قارون بودن ، برادر زن او هم بود او را پند و اندرز داد و علماء بنى اسرائيل هم او را سرزنش دادند ، گفت : اين همه مال كه خدا به من داده به سبب دانش و فضل من است كه در دانش بازرگانى و كشاورزى به كار بردم !\r\nدربارهء چگونگى گنج قارون نوشته‌اند : يك روز ( كه آخرين روز عمر او بود ) با خويشان و غلامان و كسان خود با هزاران اسب زرّين‌زين و زرّين‌زيور به گردش در شهر آمد ، درحالىكه چند صد غلام در طرف راست و چند صد كنيز در جانب چپ همه با جامه‌هاى زرنگار ، سوار بر استران زرّين زين افسار ، با لباسهاى رنگارنگ ارغوانى و سرخ و زرد از جلو مردم گذشتند و ناظرين آرزو كردند كه اى كاش ما هم مانند قارون مال و دم و دستگاه داشتيم ! و چون به دعاى موسى آن همه مال و اسباب و زيور آلات زرّين و سمين همه با او به زمين فرورفت ! قوم به خود آمده و همگى گفتند :\r\n\r\nسوره 28 آيه 82\r\n82 -  وَيْكَأَنَّ اللَّهَ يَبْسُطُ الرِّزْقَ لِمَنْ يَشاءُ مِنْ عِبادِهِ وَ يَقْدِرُ لَوْ لا أَنْ مَنَّ اللَّهُ عَلَيْنا لَخَسَفَ بِنا وَيْكَأَنَّهُ لا يُفْلِحُ الْكافِرُونَ  « 1 » ( ترجمهء لفظى آن گذشت ) .\r\n\r\nسوره 28 آيه 83\r\n83 -  تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً وَ الْعاقِبَةُ لِلْمُتَّقِينَ .  آيه . ساكنان سراى آخرت در فردا ، كسانى باشند كه در دنيا مهترى و برترى نجويند و خود را از همه كس كهتر و كمتر دانند و به چشم پسند هرگز در خود ننگرند .\r\nلطيفه : جوان‌مردى از اهل طريقت از موقف عرفات در سفر حجّ برگشته بود ، او را گفتند اهل موقف را چگونه يافتى ؟ گفت گروهى را ديدم كه اگرنه من در ميان ايشان بودى ، اميد بودى كه همه آمرزيده برگردند !\r\nپير طريقت گفت : اى جوان‌مرد ، به چشم پسند به خود منگر ، و در راه ( من ) مشو كه هرگز كسى از ( منى ) سودى نبرد . آنچه بر ابليس آمد از روى ( من ) آمد كه گفت من از آدم بهترم .\r\nيكى از بزرگان دين ابليس را ديد گفت مرا پندى ده ، گفت : مگو ( من ) تا نشوى چو من !\r\nآرى ( من ) نگفتن ، راه سالكان طريقت و جوان‌مردان حقيقت است ، و گرنه در راه شريعت ( منى )\r\n\r\n\r\n","description":"","footnote":"\r\n( 1 ) درباره گنج قارون نوشته‌اند كه موسى علم كيميا مىدانست ، يك سوم آن را به يوشع جانشين خود آموخت و يك ثلث به خواهر خود كه زن قارون بود آموخت و او از زن خود آموخت و آن را در راه كسب مال به كار بست !\r\n","page_name":" 202 ","page_number":202},
  {"content":"\r\n\r\nبيفكندن روا نيست ، زيرا در شرع حوالت با تو است و از آن نتوان به سر شد !\r\nچنان كه يكى از بزرگان عارفان گفت : ( منى ) بيفكندن در شريعت ، كفر و زندقه است ، و منى اثبات كردن در حقيقت شرك است ! پس چون در مقام شريعت باشى ، همىگوى : كه من ! و چون در راه حقيقت باشى بگوى : كه او ! او ، خود همه شريعت افعال است و حقيقت احوال ! بدين معنى كه قوام افعال به تو است و نظام احوال با او است !\r\n\r\nسوره 28 آيه 85\r\n85 -  إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ .  آيه . اين آيت در ظاهر از معاد ، مكّه است ولى به بيان اهل طريقت و لسان عرفان ، اشارت است به اينكه آن كس كه تو را با صفت تفرقه و تبليغ و بسط شريعت منصوب مىكند و مىفرستد ، تو را به مقام جمع با تحقيق و فناء از مردم برمىگرداند !\r\nمصطفى ، تا در تبليغ رسالت و بسط شريعت و تمهيد قواعد دين بود ، در مقام تفرقت از براى نجات مردم بود ! و به اين آيت او را از تنگناى تفرقت به فراخناى جمع بردند ! كه مشرب خاص وى بود !\r\nپير طريقت گفت : آن كس كه جمع او درست باشد ، تفرقت او را زيان ندارد ! و آن را كه نسب درست باشد به عاق شدن از نسب بريده نگردد ، در عين جمع سخن گفتن نه كار زبان است ، بلكه عبارت از حقيقت جمع بيان است ! زيرا مستهلك را در درياى بلا چه بيان است و از مستغرق در عين فنا چه نشان است ؟ اين حديث دل و غارت جان است ، با صولت وصال ، دل و ديده را چه توان است ؟ آن كس كه بر نسيم وصال حيران است ، ديرى است كه جان او به مهر ازل گروگان است ، بيدل باد كسى كه از پى دل به فغان است ! و بىجان باد كسى كه از رفتن به دوست پشيمان است !\r\n\r\nسوره 28 آيه 88\r\n88 -  كُلُّ شَيْءٍ هالِكٌ إِلَّا وَجْهَهُ لَهُ الْحُكْمُ وَ إِلَيْهِ تُرْجَعُونَ .  آيه . هرچه نبوده و هست شده در معرض زوال و در صدمهء فنا است ، دى نابوده و سبا نيست ! ولى جلال احديّت به ذات و كمال صمديّت به صفات باقى و پاينده است ، پيش و پس از همهء زندگان زنده و باقى و ميراث بر جهان از جهانيان و بازگشت همه كار و همهء خلق با اوست جاودان .\r\nپير طريقت گفت : الهى ، اى دانندهء هر چيز و سازندهء هر كار و دارندهء هركس ، نه كس را با تو انبازى ، و نه كس را از تو بىنيازى ، كار به حكمت مىاندازى و به لطف مىسازى ، نه بيداد است و نه بازى ! بار خدايا ، بنده را نه چون و چرا در كار تو دانشى ، و نه كس را بر تو فرمايشى ! سزاها همه تو ساختى ، و نواها همه تو خواستى ، نه از كس به تو ، و نه از تو به كس ، همه از تو به تو ! همه توئى و بس ! خلايق فانى و حق يكتا به خود باقى است .\r\n\r\nسورهء - 29 - عنكبوت - ( مكى ) 69 آيه\r\n\r\nتفسير لفظى [ آيات 1 الى 18 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   الم   منم خداى يگانه ، داناتر دانا به هركس و هر چيز و هر هنگام .\r\n2 -  أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ .  مردمان پنداشتند كه ايشان را به خود وامىگذارند ! كه بگويند : ما گرويديم ، و ايشان را آزمايش نمىكنند ؟\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n3 -  وَ لَقَدْ فَتَنَّا الَّذِينَ مِنْ قَبْلِهِمْ فَلَيَعْلَمَنَّ اللَّهُ الَّذِينَ صَدَقُوا وَ لَيَعْلَمَنَّ الْكاذِبِينَ . \r\nما كسانى را كه پيش از ايشان بودند آزموديم ، پس بايد خداوند آنان كه راست گفتند و آنان كه دروغ گفتند ، بداند و بشناسد و به بيند ( البته برحسب ظاهر ) و گرنه مىداند و مىشناسد و مىبيند .\r\n4 -  أَمْ حَسِبَ الَّذِينَ يَعْمَلُونَ السَّيِّئاتِ أَنْ يَسْبِقُونا ساءَ ما يَحْكُمُونَ .  آيا كسانى كه كارهاى بد مىكنند ، پندارند كه از ما پيشند و بر ما بگذرند ؟ ( و ما را در خود كم آرند ) ! بد حكمى مىكنند !\r\n5 -  مَنْ كانَ يَرْجُوا لِقاءَ اللَّهِ فَإِنَّ أَجَلَ اللَّهِ لَآتٍ وَ هُوَ السَّمِيعُ الْعَلِيمُ .  هركس كه اميد ديدار خدا دارد ( و از رستاخيز و كيفر و پاداش مىترسد ) بداند كه هنگام داورى داشتن و پاداش دادن ، آمدنى و بودنى است و اوست شنواى دانا .\r\n6 -  وَ مَنْ جاهَدَ فَإِنَّما يُجاهِدُ لِنَفْسِهِ إِنَّ اللَّهَ لَغَنِيٌّ عَنِ الْعالَمِينَ .  و هركس ( با دشمن يا با هواى نفس ) جهاد كند ، براى خود كوشيده زيرا كه خدا از همه جهانيان بىنياز است .\r\n7 -  وَ الَّذِينَ آمَنُوا وَ عَمِلُوا الصَّالِحاتِ لَنُكَفِّرَنَّ عَنْهُمْ سَيِّئاتِهِمْ وَ لَنَجْزِيَنَّهُمْ أَحْسَنَ الَّذِي كانُوا يَعْمَلُونَ .  كسانى كه ايمان آوردند و كارهاى نيكو كردند ، ما بديهاى ايشان را بستريم و ناپيدا كنيم و ايشان را نيكوترين پاداش كارهائى كه مىكنند خواهيم داد .\r\n8 -  وَ وَصَّيْنَا الْإِنْسانَ بِوالِدَيْهِ حُسْناً وَ إِنْ جاهَداكَ لِتُشْرِكَ بِي ما لَيْسَ لَكَ بِهِ عِلْمٌ فَلا تُطِعْهُما إِلَيَّ مَرْجِعُكُمْ فَأُنَبِّئُكُمْ بِما كُنْتُمْ تَعْمَلُونَ .  به آدمى توصيه و سفارش كرديم و اندرز داديم كه با پدر و مادر نيكوئى كنند ، و اگر كوشش كنند با تو كه براى من شريك گيرند ، چيزى كه تو نمىدانى كه مرا شريكى نيست ! پس ايشان را فرمان مبر ، و اطاعت مكن ( و بدان ) كه بازگشت همهء شماها بسوى من است و شما را به آنچه مىكنيد خبر مىدهم .\r\n9 -  وَ الَّذِينَ آمَنُوا وَ عَمِلُوا الصَّالِحاتِ لَنُدْخِلَنَّهُمْ فِي الصَّالِحِينَ .  و كسانى كه كارهاى نيكو كردند ، ما نامهاى آنان را در عداد شايستگان كنيم .\r\n10 -  وَ مِنَ النَّاسِ مَنْ يَقُولُ آمَنَّا بِاللَّهِ فَإِذا أُوذِيَ فِي اللَّهِ جَعَلَ فِتْنَةَ النَّاسِ كَعَذابِ اللَّهِ وَ لَئِنْ جاءَ نَصْرٌ مِنْ رَبِّكَ لَيَقُولُنَّ إِنَّا كُنَّا مَعَكُمْ أَ وَ لَيْسَ اللَّهُ بِأَعْلَمَ بِما فِي صُدُورِ الْعالَمِينَ  از جمله مردم كسى است كه مىگويد من به خدا ايمان آوردم و همين‌كه در راه خدا رنجى ديد آن را مانند عذاب خدا مىداند و از ايمان بازپس آيد ! و اگر يارى از سوى خداوند آيد ، مىگويد ما با شما بوديم ! آيا خداوند به آنچه در دل جهانيان است داناتر نيست ؟\r\n11 -  وَ لَيَعْلَمَنَّ اللَّهُ الَّذِينَ آمَنُوا وَ لَيَعْلَمَنَّ الْمُنافِقِينَ .  و هرآينه خداوند مىداند چه كسانى ايمان آوردند و چه كسانى منافقند و نفاق مىكنند !\r\n12 -  وَ قالَ الَّذِينَ كَفَرُوا لِلَّذِينَ آمَنُوا اتَّبِعُوا سَبِيلَنا وَ لْنَحْمِلْ خَطاياكُمْ وَ ما هُمْ بِحامِلِينَ مِنْ خَطاياهُمْ مِنْ شَيْءٍ إِنَّهُمْ لَكاذِبُونَ .  آنان كه كافر شدند به مؤمنان گفتند : راه ما را پيش گيريد و ما را پيروى كنيد و ما گناهان شما را همه برداريم ! درحالىكه آنها از گناهان آنان چيزى برندارند و البته ايشان دروغ مىگويند .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n13 -  وَ لَيَحْمِلُنَّ أَثْقالَهُمْ وَ أَثْقالًا مَعَ أَثْقالِهِمْ وَ لَيُسْئَلُنَّ يَوْمَ الْقِيامَةِ عَمَّا كانُوا يَفْتَرُونَ .  آنان ناچار بارهاى خود را كه برمىدارند با رهائى هم با بارهاى خود بر خواهند داشت و روز رستاخيز از ايشان از دروغها كه مىگفتند و افتراها كه مىزدند خواهند پرسيد .\r\n14 -  وَ لَقَدْ أَرْسَلْنا نُوحاً إِلى قَوْمِهِ فَلَبِثَ فِيهِمْ أَلْفَ سَنَةٍ إِلَّا خَمْسِينَ عاماً فَأَخَذَهُمُ الطُّوفانُ وَ هُمْ ظالِمُونَ .  ما نوح را به قوم خود ( براى هدايت ) فرستاديم ، او هزار سال پنجاه كم در ميان آنان درنگ كرد ، پس توفان آنها را گرفت چون آنها همگى ستمكار بودند .\r\n15 -  فَأَنْجَيْناهُ وَ أَصْحابَ السَّفِينَةِ وَ جَعَلْناها آيَةً لِلْعالَمِينَ .  بس ما او را و ياران كشتى ( از غرق شدن ) نجات داديم و آن را نشانى براى جهانيان گذاشتيم .\r\n16 -  وَ إِبْراهِيمَ إِذْ قالَ لِقَوْمِهِ اعْبُدُوا اللَّهَ وَ اتَّقُوهُ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ . \r\nو فرستاديم ابراهيم را آنگاه كه به قوم خود گفت : خدا را بپرستيد و پرهيزكار باشيد ، اين براى شما بهتر است اگر دانا باشيد .\r\n17 -  إِنَّما تَعْبُدُونَ مِنْ دُونِ اللَّهِ أَوْثاناً وَ تَخْلُقُونَ إِفْكاً إِنَّ الَّذِينَ تَعْبُدُونَ مِنْ دُونِ اللَّهِ لا يَمْلِكُونَ لَكُمْ رِزْقاً فَابْتَغُوا عِنْدَ اللَّهِ الرِّزْقَ وَ اعْبُدُوهُ وَ اشْكُرُوا لَهُ إِلَيْهِ تُرْجَعُونَ .  آنچه شما جز خدا مىپرستيد بتانى هستند و كارى است كه شما اينان را مىسازيد و مىتراشيد ، كه جز خداى يكتا مىپرستيد ، آنان نمىتوانند بشما روزى دهند ، پس رزق و وسيله را از خداى يگانه بخواهيد و او را بپرستيد و سپاس گزاريد ، كه بسوى او بازگشت خواهيد داشت « 1 » .\r\n18 -  وَ إِنْ تُكَذِّبُوا فَقَدْ كَذَّبَ أُمَمٌ مِنْ قَبْلِكُمْ وَ ما عَلَى الرَّسُولِ إِلَّا الْبَلاغُ الْمُبِينُ . \r\nاگر ( رسالت پيغمبر را ) دروغ مىپنداريد گروه‌هاى پيش از شما هم پيمبران را دروغ زن گرفتند ، و بر فرستادهء خدا جز رساندن پيغام آشكار كارى نيست .\r\n\r\nتفسير ادبى و عرفانى\r\n\r\nسوره 29 آيه 0\r\n بِسْمِ اللَّهِ .  نام خدا ، اول باران ابر عنايت است و نفس صبح كرامت ، و گوهر صدف معرفت ، و نشان از وجود حقيقت ، شاهد بر مشاهدهء روح ، دل را فتح و جان را فتوح ، معرفت را راه است ، و حقيقت را درگاه ، انبساط را در است و صحبت را سر ، خائف را امان است و راجى را ضمان .\r\n نام تو شنيد بنده ، دل داد به تو * چون ديد رخِ تو دل داد به تو ! \r\n\r\nسوره 29 آيه 1\r\n1 -   الم .   الف از خدا ، لام ، از جبرئيل ، ميم از محمّد - الف اشارت در مورد خدا ، لام اشارت در مورد جبرئيل ، و ميم اشارت در مورد محمّد . خداوند سوگند ياد مىكند به خدائى خويش ، به امانت جبرئيل ، به راست‌گوئى محمّد ! كه وحىكننده منم ، آورندهء جبرئيل و پذيرندهء محمّد است . از خداوند ناراستى روا نه ! از جبرئيل خيانت روا نه ، از محمّد تهمت روا نيست ! و سوگند ياد كردن حق از آن سبب است كه مردم دو گروهند ،\r\n\r\n\r\n","description":"","footnote":"\r\n( 1 ) وثن و صنم هر دو بمعنى بت است و تفاوت آنها اين است كه وثن صورت ندارد ولى صنم داراى صورت و چهره است !\r\n","page_name":" 205 ","page_number":205},
  {"content":"\r\n\r\nگروه مؤمنان كه بىسوگند مىگروند ! و گروه كافران كه با سوگند هم نمىگروند ! و عادت عرب بر اين است كه سوگند ( بدون توجّه به عاقبت آن ) ياد كنند !\r\n\r\nسوره 29 آيه 2\r\n2 -  أَ حَسِبَ النَّاسُ أَنْ يُتْرَكُوا .  آيه . خداوند فرمايد : بلا از درگاه ما ، خلعت دوستان است ، هركه در مقام دوستى بر اغيار مرتبتى جويد ، در بوستان نزهت دوستان ، گل بلا بيشتر بويد ! و سيّد اهل عالم و مهتر بنىآدم چون گام در اين كوى نهاد ، يك ساعت او را بىغم و اندوه نگذاشتند ! اگر يك لحظه راحت مىنشست خطاب مىآمد : تو بنده‌اى ، بنده‌وار بنشين ، اگر يك بار انگشترى در انگشت بگردانيد ، عتاب آمد كه : ما شما را عبث نيافريديم ! اگر يك گام به گستاخى ( بستاخى ) بر زمين نهاد فرمان آمد كه در روى زمين با خود بينى و تكبّر راه مرو ! اگر روزى گفت : عايشه را دوست دارم ، ديد آنچه ديد ! « 1 » و بر زبان حال مىگفت :\r\n دشنام تو اى دوست مرا مدح و ثنا است ! * جود تو مرا عدل و جفاى تو وفا است ! \r\n\r\nسوره 29 آيه 3\r\n3 -  وَ لَقَدْ فَتَنَّا الَّذِينَ مِنْ قَبْلِهِمْ .  آيه . اين آيت تسليت صحابه است به آن رنجها و بلاها كه به ايشان مىرسيد ، درويشى ، بىكامى و جنگها ، آنان كه سست ايمان بودند از آن بلاها مىناليدند و گاه‌گاه شكايت مىكردند ، خداوند فرمود ( اى محمّد ) به آنان خبر ده كه پيغمبران پيشين و مردمان گذشته چه بلاها كشيدند ! و چگونه بر بلاها صبر و شكيبائى كردند !\r\nبنگر آدم صفى ، كه او را چون از نعيم بهشت بيرون آوردند و برهنه در خاك حسرت در ميدان بليّت بنشاندند ! سالها نوحه و زارى كرد و از خوارى بناليد و مرغان هوا و وحوش صحرا در زاريدن و گريستن با او موافقت كردند ! ندا رسيد كه اى آدم ، چنين درد و اندوهى ببايد تا چنين نوازش ( نواختى ) و اكرامى پيش آيد .\r\nخداوند در برابر گريه و زارى آدم براى دلجوئى او فرمود : اى آدم ، چرا اين همه بار حسرت بر خود نهاده‌اى ، اين چه بلا است كه در آن بمانده‌اى ؟ اين چه آب غم است كه بر چهرهء خود ريخته‌اى ؟ چهره‌اى كه من در پرده عصمت بر صورت خود كشيده‌ام « 2 » و تاج و  ( خَلَقْتُ بِيَدَيَّ  يعنى آدم را بدست خودم آفريدم ) بر سرش نهاده ! و روح خود در آن دميده  ( وَ نَفَخْتُ فِيهِ مِنْ رُوحِي ) *  چه پندارى كه چنين كس را به قهر از خود برانم ؟\r\nيا به آتش جدائى بسوزانم ؟ اى آدم ، مگر در دوستى منت شبهتى بود ؟ مىندانى كه تو بديع قدرت منى ؟ و هيكل تدبير من ، و دوست برگزيدهء منى !\r\n\r\nسوره 29 آيه 5\r\n5 -  مَنْ كانَ يَرْجُوا لِقاءَ اللَّهِ فَإِنَّ أَجَلَ اللَّهِ لَآتٍ .  آيه . ديدهء دوست بهاى جان است كه به صد هزار جان يا بى ارزان است ! پيروزتر از آن بنده كيست كه دوست او را عيان است ؟ و طمع ديدار دوست صفت مردان است .\r\nباش تا فردا ، بنده بر مائدهء خلد بنشيند ، و شراب وصل نوش كند ، طوبى و حسنى بيند ، به سماع و شراب ديدار رسد ، روىهاى مؤمنان و مخلصان و صدّيقان و شهيدان چون آفتاب رخشان و ماه درفشان ، چون بنفشهء\r\n\r\n\r\n","description":"","footnote":"\r\n( 1 ) ظاهرا اشارت به داستان تهمت به عايشه است در شبى كه از كاروان رسول خدا عقب ماند و يكى از صحابه او را در بيابان نجات داد و متهم به رابطه با او گرديد كه بر پيغمبر بسى گران آمد !\r\n( 2 ) اشاره به حديث : خلق اللّه آدم على صورته يعنى خداوند آدم را به صورت خود آفريد كه اشاره به بزرگى مقام انسان و زيبائى و كمال آفرينش او است .\r\n","page_name":" 206 ","page_number":206},
  {"content":"\r\n\r\nبوستانى ، چون برق لامع ، به خداوند خويش ، به آفريدگار خويش ، به پروردگار خويش بنگرند ! صفت آن روز ، قرب وصال است و برّ و افضال ، روز عطا و نوال ، روز نظر ذو الجلال ، مشتاقان در آرزوى اين روز ، تن وقف كردند و عاشقان از بهر آن حلقه در گوش كردند ! و عارفان را در ديدار ، سه ديده است : ديدهء سر بيند و آن را لذّت است ، ديدهء دل بيند و آن را معرفت است ، ديدهء جان بيند و آن را مشاهدت است ، بنده به اين ديده در حق بنگرد ! فردا در ديدار همچنان تفاوت است كه امروز در شناخت ! هركس او را به قدر شناخت خود بيند ! و بر بهرهء خويش ديدار بود ! باشد كه ذهول و غفلت و بىهوشى آرد ! باشد كه شكوه آرد ! و باشد كه در ديده ور رسد ! پير طريقت گفت : الهى ، تو را آن كس بيند كه تو را در ازل ديد و آن كس تو را بديد كه دو گيتى او را نابديد ! و تو را او ديد كه ناديده پسنديد !\r\nيكى از عارفان بزرگوار گويد : بما چنان رسيده كه خداوند فرمود : من شما را توانا كردم كه توانستيد مرا ببينيد ! و شنوا كردم كه سخن مرا شنوديد ( برتاوستيد ) و بوى خويش به شما بويانيدم تا از من آگاه شديد و با من بمانديد .\r\n\r\nتفسير لفظى [ آيات 19 الى 47 
  ]\r\n19 -  أَ وَ لَمْ يَرَوْا كَيْفَ يُبْدِئُ اللَّهُ الْخَلْقَ ثُمَّ يُعِيدُهُ إِنَّ ذلِكَ عَلَى اللَّهِ يَسِيرٌ .  آيا نمىبينند كه خداوند چگونه آفريدگان را آفريده ؟ ( و از نيست به هست آورده ) و چگونه ( به روز رستاخيز ) آنها را از خاك بيرون آرد ؟ و اين كار بر خداى آسان است .\r\n20 -  قُلْ سِيرُوا فِي الْأَرْضِ فَانْظُرُوا كَيْفَ بَدَأَ الْخَلْقَ ثُمَّ اللَّهُ يُنْشِئُ النَّشْأَةَ الْآخِرَةَ إِنَّ اللَّهَ عَلى كُلِّ شَيْءٍ قَدِيرٌ .  بگو ( اى محمّد ) سير كنيد در زمين و بنگريد كه خداوند چگونه جهان و جهانيان را آفريده ، پس از آن باز به آفرينش پسين ، خلق را زنده كند ؟ كه خداى يگانه بر هر چيزى توانا است .\r\n21 -  يُعَذِّبُ مَنْ يَشاءُ وَ يَرْحَمُ مَنْ يَشاءُ وَ إِلَيْهِ تُقْلَبُونَ .  هركه را خواهد عذاب كند و هركه را خواهد ببخشايد و همه شماها بسوى او برگردانده مىشويد !\r\n22 -  وَ ما أَنْتُمْ بِمُعْجِزِينَ فِي الْأَرْضِ وَ لا فِي السَّماءِ وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ .  شما از خداوند پيش نشويد و او را عاجز نسازيد نه در زمين و نه در آسمان . و شما را جز او نه خداوندى است نه كارسازى ، نه يارى !\r\n23 -  وَ الَّذِينَ كَفَرُوا بِآياتِ اللَّهِ وَ لِقائِهِ أُولئِكَ يَئِسُوا مِنْ رَحْمَتِي وَ أُولئِكَ لَهُمْ عَذابٌ أَلِيمٌ .  آنان كه بسخنان خداوند و ديدن او و ديدن پاداش او كافر شدند ، آنان از رحمت من نااميد ماندند و آنان را عذابى است دردنما !\r\n24 -  فَما كانَ جَوابَ قَوْمِهِ إِلَّا أَنْ قالُوا اقْتُلُوهُ أَوْ حَرِّقُوهُ فَأَنْجاهُ اللَّهُ مِنَ النَّارِ إِنَّ فِي ذلِكَ لَآياتٍ لِقَوْمٍ يُؤْمِنُونَ .  پاسخ قوم ابراهيم نبود جز آنكه گفتند : او را بكشيد يا بسوزانيد ، پس خداوند او را از آتش نجات داد . و در اين كار نشانهائى است براى گروهى كه ايمان آورده‌اند .\r\n25 -  وَ قالَ إِنَّمَا اتَّخَذْتُمْ مِنْ دُونِ اللَّهِ أَوْثاناً مَوَدَّةَ بَيْنِكُمْ فِي الْحَياةِ الدُّنْيا ثُمَّ يَوْمَ الْقِيامَةِ يَكْفُرُ بَعْضُكُمْ بِبَعْضٍ وَ يَلْعَنُ بَعْضُكُمْ بَعْضاً وَ مَأْواكُمُ النَّارُ وَ ما لَكُمْ مِنْ ناصِرِينَ . \r\n\r\n","description":"","footnote":"","page_name":" 207 ","page_number":207},
  {"content":"\r\n\r\nابراهيم گفت : شما بتان را فرود از خداى يگانه ميان خودتان در زندگانى دنيا براى دوستى گرفته‌ايد و براى معاشرت با يكدگر نه براى آنكه خداى شما است ! سپس در روز رستاخيز بعض شما به بعض ديگر كآفريد و بعض شما بعض ديگر را لعن و نفرين فرستند ، و جايگاه همهء شماها دوزخ است و هيچ يارى و ياورى نداريد .\r\n26 -  فَآمَنَ لَهُ لُوطٌ وَ قالَ إِنِّي مُهاجِرٌ إِلى رَبِّي إِنَّهُ هُوَ الْعَزِيزُ الْحَكِيمُ .  لوط به ابراهيم ايمان آورد و گفت : من از هر معبودى جز خداى يگانه بريدم و از هر كيشى جز كيش خداى يگانه‌پرستى دورى كردم كه او است تواناى داناى راست‌دان .\r\n27 -  وَ وَهَبْنا لَهُ إِسْحاقَ وَ يَعْقُوبَ وَ جَعَلْنا فِي ذُرِّيَّتِهِ النُّبُوَّةَ وَ الْكِتابَ وَ آتَيْناهُ أَجْرَهُ فِي الدُّنْيا وَ إِنَّهُ فِي الْآخِرَةِ لَمِنَ الصَّالِحِينَ .  ما اسحاق و يعقوب را به ابراهيم داديم ( بخشيديم ) و در ( نژاد او ) ذرّيهء او و فرزندان او پيغمبرى و كتاب قرار داديم ، و در اين جهان مزد او را داديم و او در جهان ديگر از نيكان و شايستگان است .\r\n28 -  وَ لُوطاً إِذْ قالَ لِقَوْمِهِ إِنَّكُمْ لَتَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ .  ( و ما لوط را فرستاديم . ) هنگامى كه به قوم خود گفت : آيا شما كار زشت مىكنيد ؟ هيچ‌كس از جهانيان در اين كار از شما پيشى نگرفته است !\r\n29 -  أَ إِنَّكُمْ لَتَأْتُونَ الرِّجالَ وَ تَقْطَعُونَ السَّبِيلَ وَ تَأْتُونَ فِي نادِيكُمُ الْمُنْكَرَ فَما كانَ جَوابَ قَوْمِهِ إِلَّا أَنْ قالُوا ائْتِنا بِعَذابِ اللَّهِ إِنْ كُنْتَ مِنَ الصَّادِقِينَ .  شما ( بجاى زنان ) با مردان مىگرائيد و راه نسل و فرزند مىبريد و در انجمن خود ناپسندها و ناشايست‌ها مىكنيد ! پس پاسخ قوم او نبود مگر اينكه گفتند :\r\nعذاب خداى را به ما بياور اگر تو راست گوئى !\r\n30 -  قالَ رَبِّ انْصُرْنِي عَلَى الْقَوْمِ الْمُفْسِدِينَ .  لوط گفت : خداوندا ، مرا بر اين قوم كافر يارى ده .\r\n31 -  وَ لَمَّا جاءَتْ رُسُلُنا إِبْراهِيمَ بِالْبُشْرى قالُوا إِنَّا مُهْلِكُوا أَهْلِ هذِهِ الْقَرْيَةِ إِنَّ أَهْلَها كانُوا ظالِمِينَ .  و چون ( فرشتگان ) فرستادگان ما به ابراهيم براى بشارت دادن به اسحاق و يعقوب آمدند ، گفتند : ما اهل اين شهر را ( ظاهرا شهر سدوم ) هلاك خواهيم كرد زيرا مردم اين شهر همه ستمكارانند .\r\n32 -  قالَ إِنَّ فِيها لُوطاً قالُوا نَحْنُ أَعْلَمُ بِمَنْ فِيها لَنُنَجِّيَنَّهُ وَ أَهْلَهُ إِلَّا امْرَأَتَهُ كانَتْ مِنَ الْغابِرِينَ .  ابراهيم گفت : لوط در اين شهر ( شارستان ) است ، فرشتگان گفتند : ما از تو بهتر دانيم كه چه كسانى در اين شهر هستند و ما لوط و خانواده او را جز زنش كه از هلاك‌شدگان است نجات مىدهيم .\r\n33 -  وَ لَمَّا أَنْ جاءَتْ رُسُلُنا لُوطاً سِيءَ بِهِمْ وَ ضاقَ بِهِمْ ذَرْعاً وَ قالُوا لا تَخَفْ وَ لا تَحْزَنْ إِنَّا مُنَجُّوكَ وَ أَهْلَكَ إِلَّا امْرَأَتَكَ كانَتْ مِنَ الْغابِرِينَ .  و چون ( فرشتگان ) فرستادگان ما به لوط آمدند ، لوط از قوم خود رنجه و اندوهگين شد كه مبادا قوم او به فرستادگان رنج رسانند ! آنها گفتند مترس و اندوهگين مباش ، ما تو را و خانواده‌ات را رهاننده‌ايم مگر زن تو كه از نجات بازماندگان و در ميان تباه‌شدگان است .\r\n34 -  إِنَّا مُنْزِلُونَ عَلى أَهْلِ هذِهِ الْقَرْيَةِ رِجْزاً مِنَ السَّماءِ بِما كانُوا يَفْسُقُونَ . \r\nفرشتگان گفتند : ما بر سر مردم اين شهر عذابى از آسمان فروريزيم به سبب آن بدكارى و تباه‌كارى كه مىكردند .\r\n35 -  وَ لَقَدْ تَرَكْنا مِنْها آيَةً بَيِّنَةً لِقَوْمٍ يَعْقِلُونَ .  آنگاه ما بازگذاشتيم ( اى محمّد ) نشانهء\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nآشكارى براى گروهى كه خرد دارند و پند و عبرت نمىگيرند !\r\n36 -  وَ إِلى مَدْيَنَ أَخاهُمْ شُعَيْباً فَقالَ يا قَوْمِ اعْبُدُوا اللَّهَ وَ ارْجُوا الْيَوْمَ الْآخِرَ وَ لا تَعْثَوْا فِي الْأَرْضِ مُفْسِدِينَ .  ما به مردم مدين ، شعيب برادرشان را فرستاديم كه گفت : اى قوم ، خداى يگانه را بپرستيد و از روز رستاخيز بترسيد و به گزاف و بدكارى در زمين مرويد .\r\n37 -  فَكَذَّبُوهُ فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ .  پس مردم او را دروغ زن گرفتند ( و تكذيب كردند ) پس از آن زمين‌لرزه آنها را گرفت تا در خان‌ومان خويش مرده افتادند !\r\n38 -  وَ عاداً وَ ثَمُودَ وَ قَدْ تَبَيَّنَ لَكُمْ مِنْ مَساكِنِهِمْ وَ زَيَّنَ لَهُمُ الشَّيْطانُ أَعْمالَهُمْ فَصَدَّهُمْ عَنِ السَّبِيلِ وَ كانُوا مُسْتَبْصِرِينَ .  ( و ياد كن عاد و ثمود ) كه از خان‌ومان و مسكنهاى آنان چيزهائى براى شما پيدا مانده است ( كه ببينيد ) و شيطان ( ديو ) كارهاى ايشان را بر آراست و آنان را از راه راست برگردانيد ، درحالىكه گروهى باريك‌بين و زيرك بودند !\r\n39 -  وَ قارُونَ وَ فِرْعَوْنَ وَ هامانَ وَ لَقَدْ جاءَهُمْ مُوسى بِالْبَيِّناتِ فَاسْتَكْبَرُوا فِي الْأَرْضِ وَ ما كانُوا سابِقِينَ .  و ياد كن ( اى محمّد ) قارون و فرعون و هامان كه موسى با نشانىها و پيغامهاى روشن به ايشان آمد ، پس آنها در زمين گردن كشيدند و از ما پيش نشدند و با ما بر نيامدند ( و با ما نتاوستند و پيروز نشدند ) !\r\n40 -  فَكُلًّا أَخَذْنا بِذَنْبِهِ فَمِنْهُمْ مَنْ أَرْسَلْنا عَلَيْهِ حاصِباً وَ مِنْهُمْ مَنْ أَخَذَتْهُ الصَّيْحَةُ وَ مِنْهُمْ مَنْ خَسَفْنا بِهِ الْأَرْضَ وَ مِنْهُمْ مَنْ أَغْرَقْنا وَ ما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ .  پس همه آنها را به گناهشان گرفتيم ، از ايشان كسانى بودند كه سنگ باران كرديم و سنگ باران ريزه به ايشان فروهشتيم ، از ايشان كسانى بودند كه بانگ آنها را گرفت تا زهرهء آنها ( چكيد ) تركيد ! و از ايشان بودند كسانى كه به زمين فروبرديم ! و از ايشان بودند كسانى كه در دريا غرق كرديم و به آب كشتيم ! و خداوند بيدادگر نبود كه به ايشان ستم كند ، ليكن آنان خودبه‌خود ستم كردند !\r\n41 -  مَثَلُ الَّذِينَ اتَّخَذُوا مِنْ دُونِ اللَّهِ أَوْلِياءَ كَمَثَلِ الْعَنْكَبُوتِ اتَّخَذَتْ بَيْتاً وَ إِنَّ أَوْهَنَ الْبُيُوتِ لَبَيْتُ الْعَنْكَبُوتِ لَوْ كانُوا يَعْلَمُونَ .  ( سان ) مثل كسانى كه فرود از خداى يگانه ، خدايانى گرفتند ، سان تارتنگ ( عنكبوت ) است كه خانه‌اى ساخته و گرفته ! درحالىكه سست‌ترين خانه‌ها خانهء تار تنگ است ( كه نه از گرما باز دارد نه از سرما ! ) اگر آنها ( اين حقيقت را ) مىدانستند !\r\n42 -  إِنَّ اللَّهَ يَعْلَمُ ما يَدْعُونَ مِنْ دُونِهِ مِنْ شَيْءٍ وَ هُوَ الْعَزِيزُ الْحَكِيمُ .  خداوند آنچه فرود از او مىخوانند مىداند و او توانا و راست دانش است .\r\n43 -  وَ تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا الْعالِمُونَ .  اين مثالها را مىزنيم براى مردم و آن را در نيابند آن را مگر دانشمندان !\r\n44 -  خَلَقَ اللَّهُ السَّماواتِ وَ الْأَرْضَ بِالْحَقِّ إِنَّ فِي ذلِكَ لَآيَةً لِلْمُؤْمِنِينَ .  خداوند آسمانها و زمين را به حق ( و به سخن روان ) آفريد و در اين آفرينش نشانى روشن براى ( گروندگان ) ايمان‌آورندگان است .\r\n45 -  اتْلُ ما أُوحِيَ إِلَيْكَ مِنَ الْكِتابِ وَ أَقِمِ الصَّلاةَ إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ وَ لَذِكْرُ اللَّهِ أَكْبَرُ وَ اللَّهُ يَعْلَمُ ما تَصْنَعُونَ .  بخوان ( اى محمّد ) آنچه به تو وحى دادند ( پيغام\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nفرستادند ) از قرآن ، و نماز را بر پاى بدار كه نماز آدمى را از كار زشت و ناپسند باز مىدارد ، و البتّه ياد خداوند بزرگتر و بهتر است ( بزرگ و مه است ) از ياد بندگان ( رهى ) او ، و خداوند آنچه شما مىكنيد و مىسازيد مىداند !\r\nجزو بيست و يكم :\r\n46 -  وَ لا تُجادِلُوا أَهْلَ الْكِتابِ إِلَّا بِالَّتِي هِيَ أَحْسَنُ إِلَّا الَّذِينَ ظَلَمُوا مِنْهُمْ وَ قُولُوا آمَنَّا بِالَّذِي أُنْزِلَ إِلَيْنا وَ أُنْزِلَ إِلَيْكُمْ وَ إِلهُنا وَ إِلهُكُمْ واحِدٌ وَ نَحْنُ لَهُ مُسْلِمُونَ .  ( پيكار مكن ) مجادله مكن با اهل كتاب ( كه گزيت پذيرفته‌اند ) مگر به بهترين وجه و نيكوترين صورت و به وفا كردن با آنها ، و به آنها بگو ( اى محمّد ) ما به آنچه بر ما نازل و بر شما نازل شده ( فروفرستاده شده ) ايمان داريم ( گرويديم ) و خداى ما و خداى شما يكى است و ما او را گردن‌نهندگانيم .\r\n47 -  وَ كَذلِكَ أَنْزَلْنا إِلَيْكَ الْكِتابَ فَالَّذِينَ آتَيْناهُمُ الْكِتابَ يُؤْمِنُونَ بِهِ وَ مِنْ هؤُلاءِ مَنْ يُؤْمِنُ بِهِ وَ ما يَجْحَدُ بِآياتِنا إِلَّا الْكافِرُونَ .  و همچنان‌كه ( بر موسى تورات فرستاديم ) به تو هم ( اى محمّد ) قرآن فرستاديم ، پس كسانى كه به آنها از پيش كتاب فرستاديم به آن كتاب مىگروند ، و از ميان آنان كسانى هستند كه به اين كتاب هم ( قرآن ) مىگروند ! و پيغامها و سخنان ما را جز كافران انكار نمىكنند .\r\n\r\nتفسير ادبى و عرفانى\r\n\r\nسوره 29 آيه 19\r\n19 -  أَ وَ لَمْ يَرَوْا كَيْفَ يُبْدِئُ اللَّهُ الْخَلْقَ ثُمَّ يُعِيدُهُ .  آيه . ظاهر آيت اين است كه ابداء ( ايجاد ) و اعادهء خلق در نشئهء دنيا و نشئهء آخرت به دست خداوند است . ولى از روى باطن اشارت است به تغيير اوقات و اختلاف احوال ارباب قلوب ! كه گهى در قبض باشند و گهى در بسط ! گهى در هيبت ، گهى در انس ، ساعتى غايب و ساعتى حاضر ، ساعتى هشيار و ساعتى مدهوش ، لحظه‌اى بقا و لحظه‌اى فنا !\r\nبنده تا آن دقيقه كه در قبض و در ترس باشد ، اظهار بندگى او براى طلب آمرزش ! و از ترس عقوبت است كه ،  يَدْعُونَنا رَغَباً وَ رَهَباً .  باز چون گام در عالم بسط و انس نهد ، از حول و قوّه آزاد گردد و از اراده و قصد خويش مجرّد شود ، و به فتوح تجريد زندگانى كند كه  ( يُرِيدُونَ وَجْهَهُ ) *  !\r\nشبلى گويد : نفس آدمى در حالت بسط از سرمستى و بىخودى گويد : در قيامت هركس را دشمنى است و دشمن آدم منم كه چرا راه را بر من بست تا در گلزار او بماندم ! و در حال قبض مىگويد : خوارى من خوارى يهود را بىاثر كرد ! اين است معنى تغيير احوال !\r\nسيد پيمبران در حال قبض مىگفت : نمىدانم خدا با من و شما چه رفتار كند ؟ كاش خدا محمّد را نيافريده بود ! و در حال بسط گويد : من مانند شماها نيستم ، من نزد خداوند به سر مىبرم و او به من غذا و آب مىدهد !\r\nپير طريقت اين معنى را به رمزى عجيب بيرون داده و مىگويد : خدايا ، مرا بر هزاران عقبه بگذرانيدى و يكى ماند ! دل من خجل ماند ازبس‌كه تو را خواند ! بار الها ، مرا به هزاران آب بشستى تا با دوستى آشنا كردى ، و يك شستنى ماند ! خدايا ، مرا از من بشوى تا از پس خود برخيزم و تو مانى ! الها ، هرگز روزى را بىمحنت خويش به من منما ، تا چشم باز كنم و خود را در پيش نبينم !\r\n\r\nسوره 29 آيه 21\r\n21 -  يُعَذِّبُ مَنْ يَشاءُ وَ يَرْحَمُ مَنْ يَشاءُ .  آيه . آن را كه خواهد با وى عدل كند و از بر خويش\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nبراند ! و آن را كه خواهد با وى فضل كند و به لطف خويش بخواند ! همه در مشيّت ازلى بسته و بىعلت آن حكم بر وى رانده ! نه آن كس كه با او فضل كرده به علت طاعت است ، و نه او كه با او عدل كرده از جهت معصيت است ! كارى است در ازل ساخته ، و حكمى رفته چنان كه خداوند خواسته ! « 1 »\r\nپير طريقت گفت : آه از قسمتى كه پيش از من رفته ! فغان از گفتارى كه خودرائى گفته ! چه سود اگر شاد زيم يا آشفته ؟ ترسان از آنم كه قادر متعال در ازل چه گفته !\r\nيكى را به رسوا كردن عذاب دهد ! و يكى را به توفيق نيكوكارى رحمت كند ! يكى را به كافر شدن عذاب كند و ديگرى را به قبول ايمان رحمت فرستد ! يكى را به پراكندگى دل عذاب دهد . و ديگرى را به گردآورى همت‌ها رحم كند ! يكى را به انداختن در تاريكيهاى تدبير ، عذاب دهد ، و يكى را به نشان دادن جريان تقدير رحمت دهد ! يكى را به دنيا دوستى و فرار دنيا از او ! عذاب دهد ! و ديگرى را به زهد و بىميلى در دنيا و اقبال دنيا به او رحمت دهد ! يكى را به دورى از خود عذاب كند ! و يكى را به اقبال خود بر او رحمت فرستد !\r\n\r\nسوره 29 آيه 22\r\n22 -  وَ ما أَنْتُمْ بِمُعْجِزِينَ فِي الْأَرْضِ وَ لا فِي السَّماءِ .  آيه . همه امور در قبضهء قدرت او است ، چه در آسمانها و چه در زمين ، احكام تقدير بر آنها جارى است ، خواه مورد قبول يا انكار كسى واقع شود ، خواه پيش باز روند و خواه از آن روى گردانند ! هيچ‌كس قادر بر ايستادگى در برابر مشيّت و ارادهء او نيست و او را عاجز نتواند كرد !\r\n\r\nسوره 29 آيه 23\r\n23 -  وَ الَّذِينَ كَفَرُوا بِآياتِ اللَّهِ وَ لِقائِهِ .  آيه . كافران را اين عقوبت در دنيا تمام است كه از رحمت خداوند نوميد و بىبهره مىباشند ، و خدا به مؤمنان مىگويد : هرچند شما گزاف كار بوده‌ايد و گناه كرده‌ايد ، از رحمت من نوميد مباشيد ! كه فرمود :  لا تَقْنَطُوا مِنْ رَحْمَةِ اللَّهِ . \r\nلطيفه : بدانكه تأثير رحمت خدا در حق بندگان بيش از تأثير غضب است ، چنان كه در قرآن ذكر صفات رحمت بيش از صفات غضب است و ( سبقت رحمتى غضبى ) ، بهترين دليل است ، و روا نباشد كه گوئى اين دو صفت خدائى يكى پيش است يكى پس ! يا يكى بيش است و يكى كم ! زيرا اگر يكى پيش باشد ، ديگرى را حدوث لازم آيد و اگر يكى را بيش گوئى ، ديگرى را نقصان لازم آيد ! پس مراد از اين پيش و پس و بيش و كمى ، تأثير رحمت و غضب است ! بدين معنى كه تأثير رحمت پيشتر و بيشتر از تأثير غضب است ! و تأثير غضب او باعث نوميدى كافران است كه فرمود :  أُولئِكَ يَئِسُوا مِنْ رَحْمَتِي !  و تأثير رحمت سبب اميدوارى مؤمنان است كه فرمود :  أُولئِكَ يَرْجُونَ رَحْمَتَ اللَّهِ . \r\n\r\nسوره 29 آيه 41\r\n41 -  مَثَلُ الَّذِينَ اتَّخَذُوا مِنْ دُونِ اللَّهِ أَوْلِياءَ كَمَثَلِ الْعَنْكَبُوتِ .  آيه . كافر كه از رحمت حق نوميد است و بت او را در پيش است ، مثل او مانند مثل عنكبوت است كه خانه مىسازد سست و بىحاصل ، نه آن را بنيادى كه بر جاى بدارد ! نه ديوارى كه به آن پناه گيرد ! نه سقفى كه آن را بپوشد ! نه در سرما به كار آيد و نه در گرما ! و آن‌چنان ضعيف و بىپايه است كه به اندك بادى زير و رو شود ! و خراب گردد ! اين است مثل بت‌پرستى كه مىپندارد در كارى است يا در پناهى است و گمان مىكند بر هنر و صنعتى است !\r\n\r\n\r\n","description":"","footnote":"\r\n( 1 ) البته در برابر خواست خداوند و ارادهء او چون و چرا راه ندارد ، ليكن در عين حال بايد دانست كه عدل يا فضل او بىجهت و بىسبب نيست و ممكن است آن سببها غير از طاعت و معصيت باشد و بسته به نهاد آدمى است .\r\n","page_name":" 211 ","page_number":211},
  {"content":"\r\n\r\n\r\nسوره 29 آيه 45\r\n45 -  إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ .  آيه . يعنى از شأن مؤمن است كه از فحشاء و منكر دور باشد ، و همان گونه كه مؤمن بايد به خدا توكّل كند ، كه اگر نكرد از ايمان خارج نشده ، نمازگزار هم اگر ترك فحشاء و منكر نكرد از نمازگزاران خارج نشده ! ليكن از شأن نماز نهى فحشاء است و از شأن نمازگزار ترك فحشاء است !\r\nبعضى چنين تفسير كرده‌اند : كه مراد از نماز در اينجا حقيقت نماز است كه در صورت نهى نمازگزار از ارتكاب فحشاء ، آن نماز حقيقى است و گرنه ، نماز صورى و طاهرى است ! بعضى ديگر فحشاء را دنيا و منكر را نفس انسانى تفسير كرده‌اند ( هرچه باشد نماز در ترك آن خالى از اثر نيست ! )\r\n . . . وَ لَذِكْرُ اللَّهِ أَكْبَرُ .  آيه . يعنى ياد خدا بزرگتر است از اينكه فحشاء و منكر سلطه‌اى داشته باشند ! بلكه به احترام ياد خداوند ، گناهان كوچك بخشوده مىشود و عيبهاى بندگان پوشيده مىگردد ! كه فرمود : آنان كه مرتكب فحشاء مىشوند و به خود ستم مىكنند ، چون ياد خدا كنند و آمرزش خواهند ، خداوند گناهان آنها را مىآمرزد !\r\n\r\nتفسير لفظى [ آيات 48 الى 69 
  ]\r\n48 -  وَ ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ إِذاً لَارْتابَ الْمُبْطِلُونَ  تو ( اى محمّد ) پيش از قرآن هيچ نامه‌اى نخواندى و به دست خويش هرگز ننوشتى ( اگر چنين بود ) كژراهان و كژروان در گمان و شك افتادندى !\r\n49 -  بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ وَ ما يَجْحَدُ بِآياتِنا إِلَّا الظَّالِمُونَ . \r\n( اين كتاب ساخته تو نيست ) بلكه نشانيها و سخنانى روشن است در دلهاى كسانى كه آنها را دانش دادند و باز ننشينند از پذيرفتن سخنان ما مگر ستمكاران .\r\n50 -  وَ قالُوا لَوْ لا أُنْزِلَ عَلَيْهِ آياتٌ مِنْ رَبِّهِ قُلْ إِنَّمَا الْآياتُ عِنْدَ اللَّهِ وَ إِنَّما أَنَا نَذِيرٌ مُبِينٌ .  كافران گفتند : چرا بر محمّد نشانه‌هاى ( معجزه‌هائى ) از پروردگارش بر او نازل نشده ؟ بگو ( اى محمّد ) همانا همهء نشانيها نزد خداوند است و من تنها بيم‌دهنده و رسانندهء آشكارفرمانم .\r\n51 -  أَ وَ لَمْ يَكْفِهِمْ أَنَّا أَنْزَلْنا عَلَيْكَ الْكِتابَ يُتْلى عَلَيْهِمْ إِنَّ فِي ذلِكَ لَرَحْمَةً وَ ذِكْرى لِقَوْمٍ يُؤْمِنُونَ .  آيا ايشان را بسنده نيست كه ما قرآن را بر تو فرستاديم كه بر آنها خوانده مىشود ؟ و به راستى در اين كتاب رحمت و يادگار براى گروهى است كه ايمان آورده‌اند .\r\n52 -  قُلْ كَفى بِاللَّهِ بَيْنِي وَ بَيْنَكُمْ شَهِيداً يَعْلَمُ ما فِي السَّماواتِ وَ الْأَرْضِ وَ الَّذِينَ آمَنُوا بِالْباطِلِ وَ كَفَرُوا بِاللَّهِ أُولئِكَ هُمُ الْخاسِرُونَ .  بگو ( اى محمد ) خداوند ميان من و شما گواهى بسنده است كه آنچه در آسمانها و زمين است مىداند و آنان كه به باطل گرويدند و به خدا كافر شدند آنها زيان‌كارانند .\r\n53 -  وَ يَسْتَعْجِلُونَكَ بِالْعَذابِ وَ لَوْ لا أَجَلٌ مُسَمًّى لَجاءَهُمُ الْعَذابُ وَ لَيَأْتِيَنَّهُمْ بَغْتَةً وَ هُمْ لا يَشْعُرُونَ .  تو را به عذاب آوردن مىشتابانند ، و اگر نه آنكه براى عذاب ، هنگامى نامزد كرده‌اند ! هرآينه عذاب به ايشان آمدى ! و حقّا عذاب به ايشان خواهد آمد و آنان نمىدانند و از رسيدن عذاب ناآگاهند .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n54 -  يَسْتَعْجِلُونَكَ بِالْعَذابِ وَ إِنَّ جَهَنَّمَ لَمُحِيطَةٌ بِالْكافِرِينَ .  تو را به عذاب آوردن مىشتابانند ! درحالىكه دوزخ به كافران احاطه دارد و گرد ايشان را فراگرفته !\r\n55 -  يَوْمَ يَغْشاهُمُ الْعَذابُ مِنْ فَوْقِهِمْ وَ مِنْ تَحْتِ أَرْجُلِهِمْ وَ يَقُولُ ذُوقُوا ما كُنْتُمْ تَعْمَلُونَ .  آن روز كه عذاب از بالاى سر آنها و از زير پاهاى آنان ايشان را فراگيرد و به آنها گويند : بچشيد نتيجهء آنچه مىكرديد .\r\n56 -  يا عِبادِيَ الَّذِينَ آمَنُوا إِنَّ أَرْضِي واسِعَةٌ فَإِيَّايَ فَاعْبُدُونِ .  اى بندگان من كه ايمان آورده‌اند ، زمين من وسيع است پس مرا بپرستيد .\r\n57 -  كُلُّ نَفْسٍ ذائِقَةُ الْمَوْتِ ثُمَّ إِلَيْنا تُرْجَعُونَ .  هر تنى چشندهء مرگ است ، آنگاه همه را بسوى ما برگردانند .\r\n58 -  وَ الَّذِينَ آمَنُوا وَ عَمِلُوا الصَّالِحاتِ لَنُبَوِّئَنَّهُمْ مِنَ الْجَنَّةِ غُرَفاً تَجْرِي مِنْ تَحْتِهَا الْأَنْهارُ خالِدِينَ فِيها نِعْمَ أَجْرُ الْعامِلِينَ .  كسانى كه ايمان آوردند و كارهاى نيك كردند ، آنان را در بهشت جايگاه‌ها خواهيم داد كه از زير درختان آن جوىهاى آب روان است و در آن جاويدانند و نيك مزدى است كارگران را !\r\n59 -  الَّذِينَ صَبَرُوا وَ عَلى رَبِّهِمْ يَتَوَكَّلُونَ .  آنان كه شكيبائى كردند و به خداى خويش توكّل كردند .\r\n60 -  وَ كَأَيِّنْ مِنْ دَابَّةٍ لا تَحْمِلُ رِزْقَهَا اللَّهُ يَرْزُقُها وَ إِيَّاكُمْ وَ هُوَ السَّمِيعُ الْعَلِيمُ . \r\nو چه بسا جانورى كه روزى خود را برنمىدارد و ذخيره نمىكند « 1 » و روزى او و شما را خداوند مىدهد كه شنوا و دانا است .\r\n61 -  وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ وَ سَخَّرَ الشَّمْسَ وَ الْقَمَرَ لَيَقُولُنَّ اللَّهُ فَأَنَّى يُؤْفَكُونَ .  اگر از آنان بپرسى كه آسمانها و زمين را كى آفريده ؟ و آفتاب و ماه را كى مسخّر شما كرده ؟ خواهند گفت : خداوند ! پس چرا از خداى يكتا رو گردانند ؟\r\n62 -  اللَّهُ يَبْسُطُ الرِّزْقَ لِمَنْ يَشاءُ مِنْ عِبادِهِ وَ يَقْدِرُ لَهُ إِنَّ اللَّهَ بِكُلِّ شَيْءٍ عَلِيمٌ . \r\nخداوند روزى هركس از بندگان را كه بخواهد روى مصلحت مىگستراند و يا برايشان تنگ مىگرداند كه خدا به همه چيز دانا است « 2 » .\r\n63 -  وَ لَئِنْ سَأَلْتَهُمْ مَنْ نَزَّلَ مِنَ السَّماءِ ماءً فَأَحْيا بِهِ الْأَرْضَ مِنْ بَعْدِ مَوْتِها لَيَقُولُنَّ اللَّهُ قُلِ الْحَمْدُ لِلَّهِ بَلْ أَكْثَرُهُمْ لا يَعْقِلُونَ .  اگر از مشركان پرسى چه كسى از آسمان آب فروفرستاده كه زمين را پس از مرگ زنده كرده است ؟ هرآينه خواهند گفت : خدا ! ( اى محمّد ) بگو سپاس و ستايش خداى راست بلكه بيشتر ايشان درنمىيابند .\r\n64 -  وَ ما هذِهِ الْحَياةُ الدُّنْيا إِلَّا لَهْوٌ وَ لَعِبٌ وَ إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا \r\n\r\n\r\n","description":"","footnote":"\r\n( 1 ) چنان كه جانوران بر ذخيره و حمل روزى خود توانا نيستند جز موش و مورچه !\r\n( 2 ) در خبر است كه پيغمبر فرمود : اى مردم ، روزى هركس مقدر است و از آنچه براى او معين شده تجاوز نمىكند ، پس در طلب روزى ميانه‌رو و مقتصد باشيد تا در نمانيد و قانع باشيد تا گشايش يابيد و زاهد باشيد تا راحت باشيد .\r\n","page_name":" 213 ","page_number":213},
  {"content":"\r\n\r\n يَعْلَمُونَ .  زندگى در اين جهان جز ناكارى و بازى چيزى ديگر نيست و سراى آن جهانى به راستى پاينده و زندگانى حقيقى است ، اگر ( مشركان ) مىدانستند .\r\n65 -  فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ .  ( مشركان ) چون در كشتى نشينند خداى يگانه را به راستى و به اخلاص مىخوانند ! همين‌كه به خشكى رسيدند با خدا شريك مىسازند !\r\n66 -  لِيَكْفُرُوا بِما آتَيْناهُمْ وَ لِيَتَمَتَّعُوا فَسَوْفَ يَعْلَمُونَ .  تا به آنچه به آنها داده‌ايم كفر فزايند و تا روزگارى در اين جهان برخوردار باشند ، پس از آن به زودى ( سرانجام را ) خواهند دانست .\r\n67 -  أَ وَ لَمْ يَرَوْا أَنَّا جَعَلْنا حَرَماً آمِناً وَ يُتَخَطَّفُ النَّاسُ مِنْ حَوْلِهِمْ أَ فَبِالْباطِلِ يُؤْمِنُونَ وَ بِنِعْمَةِ اللَّهِ يَكْفُرُونَ .  آيا نمىبينند كه ما به آنها شهرى داديم امن و بىآزرم و بيم ؟ درحالىكه مردم از گرداگرد آنان ربوده مىشدند ! آيا بباطل ناچيز و ناراست مىگروند و به نعمت خداى كافر مىشوند ؟\r\n68 -  وَ مَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ كَذَّبَ بِالْحَقِّ لَمَّا جاءَهُ أَ لَيْسَ فِي جَهَنَّمَ مَثْوىً لِلْكافِرِينَ .  كيست ستمكارتر از كسى كه براى خدا به دروغ انباز سازد ؟ يا چون حق او را آيد دروغ شمارد ؟ آيا ( در اين حال ) دوزخ جايگاه كافران نيست ؟\r\n69 -  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا وَ إِنَّ اللَّهَ لَمَعَ الْمُحْسِنِينَ .  كسانى كه در راه ما مىكوشند ( و خواهان‌پسند ما هستند ) ما آنها را راهنمائى مىكنيم و آنان را به پسند خويش برسانيم ، كه به راستى خدا همراه نيكوكاران است .\r\n\r\nتفسير ادبى و عرفانى\r\n\r\nسوره 29 آيه 48\r\n48 -  وَ ما كُنْتَ تَتْلُوا مِنْ قَبْلِهِ مِنْ كِتابٍ .  آيه . ظاهر آيت مىگويد : ما تو را امّى كرديم يعنى نه خواننده نه نويسنده ! نه هرگز به مكتب ( كتّاب ) رفته و نه هيچ معلم ديده ! تا عالميان بدانند كه آنچه مىگوئى و از پيشينيان خبر مىدهى ، همه از وحى پاك مىگوئى !\r\nاما اهل عرفان و جوان‌مردان طريقت ، رمزى ديگر در اين آيت ديده و سرّى ديگر شناخته‌اند و آن اين است كه چون خداوند خواست مصطفى مرا به رسالت برگزيند و سينهء پاك وى شايستهء مكاشفات خود كند ، از نخست ، شاهدهاى خدائى بر او كشف كرد تا آلايش بشرى از نهاد او رخت بر بست و سينهء او از اغيار پاك گشت و از معلومات و مرسومات آزاد شد !\r\nهمهء پيمبران را از آغاز ، روش قاعده دولت و رتبهء ولايت را در نهادشان نهادند ، آنگاه از روش خويش به كشش حق رسيديد ، ليكن روش مصطفى را نخست جذبهء حق ساختند و پيش از دور گل آدم ، او را به كمند كشش پيوسته آراسته كردند كه فرمود : من پيغمبر بودم هنگامى كه آدم ميان آب و گل بود ! و همه پيغمبران كه دريائى بودند ، در برابر درياى محمّدى قطره‌اى بودند ! چون همه از بشريّت به نبوّت آمدند و مصطفى از نبوّت به بشريّت آمد ! و همگان از دائرهء تفرقت قدم در دائرهء جمع نهادند و مهتر جهان از دائرهء جمع براى نجات خلق به\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nتفرقت آمد ! و اين را تنزّل گويند كه نوعى از مكارم اخلاق است چنان كه او خود گفت : من براى تكميل و تتميم مكارم اخلاق مبعوث شدم .\r\n\r\nسوره 29 آيه 49\r\n49 -  بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ .  آيه . دلهاى خواص دانشمندان خداشناس ، خزانه‌هاى غيب است ! كه برهانهاى حق و رازهاى روشن و دليلهاى توحيد در آن نهفته است !\r\nلطيفه : هرچه جويند از معدن آن چيز جويند ، چنان كه شب افروز از صدف جويند كه جايگاه او است ، آفتاب از مدار فلك جويند كه جاى طلوع او است ، عسل از زنبور جويند كه معدن او است ، و نور معرفت و وصف ذات احديّت از دلهاى عارفان جويند كه دلهاشان كانون معرفت و سرهاشان كانون محبّت او است .\r\nپير طريقت گفت : اى جوان‌مرد ، دل عارف به هيئت پيرايه است كه گل در آن كنند ، هرچند گل در پيرايه مىكنند ، تا آتش در زير آن نكنند گلاب بيرون نايد ! و بوى ندهد « 1 » و آتشى كه در دل عارف زنند بىدود باشد ! اين است كه خداوند فرمود : قرآن در دلهاى مؤمنان و دانايان است . و در آن بشارتى است كه مصطفى فرمود : اگر اين قرآن در پوست گاو نهاده بودى ، فردا آن پوست به آتش نسوختى ! پس مسلمان كه اين قرآن را در دل دارد ، به طريق بهتر فردا به آتش نسوزد .\r\n\r\nسوره 29 آيه 56\r\n56 -  يا عِبادِيَ الَّذِينَ آمَنُوا إِنَّ أَرْضِي واسِعَةٌ .  آيه . به زبان اهل تفسير ، كسى را كه در دين عذاب دهند و رنجانند يا در تنگى روزى باشد به حكم اين آيت هجرت كند و به جائى رود كه از عذاب و رنج ايمن باشد ، و فراخى معاش بيند ! ليكن بر زبان اهل معرفت و به ذوق روندگان طريقت ، از آنجا كه جاه و قبول خلق و آرامش باشد ، هجرت كنند !\r\nچنان كه از ابو سعيد خرّاز ( كه از عارفان بنام است ) نقل كنند كه گفت : در شهرى شدم كه نام من در آنجا معروف و معلوم بود ، مردم در كار ما بسيار بزرگ و با جلال برفتند ، چنان كه پوست خربزه‌اى كه از دست ما بيفتاد ، از يكدگر به صد دينار همىخريدند و بر آن همىافزودند ! با خود گفتم اينجا نه جاى من است ! از آنجا هجرت كردم ، به جائى افتادم كه مرا زنديق « 2 » همىگفتند ! و هر روز مرا دو بار سنگ مىزدند ! كه تو شومى از شهر ما برو ! من همان جاى مقام ساختم ! و آن رنج و بلا همىكشيدم و همى خوش بودم !\r\nاز ابراهيم ادهم حكايت كنند « 3 » كه گفت در همه عمر خويش در دنيا سه شادى به دلم رسيد ، و با آن سه سادى نفس خويش را مقهور و مغلوب ساختم ! اول ، در شهر انطاكيه برهنه پاى و برهنه سر راه مىرفتم و هركس طعنه‌اى بر من زد ، يكى گفت اين بندهء گريز پا از مولاى خود گريخته ! مرا اين سخن خوش آمد ! با نفس خويش گفتم اى گريخته و رميده ، هنگام آن نيامد كه از راه آشتى آئى ! دوم وقتى در كشتى نشسته بودم ، لوده و مسخره‌اى در ميان جماعت بود و هيچ‌كس را از من خوارتر و حقيرتر نمىديد هر ساعت بيامدى و دست بر قفاى من داشتى ! سوم\r\n\r\n\r\n","description":"","footnote":"\r\n( 1 ) منظور از پيرايه دستگاه گلاب‌گيرى است كه گل را در ديگ ريخته با آب و آتش آن را بخار كرده و با آب سرد تبديل به گلاب مىكنند .\r\n( 2 ) كلمهء زنديق عربى شده زنديك است كه به غلط بمعنى بىدين و خدانشناس استعمال شده ! درصورتىكه پيروان زند خداى يگانه‌پرست بوده و هستند .\r\n( 3 ) ابراهيم ادهم پادشاه و پادشاه‌زاده‌اى بود در بلخ كه چون نداى حق شنيد از همه چيز صرف‌نظر كرد و حتى خود را فراموش نمود !\r\n","page_name":" 215 ","page_number":215},
  {"content":"\r\n\r\nدر مطيه در مسجدى سر به زانوى حسرت نهاده ، و در وادى كم و كاست خود افتاده بود ، بىحرمتى بيامد و بند زيرجامه خود بگشاد و بر من آب ريخت و گفت : اى شيخ بگير اين آب گلاب است ! در آن ساعت و در آن سال نفس من از آن حقارت خويش نيست گشت ! و دلم بدان شاد شد ، و آن شاديها از بارگاه عزّت در حق خود تحفهء سعادت يافتم !\r\nپير طريقت گفت : بسا كسانى كه مغرور در پناه خدا و مغروق در نعمت خدا و مفتون به مدح و ثناى خلقند ، آنجا كه خدا تو را پوشد غرّه مشو ! و چون در نعمت بر تو گشايد فراموش مكن ، و چون مردم تو را بستايند ، فريفته مشو !\r\n\r\nسوره 29 آيه 57\r\n57 -  كُلُّ نَفْسٍ ذائِقَةُ الْمَوْتِ .  آيه . هر نفسى چشندهء مرگ است و هركس را رهگذر بر مرگ است ، راهى است رفتنى ، و پلى است گذشتنى ، و شرابى است آشاميدنى ، سيّد كائنات پيوسته امّت را اين سفارش كردى كه : زنهار مرگ را فراموش نكنيد و از آمدن او غافل مباشيد !\r\nاز ابراهيم ادهم پرسيدند ، اى پيشواى اهل طريقت و اى مقدّم زمرهء حقيقت ، اين چه معنى در سينهء تو پديد آمد كه تاج شادى را از سر بنهادى و جامهء سلطانى از تن بركشيدى ، و مرقّع درويشى پوشيدى ، و محنت و بىنوائى برگزيدى ؟\r\nگفت : آرى ، روزى بر تخت سلطنت نشسته بودم و بر چهار بالش حشمت تكيه زده بودم كه ناگاه آينه‌اى جلو روى من داشتند ، چون در آن نظر كردم منزل خود را در خاك ديدم ! مرا در آنجا مونسى نه ! سفرى دراز در پيش و مرا زاد نه ! آنجا را زندانى ديدم و مرا طاقت نه ! قاضى عدل ديدم و مرا حجّتى نه !\r\nاى كسى كه اگر بساط آرزوى تو را گوشه‌اى باز كشند از قاف تا قاف بگيرد ! بنگر تا صاحب قاب قوسين « 1 » چه مىگويد : بدان خدائى كه مرا به خلق فرستاد ، هيچ گامى از زمين برنداشتم كه گمان برم پيش از مرگ ، آن را توانم بر زمين نهاد ! و هيچ لقمه‌اى در دهان نگذاشتم كه پندارم آن لقمه را پيش از مرگ توانم فروبرد !\r\nاى غافل ، او كه سيّد اولين و آخرين و مقتداى اهل آسمان و زمين است چنين مىگويد ، و تو مغرور غافل ، آرزوهاى دراز در پيش نهاده‌اى و صدساله كاروبار ساخته و دل بر آن نهاده‌اى ! خبر ندارى كه اين دنياى غدّار سراى غرور است نه سراى سرور ، سراى فرار است نه سراى قرار ! !\r\n تا كى از دارُ الغُرورى سوختى دارُ السُّرور ! * تا كى از دارُ الفَرارى ساختى دارُ القَرار ! \r\n پيش از ان كين جانِ عذرآور فروماند ز نطق * پيش از آن كين چشمِ عبرت بين فروماند ز كار ! \r\n اى خداوندان مال ، الاعتبار الاعتبار * وى خداوندان قال ، الاعتذار الاعتذار ! \r\n\r\nسوره 29 آيه 64\r\n64 -  وَ ما هذِهِ الْحَياةُ الدُّنْيا إِلَّا لَهْوٌ وَ لَعِبٌ .  آيه . اى غافل بىحاصل ، تا چند شربت مراد آميزى ، و تا كى آرزو پزى ! گاه چون شير ، هرچه پيشت آيد شكنى ! گاه چون گرگ هرچه بينى همىبردرى ! گاه\r\n\r\n\r\n","description":"","footnote":"\r\n( 1 ) صاحب قاب قوسين اشاره به محمد مصطفى است در شب معراج كه در آسمانها بالا رفت تا به عرش الهى نزديك شد و فاصله به‌اندازهء دو كمان بيش نبود و جبرئيل تا آنجا نيامد و گفت اگر آيم مرا پر بسوزد ! !\r\n","page_name":" 216 ","page_number":216},
  {"content":"\r\n\r\nچون كبك درى بر كوهسار مراد مىپرى ، گاه چون آهو در مرغزار آرزو مىچرى ! خبر ندارى كه اين دنيا كه تو بدان همىنازى ، او تو را مىفريبد و در دام غرور مىكشد ! كه دنيا سراى بىسرمايگان است و سرمايهء بىدولتان ، لعبى و لهوى است بازيچهء بىكاران و غافلان !\r\nپير طريقت گفت : بدانكه دنيا معشوقه‌اى است فتّان ، و رعنائى است بىسامان ، دوستى بىوفا ، دايه‌اى بىمهر ، دشمنى پر گزند ، هركه را بامداد بنوازد ، شامگاه بگدازد ! هركه يك روز به شادى دل بيفروزد ، ديگر روزش به آتش غم و اندوه بسوزد !\r\n اگر در قصر مشتاقان تو را يك روز بارَستى * تو را با اندهانِ عشقِ اين جادو چه كارستى ؟ \r\n و گر رنگى ز گلزارِ حديثِ او ببينى تو * به چشم تو همه گلها كه در باغ است خارستى \r\n . . . وَ إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا يَعْلَمُونَ .  آيه . اين زندگانى بازى و بازيچه ، در چشم كسى نيك آيد كه از زندگانى خوش و پاكيزه و پرمهر خبر ندارد ! خداى را دوستانى هستند كه زندگيشان امروز به ذكر است و مهر ! و فردا به مشاهدت است و معاينت ! ! زندگانى ذكر را ثمره انس است و زندگانى مهر را ثمره فنا ! اينانند كه يك لحظه از حق محجوب نيند و اگر لحظه‌اى محجوب مانند ، زنده نمانند !\r\n غم كى خورد او كه شادمانيش توئى ؟ * يا كى مُرَد او كه زندگانيش توئى ؟ \r\n\r\nسوره 29 آيه 69\r\n69 -  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا .  آيه . يعنى كسانى كه ظاهرشان به زيور مجاهدت آراسته است ما باطن آنان به مشاهدهء حق زيور مىدهيم : جهاد در اينجا بيان سه مرحله است : اول جهاد در باطن با نفس و با هوا و هوس ! دوم جهاد در ظاهر با دشمنان دين و كافران زمين ! سوم اجتهاد در اقامهء دليل و حجت براى بيان حق و حقيقت ! به بيان ديگر ، آنچه در دفع كافران بر تن ظاهر شود ، آن را جهاد گويند ، و آنچه در رعايت عهد الهى اندر باطن باشد ، آن را جهد گويند ، و آنچه در اقامهء حجّت براى طلب حق و كشف حقيقت باشد آن را اجتهاد گويند ! اين مجاهدت در اين آيت بيان هر سه حال است ، او كه به ظاهر جهاد كند رحمت حق نصيب او گردد ، او كه با اجتهاد بود ، عصمت بهرهء وى باشد ، و او كه در جهد بود ، كرامت وصل نصيبش شود ! و شرط هر سه آنست كه در راه خدا و براى خدا باشد ، تا به خلعت هدايت رسد .\r\n . . . إِنَّ اللَّهَ لَمَعَ الْمُحْسِنِينَ .  آيه . فرمود چون هدايت دادم با وى باشم و وى با من باشد !\r\nزبان حال بنده گويد : بار خدايا ، به عنايت ، هدايت دادى و به معونتها بذر خدمت روياندى ، و به پيغام آب پذيرش دادى ، به نظر خويش ميوه محبّت وارسانيدى ، اكنون سزد كه سموم مكر از آن بازدارى ، و بنائى كه خود ساخته‌اى به گناه ما خراب نكنى ، خدايا تو ضعيفان را پناهى ، و قاصدان را بر سر راهى ، و واجدان را گواهى ، چه باشد كه افزائى و نكاهى ! و بنده چنين گويد :\r\n روضهء روح من رضاى تو باد * قبله‌گاهم دَرِ سراى تو باد \r\n سرمهء ديدهء جهان‌بينم * تا بود ، گردِ خاك پاى تو باد \r\n گر همه راى تو فناى من است * كارِ من بر مراد راى تو باد \r\n شد دلم ذره‌وار در هوَسَت * دائم اين ذرهء در هواى تو باد \r\n\r\n","description":"","footnote":"","page_name":" 217 ","page_number":217},
  {"content":"\r\n\r\n\r\nسورهء - 30 - روم - ( مكّى ) 60 آيه\r\n\r\nتفسير لفظى [ آيات 1 الى 19 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   الم -   منم خداى دانا .\r\n2 -  غُلِبَتِ الرُّومُ : \r\n3 -  فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ .  روميها در نزديكترين زمين عرب بروم ، ( از ايران ) شكست خوردند و آنان بعد از مغلوبيت غالب خواهند شد !\r\n4 -  فِي بِضْعِ سِنِينَ لِلَّهِ الْأَمْرُ مِنْ قَبْلُ وَ مِنْ بَعْدُ وَ يَوْمَئِذٍ يَفْرَحُ الْمُؤْمِنُونَ .  در اند سال ! كار خداى راست ، چه پيش از غلبهء پارس بر روم و چه پس از غلبهء روم بر پارسى ! و در آن روز كه روميان پيروز شوند ، مؤمنان شادى كنند ! « 1 »\r\n5 -  بِنَصْرِ اللَّهِ يَنْصُرُ مَنْ يَشاءُ وَ هُوَ الْعَزِيزُ الرَّحِيمُ .  و خدا به يارى دادن ، كسى را كه بخواهد ( از اهل كتاب ) يارى مىكند و اوست تواناى مهربان .\r\n6 -  وَعْدَ اللَّهِ لا يُخْلِفُ اللَّهُ وَعْدَهُ وَ لكِنَّ أَكْثَرَ النَّاسِ لا يَعْلَمُونَ .  وعدهء خداست كه وعدهء خويش را خلاف نمىكند ، ليكن بيشتر مردم نمىدانند !\r\n7 -  يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ .  آنان ظاهرى از دنيا و آنچه بر چشم است مىبينند و آنان از جهان ديگر بىخبرند .\r\n8 -  أَ وَ لَمْ يَتَفَكَّرُوا فِي أَنْفُسِهِمْ ما خَلَقَ اللَّهُ السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ أَجَلٍ مُسَمًّى وَ إِنَّ كَثِيراً مِنَ النَّاسِ بِلِقاءِ رَبِّهِمْ لَكافِرُونَ .  آيا ( مشركان ) در دلهاى خود نينديشيدند كه خداوند آسمانها و زمين و آنچه ميان آنها است نيافريد مگر به تنهائى و فرمانروائى و در مدت و زمان معين ! و بسيارى از مردم به رستاخيز و ديدار خداوند كافرند !\r\n9 -  أَ وَ لَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ كانُوا أَشَدَّ \r\n\r\n\r\n","description":"","footnote":"\r\n( 1 ) سبب نزول اين آيه را چنين نوشته‌اند كه چون مشركان مكه ميل به پارسيان داشتند مىخواستند كه آنان بر روميان پيروز شوند و مسلمانان برعكس ميل داشتند روميان كه صاحب كتاب انجيل بودند غلبه كنند ( درصورتىكه پارسيان هم كتاب اوستا داشتند و به خداى يگانه معتقد بودند ! ) اين بود كه پس از فتح ايرانيان به سپهسالارى شهر براز برادرش فرّخان كه از سرداران نامى پارس بود ، شبى خواب ديد كه بجاى كسرى بر تخت پادشاهى نشسته ! چون اين خبر به كسرى رسيد فرمان داد به شهرزاد كه برادر را كشته سر او را به پادشاه بفرستد ! شهرزاد خوددارى كرد ، و اين كار سه بار تكرار شد و انجام نگرفت ! كسرى فرمانى به مردم پارس فرستاد كه شهرزاد را معزول و فرخان بجاى او نشاندم ! سپس فرمان داد كه فرّخان برادر خود ( شهر براز ) را كشته سر او را به پادشاه فرستد ! فرخان كه خواست فرمان را اجرا كند ، برادرش گفت : من با سه فرمان تو را نكشتم و تو با يك فرمان مىخواهى مرا بكشى ! اين بود فرخان را دل بسوخت و جاى خود را به برادر داده و او هم در نهانى با قيصر روم بساخت و باعث شكست خسرو شد !\r\n","page_name":" 218 ","page_number":218},
  {"content":"\r\n\r\n مِنْهُمْ قُوَّةً وَ أَثارُوا الْأَرْضَ وَ عَمَرُوها أَكْثَرَ مِمَّا عَمَرُوها وَ جاءَتْهُمْ رُسُلُهُمْ بِالْبَيِّناتِ فَما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ .  آيا در زمين گردش نمىكنند تا درنگرند كه سرانجام كسانى كه پيش از آنها بودند چه شد ؟ درحالىكه آنان از اينان بانيروتر بودند و زمين‌ها را كشت‌كارى و آباد كردند بيشتر از آنچه اينان آباد كردند و ساختند ! و پيغمبران آنها نشانيها و پيغامهاى روشن به آنها آوردند ، پس خداوند بيدادگر بر ايشان نبود ، لكن ايشان بر خويشتن ستم كردند !\r\n10 -  ثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّهِ وَ كانُوا بِها يَسْتَهْزِؤُنَ  پس آنگاه سرانجام كار آنها كه بدى كرده بودند اين بود كه سخنان و نشانيهاى خداى را دروغ پنداشتند و به آن استهزا ( افسوس ) مىكردند !\r\n11 -  اللَّهُ يَبْدَؤُا الْخَلْقَ ثُمَّ يُعِيدُهُ ثُمَّ إِلَيْهِ تُرْجَعُونَ .  خداوند ، آفرينش خلق را آغاز مىكند پس از آن آن را در جهان ديگر برمىگرداند ( و زنده مىكند ) و سرانجام همه بسوى او برگردانده مىشوند !\r\n12 -  وَ يَوْمَ تَقُومُ السَّاعَةُ يُبْلِسُ الْمُجْرِمُونَ .  و روزى كه رستاخيز به پا شود . كافران و گناهكاران در آن فرومانند و به نوميدى خاموش شوند !\r\n13 -  وَ لَمْ يَكُنْ لَهُمْ مِنْ شُرَكائِهِمْ شُفَعاءُ وَ كانُوا بِشُرَكائِهِمْ كافِرِينَ .  و ايشان را از آنچه شريك خدا مىگفتند شفيع نباشند ! و آنان به شريكان خود در آن روز كافر شوند !\r\n14 -  وَ يَوْمَ تَقُومُ السَّاعَةُ يَوْمَئِذٍ يَتَفَرَّقُونَ .  و آن روز كه قيامت بر پا شود ، آنان از هم جدا مىشوند و مىپراكندند !\r\n15 -  فَأَمَّا الَّذِينَ آمَنُوا وَ عَمِلُوا الصَّالِحاتِ فَهُمْ فِي رَوْضَةٍ يُحْبَرُونَ .  اما كسانى كه ايمان آوردند و كارهاى نيك كردند و در مرغزارها آنان را شاد و خرّم مىدارند .\r\n16 -  وَ أَمَّا الَّذِينَ كَفَرُوا وَ كَذَّبُوا بِآياتِنا وَ لِقاءِ الْآخِرَةِ فَأُولئِكَ فِي الْعَذابِ مُحْضَرُونَ  امّا آنان كه كافر شدند و سخنان و نشانيها و ديدار آخرت را دروغ گرفتند ، آنان حاضرشدگان در عذابند .\r\n17 -  فَسُبْحانَ اللَّهِ حِينَ تُمْسُونَ وَ حِينَ تُصْبِحُونَ .  پس ستايش و پاكى خداى راست آن هنگام كه در شبانگاه شويد ، و آنگاه كه در بامداد شويد .\r\n18 -  وَ لَهُ الْحَمْدُ فِي السَّماواتِ وَ الْأَرْضِ وَ عَشِيًّا وَ حِينَ تُظْهِرُونَ .  ستايش بسزا مخصوص اوست در آسمانها و زمين و شبانگاه ( هنگام نماز شام ) و هنگام نماز پيشين كه در آن درآئيد .\r\n19 -  يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ وَ يُحْيِ الْأَرْضَ بَعْدَ مَوْتِها وَ كَذلِكَ تُخْرَجُونَ .  ( خدائى كه ) بيرون مىآورد زنده را از مرده ( بچه را از نطفه ) و بيرون مىآورد مرده را از زنده ( روز واپسين كه آدمى مىميرد ) « 1 » و زمين را پس از مرگش زنده مىكند ( در خزان مرگ زمين است و در بهار زنده شدن آن ) و بدين‌گونه در رستاخيز براى حساب دادن از گور بيرون آورده مىشويد !\r\n\r\n\r\n","description":"","footnote":"\r\n( 1 ) بعضى تفسير كرده‌اند كه مراد آنست كه نطفه مرده را از مرد زنده بيرون مىآورد ، و برخى گفته‌اند كافر را از مؤمن و مؤمن را از كافر بيرون آورد و بعضى گفته‌اند مراد بيرون آمدن درخت خرما از هسته و پيدايش هسته از خرما است ! !\r\n","page_name":" 219 ","page_number":219},
  {"content":"\r\n\r\n\r\nتفسير ادبى و عرفانى\r\n\r\nسوره 30 آيه 0\r\n بِسْمِ اللَّهِ الرَّحْمنِ الرَّحِيمِ -  بنام او كه جان را جان است و دل را عيان ، بنام او كه ياد او زينت زبانها است ، و مهر او راحت روانها ، بنام او كه وصال او به دو عالم ارزان است ! و هرچه نه او است عين تاوان است ، و هرچه نه ياد اوست تخم غمان است ، بنام او كه وجود او را علت نه ، و صنع او را حيلت نه ، اوّليّت او را بدايت نه و آخريّت او را نهايت نيست ! در حكم او ريبت نه و در امر او شبهت نيست ، بنام او كه هرچه كند كس را به او حجّت نه و او را به هيچ چيز و به هيچ‌كس حاجت نيست ، بنام او كه هرچه خواهد تواند ، و هرچه تواند داند ، يكى را بخواند ، و يكى را براند ! بر هيچ حكم درنماند ، نه كس به او ماند ، نه او به كس ماند ، كه فرمود :  لَيْسَ كَمِثْلِهِ شَيْءٌ .  هيچ او را مانند نيست !\r\nپير طريقت گفت : الهى ، تو آنى كه از احاطت اوهام بيرونى و از ادراك عقول مصونى ، نه محاط ظنونى ، نه مدرك عيونى ، كارساز هر مفتون ، و شاد ساز هر محزونى ، در حكم بىچرا ، و در ذات بىچند ، و در صفات بىچونى !\r\n تو لالهء سرخ و لؤلؤ مكنونى * من مجنونم تو ليلى مجنونى \r\n تو مشتريان با بضاعت دارى * با مشتريان بىبضاعت چونى ؟ \r\n\r\nسوره 30 آيه 1\r\n1 -   الم ،   رمز اين حروف در سورهء بقره گذشت ) در تفسير اين رمز گفته‌اند خداوند مىفرمايد : هركه جلال و عظمت ما بدانست ، و كبرياء و عزّت ما را بشناخت ، او از بلا روى نگرداند ، هركه جمال و لطف ما بر نقطهء دل او تجلّى كرد ، هرگز از درگاه ما روى نتابد ، و يك لحظه از صحبت ما نشكيبد ، هركه امروز در خدمت ما خو كرد ، فردا او را از قربت و وصلت خود بىبهره نگردانيم .\r\nلطيفه : اى جوان‌مرد ، دل با توحيد او سپار و جان با عشق و محبّت او پرداز ، و به غير او توجّه مدار ، كه هركه به غير او بازنگرد ، تيغ غيرت دمار از جان او برآرد ، و هركه از بلاى او بنالد در دعوى دوستى درست نيابد !\r\n\r\nسوره 30 آيه 4\r\n4 -  لِلَّهِ الْأَمْرُ مِنْ قَبْلُ وَ مِنْ بَعْدُ .  آيه . قبل در اينجا ازل است و بعد در اينجا ابد ، يعنى در ازل و ابد خداست كه يگانه و يكتا است ، در امر بىنهايت ، در علم بىغايت ، و در حكم بىچون و چراست ! بيش از ما در ازل ما را بود ، و بىما در ابد بهرهء ما است و اين آن رمز شب معراج است كه به مصطفى فرمود : تو براى من باشى چنان كه نبودى ! پس من براى تو باشم چنان كه هميشه هستم !\r\nپير طريقت گفت : بر قرب مىنگر ، تا انس زايد ، به عظمت مىنگر تا حرمت فزايد ، ميان اين و آن منتظر مىباش ، اسبق عنايت خود چه نمايد ، كه امر امر اوست از پيش و از پس !\r\n\r\nسوره 30 آيه 7\r\n7 -  يَعْلَمُونَ ظاهِراً مِنَ الْحَياةِ الدُّنْيا .  آيه . در خبر است كه فردا در انجمن رستاخيز و عرصهء محشر هول‌انگيز ، دنيا را بياورند به صورت پيرزنى آراسته ! گويد : بار خدايا ، امروز مرا جزاى كمترين بنده‌اى از بندگان خود كن ! از درگاه عزّت و بارگاه جبروت فرمان آيد كه اى ناچيز خسيس ، من راضى نباشم كه كمترين بنده خود را چون توئى جزاى وى دهم آنگاه فرمايد : اى دنيا خاك شو ! و نيست شو ! چنان نيست شود كه هيچ جاى پديد نيايد ! در خبر است كه : طالبان دنيا ، سه گروهند : گروه اول كسانى كه مال دنيا را از وجه حرام گرد آورند ، و هرچه دستشان رسد به غصب و قهر به خود مىكشند ! و سرانجام آن را نينديشند ، ايشان اهل عقابند ، و سزاوار عذاب .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nمصطفى دربارهء آنان فرمود : كسى كه دنياى حلال براى تفاخر و تكاثر مىخواهد تا گردن كشد و بر مردم برترى و تكبّر جويد ، خداوند در قيامت از وى اعراض كند و با او در خشم رود ! ببينيد او كه دنياى حلال بر نيّت تفاخر طلب كند حالش اين است ! پس او كه دنياى حرام گرد آورد و خورد حالش چون بود ؟\r\nگروه دوم : كسانى هستند كه دنيا را از راه حلال چون بازرگانى و كشاورزى بدست آرند ، اينان اهل حسابند و در مشيّت حق و درگاه خداوندى گناهكار نيستند !\r\nگروه سوم : كسانيند كه از دنيا به سدّ جوع و ستر عورت قناعت كنند ، ايشان را نه حساب است و نه عتاب ! چه اگر غذا نخورند و عورت نپوشند از طاعت حق بازمانند ! اينان نه به نصيب خود كوشند و نه بر مراد خويش مىروند بلكه از بهر حق مىكوشند .\r\nمصطفى دربارهء آنها فرمود : ايشانند كه چون سر از خاك بر كشند ، روىهاى آنان چون ماه شب 14 باشد و روز قيامت كه مردم دو گروه شوند ، ايشان در گروه اهل وصلت باشند و گروه ديگر اهل فرقتند كه گروه اول در بهشت و گروه دوم در دوزخ باشند !\r\n\r\nسوره 30 آيه 11\r\n11 -  اللَّهُ يَبْدَؤُا الْخَلْقَ ثُمَّ يُعِيدُهُ .  جاى ديگر فرمود :  أَلا لَهُ الْخَلْقُ وَ الْأَمْرُ .  عالم خلق را نهايت پيدا و عالم امر را نهايت نه ! عالم خلق رو بر زوال و عالم امر بر دوام ، تا آدمى از عالم خلق نگذرد روا نباشد كه به عالم امر رسد ، اگر خواهى تو را به عالم امر گذرى باشد ، از نهاد سرسختى و كنودى برخاستن و در ظلومى و جهولى بريدن نتوان جز به درنگى ، همچنان‌كه در وقت درآمدن درنگى به كار بايد ، هنگام بيرون شدن هم به درنگ باشد ! چنان كه نطفه از هنگام بسته شدن تا هنگام بيرون شدن درنگ بايد تا كامل شود ، پس آدمى چون از صفات خود به تمامى درگذشت شايستهء امر شد و هرچند دوستان را امروز در اين سراى بلا و عنا ، همه رنج و درد است و اندوه و حسرت ، اما اندوه و درد را بجان خريدارند و هرچه معلوم ايشان است فداى آن درد مىكنند چنان كه جوان‌مرد گفت :\r\n اكنون بارى به نقد ، دردى دارم * كان درد به صد هزار درمان ندهم ! \r\nداود پيغمبر ، چون آن زلّت صغير از وى برفت « 1 » و از حق به دو عتاب آمد ! تا زنده بود سر به آسمان بلند نكرد ، و ساعتى از زارى و تضرّع نياسود ، و پيوسته مىگفت : الهى ، خوش معجونى است گريه و زارى ! و خوش‌دردى كه اين است ! الهى تخمى از اين گريه و اندوه در سينهء من بنه تا هرگز از اين درد خالى نباشم !\r\nاى مسكين : تو هميشه بىدرد بوده‌اى ، از سوز دل در دزدگان خبر ندارى ! و از آن گريهء بر شادى ! و از آن خندهء به اندوه ، نشان نديده‌اى ! و جوان‌مرد گويد :\r\n من گريه به خنده درهمى پيوندم * پنهان گريم به آشكارا خندم ! \r\n اى دوست گمان مبر كه من خرسندم * آگاه نه‌اى كه چون نيازمندم \r\nپير طريقت گفت : خدايا ، نصيب اين بيچاره از اين كار همه درد است ، مبارك باد كه مرا اين همه درد در خورد است ! بيچاره آن كس كه ازين درد فرد است ! حقّا كه هركه بدين درد ننازد ناجوانمرد است !\r\n\r\n\r\n","description":"","footnote":"\r\n( 1 ) قضيهء داشتن 99 زن است كه باوجود اين داود مايل به زن همسايه شده و خداوند اين موضوع را به صورت شكايت شوهر توسط فرشته نزد خود داود طرح كرده و از او داورى مىخواهد و داود حق به شاكى مىداند و متوجه موضوع مىشود !\r\n","page_name":" 221 ","page_number":221},
  {"content":"\r\n\r\n\r\nسوره 30 آيه 15\r\n15 -  فَأَمَّا الَّذِينَ آمَنُوا وَ عَمِلُوا الصَّالِحاتِ فَهُمْ فِي رَوْضَةٍ يُحْبَرُونَ .  مىگويد دوستان خدا فردا در روضات بهشت در حظيرهء قدس ميان گل و ريحان به شادى و طرب سماع كنند و به داود پيغمبر فرمان آيد كه اى داود ، به آن نغمهء داودى و آواز شورانگيز و صداى دل ربا كه تو را داديم زبور بر خوان ، اى عيسى تو انجيل برخوان و اى درخت طوبى به تقديس و تسبيح ما ، آواز خود بگشاى ، اى ماه رويان فردوس ، دوستان را پيش باز كنيد ، اى درويشان كه در دنيا اندوه خورديد ، اندوه به سر آمد و درخت شادى به بر ، خيزيد و طرب كنيد ، اى مشتاقان كوى ما ، اى عاشقان سوخته ، سحرگاهان در ركوع و سجود رفتيد و دلها به اميد وصال تسكين داديد ، اينك گاه آنست كه در مشاهدهء ما بياسائيد و بار غم از خود فرونهيد و به شادى دم زنيد !\r\nپير طريقت گفت : اى خداوندى كه در دل دوستانت نور عنايت پيداست و جانها در آرزوى وصالت حيران و شيداست ، چون تو مولى كه راست ؟ و چون تو دوست كجا است ؟ الهى ، هرچه دادى نشان است و آئين فرد است ، و آنچه يافتيم پيغام است و خلعت بر جا است ، خدايا نشانت بىقرارى دل و غارت جان است و خلعت وصال در مشاهدهء جلال ، چه گويم كه چون است ؟\r\n روزى كه سر از پرده برون خواهى كرد * دانم كه زمانه را زبون خواهى كرد \r\n گر زيب و جمال ازين فزون خواهى كرد * يا رب چه جگرها است كه خون خواهى كرد \r\n\r\nتفسير لفظى [ آيات 20 الى 37 
  ]\r\n20 -  وَ مِنْ آياتِهِ أَنْ خَلَقَكُمْ مِنْ تُرابٍ ثُمَّ إِذا أَنْتُمْ بَشَرٌ تَنْتَشِرُونَ .  از نشانيهاى ( توانائى و يگانگى ) خداوند اين است كه شما را از خاك آفريد ، پس اكنون شما بشر هستيد كه در زمين پراكنده مىباشيد .\r\n21 -  وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَ جَعَلَ بَيْنَكُمْ مَوَدَّةً وَ رَحْمَةً إِنَّ فِي ذلِكَ لَآياتٍ لِقَوْمٍ يَتَفَكَّرُونَ .  از نشانيهاى خداوند آنكه از خود شما جفتهائى آفريد تا با آنان آرميد و ميان شماها مهر و مهربانى ساخت ، همانا در آن نشانيها براى گروهى است كه انديشند !\r\n22 -  وَ مِنْ آياتِهِ خَلْقُ السَّماواتِ وَ الْأَرْضِ وَ اخْتِلافُ أَلْسِنَتِكُمْ وَ أَلْوانِكُمْ إِنَّ فِي ذلِكَ لَآياتٍ لِلْعالِمِينَ .  از نشانيهاى خداوند ( بر توانائى و يگانگى ) آفرينش آسمانها و زمين است و گوناگونى زيانها و رنگها است و در آن نشانيها براى مردم جهان و جهانيان است !\r\n23 -  وَ مِنْ آياتِهِ مَنامُكُمْ بِاللَّيْلِ وَ النَّهارِ وَ ابْتِغاؤُكُمْ مِنْ فَضْلِهِ إِنَّ فِي ذلِكَ لَآياتٍ لِقَوْمٍ يَسْمَعُونَ .  و از نشانيهاى او خفتن شما به شب و روز است و روزى خواستن شما از فضل اوست ، و در آن نشانيهاى روشن براى كسانى است كه مىشنوند و گوش شنوا دارند .\r\n24 -  وَ مِنْ آياتِهِ يُرِيكُمُ الْبَرْقَ خَوْفاً وَ طَمَعاً وَ يُنَزِّلُ مِنَ السَّماءِ ماءً فَيُحْيِي بِهِ الْأَرْضَ بَعْدَ مَوْتِها إِنَّ فِي ذلِكَ لَآياتٍ لِقَوْمٍ يَعْقِلُونَ .  از نشانيهاى او اين است كه درخش ( برق ) را از جهت ترس و طمع شما بشما مىنمايد ( تا هم احتياط كنيد و هم بهره‌مند شويد ) و از آسمان آب براى شما فرومىفرستد و زمين مرده را زنده مىكند ، كه در اين نشانيها براى گروهى است كه درمىيابند !\r\n25 -  وَ مِنْ آياتِهِ أَنْ تَقُومَ السَّماءُ وَ الْأَرْضُ بِأَمْرِهِ ثُمَّ إِذا دَعاكُمْ دَعْوَةً مِنَ الْأَرْضِ \r\n\r\n","description":"","footnote":"","page_name":" 222 ","page_number":222},
  {"content":"\r\n\r\n إِذا أَنْتُمْ تَخْرُجُونَ .  و از نشانيهاى او اينكه آسمانها و زمين به فرمان او بر پا ايستاده و برقرارند ، پس آنگاه كه ( در رستاخيز ) شما را مىخواند در آن هنگام شماها از زمين بيرون مىآئيد .\r\n26 -  وَ لَهُ مَنْ فِي السَّماواتِ وَ الْأَرْضِ كُلٌّ لَهُ قانِتُونَ .  و آنچه در آسمانها و زمين است ويژهء او است و همه آنها او را به فرمانند ، ( نه فرمان عبادت بلكه فرمان ارادت ) .\r\n27 -  وَ هُوَ الَّذِي يَبْدَؤُا الْخَلْقَ ثُمَّ يُعِيدُهُ وَ هُوَ أَهْوَنُ عَلَيْهِ وَ لَهُ الْمَثَلُ الْأَعْلى فِي السَّماواتِ وَ الْأَرْضِ وَ هُوَ الْعَزِيزُ الْحَكِيمُ .  او است كه آفرينش خلق را آغاز مىكند ( و پس از مردن ) آنها را زنده مىكند و اين كار بر او آسان است و صفت برترى و يگانگى او در آسمانها و زمين آشكار است و اوست توانا و راست دانش .\r\n28 -  ضَرَبَ لَكُمْ مَثَلًا مِنْ أَنْفُسِكُمْ هَلْ لَكُمْ مِنْ ما مَلَكَتْ أَيْمانُكُمْ مِنْ شُرَكاءَ فِي ما رَزَقْناكُمْ فَأَنْتُمْ فِيهِ سَواءٌ تَخافُونَهُمْ كَخِيفَتِكُمْ أَنْفُسَكُمْ كَذلِكَ نُفَصِّلُ الْآياتِ لِقَوْمٍ يَعْقِلُونَ .  خداوند از خودتان مثلى زد كه آيا شما را از بردگانتان در آنچه ما بشما روزى داديم هيچ شركت هست ؟ تا شما با آنها يكسان باشيد ؟ و از آنها بترسيد چنان كه خود شما از امثال خودتان در شركت دادن در مال مىترسيد ( و چنان كه مرد آزاد از شريك آزاد ترسد كه در اموال خود او را شريك كند ) بدين‌گونه ، نشانيها را براى گروهى كه دريابند بيان مىكنيم ( پس به طريق بهتر و روشن‌تر براى خدا نتوان در كارهايش شريكى گفت ! )\r\n29 -  بَلِ اتَّبَعَ الَّذِينَ ظَلَمُوا أَهْواءَهُمْ بِغَيْرِ عِلْمٍ فَمَنْ يَهْدِي مَنْ أَضَلَّ اللَّهُ وَ ما لَهُمْ مِنْ ناصِرِينَ .  بلكه ستمكاران بر پى هواى نفسشان بدون دانائى رفتند ، پس كسى كه خداى او را گمراه كرده چه كسى او را راهنمائى مىكند ؟ درحالىكه آنان را دادرسى و راهنمائى نيست ؟ « 1 »\r\n30 -  فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ .  پس ( اى محمّد ) تو روى خويش و آهنگ خويش را بسوى دين پاك و يكتاگوى راست‌دار ، و بر نهاد خداى كه مردمان را بر آن نهاد و بر آن آفرينش كه ايشان را به آن آفريد ، كه در دين خدا تبديل و برگرداندن نيست ، اين است كيش اسلام و دين پاك و جاويد بر پاى . ليكن بيشتر مردمان نمىدانند !\r\n31 -  مُنِيبِينَ إِلَيْهِ وَ اتَّقُوهُ وَ أَقِيمُوا الصَّلاةَ وَ لا تَكُونُوا مِنَ الْمُشْرِكِينَ  درحالىكه روى و آهنگ خويش را بسوى خدا راست داريد ( و توبه كنيد ) و از خشم او بپرهيزيد و نماز را پاى داريد و از مشركان مباشيد ( خطاب به بندگان . )\r\n32 -  مِنَ الَّذِينَ فَرَّقُوا دِينَهُمْ وَ كانُوا شِيَعاً كُلُّ حِزْبٍ بِما لَدَيْهِمْ فَرِحُونَ .  ( مباش از مشركان ) از همان كسانى كه از دين خود جدا شدند و در دين پراكنده و جوك جوك شدند و هر جوكى به آنچه در نزدشان و در دستشان است شادند !\r\n33 -  وَ إِذا مَسَّ النَّاسَ ضُرٌّ دَعَوْا رَبَّهُمْ مُنِيبِينَ إِلَيْهِ ثُمَّ إِذا أَذاقَهُمْ مِنْهُ رَحْمَةً إِذا \r\n\r\n\r\n","description":"","footnote":"\r\n( 1 ) در اين آيت گمراه كردن از خداوند است و در آيه‌هاى ديگر گمراه شدن از سوى بنده است . قدريها ضلال از جانب خدا را نمىپذيرند و همهء ضلال از خود بنده مىدانند ! جبريها برعكس آن عقيده دارند ! عقيده درست كه در قرآن آمده اضلال و ضلال هر دو است كه امر ميان دو امر است ! يعنى اضلال از خداوند و اختيار ضلال از بنده است ! پس چون بنده گمراهى را پذيرفت خداوند هم گمراهى او را مىپذيرد .\r\n","page_name":" 223 ","page_number":223},
  {"content":"\r\n\r\n فَرِيقٌ مِنْهُمْ بِرَبِّهِمْ يُشْرِكُونَ .  هرگاه به آن‌گونه مردم زيانى رسد ، خدا را مىخوانند و به سوى او برمىگردند ! و چون بخشايش از خود به آنها چشانيد ، در آن هنگام گروهى از ايشان به خدا شرك مىآورند !\r\n34 -  لِيَكْفُرُوا بِما آتَيْناهُمْ فَتَمَتَّعُوا فَسَوْفَ تَعْلَمُونَ .  تا به آن نعمت كه به آنها داديم كافر مىشوند ( بگو اى محمّد ) از آن نعمتها برخوردار باشيد و روزگار فرا به سر بريد ، پس از آن به زودى آگاه مىشويد و عاقبت كار خواهيد دانست !\r\n35 -  أَمْ أَنْزَلْنا عَلَيْهِمْ سُلْطاناً فَهُوَ يَتَكَلَّمُ بِما كانُوا بِهِ يُشْرِكُونَ .  آيا ما بر ايشان نامه فرستاديم ، كه آن را دليل و حجّت گيرند ؟ كه آن نامه سخن گويد و گواهى دهد ! به آنچه كه آنها شرك آوردند .\r\n36 -  وَ إِذا أَذَقْنَا النَّاسَ رَحْمَةً فَرِحُوا بِها وَ إِنْ تُصِبْهُمْ سَيِّئَةٌ بِما قَدَّمَتْ أَيْدِيهِمْ إِذا هُمْ يَقْنَطُونَ .  و هرگاه به مردم بخشايشى بچشانيم شاد مىشوند و اگر به ايشان بدى رسد كه خود سبب شده‌اند در آن هنگام آنان نوميد مىشوند !\r\n37 -  أَ وَ لَمْ يَرَوْا أَنَّ اللَّهَ يَبْسُطُ الرِّزْقَ لِمَنْ يَشاءُ وَ يَقْدِرُ إِنَّ فِي ذلِكَ لَآياتٍ لِقَوْمٍ يُؤْمِنُونَ .  آيا نمىبينند كه خداوند روزى هركس را كه بخواهد فراخ مىكند و بسط مىدهد و روزى هركس را كه بخواهد به اندازه فرومىگيرد ؟ همانا در اين كار نشانيها است براى گروهى كه گرويده‌اند ! « 1 »\r\n\r\nتفسير ادبى و عرفانى\r\n\r\nسوره 30 آيه 20\r\n20 -  وَ مِنْ آياتِهِ أَنْ خَلَقَكُمْ مِنْ تُرابٍ .  آيه . اى فرزند آدم ، اگر مىخواهى نشانيهاى يكتائى و يگانگى خدا را بدانى ، چشم عبرت باز كن و در عالم جسمانى خود جولانى كن و به اصل آفرينش خويش نظر نما ، كه مشتى خاك بودى با نهادى تاريك ، در ظلمت بمانده و در تاريكى صفات متحير شده ، تا آنكه در آسمان اسرار ، باران انوار باريدن گرفت و آن خاك عبهر شد و آن سنگ گوهر گشت ! آن نهاد كثيف به اين پيوند لطيف عزيز شد ، خاك پاك شد ، ظلمت نور شد .\r\nآرى ، آراينده و نگارنده مائيم ، آن را كه خواهيم به نور خود بيارائيم ، بهشت به دوستان آرائيم و دوستان به دل آرائيم و دل را به نور خود آرائيم .\r\nپيرى را پرسيدند كه آن نور را چه نشان است ؟ گفت نشانش آنست كه بنده آن نور حق را ، نايافته ! بشناسد و ناديده دوست دارد ، از كار و ياد خود با كار و ياد او پردازد ، آرام و قرارش در كوى او باشد و راز و نازش همه با دوستان او بود ، به روز در كار دين ، به شب در خمار بشريّت يقين بود ! به روز با خلق به خلق بود و به شب با حق بر قدم صدق رود !\r\n\r\nسوره 30 آيه 22\r\n22 -  وَ مِنْ آياتِهِ خَلْقُ السَّماواتِ وَ الْأَرْضِ .  آيه . دلائل قدرت حقّ يكى آسمان است كه به ستارگان بياراست و ديگر زمين است كه بر سراب بىحجابى بداشت و صفت آرامش اندر وى داد ، اين جمله\r\n\r\n\r\n","description":"","footnote":"\r\n( 1 ) گشايش روزى و تنگى آن از جانب خداوند به اين جهت است كه بندگان را آزمايش مىكند كه آيا در گشايش روزى ، شكر نعمت مىكنند يا كفران آن ؟ و در تنگى روزى صبر دارند يا بىتابى ؟ و اين دليل بر آزادى و اختيار آدمى است كه خداوند روزى را ميان آنان كم يا زياد مىكند و آن را براى آزمايش آنها مقرر فرموده است .\r\n","page_name":" 224 ","page_number":224},
  {"content":"\r\n\r\nبه تقدير خداوند قدير است و روزى بيايد كه آسمان درنوردد ، ستارگان فلكى فروگشايند ، خورشيد از مركز خود در افتد ، ماه از جاه معزول شود ، آنگاه عزّت اهل ايمان آشكارا گردد ، عالم به نور الهى منوّر شود ! آن روز خبرها عيان گردد ، وعده‌ها نقد شود ! ابر باران لطف و كرم ريزد !\r\nپير طريقت گفت : بسى نماند كه آنچه خبر است عيان شود و همه آرزوها نقد شود ، و خورشيد وصال از مشرق يافت تابان شود و آب مشاهدت در جوى ملاطفت روان گردد ، قصّه آب و گل نهان شود ، و دوست ازلى عيان گردد ، كارها همچنان‌كه دوست خواهد چنان شود ، ديده و دل و جان هر سه به دوست نگران گردد !\r\n\r\nسوره 30 آيه 27\r\n27 -  وَ هُوَ الَّذِي يَبْدَؤُا الْخَلْقَ   . . . وَ لَهُ الْمَثَلُ الْأَعْلى .  آيه . بالاترين صفت در وجود واجب ، همانا قدمت و كرم و كمال است و در جبروت عظمت او ، عزّت و جلال و مجد و جمال است .\r\nصفات خاص خداوند : خداوند در پنج صفت يگانه و يكتا است :\r\nاول صفت وحدانيّت ، كه حق او و صفت او است كه يگانه در ذات و يگانه در صفات و از همه كس و از همه چيز جدا ! در ذات بىمانند ، در قدر بىنظير ، در صفات بىهمتا .\r\nدوم صفت پاكى و طهارت ، كه پاك از زاده ، پاك از زاينده ، پاك از انباز ، پاك از جفت و هم مانند ! پاك از كاستن و افزودن ، هركس را بينى در وى نقصانى با عيبى است و حق‌تعالى از نقصان و عيب پاك است .\r\nسوم صفت بقاء ، كه حق و نعت خدا است ، همه فانى شوند و او باقى است ، زنده و پاينده و جاويد ، پيش از همهء زندگان زنده و پس از همهء زندگان پاينده .\r\nچهارم علوّ و برترى ، كه صفت و حق خداوند اكبر است ، كه به قدر از همه برتر و در ذات و صفات عالىتر ، نه در صفت با كسى مشارك و در نعت مشابه ، نه در ذات بستهء آفتها ، نه در صفات دوچار علّتها است .\r\nپنجم صفت قدرت ، كه در آسمان و زمين صفت خداى يگانه است ، مخلوق ، بعضى قادرند و برخى نه ! اما خداوند هميشه و همه جا قادر و توانا است ، هرچه در عقل آدمى محال است ، خداوند قادر بر كمال است و قدرت او بىاحتيال ! و در ملك ايمن از زوال ، و در ذات و صفات جاويد متعال است .\r\n\r\nسوره 30 آيه 30\r\n30 -  فَأَقِمْ وَجْهَكَ لِلدِّينِ حَنِيفاً .  آيه . يعنى اى پيغمبر ، قصد و نيّت خود را بسوى خداوند خالص كن ، و پيمان خود را با او نگاهدار و در حركات و سكنات خود بىمانند باش ، و در دين ( حنيف ) خود مستقيم و بسوى او مايل و متوجّه و از غير او منصرف و روىگردان باش .\r\nاى مهتر عالم ، خود را يك سره به ما سپار ، و قصد و همت سوى ما دار ، و دل از خلق عالم با ما پرداز ، و از تقاضا خاموش ، و دو گيتى فراموش كن .\r\nبه حكم اين خطاب عزّت بيان بود كه سيّد آدم در شب معراج چون از سدرهء منتهى قدم در جبروت الهى نهاد و رو به كعبهء خاص خويش آورد ، آنچه سرمايهء اولين و آخرين بود ، همه را كسوت جمال پوشيده و در راه او بداشتند ! او به هيچ چيز و به هيچ‌يك التفات و توجّه نكرد ، و با ادب از آنچه جز حق بود چشم بداشت ! تا از جبروت حق ندا آمد كه چون به هيچ‌چيز جز حق ننگريست ، و به هيچ‌چيز ميل و طمع نكرد ، لاجرم بمقامى رسيد كه گرد قدم او توتياى چشم جبرئيل بود ، ليكن موسى كه خود مىرفت و طمع او رؤيت خدا بود جواب  لَنْ تَرانِي  شنيد ، اما مهتر عالم را كه مىبردند ، جز خداى و ذات يگانه او به هيچ‌چيز چشم نداشت كه  ما زاغَ الْبَصَرُ وَ ما طَغى . \r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nتفسير لفظى [ آيات 38 الى 60 
  ]\r\n38 -  فَآتِ ذَا الْقُرْبى حَقَّهُ وَ الْمِسْكِينَ وَ ابْنَ السَّبِيلِ ذلِكَ خَيْرٌ لِلَّذِينَ يُرِيدُونَ وَجْهَ اللَّهِ وَ أُولئِكَ هُمُ الْمُفْلِحُونَ .  حقّ خويشاوند و حق درويش و راهگذر را از مال خود ده ، اين كار براى كسانى كه خداى را مىخواهند و پاداش او را مىجويند بهتر است و ايشانند رستگارشوندگان و پيروزشدگان جاويد .\r\n39 -  وَ ما آتَيْتُمْ مِنْ رِباً لِيَرْبُوَا فِي أَمْوالِ النَّاسِ فَلا يَرْبُوا عِنْدَ اللَّهِ وَ ما آتَيْتُمْ مِنْ زَكاةٍ تُرِيدُونَ وَجْهَ اللَّهِ فَأُولئِكَ هُمُ الْمُضْعِفُونَ .  آنچه از ربا دهيد تا در مال مردمان بيفزايد ، نزد خداوند نيفزايد ! و آنچه از زكات بخشش كنيد و دهيد كه با آن خدا و پاداش او را خواهيد ، البته اينان كسانى هستند كه ثواب و پاداش را دوچندان مىكنند .\r\n40 -  اللَّهُ الَّذِي خَلَقَكُمْ ثُمَّ رَزَقَكُمْ ثُمَّ يُمِيتُكُمْ ثُمَّ يُحْيِيكُمْ هَلْ مِنْ شُرَكائِكُمْ مَنْ يَفْعَلُ مِنْ ذلِكُمْ مِنْ شَيْءٍ سُبْحانَهُ وَ تَعالى عَمَّا يُشْرِكُونَ .  اوست خداى يگانه كه شما را آفريده و پس روزى داده و پس از آن مىميراند و سپس زنده مىكند ! آيا كسى از شريكان شما هست كه در اين كار با خدا شركت كند ! نه ! خداوند پاك و بىعيب است از انبازى كه مشركان مىگويند .\r\n41 -  ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ .  تباهى و فساد در دشت‌ها و در شهرها آشكارا گشت ، به سبب بديهائى كه دستهاى مردم كرد ، تا به ايشان لختى سزاى آنچه كرده‌اند بچشاند ، تا مگر از گمراهى باز گردند .\r\n42 -  قُلْ سِيرُوا فِي الْأَرْضِ فَانْظُرُوا كَيْفَ كانَ عاقِبَةُ الَّذِينَ مِنْ قَبْلُ كانَ أَكْثَرُهُمْ مُشْرِكِينَ .  بگو ( اى محمّد ) برويد و بگرديد در زمين ، پس بنگريد كه عاقبت كسانى كه از پيش بوده‌اند چون بوده ؟ كه بيشتر آنها مشرك بودند .\r\n43 -  فَأَقِمْ وَجْهَكَ لِلدِّينِ الْقَيِّمِ مِنْ قَبْلِ أَنْ يَأْتِيَ يَوْمٌ لا مَرَدَّ لَهُ مِنَ اللَّهِ يَوْمَئِذٍ يَصَّدَّعُونَ  پس روى خود را بسوى دين راست و درست ، راست‌دار ، پيش از آن روزى كه آنچه از خداوند رسيده بازپس نبرد ! و آن روز رستاخيز است كه در آن روز مردم پراكنده مىشوند ، گروهى به دوزخ و گروهى به بهشت مىروند !\r\n44 -  مَنْ كَفَرَ فَعَلَيْهِ كُفْرُهُ وَ مَنْ عَمِلَ صالِحاً فَلِأَنْفُسِهِمْ يَمْهَدُونَ .  هركس كافر شود گزند كفر او بر خود او است ، و هركس كار نيكو كند براى خودشان جايگاه مىسازند و بساط مىگسترانند !\r\n45 -  لِيَجْزِيَ الَّذِينَ آمَنُوا وَ عَمِلُوا الصَّالِحاتِ مِنْ فَضْلِهِ إِنَّهُ لا يُحِبُّ الْكافِرِينَ . \r\nتا پاداش دهد به كسانى كه ايمان آوردند و از فضل خداوند كارهاى نيكو كردند ! كه خداوند كافران را دوست ندارد .\r\n46 -  وَ مِنْ آياتِهِ أَنْ يُرْسِلَ الرِّياحَ مُبَشِّراتٍ وَ لِيُذِيقَكُمْ مِنْ رَحْمَتِهِ وَ لِتَجْرِيَ الْفُلْكُ بِأَمْرِهِ وَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ .  از نشانيهاى توانائى او اين است كه بادها را با بشارت مىفرستد تا شما را از رحمت خود بچشاند و تا كشتى بفرمان باد در دريا روان گردد و تا خواهان فضل و بخشايش او باشيد و تا مگر شما سپاس نعمتهاى او گزاريد .\r\n47 -  وَ لَقَدْ أَرْسَلْنا مِنْ قَبْلِكَ رُسُلًا إِلى قَوْمِهِمْ فَجاؤُهُمْ بِالْبَيِّناتِ فَانْتَقَمْنا مِنَ \r\n\r\n","description":"","footnote":"","page_name":" 226 ","page_number":226},
  {"content":"\r\n\r\n الَّذِينَ أَجْرَمُوا وَ كانَ حَقًّا عَلَيْنا نَصْرُ الْمُؤْمِنِينَ .  ما پيش از تو پيمبرانى به قومشان فرستاديم كه نشانيها و پيغامها به آنها آورد ، پس ما از آنها كه كافر شدند ( و ايمان نياوردند ) انتقام كشيديم و بر ما واجب و سزاوار بود كه مؤمنان را يارى دهيم .\r\n48 -  اللَّهُ الَّذِي يُرْسِلُ الرِّياحَ فَتُثِيرُ سَحاباً فَيَبْسُطُهُ فِي السَّماءِ كَيْفَ يَشاءُ وَ يَجْعَلُهُ كِسَفاً فَتَرَى الْوَدْقَ يَخْرُجُ مِنْ خِلالِهِ فَإِذا أَصابَ بِهِ مَنْ يَشاءُ مِنْ عِبادِهِ إِذا هُمْ يَسْتَبْشِرُونَ  خداى يگانه است كه بادها مىفرستد ( فرومىگشايد ) تا ابر را ( ميغ ) برمىانگيزاند و آن را هرطور كه مىخواهد در هوا مىگستراند و آن را پاره‌پاره قرار مىدهد ، پس ببينى كه باران از ميان ابرها بيرون مىآيد و چون آن را به هر كس از بندگان كه خواهد مىرساند آنان در آن حال آرامش و شادى دارند .\r\n49 -  وَ إِنْ كانُوا مِنْ قَبْلِ أَنْ يُنَزَّلَ عَلَيْهِمْ مِنْ قَبْلِهِ لَمُبْلِسِينَ .  هرچند كه پيش از آنكه باران بر آنان نازل شود ، فرومانده و نوميد بودند !\r\n50 -  فَانْظُرْ إِلى آثارِ رَحْمَتِ اللَّهِ كَيْفَ يُحْيِ الْأَرْضَ بَعْدَ مَوْتِها إِنَّ ذلِكَ لَمُحْيِ الْمَوْتى وَ هُوَ عَلى كُلِّ شَيْءٍ قَدِيرٌ .  پس به آثار رحمت الهى درنگر كه چگونه زمين مرده زنده مىكند و اوست زنده‌كنندهء مردگان و او است بر هر كارى توانا .\r\n51 -  وَ لَئِنْ أَرْسَلْنا رِيحاً فَرَأَوْهُ مُصْفَرًّا لَظَلُّوا مِنْ بَعْدِهِ يَكْفُرُونَ .  اگر بادى ( سمّى و زيان‌آور ) بفرستيم كه كاشته را زرد شده بينند ، هرآينه پس از ديدن آن باد ( از ناسپاسى و بدانديشى ) كافر مىشوند !\r\n52 -  فَإِنَّكَ لا تُسْمِعُ الْمَوْتى وَ لا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ .  پس بدان كه تو نتوانى مردگان را شنوانى و نتوانى كه كران را دعا و پيغام شنوانى ، آنگاه كه آنان از خواننده برگردند و پشت كنند !\r\n53 -  وَ ما أَنْتَ بِهادِ الْعُمْيِ عَنْ ضَلالَتِهِمْ إِنْ تُسْمِعُ إِلَّا مَنْ يُؤْمِنُ بِآياتِنا فَهُمْ مُسْلِمُونَ .  تو نابينايان را راه نماينده از گمراهيشان نيستى و نشنوانى مگر آن كسانى كه به سخنان و پيغام‌هاى ما ايمان آورند ، پس آنانند گردن‌نهادگان و اسلام‌آوران .\r\n54 -  اللَّهُ الَّذِي خَلَقَكُمْ مِنْ ضَعْفٍ ثُمَّ جَعَلَ مِنْ بَعْدِ ضَعْفٍ قُوَّةً ثُمَّ جَعَلَ مِنْ بَعْدِ قُوَّةٍ ضَعْفاً وَ شَيْبَةً يَخْلُقُ ما يَشاءُ وَ هُوَ الْعَلِيمُ الْقَدِيرُ .  خداى يگانه است كه شما را ( در آغاز ) از چيز سست بيافريد ، پس از آن جوانى و نيرو داد و پس از جوانى و نيرو ، سستى و پيرى داد . خداوند مىآفريند هرچه ( و هرطور ) كه بخواهد و او است دانا و توانا .\r\n55 -  وَ يَوْمَ تَقُومُ السَّاعَةُ يُقْسِمُ الْمُجْرِمُونَ ما لَبِثُوا غَيْرَ ساعَةٍ كَذلِكَ كانُوا يُؤْفَكُونَ  روزى كه رستاخيز به پا شود گناهكاران سوگند ياد كنند كه در گور جز ساعتى نبودند ! همچنان‌كه فردا به دروغ سوگند مىخورند ، در دنيا هم از راستى در دروغ افكنده مىشوند .\r\n56 -  وَ قالَ الَّذِينَ أُوتُوا الْعِلْمَ وَ الْإِيمانَ لَقَدْ لَبِثْتُمْ فِي كِتابِ اللَّهِ إِلى يَوْمِ الْبَعْثِ فَهذا يَوْمُ الْبَعْثِ وَ لكِنَّكُمْ كُنْتُمْ لا تَعْلَمُونَ .  كسانى كه دانش و ايمان دارند ( به كافران ) گفتند : شما درنگ گرديد به حكم خدا تا روز رستاخيز ، اينك آن روز است و ليكن شما گروهى بوديد كه ندانستيد !\r\n57 -  فَيَوْمَئِذٍ لا يَنْفَعُ الَّذِينَ ظَلَمُوا مَعْذِرَتُهُمْ وَ لا هُمْ يُسْتَعْتَبُونَ .  در آن روز پوزش خواهى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nآنان كه ستم كردند سود ندارد و از ايشان خشنود نشوند و ( به دنيا ) هم برگردانده نمىشوند .\r\n58 -  وَ لَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ وَ لَئِنْ جِئْتَهُمْ بِآيَةٍ لَيَقُولَنَّ الَّذِينَ كَفَرُوا إِنْ أَنْتُمْ إِلَّا مُبْطِلُونَ .  ما در اين قرآن از ( مثلى ) هر سانى زديم ( باوجود اين ) اگر پيغامى يا سخنى به آنان ( كافران ) آورى هرآينه خواهند گفت اينان نيستند جز دروغ‌گويان و كژ سخنان !\r\n59 -  كَذلِكَ يَطْبَعُ اللَّهُ عَلى قُلُوبِ الَّذِينَ لا يَعْلَمُونَ .  بدين‌گونه خداوند دلهاى كسانى كه نمىدانند مهر و بسته مىكند !\r\n فَاصْبِرْ إِنَّ وَعْدَ اللَّهِ حَقٌّ وَ لا يَسْتَخِفَّنَّكَ الَّذِينَ لا يُوقِنُونَ .  پس تو اى پيغمبر شكيبا باش و بدان كه وعدهء خدا راست است و آنان كه يقين به ايمان ندارند تو را سست خرد و نادان نكنند !\r\n\r\nتفسير ادبى و عرفانى\r\n\r\nسوره 30 آيه 38\r\n38 -  فَآتِ ذَا الْقُرْبى حَقَّهُ وَ الْمِسْكِينَ وَ ابْنَ السَّبِيلِ .  آيه . قرابت دو گونه است : قرابت نسب و قرابت دين ، قرابت دين به مراعات و مواسات نزديكتر است تا قرابت نسب ، زيرا قرابت نسب بريده شود ليكن قرابت دين هميشه پايدار و هرگز بريده نشود ! و پيغمبر اكرم دين‌داران را خويش نسبى و سببى خويش خواند و فرمود هر قرابت نسبى و سببى بريده مىشود جز قرابت نسبى و سببى من ! كه قرابت دين است . چنان كه به دستور پيغمبر ، مسلمانان نسبت به اصحاب صفّه كه چهل تن بودند و عبادت خدا را بر لذّتهاى دنيوى برترى داده بودند ، سفارش فرمود و مردم با آنها مواسات و مراعات مىكردند « 1 » زيرا آنان حرص و شره را از خود دور كرده و با توكّل به خدا به اندك قانع شدند .\r\nآدم صفىّ با تمكّن او در بهشت به سبب متابعت از شهوت و آز خويش ، از بهشت مهجور شد ! و تو اى مرد غافل ، شبانه‌روزى در متابعت حرص و شره هزار بار خاك جفا در روى دين خويش پاشى ، و آنگاه گمان برى كه فردا با اهل قناعت در بهشت هم زانو بنشينى ! !\r\nشاه طريقت جنيد ، مريدى را وصيت مىكرد كه چنان كن كه مردم را رحمت باشى و خود را بلا ! كه مؤمنان و دوستان خدا ، از جانب خدا بر خلق رحمتند ، و چنان كن كه در سايهء صفات خود ننشينى ، تا ديگران در سايهء تو بياسايند !\r\nذو النون مصرى را پرسيدند كه مريد كيست ؟ و مراد كيست ؟ گفت : مريد به آز و با صد هزار نياز مىطلبد و مراد با صد هزار ناز مىگريزد ! مريد با دلى سوزان ، مراد با مقصود در بساط خندان ! مريد را شب و روز گوش بر آوازى ، و مراد گستاخ ( بستاخ ) وار با مقصود در رازى ! مريد در خبر آويخته و مراد در عيان آميخته !\r\nپير طريقت گفت : چگونه به خبر اكتفا كند كسى كه گرفتار عيان است و به اميد قناعت چون كند او كه نقد را جويان است !\r\nپيرى را پرسيدند مريد بهتر است يا مراد ؟ او از حقيقت تفريد پاسخ داد كه نه مريد و نه مراد و نه خبر\r\n\r\n\r\n","description":"","footnote":"\r\n( 1 ) بعضى از مورخين نوشته‌اند كه صوفيان نيز به اصحاب صفه تأسى جسته و نام صوفى را كه در اصل صفىّ ( با تشديد و بىواو بوده ) از نام آنان گرفته‌اند و روش آنان را در دنيا اختيار كردند و قانع شدند !\r\n","page_name":" 228 ","page_number":228},
  {"content":"\r\n\r\nو نه استخبار ، و نه حدّ و نه رسم ! هرچه هست او است و او است كه كلّ در كلّ است ، و او آن‌چنان است كه گويند :\r\n اين جاى نه عشق است نه معشوق و نه يار * خود جمله توئى خصومت از ره بردار ! \r\n\r\nسوره 30 آيه 40\r\n40 -  اللَّهُ الَّذِي خَلَقَكُمْ ثُمَّ رَزَقَكُمْ .  آيه . خدائى است كه آفرينش تو را تمام كرد و روزى تو را برقرار نمود و چنان كه تغيير خلقت در دست تو نيست ، تغيير روزى هم به كم‌وبيش در اختيار تو نيست ، چنان كه يكى را روزى وجود ارفاق است و يكى را روزى شهود رزّاق ، عامه خلق همه دربند روزى معده‌اند و خوراك مىخواهند ! ولى اهل خصوص ، روزى دل مىخواهند ، زيرا توفيق طاعات و اخلاص عبادات ، دون‌همّت كسى باشد كه همواره در پى نانى و آبى است ! كه گفته‌اند : هركس همت او به خوردنى است ، قيمت او به همان دفع شدنى است ! چنان كه جوان مرد گويد :\r\n اى توانگر به گنج خرسندى * زين بخيلان كناره گير كنار \r\n كين نجيبان عهد ما همه باز * راح‌خوارند و مستراح انبار ! \r\n\r\nسوره 30 آيه 41\r\n41 -  ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ .  آيه . برّ اشاره به نفس است و بحر اشاره به قلب ! فساد برّ به خوردن مال حرام و ارتكاب منهيّات است و فساد بحر از غفلت و اصرار بر ممنوعات است ! تباهى نفس در حرام خوردن ، و به حرام رفتن است و تباهى دل در انديشهء معصيت و دوام غفلت بودن .\r\nپيغمبر فرمود : به شما خبر دهم كه درد شما چيست و داروى شما چيست ؟ بدانيد كه درد شما گناهان است و داروى شما آمرزش خواستن ! بيمارى كه اميد درمان دارد ، گفتهء پزشك بشنود و آنكه اميد درمان ندارد از گفتهء پزشك سر پيچد !\r\n\r\nسوره 30 آيه 50\r\n50 -  فَانْظُرْ إِلى آثارِ رَحْمَتِ اللَّهِ .  آيه . بندهء من ، هنگام بهار ديدهء عقل بگشاى و چشم عبرت باز كن ، در صنع ما نظر كن تا اهتزاز زمين و گريهء آسمان و خيز درختان و آواز هزار دستان به‌سان مستان در بوستان بينى ! درنگر در زمين كه جامه زمرّدين پوشد و گل درخت عطر فروشد ، و بلبل بر درخت مىخروشد ، و هر مرغى در طلب يارى مىكوشد !\r\nاى بنده ، درنگر در آثار رحمت او در دلائل وحدانيّت او ، خداوندى كه در بهار درختان را پرثمار كند و آبها در جوى بارها روان و درياها را گهربار و خاكها را عنبربار كند ! آن خدائى كه چنين صنع سازد ، سزاوار است كه بندگان طاعت او را شعار كنند !\r\nلطيفه : بهار سه گونه است : بهار اين جهانى كه هنگام شادمانى است ، بهار آن جهانى كه نعيم جاودانى است ، و بهار نهانى كه اگر دارى خود دانى ! و اگر ندارى و پندارى كه دارى ، دراز حسرتى است كه در آنى !\r\nبهار زمين از سال تا سال يك ماه و سبب آن باد و باران است ، زود فراق و دير وصال است ، پس دل بر آن نهادن دور از كمال است ! سال يك‌بار بهار آيد ، از خاك گل رويد و از سنگ آب رود ، و از بوى بهار جان بياسايد ! و هر بىدلى را دل رميده بازآيد . گل زرد گوئى طبيبى است بيمار ، گل سرخ مست است از ديدار ، همه هشيار گشته و او در خمار ! گل سفيد گوئى سنم رسيده از روزگار !\r\nعارف ربّانى گويد : در وقت اعتدال سال دو آفتاب از مطلع غيب برآيد ، يكى خورشيد جمال فلكى و ديگرى خورشيد جلال ملكى ! آن يكى بر اجزاء زمين تابد و اين يكى بر اسرار عاشقان ، آن يكى بر گل تابد تا گل شكفته گردد و اين يكى بر دل تابد تا دل افروخته شود ، گل چون شكفته شد بلبل بر او عاشق شود و دل كه افروخته\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nشد ، نظر خالق در او حاضر بود ، گل به آخر بريزد و بلبل در هجر گل ماتم گيرد ! دل اگر بماند حق او را در سايه لطف خود گيرد !\r\n چشمى كه تو را ديد شد از درد معافا * جانى كه تو را يافت شد از مرگ مسلّم \r\n\r\nسورهء - 31 - لقمان - ( مكى ) 34 آيه\r\n\r\nتفسير لفظى [ آيات 1 الى 19 
  ]\r\n بِسْمِ اللَّهِ الرَّحْمنِ الرَّحِيمِ  - بنام خداوند فراخ بخشايش مهربان .\r\n1 -   الم .   سرّ خداوند است در قرآن ، تفسير آنها در اول سورهء بقره گذشت .\r\n2 -  تِلْكَ آياتُ الْكِتابِ الْحَكِيمِ .  اين حروف و كلمات قرآن ، سخنانى از كتاب راست و درست است .\r\n3 -  هُدىً وَ رَحْمَةً لِلْمُحْسِنِينَ .  اين آيه‌ها راهنمون و بخشايشى براى گروندگان است .\r\n4 -  الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ بِالْآخِرَةِ هُمْ يُوقِنُونَ .  ( گروندگان ) يعنى آن كسانى كه نماز را بر پا مىدارند و زكات مىدهند و بروز رستاخيز هم يقين دارند ( بىگمانند ! )\r\n5 -  أُولئِكَ عَلى هُدىً مِنْ رَبِّهِمْ وَ أُولئِكَ هُمُ الْمُفْلِحُونَ .  آنان از جانب خداوند بر راست‌راهيند و آنان بر پيروزى جاودانند .\r\n6 -  وَ مِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّهِ بِغَيْرِ عِلْمٍ وَ يَتَّخِذَها هُزُواً أُولئِكَ لَهُمْ عَذابٌ مُهِينٌ .  از مردمان كسى است كه سخن نابكار و نادرست را مىخرد تا از راه نادانى گمراه شود و گمراه كند و راه خدا را به استهزاء ( افسوس ) بگيرد ! آنانند كه گرفتار عذاب خواركننده هستند .\r\n7 -  وَ إِذا تُتْلى عَلَيْهِ آياتُنا وَلَّى مُسْتَكْبِراً كَأَنْ لَمْ يَسْمَعْها كَأَنَّ فِي أُذُنَيْهِ وَقْراً فَبَشِّرْهُ بِعَذابٍ أَلِيمٍ .  و چون سخنان و پيغامهاى ما بر او خوانده شود ، با حالت گردن‌كشى بر گردد ، گوئى كه آن سخنان را نشنيده و گويا در گوشهاى او بار كرى است ! پس چنين كس را به عذاب دردناك بشارت ده ( اى پيغمبر ) .\r\n8 -  إِنَّ الَّذِينَ آمَنُوا وَ عَمِلُوا الصَّالِحاتِ لَهُمْ جَنَّاتُ النَّعِيمِ .  همانا كسانى كه ايمان آوردند و كارهاى نيكو كردند ، بهشتهاى پرنازونعمت آنان راست .\r\n9 -  خالِدِينَ فِيها وَعْدَ اللَّهِ حَقًّا وَ هُوَ الْعَزِيزُ الْحَكِيمُ .  در آن بهشتها جاويدانند . اين است وعدهء خداوند به راستى و او است توانا و راست دانش .\r\n10 -  خَلَقَ السَّماواتِ بِغَيْرِ عَمَدٍ تَرَوْنَها وَ أَلْقى فِي الْأَرْضِ رَواسِيَ أَنْ تَمِيدَ بِكُمْ وَ بَثَّ فِيها مِنْ كُلِّ دابَّةٍ وَ أَنْزَلْنا مِنَ السَّماءِ ماءً فَأَنْبَتْنا فِيها مِنْ كُلِّ زَوْجٍ كَرِيمٍ .  خداوند آسمانها و زمين را بدون ستون كه شما ببينيد آفريد ، و در زمين كوه‌هاى بلند آفريد ، تا مبادا شما را بجنباند و در زمين همه گونه جانور و جنباننده پراكند . و ما از آسمان آب فروفرستاديم و در زمين از هر جفت گياه هم‌بو ، هم‌مزه ، همرنگ ، رويانيديم .\r\n11 -  هذا خَلْقُ اللَّهِ فَأَرُونِي ما ذا خَلَقَ الَّذِينَ مِنْ دُونِهِ بَلِ الظَّالِمُونَ فِي ضَلالٍ مُبِينٍ  اين‌ها است آفريده‌هاى خداى يگانه ! پس به من نشان دهيد و بنمايانيد كه آنان كه فرود از خداوند هستند چه آفريدند ؟\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nنه چيزى آفريدند و نه چيزى آفرينند . بلكه ستمكاران در گمراهى آشكارند .\r\n12 -  وَ لَقَدْ آتَيْنا لُقْمانَ الْحِكْمَةَ أَنِ اشْكُرْ لِلَّهِ وَ مَنْ يَشْكُرْ فَإِنَّما يَشْكُرُ لِنَفْسِهِ وَ مَنْ كَفَرَ فَإِنَّ اللَّهَ غَنِيٌّ حَمِيدٌ .  ما لقمان را حكمت داديم ( يعنى سخن راست و درست ) و به او گفتيم خدا را شكر ( آزادى ) كن كه هركس خدا را شكر ( آزادى ) كند او خود را شكر كند و تن خود را سود مىدهد و هركس كه ناسپاسى كند ( نيكوئى از خدا نبيند ) ( و بداند ) كه خداوند بىنياز و ستوده است\r\n13 -  وَ إِذْ قالَ لُقْمانُ لِابْنِهِ وَ هُوَ يَعِظُهُ يا بُنَيَّ لا تُشْرِكْ بِاللَّهِ إِنَّ الشِّرْكَ لَظُلْمٌ عَظِيمٌ  ( ياد كن اى پيغمبر ) آنگاه كه لقمان . به پسر خود گفت : اى پسر من ، به خدا شرك نياور كه شرك به خدا بيدادى بزرگ ( به خويشتن ) است !\r\n14 -  وَ وَصَّيْنَا الْإِنْسانَ بِوالِدَيْهِ حَمَلَتْهُ أُمُّهُ وَهْناً عَلى وَهْنٍ وَ فِصالُهُ فِي عامَيْنِ أَنِ اشْكُرْ لِي وَ لِوالِدَيْكَ إِلَيَّ الْمَصِيرُ .  ما به انسان سفارش و توصيهء پدر و مادر كرديم ، مادرى كه او را در شكم خود سستى بر سستى برداشت ( و سختى بر سختى ) و شير دادن و از شير گرفتن او در مدت دو سال است ، ( سفارش كرديم ) كه مرا و پدر و مادر ( دو زايندهء خود را ) شكرگزار و بدان كه بازگشت همه بسوى من است « 1 » .\r\n15 -  وَ إِنْ جاهَداكَ عَلى أَنْ تُشْرِكَ بِي ما لَيْسَ لَكَ بِهِ عِلْمٌ فَلا تُطِعْهُما وَ صاحِبْهُما فِي الدُّنْيا مَعْرُوفاً وَ اتَّبِعْ سَبِيلَ مَنْ أَنابَ إِلَيَّ ثُمَّ إِلَيَّ مَرْجِعُكُمْ فَأُنَبِّئُكُمْ بِما كُنْتُمْ تَعْمَلُونَ . \r\n( همان پدر و مادر با آن همه شأن و مقام ) اگر كوشيدند كه تو به من شرك آورى ، كه تو از آن شريك دانشى ندارى ! پس آنان را اطاعت مكن و با ايشان مىزى و در كارهاى اين جهان با آنها جهان مىدار و با آنها بچم و مصاحبت كن ! و راهى را كه بازگشت بسوى من است پيروى كن و بدان كه سرانجام بازگشت شما بسوى من است و من شما را به پاداش آنچه در دنيا مىكرديد آگاه مىكنم .\r\n16 -  يا بُنَيَّ إِنَّها إِنْ تَكُ مِثْقالَ حَبَّةٍ مِنْ خَرْدَلٍ فَتَكُنْ فِي صَخْرَةٍ أَوْ فِي السَّماواتِ أَوْ فِي الْأَرْضِ يَأْتِ بِهَا اللَّهُ إِنَّ اللَّهَ لَطِيفٌ خَبِيرٌ .  اى پسرك من ، اگر نيكيها هم‌سنگ يك دانه خردل باشد و آن خردل دانه در سنگ خارا بود يا در آسمانها و زمين باشد ، خداوند آن را به ترازوى عدل خواهد آورد ! كه خداوند باريك‌دان و دوربين است .\r\n17 -  يا بُنَيَّ أَقِمِ الصَّلاةَ وَ أْمُرْ بِالْمَعْرُوفِ وَ انْهَ عَنِ الْمُنْكَرِ وَ اصْبِرْ عَلى ما أَصابَكَ إِنَّ ذلِكَ مِنْ عَزْمِ الْأُمُورِ .  اى پسرك من ، نماز را ( بهنگام ) بر پاى دار و ( مردم را ) به نيكوكارى فرمان ده و از كار زشت و ناپسند بازدار ، و رنجى كه ( در آن راه ) به تو رسد شكيبا باش ، كه اين از استوارى كار دين و درستى و راستى نشانيهاى آن است .\r\n18 -  وَ لا تُصَعِّرْ خَدَّكَ لِلنَّاسِ وَ لا تَمْشِ فِي الْأَرْضِ مَرَحاً إِنَّ اللَّهَ لا يُحِبُّ كُلَّ مُخْتالٍ فَخُورٍ .  روى خود را به كبر و گردن‌كشى از مردم به يك‌سو مبر ! و در زمين به خودكامى راه مرو ، كه خداوند خرامندهء لاف‌زن را دوست ندارد .\r\n\r\n\r\n","description":"","footnote":"\r\n( 1 ) ملاحظه كنيد در اهميت سپاسگزارى از پدر و مادر همين پس كه خداوند سپاس آنها را با سپاس خود باهم و در يك رديف قرار داده است ! خداوند به فرزندان ديدهء حق‌شناسى دهد !\r\n","page_name":" 231 ","page_number":231},
  {"content":"\r\n\r\n19 -  وَ اقْصِدْ فِي مَشْيِكَ وَ اغْضُضْ مِنْ صَوْتِكَ إِنَّ أَنْكَرَ الْأَصْواتِ لَصَوْتُ الْحَمِيرِ . \r\nدر راه رفتن به‌چم باش ( ميانه‌رو ، نه تند نه كند ! ) و صداى خود را فروآر ، كه زشت‌ترين آواها و صداها ، آواز خران است .\r\n\r\nتفسير ادبى و عرفانى\r\n\r\nسوره 31 آيه 0\r\n بِسْمِ اللَّهِ الرَّحْمنِ الرَّحِيمِ -  خداست آفريدگار جهان ، خداست روزى ده آفريدگان ، خداست نگاهدار آسمان و زمين ، خداست كفايت كاركنندهء بندگان ، خداست راهنماى مؤمنان ، خداست غيب‌دان و نهان‌دان ، خداست آمرزندهء گناهان ، خداست بخشايندهء مهربان .\r\nباء بسم الله اشارت است به اينكه بصيرم ، كردار تو را مىبينم ! سين اشارت به اينكه سميعم ، گفتار تو را مىشنوم ! ميم اشارت است به اينكه مجيبم ، خواندن تو را اجابت مىكنم !\r\nبه اشارت ديگر ، باء اشاره به برّ است و سين اشاره به سرّ ، و ميم اشاره به منّت ! گوئى خداوند قسم ياد مىكند به برّ خود با بندگان ، به سرّ خود با دوستان ، به منّت خود با مشتاقان .\r\n\r\nسوره 31 آيه 1\r\n1 -   الم .   الف لام ميم ، الف اشاره به آلاء ، لام اشاره به لطف و عطاء ، و ميم اشاره به مجد و سناء ، خداوند مىگويد به آلاء و نعماى من ، به لطف و عطاى من ، به مجد و سناى من كه اين كلمات سخنان من است !\r\n\r\nسوره 31 آيه 2\r\n2 -  تِلْكَ آياتُ الْكِتابِ الْحَكِيمِ .  آيه . كلام يزدانى ، نامهء آسمانى ، حجّت رسالت ، منشور نبوّت و معجزهء دعوت ، كتابى كه در آن تغيير و تبديل راه نه ، و حكم و امثال او را كوتاهى نه ! معانى و احكام او را تناهى نه ، رسم و نظم او را تباهى نه ! متابع او را گمراهى نيست !\r\n . . . هُدىً وَ رَحْمَةً لِلْمُحْسِنِينَ .  آيه . عابدان را هدايت و رحمت است ، و عارفان را دليل و حجّت ، هركه را قرآن طبيب است خداوند او را حبيب است ، هركه قرآن او را انيس است ، خداوند او را جليس است ، هركه را قرآن رفيق باشد ، خداوند او را توفيق قرين كند .\r\nبدانكه : آدميان دو گروهند : آشنايان و بيگانگان ، قرآن سبب هدايت آشنايان و سبب ضلالت بيگانگان است . بيگانگان چون قرآن شنوند ، پشت بدان كنند ، و گردن كشند ، و آشنايان چو قرآن بشنوند ، بنده‌وار به سجده روند ، و با دلى زنده در زارند ، آنگاه هر دو گروه در قيامت پاداش بينند كه دشمن را عقوبت در دوزخ و دوستان را بشارت به بهشت دهند .\r\n\r\nسوره 31 آيه 12\r\n12 -  وَ لَقَدْ آتَيْنا لُقْمانَ الْحِكْمَةَ .  آيه . به لقمان حكمت داديم ، ( اى محمد ) بدانكه چون حكمت كار بايد بر صواب باشد ، پس سخن هم بايد بر صواب باشد . كار صواب نگاه داشتن معاملت با خود ميان بيم و اميد ، و معاملت با مردم ميان شفقت و مداهنت و معاملت با حق ميان انس و هيبت ، و سخن بر صواب آنست كه در ذكر حق ، هزل نياميزى و تعظيم در آن نگه دارى ، و آخر هر سخن به اوّل آن پيوندى « 1 » .\r\n\r\n\r\n","description":"","footnote":"\r\n( 1 ) لقمان مردى بود حكيم از نيك‌مردان بنى اسرائيل ، مردم را پند دادى و سخن حكمت‌آميز گفتى ، عالمان تفسير متفقند كه او از اولياء بود نه از انبياء ، اما هزار پيغمبر را شاگردى كرده بود و هزار پيغمبر او را شاگرد بودند ، حرفت او نجارى يا خياطى بود ، بعضى گفته‌اند شغل او شبانى بود . روزى گروهى از قوم خويش را پند مىداد ، كسى او را گفت تو آن نيستى كه با من در فلان چراگاه گوسفند به چرا داشتى ؟ گفت : چرا ، پرسيد به چه خصلت بدين\r\n-\r\n","page_name":" 232 ","page_number":232},
  {"content":"\r\n\r\nحكيم او است كه هر چيزى بر جاى خود نهد ، و هر كار كه كند به شايستگى و سزاى آن كند ، و هر چيزى در همتاى آن بندد ، و اين‌گونه حكمت از كسى بيايد كه در دنيا زاهد شود و بر عبادت مواظبت كند .\r\nمصطفى فرمود : هركس در دنيا زهد پيشه كند ، خداوند حكمت در دل او جاى دهد ، و زبانش به حكمت روان سازد .\r\nحضرت على ( ع ) فرمود : دلها را شاد داريد و از خداوند براى آنها حكمت بخواهيد .\r\nحسين منصور حلّاج گفت : حكمت تير است ، و دل مؤمن هدف و خدا تيرانداز است و اين تير خطا نكند .\r\nعارفى ديگر گويد : حكمت ، علم لدنّى است و نورى است ميان الهام و وسواس ! از او پرسيدند كه آن نور كى و چگونه در دل نشيند ؟ گفت : آنگاه كه انديشه و عبرت در كار باشد ! و اين دو صفت ميراث اندوه و گرسنگى است !\r\n\r\nسوره 31 آيه 13\r\n13 -  وَ إِذْ قالَ لُقْمانُ لِابْنِهِ وَ هُوَ يَعِظُهُ .  آيه . لقمان پسر خود را پند داد و وصيّت كرد كه اى پسر ، به سورها مرو كه تو را رغبت در دنيا پديد آيد و آخرت از دل تو فراموش شود . اى پسر ، اگر سعادت آخرت مىخواهى و زهد در دنيا ، به تشييع جنازه‌ها بيرون شو و مرگ را پيش چشم خويش دار و در دنيا چنان مباش كه عيال و و بال مردم شوى . از دنيا قوت ضرورى بردار و فضول بگذار ، اى پسر ، روزه كه دارى چنان بدار كه شهوت ببرد نه قوّت ببرد ! و ضعيف كند تا از نماز بازمانى ! كه نزد خداوند نماز دوست‌تر از روزه است ! اى پسر تا توانى از زيبا زنان دور باش و از زنان بد به خدا فرياد خواه كه آنان دام شيطانند و سبب فتنه و فساد !\r\n\r\n\r\n","description":"","footnote":"\r\n- مقام رسيدى ؟ گفت : به راست‌گوئى و امانت نگاه‌دارى و اينكه آنچه به من مربوط نيست و در دين و دنيا به كار نايد واگذاشتن و گذشتن !\r\nبعضى مورخان او را پسر خاله و بعضى خواهرزادهء ايوب مىدانند و بيشتر مفسران برآنند كه لقمان غلام سياهى بود ، ستبرلب ، بزرگ‌بينى ، بلند بالا ، ادبى تمام داشت ، و عبادت فراوان و سينه‌اى آبادان و دل به نور حكمت درخشان ، بر مردمان مشفق ، در ميان مردم مصلح و همواره ناصح ، خود را غالبا از نظرها پوشيده داشتى و بر مرگ فرزندان و تباهى مال غم نخوردى ، و از آموختن هيچ نياسودى !\r\nاين حكيم حليم و رحيم كريم در زمان داود زيستى و سى سال با او يك جاى همىبود و سبب آزادى او اين بود كه مولاى او او را آزمونى كرد تا بداند خرد وى تا چه درجه است ؟ و حكمت و دانش او تا كجا رسيده ؟ گوسفندى به او داد و گفت او را قربانى كن و آنچه از اعضاء او خوش‌تر و نيكوتر است به من آر ، لقمان گوسفند را قربانى كرد و دل و زبان او را به وى آورد ! خواجه گوسفندى ديگر به او داد و گفت : آن را قربانى كن و آنچه از آن بدتر و ناخوشايندتر است به من آر ، لقمان گوسفند را قربانى كرد و اين‌بار هم دل و زبان گوسفند آورد ! خواجه با كمال تعجب پرسيد اين چه حكمت است كه از هر دو يكى آوردى ؟ لقمان گفت اين عضو اگر پاك باشند از هر چيزى بهتر و باارزشتر است و اگر ناپاك باشند از هر چيزى بدتر و زيان‌آورتر است ! خواجه آن را پسنديد و او را آزاد كرد .\r\nمصطفى فرمود : لقمان پيغمبر نبود ليكن بنده‌اى پرانديشه ، نيكويقين ، نيك نيت ، خدا دوست بود ، و خداوند هم او را دوست داشت و حكمت آموخت .\r\nاز سخنان او است : هركس دنيا را بر آخرت برترى دهد به دنيا نمىرسد و عقبى هم از دست مىدهد ، آدمى را در دنيا عافيت بهتر است از بدى عاقبت ، داود روزى به او گفت : اى لقمان ، تو را حكمت دادند و بلاء و گرفتارى از تو دور شد ! و مرا خلافت دادند و گرفتار بلا و فتنه شدم !\r\n","page_name":" 233 ","page_number":233},
  {"content":"\r\n\r\nاى پسر ، چون بر ستم به ديگران قدرت يافتى ، قدرت خداى را بر عقوبت خود ياد كن ، و از انتقام وى بينديش ، كه او از گردن‌كشان ، دادستان و از ستمكاران ، كين خواه است و به حقيقت بدان كه ستم تو بر ستم ديده فراگذارد ولى عقوبت آن از جانب خداى بر تو بماند ! - اى پسر مبادا تو را كارى از محبوب يا مكروه پيش آيد كه در ضمير خود ندانى كه خير و صلاح تو در آنست !\r\nپسر گفت : اى پدر ، من اين عهد نتوانم داد تا ندانم كه آنچه تو گفتى چنان است و چون است ؟ پدر گفت :\r\nخداوند پيغامبرى فرستاده و علم و بيان آنچه من گفتم با او است ، برخيز تا هر دو به نزد او شويم و از وى بپرسيم .\r\nهر دو بيرون آمدند و بر مركوبى سوار شدند و آنچه دربايست ( لازم ) بود از توشهء سفر برداشتند ، بيابانى در پيش بود ، مركوب همىراندند تا روز به نماز پيشين رسيد و گرما سخت بود ، و آب و توشه سپرى گشت و هيچ نماند ، هر دو از مركوب فروآمدند و پياده به شتاب همىرفتند ! ناگاه استخوانى كف پاى پسر فرورفت و از پشت پاى درآمد و بىهوش گشت و بر جاى بيفتاد ، لقمان استخوان با دندان از پاى پسر درآورد و با تكه‌اى از عمّامه خود او را بست لقمان آن ساعت بگريست و يك چكه اشك بر روى پسر افتاد ! پسر روى فرا پدر كرد و گفت : اى پدر اين چه بهترى است كه مىگوئى بهبودى و صلاح من در آنست ؟ اى پدر ما را اندرين سفر آب و توشه سپرى شد و در اين بيابان حيرت‌زده بمانديم ! اگر تو به روى و مرا با اين حال اينجا واگذارى ، تو با غم و انديشه روى و اگر با من اينجا بمانى هر دو بميريم ! در اين چه بهترى است ؟ و چه صلاح ؟\r\nپدر گفت : اما گريستن من ، از آنست كه من دوست داشتم هر حظّى كه در دنيا مرا است فداى تو كنم كه من پدرم و مهربان و دل بستگى پدران بر فرزندان معلوم است ، امّا آنچه مىگوئى كه در آنچه خيرت و مصلحت است ، تو چه دانى كه آن بلا كه از تو صرف كرده‌اند خود بزرگتر از اين بلا است كه به تو رسانيده‌اند و باشد كه اين بلا آسان‌تر باشد !\r\nلقمان در اين حال ناگاه سوارى ديد از دور مىآيد ، چون نزديك شد كسى را ديد بر اسبى نشسته ، جامهء سپيد پوشيده ، آواز داد كه لقمان توئى ؟ گفت : آرى ، گفت : حكيم توئى ؟ گفت : چنين مىگويند ، گفت : آن پسر بىخرد چه گفت ؟ اگرنه آن بودى كه اين بلا به او رسيدى هر دو به زمين فروبردندى ! چنان كه آن ديگران را فروبردند ! لقمان روى با ( وا ) پسر كرد و گفت دريافتى و بدانستى كه هرچه از خوى و بدى كه به بنده رسد خيرت و مصلحت او در آنست ! پس هر دو برخاستند و برفتند و آن كس هم از آنها جدا گشت !\r\nموسى گفت : بار خدايا ، از بندگان تو گناهكارتر كيست ؟ گفت : آن كس كه مرا متّهم كند ! موسى گفت :\r\nآن كيست كه تو را متّهم كند ؟ گفت : آن كس كه از من طلب خير كند ( استخاره ) و از من بهترى خواهد ، آنگاه به حكم من رضا ندهد !\r\n\r\nسوره 31 آيه 19\r\n19 -  وَ اقْصِدْ فِي مَشْيِكَ وَ اغْضُضْ مِنْ صَوْتِكَ .  آيه . آخرين پند لقمان به پسر اين بود كه در كارها مقتصد و ميانه‌رو باش ، بنگر كه چه كسى صداى تو را مىشنود ، تا تو از خمار غفلت به درآئى ! كه چون كسى بىاذن حق به زبان معرفت سخن گويد بدترين آواز است و سخن نارس ! كه گفته‌اند : كسى كه تكيه بر جاى بزرگان زند به خوارى خود افزوده است .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nتفسير لفظى [ آيات 20 الى 34 
  ]\r\n20 -  أَ لَمْ تَرَوْا أَنَّ اللَّهَ سَخَّرَ لَكُمْ ما فِي السَّماواتِ وَ ما فِي الْأَرْضِ وَ أَسْبَغَ عَلَيْكُمْ نِعَمَهُ ظاهِرَةً وَ باطِنَةً وَ مِنَ النَّاسِ مَنْ يُجادِلُ فِي اللَّهِ بِغَيْرِ عِلْمٍ وَ لا هُدىً وَ لا كِتابٍ مُنِيرٍ .  آيا نمىبينيد ( اى مردم ) كه خدا آنچه در آسمانها و زمين است مسخّر ( نرم ) شما كرد ؟ و نعمتهاى ظاهرى ( توفيق نيكوكارى و دين ) و نعمتهاى باطنى ( دور از گناهان و بدكاريها ) را به شما ارزانى داشت ؟ از ميان مردمان كسى است كه در هستى خداى يگانه بىدانش و بينش مجادله مىكند و بىآنكه نشانى و كتابى داشته باشد در خداوند مىپيچيد و در هستى و بىانبازى او پيكار مىكند !\r\n21 -  وَ إِذا قِيلَ لَهُمُ اتَّبِعُوا ما أَنْزَلَ اللَّهُ قالُوا بَلْ نَتَّبِعُ ما وَجَدْنا عَلَيْهِ آباءَنا أَ وَ لَوْ كانَ الشَّيْطانُ يَدْعُوهُمْ إِلى عَذابِ السَّعِيرِ .  چون به آنها گويند بر پى آن رويد كه خدا فروفرستاده ، مىگويند ما بر پى آن رويم كه پدران خويش را بر آن يافتيم ، هرچند ديو پليد پدرانشان را به عذاب دوزخ بخواند ! !\r\n22 -  وَ مَنْ يُسْلِمْ وَجْهَهُ إِلَى اللَّهِ وَ هُوَ مُحْسِنٌ فَقَدِ اسْتَمْسَكَ بِالْعُرْوَةِ الْوُثْقى وَ إِلَى اللَّهِ عاقِبَةُ الْأُمُورِ .  هركس روى خويش و سوى خويش به خداى يگانه سپارد و نيكوكار باشد ، بىگمان به استوارترين تكيه‌گاهى دست زده و سرانجام همه كارها بسوى خدا است .\r\n23 -  وَ مَنْ كَفَرَ فَلا يَحْزُنْكَ كُفْرُهُ إِلَيْنا مَرْجِعُهُمْ فَنُنَبِّئُهُمْ بِما عَمِلُوا إِنَّ اللَّهَ عَلِيمٌ بِذاتِ الصُّدُورِ .  ( اى پيغمبر ) هركس كافر شود ( و به سپاس نينديشد ) ناسپاسى و ناگرويدن آنها نبايد تو را اندوهگين كند ، چه بازگشت همهء آنها بسوى ما است ، پس ما آنها را به كارهائى كه كرده‌اند آگاه مىكنيم ( و پاداش مىدهيم ) كه خداوند به هرچه در دلها است دانا و آگاه است .\r\n24 -  نُمَتِّعُهُمْ قَلِيلًا ثُمَّ نَضْطَرُّهُمْ إِلى عَذابٍ غَلِيظٍ .  آنها را اندكى به برخوردارى از نعمتهاى جهان فرامىداريم ، پس از آن آنها را عذابى سخت فراآوريم .\r\n25 -  وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ قُلِ الْحَمْدُ لِلَّهِ بَلْ أَكْثَرُهُمْ لا يَعْلَمُونَ .  اگر از آنها بپرسى كه آسمانها و زمين را كى آفريده ؟ هرآينه مىگويند خدا آفريده ، بگو ستايش بسزا خداى راست ( كه دشمن به آفريدگارى او اقرار دارد و نه چنان است كه ايشان از كفر و شرك ) مىگويند ، بلكه بيشتر آنان نادانند و نمىدانند .\r\n26 -  لِلَّهِ ما فِي السَّماواتِ وَ الْأَرْضِ إِنَّ اللَّهَ هُوَ الْغَنِيُّ الْحَمِيدُ .  هرچه در آسمانها و زمين است از آن خداى يگانه است كه خداى يكتا بىنياز و ستوده است .\r\n27 -  وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ إِنَّ اللَّهَ عَزِيزٌ حَكِيمٌ .  اگر چنان بودى كه آنچه درخت در زمين است قلم بودى و دريا مركّب و مداد بودى كه پس از تمام شدن ، هفت درياى ديگر آن را مدد مىكرد ! باز سخنان خداوند به سر نمىآمد ! كه خداوند توانائى است راست دانش .\r\n28 -  ما خَلْقُكُمْ وَ لا بَعْثُكُمْ إِلَّا كَنَفْسٍ واحِدَةٍ إِنَّ اللَّهَ سَمِيعٌ بَصِيرٌ .  آفريدن شما در اين\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nجهان و برانگيختن شما در آن جهان نيست مگر چون آفريدن يك تن ! همانا كه خداوند شنوا و بينا است .\r\n29 -  أَ لَمْ تَرَ أَنَّ اللَّهَ يُولِجُ اللَّيْلَ فِي النَّهارِ وَ يُولِجُ النَّهارَ فِي اللَّيْلِ وَ سَخَّرَ الشَّمْسَ وَ الْقَمَرَ كُلٌّ يَجْرِي إِلى أَجَلٍ مُسَمًّى وَ أَنَّ اللَّهَ بِما تَعْمَلُونَ خَبِيرٌ .  نمىبينى ( اى محمّد ) كه خداوند شب ( تابستانى ) را در روز مىآرد و روز ( زمستانى ) را در شب مىآرد ، و خورشيد و ماه را ( بفرمان خويش ) روان كرد كه هر يكى تا زمان معيّن روان و در جنبش است و ( نمىبينى ) كه خداوند به آنچه مىكنيد آگاه است .\r\n30 -  ذلِكَ بِأَنَّ اللَّهَ هُوَ الْحَقُّ وَ أَنَّ ما يَدْعُونَ مِنْ دُونِهِ الْباطِلُ وَ أَنَّ اللَّهَ هُوَ الْعَلِيُّ الْكَبِيرُ .  اين ( كردار و گفتار و رفتار ) از بهر اين است تا بدانند كه خداى يگانه بر حقّ است و آنچه جز او خوانند بر باطل است و اينكه خداى يكتا بالامرتبه و بزرگ است .\r\n31 -  أَ لَمْ تَرَ أَنَّ الْفُلْكَ تَجْرِي فِي الْبَحْرِ بِنِعْمَتِ اللَّهِ لِيُرِيَكُمْ مِنْ آياتِهِ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ .  نمىبينى كه كشتيها در دريا به نعمتهاى خداوند مىرود تا به شما از نشانيهاى خويش بنماياند و در آن نشانيهائى مر بندگان شكيبا و سپاسگزار را پيدا است .\r\n32 -  وَ إِذا غَشِيَهُمْ مَوْجٌ كَالظُّلَلِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ فَمِنْهُمْ مُقْتَصِدٌ وَ ما يَجْحَدُ بِآياتِنا إِلَّا كُلُّ خَتَّارٍ كَفُورٍ .  و آنگاه كه موج دريا به زير ايشان درآيد مانند ميغ بزرگ و گران ! ( در آن حال ) خداى را مىخوانند ! و همين‌كه آنها را به خشكى رها ساخت ، برخى از آنان ميان‌رو باشند ( به چم ولى نه دل‌آسا ) ، و نشانيهاى ما را انكار نكنند جز هر نار است و كژكار پليد و ناسپاس آهنگ ! !\r\n33 -  يا أَيُّهَا النَّاسُ اتَّقُوا رَبَّكُمْ وَ اخْشَوْا يَوْماً لا يَجْزِي والِدٌ عَنْ وَلَدِهِ وَ لا مَوْلُودٌ هُوَ جازٍ عَنْ والِدِهِ شَيْئاً إِنَّ وَعْدَ اللَّهِ حَقٌّ فَلا تَغُرَّنَّكُمُ الْحَياةُ الدُّنْيا وَ لا يَغُرَّنَّكُمْ بِاللَّهِ الْغَرُورُ . \r\nاى مردم ، از خشم و عذاب خدا بپرهيزيد و از روزى بترسيد كه هيچ پدرى به كار پسر نايد و او را سودى ندهد و نه هيچ فرزندى به كار پدر خويش نايد ( و بدانيد ) كه وعدهء خداوند راست است ، پس زندگى اين جهانى شما را نفريبد ! و آن شيطان فريبنده ، شما را از خدا فريب ندهد !\r\n34 -  إِنَّ اللَّهَ عِنْدَهُ عِلْمُ السَّاعَةِ وَ يُنَزِّلُ الْغَيْثَ وَ يَعْلَمُ ما فِي الْأَرْحامِ وَ ما تَدْرِي نَفْسٌ ما ذا تَكْسِبُ غَداً وَ ما تَدْرِي نَفْسٌ بِأَيِّ أَرْضٍ تَمُوتُ إِنَّ اللَّهَ عَلِيمٌ خَبِيرٌ .  « 1 » دانش روز رستاخيز نزد خدا است و او باران را فرستد و او داند كه در زهدان آبستنان چيست ؟ و هيچ نفسى نداند كه فردا چه خواهد كرد ؟ ! و هيچ‌كس نداند كه به كدام زمين خواهد مرد ! كه خدا به همهء آنها دانا و آگاه است .\r\n\r\nتفسير ادبى و عرفانى\r\n\r\nسوره 31 آيه 20\r\n20 -  أَ لَمْ تَرَوْا أَنَّ اللَّهَ سَخَّرَ لَكُمْ ما فِي السَّماواتِ وَ ما فِي الْأَرْضِ .  آيه . بدان كه مردم دنيا سه گروهند : گروهى فرزندان دنيا هستند و به نعمتهاى ظاهرى مشغولند ، دوم گروهى اهل آخرتند و در نعمتهاى\r\n\r\n\r\n","description":"","footnote":"\r\n( 1 ) در خبر است كه عربى نزد پيغمبر آمد و گفت كى رستاخيز است ؟ - زمين ما خشك شده كى باران مىبارد ؟ - زن من آبستن است چه خواهد زائيد ؟ - من مىدانم ديروز چه كردم مىخواهم بدانم فردا چه مىكنم ؟ - من مىدانم كجا متولد شدم مىخواهم بدانم كجا مىميرم ؟ حضرت فرمود : پنج چيز است كه تنها خداوند مىداند و آنها همين پنج پرسش تو است !\r\n","page_name":" 236 ","page_number":236},
  {"content":"\r\n\r\nباطنى در آويخته‌اند ، سوم اهل ازلند كه شهود منعم و راز ولى نعمتند ، به نعمت نپرداختند ! نه شكار دنيا شدند و نه قيد عقبى كشتند ! صورت آنان نقاب سيرتشان و هر موى اندام آنها صدفى از صدفهاى اسرارشان ! و گنجى از خزائن انوارشان است بىگزاف !\r\nبايزيد بسطامى گفت : اگر يك موى از تنم بركنم ، دنيا و آنچه در اوست نابود مىشود ! و اگر انوار يك موى تنم به همه كافران جهان‌بخش كنم ، همه به خدا و فرشتگان و پيمبران ايمان مىآورند !\r\nنوشته‌اند سعيد قطّان كه از بزرگان مشايخ است ، شبى در خواب ديد كه خداوند به او مىگويد : اى سعيد ، همه مردم از من چيزى خواهند جز بايزيد كه تنها ما را مىخواهد !\r\nبو بكر شبلى گويد : از حسين منصور حلّاج پرسيدم اين راه كه تو در آن مىروى چه بايد كرد تا به تو رسم ؟\r\nحسين گفت : دو قدم است آن دو قدم برگير كه بما مىرسى ! قدم نخست ، دنيا نزد عاشقان خود زن است و با معشوقهء ايشان منازعت مكن ، قدم دوم ، آخرت را به طالبان آن تسليم كن و مناقشت خود از آنان دور دار ! - و بندهء درگاه عزّت باش بىتصرّف در دنيا و آخرت ! يعنى اگر همراه مائى از عالم جعليت بيرون آى و قدم صدق در فضاى مشاهدت نه ، كه در آن فضا نه وحشت دنيا باشد نه زينت آخرت !\r\nدر خبر است كه عيسى بر گروهى از مردم گذشت كه مشغول عبادت و مجاهدت بودند حضرت پرسيد اين عبادت شما از چيست ؟ و براى چيست ؟ گفتند : از ترس آتش دوزخ ، فرمود شما مردمى ترسو هستيد !\r\nبه گروهى ديگر گذشت كه از آنها مجاهدتر و بىقرارتر عبادت مىكردند ، همان پرسش را كرد ، گفتند :\r\nبه اميد بهشت ، فرمود چرا به خود خدا اميدوار نيستيد ؟ كه آن همه نعمت به شما داده ؟\r\n . . . وَ أَسْبَغَ عَلَيْكُمْ نِعَمَهُ ظاهِرَةً وَ باطِنَةً .  آيه . سرّ اين آيه آنست كه عالميان همگى دربارهء حق باهم دعوى كردند ، هيچ‌كس نبود كه نخواست بر درگاه حقّ كسى باشد ! خداوند آنان را به محك ابتلا زد ! در دامن هر يكى چيزى انداخت ، در يكى دنيا انداخت ، در ديگرى عقبى ! در يكى نعمت ظاهر ، در ديگرى نعمت باطن ، مردم همه به نعمت مشغول شدند و كسى ياد خدا نكرد ! و سپاس نعمت منعم نگزارد ! تا راه طلب او از خلق خالى شد ! كه فرمود :  وَ لَلَبَسْنا عَلَيْهِمْ ما يَلْبِسُونَ \r\nپير طريقت گفت : هر ديده كه از نعمت دنيا پر شد ، صفت عقبى در وى نگنجد ! و هر ديده كه صفت عقبى در وى قرار گرفت ، آن ديده از جمال احديّت بىنصيب ماند !\r\n\r\nسوره 31 آيه 33\r\n33 -  يا أَيُّهَا النَّاسُ اتَّقُوا رَبَّكُمْ وَ اخْشَوْا يَوْماً .  آيه . خداوند مردم را يك‌بار به كارهاى خود ترساند ، بار ديگر آنها را به ذات خود ترساند كه گفته‌اند ترس سه درب دارد ، يكى ترس كار ، يكى ترس زيان وقت ، سوّمى خود ترس است !\r\nگروهى در بيم كارهاى بد خويشند ، و اين ترسى است كه ايمان آبادان دارد . گروهى ديگر بيم حكمت و دانش خويش دارند ، گروه سوّم بيم هيبت جلال حق كه خاصّان دارند ! بيم اوّل به آمدن مرگ بريده شود ! بيم دوّم روز حشر به سر آيد ! بيم سوّم جاويد است و هرگز به سر نيايد ! كه پيوسته باران انس مىبارد و آن بيم برجا است ! آفتاب لطف مىبارد و آن هيبت بر جاى ! آن عزّت او است و اين مسكنت و ناتوانى تو برجا است ! عزّت به افاقت چه پاى ايستادگى دارد ؟\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nسوره 31 آيه 34\r\n34 -  إِنَّ اللَّهَ عِنْدَهُ عِلْمُ السَّاعَةِ .  آيه . در خبر درست است كه عربى نزد مصطفى آمد و گفت ( اى محمد ) ساعت ( قيامت ) كى است ؟ آن كس در آن ساعت از محبّت حق‌تعالى مىسوخت و درياى عشق در باطن او به موج آمده مىدانست كه علم هنگام رستاخيز نزد مصطفى نيست ! چون خوانده بود كه علم ساعت نزد خدا است امّا مىخواست كه از سر درد و سوز عشق خويش در آرزوى ديدار حق نفسى برآرد ! گفت : اى فرستادهء خدا ، شربتى كه چند سال است بر دست نياز خويش نهاده‌ايم و وعدهء نوشيدن آن به قيامت دهند ، كى باشد كه ما آن شربت را نوش كنيم ، و در مشاهدهء جمال با كمال بىنهايت و بىبدايت بياسائيم ؟ مصطفى دانست كه درد وى از كجا است ، و شفاى وى چيست ؟ گفت : چه ساخته‌اى آن منزل را كه پرسى ؟ و به چه طمع مىدارى ؟ عرب گفت :\r\nنماز و روزه بسيار نساخته‌ام لكن خدا و رسول را دوست دارم ، حضرت فرمود : فردا هركسى با آن كس باشد كه او را دوست مىدارد « 1 » .\r\nپير طريقت گفت : دليل يافت دوستى ، دو گيتى به دريا افكندن است و نشان دوستى ، با غير حق نپرداختن ! اوّل دوستى داغ است و آخر چراغ ، اوّل دوستى اضطرار است و ميانه انتظار و آخر ديدار .\r\n چه باشد گر خورى صد سال تيمار * چو بينى دوست را يك بار ديدار ! \r\n\r\nسورهء - 32 - سجده - ( مكى ) 30 آيه\r\n\r\nتفسير لفظى [ آيات 1 الى 15 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند فراخ بخشايش مهربان .\r\n1 -   الم ،   اين حروف الفبا رمز فروفرستادن اين كتاب است :\r\n2 -  تَنْزِيلُ الْكِتابِ لا رَيْبَ فِيهِ مِنْ رَبِّ الْعالَمِينَ .  شك در آن نيست كه ( آن كتاب ) از خداوند جهانيان است .\r\n3 -  أَمْ يَقُولُونَ افْتَراهُ بَلْ هُوَ الْحَقُّ مِنْ رَبِّكَ لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ لَعَلَّهُمْ يَهْتَدُونَ .  يا مىگويند محمد اين كتاب را از خود فرانهاده ( درآورده ) ( نه چنين است ) بلكه سخن درست است از سوى خداوند ، تا بيم دهى گروهى را كه پيش از تو بيم‌دهنده‌اى به ايشان نيامده ، شايد آنان راه راست يابند .\r\n4 -  اللَّهُ الَّذِي خَلَقَ السَّماواتِ وَ الْأَرْضَ وَ ما بَيْنَهُما فِي سِتَّةِ أَيَّامٍ ثُمَّ اسْتَوى عَلَى الْعَرْشِ ما لَكُمْ مِنْ دُونِهِ مِنْ وَلِيٍّ وَ لا شَفِيعٍ أَ فَلا تَتَذَكَّرُونَ .  خداى يگانه آن كسى است كه آسمانها و زمين و آنچه ميان آنها است در شش روز آفريد ، پس از آن بر عرش مستوى ( برقرارى به فراخور او ) قرار گرفت ، و شما را\r\n\r\n\r\n","description":"","footnote":"\r\n( 1 ) طبق صريح اين آيه ، اين پنج دانش منحصر به خداوند است و بندگان را نمىرسد كه بطور كامل از آن دانش دارا باشند :\r\n1 - علم رستاخيز ( دانستن روز قيامت ) . 2 - علم باريدن باران ( بدون اشتباه يا تأخير ) . 3 - علم پسر يا دختر بودن فرزند در شكم مادر ( بدون حدس و پيش‌بينى ) . 4 - هركس در فرداى نيامده چه كارى خواهد كرد ؟\r\n5 - هركس در چه مكانى خواهد مرد ؟ - اين پنج علم بطور كامل مخصوص خداوند است و بندگان او ممكن است بوسيلهء وحى ( در مورد پيغمبران ) يا الهام ( در مورد اولياء و عرفا ) يا پيش‌بينى ناقص از روى قاعدهء علمى ( در مورد دانشمندان بزرگ جهان ) از آن علوم بهره‌مند شوند .\r\n","page_name":" 238 ","page_number":238},
  {"content":"\r\n\r\nجز او نه يارى است نه شفيعى ، آيا هيچ در نمىيابيد و پند نپذيريد ؟\r\n5 -  يُدَبِّرُ الْأَمْرَ مِنَ السَّماءِ إِلَى الْأَرْضِ ثُمَّ يَعْرُجُ إِلَيْهِ فِي يَوْمٍ كانَ مِقْدارُهُ أَلْفَ سَنَةٍ مِمَّا تَعُدُّونَ .  او كار را مىسازد و از آسمان به زمين فرا مىدارد ، پس آنگاه بسوى او برمىشود ، در روزى كه اندازهء آن هزار سال است از آنچه مىشماريد ( 12 ماه ، هر ماهى سى روز ) .\r\n6 -  ذلِكَ عالِمُ الْغَيْبِ وَ الشَّهادَةِ الْعَزِيزُ الرَّحِيمُ .  آن كس كه آن كار را مىكند و مىسازد ، داناى پنهان و آشكار و توانا و بخشاينده است .\r\n7 -  الَّذِي أَحْسَنَ كُلَّ شَيْءٍ خَلَقَهُ وَ بَدَأَ خَلْقَ الْإِنْسانِ مِنْ طِينٍ .  آن كسى كه آفرينش هر چيزى نيكو كرد و در آغاز ، آدمى را از گل آفريد .\r\n8 -  ثُمَّ جَعَلَ نَسْلَهُ مِنْ سُلالَةٍ مِنْ ماءٍ مَهِينٍ .  پس از ان ، فرزند او را از آب سست و خوار بيرون آورد ! ( آفريد )\r\n9 -  ثُمَّ سَوَّاهُ وَ نَفَخَ فِيهِ مِنْ رُوحِهِ وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ قَلِيلًا ما تَشْكُرُونَ .  آنگاه بالاى او را راست كرد و در او از روح خويش دميد و شما را گوشها و چشمها و دلها داد ! و شما سپاس اندك مىگزاريد !\r\n10 -  وَ قالُوا أَ إِذا ضَلَلْنا فِي الْأَرْضِ أَ إِنَّا لَفِي خَلْقٍ جَدِيدٍ بَلْ هُمْ بِلِقاءِ رَبِّهِمْ كافِرُونَ  و گفتند آيا ما كه در زمين گم شويم ( و خاك شويم ) ما را آفرينش نو خواهد بود ؟ ( نه چنان است كه مىگويند و جاى انكار نيست ) بلكه ايشان به خداوند خويش و به ديدار او و انگيختن به رستاخيز كافرند .\r\n11 -  قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ثُمَّ إِلى رَبِّكُمْ تُرْجَعُونَ .  بگو اى پيغمبر ، فرشتهء مرگ كه بر شما گماشته شده شما را مىميراند و پس از آن بسوى پروردگارتان برگردانده مىشويد .\r\n12 -  وَ لَوْ تَرى إِذِ الْمُجْرِمُونَ ناكِسُوا رُؤُسِهِمْ عِنْدَ رَبِّهِمْ رَبَّنا أَبْصَرْنا وَ سَمِعْنا فَارْجِعْنا نَعْمَلْ صالِحاً إِنَّا مُوقِنُونَ .  و اگر تو ( اى محمّد ) كافران را بينى آنگاه كه سرهاشان نزد خدايشان فروشكسته‌اند ( و مىگويند ) خدايا ما رستاخيز را ديديم و صداى صور قيامت را شنيديم ! پس ما را برگردان ( به زمين تا كار نيكو كنيم كه ما امروز يقين‌كننده ( به سخنان و پيغام تو ) هستيم !\r\n13 -  وَ لَوْ شِئْنا لَآتَيْنا كُلَّ نَفْسٍ هُداها وَ لكِنْ حَقَّ الْقَوْلُ مِنِّي لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ .  اگر ما خواستمى هر تنى را راست راهى بدادمى ، ليكن از من سخن به راستى از پيش گفته شده كه : دوزخ را از پرى و آدمى پر كنم .\r\n14 -  فَذُوقُوا بِما نَسِيتُمْ لِقاءَ يَوْمِكُمْ هذا إِنَّا نَسِيناكُمْ وَ ذُوقُوا عَذابَ الْخُلْدِ بِما كُنْتُمْ تَعْمَلُونَ .  پس بچشيد به آنچه كه ديدار اين روز را فروگذاشتيد ( فراموش كرديد ) ! ما هم امروز شما را فروگذاشتيم و عذاب جاويدان به آنچه مىكرديد بچشيد !\r\n15 -  إِنَّما يُؤْمِنُ بِآياتِنَا الَّذِينَ إِذا ذُكِّرُوا بِها خَرُّوا سُجَّداً وَ سَبَّحُوا بِحَمْدِ رَبِّهِمْ وَ هُمْ لا يَسْتَكْبِرُونَ .  همانا به سخنان ما كسانى ايمان آوردند كه چون ايشان را پند دهند به سجده افتند و به پاكى خداى خود را بستايند و از پذيرفتن حق گردن نكشند .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nتفسير ادبى و عرفانى\r\n\r\nسوره 32 آيه 0\r\n بِسْمِ اللَّهِ الرَّحْمنِ الرَّحِيمِ .  به نام خداوندى كه داناى هر ضمير و سرمايهء هر فقير ، و دل‌گشاى هر غمگين و بندگشاى هر اسير است ، گناهكاران را عذرپذير ، و افتادگان را دستگير ، در صنع بىنظير ، و در حكم بىمشير ، در خداوندى بىشبيه ، و در پادشاهى بىوزير است .\r\nپير طريقت در مناجات گويد : اى خداوندى كه فلك و ملك را نگاه‌دارنده توئى ، اى بزرگى كه از ماه تا ماهى دارنده توئى ، اى كريمى كه دعا را نيوشنده ( شنونده ) توئى و جفا را پوشنده توئى ، اى لطيفى كه عطا را دهنده توئى و خطا را بردارنده توئى ، اى يكتائى كه در صفت جلال و جمال پاينده توئى ، عاصيان را شوينده توئى و طالبان را جوينده توئى .\r\n بنماى رهى كه ره نماينده توئى * بگشاى درى كه در گشاينده توئى \r\n زنگار غمان گرفت دل در بر من * بزداى كه دل زداينده توئى \r\n\r\nسوره 32 آيه 1\r\n1 -   الم -  \r\n\r\nسوره 32 آيه 2\r\n2 -  تَنْزِيلُ الْكِتابِ لا رَيْبَ فِيهِ مِنْ رَبِّ الْعالَمِينَ .  آيه . الف اشارت به خدا ، لام اشارت به جبرئيل ، ميم اشارت است به محمّد است ، خداوند مىگويد : سوگند به خدائى من ، و به پاكى جبرئيل و به مجد تو ( اى محمّد ) كه اين وحى ، همان قرآن است كه تو را وعده داده بوديم و معجزهء تو خواهد بود ، و در آن شكّى نيست كه نامه ما خطاب به بندگان ما و به دوستان ما است ، ما را در هر گوشه‌اى سوخته‌ايست كه در آرزوى ديدار ما مىسوزد ! و در هر زاويه‌اى شوريده‌ايست كه دل دربند ما دارد و زبان در ياد ما و ذكر ما دارد ! و نياز درويشان بر درگاه ما ، و نهيب مشتاقان به ديدار ما است !\r\n شهرى همه بنده و رهيگان دارى * عالم همه پر ز آشنايان دارى \r\n من خود چه كسم چه آيد از خدمت من * تو سوخته در جهان فراوان دارى ! \r\n\r\nسوره 32 آيه 4\r\n4 -  اللَّهُ الَّذِي خَلَقَ السَّماواتِ وَ الْأَرْضَ وَ ما بَيْنَهُما .  آيه . خدا است كه آسمان و زمين و آنچه ميان آسمان و زمين است آفريد ، تا لطف خود را فرا خلق نمايد ، و نعمت خود را بر بندگان تمام كند ، او هرچه آفريد براى خلق آفريد كه خود بىنياز است ، و با بىنيازى كارساز ، اين همه از بهر شما آفريد ، تا بدان منفعت گيريد و خداى را شكر كنيد . و شما را آفريد تا او را بپرستيد ، و بندگى كنيد .\r\n\r\nسوره 32 آيه 7\r\n7 -  الَّذِي أَحْسَنَ كُلَّ شَيْءٍ خَلَقَهُ وَ بَدَأَ خَلْقَ الْإِنْسانِ مِنْ طِينٍ .  آيه . پيرى از عزيزان طريقت چون اين آيت را خواندى گفتى : چه زيان دارد اين جوهر حرمت را كه نهاد وى از گل بوده ؟ چون كمال وى در دل نهاده و قيمت او از روى تربيت است نه از روى تربت ! شرف او كه هست از لطف قدم الهى است نه از رفت قدم بندگى !\r\nحق‌تعالى همه عالم بيافريد : از عرش و كرسى و لوح و قلم و بهشت و دوزخ و آسمان و زمين و به اين آفريده‌ها هيچ نظر مهر و محبّت نكرد ، رسول به ايشان نفرستاد ، پيغام به ايشان نداد ، و چون نوبت به خاكيان رسيد چون بركشيدگان لطف و نواختگان فضل و معادن انوار اسرار بودند ، به لطف و كرم خود آنان را محل نظر خود كرد ، پيغامبران به ايشان فرستاد و پيغامها داد ، فرشتگان را رقيب آنها كرد ، سوز مهر در سينه‌ها نهاد ، آتش عشق در\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nدلها افكند ، خط ايمان بر صفحهء دلشان نقش بست ، رقم دوستى بر ضميرشان كشيد ، آن سرّى كه خداى را با آدميان بود با فرشتگان نبود ! زيرا آنان همه بندگان مجرّد بودند و آدميان ، هم بندگان بودند و هم دوستان !\r\n\r\nسوره 32 آيه 11\r\n11 -  قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ .  آيه . اين خطاب بر قدر فهم ارباب رسوم و عادات است كه از غفلت ، راه به حقايق حق نمىبرند و لطائف اسرار ازل در نمىيابند ، لاجرم ، شربت ايشان بر قدر حوصلهء ايشان آمد ! و گرنه از آنجا كه حقيقت است و خطاب با جوان‌مردان طريقت ، اين است كه ملك‌الموت خاك‌بيز مملكت است و در خاك معدن مىجويد ، و در معدن گوهر مىجويد ، كه آدميزاد معدنى است مانند معدن زر و سيم ! ملك‌الموت خاك مىبيزد تا تو در خاك چه پرورده‌اى ؟ ياقوتى ، لعلى ، پيروزه‌اى ، يا نفتى ، قيرى ، سنگ‌ريزه‌اى ! كلمهء خبيثه‌اى ، يا كلمهء طيّبه‌اى ، خاكى ببيزد ، رگى بپيچد ، استخوانى بشكند ، ( كسى را عمر به سر رسد ) ملك‌الموت را بر آن وديعت چه كار و چه دست او باشد كه بميراند ! چه او نهاد آدمى را ننهاده تا او برگيرد ! و خداوند است كه نهاد آدمى را نهاده و هنگام خود برگيرد ؟\r\nپس مقصود آيت كه ملك‌الموت مىميراند و يا جاى ديگر فرموده : فرشتگان ، نفوس را مىميرانند « 1 » و جاى ديگر فرمود : خداوند آدميان را مىميراند « 2 » ! همه و همه مراد اين است كه تنها خداوند توانا بر ميراندن مردمان است و چون پيمانه پر شود و اجل زندگى به سر رسد ، اجل مرگ نيز سر رسد و قبض روح كند بىآنكه توانائى تأخير يا تقديم داشته باشد !\r\nاگر غفلت آدميان نبود ، قبض روح به عزرائيل واگذار نمىشد ! پس چون از مشاهدهء حقيقت غافل ماندند و دل به غير حقيقت بستند بدين‌گونه مخاطب شدند كه ملك موت آنان را وفات مىدهد ! درصورتىكه حيات و ممات هر دو به ارادهء خداى است و بس ! « 3 »\r\nخير نسّاج عارف بزرگوار بيمار شد ، عزرائيل براى گرفتن روح او آمد ، اذان‌گو اللّه اكبر گفت ، عارف گفت مرا مهلت ده تا نماز گزارم كه اين فرمان بر من فوت مىشود و فرمان تو فوت نمىشود ! چون نماز بگزارد ، سر به سجده نهاد و گفت : خدايا ، اين روز كه اين وديعت نهادى ، فرشتهء مرگ در ميان نبود ! چه باشد كه اين وديعت را امروز بىزحمت او برگيرى ! و به زبان حال گفت :\r\n يا رب ار فانى كنى ما را به تيغ دوستى * مر فرشتهء مرگ را با ما نباشد هيچ كار ! \r\n هركه از جام تو روزى ، شربت شوق تو خورد * چون نماند آن شراب ، او داند آن رنج خمار ! \r\nآنگاه جان به جان آفرين تسليم كرد !\r\nخبر درست است كه آدم صفى روز عهد  ( بَلى ) *  كه ذرّه‌هاى پيغمبران از صلب او بيرون كردند و بر ديده او عرضه كردند ، عمر داود را اندك و كوتاه ديد ! گفت بار خدايا از عمر خود چهل سال به او دادم ! خداوند پذيرفت ، چون عمر آدم به سر رسيد فرشتهء مرگ هم سر رسيد و گفت : اى آدم جان تسليم كن ، آدم گفت راه تمام نه پيموده‌ام !\r\n\r\n\r\n","description":"","footnote":"\r\n( 1 ) اشاره به آيهء  الَّذِينَ تَتَوَفَّاهُمُ الْمَلائِكَةُ . * \r\n( 2 ) اشاره به آيهء  اللَّهُ يَتَوَفَّى الْأَنْفُسَ حِينَ مَوْتِها . \r\n( 3 ) اشاره به آيهء :  نَحْنُ أَوْلِياؤُكُمْ فِي الْحَياةِ الدُّنْيا وَ فِي الْآخِرَةِ . \r\n","page_name":" 241 ","page_number":241},
  {"content":"\r\n\r\nاگر جان تسليم كنم راه تمام نارفته ماند ! فرشته گفت : تو ماندهء عمر را بدادى ! لاجرم راه تمام رفته باشد ! آدم گفت :\r\nمن پدرم و مرا به عمر نياز است از بخشش برگردم ! چون بىعمر راه نتوان پيمود ! چون مدت تمام به سر آمد عزرائيل گفت : اى آدم جان تسليم كن ! گفت : به تو تسليم نكنم كه تو ننهاده‌اى تا تو بردارى ! آن روز كه جلال نفخ روح خداوندى « 1 » در قالب ما آمد تو كجا بودى ؟ امروز اگر آنكه داده باز مىخواهد تو چه‌كاره‌اى ؟ خداوند فرمود : اى آدم ، ستيز و جنگ مكن ! و عزرائيل تو هم دور شو ! و زحمت مدار ، اى جان پاك به لطف من آرميده و به مهر من آسوده باش و بسوى من بازگرد ! « 2 » آنگاه جان به جان آفرين تسليم كرد .\r\n\r\nتفسير لفظى [ آيات 16 الى 30 
  ]\r\n16 -  تَتَجافى جُنُوبُهُمْ عَنِ الْمَضاجِعِ يَدْعُونَ رَبَّهُمْ خَوْفاً وَ طَمَعاً وَ مِمَّا رَزَقْناهُمْ يُنْفِقُونَ .  باز مىخيزد پهلوهاى ايشان از خواب ، درحالىكه خداى خويش را از جهت بيم و اميد مىخوانند و از آنچه ايشان را روزى داديم انفاق ( و خيرات ) مىكنند .\r\n17 -  فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ جَزاءً بِما كانُوا يَعْمَلُونَ .  پس هيچ‌كس نداند آنچه را كه از روشنائى چشم به پاداش آنچه كه مىكردند از ايشان پوشيده و پنهان داشته‌اند .\r\n18 -  أَ فَمَنْ كانَ مُؤْمِناً كَمَنْ كانَ فاسِقاً لا يَسْتَوُونَ .  آيا پس كسى كه ايمان دارد مانند كسى است كه از فرمان‌بردارى بيرون است ؟ نه ، اين دو باهم مساوى نيستند .\r\n19 -  أَمَّا الَّذِينَ آمَنُوا وَ عَمِلُوا الصَّالِحاتِ فَلَهُمْ جَنَّاتُ الْمَأْوى نُزُلًا بِما كانُوا يَعْمَلُونَ  امّا كسانى كه گرويدند و كارهاى نيكو كردند ، آنان راست بهشتهاى جاويدان جايگاه ، به پاداش آنچه كرده‌اند .\r\n20 -  وَ أَمَّا الَّذِينَ فَسَقُوا فَمَأْواهُمُ النَّارُ كُلَّما أَرادُوا أَنْ يَخْرُجُوا مِنْها أُعِيدُوا فِيها وَ قِيلَ لَهُمْ ذُوقُوا عَذابَ النَّارِ الَّذِي كُنْتُمْ بِهِ تُكَذِّبُونَ .  و امّا آنها كه از فرمان بيرون شدند ( فاسقان و كافران ) برگشت گاهشان آتش است كه چون خواهند از آن بيرون شوند به آتش برگردانده مىشوند و به آنها مىگويند بچشيد عذاب آتش را كه شما آن را دروغ مىپنداشتيد !\r\n21 -  وَ لَنُذِيقَنَّهُمْ مِنَ الْعَذابِ الْأَدْنى دُونَ الْعَذابِ الْأَكْبَرِ لَعَلَّهُمْ يَرْجِعُونَ .  هرآينه ما به آنها از عذاب كهين ( كوچكتر ) اين جهانى مىچشانيم فرود از عذاب مهين ( بزرگتر ) تا مگر بازگردند !\r\n22 -  وَ مَنْ أَظْلَمُ مِمَّنْ ذُكِّرَ بِآياتِ رَبِّهِ ثُمَّ أَعْرَضَ عَنْها إِنَّا مِنَ الْمُجْرِمِينَ مُنْتَقِمُونَ  كيست ستمكارتر از آنكه او را به سخنان پروردگارش پند دهند و او از آن روى گرداند ؟ همانا ، ما از ناگرويدگان ( گناهكاران ) كين گشائيم و انتقام كشيم ! .\r\n23 -  وَ لَقَدْ آتَيْنا مُوسَى الْكِتابَ فَلا تَكُنْ فِي مِرْيَةٍ مِنْ لِقائِهِ وَ جَعَلْناهُ هُدىً لِبَنِي إِسْرائِيلَ .  ما به موسى تورات داديم ، پس بنگر ( اى محمّد ) كه در ديدار او شكّ نداشته باشى ( پيغمبر در شب معراج او را ديد ) و ما آن كتاب را راهنماى بنى اسرائيل قرار داديم .\r\n\r\n\r\n","description":"","footnote":"\r\n( 1 ) اشاره به آيهء  وَ نَفَخْتُ فِيهِ مِنْ رُوحِي *  است .\r\n( 2 ) اشاره به آيهء   يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً .  \r\n","page_name":" 242 ","page_number":242},
  {"content":"\r\n\r\n24 -  وَ جَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا وَ كانُوا بِآياتِنا يُوقِنُونَ .  و از ايشان ( بنى اسرائيل ) پيشوايان كرديم كه بفرمان ما مردم را به خوبى راهنمائى مىكردند آنگاه كه شكيبائى مىكردند ، و به سخنان ما بىگمان بودند و يقين داشتند .\r\n25 -  إِنَّ رَبَّكَ هُوَ يَفْصِلُ بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ .  پروردگار تو در روز قيامت ، كار ميان آنان برگزارد و در آنچه ايشان جدا مىگويند و جدا مىروند از يكدگر جدا كند !\r\n26 -  أَ وَ لَمْ يَهْدِ لَهُمْ كَمْ أَهْلَكْنا مِنْ قَبْلِهِمْ مِنَ الْقُرُونِ يَمْشُونَ فِي مَساكِنِهِمْ إِنَّ فِي ذلِكَ لَآياتٍ أَ فَلا يَسْمَعُونَ .  آيا راه بر آنها باز ننمود ( و بيدار نكرد ) آنچه كه ما پيش از آنها گروه گروه را هلاك كرديم ! درحالىكه در نشستنگاه‌هاى خود مىرفتند ! همانا در آن نشانهاى روشن است آيا نمىشنوند ؟\r\n27 -  أَ وَ لَمْ يَرَوْا أَنَّا نَسُوقُ الْماءَ إِلَى الْأَرْضِ الْجُرُزِ فَنُخْرِجُ بِهِ زَرْعاً تَأْكُلُ مِنْهُ أَنْعامُهُمْ وَ أَنْفُسُهُمْ أَ فَلا يُبْصِرُونَ .  آيا نمىبينند كه ما آب را ( باران ) در زمين تهى از گياه ( لوت ) مىرانيم و با آن آب ، كشت بيرون مىآوريم كه ستوران ايشان و خودشان از آن مىخورند ، آيا آنها نمىبينند ؟\r\n28 -  وَ يَقُولُونَ مَتى هذَا الْفَتْحُ إِنْ كُنْتُمْ صادِقِينَ .  و مىگويند كى است آن روز رستاخيز ؟ باز نمائيد اگر راست مىگوئيد !\r\n29 -  قُلْ يَوْمَ الْفَتْحِ لا يَنْفَعُ الَّذِينَ كَفَرُوا إِيمانُهُمْ وَ لا هُمْ يُنْظَرُونَ .  بگو به آنها ( اى پيغمبر ) روز داورى ( رستاخيز ) گرويدن كافران براى آنها سودى ندارد و به آنها مهلت ( براى توبه و بازگشت ) نمىدهند !\r\n30 -  فَأَعْرِضْ عَنْهُمْ وَ انْتَظِرْ إِنَّهُمْ مُنْتَظِرُونَ .  پس از ايشان روى گردان و چشم مىدار كه ايشان هم چشم مىدارند ( چشم‌براهند ) .\r\n\r\nتفسير ادبى و عرفانى\r\n\r\nسوره 32 آيه 16\r\n16 -  تَتَجافى جُنُوبُهُمْ عَنِ الْمَضاجِعِ .  آيه . خداوند اندرين آيت ، دوستان خود را جلوه‌گر مىكند و بر فرشتگان عرضه مىدارد ، كه آنان همه روز آفتاب را مىنگرند تا كى فروشود ! و آنان پرده شب فروگذارند ، و جهانيان در خواب غفلت شوند ، ولى ايشان بستر گرم را بجاى نهند و از آن برخيزند تا با ما راز گويند ! چشمهاشان چون ابر بهاران ! دلهاشان چون خورشيد تابان .\r\nگويند : اويس قرنى عارف مشهور ، چون شب درآمدى يا به ركوع يا به سجود شب به سر آوردى ! ياران گفتند : اى اويس چگونه طاقت دارى شب به اين درازى بر يك حال مانى ؟ گفت : كجا است شب دراز ! كاشكى از ازل و ابد يك شب بودى تا ما سجودى به آخر آوردمى ! ما هنوز يك بار تسبيح نگفته باشيم كه روز آيد ! و به زبان حال مىگويد :\r\n شبهاى فراق تو كمان‌كش باشد ! * صبح از بر او چو تير آرش باشد « 1 » \r\n و آن شب كه مرا با تو بتا ، خوش باشد * گوئى شب را قدم در آتش باشد ! \r\n\r\n\r\n","description":"","footnote":"\r\n( 1 ) آرش ، نام پهلوان باستانى ايران است كه در تيراندازى معروف بوده ! و در شاهنامه تيراندازى او براى تعيين سرحد ايران به گونهء شگفت‌آورى ياد شده است .\r\n","page_name":" 243 ","page_number":243},
  {"content":"\r\n\r\nلطيفه : پس اى جوان‌مرد ، در ميانهء شب سحرگاهى باز نشين ، وضوئى ( دست نماز ) برآر ، روى فرا قبله كن ، و دو ركعت نماز به راز و نياز بگزار ، تا هرچه اويس را نوش آمد ، چكه‌اى از آن به جان تو فرستند ! و جهد كن كه به خواب نروى مگر آنكه خواب تو را بربايد كه اگر در آن حال به خواب روى ، خداوند به مكان تو با فرشتگان مباهات كند كه اين گدا را مىبينيد ، به تن در خدمت و به دل در حضرت است !\r\n چه وقت خفتن است اى دوست برخيز * تو را زين پس كه خواهد داشت معذور ؟ \r\n به وقت صبح خوش خفتن نه شرط است * مرا بگذاشتن سرمست و مخمور \r\n . . . يَدْعُونَ رَبَّهُمْ خَوْفاً وَ طَمَعاً .  آيه . همه ما را دانند ، همه ما را خوانند ، گهى از بيم فراق بسوزند و گهى به اميد وصال بيفروزند ! برخى از ترس دوزخ و برخى به طمع بهشت !\r\nپير طريقت گفت : خواب بر دوستان در دو جهان حرام است ! در عقبى از شادى وصال ! و در دنيا از غم فراق ! در بهشت با شادى مشاهدت خواب نه ! و در دنيا با غم حجاب خواب نيست .\r\nداود را وحى آمد كه اى داود ، آن كس كه چون شب فرارسد به خواب رود ، در ادّعاى دوستى با من راست‌گو نيست ! چون هر دوستى خلوت با دوست را دارد !\r\nبىخوابى و بيدارى در شب ( براى عبادت ) نشان قرب حق است و دليل كمال محبّت ، زيرا اول درجه در دوستى طلب موافقت و هم گامى است و چون حق را خواب نيست هرچند آدمى را از خواب و مرگ چاره نيست ، ليكن به آن اندازه كه به تكلّف از خود دفع كند ، بواسطهء بىخوابى صفت موافقت با حق را كسب كند !\r\nمصطفى چون به محلّ قرب رسيد خواب از خود دفع كرد و فرمود : چشم من كه با مردم است مىخوابد ، ليكن دل من كه با خدا است بيدار است .\r\nلطيفه : در خبر است كه بهشتيان را خواب روا نيست زيرا كه در جوار حق و محل قربند و گفته‌اند خواب استراحت از رنج و خستگى است و در بهشت رنج و خستگى نباشد .\r\nنيز در خبر است كه چون روز رستاخيز همه مردم جمع شوند ، منادى ندا كند كه هركس به نيكوكارى و بزرگوارى سزاوارتر است برخيزد ، آنگاه ندا آيد كسانى كه شب از بستر گرم برخاسته و نماز كرده‌اند برخيزند ، اندكى برخيزند و آنان از ديگر خلق جدا شوند ! باز ندا آيد كسانى كه مال و جاه دنيا آنان را از ذكر خدا باز نداشته برخيزند ، قليلى برخيزند و آنان را از مردم جدا كنند ، بار سوّم ندا آيد ، آنان كه در سختى و در رفاه ، در غم و در شادى خدا را سپاس گزارند برخيزند ، معدودى برخيزند و از ديگران جدا شوند و همه را پاداش دهند .\r\nپير طريقت گفت : اى مسكين به وقت سحر غافل مباش كه آن ساعت وقت نياز دوستان و هنگام راز مشتاقان و گاه ناز عاشقان است ، و خداوند بر بساط قرب و در خلوت انس شراب مشاهدت بىزحمت اغيار به دوستان خود مىرساند و آن ساعت نسيم سحرى از عرش مجيد مىآيد و بر دل عارفان حضرت مىگذرد و به رمزى باريك و رازى شگفت مىگويد : اى درويش برخيز و زارى و نياز خويش عرضه كن ، كه دست كرم فروگشاده و آن ساعت به گوش دل بنده فروگويد كه : اى بندهء من مترس ، كه تو ايمن هستى !\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nداود از جبرئيل پرسيد : در روز و شب كدام ساعت برترى دارد گفت : در هفته روز آدينه ساعتى كه خطيب بر منبر رود تا نماز را سلام دهد ! و در شب هنگام سحر آن ساعت كه دوستان و مشتاقان با خدا در مناجات شوند كه اگرنه سحرگاه عزيزترين ساعات بودى ، كلام مجيد اين بشارت از كجا فرستادى ؟\r\n\r\nسوره 32 آيه 17\r\n17 -  فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ .  آيه . خداوند مىفرمايد : كس نداند و هيچ و هم و فهم به دريافت آن نرسد آنچه كه من ساخته‌ام و از بهر دوستان خود پرداخته‌ام ! اگر ايشان خدمتهاى نهانى فرا پيش داشتند ، من نيز خلعتهاى نهانى فرادست نهادم ، اين است روشنائى چشم كه ايشان را خواهد بود كه خلعتهاى نهانى بينند .\r\nپير طريقت گفت : اى درويش دل ريش ، اى سوختهء مهر ازل ، اى غارتيدهء عشق ، دل خوش دار و اندوه مدار كه وقتى خواهد بود كه پردهء عتاب از روى فضل برخيزد و ابر لطف باران كرم ريزد ، و جوى برّ در جوى قرب آميزد ، و حدّ حساب از شأن جود بگريزد ، و منتظر دست در دامن وعده آويزد ، و تأخير و درنگ از پاى عطف برخيزد ، و از افق تجلّى باد شادى وزد ، و از خداوند كريم آن بينى كه از او سزد ، مولى مىگويد و بنده مىشنود كه اى درويش ، سزاى تو ببريد و سزاى من آمد !\r\n\r\nسوره 32 آيه 18\r\n18 -  أَ فَمَنْ كانَ مُؤْمِناً كَمَنْ كانَ فاسِقاً .  آيه . آيا كسى كه در زيور وصال دامن اقبال مىكشد مانند كسى است كه در ذلت فراق درد و بال مىكشد ؟ آيا كسى كه در روح قرب و شهود است مثل كسى است كه از هول عقوبت ، گرفتار رنج و عذاب است ؟ آيا كسى كه به نور برهان تأييد و تقويت شده و آفتاب عرفان بر او تابيده مثل كسى است كه گرفتار خذلان و دوچار حرمان است ؟ نه ! برابر نيستند و هرگز يكدگر را ملاقات نمىكنند !\r\n\r\nسورهء - 33 - احزاب - ( مدنى ) 73 آيه\r\n\r\nتفسير لفظى [ آيات 1 الى 8 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشايندهء مهربان .\r\n1 -   يا أَيُّهَا النَّبِيُّ اتَّقِ اللَّهَ وَ لا تُطِعِ الْكافِرِينَ وَ الْمُنافِقِينَ إِنَّ اللَّهَ كانَ عَلِيماً حَكِيماً .  \r\nاى پيغام‌بر ، از ناخشنودى خداى يگانه بپرهيز و كافران و منافقان را فرمان مبر كه خداوند دانا و راست دانش است .\r\n2 -  وَ اتَّبِعْ ما يُوحى إِلَيْكَ مِنْ رَبِّكَ إِنَّ اللَّهَ كانَ بِما تَعْمَلُونَ خَبِيراً .  و پيروى كن از آنچه كه از سوى پروردگارت به تو پيغام مىرسد كه خداوند به آنچه مىكنيد آگاه است .\r\n3 -  وَ تَوَكَّلْ عَلَى اللَّهِ وَ كَفى بِاللَّهِ وَكِيلًا .  به خدا توكّل كن ( پشت به خدا باز كن ) و خداوند كارسازى و به سر بردن را بسنده است .\r\n4 -  ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ وَ ما جَعَلَ أَزْواجَكُمُ اللَّائِي تُظاهِرُونَ مِنْهُنَّ أُمَّهاتِكُمْ وَ ما جَعَلَ أَدْعِياءَكُمْ أَبْناءَكُمْ ذلِكُمْ قَوْلُكُمْ بِأَفْواهِكُمْ وَ اللَّهُ يَقُولُ الْحَقَّ وَ هُوَ يَهْدِي السَّبِيلَ .  هيچ مرد را دو دل در درون او نيافريد ، و زنان شما را كه از آنها ظهار « 1 » مىكنيد مادران\r\n\r\n\r\n","description":"","footnote":"\r\n( 1 ) ظهار ، گفتن مرد است به زن خود : كه تو مانند پشت مادر من هستى كه با گفتن اين كلمه تصور كردند زن بر آنها حرام مىشود و آن را در حكم طلاق مىدانستند ! و صدر آيت اشارت است به مرد كافرى كه مىگفت من در سينه دو قلب دارم و از محمد برتر و خردمندترم !\r\n","page_name":" 245 ","page_number":245},
  {"content":"\r\n\r\nشما نيستند ، و پسرخوانده‌هاى شما پسر شما نيستند ! اين پسر خواندگى گفتهء خود شما است كه به زبان خويش مىگوئيد ! و خداوند سخن حق و راست مىگويد و او است كه راه راست را مىنمايد .\r\n5 -  ادْعُوهُمْ لِآبائِهِمْ هُوَ أَقْسَطُ عِنْدَ اللَّهِ فَإِنْ لَمْ تَعْلَمُوا آباءَهُمْ فَإِخْوانُكُمْ فِي الدِّينِ وَ مَوالِيكُمْ وَ لَيْسَ عَلَيْكُمْ جُناحٌ فِيما أَخْطَأْتُمْ بِهِ وَ لكِنْ ما تَعَمَّدَتْ قُلُوبُكُمْ وَ كانَ اللَّهُ غَفُوراً رَحِيماً .  آن پسران را به پدرهاشان بازخوانيد ، اين نزد خدا راست‌تر و درست‌تر است ، اگر پدران آنها را نشناسيد آنها برادران دينى شما هستند ، و مولاى ( آزاد كرده ) شما هستند ، و بر شما تنگى و گواهى نيست اگر به خطا سخنى از شما رفت ، ليكن گناه و تنگى در آن است كه به قصد دل سخن گفته باشيد ، و خداوند آمرزنده و بخشاينده است .\r\n6 -  النَّبِيُّ أَوْلى بِالْمُؤْمِنِينَ مِنْ أَنْفُسِهِمْ وَ أَزْواجُهُ أُمَّهاتُهُمْ وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ مِنَ الْمُؤْمِنِينَ وَ الْمُهاجِرِينَ إِلَّا أَنْ تَفْعَلُوا إِلى أَوْلِيائِكُمْ مَعْرُوفاً كانَ ذلِكَ فِي الْكِتابِ مَسْطُوراً .  پيغمبر به مؤمنان نزديكتر و حق‌تر است از ايشان به خودشان ، و زنهاى او مادران ايشان است ، و خويشاوندان به يك دگر بعضى نسبت به بعض ديگر ( در بردن ارث ) در دين خدا ، از مؤمنان و مهاجران سزاوارترند ، مگر آنكه در وصيت خويش با كسان خود ( از ناگرويدگان ) بخواهيد نيكوئى كنيد ، و اين حكم در كتاب خدا بر خلق نبشته شده است .\r\n7 -  وَ إِذْ أَخَذْنا مِنَ النَّبِيِّينَ مِيثاقَهُمْ وَ مِنْكَ وَ مِنْ نُوحٍ وَ إِبْراهِيمَ وَ مُوسى وَ عِيسَى ابْنِ مَرْيَمَ وَ أَخَذْنا مِنْهُمْ مِيثاقاً غَلِيظاً .  ياد كن ( اى محمّد ) هنگامى كه خداوند از پيغمبران ( كه به رسالت فرستاد ) پيمان گرفت ( بر وفاى به عهد و اداى امانت ) و از تو و از نوح و ابراهيم و موسى و عيسى و از همهء آنها پيمانى استوار گرفتيم .\r\n8 -  لِيَسْئَلَ الصَّادِقِينَ عَنْ صِدْقِهِمْ وَ أَعَدَّ لِلْكافِرِينَ عَذاباً أَلِيماً .  پيمان از بهر آن ستد تا فردا ار راست‌گويان راستى آنها را پرسد و خداوند و ناگرويدگان را ( دروغ‌گويان ) عذابى سخت و دردناك آماده ساخته است .\r\n\r\nتفسير ادبى و عرفانى\r\n\r\nسوره 33 آيه 0\r\n بِسْمِ اللَّهِ .  آيه . بنام خداوندى كه صنايع شيرين و بدايع زيبا كرد ، سرائر عدم در صحراى وجود آشكار كرد ، طبايع متضاد ، بستهء آب و آتش و خاك و هوا كرد ، از قطرهء باران مرواريد لالا كرد ، و از آب دهان زنبور عسل مصفّى ساخت ، و از فضولات گاو ( دريائى ) ، عنبر سارا كرد ، و آب زلال از سنگ خارا بيرون كرد ، و ياقوت سرخ تعبيه در صخرهء صمّا كرد ، عيش مردمان را مهنّا و اسباب بندگى را مهيّا كرد ، هرچه بايست عطا كرد و هرچه شايست پيدا كرد ، و آنچه كرد به سزاى خويش نه به سزاى ما كرد !\r\nپير طريقت گفت : خداوندا ، در ذات بىنظيرى ، در صفات بىمانندى و گناهكاران را آمرزگارى ، مفلسان را رازدارى ، زيبا صنع و شيرين گفتارى ، داناى رازها ، عالم اسرار و معيوبان را خريدارى ، درمانده را دستگير و بيچاره را دست يارى !\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n اى مونس ديده با ضميرم يارى * اندر دل من نشستهء بيدارى \r\n گر با دگرى قرار گيرد دل من * از جان خودش مباد برخوردارى \r\n\r\nسوره 33 آيه 1\r\n1 -   يا أَيُّهَا النَّبِيُّ اتَّقِ اللَّهَ .   آيه . اى پيغامبر مطهّر ، اى مقتداى بشر ، اى كسى كه :\r\n سر سروران بستهء دام تو * دل دلبران دفتر نام تو ! \r\n به يك‌دم دو صد جان آزاد را * كند بنده يك دانه از دام تو ! \r\n بسا عقل آسوده دل را ، كه كرد * سراسيمه يك قطره از جام تو ! \r\nفرمان از درگاه عزّت اين است كه اى پيغمبر : به پناه تقوى شو كه همه نيكوئيها در تقوى است عالم تقوى را بدايت نيست ، هركس قدم در راه دين گذاشت در هر مقامى كه رسد ، او را از تقوى گريزى نيست ! از ابتداى انسانيت كه پائين‌ترين درجه‌ها است تا انتهاى نبوّت كه بالاترين درجات است همه را به تقوى امر فرمود :\r\nتقوى سلطانى قاهر است هم در اين سراى و هم در آن سراى ! كوشش كنيد تا به حمايت او شويد و از رنج هر دو سراى رستگارى يابيد ، فرداى قيامت هيچ چيز شما را نجات ندهد جز تقوى ، كه متّقيان از آن رستگارى يابند و ستمكاران و كسانى كه بىسرمايهء تقوى از دنيا بيرون شدند در چنگ قهر او بمانند و زارى درگيرند !\r\nپير طريقت گفت : اى جوان‌مرد ، هرچه تو امروز به پناه او شوى همه با تو تا لب گور آيد و چون تو را در لحد نهند بازگردد ! جز تقوى كه درين سراى و در آن سراى همه جا با تو است .\r\nمصطفى فرمود : روز رستاخيز هر حسب و نسبى بريده مىشود جز حسب و نسب من ، در آن روز تقوى را گويند بيا كه روز بازار تو است ، هر كرا در دنيا از تو بهره‌اى بوده به‌اندازهء بهرهء او به منزلى فروآر ، آشنايان را در بهشت ، خادمان را در نشستن گاه صدق ، عاشقان را در حضرت مليك مقتدر ، كه ما در ازل متّقيان را چنين حكم كرديم .\r\nآشنايان تقوى كسانىاند كه به پناه طاعت شوند از گناه و حرام بپرهيزند و خادمان تقوى كسانىاند كه به پناه احتياط روند و از هرچه شبهت است بپرهيزند و عاشقان تقوى كسانىاند كه از حسنات و طاعات خويش آن چنان پرهيز كنند كه ديگران از سيّئات و معاصى ! يكى از خواصّ متّقيان گويد : تقوى آنست كه بنده از هرچه جز خداوند است بپرهيزد !\r\n\r\nسوره 33 آيه 3\r\n3 -  وَ تَوَكَّلْ عَلَى اللَّهِ وَ كَفى بِاللَّهِ وَكِيلًا .  آيه . توكّل شرط ايمان و عماد توحيد و محل اخلاص و دخيل محبّت است . توكّل از بنده آنگاه درست بود كه يقين داند به دست كس چيزى نيست و از حيلت سود نيست ! و عطا و منع جز به حكمت و مصلحت نيست و قسّام مهربان است و غافل نيست !\r\nبايزيد بسطامى با گروهى از مريدان بر توكّل نشسته بودند ، مدتى بگذشت ايشان را فتوحى نيامد ! و از كسى رفقى نيافتند ، بىطاقت شدند ! گفتند : اى شيخ ، اگر دستور باشد به طلب روزى رويم ، شيخ گفت : اگر دانيد كه روزى كجا است ؟ رويد و طلب كنيد ! گفتند : خدا را خوانيم و دعا كنيم تا اين فاقت ( فقر ) از ما بردارد ! شيخ گفت : اگر دانيد كه او شما را فراموش كرده برخوانيد و دعا كنيد ! گفتند : اى شيخ ، به توكّل مىنشينم و خاموش مىباشم ! شيخ گفت : آيا خدا را آزمايش مىكنيد ! گفتند : پس حيلت و تدبير چيست ؟ گفت : حيلت آنست كه ترك\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nحيلت كنيد و اختيار و مراد خود را در باقى كنيد تا آنچه قضا است خود مىرود و مىرسد « 1 » .\r\nيكى از پيران طريقت گويد : اى جوان‌مرد ، حقيقت توكّل آنست كه مرد از راه اختيار برخيزد ، و ديدهء تصرّف را ميل در كشد ، و خيمهء رضا و تسليم بر سر كوى قضا و قدر زند و ديدهء مطابقت بر مجارى احكام نهد ، تا از پردهء عزّت چه آشكار شود و چه پيش آيد ؟ و چون مرد بدين مقام رسد ، كليد گنج مملكت در كنار وى نهند و دل توانگر گردد ، و فردا كه روز بازار و هنگام بار باشد ، از جوان‌مردان كه بر مقام توكّل بر استقامت بودند نيز سؤال كنند « 2 » ليكن نه سؤال تعنيف و عتاب بلكه سؤال تشريف و خطاب !\r\n\r\nسوره 33 آيه 8\r\n8 -  لِيَسْئَلَ الصَّادِقِينَ عَنْ صِدْقِهِمْ .  آيه . از مصطفى پرسيدند ، كمال در چيست ؟ فرمود : در گفتار به حق و كردار به صدق . صدق را دو وجه است : يكى ظاهر و ديگرى باطن ، صدق ظاهر در سه چيز است : در دين صلابت و استقامت ، در خدمت سنّت و اطاعت ، و در معاملت نصفت و حسبت . و صدق باطن نيز در سه چيز است : آنچه گوئى كنى ، و آنچه نمائى دارى ، و آنجا كه آوازدهى باشى !\r\nپير طريقت گويد : هر رونده كه راه رود به هر منزل كه رسد بر وى فرض است كه صدق از خود طلب كند ، و حقيقت آن از خويشتن بازجويد ، و به ظاهر آن قناعت نكند ، تا آن مقام او را درست شود ! آن‌چنان‌كه زاهد در زهد ، محبّ در محبّت ، مشتاق در شوق ، و متوكّل در توكّل ، و خائف در خوف ، و راجى در رجا ، و راضى در رضا ، بايد صادق باشد و صدق باطن داشته باشد !\r\nلطيفه : هيچ مؤمنى از اين احوال و مراتب صدق خالى نباشد ، اگرچه اندكى بود ، ليكن ضعيف بود ، و چون قوّتى در وى پديد آيد به تأييد الهى در پيوندد و از توفيق ربّانى او را در آن مقام صادق باشد .\r\n\r\nتفسير لفظى [ آيات 9 الى 22 
  ]\r\n9 -  يا أَيُّهَا الَّذِينَ آمَنُوا اذْكُرُوا نِعْمَةَ اللَّهِ عَلَيْكُمْ إِذْ جاءَتْكُمْ جُنُودٌ فَأَرْسَلْنا عَلَيْهِمْ رِيحاً وَ جُنُوداً لَمْ تَرَوْها وَ كانَ اللَّهُ بِما تَعْمَلُونَ بَصِيراً .  اى كسانى كه ايمان آوردند ، نعمتهاى خدا را به ياد داريد آنگاه كه سپاه‌ها به شما آمد و ما فروگشاديم بر ايشان بادى و سپاهى كه شما نمىديديد و خداوند به آنچه مىكردند و مىكرديد بينا است .\r\n10 -  إِذْ جاؤُكُمْ مِنْ فَوْقِكُمْ وَ مِنْ أَسْفَلَ مِنْكُمْ وَ إِذْ زاغَتِ الْأَبْصارُ وَ بَلَغَتِ الْقُلُوبُ الْحَناجِرَ وَ تَظُنُّونَ بِاللَّهِ الظُّنُونَا .  آنگاه كه بشما آمدند از بالاى شما و از پائين جاى شما ، آنگاه كه چشمها در خانه‌هاى چشم از ترس بگشت ! و دلها به گلوها رسيد ! و به خدا گمانهايى برديد آنچه مىبرديد !\r\n11 -  هُنالِكَ ابْتُلِيَ الْمُؤْمِنُونَ وَ زُلْزِلُوا زِلْزالًا شَدِيداً .  آنجا بود كه مؤمنان را مىآزمودند و ايشان را بجنبانيدند جنبانيدن سختى !\r\n\r\n\r\n","description":"","footnote":"\r\n( 1 ) ظاهرا منظور شيخ بسطام آنست كه ترك حيلت خود بهترين حيلت است ليكن شما بجاى حيلت ، اختيار و مراد خود را در غير حيلت كنيد يعنى شما با توكل و كوشش در كار و سعى و عمل آريد كه آنچه قضا است خود جارى مىشود .\r\n( 2 ) اشاره به آيهء :  فَوَ رَبِّكَ لَنَسْئَلَنَّهُمْ أَجْمَعِينَ . \r\n","page_name":" 248 ","page_number":248},
  {"content":"\r\n\r\n12 -  وَ إِذْ يَقُولُ الْمُنافِقُونَ وَ الَّذِينَ فِي قُلُوبِهِمْ مَرَضٌ ما وَعَدَنَا اللَّهُ وَ رَسُولُهُ إِلَّا غُرُوراً .  آنگاه كه منافقان ( دورويان ) و كسانى كه در دلهاشان بيمارى بود مىگفتند : خدا و رسول او به ما جز وعدهء مكر و فريب چيزى ندادند !\r\n13 -  وَ إِذْ قالَتْ طائِفَةٌ مِنْهُمْ يا أَهْلَ يَثْرِبَ لا مُقامَ لَكُمْ فَارْجِعُوا وَ يَسْتَأْذِنُ فَرِيقٌ مِنْهُمُ النَّبِيَّ يَقُولُونَ إِنَّ بُيُوتَنا عَوْرَةٌ وَ ما هِيَ بِعَوْرَةٍ إِنْ يُرِيدُونَ إِلَّا فِراراً .  هنگامى كه گروهى از آنان گفتند اى اهل يثرب « 1 » اينجا نه جاى شما است بازگرديد ، و گروهى از آنها ( منافقان ) از حضرت دستورى مىخواستند ( اذن ) و مىگفتند خانه‌هاى ما خالى است ( و ما از دزد مىترسيم ) درحالىكه خانه‌هاى آنها خالى و نااستوار نيست و ايشان جز گريختن نمىخواستند !\r\n14 -  وَ لَوْ دُخِلَتْ عَلَيْهِمْ مِنْ أَقْطارِها ثُمَّ سُئِلُوا الْفِتْنَةَ لَآتَوْها وَ ما تَلَبَّثُوا بِها إِلَّا يَسِيراً .  اگر گرداگرد خانه‌هاى آنها ايشان را فروگيرند ، آنگاه از ايشان بخواهند كه از اسلام بازگردند ، خواهند پذيرفت و درنگ نخواهند كرد مگر اندكى ! ( كه يا مرتدّ شوند يا بگريزند ) .\r\n15 -  وَ لَقَدْ كانُوا عاهَدُوا اللَّهَ مِنْ قَبْلُ لا يُوَلُّونَ الْأَدْبارَ وَ كانَ عَهْدُ اللَّهِ مَسْؤُلًا . \r\nدرحالىكه ايشان با خداى خويش از پيش پيمان كرده بودند كه از پيمان برنگردند ! و پيمان خداى كوشيدنى است .\r\n16 -  قُلْ لَنْ يَنْفَعَكُمُ الْفِرارُ إِنْ فَرَرْتُمْ مِنَ الْمَوْتِ أَوِ الْقَتْلِ وَ إِذاً لا تُمَتَّعُونَ إِلَّا قَلِيلًا  بگو به آنها ( اى پيغمبر ) هرگز فرار به سود شما نخواهد بود ، اگر از مرگ يا از كشتن گريزيد زنده نخواهيد ماند و نخواهند گذارد شما را مگر اندكى !\r\n17 -  قُلْ مَنْ ذَا الَّذِي يَعْصِمُكُمْ مِنَ اللَّهِ إِنْ أَرادَ بِكُمْ سُوءاً أَوْ أَرادَ بِكُمْ رَحْمَةً وَ لا يَجِدُونَ لَهُمْ مِنْ دُونِ اللَّهِ وَلِيًّا وَ لا نَصِيراً .  بگو ( به دورويان ) كى شما را نگاه مىدارد اگر خداوند به شما بدى خواهد ؟\r\nيا به شما بخشايش خواهد ؟ ( كى شما را بازدارد ) درحالىكه جز خداوند يارى و كارسازى نيست .\r\n18 -  قَدْ يَعْلَمُ اللَّهُ الْمُعَوِّقِينَ مِنْكُمْ وَ الْقائِلِينَ لِإِخْوانِهِمْ هَلُمَّ إِلَيْنا وَ لا يَأْتُونَ الْبَأْسَ إِلَّا قَلِيلًا .  خداوند ، كار دربندان شما را مىشناسد و همچنين آنان كه به برادران خويش مىگويند كه ( فرار كنيد ) و بسوى ما آئيد ( و محمّد را تنها گذاريد ) و جز اندكى به جنگ نيايند !\r\n19 -  أَشِحَّةً عَلَيْكُمْ فَإِذا جاءَ الْخَوْفُ رَأَيْتَهُمْ يَنْظُرُونَ إِلَيْكَ تَدُورُ أَعْيُنُهُمْ كَالَّذِي يُغْشى عَلَيْهِ مِنَ الْمَوْتِ فَإِذا ذَهَبَ الْخَوْفُ سَلَقُوكُمْ بِأَلْسِنَةٍ حِدادٍ أَشِحَّةً عَلَى الْخَيْرِ أُولئِكَ لَمْ يُؤْمِنُوا فَأَحْبَطَ اللَّهُ أَعْمالَهُمْ وَ كانَ ذلِكَ عَلَى اللَّهِ يَسِيراً .  خويشتن و توان خود را از شما دريغ مىدارند ، ( و به وقت غنيمت بشما زور مىآورند ) و چون جنگ پيش آيد چشمهاشان در حلقه مىگردد و تو را مىنگرند مانند كسى كه در بىهوشى جان مىكند ! و همين‌كه ترس از آنها دور و جنگ تمام شد زبانهاى تيز و تند در شما گذارند ، و سخت خشك و آزمند و بخيل به مال اين جهانى و به نيكوكارى ! و دلهاى آنان ايمان نياورده ! و خداوند كارهاى آنها را تباه كرده و اين كار بر خداى آسان است .\r\n\r\n\r\n","description":"","footnote":"\r\n( 1 ) شهر مدينه پيش از هجرت رسول بنام يثرب بود كه نامى است عبرى و يهوديان كه از مصر بدانجا هجرت كردند و بازرگانى مىكردند آنجا را شهرى بنا كردند و رسول اكرم آن را به مدينه بدل فرمود .\r\n","page_name":" 249 ","page_number":249},
  {"content":"\r\n\r\n20 -  يَحْسَبُونَ الْأَحْزابَ لَمْ يَذْهَبُوا وَ إِنْ يَأْتِ الْأَحْزابُ يَوَدُّوا لَوْ أَنَّهُمْ بادُونَ فِي الْأَعْرابِ يَسْئَلُونَ عَنْ أَنْبائِكُمْ وَ لَوْ كانُوا فِيكُمْ ما قاتَلُوا إِلَّا قَلِيلًا .  منافقان پندارند كه سپاه دشمنان به هزيمت نرفته‌اند و اگر سپاهيان دشمنان بازآيند ، آنان دوست دارند كه عرب بيابان‌گرد بودند ! و از آنان دور باشند و از خبرهاى شما مىپرسيدند ! و اگر با شما هم بودند ، جنگ نمىكردند مگر اندكى ! ( چون از دشمن و جنگ دور بودند )\r\n21 -  لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ وَ ذَكَرَ اللَّهَ كَثِيراً .  شما را در رسول خدا پى بردن و پيروى كردن است و آسا جستن ( به رسول ) براى كسى كه روز رستاخيز به خدا اميدوار است و خداى را بسيار ياد مىكند نيكو است .\r\n22 -  وَ لَمَّا رَأَ الْمُؤْمِنُونَ الْأَحْزابَ قالُوا هذا ما وَعَدَنَا اللَّهُ وَ رَسُولُهُ وَ صَدَقَ اللَّهُ وَ رَسُولُهُ وَ ما زادَهُمْ إِلَّا إِيماناً وَ تَسْلِيماً .  و چون مؤمنان سپاه دشمن را ديدند گفتند اين است آنچه خدا و رسولش بما وعده دادند و خدا و رسول راست گفتند ، و آنان را نيفزود جز ايمان و تسليم يعنى گرويدن و گردن نهادن و خويشتن سپردن !\r\n\r\nتفسير ادبى و عرفانى\r\n\r\nسوره 33 آيه 9\r\n9 -  يا أَيُّهَا الَّذِينَ آمَنُوا اذْكُرُوا نِعْمَةَ اللَّهِ عَلَيْكُمْ .  آيه . مىفرمايد : اى كسانى كه ايمان آورديد و رسالت پيغمبر را پذيرفتيد و سر بر خط فرمان نهاديد ، نعمتى كه بر شما ريختم حق آن را شناسيد و شكر آن را بگزاريد ، هم به زبان ، هم به تن ، هم به دل ، شكر به زبان آنست كه خداى را پيوسته ياد كنيد و حمد خداى گوئيد .\r\nشبلى را پرسيدند شكر چيست ؟ گفت شكر آنست كه در رسيدن به نعمت ، منعم را بينى نه نعمت ، و شادى و خوشحالى كه نمائى بر ديدار منعم باشد نه بر ديدار نعمت .\r\nبنده بايد از نعمت دنيا به قدر كفايت قناعت كند و آن را سبب فراغت دين داند ، تا به عبادت و تحصيل علم پردازد و خواهان قرب حق‌تعالى باشد و اين كمال شكر نعمت بود ! و نشان دوستى با حق اين است كه چون نعمتى به دو رسد كه او را از حق مشغول خواهد داشت ، اندوهگين شود .\r\nلطيفه : درويشى از روزگار نامساعد پيش پير طريقت بناليد ، پير گفت : اى ظريف درويش ، ميل دارى تو را چشم نبود ولى ده هزار درم در دست باشد ؟ گفت نه ، پير گفت : اى مسكين ، ميل دارى عقل خود را از دست دهى و در عوض دو هزار درم در دست باشد ؟ گفت نه ، پير گفت : اى بيچاره به اين دو كلمه ( نه ) كه گفتى تو را بيست هزار درم در دست است ! !\r\nوقتى مصطفى با يكى از ياران بر در خانهء منافقى بگذشت ، آواز نشاط و الحان شعر و طرب شنيدند ، و خوانى آراسته ديدند كه چند گونه طعام لذيذ بر آن نهاده ، آن مرد رسول را گفت : اى مهتر بنىآدم ، در اين چه حكمت است كه ياران موافق تو در آتش گرسنگى مىسوزند و اين منافقان اين‌چنين زندگانى دارند ؟ حضرت فرمود : اى مرد ، هنوز ذوق دنيا در سينهء تو قبولى دارد ، يا زينت‌هاى آن در ديدهء تو غرورى مىنمايد ! حكمت درين كار آنست كه تا آنان از نعيم بهشت بىبهره شوند !\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nخود را به بلاها مبتلى كند ، چون در فردوسهاى برين بسى درجه و منزل است كه بنده به جهد و كوشش ( يا به عبادت و طاعت ) بدان نرسد ، خداوند آن بنده‌ها را به آن بلاها كه بر سر او گمارد به آن درجه رساند !\r\nلطيفه : نوشته‌اند روزى رسول خدا به آسمان مىنگريست و مىخنديد و گفت شگفت دارم از حكم خداوند دربارهء بندهء مؤمن ، كه اگر به نعمت حكم كند رضا دهد و خير او در آن باشد و در آن سپاس گزارد ! و اگر به بلا حكم كند ، رضا دهد و خير او در آن باشد !\r\n\r\nسوره 33 آيه 21\r\n21 -  لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ .  آيه . هركس در دنيا انتظار خير و عافيت از خدا دارد و گرفتار بلا و معصيت و سختى زندگى مىشود به پيغمبر خدا تأسّى جويد و به آنچه به او مىرسد شكيبا باشد ، نه مانند منافقان دنبال علت و سبب بلا رود و شكايت آغاز كند !\r\nاقسام بندگان خدا : گفته‌اند : حق‌تعالى ذريهء آدم را هزار قسم گردانيد و ايشان را بساط محبّت خويش نشان داد ، و از آنها آرزوى محبّت برخاست ! آنگاه خداوند دنيا را بياراست و بر ايشان عرضه داشت بيشتر آنها چون زخرف و زيور و گلهاى دلرباى دنيا را ديدند ، مست شده و شيفتهء دنيا گشتند ! و با دنيا بماندند ! مگر يك گروه كه همچنان بر بساط محبّت ايستاده بودند و سر به گريبان دعوى برآورده ! پس از آن اين گروه را هزار قسم گردانيد و عقبى بر ايشان نماياند ، ايشان چون آن ناز و نعيم هميشگى را ديدند ، شيفتهء حور و قصور شدند و با آن بماندند مگر يك گروه كه همچنان بر بساط محبّت ايستاده بودند ! و خواهان گنجهاى معرفت و خداشناسى بودند ! آنگاه از جناب جبروت و درگاه ملكوت خطاب آمد كه شما چه مىخواهيد و چه مىجوئيد ؟ ايشان گفتند : خدايا تو بهتر مىدانى چون تو داناى راز همه هستى و عالم به سرّها و خفيّه‌هاى بندگانى و تو زبان بىزبانانى و خود دانى كه خواستهء ما چيست ؟\r\n ما راز جهانيان شمارى دگر است * در سر بجز از باده خمارى دگر است \r\nخداوند ، آن گروه را به سر كوى بلا آورد و بلاها و مصيبتها را به ايشان نمود ، اين يك گروه هزار قسم شدند ! همه روى از بلا بگردانيدند مگر يك گروه اندك كه روى گردان نشدند و عاشق و آر سر به كوى بلا در نهادند ! و از بلا نينديشيدند و گفتند ما را همان دولت بس كه محمل اندوه تو گشتيم و غم بلاى تو خورديم ! و يك يك به زبان حال مىگفتند :\r\n من كه باشم كه به تن رخت وفاى تو كنم * ديده حمال كنم بار جفاى تو كشم ! \r\n گر تو بر من به تن و جان و دلى حكم كنى * هر سه را رقص‌كنان پيش هواى تو كشم ! \r\nپس قدر درد او كسى داند كه او را شناسد ، كسى كه او را نشناسد قدر درد او چه داند ؟\r\nپير طريقت گفت : الهى ، ناليدن من در درد ، از بيم زوال آن است ، او كه از زخم دوست بنالد در مهر دوست نامرد است ! اى جوان اگر زهرهء اين كار دارى قصد راه كن و شربت بلا نوش كن و دوست بر آن گواه دار ! اگرنه ، عاقبت به نازدار و سخن كوتاه كن ! چون هيچ‌كس به بددلى جانبازى نكرد ، و به پشتى آب و گل سرافرازى نداشت ! با بيم جان ، غوّاص نتوان ! و به پشتى آب و گل سرافرازى نتوان ! يا جان كم گير ، يا خويشتن متاوان\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n( خود را گرو مگذار ) و بار درد بر خود نگذار ! « 1 » .\r\n\r\nتفسير لفظى [ آيات 23 الى 39 
  ]\r\n23 -  مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ .  از مؤمنان كسانى هستند كه در آنچه با خدا پيمان بستند راست آمدند  فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا .  از جمله آنان كسانيند كه بر وفاى خود از دنيا رفتند و از ايشان كسى هست كه هنوز چشم مىدارد ! و آنان پيمان را به بىوفائى بدل نكردند « 2 » .\r\n24 -  لِيَجْزِيَ اللَّهُ الصَّادِقِينَ بِصِدْقِهِمْ وَ يُعَذِّبَ الْمُنافِقِينَ إِنْ شاءَ أَوْ يَتُوبَ عَلَيْهِمْ إِنَّ اللَّهَ كانَ غَفُوراً رَحِيماً .  آن همه از آن سبب است كه راستان را به راستيشان پاداش دهد و منافقان را كيفر دهد اگر بخواهد ، يا ايشان را توبت دهد ، كه خداوند آمرزنده و بخشنده است .\r\n25 -  وَ رَدَّ اللَّهُ الَّذِينَ كَفَرُوا بِغَيْظِهِمْ لَمْ يَنالُوا خَيْراً وَ كَفَى اللَّهُ الْمُؤْمِنِينَ الْقِتالَ وَ كانَ اللَّهُ قَوِيًّا عَزِيزاً .  خداوند كافران را با خشم و حسرتشان بازپس گرداند كه به غنيمتى و كامى نرسيدند و مؤمنان را در جنگ ( به‌وسيله باد يا فرشتگان ) به سر برد ، كه خداوند توانا ( تاونده ) و بىهمتا است .\r\n26 -  وَ أَنْزَلَ الَّذِينَ ظاهَرُوهُمْ مِنْ أَهْلِ الْكِتابِ مِنْ صَياصِيهِمْ وَ قَذَفَ فِي قُلُوبِهِمُ الرُّعْبَ فَرِيقاً تَقْتُلُونَ وَ تَأْسِرُونَ فَرِيقاً .  كسانى از تورات‌خوانان كه با دشمنان هم پشت گشتند ، خداوند آنها را از باروهاشان بيرون آورد و در دلهاشان بيم و وحشت افكند ! ( كه در نتيجه ) گروهى را مىكشيد و گروهى را اسير مىكنيد .\r\n27 -  وَ أَوْرَثَكُمْ أَرْضَهُمْ وَ دِيارَهُمْ وَ أَمْوالَهُمْ وَ أَرْضاً لَمْ تَطَؤُها وَ كانَ اللَّهُ عَلى كُلِّ شَيْءٍ قَدِيراً .  و خداوند به شما زمين‌هاشان و خانه‌هاشان و دارائيشان و زمينى كه هرگز در آن نرفته‌ايد ميراث داد ، كه\r\n\r\n\r\n","description":"","footnote":"\r\n( 1 ) براى شناسائى مرتبهء عرفان و خداشناسى سعدى ( بر خلاف تصور بعضى كه او را عارف نمىدانند ) . اين چند شعر از طيبات سعدى بمناسبت آن آيه ، نقل مىشود تا معلوم شود كه شيخ شيراز از گروه جانبازان بوده !\r\n پروانه نمىشكيبد از نور * وز قصد كند بسوزدش نور ! \r\n هركس به تعلقى گرفتار * صاحب‌نظران به عشق منظور \r\n آن روز كه روز حشر باشد * ديوان حساب و عرض منشور \r\n ما زنده به ياد دوست باشيم * ديگر حيوان به نفخهء صور ! \r\n ما مست شراب ناب عشقيم * نه تشنهء سلسبيل و كافور \r\n بيم است شراره آه مشتاق * كآتش بزند حجاب مستور \r\n من دانم و دردمند مشتاق * آهنگ شب دراز ديجور \r\n نزديك نمىشوى به صورت * وز ديدهء دل نمىشوى دور \r\n از پيش تو راه رفتنم نيست * گردن به كمند به كه مهجور \r\n سعدى چو مرادت انگبين است * واجب بود احتمال زنبور \r\n( 2 ) شأن نزول اين آيت شهيدان جنگ احد هستند كه فداكارى كرده و در راه خدا بوعده وفا كردند و مقتول يا مجروح يا ناقص عضو شدند !\r\n","page_name":" 252 ","page_number":252},
  {"content":"\r\n\r\nخداوند بر هر چيزى توانا است .\r\n28 -  يا أَيُّهَا النَّبِيُّ قُلْ لِأَزْواجِكَ إِنْ كُنْتُنَّ تُرِدْنَ الْحَياةَ الدُّنْيا وَ زِينَتَها فَتَعالَيْنَ أُمَتِّعْكُنَّ وَ أُسَرِّحْكُنَّ سَراحاً جَمِيلًا .  اى پيغمبر ، به زنهايت بگو اگر خواهان زيور و آرايش اين جهانيد ، پس بيائيد تا شما را چيزى بدهم و شما را با روش نيكوئى رها كنم !\r\n29 -  وَ إِنْ كُنْتُنَّ تُرِدْنَ اللَّهَ وَ رَسُولَهُ وَ الدَّارَ الْآخِرَةَ فَإِنَّ اللَّهَ أَعَدَّ لِلْمُحْسِناتِ مِنْكُنَّ أَجْراً عَظِيماً .  و اگر خواهان خدا و فرستادهء او و خواستار جهان آخرت هستيد ، پس ( بدانيد ) خداوند براى زنان نيكوكار از شما مزد بزرگى آماده كرده است .\r\n30 -  يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ وَ كانَ ذلِكَ عَلَى اللَّهِ يَسِيراً .  اى زنهاى پيغمبر ، هركدام از شما كارى زشت و ناپسند كند ، كيفر او دو برابر در آن جهان است و اين كار بر خداوند آسان است .\r\nجزو بيست و دوم :\r\n31 -  وَ مَنْ يَقْنُتْ مِنْكُنَّ لِلَّهِ وَ رَسُولِهِ وَ تَعْمَلْ صالِحاً نُؤْتِها أَجْرَها مَرَّتَيْنِ وَ أَعْتَدْنا لَها رِزْقاً كَرِيماً .  هريك از شما ( زنان پيغمبر ) كه به فرمان خدا و رسول باشد و كار نيكو كند ، ما مزد او را دو بار دهيم و براى وى روزى آزادهء آسان آماده سازيم .\r\n32 -  يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ وَ قُلْنَ قَوْلًا مَعْرُوفاً .  اى زنان پيغمبر ، شما مانند هيچ‌كدام از زنان ديگر نيستيد ، اگر چنان است كه از خشم خداوند پرهيز داريد ، پس ( با مرد بيگانه ) سخن به ناز مگوئيد ، تا كسى كه در دل او بيمارى ( دوستى زنان ) است در شما طمع كند ، و سخن پسنديده و به آزرم گوئيد .\r\n33 -  وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى وَ أَقِمْنَ الصَّلاةَ وَ آتِينَ الزَّكاةَ وَ أَطِعْنَ اللَّهَ وَ رَسُولَهُ  ( شما اى زنهاى پيغمبر ) در خانه‌هاتان آرام گيريد ، و زينت و محاسن خود اظهار نكنيد ، چنان كه اهل جاهليّت پيشين كردند و نماز به‌پاى داريد و زكات مال را بدهيد و خدا و رسولش را اطاعت كنيد .  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً .  همانا خداوند مىخواهد كه همه لكّه‌ها ( تاشها ) و ناخوشيها و ناپسنديها از شما خاندان پيغمبر ببرد و شما را پاك گرداند پاك گردانيدنى ( بجا و بمورد ) .\r\n34 -  وَ اذْكُرْنَ ما يُتْلى فِي بُيُوتِكُنَّ مِنْ آياتِ اللَّهِ وَ الْحِكْمَةِ إِنَّ اللَّهَ كانَ لَطِيفاً خَبِيراً . \r\nو به ياد بياوريد آنچه در خانه‌هاتان از آيت‌هاى خداوند و حكمت مىخوانيد ، كه خداوند باريك‌دان و دوربين در مغز و كارآگاه و از همه چيز هميشه باخبر است .\r\n35 -  إِنَّ الْمُسْلِمِينَ وَ الْمُسْلِماتِ وَ الْمُؤْمِنِينَ وَ الْمُؤْمِناتِ وَ الْقانِتِينَ وَ الْقانِتاتِ وَ الصَّادِقِينَ وَ الصَّادِقاتِ وَ الصَّابِرِينَ وَ الصَّابِراتِ وَ الْخاشِعِينَ وَ الْخاشِعاتِ وَ الْمُتَصَدِّقِينَ وَ الْمُتَصَدِّقاتِ وَ الصَّائِمِينَ وَ الصَّائِماتِ وَ الْحافِظِينَ فُرُوجَهُمْ وَ الْحافِظاتِ وَ الذَّاكِرِينَ اللَّهَ كَثِيراً وَ الذَّاكِراتِ أَعَدَّ اللَّهُ لَهُمْ مَغْفِرَةً وَ أَجْراً عَظِيماً .  خداوند براى مردان و زنان مسلمان و با ايمان\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nو فرمان‌بردار و راست‌گويان و شكيبايان و فروتنان و صدقه دهان و روزه‌داران و ناموس خود را نگهبانان ( گوشوانان ) و خدا را زياد يادكنندگان ، آمرزش و مزد بزرگ آماده ساخته است .\r\n36 -  وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ وَ مَنْ يَعْصِ اللَّهَ وَ رَسُولَهُ فَقَدْ ضَلَّ ضَلالًا مُبِيناً .  هيچ مرد و زن با ايمان را نمىرسد كه چون خدا و فرستاده‌اش فرمانى دهد ، آنها در پذيرفتن آن اختيار داشته باشند ( يعنى بتوانند نپذيرند ) و هركس خدا و رسولش را نافرمانى كند با گمراهى آشكار گمراه شده !\r\n37 -  وَ إِذْ تَقُولُ لِلَّذِي أَنْعَمَ اللَّهُ عَلَيْهِ وَ أَنْعَمْتَ عَلَيْهِ أَمْسِكْ عَلَيْكَ زَوْجَكَ وَ اتَّقِ اللَّهَ وَ تُخْفِي فِي نَفْسِكَ مَا اللَّهُ مُبْدِيهِ وَ تَخْشَى النَّاسَ وَ اللَّهُ أَحَقُّ أَنْ تَخْشاهُ .  ياد كن ( اى محمّد ) آن‌گاه كه به آن مردى كه خداوند به او نعمت اسلام داد و تو هم ( به آزاد كردن ) به او نعمت دادى ، مىگفتى همسر خود را نگاه‌دار ! و از خشم خداى بپرهيز ! و در دل چيزى را نهان مىداشتى كه خداوند آشكاركنندهء آن است و تو از ( بدگوئى ) مردم مىترسيدى ! درحالىكه خداوند سزاوارتر است كه از او بترسى !  فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِينَ حَرَجٌ فِي أَزْواجِ أَدْعِيائِهِمْ إِذا قَضَوْا مِنْهُنَّ وَطَراً وَ كانَ أَمْرُ اللَّهِ مَفْعُولًا .  پس چون زيد ( ناپسرى پيغمبر ) از زن خود كام خويش برآورد ( و او را طلاق داد ) ما او را به زنى به تو داديم تا بر مؤمنان در به زنى گرفتن زنان پسر خواندهء خود تنگى نباشد ، كه آنها را به زنى گيرند و كام دل به حلال از او برگيرند ، و فرمان خدا هميشه كاركردنى و در پى آن رفتنى است .\r\n38 -  ما كانَ عَلَى النَّبِيِّ مِنْ حَرَجٍ فِيما فَرَضَ اللَّهُ لَهُ سُنَّةَ اللَّهِ فِي الَّذِينَ خَلَوْا مِنْ قَبْلُ وَ كانَ أَمْرُ اللَّهِ قَدَراً مَقْدُوراً .  بر پيغمبر تنگى و حرجى در آنچه خداوند جائز گردانيده نيست ( از زناشوئى بيش از چهار زن ) كه سنّت خدا در پيغمبران پيش بوده ! و همه كارهاى خدا به اندازه و باز انداخته ، چنان كه بايد و شايد به تقدير است .\r\n39 -  الَّذِينَ يُبَلِّغُونَ رِسالاتِ اللَّهِ وَ يَخْشَوْنَهُ وَ لا يَخْشَوْنَ أَحَداً إِلَّا اللَّهَ وَ كَفى بِاللَّهِ حَسِيباً  آنها كسانى هستند كه پيغام خدا را مىرسانند و از او مىترسند و از جز خداى يگانه نمىترسند و خداوند براى كارسازى و نگاهبانى همه كافى است .\r\n\r\nتفسير ادبى و عرفانى\r\n\r\nسوره 33 آيه 23\r\n23 -  مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ .  آيه . اين آيت مدح صحابهء پيغمبر است كه خواب و آرام بر خود حرام كردند تا در ميدان دين خرام گردند ، روز و شب همىتاختند تا سراپردهء كفر برانداختند ، تخم عبادت كاشتند تا ميوه سعادت برداشتند ، علم شعارشان و زهد دثارشان و رحمت نثارشان . مردانى كه وفاى عهد صفت ايشان ، و صدق در قول و عمل سيرت ايشان ، كه در راه خدا از بهر اعزاز دين و اعلاء كلمهء حق ، تن سبيل كردن و جان در خطر نهادن پيشهء ايشان است .\r\n . . . فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ .  آيه . صد هزار جان مقدس فداى آن ضربت قهر باد كه در ميدان وفا بر صفات آن مردان در كارزار روز احد فروآمد ، و فردا كه ايشان را حشر كنند ، قطره‌هاى\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nخون از صفاتشان در عرصهء قيامت بر بساط عزّت همىچكد ! و غرض از آن جلوه‌گرى آنست تا مردم بدانند كه كشتگان راه خدا كدامند !\r\nدر خبر صحيح است كه از رفتگان هيچ‌كس را بدين عالم فانى رغبتى نباشد مگر شهيدان راه حق ! كه خواهند كه ايشان را بدين جهان باز فرستند تا در وفا و رضاى حق بار ديگر جان را فدا كنند . عجب نيست اگر آن جوان‌مردان جان در راه حق مىدادند ! آرى ، آنان جان مىباختند تا هرجا كه نقطهء صدق پيدا گردد ، حقيقت عشق مرگ از جانش برخيزد ، زيرا كه وعدهء ملاقات در دروازهء مرگ است .\r\nلطيفه : آورده‌اند كه چون عزرائيل خواست موسى كليم خدا را قبض روح گفت اى عزرائيل نخست اين پيغام مرا به حق برسان و بگو هيچ دوست ديدى كه از دوست خود جان بستاند ؟ عزرائيل پيغام بگزارد ، پاسخ آمد كه اى موسى هيچ دوستى ديدى كه ديدار دوست خود نخواهد ؟\r\n\r\nسوره 33 آيه 24\r\n24 -  لِيَجْزِيَ اللَّهُ الصَّادِقِينَ بِصِدْقِهِمْ .  آيه . مىگويد صادقان را پاداش كردار هم در دنيا و هم در آخرت دهد ، در دنيا ايشان را وقت خوش دهد در فراگرفتن دانش ( تحصيل علم ) و تعظيم امر و پيروى از شرع و در عقبى ايشان را زندگانى خوش دهد ميان ديدار و سماع شراب و عيشى بىعتاب و نعمتى بىحساب و ديدارى بىحجاب !\r\nبايزيد بسطامى را گفتند كار تو با شيطان چگونه است ؟ گفت : همسايگان ما به حشمت ما از وسوسه‌هاى او برآسوده‌اند ، سى سال گذشت كه شيطان ياراى آن نداشت كه در كوى ما قدم نهد !\r\nابراهيم خواص گويد وقتى در باديه ره گم كردم ، كسى را ديدم كه مرا به سر راه آورد ، گفتم تو كيستى ؟\r\nگفت : مرا نمىدانى ! منم آن سر بىدولتان كه مرا ابليس گويند ، گفتم : چون است كار تو ! كه مردم را از راه به در برى نه به راه آرى ؟ گفت من بيراهان را از راه به در برم امّا آنان كه بر سر راه حق باشند ، به ايشان تقرّب جويم و خاك پاى ايشان تبرّك نمايم !\r\nلطيفه : اى جوان‌مرد . آثار نظر صادقان به هر خارستان خذلان كه رسد گل عبهر « 1 » دين برآيد ! و بركات انفاس ايشان به هر شورستان ادبار كه تابد بوى عنبر عشق دهد ، اگر به مفلس نگرد توانگر گردد و اگر به زنّار نگرد مقبول درگاه عزّت شود چنان كه ابراهيم ادهم چنين بود !\r\nابراهيم ادهم گفت : وقتى هواى رفتن به روم در دل من سر زد ، بدانجا رفتم وارد سرائى شدم گروهى را ديدم همه زنّار بسته گرد آمده‌اند چون زنارها بديدم غيرت دين در من كار كرد پيراهن دريدم و نعره كشيدم پرسيدند تو را چه مىشود ؟ گفتم : من اين زنارها را نمىتوانم ببينم ! پرسيدند تو مسلمانى گفتم : آرى ، گفتند : به ما رسيده كه سنگ و خاك به پيغمبرى محمد شهادت دادند ! اگر با تو صدق هست از خدا بخواه كه زنّارهاى ما به نبوّت محمد گواهى دهد !\r\nابراهيم به سجده افتاد و گفت : خداوندا بر من ببخشاى و حبيب خود را يارى و دين اسلام را قوى كن ، هنوز مناجات تمام نشده كه هر زنّارى به زبان فصيح گفت : خدا يكى است و محمّد فرستادهء اوست ! آنگاه همه زنّارها را بگسلانيدند و نعره‌هاى شوق زدند و گفتند : خدا يكى است و محمّد رسول اوست !\r\n\r\n\r\n","description":"","footnote":"\r\n( 1 ) عبهر به گل نرگس و ياسمن ترجمه كرده‌اند ، و عنبر مادهء خوش‌بوئى است كه از پوست ماهى مخصوص به همين نام بدست مىآيد\r\n","page_name":" 255 ","page_number":255},
  {"content":"\r\n\r\n\r\nسوره 33 آيه 33\r\n33 -  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً .  آيه . خداوند بر پيغمبر منّت مىنهد و مىگويد : كه خواست ما و حكم ما آنست كه اهل بيت تو از آلايش خلقيّت و اوساخ بشريّت پاك باشند - تا : از خانه به كدخداى ماند همه چيز ! و مراد از رجس در اينجا كارهاى زشت و خوىهاى ناپسند است و خداوند اهل بيت رسول را بجاى بخل ، سخاوت و بجاى حرص ، قناعت و بجاى قطع رحم ، وصلت و شفقت عنايت فرمود .\r\nآل عبا - يا - اهل بيت رسول : عايشه نقل مىكند كه روزى رسول خدا عبائى پشمين سياه رنگ و ندوخته ، بر تن خود پيچيد و نشست آنگاه فاطمه وارد شد او را داخل عبا كرد پس از آن على و حسن و حسين ( ع ) وارد شدند ، حضرت همه را زير عبا جاى داد و اين آيه را خواند كه خداوند مىخواهد شما اهل بيت مرا از رجس پاك و به زيور پاكى و حسن خلق آراسته كند .\r\nنيز از ام سلمه ( زن ديگر پيغمبر ) روايت است كه گفت اين آيت در خانه من بر پيغمبر نازل شد ، من از او پرسيدم اهل بيت تو كيانند ؟ پيغمبر فاطمه و على و حسن و حسين را حاضر كرد و فرمود اين‌ها اهل بيت من هستند ، پرسيدم آيا من از اهل بيت تو نيستم ؟ فرمود چرا اگر خدا بخواهد ! !\r\nپير طريقت گفت : نظر دو قسم است ، نظر انسانى و نظر رحمانى ، نظر انسانى آنست كه تو به خود نگرى و نظر رحمانى آنست كه حق به تو نگرد ! و تا نظر انسانى از نهاد تو رخت بر ندارد نظر رحمانى به دلت وارد نشود ! اى بيچاره مسكين ، چه نگرى تو به اين طاعت آلودهء خويش ! و آن را به درگاه بىنيازى چه وزنى دهى ؟ خبر ندارى كه اگر اعمال همه صدّيقان زمين و طاعت همه قدسيان آسمان جمع كنى در ميزان جلال ذو الجلال به پر پشه‌اى نسنجد ، لكن خداوند با بىنيازى خود بنده را به بندگى مىپسندد و راه به او مىنمايد و به بندگان خود لطف دارد و مىگويد :\r\nلطف از ما بين ، و رحمت از ما دان ، و نعمت از ما خواه !\r\n\r\nسوره 33 آيه 35\r\n35 -  إِنَّ الْمُسْلِمِينَ وَ الْمُسْلِماتِ .  آيه . خداوند در اين آيت ، بندگان خود را در پيمودن راه دين روشن مىنمايد ، آنگاه آنان را به لطف خود در آن روش مىستايد و به رحمت خود مزد عظيم و ثواب كريم مىدهد ، خداوند خود راه نمايد و خود بر روش مىدارد و آنگاه بنده را در آن مىستايد ، اين است كرم و لطافت اين است رحمت و رأفت .\r\nمسلمانانند كه احكام شريعت را گردن نهاده و خود را در راه حقيقت بيفكنده . و مؤمنانند كه اقرار به زبان و گواهى به جنان و عمل به اركان دارند ، و طاعت‌گزاران و فرمان‌بردارانند كه به روز در كار دين و به شب در خمار شربت يقين ، و راستان در گفتار و كردارند كه هم در عقد ، هم در عهدند ، و شكيبايان در نزول بليّات و مفاجات ، و شكيبايان و فروتنان كه به حكم رضا داده و به قدم عجز پيش سلطان حقيقت ايستاده ، و بخشندگان به مال و به نفس ، حق هيچ‌كس بر خود نگذاشته و از راه خصومت با خلق برخاسته ، و روزه‌داران و امساك‌كنندگان از ناشايست و خاموشان از ناپسند و پاسداران ناموس خود هستند تا در حرام نيفتند ( نيوفتند ) و يادكنندگان خدا به زبان و يادداشتگان به دل ، اينان هستند كه خداوند آمرزش و مزد بزرگ بر ايشان آماده ساخته ، كه امروز روز عبادت و دوام معرفت و فردا روز رسيدن به آرزو است .\r\n . . . وَ الذَّاكِرِينَ اللَّهَ كَثِيراً وَ الذَّاكِراتِ .  آيه . دربارهء ذكر خدا و به ياد او بودن در قرآن چندين بار ذكر شده و در اينجا خداوند ذاكران خود را بستود و جاى ديگر فرمود : خدا را زياد ياد كنيد - جاى ديگر فرمود :\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nمرا ياد كنيد تا شما را ياد كنم « 1 » .\r\nآرى ، دنيا اين كسان را از ياد خدا باز ندارد و پيوسته زبان ايشان ذكر باشد و دل در مهر ، هركس قدم در كوى توحيد نهاد ، در لوح محفوظ قلم بر سعادت او برفت و يك ساعت او را از ذكر خويش غافل نگذارد .\r\nپير طريقت گفت : اى يادگار جانها ، و يادداشتهء دلها ، به فضل خود ما را ياد كن ، و به ياد لطفى ما را شاد كن ، الهى ، تو به ياد خودى و من به ياد تو ، تو برخواست خودى و من بر نهاد تو !\r\nبيچاره و مهجور كسى كه از ذكر خدا غافل باشد و از جمال نام او محروم ! اگر همه پيغمبران بخواهند غافلى را از كلمه‌اى از ذكر حق بينا سازند نتوانند ! زيرا كليد گنج ذكر به دست توفيق است و هر ذكرى كه از سر غفلت رود و دل از آن بىخبر باشد همچنان است كه :\r\nلطيفه : شب گردى از پشت‌بام فرياد مىزد اى دزد من تو را مىبينم ، هاى دزد ! و دزد مشغول بردن كالا بود و به گفتهء او اعتنا نداشت و مىدانست كه او دزد را نمىبيند و به عادت غفلت ( و تنبلى ) چنان مىگويد .\r\nاى جوان‌مرد : نكته‌اى بشنو كه هزار جان ارزش دارد ، آدم و حوا در بهشت بودند فرمان آمد كه از من مشغول نگرديد و از ذكر من غافل مباشيد كه شيطان دزد است و در كمين نشسته تا راه بر شما زند ، پس از آن ، لحظه‌اى از ذكر ايستادند ! و دزد آمد و بر ايشان زد ، از درگاه جبروت عتاب آمد كه چرا عهد ما را فراموش كرديد ؟ آدم گفت : بار خدايا ، امانم ده ، زنهارم ده تا جوابى بدهم ، خطاب آمد امان دادم ، چه خواهى گفت ؟\r\nآدم گفت : خداوندا ، ياد تو در دل بايد نگاه داشت و تو دل از ما بردى و ذكر از دل بيرون شد و خانه خالى بماند ، دزد درآمد دستش گشاده شد ! خداوندا ، اكنون كه كار افتاد ، كريم توئى ، به كرم خود اين بيچاره را ميزبانى كن !\r\n\r\nتفسير لفظى [ آيات 40 الى 52 
  ]\r\n40 -  ما كانَ مُحَمَّدٌ أَبا أَحَدٍ مِنْ رِجالِكُمْ وَ لكِنْ رَسُولَ اللَّهِ وَ خاتَمَ النَّبِيِّينَ وَ كانَ اللَّهُ بِكُلِّ شَيْءٍ عَلِيماً .  محمد پدر هيچ‌يك از مردان شما نيست ولى فرستادهء خداوند و خاتم ( مهر ) پيغمبران است و خداوند بهر چيزى دانا است . « 2 »\r\n41 -  يا أَيُّهَا الَّذِينَ آمَنُوا اذْكُرُوا اللَّهَ ذِكْراً كَثِيراً .  اى كسانى كه ايمان آوردند ، خدا را زياد ياد كنيد .\r\n42 -  وَ سَبِّحُوهُ بُكْرَةً وَ أَصِيلًا .  و بامداد و شبانگاه او را به پاكى بستائيد ( نماز گزاريد ) .\r\n43 -  هُوَ الَّذِي يُصَلِّي عَلَيْكُمْ وَ مَلائِكَتُهُ لِيُخْرِجَكُمْ مِنَ الظُّلُماتِ إِلَى النُّورِ وَ كانَ بِالْمُؤْمِنِينَ رَحِيماً .  اوست كه درود ( رحمت ) بر شما مىدهد و فرشتگان اويند ( كه درود ( استغفار ) مىگويند تا شما را ( به درود و بخشايش خود ) از تاريكيهاى ( نادانى و كفر ) به روشنائى ( دانش و ايمان ) برساند ، و خداوند هميشه بر مؤمنان مهربان است .\r\n44 -  تَحِيَّتُهُمْ يَوْمَ يَلْقَوْنَهُ سَلامٌ وَ أَعَدَّ لَهُمْ أَجْراً كَرِيماً .  نواخت و تحيت مؤمنان روزى كه فرشتهء مرگ را بينند سلام است و خداوند براى آنان مزد بىرنجى آماده كرده است .\r\n\r\n\r\n","description":"","footnote":"\r\n( 1 ) اين دو مورد اشاره است به آيهء :  اذْكُرُوا اللَّهَ كَثِيراً *   فَاذْكُرُونِي أَذْكُرْكُمْ . \r\n( 2 ) بعضى قاريان خاتم را به فتح ( ت ) مىخوانند بمعنى ( مهر ) يعنى پيغمبرى به محمد مهر شد ، برخى به كسر ( ت ) خوانند يعنى محمد ختم‌كنندهء پيغمبران و آخر آنها است و هر دو درست است .\r\n","page_name":" 257 ","page_number":257},
  {"content":"\r\n\r\n45 -  يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً .  اى پيغام‌بر ، ما تو را بر مؤمنان فرستاديم تا گواه و بشارت ده و بيم ده باشى ( و بر تبليغ ديگر پيمبران نيز گواه باشى ) .\r\n46 -  وَ داعِياً إِلَى اللَّهِ بِإِذْنِهِ وَ سِراجاً مُنِيراً .  ( تو را فرستاديم ) تا خوانندهء خلق بسوى خدا باشى به اذن ( فرمان ) او و چراغى روشنى ده باشى .\r\n47 -  وَ بَشِّرِ الْمُؤْمِنِينَ بِأَنَّ لَهُمْ مِنَ اللَّهِ فَضْلًا كَبِيراً .  و مؤمنان را بشارت ده كه براى ايشان از جانب خداى نيكوئى بزرگى است .\r\n48 -  وَ لا تُطِعِ الْكافِرِينَ وَ الْمُنافِقِينَ وَ دَعْ أَذاهُمْ وَ تَوَكَّلْ عَلَى اللَّهِ وَ كَفى بِاللَّهِ وَكِيلًا . \r\nكافران و دورويان را اطاعت مكن و رنجاندن آنها را بگذار ( شكيبا باش بر آزار آنها ) و به خدا توكّل كن ( پشت باز كن ) و خداوند كارسازى است بسنده ( كافى ) .\r\n49 -  يا أَيُّهَا الَّذِينَ آمَنُوا إِذا نَكَحْتُمُ الْمُؤْمِناتِ ثُمَّ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ فَما لَكُمْ عَلَيْهِنَّ مِنْ عِدَّةٍ تَعْتَدُّونَها فَمَتِّعُوهُنَّ وَ سَرِّحُوهُنَّ سَراحاً جَمِيلًا .  اى كسانى كه ايمان آوردند ، هنگامى كه زن باايمان را به زنى گرفتيد ، پس از آن آن را طلاق داديد ( پاى گشاده كنيد ) پيش از آنكه با ايشان به جماع ( هم خوابى ) برسيد ، برايشان نگاهدارى عدّهء طلاق لازم نيست ، پس شما ايشان را چيزى دهيد و آزاد گذاريد آزادى نيكوئى .\r\n50 -  يا أَيُّهَا النَّبِيُّ إِنَّا أَحْلَلْنا لَكَ أَزْواجَكَ اللَّاتِي آتَيْتَ أُجُورَهُنَّ وَ ما مَلَكَتْ يَمِينُكَ مِمَّا أَفاءَ اللَّهُ عَلَيْكَ وَ بَناتِ عَمِّكَ وَ بَناتِ عَمَّاتِكَ وَ بَناتِ خالِكَ وَ بَناتِ خالاتِكَ اللَّاتِي هاجَرْنَ مَعَكَ .  اى پيغمبر ما به تو حلال كرديم زنانى كه به زنى مىگيرى و كابين ( كاوين ) آنها را مىدهى و آنچه برده ( كنيز ) مىگيرى از آنها كه خداوند با تو گرداند و در دست تو دهد . و ( همچنين ) دخترعموها و دخترعمّه‌ها و دختر خاله‌ها و دختر دائيها آن كسانى كه با تو به مدينه هجرت كردند ( همه بر تو حلالند ) .  وَ امْرَأَةً مُؤْمِنَةً إِنْ وَهَبَتْ نَفْسَها لِلنَّبِيِّ إِنْ أَرادَ النَّبِيُّ أَنْ يَسْتَنْكِحَها خالِصَةً لَكَ مِنْ دُونِ الْمُؤْمِنِينَ قَدْ عَلِمْنا ما فَرَضْنا عَلَيْهِمْ فِي أَزْواجِهِمْ وَ ما مَلَكَتْ أَيْمانُهُمْ لِكَيْلا يَكُونَ عَلَيْكَ حَرَجٌ وَ كانَ اللَّهُ غَفُوراً رَحِيماً . \r\n( نيز بر تو حلال كرديم ) زن باايمانى اگر بخواهد خود را به پيغمبر دهد و پيغمبر هم بخواهد كه او را به زناشوئى گيرد ! ما او را براى تو حلال كرديم نه بر مؤمنان ، كه ما دانستيم آنچه براى آنها باز بريديم و آنچه بر آنها در باب زنهاشان و كنيزانشان برقرار كرديم تا بر تو ننگى و حرجى نباشد كه خداوند آموزنده و مهربان است .\r\n51 -  تُرْجِي مَنْ تَشاءُ مِنْهُنَّ وَ تُؤْوِي إِلَيْكَ مَنْ تَشاءُ وَ مَنِ ابْتَغَيْتَ مِمَّنْ عَزَلْتَ فَلا جُناحَ عَلَيْكَ ذلِكَ أَدْنى أَنْ تَقَرَّ أَعْيُنُهُنَّ وَ لا يَحْزَنَّ وَ يَرْضَيْنَ بِما آتَيْتَهُنَّ كُلُّهُنَّ وَ اللَّهُ يَعْلَمُ ما فِي قُلُوبِكُمْ وَ كانَ اللَّهُ عَلِيماً حَلِيماً .  از زنان خويش هركه خواهى دور دارى و هركه خواهى با خود مىدارى و هركه خواهى باز مىجوئى و از آنها كه دور كرده‌اى باز مىطلبى ، پس ( در اين سه كار ) تنگى بر تو نيست اين رفتار نزديكتر است به آنكه چشم زنها روشن شود و اندوهگين نباشند و به آنچه ( به هر سه گروه ) مىدهى ! خشنود باشند و خداوند آنچه در دلهاى شما است مىداند و دانا و شكيبا است .\r\n52 -  لا يَحِلُّ لَكَ النِّساءُ مِنْ بَعْدُ وَ لا أَنْ تَبَدَّلَ بِهِنَّ مِنْ أَزْواجٍ وَ لَوْ أَعْجَبَكَ حُسْنُهُنَّ \r\n\r\n","description":"","footnote":"","page_name":" 258 ","page_number":258},
  {"content":"\r\n\r\n إِلَّا ما مَلَكَتْ يَمِينُكَ وَ كانَ اللَّهُ عَلى كُلِّ شَيْءٍ رَقِيباً .  اى پيغمبر ، از اين ببعد ، بر تو زنان حلال نيستند ( بيش از اين زنها كه دارى ) و نه آنكه هيچ‌يك از زنها را به زن ديگرى بدل كنى ، هرچند كه زيبائى آن زن تو را به شگفت آورد ! مگر زنان كنيز ( برده ) كه مالك آن باشى ، و خداوند بر همه چيز آگاه و مراقب ( گوشوان ) است .\r\n\r\nتفسير ادبى و عرفانى\r\n\r\nسوره 33 آيه 40\r\n40 -  ما كانَ مُحَمَّدٌ أَبا أَحَدٍ مِنْ رِجالِكُمْ وَ لكِنْ رَسُولَ اللَّهِ وَ خاتَمَ النَّبِيِّينَ .  ذكر تعريف و بيان تشريف مهتر عالم است كه شرف رسالت او به ازل بسته و عزّ دولت او به ابد پيوسته ، منبر و محراب بنام او آراسته اركان دين به بيان او استوار شده ، مهترى كه : ظاهر او همه راحت ، باطن او همه ملاحت ، عبارت او همه فصاحت ، سرّ او از محبّت ، جان او از نور عزّت ، پردهء او غيرت ، آئين او شريعت و خلعت او شفاعت بود .\r\nخداوند نام پدرى از او بيفكند ، امّا او از همه پدران مهربان‌تر بود و اينكه او را پدر نخواند به اين جهت بود كه روز رستاخيز چون بساط عظمت بگسترانند و ترازوى داد بياويزند جانها به چنبر گردن رسد ، زبانهاى فصيح گنگ گردد ، عذرها همه باطل شود و نسبها همه بريده شود ، پدران از فرزندان گريزند . در آن حال آدم كه پدر همگان است پيش آيد و گويد : خداوندا ، مرا بگذار و با فرزندان تو دانى چه كنى ! و همين گونه نوح و ابراهيم و موسى و عيسى و ديگر پيغمبران همان گويند ! جز محمد مصطفى كه گويد : خداوندا ، امّت من طاقت عذاب ندارند و مشتى بيچارگانند ، بر آنها ببخش و با من هرچه خواهى كن ! و اگر خداوند او را پدر خوانده بود شفاعت پدر بر فرزند پذيرفته نمىشد !\r\n\r\nسوره 33 آيه 41\r\n41 -  يا أَيُّهَا الَّذِينَ آمَنُوا اذْكُرُوا اللَّهَ ذِكْراً كَثِيراً .  مفهوم اين آيت از روى اشارت ، دعوت خلق است بر محبّت حق چونان كه پيغمبر فرمود : هركس كسى را دوست دارد ، زياد ياد او كند ، نشان دوستى ذكر فراوان است و رشتهء دوستى نگذارد كه زبان از ياد دوست بياسايد يا دل از ذكر خالى بماند !\r\nپير طريقت گفت : ذكر دوست بهرهء مشتاقان است و روشنائى ديده و دولت جان و آئين جهان ، يك ذرّه فزودن به دوستى به از دو جهان است ، يك لحظه با دوست خوش‌تر از جان است ، يك نفس با دوست ملك جاودان است ، عزيز آن بنده‌اى كه سزاوار آنست ، اين چه كار است كه بىنام‌ونشان است ، شغل بنده است و از بنده نهان است ، رفيقى از ان بىطاقت و به آن يازانست و او كه طالب آنست در ميان آتش نازانست .\r\n ار دستت از آتش بود * ما را ز گل مفرش بود \r\n هرچه از تو آيد خوش بود * خواهى شفا خواهى الم \r\n\r\nسوره 33 آيه 44\r\n44 -  تَحِيَّتُهُمْ يَوْمَ يَلْقَوْنَهُ سَلامٌ .  تحيّت آنان در روز برخورد ، سلام است ، باش تا اين درويش به دولت خانهء ابد رسد ، تأخير و درنگ از پاى عطف برخيزد ، ابر لطف باران كرم ريزد ، خورشيد وصال از مشرق يافت تابان شود و ديده و دل و جان هر سه به دوست نگران شود .\r\nپير طريقت گفت : آن ديده كه او را ديد به غير او كى پردازد ؟ و آن جان كه با او صحبت يافت با آب و خاك چند سازد ! ؟ و خوكرده در حضرت عزّت ، ذلّت حجاب چند برتابد ! والى در شهر خويش ، در غربت چند عمر به سر برد ! ؟ .\r\n اندرين عالم غريبى ، زان همىگردى ملول ! * تا ارحنا با بلالت گفت بايد برملا ! \r\nاين نواخت و منزلت و اين دولت بىنهايت ، فردا كسى را سزا است كه امروز از صفات هستى خود جدا\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nاست ، چه هرچند آن صفات خودى است ، همه بند است و هرچه بند است همه رنگ است و هرچه رنگ است در راه جوان‌مردان همه ننگ است !\r\n آن‌كس كه هزار عالم از رنگ نگاشت * رنگ من و تو كجا خَرَد اى ناداشت ! \r\nخود را چه نگارى اى مسكين ؟ خودنگارى را قدرى نيست ، خود را چه آرائى ! خودآرائى را نوائى نيست ، بگذار تا زيور دل بىتو تو را آرايد ، بگذار تا دوستى حق بىتو تو را پسندد !\r\nنيز پير طريقت گفت : از او به او نگر ، نه از خود به او ! كه ديده با ديده‌ور پيشين است و دل با دوست نخستين ! هركه در اين كوى جائى دارد ، داند كه چنين است ! ديدار دوست جان را آئين است و بذل جان بر اميد ديدار در شريعت دوستى دين است !\r\n\r\nسوره 33 آيه 45\r\n45 -  يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً .  اى مهتر عالم ، اى سيّد بنىآدم ، فخر عرب و عجم ، اى نواختهء لطف قدم ، اى در زمين مقدّم و در آسمان محترم ، اى مهترى كه بيان نظم او عقد نجات ، و برهان او حلّ عقدهء مشكلات ، گفتار او منشور سعادات ، كردار او دستور كرامات . - خداوند مىفرمايد :\r\nما كه در الهيّت يكتائيم ، و در احديّت بىهمتائيم ، و در ذات و صفات از خلق جدائيم ، متصف به صفت كبريائيم ، خالق زمين و سمائيم ، پناه هر بينوا و راحت هر آشنائيم ، به اسرار خلق دانائيم و بر اعمال همه گواهيم !\r\nتو را ( اى پيغمبر ) به خلق فرستاديم تا آشنايان را از لطف ما خبر دهى كه نواختنىاند ! و بيگانگان را بيم دهى كه گداختنىاند ! و دوستان را بشارت دهى كه سراى سعادت از بهر ايشان ساختنىاند ، و دشمنان را بيم دهى كه زندان دوزخ براى ايشان افروختنىاند !\r\nاى مهتر بنى انسان ، آفتاب چراغ آسمان است و تو چراغ زمينى ، آفتاب چراغ دنيا است و تو چراغ دينى ! آفتاب چراغ فلك است و تو چراغ ملكى ! آفتاب چراغ آب و گل است و تو چراغ جان و دلى ! آفتاب چراغ اين جهان است ، تو چراغ دو جهانى !\r\nاى آدم صفىّ ، هرچند تو سرلوحهء اصفيائى و عنوان صحيفهء انبيائى ، لكن با محمد همراهى چگونه توانى ؟\r\nكه در زمرهء خطاب  اهْبِطُوا مِنْها جَمِيعاً  هستى كه از بهشت رانده شدى ! و محمد در سور و شادى اين سرور است كه خداوند   أَسْرى بِعَبْدِهِ لَيْلًا ،   او را به معراج آسمانها بالا برد !\r\nاى نوح تو شيخ پيغمبرانى ، تو در مهد نبوّت پذيرفته دعائى ، ليكن چگونه طاقت صحبت با محمّد دارى كه سراسيمهء زخم  فَلا تَسْئَلْنِ ما لَيْسَ لَكَ بِهِ عِلْمٌ  هستى ؟ و از پرسش آنچه نمىدانى منع شدى ! و محمد دست‌آموز لطف  وَ لَسَوْفَ يُعْطِيكَ رَبُّكَ فَتَرْضى  است كه خداوند به لطف خود او را عطا مىبخشد و خشنود مىسازد !\r\nاى ابراهيم خليل ، هرچند تو پيشواى ملّتى ، و تراز حلّهء خلوتى ! لكن با محمد برابرى نتوانى ! كه در مظنّهء اين تهمتى كه به دروغ گفتى  بَلْ فَعَلَهُ كَبِيرُهُمْ  وقتى از شكستن بتها بازخواست شدى ، گفتى : بت بزرگ آن را شكسته ! و محمد در زمرهء اين عصمت است كه  لِيُظْهِرَهُ عَلَى الدِّينِ كُلِّهِ . * \r\nاى موسى كليم ، هرچند تو همراز رحمانى و مورد لطف سبحانى ، ليكن با محمد ايستادگى چون توانى ؟\r\nكه تو مهجور ضربت  لَنْ تَرانِي  هستى كه درخواست ديدن خدا كردى و پاسخ نهيب شنيدى و محمد مخمور شراب  أَ لَمْ تَرَ إِلى رَبِّكَ  هست كه خداوند به او مىگويد : خداى خود را بنگر ، آيا نمىنگرى !  وَ بَشِّرِ الْمُؤْمِنِينَ بِأَنَّ \r\n\r\n","description":"","footnote":"","page_name":" 260 ","page_number":260},
  {"content":"\r\n\r\n لَهُمْ مِنَ اللَّهِ فَضْلًا كَبِيراً .  اى پيغمبر مؤمنان را بشارت ده كه ايشان را نزد ما نواخت نيكو و كرامت بىنهايت و فضل تمام است .\r\nبشارت ده ايشان را كه چون مىگزيدم عيب مىديدم ، نه‌پسنديدم تا بيشتر نهانها بررسيدم و رهى را به بىنيازى خود چنان كه بود برگزيدم ، بشارت ده ايشان را كه آنچه اوّل بود امروز همان ، ابرى است با باران ، مؤمنان را جاودان ، و فضل را نه پايان ، بشارت ده كه اگر گناه رهى بسيار است ، فضل مولى از آن بيش است و هر كاركنندهء اين در هر حال سزاوار سزاى خويش است ! اين‌همه كه شنيدى فضل كبير نيست بلكه فضل كبير خود جاى ديگر است ! و نواختى ديگر ! عيشى روحانى با صد طبل نهانى و رستاخيز جاودانى ، نفسى به صحبت آميخته ، جانى در آرزو آويخته ، ولى نور يافت ، غرق گشته و از غرق از طلب يافت بازنه‌ايستاده ، در آتش مهر مىسوزد ، و از نار بازنمىپردازد ! و به زبان حال همىگويد :\r\n بر آتش عشق ، جان همى عود كنم ! * جان بندهء تو ، نه من همى جود كنم ، \r\n چون پاك بسوخت ، عشق تو جان رهى * صد جان دگر ، به حيله موجود كنم ! \r\n\r\nتفسير لفظى [ آيات 53 الى 73 
  ]\r\n53 -  يا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ إِلى طَعامٍ غَيْرَ ناظِرِينَ إِناهُ وَ لكِنْ إِذا دُعِيتُمْ فَادْخُلُوا فَإِذا طَعِمْتُمْ فَانْتَشِرُوا وَ لا مُسْتَأْنِسِينَ لِحَدِيثٍ .  اى كسانى كه ايمان آوردند ، در خانه‌هاى پيمبر داخل نشويد مگر آنكه بشما اذن دخول دهند و بسوى خوردنى خوانند ، نه آنكه داخل شويد و نشينيد و منتظر شويد تا خوراكى رسد ! و چون شما را به خوردنى خوانند داخل شويد و چون غذا خورديد پراكنده شويد ، و نه چنان‌كه به سخن گفتن مأنوس شويد ( و در آنجا بمانيد ) .  إِنَّ ذلِكُمْ كانَ يُؤْذِي النَّبِيَّ فَيَسْتَحْيِي مِنْكُمْ وَ اللَّهُ لا يَسْتَحْيِي مِنَ الْحَقِّ وَ إِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ ذلِكُمْ أَطْهَرُ لِقُلُوبِكُمْ وَ قُلُوبِهِنَّ .  اين كار شما پيغمبر را رنج مىدهد و از شما شرم دارد و خداوند از گفتن سخن حقّ شرم ندارد و اگر از زنان پيغمبر متاعى بخواهيد از پس پرده از آنها بخواهيد ، اين كار شما را پاك‌دارنده‌تر است براى دلهاى شما و دلهاى ايشان !  وَ ما كانَ لَكُمْ أَنْ تُؤْذُوا رَسُولَ اللَّهِ وَ لا أَنْ تَنْكِحُوا أَزْواجَهُ مِنْ بَعْدِهِ أَبَداً إِنَّ ذلِكُمْ كانَ عِنْدَ اللَّهِ عَظِيماً .  روا نيست شما را كه رسول خدا را رنجيده‌دل نمائيد و نه آنكه زنان او را بعد از او نكاح كنيد ، هرگز ، اين كار شما نزد خداوند كارى بزرگ است .\r\n54 -  إِنْ تُبْدُوا شَيْئاً أَوْ تُخْفُوهُ فَإِنَّ اللَّهَ كانَ بِكُلِّ شَيْءٍ عَلِيماً .  اگر چيزى را آشكار سازيد ياور دل نگاه داريد ، خداوند هميشه به هر چيزى دانا است .\r\n55 -  لا جُناحَ عَلَيْهِنَّ فِي آبائِهِنَّ وَ لا أَبْنائِهِنَّ وَ لا إِخْوانِهِنَّ وَ لا أَبْناءِ إِخْوانِهِنَّ وَ لا أَبْناءِ أَخَواتِهِنَّ وَ لا نِسائِهِنَّ وَ لا ما مَلَكَتْ أَيْمانُهُنَّ وَ اتَّقِينَ اللَّهَ إِنَّ اللَّهَ كانَ عَلى كُلِّ شَيْءٍ شَهِيداً .  بر زنان ( پيغمبر ) تنگى ( بازخواستى و گناهى ) نيست در باز نمودن روى خويش و شنوانيدن صداى خويش به :\r\nپدرانشان و فرزندانشان و برادرانشان و خواهرانشان و برادرزاده‌ها و خواهرزاده‌ها و زنان هم‌كيش و بردگان ( زن ) و شما زنان از خشم خداوند بپرهيزيد كه خداى بر هر چيزى دانا است « 1 » .\r\n\r\n\r\n","description":"","footnote":"\r\n( 1 ) خداوند در اين آيت عمو و خالو را ذكر نكرد چون در قرآن عمو و دائى در رديف پدر و مادر بشمارند !\r\n","page_name":" 261 ","page_number":261},
  {"content":"\r\n\r\n56 -  إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْهِ وَ سَلِّمُوا تَسْلِيماً .  خدا و فرشتگانش بر پيغمبر درود و ثنا مىفرستند ( و فرشتگان دعا كنند و آمرزش براى او مىخواهند ) .\r\nاى كسانى كه ايمان آوردند بر پيغمبر درود بفرستيد و سلام كنيد سلام‌كردنى ( با احترام و تجليل ) .\r\n57 -  إِنَّ الَّذِينَ يُؤْذُونَ اللَّهَ وَ رَسُولَهُ لَعَنَهُمُ اللَّهُ فِي الدُّنْيا وَ الْآخِرَةِ وَ أَعَدَّ لَهُمْ عَذاباً مُهِيناً . \r\nكسانى كه خدا و فرستاده‌اش را مىرنجانند ، خداوند آنها را در هر دوجهان لعنت كرده ( و از پسند و نواخت خود دور گردانيد ) « 1 » .\r\n58 -  وَ الَّذِينَ يُؤْذُونَ الْمُؤْمِنِينَ وَ الْمُؤْمِناتِ بِغَيْرِ مَا اكْتَسَبُوا فَقَدِ احْتَمَلُوا بُهْتاناً وَ إِثْماً مُبِيناً .  و كسانى كه مردان و زنان باايمان را مىرنجانند ( آزار مىدهند ) با بىگناهى كه دارند ، مرتكب بزه بزرگى شده و دروغى بزرگ بر گردن خويش دارند !\r\n59 -  يا أَيُّهَا النَّبِيُّ قُلْ لِأَزْواجِكَ وَ بَناتِكَ وَ نِساءِ الْمُؤْمِنِينَ يُدْنِينَ عَلَيْهِنَّ مِنْ جَلَابِيبِهِنَّ ذلِكَ أَدْنى أَنْ يُعْرَفْنَ فَلا يُؤْذَيْنَ وَ كانَ اللَّهُ غَفُوراً رَحِيماً .  اى پيغامبر ، بگو به زنهاى خود و به دخترهايت و به زنان مؤمنان تا روسرىهاى خويش فرا روهاى خود آورند كه آنان آزادزنانند نه بردگان .\r\nاين كار نزديكتر است به اينكه آنان را بهتر بشناسند و آزار و رنج ندهند و خداوند آمرزنده و بخشنده است « 2 » .\r\n60 -  لَئِنْ لَمْ يَنْتَهِ الْمُنافِقُونَ وَ الَّذِينَ فِي قُلُوبِهِمْ مَرَضٌ وَ الْمُرْجِفُونَ فِي الْمَدِينَةِ لَنُغْرِيَنَّكَ بِهِمْ ثُمَّ لا يُجاوِرُونَكَ فِيها إِلَّا قَلِيلًا .  اگر دورويان از دوروئى خويش بازنايستند و كسانى كه در دلشان بيمارى است و دروغ‌گويان در شهر ترك دروغ نكنند ، ما شما را بر ايشان برانگيزانيم ( برآغاليم ) آنگاه تو را ( در مدينه ) همسايه و همشهرى نباشد مگر شمار كمى ! ( و از شرّ آنها آسوده مىشوى )\r\n61 -  مَلْعُونِينَ أَيْنَما ثُقِفُوا أُخِذُوا وَ قُتِّلُوا تَقْتِيلًا .  مگر اندكى نكوهيده‌ها ( كه در شهر بمانند ) و آنان هرجا ديده شوند گرفتار و كشته شوند كشته‌شدنى !\r\n62 -  سُنَّةَ اللَّهِ فِي الَّذِينَ خَلَوْا مِنْ قَبْلُ وَ لَنْ تَجِدَ لِسُنَّةِ اللَّهِ تَبْدِيلًا .  اين سنّت و حكم خدائى است كه از پيش در ايشان بوده و سنّت ( نهاد ) را تبديل كردن نيابى !\r\n63 -  يَسْئَلُكَ النَّاسُ عَنِ السَّاعَةِ قُلْ إِنَّما عِلْمُها عِنْدَ اللَّهِ وَ ما يُدْرِيكَ لَعَلَّ السَّاعَةَ تَكُونُ قَرِيباً .  مردم از تو از قيامت پرسند ، بگو دانش آن نزد خداى يگانه است و چه دانا مىكند تو را ( به دانستن روز رستاخيز ) ؟ شايد آن روز و آن ساعت نزديك باشد !\r\n64 -  إِنَّ اللَّهَ لَعَنَ الْكافِرِينَ وَ أَعَدَّ لَهُمْ سَعِيراً .  خداوند كافران را لعنت كرد ( بنفريد ) و براى آنها آتش جاويد آماده ساخت .\r\n\r\n\r\n","description":"","footnote":"\r\n( 1 ) در اين مورد خداوند فرمود : اذيت به من آنست كه روزگار ( دهر ) را سبّ مىكنند درصورتىكه روزگار منم و شب و روز را من تغيير مىدهم ! ! و امر همه آنها به دست من است .\r\n( 2 ) نوشته‌اند : شأن نزول اين آيت آنست كه شبها در مدينه فاسقان و فاجران بيرون مىشدند و متعرض زنها بودند و آزادزن و كنيز كه براى حاجتى بيرون مىشدند ، لباس آنها يكسان بود و شناخته نمىشدند ، اين آيت آمد كه زنها از كنيزها شناخته شوند و متعرض آزادزنان نكردند !\r\n","page_name":" 262 ","page_number":262},
  {"content":"\r\n\r\n65 -  يَوْمَ تُقَلَّبُ وُجُوهُهُمْ فِي النَّارِ يَقُولُونَ يا لَيْتَنا أَطَعْنَا اللَّهَ وَ أَطَعْنَا الرَّسُولَا .  آن روز كه روىهاى آنان در آتش مىگردانند ، مىگويند : اى كاش ما خدا را فرمان بردمى و رسول او را فرمان بردمى !\r\n67 -  وَ قالُوا رَبَّنا إِنَّا أَطَعْنا سادَتَنا وَ كُبَراءَنا فَأَضَلُّونَا السَّبِيلَا .  كافران گفتند : پروردگارا ، ما بزرگان و مهتران خود را اطاعت كرديم ، پس آنها ما را گمراه كردند و ما را از راه برون بردند .\r\n68 -  رَبَّنا آتِهِمْ ضِعْفَيْنِ مِنَ الْعَذابِ وَ الْعَنْهُمْ لَعْناً كَبِيراً .  پروردگارا ، عذاب آنان را دوچندان كن و برايشان لعنت كن لعنتى بزرگ !\r\n69 -  يا أَيُّهَا الَّذِينَ آمَنُوا لا تَكُونُوا كَالَّذِينَ آذَوْا مُوسى فَبَرَّأَهُ اللَّهُ مِمَّا قالُوا وَ كانَ عِنْدَ اللَّهِ وَجِيهاً .  اى كسانى كه ايمان آوردند ، مانند كسانى كه موسى را رنجانيدند مباشيد كه خداوند او را از آنچه كافران گفتند پاك و تبرئه كرد ! و موسى نزد خداوند روىشناس باشكوه بود !\r\n70 -  يا أَيُّهَا الَّذِينَ آمَنُوا اتَّقُوا اللَّهَ وَ قُولُوا قَوْلًا سَدِيداً .  اى مؤمنان از خشم خداوند بترسيد و سخن را پاك و راست و درست بگوئيد .\r\n71 -  يُصْلِحْ لَكُمْ أَعْمالَكُمْ وَ يَغْفِرْ لَكُمْ ذُنُوبَكُمْ وَ مَنْ يُطِعِ اللَّهَ وَ رَسُولَهُ فَقَدْ فازَ فَوْزاً عَظِيماً .  ( گفتار راست بگوئيد ) تا كار شما را ( خداوند ) بازسازد و به اصلاح آورد ، و گناهان شما را بيامرزد و هركس خدا و رسولش را فرمان برد ، هرآينه رسته است رستنى بزرگ و پيروز آمد پيروزى بزرگوار !\r\n72 -  إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا .  ما امانت دين را بر آسمانها و زمين عرضه داشتيم ، آنها از برداشت آن ابا كردند ( و بازنشستند ) و از آن ترسيدند ( از تاوان آن ) و آدم صفى فراايستاد و در گردن خويش كرد ! كه اين آدمى ستمكار و نادان بود ! ( كه چنين بار سنگينى را به دوش گرفت ! ) « 1 »\r\n73 -  لِيُعَذِّبَ اللَّهُ الْمُنافِقِينَ وَ الْمُنافِقاتِ وَ الْمُشْرِكِينَ وَ الْمُشْرِكاتِ وَ يَتُوبَ اللَّهُ عَلَى الْمُؤْمِنِينَ وَ الْمُؤْمِناتِ وَ كانَ اللَّهُ غَفُوراً رَحِيماً .  تا خداوند دورويان مرد و زن و انبازگران مرد و زن را عذاب كند و توبهء مردان و زنان باايمان پذيرد ، كه خداوند آمرزنده و مهربان و بخشاينده است .\r\n\r\nتفسير ادبى و عرفانى\r\n\r\nسوره 33 آيه 53\r\n53 -  يا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ .  آيه . اين خطاب به صحابه رسول است مىگويد : اى شما كه مؤمنانيد ، انصار نبوّت و رسالت و ائمّهء اهل سعادتيد ، و اركان خلايق و برهان حقايقيد ، چون به قصد ديدن آن مهتر عالم بيرون آئيد و آرزوى مشاهدت در دل داريد ، بنگريد كه بىدستور ( اذن ) قدم در حرم عزّ وى ننهيد و چون دررويد ، ادب حضرتش بجاى آريد ، نمىدانيد كه ادب نهايت قال و بدايت حال است\r\n\r\n\r\n","description":"","footnote":"\r\n( 1 ) در خبر است كه چون خداوند امانت را بر آدم صفى عرضه داشت پرسيدند : خدايا ، در پذيرفتن آن مرا چه باشد ؟ فرمود : اگر كار خوب كردى پاداش خوب و اگر كار بد كردى كيفر بد مىبينى ! و چون پذيرفتى تو را يارى كنم ، پس چشم را از حرام بپوش و زبان از بدگوئى ببندد ! و ناموس و عورت را مكشوف مدار كه اين‌ها همه امانت من است و به آنها خيانت مكن ! !\r\n","page_name":" 263 ","page_number":263},
  {"content":"\r\n\r\nادب انتباه مريدان است و قواعد اسلام كه بنا نهادند ، بر نور ادب نهادند ، و هركه پروردهء آداب نباشد او را راه راست نيست . چنان كه حق‌تعالى مصطفى را اوّل به آداب بياراست آنگاه به خلق فرستاد ، كه خود گفت : خداى من مرا ادب فرمود و چه نيكو تاديبى !\r\nدرجات ادب : بدانكه ادب را سه درجه است ، درجهء عامّ ، درجهء خاصّ ، درجهء خاصّ خاصّ .\r\nدرجهء عامّ اشتهار است ، درجهء خاصّ استتار است ، درجهء خاصّ خاصّ انكسار است . اول پيدا ، ميانه ناپيدا ، آخر استهلاك ! عام را هر عضوى از اعضاى ظاهر ادبى بايد ، و گرنه هالكانند ! خاصّ را هر عضوى از اعضاى باطن او ادبى مىبايد ، و گرنه از سالكانند ! خاصّ خاصّ را تمام اوقات ادب بايد ، و گرنه ، متهوّرانند !\r\n . . . وَ إِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ .  آيه . خداوند مردم را از عادت مألوف به شريعت معروف و عبادت مفروض راهنمائى مىكند و بيان مىفرمايد كه : بشر بشر است هرچند صحابهء رسول باشد ! و هيچ‌كس از شرّ نفس شهوانى خويش ايمن نباشد ، ازاين‌رو در شرع اسلام تأكيد شده كه هيچ مردى با زنى نامحرم تنها و در خلوت نباشد ! و پيغمبر فرمود : هيچ مرد و زنى در خلوت نباشند جز آنكه سوّمى آنها شيطان است !\r\n\r\nسوره 33 آيه 54\r\n54 -  إِنْ تُبْدُوا شَيْئاً أَوْ تُخْفُوهُ فَإِنَّ اللَّهَ كانَ بِكُلِّ شَيْءٍ عَلِيماً .  آيه . چون مىدانى كه حق تعالى بر تمام اعمال و احوال شما مطلع است و نهان و آشكار شما را مىداند و مىبيند . بارى ، پيوسته بر درگاه او باشيد ، كردار خود را به پيروى از دانش و خرد و دوام ذكر و غذاى حلال ، مهذّب داريد ! و گفتار خود را به خواندن قرآن و دوام عذر و توبه ، و اندرز به مردم و پاك داشتن اخلاق خويش از غبارهاى در راه دين ، پاك داريد . و بخل و ريا و حقد و كينه و حسد و طمع را از خود دور داريد !\r\nبزرگى را پرسيدند شرط بندگى چيست ؟ گفت : پاكى و راستى ، پاكى از هر آلايش و راستى در هرچه آرايش است !\r\n\r\nسوره 33 آيه 56\r\n56 -  إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ .  آيه . زهى كرامت و منزلت ! زهى منقبت و مرتبت ! كه مصطفى از درگاه احديّت يافت ، آغاز درود و ثناى بر محمّد به خلق بازنگذاشت تا نخست خود درود فرستاد ! چنان كه اين درود را با شهادت به وحدانيّت خود برابر داد و فرمود  شَهِدَ اللَّهُ أَنَّهُ لا إِلهَ إِلَّا هُوَ :  آنگاه شهادت فرشتگان و مقرّبان حضرت جبروت در شهادت خود پيوست ، و در درجهء سوم شهادت مؤمنان و اهل دانش را ياد كرد كه  وَ الْمَلائِكَةُ وَ أُولُوا الْعِلْمِ  فرمود !\r\nهمچنين در درود به مصطفى نخست خود آغاز كرد آنگاه از درود فرشتگان خبر داد و به سومين مرتبه مؤمنان را گفت :  صَلُّوا عَلَيْهِ وَ سَلِّمُوا تَسْلِيماً .  تا بدانيد و دريابيد كه جاه و قدر مصطفى نزد خداوند تا چه حدّ است !\r\nلطيفهء عجيب : خداوند در خطاب به بندگان خود دربارهء ذكر فرمود : مرا ياد كنيد تا شما را ياد كنم و نگفت تا شما را ده بار ياد كنم ! ليكن در مورد درود بر مصطفى فرمود : هيچ‌يك از امّت تو بر تو درود ( صلوات ) نمىفرستد مگر آنكه من ده بار به او درود مىفرستم !\r\n\r\nسوره 33 آيه 57\r\n57 -  إِنَّ الَّذِينَ يُؤْذُونَ اللَّهَ وَ رَسُولَهُ .  آيه . معنى آيت به گفتهء بعض مفسران آنست كه كسانى كه اولياء خدا را مىرنجانند ! و فرستادهء او را رنج مىدهد ، لعنت خدا بر آنها است ! هم در اين جهان هم در آن جهان !\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nچنان كه مصطفى خود فرمود : هركس دوستى از دوستان ( اولياء ) من برنجاند چنان است كه به من اعلام جنگ كرده ! و هركس ولىّ ( دوست ) مرا بيازارد جنگ مرا ساخته و از آزار آن دوست جفاى مرا خواسته و از بهر عناد من برخاسته ! و هركس جنگ مرا سازد و پردهء حيا از پيش براندازد ، من او را به لشكر انتقام مقهور و به خوارى اندر جهان مشهور كنم ! هركس در رنج مؤمنين گامى بردارد و يا دوستى از دوستان مرا بيهوده بيازارد ، من در دو جهان دشمن او باشم ، در دنيا پوست او را زندان او كنم و بلاى آفات بر او گمارم و موكّل شهوت و تهمت با او همدم گردانم ! تا اژدهاى آز سر از سينهء وى برآرد و شادكامى او فروبرد تا در دست غارت وسواس ذليل و حقير شود و روى او به مذمّت و ملامت خلق سياه گردد ! و سرانجام به بدترين صورت او را از زندان سراى دنيا به زندان لحد برم ! و از آن زندان به دركات دوزخ فرستم !\r\nدر برابر آزار و رنج دوست مصطفى ، هركس كه او را نوازد و عزيز دارد ، ثواب وى چنان باشد كه دشمنان او را رانده و دوستان را نوازنده است . هركس به دوستى از دوستان او زخمى زد ، از انتقام او عذابى و بلائى بيند ، و هركه دوستى از دوستان او را بنوازد و عزيز دارد ، ناچار از اكرام و انعام وى خلعتى يابد !\r\n\r\nسوره 33 آيه 70\r\n70 -  يا أَيُّهَا الَّذِينَ آمَنُوا اتَّقُوا اللَّهَ وَ قُولُوا قَوْلًا سَدِيداً .  آيه ، قول سديد كلمهء توحيد است و توحيد مايهء دين و اسلام را ركن مهين است ، سر همهء علوم توحيد است ، مايهء همهء معارف توحيد است ، حاجز ميان دوست و دشمن توحيد است ، ثبات آسمانها و زمين به توحيد است ، نور دو جهان از توحيد است ، اول باران از ابر عنايت ، توحيد است ، و اوّل نفسى از صبح كرامت ، توحيد است ، اوّل گوهر از صدف معرفت ، توحيد است ، و اوّل نشان از وجود حقيقت ، توحيد است .\r\nچون توحيد درست كردى ، نظرت همه صورت عبرت گردد و زبان خزينهء حكمت شود و گوش صدف درّ امانت گردد و دل نقطه‌گاه مشاهدت شود و سر محطّ رحل عشق گردد !\r\nمصطفى فرمود : توحيد بهاى جنّت است و از همهء عبادتها توحيد كفايت است ! توحيد نه آنست كه او را يكتا گوئى ! توحيد حقيقى آنست كه او را يكتا شوى ، او فرد است و يگانه ، بنده را فرد خواهد و يگانه !\r\n مرد يگانه را سر عشق ميانه نيست * عشق ميانه درخور مرد يگانه نيست ! \r\n يا عشق يا ملامت يا راه عافيت ! * جز جان مرد تير بلا را نشانه نيست ! \r\n\r\nسوره 33 آيه 72\r\n72 -  إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ .  آيه . آدم صفى ، آن سالك اول ، آن چشمهء لطف ازل ، آن صندوق اعجوبه‌هاى قدرت ، آن حقّهء لطف حقيقت ، آن نهال بوستان كرامت را روزگارى در ميان مكّه و طائف بداشتند ، و ابليس شوربخت شورچشم بر او بگذشت ، به دست حسد ، نهان او را بجنبانيد ، توخالى ( اجوف ) يافت ! گفت اين ميان‌تهى است و از ميان‌تهى چيزى نيايد ! اقبال ازلى آدم او را پاسخ داد : باش تا روزى چند ، كه باز راز او به پرواز آيد ، و اوّل صيدى كه كند تو باشى !\r\nلطيفه : آن مهجور لعين از آدم گل ديد و دل نديد ، صورت ديد ، صفت نديد ، ظاهر ديد ، باطن نديد ! هرگز بر آتش مهر نتوان نهاد ! بلكه مهر بر خاك توان نهاد ، كه خاك مهرگير است و آتش مهرسوز ! ما آدم را كه از خاك و گل در وجود آورديم ، حكمت در آن بود كه تا مهر امانت بر گل دل او نهيم !\r\nخداوند ، مشتى گل و خاك در وجود آورد و به آتش محبّت بسوخت ! پس او را بر بساط انبساط جاى داد\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nآنگاه به‌عنوان امانت بر عالم صورت عرضه داشت ، آسمانها و زمين و كوه‌ها همه سروازدند ! آدم مردانه پيش آمد و دست پيش كرد ! گفتند : اى آدم بر تو عرضه نكردند ، چرا درمىگيرى ؟ گفت : زيرا سوخته منم و سوخته را خود درگرفتن روى نيست ! آن روز كه آتش به وديعت در سنگ نهادند ، عهد از او گرفتند كه تا سوخته‌اى نه‌بيند سر فرونيارد ! تو پندارى كه آن آتش به قوّت بازوى تو به صحرا مىآيد ؟ نى نى ، اين گمان مبر ، كه او به شفاعت سوخته‌اى به در مىآيد !\r\nاى جوانمرد سعى كن كه عهد اوّل را بر مهر اوّل نگاه دارى تا فرشتگان بر تو ثنا كنند ، چون عادت خلق آنست كه چون امانتى عزيز به نزد كسى گذارند مهر بر آن نهند و آن روز كه واپس خواهند ، نخست مهر را معاينه كنند ، اگر مهر بر جاى بود او را ثناها گويند !\r\nاى جوان‌مرد ، از روز ( الست ) « 1 » امانتى نزد تو گذاردند و مهر ( بلى ) بر او نهادند ، چون عمر به آخر رسد و تو را به سراى خاك برند فرشته‌اى درآيد و گويد : خداى تو كيست ؟ در حقيقت مطالعه و معاينه مىكند كه ببيند مهر بر جاى خود هست يا نه ؟ و گويد اى مسكين از فرق تا قدم تو ، مهر برنهاده‌اند ، و بدان كه مهر از مهر باشد ، زيرا مهر آنجا نهند كه مهر در آنجا دارند ، اى دل سوخته كه بر تو مهر مهر است ! تو مرا و من تو را ؟\r\nاين‌بار امانت ، نه كوه طاقت آن داشت نه زمين نه عرش نه كرسى ، نبينى كه خداوند در مورد بىطاقتى كوه فرمود : اگر اين قرآن بر كوه نازل شدى او را از ترس خاشع مىديدى « 2 » فرشته را بينى كه جمله جهان را زير بال خود آرد ، ليكن طاقت حمل اين معنى را ندارد ! و آن بيچاره آدمىزادى را بينى كه پوستى بر استخوانى كشيده بىباكانه شربت بلاء در جام ولاء كشيده ! و در او هيچ تغييرى ناآمده ، چرا چنين است ؟ چون آدمىزاده صاحب دل است و دل بارى را برمىدارد كه تن از برداشتن آن ناتوان است !\r\nآدم صفى ، چون بديع فطرت و نسيج ارادت بود ، چون ديد آسمان و زمين بار امانت برنداشتند مردانه درآمد و بار امانت برداشت ! و گفت آنها به بزرگى و ستبرى بار نگريستند و از آن سروازدند ! و ما به كريمى نهندهء امانت نگريستيم و بار امانت كريمان به همت كشند نه به زور و قوّت ! لاجرم چون آدم بار برداشت ، خطاب آمد كه ما انسان را در خشكى و در دريا حمل كرديم و جزاى نيكى جز نيكى نيست . و اين امر را در ظاهر مثالى هست : درختى كه ريشهء آن سفت‌تر و استوارتر است بارش خردتر و سبك‌تر چون درخت گردو ! درختى كه سست‌تر ، بار او شگرف‌تر و بزرگتر است و طاقت كشيدن آن را ندارد ، مانند درخت كدو ! آدم را گفتند بار گران از گردن خويش بر فرق زمين نه تا عالميان بدانند كه هرجا ضعيفى است ، پرورش‌دهنده و نگاهدارندهء او لطف حضرت حقّ است كه فرمود :  وَ حَمَلْناهُمْ فِي الْبَرِّ وَ الْبَحْرِ . \r\n\r\nسورهء - 34 - سبا - ( مكى ) 54 آيه\r\n\r\nتفسير لفظى [ آيات 1 الى 11 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشايندهء مهربان .\r\n\r\n\r\n","description":"","footnote":"\r\n( 1 ) اشاره به آيهء :  أَ لَسْتُ بِرَبِّكُمْ قالُوا بَلى -  آيا من خداى شما نيستم ؟ گفتند : آرى ! بلى .\r\n( 2 ) اشاره به آيه :  لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَهُ خاشِعاً مُتَصَدِّعاً مِنْ خَشْيَةِ اللَّهِ . \r\n","page_name":" 266 ","page_number":266},
  {"content":"\r\n\r\n1 -   الْحَمْدُ لِلَّهِ الَّذِي لَهُ ما فِي السَّماواتِ وَ ما فِي الْأَرْضِ وَ لَهُ الْحَمْدُ فِي الْآخِرَةِ وَ هُوَ الْحَكِيمُ الْخَبِيرُ .   سپاس بسزا خداوندى راست كه هرچه در آسمانها و زمين است از آن اوست . و در آن جهان ( نيز ) ستايش و سپاس مر او راست ، و اوست راست‌دانش و راست‌كار و آگاه .\r\n2 -  يَعْلَمُ ما يَلِجُ فِي الْأَرْضِ وَ ما يَخْرُجُ مِنْها وَ ما يَنْزِلُ مِنَ السَّماءِ وَ ما يَعْرُجُ فِيها وَ هُوَ الرَّحِيمُ الْغَفُورُ .  مىداند هرچه در زمين فرومىشود و آنچه از زمين بيرون مىآيد ، و آنچه از آسمان فرومىآيد و بالا مىرود و اوست بخشايندهء آمرزنده .\r\n3 -  وَ قالَ الَّذِينَ كَفَرُوا لا تَأْتِينَا السَّاعَةُ قُلْ بَلى وَ رَبِّي لَتَأْتِيَنَّكُمْ عالِمِ الْغَيْبِ لا يَعْزُبُ عَنْهُ مِثْقالُ ذَرَّةٍ فِي السَّماواتِ وَ لا فِي الْأَرْضِ وَ لا أَصْغَرُ مِنْ ذلِكَ وَ لا أَكْبَرُ إِلَّا فِي كِتابٍ مُبِينٍ .  كافران گفتند : رستاخيز به ما نيايد ! بگو ( اى محمد ) آرى ، به پروردگار من سوگند كه ناچار ( قيامت ) به شما خواهد آمد ! همان خدائى كه داناى نهان است ، و ذرّه‌اى از او در آسمانها و زمين دور نباشد نه كوچكتر از ذرّه ! و نه بزرگتر ، مگر آنكه همهء آنها در نامهء آشكار او نوشته است « 1 » .\r\n4 -  لِيَجْزِيَ الَّذِينَ آمَنُوا وَ عَمِلُوا الصَّالِحاتِ أُولئِكَ لَهُمْ مَغْفِرَةٌ وَ رِزْقٌ كَرِيمٌ .  ( همه چيز در كتاب ثبت است ) تا پاداش دهد كسانى را كه گرويدند و كارهاى نيكو كردند كه ، آمرزش و روزى نيكو و بىرنج آنان راست .\r\n5 -  وَ الَّذِينَ سَعَوْا فِي آياتِنا مُعاجِزِينَ أُولئِكَ لَهُمْ عَذابٌ مِنْ رِجْزٍ أَلِيمٌ .  كسانى كه بر سخنان ما برخاستند و كوشيدند كه ما را عاجز آرند ( و از پيش شوند ) آنان راست عذابى دردنماى .\r\n6 -  وَ يَرَى الَّذِينَ أُوتُوا الْعِلْمَ الَّذِي أُنْزِلَ إِلَيْكَ مِنْ رَبِّكَ هُوَ الْحَقَّ وَ يَهْدِي إِلى صِراطِ الْعَزِيزِ الْحَمِيدِ .  آنان كه دانش تورات دارند مىبينند ( مىدانند ) كه آنچه از پروردگارت بر تو نازل شده حقّ است و راه راست و ستوده را مىنمايد ( قرآن ) و رهبرى مىكند .\r\n7 -  وَ قالَ الَّذِينَ كَفَرُوا هَلْ نَدُلُّكُمْ عَلى رَجُلٍ يُنَبِّئُكُمْ إِذا مُزِّقْتُمْ كُلَّ مُمَزَّقٍ إِنَّكُمْ لَفِي خَلْقٍ جَدِيدٍ .  كافران گفتند : آيا مىخواهيد شما را نشانى دهيم و رهبرى كنيم به مردى كه مىگويد : چون زير خاك پاره‌پاره شديد ، تمام پاره‌هاى شما را در آفرينش نو خواهند گرفت !\r\n8 -  أَفْتَرى عَلَى اللَّهِ كَذِباً أَمْ بِهِ جِنَّةٌ بَلِ الَّذِينَ لا يُؤْمِنُونَ بِالْآخِرَةِ فِي الْعَذابِ وَ الضَّلالِ الْبَعِيدِ .  آيا ( محمّد ) بر خدا دروغ مىسازد ؟ يا ديوانگى به او رسيده ؟ ( نه ! ) بلكه آنها كه به روز قيامت ايمان نمىآورند در عذاب و در گمراهى هستند !\r\n9 -  أَ فَلَمْ يَرَوْا إِلى ما بَيْنَ أَيْدِيهِمْ وَ ما خَلْفَهُمْ مِنَ السَّماءِ وَ الْأَرْضِ إِنْ نَشَأْ نَخْسِفْ بِهِمُ الْأَرْضَ أَوْ نُسْقِطْ عَلَيْهِمْ كِسَفاً مِنَ السَّماءِ إِنَّ فِي ذلِكَ لَآيَةً لِكُلِّ عَبْدٍ مُنِيبٍ .  آيا نمىبينند و نمىنگرند آنچه كه در پيش ايشان و از پس پشتشان از آسمان و زمين است ؟ اگر بخواهيم آنها را در زمين فروبريم ، يا پاره‌اى از آسمان بر ايشان فروافكنيم ( همانا در آنچه از آفريده ما مىبينيد ) آيتى است براى هر بندهء گرائيده .\r\n10 -  وَ لَقَدْ آتَيْنا داوُدَ مِنَّا فَضْلًا يا جِبالُ أَوِّبِي مَعَهُ وَ الطَّيْرَ وَ أَلَنَّا لَهُ الْحَدِيدَ .  ما به داود از\r\n\r\n\r\n","description":"","footnote":"\r\n( 1 ) اين آيت ، ناظر به لوح محفوظ مىباشد كه همه مقدّرات در آن ثبت است و نام آن ام‌ّالكتاب است .\r\n","page_name":" 267 ","page_number":267},
  {"content":"\r\n\r\nخودمان نكوئى افزون داريم ( گفتيم ) اى كوه‌ها ، در ستايش خدا با داود هم‌صدا شويد و آن را برگردانيد ! و مرغ را گفتيم با داود ستايش بازگوئيد ، و آهن براى او نرم كرديم ( كه هرچه بخواهد به آسانى بسازد ) .\r\n11 -  أَنِ اعْمَلْ سابِغاتٍ وَ قَدِّرْ فِي السَّرْدِ وَ اعْمَلُوا صالِحاً إِنِّي بِما تَعْمَلُونَ بَصِيرٌ .  گفتيم :\r\nكه از آهن زره‌ها بساز و اندازهء ميخ بر حلقه زدن را نگاه دار ، و ( اى مردم ) كار نيكو كنيد كه من به آنچه مىكنيد بيناام .\r\n\r\nتفسير ادبى و عرفانى\r\n\r\nسوره 34 آيه 0\r\n بِسْمِ اللَّهِ الرَّحْمنِ الرَّحِيمِ .  امير المؤمنين على ( ع ) گفت : بسم الله ( بنام خدا ) گشادگى بستگيها است ، آسان‌كنندهء دشواريها است ، دوركنندهء بديها است ، آرام دلها ، و داروى دردها ، و شستن غمها است .\r\nپير طريقت گفت : اى جوان‌مرد ، امروز كه از هجران ترسانى و از نهيب قيامت لرزانى ، پيدا بود كه شنيدن نام و نشان حق چند توانى ! باش تا فردا از هجران ايمن شوى و عقبهء پل صراط بازگذارى ، از بلاى دنيا جسته و از هواى نفس و شيطان بازرسته و در روضهء رضوان بر تخت بخت نشسته ، فرشته به خدمت ايستاده ، بنده را روز شادى آن روز است كه آن روز روز طوبى و حسنى است .\r\n\r\nسوره 34 آيه 1\r\n1 -   الْحَمْدُ لِلَّهِ الَّذِي لَهُ ما فِي السَّماواتِ وَ ما فِي الْأَرْضِ .   آيه . ستايش نيكو و ثناى بسزا مر خداوندى را كه آسمانها و زمين نشانه‌هاى قدرت اوست ، و شواهد شريعت اشارتهاى او است و معاهد حقيقت بشارتهاى او ، قديم ازلى نام و صفات او است ، خداوندى كه مصنوعات آسمان و زمين از قدرت او نشان است و مخلوقات و محدّثات از حكمت او بيان است و موجودات و معلومات بر وجود او برهان است .\r\n  . . . وَ لَهُ الْحَمْدُ فِي الْآخِرَةِ وَ هُوَ الْحَكِيمُ الْخَبِيرُ .   حمد و شكر در دو جهان مر او راست كه خلق را به فضل خويش به وجود آورد و آنان را جامهء فطرت پوشانيد و به لطف خويش آنان را روزى داد و از بلاها نگاه داشت ، و طاعت با تقصير را پذيرفت ! و به يك عذر از ايشان ، همه بزه‌ها و گناه‌ها را بخشود ، و توفيق طاعت ارزانى داشت ، و از معصيت عصمت كرامت كرد و راه به ايمان نمود و دل را به معرفت بياراست و از كيفر نگه داشت ، و چون بندگان از گزار شكر اين نعمتها عاجز آمدند ! فضل و كرم خود شامل حال آنان كرد و لسان لطف را نيابت اين عاجزان و مفلسان داد و خود را حمد گفت . و در قرآن چندين آيه حمد است كه خداى تعالى حمد خود گفته است .\r\nلطيفه : اين همه نيابت از بندگان در شكر نعمتها نشان دوستى است زيرا در راه محبّت ، از دوست نيابت كردن شرط دوستى است !\r\nچنان كه خداوند فرمود : بندهء من ، اين نعمتها كه به تو دادم بىتو دادم ! و اين قسمت‌ها كه كردم بىتو كردم و بىتو حمد آوردم و به حكم دوستى تو را نيابت داشتم تا بدانى كه دوست مهربانت منم ، و لطيف و كريم و رحيم بندگان منم !\r\n\r\nسوره 34 آيه 2\r\n2 -  يَعْلَمُ ما يَلِجُ فِي الْأَرْضِ وَ ما يَخْرُجُ مِنْها وَ ما يَنْزِلُ مِنَ السَّماءِ وَ ما يَعْرُجُ فِيها . \r\nآيه . خداوند مىداند آنچه در زمين فروشود : از آب باران ، تن مردگان ، تخم‌كارى كشاورزان و آنچه از آن بيرون آيد :\r\nاز گياهان و آب چشمه‌ساران و درختان و جنبندگان و مردگان كه روز حشر از زمين بيرون آيند و ( مىداند ) آنچه از زمين به آسمان بالا رود : از فرشتگان كه كارهاى بندگان به آسمان مىبرند و همچنين آگاه از تسبيح و تهليل مؤمنان و دوستان و از\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nانفاس اولياء و اخلاص اصفياء و توحيد موحّدان و معرفت عارفان كه هيچ‌يك بر خداوند پوشيده نماند و چون بنده با طاعت و اخلاص و توحيد و معرفت در خاك شود ، همان ساعت خداوند نوازش خود به او نهد و آثار آن اعمال به خلق نمايد و ثواب آن به وى رساند .\r\nچنان كه در مورد ذو النون مصرى نوشته‌اند كه چون از دنيا برفت ، آن ساعت كه جنازهء وى برگرفتند جوكى از مرغان بر سر جنازهء وى آمدند و پرواپر زدند ! چنان كه آن‌همه خلق را در سايهء خود بپوشيدند ! و هرگز هيچ‌كس آن مرغان را نديده بود و پس از آن هم نديدند !\r\nمنصور عمّار ( از عارفان بزرگوار ) گفت : وقتى در خرابه‌اى جوانى را ديدم در نماز ، طورى در ترس و بيم غرقه گشته كه گوئى دوزخ در جلو او و قيامت در عقب اوست ! صبر كردم تا نماز تمام كرد بر وى سلام كردم گفتم :\r\nاى جوان ، در زير دوزخ وادى است از آتش ، آن جوان از شنيدن آن آوازى داد و بيفتاد و بىهوش شد و چون به هوش آمد گفت : اى مرد ، هيچ تواند بود كه مرا شربتى ديگر دهى ؟ گفتم : گناهكاران هيزم دوزخ هستند ، اين‌بار نعره‌اى زد و كالبد تهى كرد ! چون خواستند او را غسل دهند بر سينهء او نوشته شده بود :  فِي عِيشَةٍ راضِيَةٍ *  و بر پيشانى او نبشته شده بود  فَرَوْحٌ وَ رَيْحانٌ وَ جَنَّةُ نَعِيمٍ !  چون او را به خاك سپردند همان شب او را خواب ديدم جامهء فاخر پوشيده به مركب نور نشسته و تاج عزّت بر سر نهاده ، پرسيدم : اى جوان ، خداوند با تو چه كرد ؟ گفت : همان كار كه با شهيدان بدر نمود ! بلكه زيادت از آن كرد ! پرسيدم زيادت چرا ؟ گفت : چون آنها به شمشير كافران كشته شدند و من به شمشير ترس و وحشت !\r\nلطيفه : الطاف كرم است كه پيوسته از درگاه قدم رو به خلق نهد ، گرد سينه‌ها مىگردد ، در هر سينه‌اى كه از آن بوى آشنائى آيد و در آن خوف و وحشت بيند منزل كند !\r\nدر خبر است كه شما را از سوى پروردگار در روزگار ، پيوسته نفحه‌ها است ، پس خود را در معرض آن قرار دهيد شايد بشما برسد كه از آن پس ، هرگز روى شقاوت و بدبختى نه‌بينيد ! اين است حكمت  ما يَنْزِلُ مِنَ السَّماءِ . \r\nنيز در خبر ديگر : انفاس واجدان ، نالهء تائبان ، آه مفلسان ، كه چون سحرگاهان از دلى پردرد و جانى پرحسرت برآيد ، باد بامدادى آن را بربايد و اين نسيم صبحگاهى ناله و توبهء بندگان را به درگاه خداوند غفّار برد ! اين است حكمت  وَ ما يَعْرُجُ فِيها . \r\nپير طريقت گفت : اى جوان‌مرد ، آن نفسى دردناك كه از سر نياز و گداز و سوز دل از سينه برآيد تا به حضرت اعلى رسد ، آن را حجابى و مانعى پيش نيايد . هيچ شگفت دانى كه خداوند صدها هزار سال تسبيح ابليس در بيابان بىپروائى به باد بىنيازى برداد ! ولى آن يك نفس درويش دل‌سوخته و آه آن مفلس بيچاره را به حضرت خود برد و ندا درداد كه : كجايند گناهكاران من ؟ كه نالهء آنها نزد من از آواز تسبيح‌گويان و ستايش‌گران محبوب‌تر است !\r\nبو بكر واسطى ( از عارفان نامى ) گفت : مطيعان حمّالند و حمّالان جز بارى ندارند ! و اين درگاه درگاه بىنيازان ، و گناهكاران ورشكستگانند و اين بساط ، بساط مفلسان است ! اى خداوندان طاعت ، طاعتها كه كرده‌ايد به كوى افلاس فروگذاريد و مفلس‌وار با دو دست تهى از در رحمت او بازشويد و به زبان عجز گوئيد :\r\nپادشاها ، ما نه توانگريم كه به دادوستد آمده‌ايم ، ما مفلسانيم كه به تقاضا آمده‌ايم ! ما نه توانگريم كه بار ثواب\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nمىجوئيم ، بلكه ما مفلسانيم كه نثار رحمت مىجوئيم !\r\n\r\nسوره 34 آيه 10\r\n10 -  وَ لَقَدْ آتَيْنا داوُدَ مِنَّا فَضْلًا .  آيه . شرح فضل خداوند به حضرت داود پيغمبر آنست كه پس از آن لغزش « 1 » كه داود را پيش آمد ، وحى آمد كه اى داود ، آن زلّت كه از تو بيامد بس بر تو مبارك بود ! داود گفت : بارخدايا ، زلّت چگونه مبارك باشد ؟ گفت : اى داود ، پيش از آن لغزش ، هرگاه به درگاه ما آمدى شاهوار مىآمدى و با كرشمه و ناز طاعت بودى ! اكنون كه مىآئى ، بنده‌وار مىآئى ! با سوز و نياز مفلسى ! اى داود ، نالهء گناهكاران نزد من از عبادت عابدان محبوب‌تر است ! اين است آن فضل كه خداوند داود را داد و بر او منّت نهاد !\r\nدر خبر است كه داود وقتى زبور مىخواند و نام گناهكاران بسيار مىآمد ، از غيرت و صلابت در دين مىگفت : بارخدايا ، خطاكاران را ميامرز ! ندا آمد : اى داود ، زنهار ( نهمار ) از نامهربانى بر گناهكاران ! باش تا محمد مصطفى قدم در دائرهء وجود نهد و بر گناه ناكردهء امّت خود استغفار كند !\r\nندا آمد اى داود ، تو دربند پاكى خود مانده‌اى ، باش تا از دست قضا و قدر قفا خورى آنگاه بدانى كه چه گفتى و كجا ايستاده‌اى ؟ . در آن حال جبرئيل بيامد و گفت : اى داود ، تير قضا از كمان قدر جدا شد ، هان اگر توانى خود را نگاهدار ! داود از سر حيرت و پشيمانى در محراب عبادت نشسته و ديده بر زبور داشته و با ذكر و عبادت پرداخته تا حديث مرغ پيش آمد « 2 » و نظر وى به زن اوريا افتاد ، از آن پس داود تغيير حال داد و پيوسته مىگفت :\r\nخداوندا ، گناهكاران را بيامرز ، باشد كه داود هم در ميان آنها آمرزيده شود ! !\r\n\r\nتفسير لفظى [ آيات 12 الى 23 
  ]\r\n12 -  وَ لِسُلَيْمانَ الرِّيحَ غُدُوُّها شَهْرٌ وَ رَواحُها شَهْرٌ وَ أَسَلْنا لَهُ عَيْنَ الْقِطْرِ وَ مِنَ الْجِنِّ مَنْ يَعْمَلُ بَيْنَ يَدَيْهِ بِإِذْنِ رَبِّهِ وَ مَنْ يَزِغْ مِنْهُمْ عَنْ أَمْرِنا نُذِقْهُ مِنْ عَذابِ السَّعِيرِ .  ما براى سليمان باد را نرم و رام كرديم ، آن‌چنان‌كه به يارى آن بامدادان يك ماه و شامگاهان يك ماه راه مىپيمود ! و او را چشمهء مس روانيديم ! و از پريان كسانى بفرمان خداى پيش او ايستاده‌اند ، و هركس از فرمان ما بگردد ، او را عذابى از آتش چشانيم .\r\n13 -  يَعْمَلُونَ لَهُ ما يَشاءُ مِنْ مَحارِيبَ وَ تَماثِيلَ وَ جِفانٍ كَالْجَوابِ وَ قُدُورٍ راسِياتٍ اعْمَلُوا آلَ داوُدَ شُكْراً وَ قَلِيلٌ مِنْ عِبادِيَ الشَّكُورُ .  هرچه داود مىخواست براى او مىساختند ، از محرابها و تمثالها ( ديسها ) و كاسه‌هاى حوض مانند و ديگهاى پاىبرجاى و نجنباندنى . اى كسان داود خدا را شكر كنيد ( كار كنيد به آزادى ) . و از بندگان ما اندكى سپاس گزارند !\r\n14 -  فَلَمَّا قَضَيْنا عَلَيْهِ الْمَوْتَ ما دَلَّهُمْ عَلى مَوْتِهِ إِلَّا دَابَّةُ الْأَرْضِ تَأْكُلُ مِنْسَأَتَهُ فَلَمَّا خَرَّ تَبَيَّنَتِ الْجِنُّ أَنْ لَوْ كانُوا يَعْلَمُونَ الْغَيْبَ ما لَبِثُوا فِي الْعَذابِ الْمُهِينِ .  پس چون بر او قضا كرديم و مرگ را بر او برانديم ، بر مرگ او ( چيزى يا كسى ) آگاه نكرد جز كرم گندم‌خوار ( موريانه ) ! كه عصاى او\r\n\r\n\r\n","description":"","footnote":"\r\n( 1 ) ناظر به خواستن داود زن همسايه است درصورتىكه خود 99 زن داشت و در دادگاه الهى محكوم شد !\r\n( 2 ) داستان داود و مرغ ، در سورهء ص مفصلا ذكر شده است !\r\n","page_name":" 270 ","page_number":270},
  {"content":"\r\n\r\nبخورد ، و چون از پاى افتاد ، پريان را فرا ديد آمد ! كه اگر غيب دانستندى در عذاب خواركننده ( چاكرى سليمان ) در اين مدّت درنگ نكردندى !\r\n15 -  لَقَدْ كانَ لِسَبَإٍ فِي مَسْكَنِهِمْ آيَةٌ جَنَّتانِ عَنْ يَمِينٍ وَ شِمالٍ كُلُوا مِنْ رِزْقِ رَبِّكُمْ وَ اشْكُرُوا لَهُ بَلْدَةٌ طَيِّبَةٌ وَ رَبٌّ غَفُورٌ .  در مسكنهاى قبيلهء سبا ( در يمن ) آيتى و شگفتى بس نيكو بود ! دو باغ بهشت ( در رودبار ) از راست و چپ ( آن رود ) ! ايشان را گفتند : از روزى خداوند بخوريد و او را پرستيد و آزادى ( شكر ) او را كنيد ، كه در اين جهان شهرى و زمينى خوش و نيكو و در آن جهان خداوند بخشنده و آمرزنده به شما داد !\r\n16 -  فَأَعْرَضُوا فَأَرْسَلْنا عَلَيْهِمْ سَيْلَ الْعَرِمِ وَ بَدَّلْناهُمْ بِجَنَّتَيْهِمْ جَنَّتَيْنِ ذَواتَيْ أُكُلٍ خَمْطٍ وَ أَثْلٍ وَ شَيْءٍ مِنْ سِدْرٍ قَلِيلٍ .  چون از فرمان حق روى گردانيدند ، ما بر ايشان سيل بسيار سخت فرستاديم و دو بوستان آنها را به دو بوستان ميوهء پرخار و گز و كمى از كنار بدل كرديم « 1 »\r\n17 -  ذلِكَ جَزَيْناهُمْ بِما كَفَرُوا وَ هَلْ نُجازِي إِلَّا الْكَفُورَ .  اين پاداش ناسپاسى آنها و كفران نعمت بود و ما پاداش هركس را درخور او دهيم ، جز كافران نعمت و ناسپاسان !\r\n18 -  وَ جَعَلْنا بَيْنَهُمْ وَ بَيْنَ الْقُرَى الَّتِي بارَكْنا فِيها قُرىً ظاهِرَةً وَ قَدَّرْنا فِيهَا السَّيْرَ سِيرُوا فِيها لَيالِيَ وَ أَيَّاماً آمِنِينَ .  ما ميان آنها و ميان شهرهاى بابركت ( شام ) شهرهاى آبادان قرار داديم و رفتن و آمدن ميان آن شهرها معين كرديم ، ( و گفتيم ) شبها و روزها در آن ديه‌ها سير كنيد و در سايهء درختان و آب فراوان ايمن باشيد .\r\n19 -  فَقالُوا رَبَّنا باعِدْ بَيْنَ أَسْفارِنا وَ ظَلَمُوا أَنْفُسَهُمْ فَجَعَلْناهُمْ أَحادِيثَ وَ مَزَّقْناهُمْ كُلَّ مُمَزَّقٍ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ .  پس ( ناسپاسى كرده ) گفتند : پروردگارا ، سفرهاى ما را دور تر كن ! و بر خويشتن ستم كردند ، ما ايشان را در داستانها سمر كرديم ( تا از ايشان به عبرت بازگويند ) و ايشان را گسستيم تمام گسستنى ، و در آن كار نشانهاى روشنى براى هر شكيباى سپاس‌دارى است .\r\n20 -  وَ لَقَدْ صَدَّقَ عَلَيْهِمْ إِبْلِيسُ ظَنَّهُ فَاتَّبَعُوهُ إِلَّا فَرِيقاً مِنَ الْمُؤْمِنِينَ .  هرآينه ابليس گمان خويش را بر آنها راست گردانيد ( و فريب او را خوردند ) و بر پى او برفتند ، مگر گروهى از مؤمنان .\r\n21 -  وَ ما كانَ لَهُ عَلَيْهِمْ مِنْ سُلْطانٍ إِلَّا لِنَعْلَمَ مَنْ يُؤْمِنُ بِالْآخِرَةِ مِمَّنْ هُوَ مِنْها فِي شَكٍّ وَ رَبُّكَ عَلى كُلِّ شَيْءٍ حَفِيظٌ .  ابليس را بر ايشان دسترسى نبود مگر براى آنكه ببينيم چه كسانى به رستاخيز ايمان دارند و از ميان آنها چه كسانى در كار رستاخيز در گمانند ؟ و پروردگار تو بر همه چيز گواه و نگهبان است .\r\n22 -  قُلِ ادْعُوا الَّذِينَ زَعَمْتُمْ مِنْ دُونِ اللَّهِ لا يَمْلِكُونَ مِثْقالَ ذَرَّةٍ فِي السَّماواتِ وَ لا فِي الْأَرْضِ وَ ما لَهُمْ فِيهِما مِنْ شِرْكٍ وَ ما لَهُ مِنْهُمْ مِنْ ظَهِيرٍ .  بگو اى محمد ، خدائى را كه به دروغ جز خداى يكتا مىدانيد او را بخوانيد ( هنگام حاجت ) ( تا بدانيد ) آنها مالك يك ذرّه در آسمانها و در زمين نيستند و آنان را با خداى يگانه در آسمان و زمين انبازى نيست ، و آنان براى خداى يگانه در آفرينش هستىها يارى نيستند !\r\n23 -  وَ لا تَنْفَعُ الشَّفاعَةُ عِنْدَهُ إِلَّا لِمَنْ أَذِنَ لَهُ حَتَّى إِذا فُزِّعَ عَنْ قُلُوبِهِمْ قالُوا ما ذا \r\n\r\n\r\n","description":"","footnote":"\r\n( 1 ) بعضى مفسران ( عرم ) را سدى مىدانند ميان دو كوه در يمن كه از سنگ و قير ساخته بودند ! و در زمان بلقيس با آب جوىهاى جارى از سد ، باغها را سيراب مىكردند !\r\n","page_name":" 271 ","page_number":271},
  {"content":"\r\n\r\n قالَ رَبُّكُمْ قالُوا الْحَقَّ وَ هُوَ الْعَلِيُّ الْكَبِيرُ .  شفاعت كسى نزد خداوند سود ندارد مگر كسى را كه خداوند اذن ( دستورى ) دهد ، تا آنگاه كه هنگام مرگ بيم از دلهاى آنان ( براى اتمام حجت ) بردارند و گويند :\r\nخداوند در دنيا به شما چه گفت ؟ گويند : سخن حق گفت ! و اوست برتر و بزرگوار ( و به درستى و راستى سخن خدا اقرار كردند امّا وقتى كه ديگر سود نداشت ! )\r\n\r\nتفسير ادبى و عرفانى\r\n\r\nسوره 34 آيه 12\r\n12 -  وَ لِسُلَيْمانَ الرِّيحَ غُدُوُّها شَهْرٌ .  آيه . سليمان اسبان تندرو و تيزگام و مرغان بىپر بسيار داشت ! چون روزى به سبب اشتغال به ديدن اسبان ، نماز عصر از او فوت شد اسبان را گردن و پى بريد ! خداوند در عوض باد به اختيار گذارد ! كه هركس با خدا باشد خدا با اوست ، كه هركس ترك نظر خويش كند ، نظر خداوند به دلش پيوندد !\r\nمصطفى ، جعفر طيّار پسر ابو طالب را به غزو فرستاد و امارت لشكر به دو داد و لواى اسلام در دست او بود ، كفّار حمله كردند و دو دستش بينداختند و پس از آن از زيادى زخم شهيد شد ، پس از شهادت او را در خواب ديدند و پرسيدند خداوند با تو چه معامله كرد ؟ گفت : خداوند در عوض دو دستم كه در راه حق از دست دادم دو بال به من عنايت فرمود كه بهر جاى بهشت بخواهم پرواز مىكنم ! از اين سبب به جعفر طيّار ناميده شده !\r\nسليمان اسبان بدادى و باد بستدى چنان كه جعفر طيّار دو دست بدادى و پر بستدى ! خداوند به محبّ صادق فرمود : اى بندهء صادق من اگر به حكم رياضت ديده فدا و جسم نثار كردى ، اينك لطف ما ديدهء تو و فضل ما گوش تو ، و كرم ما چراغ تو است . چون من بنده‌اى را كه دوست بدارم ، گوشى به او دهم كه مرا بشنود و ديده‌اى كه مرا ببيند ! و دستى كه به‌شدت و صولت من باشد ! و آن چنين است كه مرد اوّل گوينده شود ! پس داننده ! پس رونده ! پس پرنده شود !\r\nلطيفه : اى مسكين ، آيا هرگز تو را آرزوى آن نبود كه روزى مرغ دلت از قفس نفس رهائى يابد و بر هواى رضاى حق به پرواز آيد ؟ و زبان حال چنين گويد :\r\n چو مانى بهر مردارى چو زاغان اندرين پستى ؟ * قفس بشكن چو طاووسان يكى بر پر برين بالا ! \r\nيكى از عارفان گويد : قفس قالب است و امانت جان مرغ ، پر او عشق ، پرواز او ارادت ، افق او غيب منزل او داد . هرگه كه مرغ امانت از قفس بشريّت بر افق غيب پرواز كند ، كرّوبيان عالم بالا ، دستها به ديدهء خود بازنهند ! تا از برق اين جمال ، ديده‌هاى ايشان نسوزد !\r\n\r\nسوره 34 آيه 14\r\n14 -  فَلَمَّا قَضَيْنا عَلَيْهِ الْمَوْتَ .  آيه . مرگ بر دو قسم است : مرگ ظاهر و مرگ باطن ، مرگ ظاهر هركسى را معلوم و دوست و دشمن را بدان راه است ، و خاص و عام در آن يكسانند . امّا مرگ باطن آنست كه آدمى در خود از خود بىخود مرده گردد تا از حق در حق با حق زنده گردد ! و اين همان است كه جوان‌مرد گفت :\r\n بمير اى دوست پيش از مرگ اگر مى زندگى خواهى * كه ادريس از چنين مردن بهشتى گشت پيش از ما \r\nزندگى به حقيقت آن زندگى است كه فتوح ايمانى دهد نه آنكه روح حيوانى نهد !\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nابو الحسن خرقانى گفت : بيست سال است تا كفن ما از آسمان بياورده‌اند و عجب آنست كه خداوند ، با خلقم به صورت زندگان مىدارد ! و در حضرت خود كفن در ما پوشيده ! و به زبان حال گويد :\r\n منديش از آن حديث و درپوش كفن * مردانه دو دست خويش آنگاه بزن \r\n در شهر بگو كه يا تو باشى يا من ! * شوريده شود كار ولايت به دو تن ! \r\nاى جوان‌مرد ، يك قطرهء منى كه از باطن مرد به ظاهر آيد ، جنابت ظاهر ثابت مىكند ، لكن به آب پاك آن جنابت برخيزد ! سخت آنست كه اگر يك ذرّه منى خودبينى در باطن تو ساكن شود ، جنابتى به تو رسد كه به همهء آب درياهاى عالم زائل نشود !\r\n دور باش از صحبت خودپرور عادت‌پرست * بوسه بر خاك كف پاى ز خود بيزار زن \r\nبر اين درگاه ، خودبينى را روى نيست ، و خودنگارى را قدر نه ! جز عجز و نياز و فقر و فاقه و نماز بردن ، هيچ روى نيست ! فرزندان يعقوب فقر و فاقه را نزد يوسف بردند و پذيرفته شدند ، تو نيز چنين كن و به زبان حال بگو :\r\n پرآب دو ديده و پرآتش جگرم * پرباد دو دستم و پر از خاك سرم \r\nپير طريقت گفت : الهى ، به قدر تو نادانم ، و سزاى تو را ناتوانم ، در بيچارگى خود سرگردانم ، و روز به روز بر زيانم ، چون منى چون بود چنانم ، و از نگرستن در تاريكى به فغانم ، كه بر هيچ‌چيز هست ما ندانند ! ندانم ، چشم بر روزى دارم كه تو بمانى و من نمانم ، چون من كيست كه آن روز ببينم ؟ ور ببينم فدائى آنم .\r\n\r\nسوره 34 آيه 15\r\n15 -  لَقَدْ كانَ لِسَبَإٍ فِي مَسْكَنِهِمْ .  آيه . دو باغ از چپ و راست ، زندگانى راحت و در رفاه ، و عيش خوشى و سلامت داشتند ، به آنان گفتند بر نعمت شكر گزاريد و در عافيت شكيبا باشيد ! چون نفاق كردند و كفران نعمت نمودند ، حالشان دگرگونه شد و عيششان منغّص و ناخوش گرديد !\r\nآسان كارى است بر بلا و شدت صبر كردن ، مرد مردانه آنست كه بر نعمت و عافيت صبر كند و حق آن بشناسد ، و شكر آن بگزارد ، از هواى باطل بپرهيزد ، و داشت آن از حق بيند ، نه از خود و نه از روزگار عافيت و نعمت ! در طاعت خدا به سر برد ، از طاغيان و ياغيان و بطرگرفتگان در نعمت برحذر باشد كه خداوند فرمود :\r\nهركس طغيان كند و دنيا را بر آخرت اختيار كند ، دوزخ جايگاه اوست !\r\nيكى از صحابهء رسول گويد : ما به فتنهء بلا گرفتار شديم و شكيبائى كرديم ، ليكن به فتنهء خوشى و عافيت دوچار شديم و شكيبائى نكرديم !\r\n\r\nتفسير لفظى [ آيات 24 الى 45 
  ]\r\n24 -  قُلْ مَنْ يَرْزُقُكُمْ مِنَ السَّماواتِ وَ الْأَرْضِ قُلِ اللَّهُ وَ إِنَّا أَوْ إِيَّاكُمْ لَعَلى هُدىً أَوْ فِي ضَلالٍ مُبِينٍ .  بگو ( به كافران قريش اى پيغمبر ) كيست كه شما را از آسمانها ( باران ) و از زمين ( گياه ) روزى مىدهد ؟ بگو او خداى يگانه است ( و به آنها بگو ) ما با شما در راه راست يا در گمراهى آشكار هستيم !\r\n25 -  قُلْ لا تُسْئَلُونَ عَمَّا أَجْرَمْنا وَ لا نُسْئَلُ عَمَّا تَعْمَلُونَ .  بگو به آنها شما را نخواهند پرسيد از آنچه كه ما مىكنيم و همچنين از ما نمىپرسند از آنچه شما مىكنيد .\r\n26 -  قُلْ يَجْمَعُ بَيْنَنا رَبُّنا ثُمَّ يَفْتَحُ بَيْنَنا بِالْحَقِّ وَ هُوَ الْفَتَّاحُ الْعَلِيمُ .  بگو پروردگار\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nما روز رستاخيز همهء ماها را باهم خواهد آورد ، پس از آن ميان ماها به داورى درست و راست كار گشايد ، و او حاكم كارگشاى دانا است .\r\n27 -  قُلْ أَرُونِيَ الَّذِينَ أَلْحَقْتُمْ بِهِ شُرَكاءَ كَلَّا بَلْ هُوَ اللَّهُ الْعَزِيزُ الْحَكِيمُ .  بگو ، به من بنمائيد آن شريكانى كه با خدا به شريكى مىبنديد ، ( از بتان يا فرشتگان ) ، نه ! شريكى نيست ، بلكه اوست خداى توانا و دانا .\r\n28 -  وَ ما أَرْسَلْناكَ إِلَّا كَافَّةً لِلنَّاسِ بَشِيراً وَ نَذِيراً وَ لكِنَّ أَكْثَرَ النَّاسِ لا يَعْلَمُونَ . \r\nما تو را نفرستاديم مگر براى همهء مردمان كه آنان را بشارت دهى و بيم نمائى ! ليكن بيشتر مردم اين را نمىدانند .\r\n29 -  وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ .  و مىگويند : اين وعده كه مىدهى كجا است اگر راست مىگوئيد ؟\r\n30 -  قُلْ لَكُمْ مِيعادُ يَوْمٍ لا تَسْتَأْخِرُونَ عَنْهُ ساعَةً وَ لا تَسْتَقْدِمُونَ .  بگو : هنگام وعدهء شما روزى است كه نه يك ساعت تأخير ( پس ) مىشود و نه يك ساعت تقديم ( پيش ) !\r\n31 -  وَ قالَ الَّذِينَ كَفَرُوا لَنْ نُؤْمِنَ بِهذَا الْقُرْآنِ وَ لا بِالَّذِي بَيْنَ يَدَيْهِ وَ لَوْ تَرى إِذِ الظَّالِمُونَ مَوْقُوفُونَ عِنْدَ رَبِّهِمْ يَرْجِعُ بَعْضُهُمْ إِلى بَعْضٍ الْقَوْلَ .  كافران گفتند : ما هرگز به اين قرآن نمىگرويم و نه به آنكه پيش از ان بود ( از رسول و كتاب ) و اگر بينى كافران را هنگامى كه نزد خداوند بازداشته شدند ، با يكدگر سخن باز مىكنند .  يَقُولُ الَّذِينَ اسْتُضْعِفُوا لِلَّذِينَ اسْتَكْبَرُوا لَوْ لا أَنْتُمْ لَكُنَّا مُؤْمِنِينَ .  بيچاره گرفتگان و ضعيفان به گردن‌كشان مىگويند : اگر شما نبوديد ما ايمان مىآورديم .\r\n32 -  قالَ الَّذِينَ اسْتَكْبَرُوا لِلَّذِينَ اسْتُضْعِفُوا أَ نَحْنُ صَدَدْناكُمْ عَنِ الْهُدى بَعْدَ إِذْ جاءَكُمْ بَلْ كُنْتُمْ مُجْرِمِينَ .  گردن‌كشان به بيچارگان گفتند : آيا ما شما را از راست رفتن و از پيغام پذيرفتن بازداشتيم پس از آنكه ( پيغمبر ) آمد ؟ نه ، بلكه شما خود گناهكار بوديد !\r\n33 -  وَ قالَ الَّذِينَ اسْتُضْعِفُوا لِلَّذِينَ اسْتَكْبَرُوا بَلْ مَكْرُ اللَّيْلِ وَ النَّهارِ إِذْ تَأْمُرُونَنا أَنْ نَكْفُرَ بِاللَّهِ وَ نَجْعَلَ لَهُ أَنْداداً ،  و بيچارگان به گردن‌كشان گفتند : بلكه ساز و حيلهء بد شما در شب و روز بود كه ما را مىفرموديد تا به خداى يگانه كافر شويم و او را همتايان گوئيم  وَ أَسَرُّوا النَّدامَةَ لَمَّا رَأَوُا الْعَذابَ وَ جَعَلْنَا الْأَغْلالَ فِي أَعْناقِ الَّذِينَ كَفَرُوا هَلْ يُجْزَوْنَ إِلَّا ما كانُوا يَعْمَلُونَ .  و با يكدگر در نهان هنگامى كه عذاب را ديدند پشيمانى مىنمودند ! و ما غلها در گردن كافران كنيم و به آنها پاداش ندهند جز به آنچه كه مىكردند .\r\n34 -  وَ ما أَرْسَلْنا فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا بِما أُرْسِلْتُمْ بِهِ كافِرُونَ . \r\nو ما به هيچ شهر ، آگاه‌كننده و بيم‌دهنده نفرستاديم مگر آنكه بىنيازان و اسراف‌كاران مردم آنجا گفتند : ما به آنچه شما فرستاده شده‌ايد كافريم !\r\n35 -  وَ قالُوا نَحْنُ أَكْثَرُ أَمْوالًا وَ أَوْلاداً وَ ما نَحْنُ بِمُعَذَّبِينَ .  و كافران گفتند : ما بيش از شما دارائى و فرزند داريم و ما را عذاب نخواهند كرد !\r\n36 -  قُلْ إِنَّ رَبِّي يَبْسُطُ الرِّزْقَ لِمَنْ يَشاءُ وَ يَقْدِرُ وَ لكِنَّ أَكْثَرَ النَّاسِ لا يَعْلَمُونَ . \r\n\r\n","description":"","footnote":"","page_name":" 274 ","page_number":274},
  {"content":"\r\n\r\nبگو ، پروردگار من روزى هركس را كه بخواهد مىگستراند و يا به اندازه مىدهد ولى بيشتر مردم اين را نمىدانند !\r\n37 -  وَ ما أَمْوالُكُمْ وَ لا أَوْلادُكُمْ بِالَّتِي تُقَرِّبُكُمْ عِنْدَنا زُلْفى إِلَّا مَنْ آمَنَ وَ عَمِلَ صالِحاً فَأُولئِكَ لَهُمْ جَزاءُ الضِّعْفِ بِما عَمِلُوا وَ هُمْ فِي الْغُرُفاتِ آمِنُونَ .  نه دارائى شما نه فرزندان شما ، به نزديكى ما فراترى و نزديكى نيفزايد ! مگر كسى كه بگرود و كار نيكو كند و اينانند كه پاداش آنها بواسطهء كارهائى كه كرده‌اند دو برابر است ! و آنان در آن غرفه‌ها و تارم‌ها ايمن و بىبيم هستند .\r\n38 -  وَ الَّذِينَ يَسْعَوْنَ فِي آياتِنا مُعاجِزِينَ أُولئِكَ فِي الْعَذابِ مُحْضَرُونَ .  كسانى كه در سخنان ما مىكوشند كه ما را عاجز آرند ، آنان فردا در عذاب‌آورندگانند .\r\n39 -  قُلْ إِنَّ رَبِّي يَبْسُطُ الرِّزْقَ لِمَنْ يَشاءُ مِنْ عِبادِهِ وَ يَقْدِرُ لَهُ وَ ما أَنْفَقْتُمْ مِنْ شَيْءٍ فَهُوَ يُخْلِفُهُ وَ هُوَ خَيْرُ الرَّازِقِينَ .  بگو : ( اى محمّد ) پروردگار من روزى براى هريك از بندگانش كه بخواهد مىگستراند و بسط مىدهد و به اندازه مىدهد . و آنچه شما در راه خدا انفاق كنيد خدا بشما عوض خواهد داد ، و او بهترين روزىدهندگان است .\r\n40 -  وَ يَوْمَ يَحْشُرُهُمْ جَمِيعاً ثُمَّ يَقُولُ لِلْمَلائِكَةِ أَ هؤُلاءِ إِيَّاكُمْ كانُوا يَعْبُدُونَ . \r\nو آن روز كه همه را برانگيزانيم ، آنگاه به فرشتگان گوئيم : آيا اينانند كه شما را به خدائى مىپرستيدند !\r\n41 -  قالُوا سُبْحانَكَ أَنْتَ وَلِيُّنا مِنْ دُونِهِمْ بَلْ كانُوا يَعْبُدُونَ الْجِنَّ أَكْثَرُهُمْ بِهِمْ مُؤْمِنُونَ .  فرشتگان گفتند : پاك و بىعيب خدائى ، تو خداوند مائى بىايشان ( بتها ) ، بلكه آنها ديو مىپرستيدند و بيشتر آنها به ديوان گرويده بودند !\r\n42 -  فَالْيَوْمَ لا يَمْلِكُ بَعْضُكُمْ لِبَعْضٍ نَفْعاً وَ لا ضَرًّا وَ نَقُولُ لِلَّذِينَ ظَلَمُوا ذُوقُوا عَذابَ النَّارِ الَّتِي كُنْتُمْ بِها تُكَذِّبُونَ .  امروز ( روز رستاخيز ) بدست هيچ‌كس از شما نه سودى است نه زيانى ، و به ستمكاران گوئيم : بچشيد عذاب آتشى كه آن را دروغ مىدانستيد !\r\n43 -  وَ إِذا تُتْلى عَلَيْهِمْ آياتُنا بَيِّناتٍ قالُوا ما هذا إِلَّا رَجُلٌ يُرِيدُ أَنْ يَصُدَّكُمْ عَمَّا كانَ يَعْبُدُ آباؤُكُمْ وَ قالُوا ما هذا إِلَّا إِفْكٌ مُفْتَرىً وَ قالَ الَّذِينَ كَفَرُوا لِلْحَقِّ لَمَّا جاءَهُمْ إِنْ هذا إِلَّا سِحْرٌ مُبِينٌ .  و چون سخنان ما بر آنها خوانند مىگويند : اين نيست مگر مردى كه مىخواهد شما را از آنچه پدرانتان مىپرستيدند بازدارد ! و گفتند : اين نيست مگر سخنى ساخته و دروغ و كافران چون حق به آنها نموده شد گفتند : اين نيست جز جادوى آشكار !\r\n44 -  وَ ما آتَيْناهُمْ مِنْ كُتُبٍ يَدْرُسُونَها وَ ما أَرْسَلْنا إِلَيْهِمْ قَبْلَكَ مِنْ نَذِيرٍ .  ما به آنها ( قريش ) كتابى كه ( پيش از قرآن ) بخوانند نداديم و پيش از تو هم براى آنها بيم‌دهنده‌اى نفرستاديم .\r\n45 -  وَ كَذَّبَ الَّذِينَ مِنْ قَبْلِهِمْ وَ ما بَلَغُوا مِعْشارَ ما آتَيْناهُمْ فَكَذَّبُوا رُسُلِي فَكَيْفَ كانَ نَكِيرِ .  و ايشان كه پيش از ( قريش ) بودند پيغمبران را دروغ‌زن گفتند ! درصورتىكه قريش به ده‌يك آنچه ما به آنها توانائى داديم نرسيده‌اند ، پس آنان ( باوجود آن‌همه نعمت ) پيغمبران مرا تكذيب كردند ! تا چگونه بودنشان ناپسند من بر آنها ؟ و چگونه بود سخت‌گيرى من بر عذاب آنها ؟ ( پس كافران قريش بايد از كيفر آنها آگاه و متنبه شوند ) .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\nتفسير ادبى و عرفانى\r\n\r\nسوره 34 آيه 24\r\n24 -  قُلْ مَنْ يَرْزُقُكُمْ مِنَ السَّماواتِ وَ الْأَرْضِ .  آيه . روزى آدمى دو نوع است ، روزى پيدا و روزى ناپيدا ، روزى پيدا خوراكيها و غذاها براى تن آدمى در زندگانى فانى ، كه پيداست ، و روزى ناپيدا ، دانشها و كشفها كه براى دلهاى ناپيدا است در زندگانى باقى ! و در غذاها شرط است كه از راه روا ( حلال ) باشد نه از راه ناروا ( حرام ) ! چنان كه خداوند فرمود : از روزيهاى پاك و گوارا كه بشما داديم بخوريد و كار نيكو كنيد « 1 »\r\nپيغمبر فرمود : خواستن روزى حلال بعد از ايمان به خدا و نماز ، واجب‌ترين فريضه است ، نيز فرمود : هركس چهل روز روزى حلال خورد ، خداوند در دل او نورى پديد مىآورد و آن را سرچشمهء حكمت مىكند .\r\nگفته‌اند : از پاكى طعام و حلالى قوت ، صفاى دل خيزد ، و از صفاى دل نور معرفت افزايد و با نور معرفت مكاشفات درپيوندد ! مكاشفت ، ديدار دل است با حق ! كه دل در ذكر مستهلك و سرّ در نظر مستغرق ، و جان در حق فانى است ! اينجاست كه بامداد يگانگى از افق تجلّى آفتاب عيان تابد و از خورشيد وجود ، وجد در واجد شود و واجد در موجود فانى گردد ! تا از دل جز نشانى ، و از سر جز بيانى و از جان جز عيانى نماند !\r\n كسى كور اعيان بايد ، خبر پيشش و بال آيد * چو سازد با عيان خلوت ، كجا دل در خبر بندد ؟ \r\n\r\nسوره 34 آيه 28\r\n28 -  وَ ما أَرْسَلْناكَ إِلَّا كَافَّةً لِلنَّاسِ .  آيه . اى محمّد تو را كه فرستاديم به عامهء مردم فرستاديم و جنّ و انس را تابع تو كرديم ، عقدها به عقد تو فسخ كرديم و بهم زديم ، و شرعها به شرع تو نسخ كرديم و برانداختيم .\r\nاز سوى خداوند فرمان آمد كه اى جبرئيل از عالم علوى به عالم سفلى شو ، و بانگ بر اهل خاور و باختر زن و بگو : اى مردم ، همگى به اطاعت محمد درآئيد و سر بر خطّ شرع وى نهيد كه طاعت او طاعت ما است .\r\nموسى كليم در مناجات از خداوند شنيد كه گفت : اى موسى ، اگر مىخواهى من از زبانت به تو نزديكتر و از جانت به تنت نزديكتر باشم ، پيوسته بر محمد درود بفرست !\r\n\r\nسوره 34 آيه 31\r\n31 -  وَ قالَ الَّذِينَ كَفَرُوا لَنْ نُؤْمِنَ بِهذَا الْقُرْآنِ .  آيه . صدّيقان جهان چاكران محمّد بودند ولى منكران او را دروغ‌گو مىدانستند ، عقلهاى عاقلان از ادراك عزّ جلال محمّد عاجز بود ولى دورويان ( منافقان ) او را ديوانه مىخواندند ! آرى ، ديده‌هاى آنان به حكم ازل ، توتياى صدق نيافته و به چشمهاشان سرمهء اقبال حق نرسيده ، از اين است كه او را جادوگر خواندند ! و گفته‌هاى او را افترا گفتند !\r\n\r\nسوره 34 آيه 38\r\n38 -  وَ الَّذِينَ يَسْعَوْنَ فِي آياتِنا مُعاجِزِينَ .  آيه . كسانى كه پنداشتند كه ما را عاجز توانند ، چشمشان فريب ملك شيطان ديده ، چگونه ما را بينند و شناسند ؟ و دلى كه به اغواى شيطان آلوده شده ، از كجا جلال عزت قرآن شناسد ؟ دلى بايد به ضمان امان و حرم كرم حق پناه يافته تا به راه رسالت و نبوّت ما رود ! گوشى بايد به زلال اقبال ازل شسته تا جلال عزّت قرآن را به خود راه دهد ، ديده‌اى بايد از چركى كفر پاك و از خواب شهوتها بيدار تا معجزات و آيات ما را بيند و دريابد !\r\nاى جوان‌مرد ، كسى كه جمالى ندارد تا با سلطان نديمى كند ، چرا با گلخنيان حريفى نكند ؟ و اين است زبان حالش :\r\n\r\n\r\n","description":"","footnote":"\r\n( 1 ) - اشاره به دو آيه :  كُلُوا مِنْ طَيِّباتِ ما رَزَقْناكُمْ *  و  كُلُوا مِنَ الطَّيِّباتِ وَ اعْمَلُوا صالِحاً . \r\n","page_name":" 276 ","page_number":276},
  {"content":"\r\n\r\n در مصطبه‌ها هميشه فرّاشم من * شايستهء صومعه كجا باشم من ؟ \r\n هرچند قلندرى و قلّاشم من * تخمى به اميد درد مىپاشم من \r\n\r\nسوره 34 آيه 39\r\n39 -  وَ ما أَنْفَقْتُمْ مِنْ شَيْءٍ فَهُوَ يُخْلِفُهُ .  آيه . آنچه در راه خدا دهيد خداوند عوض ( خلف ) مىدهد ، بر ذوق جوان‌مردان طريقت ، خلف آنست كه جمال گوهر فقر بر او آشكار كنند تا عزت و شرف فقر بداند و آن را به ناز دربرگيرد ! و با او بسازد ، كه هركجا زاويهء فقر بود ، آنجا حرمى از كرم حق بود ! و فرشتگان ملكوت چنان آيند كه حاجيان به حج و عمره آيند !\r\nلطيفه : درويشى به دعا از خدا خواست كه فقير زنده باشد و فقير بميرد و در گروه فقيران محشور شود ، از رسول اكرم علّت پرسيدند ، فرمود : فقيران خيلى زودتر از توانگران به بهشت وارد مىشوند !\r\n\r\nتفسير لفظى [ آيات 46 الى 54 
  ]\r\n46 -  قُلْ إِنَّما أَعِظُكُمْ بِواحِدَةٍ أَنْ تَقُومُوا لِلَّهِ مَثْنى وَ فُرادى ثُمَّ تَتَفَكَّرُوا ما بِصاحِبِكُمْ مِنْ جِنَّةٍ إِنْ هُوَ إِلَّا نَذِيرٌ لَكُمْ بَيْنَ يَدَيْ عَذابٍ شَدِيدٍ .  بگو ( اى پيغمبر ) شما را به يك چيز پند مىدهم ، كه براى خدا برخيزيد و قيام به طلب حقّ كنيد ، دوتادوتا يكىيكى ، پس از آن با خود بينديشيد « 1 » و با يكدگر بازگوئيد كه اين مرد شما ديوانه نيست ! او نيست مگر بيم‌دهنده ميان شماها ، پيشاپيش عذابى سخت و دردناك !\r\n47 -  قُلْ ما سَأَلْتُكُمْ مِنْ أَجْرٍ فَهُوَ لَكُمْ إِنْ أَجْرِيَ إِلَّا عَلَى اللَّهِ وَ هُوَ عَلى كُلِّ شَيْءٍ شَهِيدٌ  « 2 »  .  بگو من از شما مزدى نمىخواهم ، آن شما را باد ! مزد من با خدا است كه بر هر چيزى گواه است .\r\n48 -  قُلْ إِنَّ رَبِّي يَقْذِفُ بِالْحَقِّ عَلَّامُ الْغُيُوبِ .  بگو پروردگار من سخن راست و پيغام پاك به پيغمبران مىرساند و او داناى نهانها است .\r\n49 -  قُلْ جاءَ الْحَقُّ وَ ما يُبْدِئُ الْباطِلُ وَ ما يُعِيدُ .  بگو ( اى محمّد ) پيغام راست از خداى آمد ، و شيطان ( باطل ) نه به آغاز ، كارى تواند كرد و نه به سرانجام !\r\n50 -  قُلْ إِنْ ضَلَلْتُ فَإِنَّما أَضِلُّ عَلى نَفْسِي وَ إِنِ اهْتَدَيْتُ فَبِما يُوحِي إِلَيَّ رَبِّي إِنَّهُ سَمِيعٌ قَرِيبٌ .  بگو اگر من از راه گم شوم گمراهى من بر من است و اگر به راه راست روم به سبب وحى و پيغامى است كه خداى من مىفرستد كه شنوا و نزديك است .\r\n51 -  وَ لَوْ تَرى إِذْ فَزِعُوا فَلا فَوْتَ وَ أُخِذُوا مِنْ مَكانٍ قَرِيبٍ .  اگر بينى آنگاه كه آنها را بيم دهند ، در آن حال از دست شدن و نابود شدن نتوانند ! و ايشان را از جاهاى نزديك فراگيرند .\r\n52 -  وَ قالُوا آمَنَّا بِهِ وَ أَنَّى لَهُمُ التَّناوُشُ مِنْ مَكانٍ بَعِيدٍ .  و چون فزع مرگ به آنها رسد ، گويند : ما ايمان آورديم و چون تواند بود ايشان را كه از جائى دور فرا چيزى يازيدن و پشيمان شدن ؟\r\n\r\n\r\n","description":"","footnote":"\r\n( 1 ) منظور از تفكر در اينجا انديشيدن در نعمتهاى الهى است نه انديشه در ذات خداوند يا اسرار مردمان !\r\n( 2 ) معنى شهيد و خبير و عليم بهم نزديك است زيرا صاحب علم را اگر راجع به خفاياى باطن باشد خبير گويند و اگر راجع به امور ظاهر باشد شهيد و اگر راجع به همهء امور باشد عليم گويند !\r\n","page_name":" 277 ","page_number":277},
  {"content":"\r\n\r\n53 -  وَ قَدْ كَفَرُوا بِهِ مِنْ قَبْلُ وَ يَقْذِفُونَ بِالْغَيْبِ مِنْ مَكانٍ بَعِيدٍ .  و ايشان پيش از روز مرگ به خدا كافر شده بودند و پندار خويش را در آنچه به ايشان مىگفتند دور مىانداختند ( و با گمان مىگفتند كه نه بعثى نه دوزخى نه بهشتى است ! )\r\n54 -  وَ حِيلَ بَيْنَهُمْ وَ بَيْنَ ما يَشْتَهُونَ كَما فُعِلَ بِأَشْياعِهِمْ مِنْ قَبْلُ إِنَّهُمْ كانُوا فِي شَكٍّ مُرِيبٍ .  و ميان آنها با آنچه آرزو مىكردند ( توبه مىخواستند ) حايل شدند و جدا كردند ، همچنان‌كه با هم‌دينان ايشان از پيش كردند كه آنان در شك ( گمان ) بودند ( چون همهء آنها در شك و ترديد آشكار بودند به اين جهت توبه از آنها پذيرفته نمىشد ! )\r\n\r\nتفسير ادبى و عرفانى\r\n\r\nسوره 34 آيه 46\r\n46 -  قُلْ إِنَّما أَعِظُكُمْ بِواحِدَةٍ .  آيه . قيام براى خدا ، نقطهء پركار طريقت است و مدار اسرار حقيقت ! هركه از تدبير خود برخاست و كار خود با حقّ واگذاشت ميوهء زندگانى خوشى برداشت ، مانند ياران غار :\r\nاصحاب كهف : اصحاب كهف چون از خود برخاستند و تدبير خويش بگذاشتند و روى به درگاه خدا آوردند در ظلّ حمايت او قرار گرفتند و در كنف ولايت او جاى داشتند ! آفتاب و خورشيد تابنده را زهره نبود كه گرد غار غيرت ايشان گردد زيرا نور آفتاب براى روشنائى خلق است ولى نور اسرار آنان براى معرفت حق است « 1 » نور آفتاب نور صورت است و نور دل ايشان نور سيرت ! لاجرم شعاع آفتاب صورت چون به ايشان رسيدى از برق نور سرّ ايشان ، دامن درچيدى ! پنداشتى كه ايشان بيدارند درحالىكه در خوابند . چون به ظاهر اهل طريقت نگرى ايشان را در ميدان عمل مشغول بينى و چون به سرائر آنان نگرى ايشان را فارغ در بوستان لطف ذو الجلال بينى ! به ظاهر در عمل ، و به باطن در نظارهء لطف الهى !\r\n\r\nسوره 34 آيه 49\r\n49 -  قُلْ جاءَ الْحَقُّ وَ ما يُبْدِئُ الْباطِلُ وَ ما يُعِيدُ .  آيه . آن روز كه رسول خدا قدم در كعبه نهاد در آنجا بتان زياد نهاده بودند ، حضرت چوبى در دست داشت و بر سينهء بتها مىزد و مىگفت :  جاءَ الْحَقُّ وَ زَهَقَ الْباطِلُ .  نوشته‌اند در آن هنگام يكى از صحابه كه در آنجا حاضر بود گفت اى بتان ، اين محمد پيغمبر خدا است گواهى دهيد ! بتان همگى به سجده افتادند !\r\nاى جوان‌مرد ، كدام روز خواهد بود كه رسول تحقيق به موجب اشارهء توفيق ، به كعبهء سينهء تو درآيند و بتان هوا و هوس و حرص را به هم زنند و اين ندا دردهند كه :  جاءَ الْحَقُّ . \r\nلطيفه‌اى شيرين : غلامى با خواجه مىرفت ، غلام در مسجد شد و نماز كرد و در لذت مناجات دراز بماند ، خواجه گفت : اى غلام بيرون آى ، غلام گفت : نمىگذارند ! گفت : كه تو را بيرون نمىگذارد ؟ گفت : آن‌كس كه تو را راه به درون نمىگذارد !\r\n\r\nسوره 34 آيه 54\r\n54 -  وَ حِيلَ بَيْنَهُمْ وَ بَيْنَ ما يَشْتَهُونَ .  آيه . خداوند خبر مىدهد از آن بيچاره كه در سكرات\r\n\r\n\r\n","description":"","footnote":"\r\n( 1 ) داستان اصحاب كهف در سورهء كهف به تفصيل ذكر شده .\r\n","page_name":" 278 ","page_number":278},
  {"content":"\r\n\r\nمرگ افتد و جانش به چنبر گردن رسد ، رخسارهء رنگينش از هيبت مرگ بىرنگ گردد ، عرق حسرت از پيشانى او روان شود ، فرزندان به نازپرورده ببالين او نشسته و روى بر روى او مىمالند ، و دوستان و برادران به ناكام و به ناچار او را وداع مىكنند ، آن بيچاره فرومانده در آرزوى يك روز مهلت بود و مهلتش ندهند و خواهد كه سخن گويد ، قوّتش ندهند ، اين است كه خداوند فرمود :  وَ حِيلَ بَيْنَهُمْ وَ بَيْنَ ما يَشْتَهُونَ . \r\nتوبهء پيش از مرگ : روزى مردى نزد رسول خدا آمد ، آب حسرت از ديده همىباريد ، و از پراكندگى دل و گناهان خود همىناليد ، و نفس سرد همىكشيد و گفت : اى فرستادهء خدا ، طبيب دلهاى بيماران توئى ، دردها را درمان‌ساز توئى ، اين درد را درمانى بساز ، و اين خستگى مرا مرهمى پديد كن ، كه به گناه خويش سخت بيمارم ، و به بزه خويش سخت آلوده‌ام ، و به پندار خويش سخت مغرورم ! حضرت فرمود : روز و شبى كه در پيش دارى كارى بساز ، رو خلوتى بساز و ساعتى با درد و اندوه خود پرداز ، اشكى گرم از ديده فروبار و آهى سرد از دل برآر ، و به زبان تضرّع و عجز بگو : خداوندا ، به هر صفت كه هستم به خواست تو موقوفم ، و به هر نام كه خوانندم به بندگى تو معروفم ،\r\n بنده گر خوبست و گر زشت آن تست * عاشق ار دانا و گر نادان تو راست \r\nپير طريقت گويد : خداوندا ، همچون يتيم بىپدر گريانم ، درمانده در دست خصمانم ، خستهء گناهم و از خويشتن بر تاوانم ، خراب عمر و مفلس روزگار ، من آنم ، خداوندا ، فريادرس كه از ناكسى خود به فريادم !\r\nدريغا كه روزگار بر باد داديم و شكر نعمت ولى نگزارديم ، دريغا كه قدر عمر خويش نشناختيم ، و از كار دنيا به اطاعت مولى نپرداختيم ، دريغا كه عمر عزيز به سر آمد و روزگار بگذشت و تبعات آن بماند !\r\n اى خداوندان مال ، الاعتبار الاعتبار * وى خداوندان قال ، الاعتذار الاعتذار \r\n پيش از آن كين جان عذرآور فروماند ز نطق * پيش از آن كين چشم عبرت‌بين فروماند ز كار \r\n توبه پيش آريد و نادم از گنهكارى خويش * چشم گريان جان لرزان رو سوى پروردگار \r\n\r\nسورهء - 35 - ملائكه - ( فاطر ) 45 آيه - مكى\r\n\r\nتفسير لفظى [ آيات 1 الى 11 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n1 -   الْحَمْدُ لِلَّهِ فاطِرِ السَّماواتِ وَ الْأَرْضِ جاعِلِ الْمَلائِكَةِ رُسُلًا أُولِي أَجْنِحَةٍ مَثْنى وَ ثُلاثَ وَ رُباعَ يَزِيدُ فِي الْخَلْقِ ما يَشاءُ إِنَّ اللَّهَ عَلى كُلِّ شَيْءٍ قَدِيرٌ .   ستايش نيكو خدا راست كه آفرينندهء آسمانها و زمين است ، خدائى كه فرشتگان را رسولان كرد كه صاحبان پرهاى دوتادوتا و سه‌تاسه‌تا و چهارتاچهارتا هستند ، در آفرينش آنچه را كه مىخواهد مىافزايد ، كه خداوند بر هر چيزى توانا است .\r\n2 -  ما يَفْتَحِ اللَّهُ لِلنَّاسِ مِنْ رَحْمَةٍ فَلا مُمْسِكَ لَها وَ ما يُمْسِكْ فَلا مُرْسِلَ لَهُ مِنْ بَعْدِهِ وَ هُوَ الْعَزِيزُ الْحَكِيمُ .  آنچه مردمان را از بخشايش و نعمت بگشايد ، كسى بازدارندهء آن نيست ! و هرچه خود بازگيرد كس گشايندهء آن نيست ، و اوست تواناى دانا .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n3 -  يا أَيُّهَا النَّاسُ اذْكُرُوا نِعْمَتَ اللَّهِ عَلَيْكُمْ هَلْ مِنْ خالِقٍ غَيْرُ اللَّهِ يَرْزُقُكُمْ مِنَ السَّماءِ وَ الْأَرْضِ لا إِلهَ إِلَّا هُوَ فَأَنَّى تُؤْفَكُونَ .  اى مردم ، نيكوكارى و نعمتهاى « 1 » خداى را بر شما ، ياد كنيد ، آيا جز او آفريننده‌اى هست ؟ كه روزى شما را از آسمان و زمين مىرساند ، خدائى جز او نيست ، پس چگونه شما را از راستى برمىگردانند و به دروغ مىبرند ؟\r\n4 -  وَ إِنْ يُكَذِّبُوكَ فَقَدْ كُذِّبَتْ رُسُلٌ مِنْ قَبْلِكَ وَ إِلَى اللَّهِ تُرْجَعُ الْأُمُورُ .  اى محمّد ، اگر كافران تو را تكذيب كردند ( باك مدار ) كه پيغمبران پيش از تو را هم تكذيب كردند و بازگشت همهء كارها بسوى خداى يگانه است .\r\n5 -  يا أَيُّهَا النَّاسُ إِنَّ وَعْدَ اللَّهِ حَقٌّ فَلا تَغُرَّنَّكُمُ الْحَياةُ الدُّنْيا وَ لا يَغُرَّنَّكُمْ بِاللَّهِ الْغَرُورُ . \r\nاى مردم ، وعده‌هاى خدا راست است ، پس زندگانى دنيا شما را نفريبد و شيطان شما را فريب ندهد !\r\n6 -  إِنَّ الشَّيْطانَ لَكُمْ عَدُوٌّ فَاتَّخِذُوهُ عَدُوًّا إِنَّما يَدْعُوا حِزْبَهُ لِيَكُونُوا مِنْ أَصْحابِ السَّعِيرِ .  شيطان دشمن شما است ، شما هم او را دشمن خود شناسيد ، همانا ، او پيروانش را مىخواند كه از ياران دوزخ باشند .\r\n7 -  الَّذِينَ كَفَرُوا لَهُمْ عَذابٌ شَدِيدٌ وَ الَّذِينَ آمَنُوا وَ عَمِلُوا الصَّالِحاتِ لَهُمْ مَغْفِرَةٌ وَ أَجْرٌ كَبِيرٌ .  آنان كه كافر شدند ايشان راست عذابى سخت ، و آنان كه گرويدند و كارهاى نيكو كردند ايشان را آمرزش و پاداش بزرگ است .\r\n8 -  أَ فَمَنْ زُيِّنَ لَهُ سُوءُ عَمَلِهِ فَرَآهُ حَسَناً فَإِنَّ اللَّهَ يُضِلُّ مَنْ يَشاءُ وَ يَهْدِي مَنْ يَشاءُ فَلا تَذْهَبْ نَفْسُكَ عَلَيْهِمْ حَسَراتٍ إِنَّ اللَّهَ عَلِيمٌ بِما يَصْنَعُونَ .  آيا كسى كه بدكردارى او را برآراستند تا كار خود را نيكو ديد ( مانند كسى است كه نيك‌كردارى او را آراستند ؟ ) پس تو جان خود را بر سر حسرت خوردن براى آنها مگذار ، كه خداوند دانا است به آنچه مىكنند .\r\n9 -  وَ اللَّهُ الَّذِي أَرْسَلَ الرِّياحَ فَتُثِيرُ سَحاباً فَسُقْناهُ إِلى بَلَدٍ مَيِّتٍ فَأَحْيَيْنا بِهِ الْأَرْضَ بَعْدَ مَوْتِها كَذلِكَ النُّشُورُ .  و خداى يگانه است كه بادها را فرستاد تا برانگيزاند ابر را و ما آن را به شهرها و زمين‌هاى مرده مىرانيم ، پس از آن زمين مرده را زنده مىكنيم و برانگيختن پس از مرگ هم اين‌چنين است .\r\n10 -  مَنْ كانَ يُرِيدُ الْعِزَّةَ فَلِلَّهِ الْعِزَّةُ جَمِيعاً إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ يَرْفَعُهُ وَ الَّذِينَ يَمْكُرُونَ السَّيِّئاتِ لَهُمْ عَذابٌ شَدِيدٌ وَ مَكْرُ أُولئِكَ هُوَ يَبُورُ .  هركس عزّت مىخواهد ، ( بداند ) كه همهء عزّتها نزد خداوند است و سخنان پاك بسوى او بالا مىرود ، و كسانى كه بدى و دستان مىكنند ، ايشان را عذابى سخت است و مكر و دستان آنها تباه خواهد شد .\r\n11 -  وَ اللَّهُ خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ جَعَلَكُمْ أَزْواجاً وَ ما تَحْمِلُ مِنْ أُنْثى وَ لا تَضَعُ إِلَّا بِعِلْمِهِ وَ ما يُعَمَّرُ مِنْ مُعَمَّرٍ وَ لا يُنْقَصُ مِنْ عُمُرِهِ إِلَّا فِي كِتابٍ إِنَّ ذلِكَ \r\n\r\n\r\n","description":"","footnote":"\r\n( 1 ) نعمتهاى الهى سه نوع است : نعمت خارجى ، مانند مال و جاه - نعمت بدنى ، مانند صحت و عافيت ، نعمت نفسانى ، مانند عقل و فطانت و دهاء ، پس خدا را با شكر ياد كنيد و او را ثنا خوانيد !\r\n","page_name":" 280 ","page_number":280},
  {"content":"\r\n\r\n عَلَى اللَّهِ يَسِيرٌ .  خداوند شما را از خاك آفريد پس از آن از آب پشت ! پس از آن شما را جفت گردانيد مرد و زن و هيچ مادينه‌اى بار نگيرد و بار ننهد مگر به دانش او ( و خواست او ) ، و هيچ دراززندگانى ، زندگى دراز نكند و هيچ از عمل او كاسته نشود ، مگر آنكه در كتاب ( لوح محفوظ ) نوشته شده و اين بر خداوند آسان است « 1 » .\r\n\r\nتفسير ادبى و عرفانى\r\n\r\nسوره 35 آيه 0\r\n بِسْمِ اللَّهِ الرَّحْمنِ الرَّحِيمِ -  در خبر است كه هركس پاره‌كاغذى كه بر آن بسم الله نوشته شده باشد از زمين بردارد و احترام كند ، در آن حال از حضرت عزت بر فرشتهء رحمت امر آيد كه قلم عفو بر جريدهء جرائم او كشد !\r\nكسى كه نام خداوند از روى تعظيم و احترام به دست گيرد چنين خلقى يابد ، پس چه گوئى ؟ اگر كسى آن نام را به دل برگيرد و به جان پذيرد ؟ نام خداوندى كه حكم او بىزلل ، فعل او بىحيل ، صنع او بىخلل ، خواست او بىعلل است ! خداوندى كه عطاى او از خطاى تو بيش ! وفاى او از جفاى تو بيش ، نعمت او از حاجت تو بيش ، رحمت او از معصيت تو بيش ! اى خدائى كه در ذات بىمثالى و در صفات بىهمالى و در حكم بىاحتمالى و در صنع بىاختلالى ، صانع باجلالى و قادر بر كمالى ، خالق لم يزل و لايزالى .\r\n\r\nسوره 35 آيه 1\r\n1 -   الْحَمْدُ لِلَّهِ فاطِرِ السَّماواتِ وَ الْأَرْضِ .   آيه . خداوند فرمود : حمدى كه مرا شايد آن حمد است كه از ما آيد ، نه آنكه از تو آيد ، از آب و خاك چه آيد ؟ كه جلال عزت و جمال صمديّت ما را شايد ؟ رسم فانى به حق باقى كى رسد ؟ اى آدمى ، حمد تو به تقاضاى عفو و مغفرت معلول است ، و معلول كى شايستهء جلال عزّت است كه از هر علّتى منزه و پاك است ؟ بندهء من ، من بسزاوارى خود حمد آوردم ، تو نيز به سزاوارى خود بر حدّ امكان حمد من بيار تا آن مجاز تو را به كرم خود تابع حقيقت گردانم ! و حكمش را حكم حقيقت نهم « 2 » .\r\nلطيفه : اى دوست من ، اگر تو آمين گوئى و اين گفت تو با آمين گفتن موافق افتد گناهانت بيامرزم ، پس چون حمد من گوئى و حمد تو با حمد من موافق آيد ، خلعتى به تو ارزانى كنم كه در هيچ خاطرى نگنجد !\r\n  . . . جاعِلِ الْمَلائِكَةِ رُسُلًا أُولِي أَجْنِحَةٍ .   آيه . هرچند كه فرشتگان ، مقرّبان درگاه عزّتند و طاووسان حضرت الهيّت كه در حجب هيبت بداشته و كمر انقياد بر ميان بسته و سر بر خط فرمان نهاده‌اند ! با اين مرتبت و منزلت ، خاكيان صالح و باايمان فرزندان آدم بر آنان شرف دارند !\r\nخداوند عالم در آغاز آفرينش آدم ، به فرشتگان فرمود : مىخواهم در زمين خليفه‌اى برقرار كنم ، گفتند :\r\nمىخواهى مفسد و خون‌ريز را خليفه كنى ! فرمود آنچه من مىدانم شما نمىدانيد ! ايشان پشيمان شدند و به تضرّع و التماس افتادند و رضاى حق را خواستند ، خطاب رسيد كه رضاى من در اين است كه شما مقرّبان درگاه ، جنايات فرزند\r\n\r\n\r\n","description":"","footnote":"\r\n( 1 ) در خبر است كه عمر فرزندان آدم در بالاى كتاب ( لوح محفوظ ) نوشته شده و سن آنان معين گرديده و در پائين آن هر روز كه از عمر كم مىشود قيد مىگردد . تا برابر شود بنابراين عمر آنان نه كم مىشود و نه زياد !\r\n( 2 ) حمد بمعنى شكر است و شكر اعمّ است يعنى هر حمدى شكر است ولى هر شكرى حمد نيست و شكر سه مرتبه دارد : شكر دل كه خداى را ولىنعمت شناسد ، شكر زبان ، كه نعمت را اظهار و بر صاحب نعمت ثنا فرستد . و شكر عمل كه آداب طاعت را بجاى آرد .\r\n","page_name":" 281 ","page_number":281},
  {"content":"\r\n\r\nآدم را كه هنوز در كتم عدمند استغفار كنيد و بر گناه اهل غفلت از ذريّت آدم گريه كنيد تا بسبب گريستن شما آنان را بيامرزم و قلم عفو بر جرائم ايشان كشم !\r\n  . . . يَزِيدُ فِي الْخَلْقِ ما يَشاءُ .   آيه . گفتهء اهل تحقيق آنست كه مراد از اين آيت ، علوّ همت است و همت عالى كسى را دهد كه خود خواهد . و اصحاب همت سه گروهند : يكى كه همّت آنها دنيا است و غايت اميد و آرزوى آنها همين جهان است ! كه هركس همّ و هدف خود را دنيا قرار داد از خداوند دور است و پيوسته داراى همّتى است تمام‌نشدنى ! و شغلى بىشادمانى و فقرى بىتوانگرى و آرزوى نارسيدنى !\r\nلطيفه : شب معراج پيغمبر كسى را ديد به‌صورت عروس زيبا آراسته ، از جبرئيل پرسيد اين كيست ؟\r\nعرض كرد اين دنيا است ! كه خود را در ديدهء دون‌همّتان مىآرايد و امّت تو از هفتاد هزار كس يكى باشد كه جان خود را از عشق جمال او در طلب خدا خرد !\r\nگروه دوّم آنان كه همّتشان تا رسيدن به باغ و بستان و نعيم الوان عقبى و حور و قصر ، و خيرات حسان است ! اين حال مزدوران است كه دربند پاداش مانده و از مكاشفات و مناجات حقّ بازمانده‌اند !\r\nگروه سوّم ، كه همّت عالى دارند و در دل راز نهانى ! دل آنها اسير مهر و محبّت حق ، و جان آنها غرقهء عيان مطلق ، نه از دنيا خبر دارند نه از عقبى نشان ! به زبان حيرت همىگويند : اى يگانهء يكتا ، از ازل تا جاودان ، وحيد در نام و نشان ، ما را به زندگانى دوستان زنده بدار ، و به نور قرب حضرتت دوگانگى از ميان بردار و بر مقام توحيدمان با مقرّبان فرود آر .\r\n\r\nسوره 35 آيه 2\r\n2 -  ما يَفْتَحِ اللَّهُ لِلنَّاسِ مِنْ رَحْمَةٍ .  آيه . از روى فهم به زبان طريقت اين آيت اشارت است به فتوح اهل ايمان و معرفت و دانش ، و اين فتوح ، نامى است كه از غيب ناجسته و ناخواسته آيد و آن دو قسم است :\r\nيكى از آن ، واردات روزى و عيش است بىآنكه طلب كنند و ديگرى علم لدنّى است كه با دل آشنا و ناآموخته و با علوم ظاهرى ناشنيده است !\r\nپير طريقت گفت : آه ، از اين علم ناآموخته ، گاه در آن غرقم ! و گاه سوخته ! گويندهء از اين باب علم چون دريا است ! گاه در مدّ و گاه در جزر ، چون در مقام انبساط باشد ، جهان را صفوت و صفا پر كند ! و چون در مقام هيبت بود ، عالم را از بشريت پر كند ! و از بابهاى فتوح علم لدنّى ، خواب نيكو و دعاى نيكان و قبول دلها است !\r\n\r\nتفسير لفظى [ آيات 12 الى 31 
  ]\r\n12 -  وَ ما يَسْتَوِي الْبَحْرانِ هذا عَذْبٌ فُراتٌ سائِغٌ شَرابُهُ وَ هذا مِلْحٌ أُجاجٌ وَ مِنْ كُلٍّ تَأْكُلُونَ لَحْماً طَرِيًّا ،  دو دريا باهم يكسان نيستند ، آب اين دريا خوش‌گوارا ، و آب آن يكى تلخ و شور و زبان‌گز است ، و از هر دو آنها گوشت تازه ( مرغابى و ماهى ) مىخوريد .  وَ تَسْتَخْرِجُونَ حِلْيَةً تَلْبَسُونَها وَ تَرَى الْفُلْكَ فِيهِ مَواخِرَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ .  و از درياها مرواريد بيرون مىآوريد كه آن را مىپوشيد ( و زيور خود قرار مىدهيد ) و مىبينى كشتى در آن آب روان و برّان است تا شما از فضل پروردگار بهره‌مند شويد و شايد شكر ( آزادى ) كنيد .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n13 -  يُولِجُ اللَّيْلَ فِي النَّهارِ وَ يُولِجُ النَّهارَ فِي اللَّيْلِ وَ سَخَّرَ الشَّمْسَ وَ الْقَمَرَ كُلٌّ يَجْرِي لِأَجَلٍ مُسَمًّى ،  خداوند شب تاريك را در روز روشن درمىآورد و روز روشن را در شب تاريك درمىآورد ! و خورشيد و ماه را نرم و روان ساخت ، و شب و روز هر دوتا سرانجام نام‌برده و معيّن مىروند !  . . . ذلِكُمُ اللَّهُ رَبُّكُمْ لَهُ الْمُلْكُ وَ الَّذِينَ تَدْعُونَ مِنْ دُونِهِ ما يَمْلِكُونَ مِنْ قِطْمِيرٍ .  آن است خداوند شما كه پادشاهى مر او راست ، و كسانى كه جز او را ( به خدائى ) مىخوانيد ، به‌قدر پوست هستهء خرما مالك نيستند !\r\n14 -  إِنْ تَدْعُوهُمْ لا يَسْمَعُوا دُعاءَكُمْ وَ لَوْ سَمِعُوا مَا اسْتَجابُوا لَكُمْ وَ يَوْمَ الْقِيامَةِ يَكْفُرُونَ بِشِرْكِكُمْ وَ لا يُنَبِّئُكَ مِثْلُ خَبِيرٍ .  اگر آنها را ( بتان ) بخوانيد ، دعاى شما نمىشنوند و اگر بشنوند ( فرضا ) جواب دادن نتوانند ! و روز رستاخيز به انباز گرفتن شما كافر شوند ( و از شما بيزار باشند ) و هيچ‌كس تو را خبر نكند چنان خبرى ( و چنان آگاهى ) .\r\n15 -  يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ .  اى مردمان ، شما فقيرانيد و نيازمند به خدا ، و خداوند بىنياز از همه است و ستوده .\r\n16 -  إِنْ يَشَأْ يُذْهِبْكُمْ وَ يَأْتِ بِخَلْقٍ جَدِيدٍ .  اگر بخواهد شما را مىبرد و آفريده‌اى از نو مىآورد .\r\n17 -  وَ ما ذلِكَ عَلَى اللَّهِ بِعَزِيزٍ .  و اين كار بر خداوند سخت و دشوار نيست .\r\n18 -  وَ لا تَزِرُ وازِرَةٌ وِزْرَ أُخْرى وَ إِنْ تَدْعُ مُثْقَلَةٌ إِلى حِمْلِها لا يُحْمَلْ مِنْهُ شَيْءٌ وَ لَوْ كانَ ذا قُرْبى .  هيچ باركشى ( روز قيامت ) بار كسى نكشد ، و اگر كسى كه به گناهان گران‌بار است كسى را براى برداشتن بار او بخواند ، از بار او هيچ برنگيرد هرچند از خويشان او باشد !\r\n . . . إِنَّما تُنْذِرُ الَّذِينَ يَخْشَوْنَ رَبَّهُمْ بِالْغَيْبِ وَ أَقامُوا الصَّلاةَ وَ مَنْ تَزَكَّى فَإِنَّما يَتَزَكَّى لِنَفْسِهِ وَ إِلَى اللَّهِ الْمَصِيرُ .  همانا تو كسانى را بيم دهى و آگاه كنى كه از خداى ناديده‌شان مىترسند ، و نماز را به‌پاى دارند ، و هركس از گناه پاك باشد براى خود پاك است و بازگشت همه بسوى خدا است .\r\n19 -  وَ ما يَسْتَوِي الْأَعْمى وَ الْبَصِيرُ .  نابينا و بينا باهم ( و نادان و دانا ) يكسان نيستند .\r\n20 -  وَ لَا الظُّلُماتُ وَ لَا النُّورُ .  و نه تاريكيها با روشنى ( و كافر و مؤمن ) هم‌سان نباشند .\r\n21 -  وَ لَا الظِّلُّ وَ لَا الْحَرُورُ .  سايهء خنك با گرماى سوزان ( و بهشت و دوزخ ) يكسان نيستند .\r\n22 -  وَ ما يَسْتَوِي الْأَحْياءُ وَ لَا الْأَمْواتُ إِنَّ اللَّهَ يُسْمِعُ مَنْ يَشاءُ وَ ما أَنْتَ بِمُسْمِعٍ مَنْ فِي الْقُبُورِ .  همچنين زندگان با مردگان ( دانايان با نادانان ) يكسان نيستند ، البته خدا است كه مىشنواند هرك را كه بخواهد ، و تو مردگان در گور را شنواننده نيستى !\r\n23 -  إِنْ أَنْتَ إِلَّا نَذِيرٌ .  تو نيستى ( اى محمد ) مگر بيم‌دهنده و آگاه‌كننده .\r\n24 -  إِنَّا أَرْسَلْناكَ بِالْحَقِّ بَشِيراً وَ نَذِيراً وَ إِنْ مِنْ أُمَّةٍ إِلَّا خَلا فِيها نَذِيرٌ .  ما تو را به حق فرستاديم كه بشارت دهى ( اهل طاعت ) و بيم دهى ( اهل معصيت ) و هيچ امتى نيست مگر آنكه بيم‌دهنده‌اى بر آنها آمد و گذشت .\r\n25 -  وَ إِنْ يُكَذِّبُوكَ فَقَدْ كَذَّبَ الَّذِينَ مِنْ قَبْلِهِمْ جاءَتْهُمْ رُسُلُهُمْ بِالْبَيِّناتِ وَ بِالزُّبُرِ \r\n\r\n","description":"","footnote":"","page_name":" 283 ","page_number":283},
  {"content":"\r\n\r\n وَ بِالْكِتابِ الْمُنِيرِ .  اگر تو را دروغ دارند ، پيشينيان ايشان هم دروغ‌زن داشتند ، ( درحالىكه ) رسولان به آنها هم با پيغامهاى آشكار و با نامه‌ها و كتابهاى روشن آمدند ( باوجود اين تكذيب كردند ) .\r\n26 -  ثُمَّ أَخَذْتُ الَّذِينَ كَفَرُوا فَكَيْفَ كانَ نَكِيرِ .  آنگاه آنان كه كافر شدند فراگرفتم ، پس حال گردانيدن من چون ديدى ؟ و پيدا كردن نشان ناخشنودى چگونه بود ؟\r\n27 -  أَ لَمْ تَرَ أَنَّ اللَّهَ أَنْزَلَ مِنَ السَّماءِ ماءً فَأَخْرَجْنا بِهِ ثَمَراتٍ مُخْتَلِفاً أَلْوانُها وَ مِنَ الْجِبالِ جُدَدٌ بِيضٌ وَ حُمْرٌ مُخْتَلِفٌ أَلْوانُها وَ غَرابِيبُ سُودٌ .  نمىبينى كه خداوند آبى از آسمان فروفرستاد تا ما از آن ميوه‌ها به دست آوريم ! رنگارنگ و گوناگون ! و از كوه‌ها ، راه‌هاى سپيدخطّ و سرخ‌خطّ به رنگهاى گوناگون و سنگهاى سخت سياه‌رنگ ! بدست آورديم .\r\n28 -  وَ مِنَ النَّاسِ وَ الدَّوَابِّ وَ الْأَنْعامِ مُخْتَلِفٌ أَلْوانُهُ كَذلِكَ إِنَّما يَخْشَى اللَّهَ مِنْ عِبادِهِ الْعُلَماءُ إِنَّ اللَّهَ عَزِيزٌ غَفُورٌ .  ( و آفريديم ) از مردمان و جنبندگان و چهارپايان به رنگهاى گوناگون همچنين ( مانند ميوه‌ها و راه‌ها و سنگها ) . بدانكه همانا دانايان از خداى ترسند كه خداوند توانا و آمرزگار است .\r\n29 -  إِنَّ الَّذِينَ يَتْلُونَ كِتابَ اللَّهِ وَ أَقامُوا الصَّلاةَ وَ أَنْفَقُوا مِمَّا رَزَقْناهُمْ سِرًّا وَ عَلانِيَةً يَرْجُونَ تِجارَةً لَنْ تَبُورَ .  كسانى كه كتاب خداى را مىخوانند و نماز بر پا مىدارند و از آنچه به آنها روزى داده‌ايم در پنهانى و آشكارا به نيازمندان دهند ، آنها به سود بازرگانى مىرسند و اميد دارند كه هرگز زيان نرساند ( و كاسد نماند ) .\r\n30 -  لِيُوَفِّيَهُمْ أُجُورَهُمْ وَ يَزِيدَهُمْ مِنْ فَضْلِهِ إِنَّهُ غَفُورٌ شَكُورٌ .  تا خداوند مزدهاى ايشان را تمام وفا كند و از فضل و نيكوكارى خويش به آنها بيفزايد كه او آمرزنده و سپاس‌پذير است .\r\n31 -  وَ الَّذِي أَوْحَيْنا إِلَيْكَ مِنَ الْكِتابِ هُوَ الْحَقُّ مُصَدِّقاً لِما بَيْنَ يَدَيْهِ إِنَّ اللَّهَ بِعِبادِهِ لَخَبِيرٌ بَصِيرٌ .  و آنچه ما به تو از آن كتاب پيغام داديم ، همه حق و راست است و نامه‌هاى از پيش آمده را گواهى مىكند كه خداوند به بندگان خويش آگاه و بينا است .\r\n\r\nتفسير ادبى و عرفانى\r\n\r\nسوره 35 آيه 12\r\n12 -  وَ ما يَسْتَوِي الْبَحْرانِ .  آيه . اين آيت اشارت است به حالت اقبال بسوى خدا و حالت اعراض از حق ، اين دو درياى مختلف يكى فرات ( گوارا ) و ديگرى اجاج ( شور و تلخ ) مثال دو دريا است كه ميان بنده و خداوند است ، يكى درياى هلاك و ديگرى درياى نجات ! در درياى هلاك پنج كشتى روان است : يكى حرص ( آز ) ، دوّم ريا ، سوم اصرار بر گناه ، چهارم غفلت ، پنجم نااميدى . هركه در كشتى حرص نشيند به ساحل حبّ دنيا رسد ! و هركه در كشتى ريا نشيند به ساحل نفاق رسد و هركه در كشتى اصرار بر معاصى نشيند به ساحل شقاوت رسد ، و هركه در كشتى غفلت نشيند به ساحل حسرت رسد ، و هركه در كشتى نااميدى نشيند به ساحل كفر رسد !\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nامّا در درياى نجات نيز پنج كشتى روان است : يكى كشتى خوف ، ديگرى كشتى رجاء ، سوم كشتى زهد ، چهارم كشتى معرفت ، پنجم كشتى توحيد . هركه در كشتى خوف نشيند به ساحل امن رسد ، و هركه در كشتى رجاء نشيند به ساحل عطا رسد ، هركه در كشتى زهد نشيند به ساحل قرب رسد ، هركه در كشتى معرفت نشيند به ساحل انس رسد و هركه در كشتى توحيد نشيند به ساحل مشاهدت رسد .\r\nپير طريقت ، ياران و دوستان خود را موعظتى بليغ گفته : گفت : اى عزيزان و برادران ، هنگام آن بود كه از اين درياى هلاك نجات يابيد و از ورطهء هولناك فترت برخيزيد ، نعيم باقى را به اين سراى فانى نفروشيد ، نفس بىخدمت ، بيگانه است ! بيگانه مپروريد ، دل بىبيدارى ، غول است ! با غول مصاحبت نكنيد ، نفس بىآگاهى ، باد است ! با باد عمر مگذرانيد ، به اسم و رسمى از معنى و حقيقت قانع مباشيد ، و از مكر نهانى ايمن منشيند ، از خاتمهء كار و نفس بازپسين همواره بايد نگران و برحذر باشيد . چه نيكونظمى و شيرين سخنى كه شاعر گفته :\r\n اى دل ار عقبات بايد ، چنگ از اين دنيا بدار * پاك‌بازى پيشه گير و راه دين كن اختيار \r\n پاى بر دنيا نه و بردوز چشم از نام و ننگ * دست در عقبى زن و بربند راه فخر و عار \r\n چشم آن نادان كه عشق آورد بر رنگ صدف * و اللّه ار ديدش رسد ، هرگز به درّ شاهوار \r\nلطيفه : اين دو دريا بر ذوق عارفان اشارت است به قبض و بسط سالكان ، و اين قبض و بسط براى منتهيان ، مانند خوف و رجاء است براى مبتديان ، چه كه مريد را در به دو ارادت در موقع خدمت از خوف و رجاء چاره نيست ! چنان كه در نهايت حال ، با كمال معرفت از قبض و بسط خالى نيست ! او كه در خوف و رجاء است ، تمام نظرش همواره بسوى ابد است كه آيا با من فردا چه كنند ! و او كه در قبض و بسط است نظرش پيوسته بسوى ازل است كه با من در ازل چه كرده و چه حكم رانده‌اند ؟ بدين نظر :\r\nپير طريقت گفت : آه ، از قسمتى كه پيش از من رفته ، فغان از گفتارى كه خود رأى گفته ، ندانم كه شاد زيم يا آشفته ؟ بيمم همه از آنست كه آن قادر در ازل چه گفته ؟ بنده تا در قبض است خوابش چون خواب غرق‌شدگان ، خوردش چون خورد بيماران و عيشش چون عيش زندانيان ! به سزاى نياز خويش مىزيد و به خوارى و زارى راه مىبرد و به زبان عجز مىگويد :\r\n پرآب دو ديده و پرآتش جگرم * پرباد دو دستم و پر از خاك سرم ! \r\nچون زارى و خوارى آدمى به غايت رسد و عجز و تضرّع وى ظاهر گردد ، خداوند تدارك دل او كند و در بسط و انبساط بر دل وى گشايد ، وقت وى خوش گردد ، دلش با حق پيوسته و سر به اطلاع حق آراسته و به زبان شكر مىگويد : الهى ، محنت من دولت من شدى ، اندوه من راحت من شدى ، داغ من چراغ من شدى ، و جراحت من مرهم من شدى !\r\n\r\nسوره 35 آيه 15\r\n15 -  يا أَيُّهَا النَّاسُ أَنْتُمُ الْفُقَراءُ إِلَى اللَّهِ .  آية . بدانكه فقر دو قسم است فقر خلقتى و فقر صفتى ، فقر خلقتى عام است و شامل هر حادثى كه از عدم به وجود آيد مىشود ! چون معنى فقر نياز است و هر آفريده‌اى به آفريدگار نيازمند است ، در آغاز نيازمند آفرينش است و سپس نيازمند پرورش ! پس ميدان كه خداوند بىنياز است و همه به او نيازمندند .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nامّا فقر صفتى آنست كه خداوند صحابهء رسول را به آن فقر خواند و فرمود :  لِلْفُقَراءِ الْمُهاجِرِينَ !  ايشان را فقير نام كرد تا توانگرى آنان را بپوشد و كس آن را نداند ! به گفتهء معروف : ارسلانم خوان تا كسى بنداند كه كه‌ام ؟\r\nپير طريقت گفت : شرط محبّت ، غيرت است و دوستان حال خود را به هر كس ننمايند و كسى كه به هر دوجهان نظرى ندارد و همواره خدا را در نظر دارد ، او را فقير گويند كه از همه درويش و به خدا توانگر است ! كه توانگرى در سينه مىبايد نه در خزينه ، فقير او است كه خود را در دو جهان جز خدا دست‌آويزى نه‌بيند ، و نظر با خود ندارد و بر ذات و صفات خويش چهار تكبير زند ، چنان كه آن جوان‌مرد گفت :\r\n نيست عشق لايزالى را در آن دل هيچ كار * كو هنوز اندر صفات خويش ماندست استوار ! \r\n هركه در ميدان عشق نيكوان گامى نهاد * چهار تكبيرى زند بر ذات خود ليل و نهار ! \r\n\r\nسوره 35 آيه 24\r\n24 -  إِنَّا أَرْسَلْناكَ بِالْحَقِّ بَشِيراً وَ نَذِيراً .  آيه . ( اى محمّد ) ، ما كه تو را فرستاديم به بشارت و اندرز خلق فرستاديم و بس ! امّا قبول يا ردّ آن كار خدائى ما است .\r\nاى محمد ، تو بو جهل را مىخوان ، اى ابراهيم ، تو نمرود را مىخوان ، اى موسى ، تو فرعون را مىخوان شماها مىخوانيد و ما آن را راه نمائيم كه خود خواهيم ! اى محمد ، تو نتوانى زخم‌خوردگان عدل ازل و راندگان درگاه حق را شنوائى ، و بر قبول دارى ! اى محمد ، دل بر ابو جهل چه بندى ! او نه از آن اصل است كه منش او نقش نگين تو پذيرد ! دل در سلمان بند كه پيش از آنكه تو گام در ميدان بعثت نهى ، چندين سال گرد جهان سرگردان و در طلب تو مىگشت ! و نشان تو مىجست و به زبان حال مىگفت :\r\n گرفت خواهم زلفين عنبرينت را * ز مشك نقشى كنم برك ياسمينت را \r\n به تيغ هندى دست مرا جدا نكنند * اگر بگيرم يك ره ، سر آستينت را \r\n\r\nتفسير لفظى [ آيات 32 الى 45 
  ]\r\n32 -  ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا فَمِنْهُمْ ظالِمٌ لِنَفْسِهِ وَ مِنْهُمْ مُقْتَصِدٌ وَ مِنْهُمْ سابِقٌ بِالْخَيْراتِ بِإِذْنِ اللَّهِ ذلِكَ هُوَ الْفَضْلُ الْكَبِيرُ .  پس ما كتاب را ميراث داديم به بندگانى كه برگزيديم ( از پيغام‌بران و امّتان ايشان ) . پس بعضى از آنها ستمكار نفس خويشند ! و بعضى كه راه ميانه رفتند ( نه افراط سابقان نه تفريط ظالمان ) و بعضى از آنها كه در نيكوكارى پيشى جستند همگى به خواست و به اذن خداوند ! اين است فضل بزرگ از خداى بزرگوار !\r\n33 -  جَنَّاتُ عَدْنٍ يَدْخُلُونَها يُحَلَّوْنَ فِيها مِنْ أَساوِرَ مِنْ ذَهَبٍ وَ لُؤْلُؤاً وَ لِباسُهُمْ فِيها حَرِيرٌ .  ( سه گروه نامبرده ) وارد بهشت جاويدان مىشوند و آنان را از دست‌بندهاى زر و مرواريد زيور مىكنند و مىآرايند و جامهء آنان در بهشت از ابريشم است .\r\n34 -  وَ قالُوا الْحَمْدُ لِلَّهِ الَّذِي أَذْهَبَ عَنَّا الْحَزَنَ إِنَّ رَبَّنا لَغَفُورٌ شَكُورٌ .  و گفتند : ستايش خداى را كه اندوه از ما ببرد ( در دنيا و در گور و در روز حساب ) كه پروردگار ما آمرزنده و خردپذير و سپاس‌پذير است .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n35 -  الَّذِي أَحَلَّنا دارَ الْمُقامَةِ مِنْ فَضْلِهِ لا يَمَسُّنا فِيها نَصَبٌ وَ لا يَمَسُّنا فِيها لُغُوبٌ . \r\nآن‌چنان خدائى كه از فضل و كرم خود ما را به سراى هميشگى فروآورد كه به ما نه رنجى رسد و نه درماندگى .\r\n36 -  وَ الَّذِينَ كَفَرُوا لَهُمْ نارُ جَهَنَّمَ لا يُقْضى عَلَيْهِمْ فَيَمُوتُوا وَ لا يُخَفَّفُ عَنْهُمْ مِنْ عَذابِها كَذلِكَ نَجْزِي كُلَّ كَفُورٍ .  و آنان كه كافر شدند سزاى آنها آتش دوزخ است كه برايشان مرگ نرانند تا بميرند و عذاب آنان هم سبك نمىشود ، اين‌چنين كيفر مىدهيم هر ناگرويده‌اى را !\r\n37 -  وَ هُمْ يَصْطَرِخُونَ فِيها رَبَّنا أَخْرِجْنا نَعْمَلْ صالِحاً غَيْرَ الَّذِي كُنَّا نَعْمَلُ أَ وَ لَمْ نُعَمِّرْكُمْ ما يَتَذَكَّرُ فِيهِ مَنْ تَذَكَّرَ وَ جاءَكُمُ النَّذِيرُ فَذُوقُوا فَما لِلظَّالِمِينَ مِنْ نَصِيرٍ .  و آنها در دوزخ فريادرس مىخواهند و مىگويند : خداوندا ما را ، از آتش بيرون آر ، تا كردار نيك كنيم ! ( به آنان گويند ) آيا ما بشما زندگانى دراز نداديم ؟ چندانكه مىتوانستيد پند پذيرفت از آن‌كس كه پذيرفتيد ؟ درحالىكه آگاه‌كننده و بيم‌دهنده هم به شما آمد ؟ پس بچشيد عذاب كه ستمكاران را يارىدهى نيست .\r\n38 -  إِنَّ اللَّهَ عالِمُ غَيْبِ السَّماواتِ وَ الْأَرْضِ إِنَّهُ عَلِيمٌ بِذاتِ الصُّدُورِ .  خداوند به هر نهانى آسمانها و زمين دانا است ، كه او به هرچه در دلها است دانا و آگاه است .\r\n39 -  هُوَ الَّذِي جَعَلَكُمْ خَلائِفَ فِي الْأَرْضِ فَمَنْ كَفَرَ فَعَلَيْهِ كُفْرُهُ وَ لا يَزِيدُ الْكافِرِينَ كُفْرُهُمْ عِنْدَ رَبِّهِمْ إِلَّا مَقْتاً وَ لا يَزِيدُ الْكافِرِينَ كُفْرُهُمْ إِلَّا خَساراً .  او است خدائى كه شما را از پس پيشينيان در زمين جانشين كرد ، پس هركس كافر شد ، پاداش او كفر اوست ، و كفر آنها نزد خداوند نيفزايد چيزى جز زشتى آنها و خشم ! و كفر آنان جز زيان نيفزايد .\r\n40 -  قُلْ أَ رَأَيْتُمْ شُرَكاءَكُمُ الَّذِينَ تَدْعُونَ مِنْ دُونِ اللَّهِ أَرُونِي ما ذا خَلَقُوا مِنَ الْأَرْضِ أَمْ لَهُمْ شِرْكٌ فِي السَّماواتِ أَمْ آتَيْناهُمْ كِتاباً فَهُمْ عَلى بَيِّنَةٍ مِنْهُ بَلْ إِنْ يَعِدُ الظَّالِمُونَ بَعْضُهُمْ بَعْضاً إِلَّا غُرُوراً .  بگو ( اى پيغمبر ) چه مىبينيد شريكان خود را ؟ كه فرود از خداى يگانه مىخوانيد ؟\r\nبه من بنمائيد كه آيا از زمين چه آفريدند ؟ آيا ايشان در آفرينش آسمانها شركت دارند ؟ آيا ما به آنها كتابى داديم كه بر آن ثابت و درستند و بيّنه و دليل آنها است ؟ نه ! بلكه ستمكاران يكدگر را جز فريب وعدهء ديگر ندهند !\r\n41 -  إِنَّ اللَّهَ يُمْسِكُ السَّماواتِ وَ الْأَرْضَ أَنْ تَزُولا وَ لَئِنْ زالَتا إِنْ أَمْسَكَهُما مِنْ أَحَدٍ مِنْ بَعْدِهِ إِنَّهُ كانَ حَلِيماً غَفُوراً .  خداوند ، آسمانها و زمين را بر جاى مىدارد تا از جاى نجنبند و اگر بجنبند هيچ‌كس نمىتواند آنها را بعد از خداى يگانه بر جاى بدارد ! كه او بردبار و آمرزنده است .\r\n42 -  وَ أَقْسَمُوا بِاللَّهِ جَهْدَ أَيْمانِهِمْ لَئِنْ جاءَهُمْ نَذِيرٌ لَيَكُونُنَّ أَهْدى مِنْ إِحْدَى الْأُمَمِ فَلَمَّا جاءَهُمْ نَذِيرٌ ما زادَهُمْ إِلَّا نُفُوراً .  به خداى سوگند خوردند آن‌قدر كه توانستند از سوگندهاى خويش ، كه اگر آگاه‌كننده‌اى به ايشان آيد ، آنان ، راست‌راه‌ترين از هريك از اين امّتها خواهند بود ! پس همين‌كه آگاه‌كننده به ايشان آمد در آن حال جز رميدن و نفرت چيزى نيفزودند !\r\n43 -  اسْتِكْباراً فِي الْأَرْضِ وَ مَكْرَ السَّيِّئِ وَ لا يَحِيقُ الْمَكْرُ السَّيِّئُ إِلَّا بِأَهْلِهِ فَهَلْ يَنْظُرُونَ إِلَّا سُنَّتَ الْأَوَّلِينَ فَلَنْ تَجِدَ لِسُنَّتِ اللَّهِ تَبْدِيلًا وَ لَنْ تَجِدَ لِسُنَّتِ اللَّهِ تَحْوِيلًا . \r\n\r\n","description":"","footnote":"","page_name":" 287 ","page_number":287},
  {"content":"\r\n\r\n( وقت را گذراندند ) بر گردن‌كشى و بدسازى و دستان‌گرى ! و نرسد مكر بد جز به سازندهء مكر ! پس آيا به آنچه پيشينيان از سرانجام بد ؟ ديدند نمىنگرند و تو اى پيغمبر ، هرگز سنّت خداى را تبديل نيابى ، و هرگز سنّت خداى را دگرگون نبينى !\r\n44 -  أَ وَ لَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ وَ كانُوا أَشَدَّ مِنْهُمْ قُوَّةً وَ ما كانَ اللَّهُ لِيُعْجِزَهُ مِنْ شَيْءٍ فِي السَّماواتِ وَ لا فِي الْأَرْضِ إِنَّهُ كانَ عَلِيماً قَدِيراً .  آيا در زمين سير و گردش نكردند ؟ تا سرانجام كسان پيش از خودشان بنگرند ؟ آنها كه از حيث نيرو بر آنان سخت‌تر و نيرومندتر بودند ؟ ( آيا نمىدانند ) كه خدا كسى نيست كه چيزى او را عاجز و ناتوان كند يا كسى از او در آسمانها و زمين بيش شود ! كه آن خدا دانا و توانا است .\r\n45 -  وَ لَوْ يُؤاخِذُ اللَّهُ النَّاسَ بِما كَسَبُوا ما تَرَكَ عَلى ظَهْرِها مِنْ دَابَّةٍ وَ لكِنْ يُؤَخِّرُهُمْ إِلى أَجَلٍ مُسَمًّى فَإِذا جاءَ أَجَلُهُمْ فَإِنَّ اللَّهَ كانَ بِعِبادِهِ بَصِيراً .  اگر خداوند مردمان را به آنچه كرده‌اند مىگرفت ( در دنيا ) و بازخواست مىكرد ، در روى زمين جنبنده‌اى نمىماند ! ليكن خدا آنان را بازپس مىدارد تا روز موعود و هنگام نامزد شده ، كه چون هنگام اجل ايشان دررسد ، البته خداوند به كردار بندگان خويش بينا و آگاه است .\r\n\r\nتفسير ادبى و عرفانى\r\n\r\nسوره 35 آيه 32\r\n32 -  ثُمَّ أَوْرَثْنَا الْكِتابَ .  آيه . خداوند عالم ، امّت محمّد را در اين آيت به هفت تشريف كرامت فرمود و از فرزندان آدم هيچ‌كس اين‌همه كرامت نيافت مگر امّت محمّد !\r\nاز آن هفت تشريف سه‌تاى آن در ابتداى آيه است كه  أَوْرَثْنَا  و  اصْطَفَيْنا  و  عِبادِنا  باشد ! يعنى كه محمد را وارثان و برگزيدگان و بندگان خواند ! چون وارثان خواند ، به حقيقت ميراث وانستاند ، چون برگزيدگان خواند ، در علم وى غلط نيست ردّ نكند ، چون بندگان خواند ، با عيب نيفكند ! ميراث خداوند : نور هدايت ، دولت دين ، عزّت علم ، آئين معرفت ، بهاء ايمان ، بركت سنّت ، ميوهء حكمت است ، ما اين‌همه كرا داديم ؟ به برگزيدگان داديم . چون برمىگزيديم عيب مىديديم ، پس بنده را به بىنيازى خويش برگزيديم .\r\nاى محمّد ، ما آن روز كه امّت تو را برگزيديم ، فرشتگان درازعمر پرطاقت را مىديديم ! آن روز كه زنبور ضعيف را عسل نهاديم ، بازهاى نيرومند مىديديم ، آن روز كه كرم نحيف را ابريشم داديم ، مارهاى باهيبت مىديديم ، آن روز كه آهوى وحشى را مشك داديم ، شيران شرزه را مىديديم ، آن روز كه گاو دريائى را عنبر داديم ، پيلان باعظمت را مىديديم ، آن روز كه در صدف مرواريد نهاديم ، نهنگان باسطوت را مىديديم ، آن روز كه آواز خوش به عندليب داديم ، طاووسان زيبا را مىديديم ، آن روز كه امّت محمّد را مدح و ثنا گفتيم و رقم برگزيدگى داديم ، فرشتگان مقرّب و پرطاعت را بر درگاه خدمت مىديديم ! در حقيقت خداوند چنين فرمايد :\r\n زان پيش كه خواستى منت خواسته‌ام ! * عالم ز براى تو بياراسته‌ام ! \r\n در شهر مرا هزار عاشق بيش است ! * تو شاد بزى كه من تو را خواسته‌ام ! \r\n\r\n","description":"","footnote":"","page_name":" 288 ","page_number":288},
  {"content":"\r\n\r\n . . . فَمِنْهُمْ ظالِمٌ لِنَفْسِهِ وَ مِنْهُمْ مُقْتَصِدٌ وَ مِنْهُمْ سابِقٌ بِالْخَيْراتِ  « 1 »  .  از آن هفت كرامت سه ديگر اين است كه تقسيمى است لطيف و كرامتى است عظيم كه هرگز هيچ‌كس از جهانيان چنين كرامت نيافت ! كه اين امّت يافت ! پس از آنكه رقم اصطفائيت بر اين امّت كشيد ، آنگاه به كرم خود ، ابتدا به ظالم به نفس كرد ، تا خجل نشود ، دل گيرد و اميد تازه دارد ! همان گونه كه در جاى ديگر طبقات گزيدگان را ياد كرد ، ابتدا به كمينهء آنها كرد ، كه هرچند گناهكارانند ، لكن از كردهء خود پشيمانانند و به تن فروشكستگانند و به دل اندوهگينان ! و عذرخواهان و عفوجويانند « 2 » !\r\nمصطفى فرمود : من از گناهان امّتم نزد خداوند شفاعت كردم پذيرفت و فرمود : بعضى از آنها طفيليانند ( ظالم ) و بعضى خواندگانند ( مقتصد ) و بعضى باردادگانند ( سابق ) . طفيليان شامل عفو منند ، خواندگان جويندهء يارى منند ، باردادگان مشمول فضل منند . ظالم به تازيانهء غفلت زده ، به تيغ ناپاكى كشته ، بر درگاه مشيّت افكنده ، اميد بر رحمت نهاده . مقتصد به تازيانهء بىنيازى زده ، به تيغ شرمندگى كشته ، بر درگاه طلب افكنده ، بر اميد نزديكى نشسته .\r\nسابق به تازيانهء آشنائى زده ، به تيغ دوستى كشته ، بر درگاه آرزومندى سوخته ، اميد بر ديدار نهاده است .\r\nخداوند مىفرمايد : اى ظالم ، عفو تو را ، تا لطف پيدا شود ، اى مقتصد ، يارى تو را ، تا فضل پيدا شود ، اى سابق ، قربت تو را تا احسان پيدا شود ! اى ظالم ، ستر تو را ، و ننگ نيست ! اى مقتصد ، قبول تو را ، و باك نيست ! اى سابق ، قربت تو را ، و بخل نيست ! اگر ظالمى ، من راحمم ، اگر مقتصدى ، من عالمم ، اگر سابقى ، من ناظرم . اگر ظالمى عذرى بس ، اگر مقتصدى سعيى بس ، اگر سابقى قصدى بس ! ظلم ظالم زير سر من ، جهد و كوشش مقتصد زير يارى من ، و سبق سابق زير لطف من . اين همه به فضل من است كه :\r\n . . . ذلِكَ هُوَ الْفَضْلُ الْكَبِيرُ .  اين فضل كبير هفت كرامت دربارهء امّت محمد است . اى دوست ، بدانكه هرچه فضل برگيرد عيب نيفكند ، عدل با فضل هرگز برنيايد ، در قرآن بنگر هرجا پيشتر رحمت ياد كرده ، پس از آن عذاب ، وعيد است ، هرجا عذاب پيشتر ياد كرده ، پس از آن رحمت ، عذاب منسوخ است ، و هرجا هر دو باهم ياد كرده ، حكم رحمت راست ! از بهر آنكه حكيم بر حق خويش بنا كند اما حق كسى فرونگذارد ! خداوند در خدائى خود از خلق بىنياز است و از گناهان خلق بىگزند ، بردبار و وسيع‌فضل ، و مهربان بر خلق .\r\n\r\nسوره 35 آيه 33\r\n33 -  جَنَّاتُ عَدْنٍ يَدْخُلُونَها .  آيه . پس از ذكر هفت كرامت و ترتيب اصناف آنان ، ذكر بهشت كرده و آگاهانيده كه دخول به بهشت نه بواسطهء استحقاق آنها است بلكه به‌سبب فضل الهى است و در فضل تميزى و جدائى ميان متفضّلان نيست .\r\n\r\nسوره 35 آيه 34\r\n34 -  وَ قالُوا الْحَمْدُ لِلَّهِ الَّذِي أَذْهَبَ عَنَّا الْحَزَنَ .  آيه . اى جوان‌مرد ، قدر ترياق ، مارگزيده داند ، و قدر آتش سوزان پروانه داند ! و قدر پيراهن يوسف ، يعقوب غمگين داند . كسى كه مغرور سلامتى خويش است كجا قدر ترياق داند ! درويش دل‌شكستهء غم‌خوردهء اندوه‌كشيده‌اى بايد تا قدر اين نوازش حق و فضل خداى\r\n\r\n\r\n","description":"","footnote":"\r\n( 1 ) در خبر است كه پيغمبر فرمود از اين سه گروه ، سابق خيرات پيشوا است ، مقتصد رسته است و ظالم به نفس بخشوده است ! و از حضرت امام حسن روايت شده كه فرمود : سابق كسى است كه نيكيها بر بديهايش بيشى دارد و مقتصد كسى است كه حسنات و سيئاتش برابر است و ظالم به نفس كسى است كه بديهايش بر نيكيهايش بيشى دارد ! - امام جعفر صادق فرمود : سابق مقرب است و ناجى ، مقتصد معاتب است و ناجى و ظالم معذب است و ناجى !\r\n( 2 ) اشاره به آيهء  التَّائِبُونَ الْعابِدُونَ  است .\r\n","page_name":" 289 ","page_number":289},
  {"content":"\r\n\r\nبر حق بداند و از رفع هم و غم و بيمارى و بلا ستايش خداى بجاى آرد ! ! باش تا فردا آن درويش دل‌ريش را بر سرير سرور نشانند و شب هجران او به سر رسيده ، خورشيد سعادت او از افق كرامت برآمده ، از حضرت عزت ، الطاف كرامت روى به درويش نهاده ، به به زبان حال و ناز و به صفت سپاس همىگويد :  الْحَمْدُ لِلَّهِ الَّذِي أَذْهَبَ عَنَّا الْحَزَنَ :  اى مسكين ، اين دنيا عالم مجاز است ، پيدا است كه در عالم مجاز ، از حقيقت چه كشف توان كرد ؟ دنيا زندان است ، بر زندانيان جز غم و اندوه چه نشان توان كرد ؟ و بر پر پشه‌اى چه نقش توان كرد ؟ روز بازار و هنگام بار اين اندوهناكان فردا بود كه مكنونات لطف و مخزونات غيب از پردهء غيرت بيرون آرند و آنان را بهره‌مند كنند .\r\n\r\nسورهء - 36 - يس - 83 - آيه - مكى - جزو 22\r\n\r\n[ تفسير لفظى آيات 1 الى 11 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n1 -   يس ،   اى سيّد ، اى انسان .\r\n2 -  وَ الْقُرْآنِ الْحَكِيمِ .  به اين قرآن راست درست سوگند .\r\n3 -  إِنَّكَ لَمِنَ الْمُرْسَلِينَ .  كه تو ( اى محمد ) از فرستادگان هستى !\r\n4 -  عَلى صِراطٍ مُسْتَقِيمٍ .  بر راه راست و درست هستى .\r\n5 -  تَنْزِيلَ الْعَزِيزِ الرَّحِيمِ .  ( قرآن ) فروفرستادهء خداوند توانا و راست‌دانش است .\r\n6 -  لِتُنْذِرَ قَوْماً ما أُنْذِرَ آباؤُهُمْ فَهُمْ غافِلُونَ .  تا بيم دهى و آگاه كنى گروهى را كه پدرانشان را آگاه نكردند و آنان غافل و ناآگاهند .\r\n7 -  لَقَدْ حَقَّ الْقَوْلُ عَلى أَكْثَرِهِمْ فَهُمْ لا يُؤْمِنُونَ .  هرآينه سخن خداوند بر بيشتر آنها درست شد ، پس ايشان ايمان نياوردند !\r\n8 -  إِنَّا جَعَلْنا فِي أَعْناقِهِمْ أَغْلالًا فَهِيَ إِلَى الْأَذْقانِ فَهُمْ مُقْمَحُونَ .  ما زنجيرها در گردن ايشان كرديم تا دستهاى آنها را به زنجيرها بر گردن و چانه‌هاشان بستيم و آنها سرباززدند و ابا كردند و سرشان ( از رنج ) به بالا بود .\r\n9 -  وَ جَعَلْنا مِنْ بَيْنِ أَيْدِيهِمْ سَدًّا وَ مِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ . \r\nما جلو ايشان را سدّى ( ديوارى ) كرديم ( تا فرا حق نبينند ) و از پس ايشان هم ديوارى ( تا حق نشنوند ) و پرده‌اى بر چشم و دل آنان افكنديم تا نبينند !\r\n10 -  وَ سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ .  و بر ايشان يكسان است كه آنها را آگاه كنى يا نكنى ( در هر حال ) ايمان نمىآورند !\r\n11 -  إِنَّما تُنْذِرُ مَنِ اتَّبَعَ الذِّكْرَ وَ خَشِيَ الرَّحْمنَ بِالْغَيْبِ فَبَشِّرْهُ بِمَغْفِرَةٍ وَ أَجْرٍ كَرِيمٍ . \r\nتو كسى را توانى آگاه كنى ( و بيم دهى ) كه سخن خدا را پيروى كند و از خداى ناديده بترسد ، پس او را به آمرزش و مزد نيكو بشارت ده .\r\n\r\nتفسير ادبى و عرفانى\r\n\r\nسوره 36 آيه 0\r\n بِسْمِ اللَّهِ الرَّحْمنِ الرَّحِيمِ .  بنام خداى يگانه كه خرد بر او راه نيست و هيچ‌كس از حقيقت جلال او آگاه\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nنه ! بنام خدائى كه مفلسان را جز او پناهى نيست ، و عاميان را جز درگاه او درگاهى نه ، بنام او كه جهانيان را جز او پادشاهى نيست ، و در آسمان و زمين جز او خدائى نه !\r\n گر پاى من از عجز طلبكار تو نيست * تا ظن نبرى كه دل گرفتار تو نيست ، \r\n نه زان نايم كه جان خريدار تو نيست * خود ديدهء ما محرم ديدار تو نيست ! \r\nدر خبر است كه پيش از آفرينش آدم ، خداوند سورهء يس و طه برخواند ، فرشتگان ملكوت چون آن را بشنيدند گفتند : خوشا به حال امّتى كه اين كلام پاك به ايشان فروآيد ، خنك مر آن زبانى كه اين كلمات را خواند ، خنك آن سينه‌اى كه صدف اين گوهر گرانبها باشد !\r\n\r\nسوره 36 آيه 1\r\n1 -   يس :   يك قول اين است كه مقصود يا انسان است و مخاطب مصطفى است ، از آنجا كه انسانيّت و جنسيّت او هم شكل خلق است و از آنجا كه شرف نبوّت و رسالت است خطاب با اوست ، و اين خطاب در نقاب غيرت ساختند تا هر نامحرمى را بر جمال و كمال وى اطلاع نباشد !\r\n\r\nسوره 36 آيه 5\r\n5 -  تَنْزِيلَ الْعَزِيزِ الرَّحِيمِ .  اين قرآن فروفرستادهء خدا است كه نام او عزيز و رحيم است . عزيز اوست كه يافتن وى دشوار است ، و فهمها و وهمها به رسيدن كنه جلال او توانا نيست !\r\nپير طريقت گفت : اى نادريافته يافته ، و ناديده عيان ، اى در نهانى پيدا و در پيدائى نهان ، يافت تو روز است كه خود برآيد ناگهان ! ياوندهء تو نه به شادى پردازد نه به اندوهان ، به سر بر ما را كارى كه از ان عبارت نتوان .\r\nهم عزيز است هم رحيم ، عزيز به بيگانگان است و رحيم به مؤمنان ، اگر عزيز بود بىرحيم ، هرگز كس او را نيابد ، و اگر رحيم بود بىعزيز همه كس او را يابد ، عزيز است تا كافران او را در دنيا نيابند ! و رحيم است تا در عقبى مؤمنان او را ببينند !\r\n\r\nسوره 36 آيه 6\r\n6 -  لِتُنْذِرَ قَوْماً ما أُنْذِرَ آباؤُهُمْ فَهُمْ غافِلُونَ .  غافلان دو گروهند ، يكى از كار دين غافل و از طلب صلاح خود بىخبر ! سر به دنيا برنهاده و مست شهوت گشته ، و ديدهء فكرت و عبرت بسته ، آنانند كه در آتش جايگاه دارند ! - ديگر غافلى است كه در كار دنيا و ترتيب معيشت غافل است ، و سلطان حقيقت بر باطن او مستولى شده و چنان در مكاشفهء جلال احديّت مستهلك گشته كه از خود غايب شده نه از دنيا خبر دارد نه از عقبى ! و به زبان حال مىگويد :\r\n اين جهان در دست عقل است آن جهان در دست روح * پاى همّت بر قفاى هر دو ده سالار زن ، \r\n\r\nتفسير لفظى [ آيات 12 الى 30 
  ]\r\n12 -  إِنَّا نَحْنُ نُحْيِ الْمَوْتى وَ نَكْتُبُ ما قَدَّمُوا وَ آثارَهُمْ وَ كُلَّ شَيْءٍ أَحْصَيْناهُ فِي إِمامٍ مُبِينٍ .  مائيم كه مردگان را زنده كنيم و مىنويسم هرچه پيش انجام داده‌اند و اثرها و نشانها و نهادشان كه مىنهادند و هر چيزى را ما در لوح محفوظ دانسته و نوشته‌ايم .\r\n13 -  وَ اضْرِبْ لَهُمْ مَثَلًا أَصْحابَ الْقَرْيَةِ إِذْ جاءَهَا الْمُرْسَلُونَ .  و براى ايشان مردمان آن شهر را ( انطاكيه ) مثل زن و همسان ساز ، هنگامى كه فرستادگان به ايشان آمدند !\r\n14 -  إِذْ أَرْسَلْنا إِلَيْهِمُ اثْنَيْنِ فَكَذَّبُوهُما فَعَزَّزْنا بِثالِثٍ فَقالُوا إِنَّا إِلَيْكُمْ مُرْسَلُونَ . \r\n\r\n","description":"","footnote":"","page_name":" 291 ","page_number":291},
  {"content":"\r\n\r\nهنگامى كه دو تن به آنها فرستاديم و ايشان هر دو را دروغ‌زن گرفتند ، پس آن دو را به فرستادهء سوم قوىّ كرديم ، و آنها گفتند : ما به شما فرستاده شده‌ايم .\r\n15 -  قالُوا ما أَنْتُمْ إِلَّا بَشَرٌ مِثْلُنا وَ ما أَنْزَلَ الرَّحْمنُ مِنْ شَيْءٍ إِنْ أَنْتُمْ إِلَّا تَكْذِبُونَ . \r\nمردمان گفتند : شما نيستيد جز مردمى مانند ما ! و خداوند چيزى فرونفرستاده و شما نيستيد جز آنكه دروغ مىگوئيد !\r\n16 -  قالُوا رَبُّنا يَعْلَمُ إِنَّا إِلَيْكُمْ لَمُرْسَلُونَ .  گفتند : پروردگار ما مىداند كه ما بسوى شما فرستاده شده‌ايم .\r\n17 -  وَ ما عَلَيْنا إِلَّا الْبَلاغُ الْمُبِينُ .  بر ما جز رساندن پيغام آشكارا وظيفه‌اى نيست !\r\n18 -  قالُوا إِنَّا تَطَيَّرْنا بِكُمْ لَئِنْ لَمْ تَنْتَهُوا لَنَرْجُمَنَّكُمْ وَ لَيَمَسَّنَّكُمْ مِنَّا عَذابٌ أَلِيمٌ .  گفتند : ما شما را به فال بد گرفتيم ، اگر از اين سخن بازنشويد ( و برنگرديد ) ما شما را سنگسار مىكنيم و عذابى دردناك از ما بشما خواهد رسيد .\r\n19 -  قالُوا طائِرُكُمْ مَعَكُمْ أَ إِنْ ذُكِّرْتُمْ بَلْ أَنْتُمْ قَوْمٌ مُسْرِفُونَ .  ( فرستادگان ) گفتند شما از آنچه مىترسيد با خود شما است ، آيا از پندى كه بشما داديم متذكّر شديد ؟ ( نه ! بلكه ما را دروغ‌زن گرفتيد ) و شما گروهى گزاف‌كارانيد .\r\n20 -  وَ جاءَ مِنْ أَقْصَا الْمَدِينَةِ رَجُلٌ يَسْعى قالَ يا قَوْمِ اتَّبِعُوا الْمُرْسَلِينَ .  از دورترين جاى شهر مردى شتابان آمد ( حبيب نجّار ) و گفت : اى قوم ، فرستادگان را پيروى كنيد .\r\n21 -  اتَّبِعُوا مَنْ لا يَسْئَلُكُمْ أَجْراً وَ هُمْ مُهْتَدُونَ .  بر پى كسان بايستيد كه از شما مزدى نخواهند و آنان بر راه راست و بر نشان راستند .\r\n22 -  وَ ما لِيَ لا أَعْبُدُ الَّذِي فَطَرَنِي وَ إِلَيْهِ تُرْجَعُونَ .  و چه رسد مرا كه خدائى كه مرا آفريده نپرستم و شما همه بسوى او برگردانده مىشويد ؟\r\n23 -  أَ أَتَّخِذُ مِنْ دُونِهِ آلِهَةً إِنْ يُرِدْنِ الرَّحْمنُ بِضُرٍّ لا تُغْنِ عَنِّي شَفاعَتُهُمْ شَيْئاً وَ لا يُنْقِذُونِ .  آيا من فرود از خداى يگانه خدايانى گيرم ؟ كه اگر خداوند براى من گزندى خواهد ، شفاعت آنان مرا به كار نايد و بىنياز نكند ! و مرا از آن گزند رهائى ندهند !\r\n24 -  إِنِّي إِذاً لَفِي ضَلالٍ مُبِينٍ .  ( حبيب نجّار گفت ) در اين صورت ( گرفتن خدايان ) ، من در گمراهى آشكارى خواهم بود !\r\n25 -  إِنِّي آمَنْتُ بِرَبِّكُمْ فَاسْمَعُونِ .  من به خداى شما كه يگانه و يكتا است گرويدم ، پس بشنويد و نيوشيد و همه به من گوش دهيد .\r\n26 -  قِيلَ ادْخُلِ الْجَنَّةَ قالَ يا لَيْتَ قَوْمِي يَعْلَمُونَ .  به او گفتند ( پس از كشته شدن ) به بهشت داخل شو ، گفت : اى كاش قوم من مىدانستند .\r\n27 -  بِما غَفَرَ لِي رَبِّي وَ جَعَلَنِي مِنَ الْمُكْرَمِينَ .  ( كاش مىدانستند ) كه خداى من مرا آمرزيد و مرا از جملهء نواختگان كرد !\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nجزو بيست و سوم :\r\n28 -  وَ ما أَنْزَلْنا عَلى قَوْمِهِ مِنْ بَعْدِهِ مِنْ جُنْدٍ مِنَ السَّماءِ وَ ما كُنَّا مُنْزِلِينَ .  پس از او ( حبيب نجّار ) سپاهى از آسمان بر قوم او نفرستاديم و هيچ عذابى هم نازل نكرديم .\r\n29 -  إِلَّا صَيْحَةً واحِدَةً فَإِذا هُمْ خامِدُونَ .  جز يك بانگ جبرئيل كه همه به‌يك‌بار مرده شدند !\r\n30 -  يا حَسْرَةً عَلَى الْعِبادِ ما يَأْتِيهِمْ مِنْ رَسُولٍ إِلَّا كانُوا بِهِ يَسْتَهْزِؤُنَ .  اى دريغا بر بندگان كه بر ايشان هيچ فرستاده‌اى نيامد مگر آنكه او را استهزا ( افسوس ) مىكردند .\r\n\r\nتفسير ادبى و عرفانى\r\n\r\nسوره 36 آيه 12\r\n12 -  إِنَّا نَحْنُ نُحْيِ الْمَوْتى .  آيه . ما مردگان را زنده كنيم . ارباب معرفت در احياء موتى معنى ديگر ديده‌اند و فهمى ديگر كرده‌اند و گفتند : اين آيت اشارت است به زنده گردانيدن دلهاى اهل غفلت به نور قربت ، و زنده كردن جانهاى اهل شهوت به نسيم مشاهدت و روح مواصلت ! اگر همه جانهاى عالم تو را بود ، و نور قربت تو را نبود ، البتّه حيات طيّبه ندهند چون مردهء زندانى توئى ! و اگر هزار سال در خاك بوده‌اى ، چون ريحان توحيد رحمان در بوستان روح تو باشد ، مايهء همهء زندگانى توئى ! عزيز باشد كسى كه ناگاه بر سرچشمهء حيات رسد و خضروار در آن چشمه شست‌وشوئى كند تا زندهء جاويد گردد !\r\nپير طريقت گفت : الهى ، زندگى همه با ياد تو ، و شادى همه با يافت تو ، و جان آنست كه در او شناخت تو است ، خدايا ، موجود نفسهاى جوانمردانى ، حاضر دلهاى ذكركنندگانى ، تو را از نزديكت نشان مىدهند و برتر از آنى ! از دورت مىپندارند و نزديكتر از جانى ! ندانم كه در جانى يا خود جانى ، نه اينى و نه آنى ! جان را زندگى مىبايد تو آنى !\r\n . . . وَ نَكْتُبُ ما قَدَّمُوا وَ آثارَهُمْ .  آيه . در وقت سحر كه بنده از حجرهء اندوه خود بيرون آمده رو بسوى محراب عبادت و سجده‌گاه رفته و قدم بر بساط مناجات نهد ، آن ساعت آسمان و زمين از غيرت فروگدازند !\r\nعزيز كسى كه آن ساعت بستر و بالين را وداع كند و رو به محراب عبادت نهد و درد خود را مرهم جويد ، شريف وقتى كه آنست ! عزيز ساعتى است آن ساعت ! كه جلال احديّت به صفت صمديّت بساط نزول بيفكند و با تو خطاب كند و گويد : هيچ دردزده‌اى را پرسشى هست ؟ تا جام اجابت در كام او ريزم ، هيچ توبه كارى هست تا مركب قبول به استقبال او فرستم ؟ هيچ عاصى هست تا جريدهء جرمهاى او را توقيع غفران كشم ؟\r\n\r\nسوره 36 آيه 13\r\n13 -  وَ اضْرِبْ لَهُمْ مَثَلًا أَصْحابَ الْقَرْيَةِ .  آيه . در اين آيت ، خداوند خبر مىدهد از بازداشتگان عدل ازل ، و از برداشتگان لطف قدم ، آن بازداشتگان عدل ازل را داغ جدائى برنهاد و به الزام به راه تقوى دركشيد .\r\nحضرت على امير المؤمنين گويد : مرده‌اى را در خاك مىنهادم ، سه بار روى او را به قبله كردم ، هربار روى از قبله بگردانيد ! پس ندائى شنيدم كه گفت : اى على ، دست بدار ، آن را كه ما ذليل كرديم تو او را عزيز نتوانى كرد ! كرامت خواندگان و اهانت راندگان همه از درگاه جلال ما است و به ارادت و مشيّت ما است .\r\nنشان كرامت بنده آنست كه مردوار درآيد و جان و دل و روزگار خود را فداى دين كند ! چنان كه حبيب نجّار مؤمن آل يسن كرد تا از حضرت عزت خلعت : داخل بهشت شو ، به او رسيد . در خبر است كه چون بندهء مؤمن از سراى فانى رو به سراى جاودانى نهد او را به تخته‌اى خوابانند تا شست‌وشوى دهند ، از سوى خداوند غفور خطاب آيد كه : اى مقرّبان درگاه ، درنگريد همان گونه كه ظاهر تن او را به آب مىشويند ، باطن او را به رحمت مىشوئيم\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nو آن نور جلال ما است كه از باطن او جلوه‌گر مىشود ، چنان كه حبيب نجّار چون آن نوازش و كرامت را ديد ، آرزو كرد كاشك قوم من دانندى كه ما كجا رسيديم و چه ديديم ؟ نوازش حق ديديم و به آمرزش او رسيديم . و به زبان حال مىگفت :\r\n آنجاى كه ابرار نشينند نشستيم * صد گونه شراب از كف اقبال چشيديم ! \r\n ما را همه مقصود بخشايش حق بود * المنة اللّه كه به مقصود رسيديم . \r\n\r\nتفسير لفظى [ آيات 31 الى 54 
  ]\r\n31 -  أَ لَمْ يَرَوْا كَمْ أَهْلَكْنا قَبْلَهُمْ مِنَ الْقُرُونِ أَنَّهُمْ إِلَيْهِمْ لا يَرْجِعُونَ .  آيا نمىبينند كه پيش از آنها چند گروه را تباه كرديم كه كسى از ايشان بسوى آنها بازنمىگردند .\r\n32 -  وَ إِنْ كُلٌّ لَمَّا جَمِيعٌ لَدَيْنا مُحْضَرُونَ .  و نيستند همهء ايشان مگر آنكه نزد ما حاضركردگانند !\r\n33 -  وَ آيَةٌ لَهُمُ الْأَرْضُ الْمَيْتَةُ أَحْيَيْناها وَ أَخْرَجْنا مِنْها حَبًّا فَمِنْهُ يَأْكُلُونَ .  و يك نشان ( از نشانهاى مرده زنده كردن ما ) زمين مرده است كه ما آن را ( با باران ) زنده مىكنيم و از آن دانه‌ها بيرون آوريم كه مردمان از آن مىخورند .\r\n34 -  وَ جَعَلْنا فِيها جَنَّاتٍ مِنْ نَخِيلٍ وَ أَعْنابٍ وَ فَجَّرْنا فِيها مِنَ الْعُيُونِ .  ما در زمين از خرما بن و از تاكها ( رزها ) باغها كرديم و چشمه‌ها در زمين روان ساختيم .\r\n35 -  لِيَأْكُلُوا مِنْ ثَمَرِهِ وَ ما عَمِلَتْهُ أَيْدِيهِمْ أَ فَلا يَشْكُرُونَ .  تا از ميوهء آن باغ بخورند و از آنچه به دست خود عمل مىآورند ، آيا ( به آزادى نباشند ) و خدا را سپاس نگزارند ؟\r\n36 -  سُبْحانَ الَّذِي خَلَقَ الْأَزْواجَ كُلَّها مِمَّا تُنْبِتُ الْأَرْضُ وَ مِنْ أَنْفُسِهِمْ وَ مِمَّا لا يَعْلَمُونَ .  پاك و منزّه است خدائى كه جفت‌جفت‌ها آفريد ، همه چيز از آنچه زمين مىروياند و از آنچه از دست‌رنج خودشان به عمل مىآيد و از آنچه آفريدگان آن را ندانند !\r\n37 -  وَ آيَةٌ لَهُمُ اللَّيْلُ نَسْلَخُ مِنْهُ النَّهارَ فَإِذا هُمْ مُظْلِمُونَ .  نشانى بر توانائى ما براى ايشان اينكه ما از شب روز را درمىكشيم ( روشنى را از آن مىگيريم ) كه در آن هنگام آنها در تاريكىاند .\r\n38 -  وَ الشَّمْسُ تَجْرِي لِمُسْتَقَرٍّ لَها ذلِكَ تَقْدِيرُ الْعَزِيزِ الْعَلِيمِ .  و خورشيد در قرارگاه خود مىرود ، اين است راست‌داشته و بازداشتهء خداوند توانا و دانا .\r\n39 -  وَ الْقَمَرَ قَدَّرْناهُ مَنازِلَ حَتَّى عادَ كَالْعُرْجُونِ الْقَدِيمِ .  و ماه را اندازه كرديم در پيمودن منزلها در شبانروز ، تا آنگاه كه مانند شاخ خرما بن بازگردد !\r\n40 -  لَا الشَّمْسُ يَنْبَغِي لَها أَنْ تُدْرِكَ الْقَمَرَ وَ لَا اللَّيْلُ سابِقُ النَّهارِ وَ كُلٌّ فِي فَلَكٍ يَسْبَحُونَ .  نه خورشيد را سزد كه ماه را دريابد و نه شب روز را پيشى گيرد و هر دو در چرخ فراخ خود شنا مىكنند !\r\n41 -  وَ آيَةٌ لَهُمْ أَنَّا حَمَلْنا ذُرِّيَّتَهُمْ فِي الْفُلْكِ الْمَشْحُونِ .  و نشانى بر توانائى ما براى ايشان اينكه پدران اينان را ( كه فرزندان زادند ) در كشتى گران‌بار ( نوح ) پر كرديم ( و از غرق شدن نجات داديم ) .\r\n42 -  وَ خَلَقْنا لَهُمْ مِنْ مِثْلِهِ ما يَرْكَبُونَ .  و آفريديم براى آنها مانند كشتى نوح كه بر آن سوار شوند .\r\n43 -  وَ إِنْ نَشَأْ نُغْرِقْهُمْ فَلا صَرِيخَ لَهُمْ وَ لا هُمْ يُنْقَذُونَ .  و اگر مىخواستيم آنان را غرق مىكرديم پس فريادرسى نداشتند ، و آنان را نمىرهانيدند .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n44 -  إِلَّا رَحْمَةً مِنَّا وَ مَتاعاً إِلى حِينٍ .  مگر بخشايش از ما و برخوردارئى تا فرا سر انجام ، ( روز آخر ) .\r\n45 -  وَ إِذا قِيلَ لَهُمُ اتَّقُوا ما بَيْنَ أَيْدِيكُمْ وَ ما خَلْفَكُمْ لَعَلَّكُمْ تُرْحَمُونَ .  و چون به ايشان گويند : از پاداش گناهانى كه پيش كرده‌ايد و گناهانى كه خواهيد كرد بپرهيزيد ، شايد از سوى خدا بخشيده شويد ، ( ولى آنها نمىپرهيزند ) .\r\n46 -  وَ ما تَأْتِيهِمْ مِنْ آيَةٍ مِنْ آياتِ رَبِّهِمْ إِلَّا كانُوا عَنْها مُعْرِضِينَ .  هيچ نشانى از نشانهاى خداوند به ايشان نمىآيد مگر آنكه آنان روى گرداننده‌اند !\r\n47 -  وَ إِذا قِيلَ لَهُمْ أَنْفِقُوا مِمَّا رَزَقَكُمُ اللَّهُ قالَ الَّذِينَ كَفَرُوا لِلَّذِينَ آمَنُوا أَ نُطْعِمُ مَنْ لَوْ يَشاءُ اللَّهُ أَطْعَمَهُ إِنْ أَنْتُمْ إِلَّا فِي ضَلالٍ مُبِينٍ .  و چون به آنها گفته شود كه از آنچه خداوند به شما روزى داده ( در راه خدا ) انفاق كنيد ، كافران در پاسخ گويند : آيا ما طعام به كسى دهيم كه خداوند اگر مىخواست خود او را طعام مىداد ؟ ! شما نيستيد مگر در گمراهى آشكارا « 1 » .\r\n48 -  وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ .  و كافران مىگويند هنگام رستاخيز كى است ؟\r\nبه ما بازنمائيد اگر راست‌گوينده هستيد ؟\r\n49 -  ما يَنْظُرُونَ إِلَّا صَيْحَةً واحِدَةً تَأْخُذُهُمْ وَ هُمْ يَخِصِّمُونَ .  چشم نمىدارند مگر يك بانگ كه ايشان را فراگيرد ، درحالىكه آنان باهم درآويخته و باهم دشمنى مىكنند !\r\n50 -  فَلا يَسْتَطِيعُونَ تَوْصِيَةً وَ لا إِلى أَهْلِهِمْ يَرْجِعُونَ .  پس نه اندرزى توانند كنند و نه توانند كه با خاندان خود آيند !\r\n51 -  وَ نُفِخَ فِي الصُّورِ فَإِذا هُمْ مِنَ الْأَجْداثِ إِلى رَبِّهِمْ يَنْسِلُونَ .  و چون در صور دمند ، آنان از گورها شتابان بسوى خداى خود مىپويند ! ( مىشتابند ) .\r\n52 -  قالُوا يا وَيْلَنا مَنْ بَعَثَنا مِنْ مَرْقَدِنا هذا ما وَعَدَ الرَّحْمنُ وَ صَدَقَ الْمُرْسَلُونَ . \r\nگفتند : اى واى بر ما ، كى ما را از خوابگاهمان بيدار كرد و بينگيخت ؟ اين وعده‌ايست كه خدا داده و فرستادگان راست گفتند !\r\n53 -  إِنْ كانَتْ إِلَّا صَيْحَةً واحِدَةً فَإِذا هُمْ جَمِيعٌ لَدَيْنا مُحْضَرُونَ .  نبود مگر يك بانگ كه آنان را همه به هم نزد ما حاضر كرده شوند .\r\n54 -  فَالْيَوْمَ لا تُظْلَمُ نَفْسٌ شَيْئاً وَ لا تُجْزَوْنَ إِلَّا ما كُنْتُمْ تَعْمَلُونَ .  پس امروز بر كسى بيداد نكنند و شما پاداش داده نخواهيد شد مگر براى آنچه كه مىگرديد !\r\n\r\nتفسير ادبى و عرفانى\r\n\r\nسوره 36 آيه 31\r\n31 -  أَ لَمْ يَرَوْا كَمْ أَهْلَكْنا قَبْلَهُمْ مِنَ الْقُرُونِ .  آيه . آيا به ديدهء سر ننگرند تا بدايع صنايع بينند ؟\r\nآيا به ديدهء سرّ ننگرند تا لطائف وظايف بينند ؟ آيا به ديدهء سر ننگرند تا آيات آفاق بينند ؟ آيا به ديدهء سرّ ننگرند\r\n\r\n\r\n","description":"","footnote":"\r\n( 1 ) برخى از مفسران جملهء اخير را كلام كافران دانند كه به مؤمنان گفتند ! بعضى ديگر آن را جواب از خداوند دانند كه مستقيم يا غير مستقيم به مؤمنان دربارهء كافران امر داده است كه بگويند .\r\n","page_name":" 295 ","page_number":295},
  {"content":"\r\n\r\nتا آيات أنفس بينند ؟ آيا به ديدهء دل ننگرند تا انوار هدايت بينند ؟ آيا به ديدهء جان ننگرند تا اسرار عنايت بينند ؟ آيا به ديدهء شهود ننگرند تا حضرت مشهود بينند ؟ آيا به ديدهء وجد ننگرند تا رايت وجود بينند ؟ آيا به ديدهء بىخودى ننگرند تا دوست عيان بينند ؟ آيا به ديدهء فنا ننگرند تا جهانى بىكران بينند ؟\r\n الا تا كى درين زندان فريب اين و آن بينى * يكى زين چاه ظلمانى برون شو تا جهان بينى ! \r\n جهانى كاندرو هر دل كه يا بى پادشا بينى * جهانى كاندرو هر جان كه بينى شادمان بينى ! \r\nپير طريقت گفت : اى مسكين ، تا كى در صنايع نگرى ؟ يك بار در صانع نگر ! تا كى به بدايع مشغول باشى ؟ يك بار به مبدع مشغول شو ! تا كى مرد هر درى باشى ؟ مرد هر درى را هرگز صلاح و فلاح نبود ! هزار باروى روئين از جاى بركندن ، آسان‌تر از آن باشد تا مرد هر درى را به يك در باز آوردن !\r\nبايزيد بسطامى را حديث دل پرسيدند ، گفتا : دل آن باشد كه به مقدار يك ذرّه درو آرزوى خلق نباشد ! سلمان فارسى ، هرگه كه به خرابه‌اى برگذشتى توقّف كردى و به زارى بناليدى ، و رفتگان آن منزل را ياد كردى و گفتى : كجايند آنها كه اين بنا نهادند ؟ دل بدادند و مال و جان درباختند تا آن غرفه‌ها بياراستند ، چون دل بران نهادند و چون گل بر باد بشكفتند و از باد بريختند و در گل خفتند !\r\n\r\nسوره 36 آيه 32\r\n32 -  وَ إِنْ كُلٌّ لَمَّا جَمِيعٌ لَدَيْنا مُحْضَرُونَ .  آيه . اين آيت صفت روز رستاخيز است كه در آن روز بندهاى نفاق‌ها برگشايند ، و سرپوش عداوتها از سر آن برگيرند ، مدّعيان بىمعنى را بينى كه زبانهاشان از راه قفا به در مىكشند ، و لوح معاملات هركس را در روىهاشان مىدارند ، هر ذرّه‌اى كه به ستم گرفته ( ستده ) باشند يا از زكات بازگرفته باشند ، داغ قهر مىگردانند و بر پيشانى خويشتن‌پرست مىنهند !\r\nاى مسكين ، آخر نگوئى تا چند ازين مكابره و زورگوئى بر دوام ، و تا كى از اين شوخى و دليرى برقرار ! از حال كودكى تا جوانى و برنائى ! و از جوانى و برنائى تا به پيرى ! و از پيرى تا به كى ؟\r\n\r\nسوره 36 آيه 36\r\n36 -  سُبْحانَ الَّذِي خَلَقَ الْأَزْواجَ كُلَّها .  پاك و بىعيب آن خدائى كه در زمين از يك آب و خاك و يك هوا ، اين عجايب صنع نمايد ! و آيات قدرت پديد آرد ، بندگان را بينا كرد و نشانها را بازنمود تا آن‌كس كه درنيافته بود دريابد و بداند كه اين كرده را كردگارى است و اين ساخته را سازنده‌اى ! و اين آراسته را آراينده‌اى ! و اين رسته را روياننده‌اى است ! هريكى بر هستى و يگانگى خداى يكتا گواهى دهند ! درحالىكه نه گواهىدهنده را خرد ! و نه نشان‌دهنده را زبان است !\r\n\r\nسوره 36 آيه 37\r\n37 -  وَ آيَةٌ لَهُمُ اللَّيْلُ نَسْلَخُ مِنْهُ النَّهارَ .  آيه . بزرگى را پرسيدند شب بهتر است ( فاضل‌تر ) يا روز ؟\r\nجواب داد : شب ! كه شب همه در آسايشند و آسايش از بهشت است ، و در روز همه دشوارى و رنج در طلب معاش ، و رنج و دشوارى از دوزخ است ! شب حظّ و بهرهء مخلصان است كه عبادت به اخلاص كنند نه به ريا ! و روز حظّ و بهرهء رياكاران و مرائيان است كه عبادت به ريا كنند ! شب وقت خلوت دوستان است و ميعاد آشتىجويان و تسلّى مشتاقان ، و هنگام راز محبّان !\r\nشب و روز نشان قبض و بسط عارفان است ! گهى ايشان را شب قبض بود و گهى روز بسط ! در شب قبض همه فترت و هيبت بينند و در روز بسط همه لطف و مرحمت يابند ! در شب قبض طوفان قهر آيد و شواهد جلال نمايد و بنده بزارد و در خواهش آيد ، در روز بسط ، همه نسيم لطف دمد ، بوى وصال آرد ، بنده بنازد و در رامش آيد ،\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nپير طريقت گفت : در حالت قبض گاهى نورى تابد كه بشريّت در جنب آن ناپديد شود ! نورى و چه نورى ؟ كه از مهر ازل نشان است و بر سجلّ زندگانى عنوان ! هم راحت جان و هم عيش جان و هم درد جان است !\r\n هم درد دل منى و هم راحت جان * هم فتنه برانگيزى و هم فتنه نشان ! \r\n\r\nسوره 36 آيه 39\r\n39 -  وَ الْقَمَرَ قَدَّرْناهُ مَنازِلَ .  آيه . دربارهء لطيفه‌اى گفته‌اند كه شنيدنى و خواندنى است ! ماه چون از خود نور نداشت از فرشتگان مدد خواست تا از بهر او شفاعت كنند و گفتند خداوندا ، ماه در خدمت درگاه عزت خو كرده ، سزاوار است كه او را مهجور نكنى ! خداوند شفاعت آنان را پذيرفت و دستور داد تا هر ماهى يك بار سجده كند آن هم شب چهارده ! اكنون هر شب كه برآيد نورى مىافزايد تا شب چهارده كه نورش بكمال مىرسد و هنگام سجود است و چون چهارده درگذرد هر شب نور وى كم شود تا از بساط خدمت دور شود ! و در محاق ظلمت افتد . از اين جهت است كه بندهء مؤمن را به خورشيد مانند كرده‌اند كه روشنائى از آن كم‌وبيش نمىشود و همواره به نور معرفت و ضياء حقيقت روشن و درخشان است ؟ !\r\n\r\nتفسير لفظى [ آيات 55 الى 83 
  ]\r\n55 -  إِنَّ أَصْحابَ الْجَنَّةِ الْيَوْمَ فِي شُغُلٍ فاكِهُونَ .  بهشتيان آن روز در كارها شادان و نازانند ، و ميوه خورانند .\r\n56 -  هُمْ وَ أَزْواجُهُمْ فِي ظِلالٍ عَلَى الْأَرائِكِ مُتَّكِؤُنَ .  ايشان و همسرشان در زير سايه بر تختهاى آراسته تكيه زده‌اند .\r\n57 -  لَهُمْ فِيها فاكِهَةٌ وَ لَهُمْ ما يَدَّعُونَ .  ايشان راست در بهشت ميوه و ايشان راست آنچه بخواهند و آرزو كنند .\r\n58 -  سَلامٌ قَوْلًا مِنْ رَبٍّ رَحِيمٍ .  سلامى به گفتار از پروردگار مهربان ( به آنها ) .\r\n59 -  وَ امْتازُوا الْيَوْمَ أَيُّهَا الْمُجْرِمُونَ .  در آن روز كافران را گويند : اى ناگرويدگان ، از هم جدا شويد .\r\n60 -  أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّهُ لَكُمْ عَدُوٌّ مُبِينٌ .  اى فرزندان آدم ، آيا با شما عهد نبستم كه شيطان را پرستش مكنيد كه دشمن آشكار شما است ؟\r\n61 -  وَ أَنِ اعْبُدُونِي هذا صِراطٌ مُسْتَقِيمٌ .  و اينكه مرا عبادت كنيد كه اين راه راست است .\r\n62 -  وَ لَقَدْ أَضَلَّ مِنْكُمْ جِبِلًّا كَثِيراً أَ فَلَمْ تَكُونُوا تَعْقِلُونَ .  گروهانى انبوه از شما را ( شيطان ) از راه به در برد و گمراه كرد ، آيا شما خبر نداشتيد و درنمىيابيد ؟\r\n63 -  هذِهِ جَهَنَّمُ الَّتِي كُنْتُمْ تُوعَدُونَ .  اين آن دوزخ است كه بشما وعده داده شده !\r\n64 -  اصْلَوْهَا الْيَوْمَ بِما كُنْتُمْ تَكْفُرُونَ .  به آتش درآئيد امروز به آن سبب كه كافر بوديد و ناسپاس !\r\n65 -  الْيَوْمَ نَخْتِمُ عَلى أَفْواهِهِمْ وَ تُكَلِّمُنا أَيْدِيهِمْ وَ تَشْهَدُ أَرْجُلُهُمْ بِما كانُوا يَكْسِبُونَ . \r\nامروز بر دهان آنان مهر نهيم و دستهاشان با ما سخن گويد و پاهاشان گواهى دهد به آنچه مىكردند !\r\n66 -  وَ لَوْ نَشاءُ لَطَمَسْنا عَلى أَعْيُنِهِمْ فَاسْتَبَقُوا الصِّراطَ فَأَنَّى يُبْصِرُونَ .  اگر ما بخواهيم چشمهاى ايشان را نابينا كنيم ، تا آهنگ راه كنند پس چگونه در آن حال ، فرا راه بينند ؟\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n67 -  وَ لَوْ نَشاءُ لَمَسَخْناهُمْ عَلى مَكانَتِهِمْ فَمَا اسْتَطاعُوا مُضِيًّا وَ لا يَرْجِعُونَ .  اگر بخواهيم ايشان را مسخ كنيم ( صورت بگردانيم ) بر جاى خويش ، تا نه از پيش توانند روند و نه از پس !\r\n68 -  وَ مَنْ نُعَمِّرْهُ نُنَكِّسْهُ فِي الْخَلْقِ أَ فَلا يَعْقِلُونَ .  هرك را عمر دراز دهيم ، خلقت او را به پس برگردانيم ( يعنى مانند حال كودكى و سستى ! ) آيا درنمىيابند ؟\r\n69 -  وَ ما عَلَّمْناهُ الشِّعْرَ وَ ما يَنْبَغِي لَهُ إِنْ هُوَ إِلَّا ذِكْرٌ وَ قُرْآنٌ مُبِينٌ .  ما به ( محمد ) شعر نياموختيم و سزاوار او هم نيست ، ( آنچه او مىآورد ) ياد خدا است و قرآن آشكارا و پيدا .\r\n70 -  لِيُنْذِرَ مَنْ كانَ حَيًّا وَ يَحِقَّ الْقَوْلُ عَلَى الْكافِرِينَ .  تا بيم دهد هركه زنده‌دل باشد ، و عذاب بر ناگرويدگان واجب گردد .\r\n71 -  أَ وَ لَمْ يَرَوْا أَنَّا خَلَقْنا لَهُمْ مِمَّا عَمِلَتْ أَيْدِينا أَنْعاماً فَهُمْ لَها مالِكُونَ .  آيا نمىبينند كه ما براى آنها از آنچه آفريديم و كرديم ، چهارپايان و شتران و گاوان و گوسپندان آفريديم كه آنها را زير دست مىدارند ( و با ايشان مىتاوند ) و مالك آنها هستند .\r\n72 -  وَ ذَلَّلْناها لَهُمْ فَمِنْها رَكُوبُهُمْ وَ مِنْها يَأْكُلُونَ .  ما آنها را ( براى آدمى ) رام كرديم كه لختى بر آن برنشستى و از آن لختى مىخورند .\r\n73 -  وَ لَهُمْ فِيها مَنافِعُ وَ مَشارِبُ أَ فَلا يَشْكُرُونَ .  و ايشان را در آنها سودها و آشاميدنىها است ، آيا سپاس‌دارى نكنند ؟ ( آيا به آزادى نيستند ) به اين نعمت كه به ايشان داديم ؟\r\n74 -  وَ اتَّخَذُوا مِنْ دُونِ اللَّهِ آلِهَةً لَعَلَّهُمْ يُنْصَرُونَ .  كافران سواى خداى يگانه ، خدايانى گرفتند ، تا شايد ايشان را يارى دهند .\r\n75 -  لا يَسْتَطِيعُونَ نَصْرَهُمْ وَ هُمْ لَهُمْ جُنْدٌ مُحْضَرُونَ .  آن خدايان ، يارى دادن آنها را نتوانند و آنان براى بتان ( روز قيامت ) سپاهىاند حاضر كروه ! ( در دوزخ ) .\r\n76 -  فَلا يَحْزُنْكَ قَوْلُهُمْ إِنَّا نَعْلَمُ ما يُسِرُّونَ وَ ما يُعْلِنُونَ .  ( اى محمد ) گفتار آنان تو را اندوهناك نكند ، كه آنچه مىگويند بر ما پوشيده نيست ، ما آنچه نهان مىدارند و آنچه آشكارا مىدارند مىدانيم .\r\n77 -  أَ وَ لَمْ يَرَ الْإِنْسانُ أَنَّا خَلَقْناهُ مِنْ نُطْفَةٍ فَإِذا هُوَ خَصِيمٌ مُبِينٌ .  آيا انسان نمىبيند كه ما او را از نطفه‌اى آفريديم ، آنگاه با ما آشكارا خصومت كند ( دشمن آشكاراى ما باشد ) .\r\n78 -  وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ .  انسان براى ما مثل زد و ما را با خود در سخن و در ناتوانى هم‌سان ساخت ! و گفت اين كيست كه استخوانهاى پوسيده را زنده مىكند ؟\r\n79 -  قُلْ يُحْيِيهَا الَّذِي أَنْشَأَها أَوَّلَ مَرَّةٍ وَ هُوَ بِكُلِّ خَلْقٍ عَلِيمٌ .  بگو ( اى پيغمبر ) آن را كسى زنده مىكند كه در آغاز او را بيافريد ! و او به همهء آفريده‌ها داناست .\r\n80 -  الَّذِي جَعَلَ لَكُمْ مِنَ الشَّجَرِ الْأَخْضَرِ ناراً فَإِذا أَنْتُمْ مِنْهُ تُوقِدُونَ .  آن خدائى كه براى شما از درخت سبز آتش آفريد تا شما از آن آتش مىفروزيد « 1 »\r\n\r\n\r\n","description":"","footnote":"\r\n( 1 ) دو درخت است بنام مرخ و عفار كه چوب يكى نر و ديگرى ماده است ( مثبت و منفى ) چون به هم بسايند آتش از آن بيرون جهد ! و در فارسى درخت آتش‌گرا گويند !\r\n","page_name":" 298 ","page_number":298},
  {"content":"\r\n\r\n81 -  أَ وَ لَيْسَ الَّذِي خَلَقَ السَّماواتِ وَ الْأَرْضَ بِقادِرٍ عَلى أَنْ يَخْلُقَ مِثْلَهُمْ بَلى وَ هُوَ الْخَلَّاقُ الْعَلِيمُ .  آيا خدائى كه آسمانها و زمين را آفريده قادر نيست كه مانند آنها را آفريند ؟ آرى ، او است آفريدگار بسيار آفرين دانا .\r\n82 -  إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ !  فرمان خدا اين است كه چون چيزى را اراده كند ( بخواهد ) آن را گويد : باش پس مىباشد !\r\n83 -  فَسُبْحانَ الَّذِي بِيَدِهِ مَلَكُوتُ كُلِّ شَيْءٍ وَ إِلَيْهِ تُرْجَعُونَ .  پس پاك و منزّه است خدائى كه پادشاهى همه چيزها به دست او است و بازگشت همه چيز بسوى اوست .\r\n\r\nتفسير ادبى و عرفانى\r\n\r\nسوره 36 آيه 55\r\n55 -  إِنَّ أَصْحابَ الْجَنَّةِ الْيَوْمَ فِي شُغُلٍ فاكِهُونَ .  آيه . شغل بهشتيان آن روز ( در بهشت ) سماع است ، بنده مؤمن در بهشت آرزوى سماع كند ، خداوند اسرافيل را فرستد تا در سمت راست او ايستد و قرآن خواند و داود را فرستد تا در سمت چپ او ايستد و زبور خواند ! بنده سماع همىكند تا وقت او خوش باشد ، جان وى فرا سماع آيد و دل وى فرا نشاط آيد ، از تن زبان ماند و بس ! و از دل نشان ماند و بس ! و از جان عيان ماند و بس !\r\nاى جوان‌مرد ، از تن سماع نيايد كه دربند برترى است ، از دل سماع نيايد كه رهگذرى است ، از جان سماع آيد كه نه اينجائى است ! تن سماع نكند كه خود به دردى است ، دل سماع نكند كه روز كرد است ! جان سماع كند كه فردا فرد است !\r\n جويندهء تو هم چو تو فردى بايد * آزاد ز هر علت و دردى بايد \r\nگفته‌اند : شغل بهشتيان ده چيز است : ملكى كه در آن عزل نه ! جوانىاى كه در آن پيرى نه ، صحتى كه در آن بيمارى نه ! عزّتى كه با آن ذلّتى نه ! راحتى كه با آن شدّتى نه ! نعمتى كه با آن محنتى نه ! بقائى كه با آن فنائى نه ! حياتى كه با آن مرگى نه ! رضائى كه با آن سخطى نه ! و انسى كه با آن وحشتى نيست !\r\nپير طريقت گفت : اين شغل در بهشت شغل عامّهء مؤمنان است ، امّا مقرّبان مملكت و خاصان حضرت مشاهدت از مطالعهء شهود و استغراق وجود يك لحظه هم با نعيم بهشت نپردازند و به زبان حال همىگويند :\r\n روزى كه مرا وصل تو در چنگ آيد * از حال بهشتيان مرا ننگ آيد ! \r\nلطيفه : چون خلايق از عرصهء قيامت بروند ، خاصّان بر جاى مانند و نروند ! فرمان آيد كه شما نيز به بهشت رويد و ناز و نعيم بهشت بينيد ! گويند كجا رويم كه آنچه مقصود ما است ما را اينجا حاضر است ؟ !\r\n\r\nسوره 36 آيات 57 و 58\r\n57 و 58 -   لَهُمْ فِيها فاكِهَةٌ وَ لَهُمْ ما يَدَّعُونَ سَلامٌ قَوْلًا مِنْ رَبٍّ رَحِيمٍ .   در بهشت علاوه بر ميوه و آنچه كه از جانب خداوند رحيم ميل دارند ( حاضر ) ، درود بر بندگان مؤمن و ضعيف باد ، بدانكه درود خداوندى دوگونه است : باواسطه و بىواسطه ، سلام باواسطه توسط مصطفى است كه خداوند فرمود : اى محمد ، چون مؤمنان نزد تو آيند بگو سلام بر شما « 1 » خداوند براى شما بر خود رحمت نوشته ! سلام بىواسطه ، چون روزگار زندگى بنده به سر رسد و بر يد مرگ دررسد ، در آن دم بازپسين به فرشتهء مرگ فرمان رسد كه تو بر يد حضرت مائى و به فرمان\r\n\r\n\r\n","description":"","footnote":"\r\n( 1 ) اشاره است به آيهء  وَ إِذا جاءَكَ الَّذِينَ يُؤْمِنُونَ بِآياتِنا فَقُلْ سَلامٌ عَلَيْكُمْ كَتَبَ رَبُّكُمْ عَلى نَفْسِهِ الرَّحْمَةَ \r\n","page_name":" 299 ","page_number":299},
  {"content":"\r\n\r\nما قبض روح كنى ، نخست او را شربت شادى ده و مرهمى بر دل خستهء وى نه ، بر او سلام كن و نعمت بر وى تمام كن « 1 »\r\nو چون ياران و ياوران فرشتهء مرگ آن نوازش و كرمت بينند همه گويند :  سَلامٌ عَلَيْكُمْ ادْخُلُوا الْجَنَّةَ . \r\nدرود بر شما بندگان باايمان ، به بهشت داخل شويد .\r\nاى بندهء مؤمن ، به خوش‌دلى جان وديعت تسليم كردى ، سلام و درود بر تو باد ! و چون از حساب و كتاب فارغ شود و به در بهشت رسد ، فرشتهء رضوان او را استقبال كند و گويد خوش آمدى ، و همه جا پىدرپى از فرشتگان سلام شنود « 2 »\r\nچون گوش بندهء مؤمن از شنيدن سلام پر شود ، آرزوى ديدار و آمادهء شنيدن سخن حق شود و گويد : اى معدن ناز من ، نياز من تا به كى ؟ اى ساقى سرّ من ، اين تشنگى تا به كى ؟ اى مشهود جان من ، اين خبر پرسيدن من تا كى ؟\r\nخداوندا ، موجود دل عارفانى و در ذكر يگانه ، آرزوى جان مشتاقانى و در وجود يگانه ، هيچ روى آن دارد كه ديدار بنمائى و خود بر اين بنده سلام كنى ؟ آنگاه مىشنود كه سلام عليكم يا اهل الجنّة  سَلامٌ قَوْلًا مِنْ رَبٍّ رَحِيمٍ . \r\n\r\nسوره 36 آيه 65\r\n65 -  الْيَوْمَ نَخْتِمُ عَلى أَفْواهِهِمْ وَ تُكَلِّمُنا أَيْدِيهِمْ وَ تَشْهَدُ أَرْجُلُهُمْ .  آيه . گفته‌اند : همچنان‌كه اندام دشمن ( در قيامت ) بر كرده‌هاى بد او گواهى دهد ، اندام دوست هم بر كرده‌ها نيك او گواهى دهد ! در آثار آورده‌اند كه چون بندهء مؤمن به حضرت رسد ، از مصدر جلال خطاب آيد كه اى بنده چه آورده‌اى ؟ بنده شرم دارد كه بگويد چندين نماز و چندين صدقه و نياز ! خداوند دست او را به سخن آرد تا گويد چند صدقه داده ! پاى او را به سخن آرد تا گويد چندين نماز كرده ! انگشتان وى بر شمارهء تسبيح و تهليل گواهى دهند !\r\nاين سخن گفتن اندامهاى بنده ، از آن غيبها است كه بر خرد آدمى پوشيده است و بر خواست خداوند حوالت است ، و در توان وى آن را جاى است ، ولى مؤمن نادر يافته پذيرفته و آن را گردن نهاده و از اين باب است كه روز رستاخيز زمين هم بر كردار بندگان گواهى دهد كه  يَوْمَئِذٍ تُحَدِّثُ أَخْبارَها .  زمين هم خبرهاى خود را مىدهد !\r\n\r\nسوره 36 آيه 68\r\n68 -  وَ مَنْ نُعَمِّرْهُ نُنَكِّسْهُ فِي الْخَلْقِ .  آيه . اين آيت بندگان را ، تنبّهى است عظيم و باعث بيدار شدن از خواب غفلت ! يعنى كه خود را دريابيد و روزگار جوانى و نيرومندى را غنيمت شماريد و عمل كنيد پيش از آنكه نتوانيد !\r\nچنان كه مصطفى فرمود : پنج چيز را پيش از پنج چيز غنيمت دانيد : جوانى پيش از پيرى ، تندرستى پيش از بيمارى ، بىنيازى پيش از نيازمندى ، زندگى پيش از مردن ، و فراغت و آسايش پيش از اشتغال و آزمايش ! پس اگر كسى روزگار جوانى ضايع كند و در عمل تقصير و كوتاهى نمايد ولى در پيرى عذر خواهد عذر او پذيرفته شود .\r\n\r\nسوره 36 آيه 69\r\n69 -  وَ ما عَلَّمْناهُ الشِّعْرَ وَ ما يَنْبَغِي لَهُ .  آيه . اشارت به اين است كه اين قرآن نه بر وزنهاى شعر است ، نه مانند سخن آفريدگان . معجزهء مصطفى است و برهان نبوّت و رسالت او ، هر پيغمبرى كه آمد ، برهان نبوّت او از راه ديده‌ها درآمد ولى برهان نبوّت محمد ( ص ) از راه دلها درآمد ! هر پيغمبرى را معجزهء ظاهر دادند چنان كه ابراهيم را نجات از آتش ! موسى را عصا و عيسى را زنده كردن مرده ! همه اين‌ها محل اطلاع ديده‌ها بود\r\n\r\n\r\n","description":"","footnote":"\r\n( 1 ) اشاره به اين آيه است  تَحِيَّتُهُمْ يَوْمَ يَلْقَوْنَهُ سَلامٌ . \r\n( 2 ) اشاره به آيهء  سَلامٌ عَلَيْكُمْ طِبْتُمْ فَادْخُلُوها خالِدِينَ  و  سَلامٌ عَلَيْكُمْ بِما صَبَرْتُمْ . \r\n","page_name":" 300 ","page_number":300},
  {"content":"\r\n\r\nولى معجزهء محمد مصطفى ، بوستان دوستان را صفا و صفوت و گلستان مستان را شربت محبّت بود ! عصاى موسى هرچند كه در آن صنعت ربّانى تعبيه بود و دم عيسى هرچند كه در آن لطف الهى تعبيه بود ! ولى وديعت سينهء بشر بود ، اما اى محمد تو كه مىروى ، چوبى و دمى با خود مبر كه چوب بابت خران باشد و دم نصيب بيماران ! تو قران مجيد را با خود ببر تا معجزهء تو صفت ما بود نه صفت بشر !\r\nكافران چون از آوردن مانند قرآن ناتوان ماندند ، زبان به طعن گشودند و مصطفى را شاعر و ساحر خواندند ! يكى قرآن را ( سحر مستمر ) خواند ديگرى آن را ( اساطير اوّلين ) گفت ! ندا رسيد اى محمد ، نبايد سخن بيگانگان و دشمنان تو را اندوهگين سازد ، اگر تو را دروغ‌زن مىدارند و پيغمبرى تو را گواهى نمىدهند ، تو را چه زيان ، و چه باك ؟ من كه خداوندم گواهى مىدهم كه محمد رسول خدا است اگر آنان به طعن مىگويند كه اجير و فقير است ! من صريح مىگويم كه محمد بشير و نذير است ! اگر آنان مىگويند محمد يتيم و بىكس است ! من مىگويم محمد شفا و رحمت و نور است ! اى محمد همهء عالم ثناى من مىگويند و من ثناى تو مىگويم ، پس از سخنان ياوه‌سرايان چرا اندوهناك شوى ؟ « 1 » همهء رضاى من مىجويند و من رضاى تو مىجويم « 2 » اى محمد همهء عالم به من سوگند ياد كنند و من به تو سوگند ياد كنم و گويم لعمرك ، بجان تو سوگند ! بر پيشانى عرش نوشته : محمد رسول خدا است ! بر كرسى نوشته : محمد حبيب خدا است ! بر لوح نبشته : محمد صفىّ اللّه .\r\n اى محمد اين‌جهانى و آن جهانى نيستى * لاجرم اينجا ندارى صدر و آنجا متّكا . \r\n هركجا گام تو آمد افتخار آرد زمين * هركجا گام تو آمد انقياد آرد سما . \r\n و الضّحى مىخوان و ميدان قصد آن چندان حسود * و الضّحى مىخوان و مىبين شكر آن چندان عطا « 3 » \r\n\r\nسورهء - 37 - و الصافات - 182 - آيه - مكى\r\n\r\n[ تفسير لفظى آيات 1 الى 23 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n1 -   وَ الصَّافَّاتِ صَفًّا .   به فرشتگان صف‌زننده و نمازگزاران قطار قطار سوگند !\r\n2 -  فَالزَّاجِراتِ زَجْراً .  به آيه‌هاى قرآن كه بازدارنده است از بديها و يا فرشتگان رانندگان ابر سوگند .\r\n3 -  فَالتَّالِياتِ ذِكْراً .  به خوانندگان سخن خداوند ( قرآن ) سوگند .\r\n4 -  إِنَّ إِلهَكُمْ لَواحِدٌ .  ( به همهء آنها سوگند ) كه خداى شما يكى است !\r\n5 -  رَبُّ السَّماواتِ وَ الْأَرْضِ وَ ما بَيْنَهُما وَ رَبُّ الْمَشارِقِ .  پروردگار آسمانها و زمين و آنچه ميان آنها است و پروردگار طلوع و غروب خورشيد .\r\n6 -  إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ .  ما آسمانها را به آرايش ستارگان بياراستيم .\r\n\r\n\r\n","description":"","footnote":"\r\n( 1 ) اشاره به آيهء :  إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْهِ وَ سَلِّمُوا تَسْلِيماً . \r\n( 2 ) اشاره به آيهء :  وَ لَسَوْفَ يُعْطِيكَ رَبُّكَ فَتَرْضى . \r\n( 3 )   وَ الضُّحى   اشاره به آن سورهء است كه حسودان چون چند روز تأخير وحى ديدند شاد شدند و گفتند خداوند محمد را ترك كرده ! و آيات اين سوره همه وعده و دلدارى به او از حسادت حسودان و شرح يارىها و جلب رضايت او است !\r\n","page_name":" 301 ","page_number":301},
  {"content":"\r\n\r\n7 -  وَ حِفْظاً مِنْ كُلِّ شَيْطانٍ مارِدٍ .  و آن ستارگان را نگاه داشتيم از آسيب هر ديو شوخ متمرّد ( ستنبه ) زمخت دلير .\r\n8 -  لا يَسَّمَّعُونَ إِلَى الْمَلَإِ الْأَعْلى وَ يُقْذَفُونَ مِنْ كُلِّ جانِبٍ .  ديوان سخنان گروه بالا را نمىشنوند ( نمىنيوشند ) و از هر جانب بسوى آنها ( تير شهاب ) مىاندازند !\r\n9 -  دُحُوراً وَ لَهُمْ عَذابٌ واصِبٌ .  براى راندن از درهاى آسمان ( كرات ) و آنان راست عذابى پيوسته و هميشه !\r\n10 -  إِلَّا مَنْ خَطِفَ الْخَطْفَةَ فَأَتْبَعَهُ شِهابٌ ثاقِبٌ .  مگر ديوى كه به دزدى سخنى ربايد ( از زبان فرشته ) پس شاخى از آتش سوزان او را دنبال كند !\r\n11 -  فَاسْتَفْتِهِمْ أَ هُمْ أَشَدُّ خَلْقاً أَمْ مَنْ خَلَقْنا إِنَّا خَلَقْناهُمْ مِنْ طِينٍ لازِبٍ .  پس تو ( اى محمد ) از ايشان بپرس كه ايشان سخت‌ترند در آفرينش بر آفريدگار يا آنكه ما آفريديم ( از آسمانها و زمين و با فرزندان آدم ) ؟ كه ما آنها را از گل چسبنده ( دوسنده ) آفريديم .\r\n12 -  بَلْ عَجِبْتَ وَ يَسْخَرُونَ .  بلكه تو را شگفت مىآيد ( از آنچه آنها دروغ‌زن مىگيرند ) و تو را مسخره ( افسوس ) مىكنند ! ( و سست مىپندارند ) .\r\n13 -  وَ إِذا ذُكِّرُوا لا يَذْكُرُونَ .  و چون ايشان را پند دهند و در يادشان نهند ، ياد نكنند .\r\n14 -  وَ إِذا رَأَوْا آيَةً يَسْتَسْخِرُونَ .  و آنگاه كه نشانى استوار بينند ، يكديگر را بر سخريّت مىخوانند .\r\n15 -  وَ قالُوا إِنْ هذا إِلَّا سِحْرٌ مُبِينٌ .  و گفتند اين نيست جز جادوئى آشكارا .\r\n16 -  أَ إِذا مِتْنا وَ كُنَّا تُراباً وَ عِظاماً أَ إِنَّا لَمَبْعُوثُونَ .  آيا چون ما مرديم و خاك شديم و استخوان ما خاك شد ! آيا ما برانگيخته مىشويم ؟\r\n17 -  أَ وَ آباؤُنَا الْأَوَّلُونَ .  آيا پدران پيشينيان ما برانگيختنىاند ( و زنده شدند ؟ ) .\r\n18 -  قُلْ نَعَمْ وَ أَنْتُمْ داخِرُونَ .  بگوى ( اى محمد ) آرى ، شما برانگيختنىايد و شما درمانده و كم‌آمده‌ايد .\r\n19 -  فَإِنَّما هِيَ زَجْرَةٌ واحِدَةٌ فَإِذا هُمْ يَنْظُرُونَ .  همانا ( رستاخيز ) يك راندن باشد كه ايشان زنده مىشوند و مىنگرند !\r\n20 -  وَ قالُوا يا وَيْلَنا هذا يَوْمُ الدِّينِ .  و مىگويند : اى واى بر ما ، اين روز جزا است ؟\r\n21 -  هذا يَوْمُ الْفَصْلِ الَّذِي كُنْتُمْ بِهِ تُكَذِّبُونَ .  اين روز روز برگزاردن است كه شما آن را دروغ مىپنداشتيد ! و روز جدائى نيكوكاران از بدكاران است !\r\n22 -   احْشُرُوا الَّذِينَ ظَلَمُوا وَ أَزْواجَهُمْ وَ ما كانُوا يَعْبُدُونَ مِنْ دُونِ اللَّهِ .   فراهم آوريد ( محشور كنيد ) ، ستمكاران را با جفتهاشان و با آن چيزى كه مىپرستيدند ! فرود از خداى يگانه !\r\n23 -  فَاهْدُوهُمْ إِلى صِراطِ الْجَحِيمِ .  پس آنها را فرا سر راه دوزخ بريد و راه‌برى كنيد !\r\n\r\nتفسير ادبى و عرفانى\r\n\r\nسوره 37 آيه 0\r\n بِسْمِ اللَّهِ ،  بنام او كه روح دلها مهر او است ، و آئين زبانها ذكر او ، بنام او كه سور گوشها گفتار او ، و نور\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nچشمها ديدار او است ، بنام او كه ميعاد نوازشها ضمان او ، و آسايش جانها عيان او است ، بنام او كه منزل جوان مردان ، كوى او ، و مقصود عاقلان ، گفت‌وگوى او ، و نسيم وصل دمان ، از بوى او است .\r\n بوى تو ، باد سحرگه به من آرد صنما * بندهء باد سحرگه ، ز پى بوى توأم . \r\nپير طريقت گفت : خداوندا ، عظيم شأنى و هميشه مهربانى ، قديم‌احسان و روشن‌برهانى ، هم نهانى هم عيانى ، از ديده‌ها نهانى ، و جانها را عيانى ، نه به چيزى مانى تا گويم كه چنانى ، آنى كه خود گفتى و چنان كه خود گفتى آنى !\r\n\r\nسوره 37 آيه 1\r\n1 -   وَ الصَّافَّاتِ صَفًّا .   گروهى از خداوندان تحقيق و تفسير گفتند : مراد از آن آيت ، صفّهاى فرشتگان است كه عالم علوى به وجود ايشان آراسته و آسمانها به ايشان منوّر گشته ، در هر آسمان از اينان صنفى ، و در هر زمره از ايشان وصفى ، بعضى در مقام خدمت در شعار حرمت ، و بعضى در مقام هيبت در دثار ( لباس ) مراقبت ! بعضى در حالت مجاهدت در تبسّم ارواح مشاهدت ! بعضى در جذب عشقى با دوست در ناز ، بعضى در جلب شوقى ، با حق در راز ! بعضى در مهره مهرى از فراق در گداز ! در عبادت ايشان قصور نه ، و در طاعت آنان فتور نيست .\r\nگروهى ديگر گفتند مراد صفت فرشتگان مخصوص بيت‌المعموراند كه رسول خدا در شب معراج در آسمان چهارم به آنجا رفت و صف هزاران فرشته را ديد كه همه از شربت وصل مست و مخمور ، از راست همىآمدند و طواف همىكردند و لبّيك همىگفتند و بجانب چپ همىگذشتند ، دربارهء اين فرشتگان نوشته‌اند : حضرت رسول شب معراج از جبرئيل پرسيد كه اين فرشتگان از كجا مىآيند و به كجا مىروند ؟ گفت : اى سيّد عالم ، جنود حق جز ذات بارى نداند ، هزاران سال است كه من همچون مىبينم كه مىآيند و مىگذرند ، نه آنها كه آمده‌اند پيش از اين ديده‌ام ! و نه آنان كه گذشته‌اند هرگز ديگرشان بازبينم ! ندانم از كجا آيند و به كجا شوند ! شگفت كارى و طرفه حالى اين است ! كه عاشقان در تك‌وپوى در كوى او ، و هزار شادى به بقاى آن جوان‌مردان باد كه جز از روى معشوق نسازند ! و جز با دوست مهرهء مهر نبازند !\r\n اين جهان و آن جهان با هرچه هست * عاشقان را روى معشوق است و بس \r\n گر نباشد قبلهء عالم مرا * قبلهء من كوى معشوق است و بس \r\n\r\nسوره 37 آيه 4\r\n4 -  إِنَّ إِلهَكُمْ لَواحِدٌ .  خداوند قسم بدين صفها ياد كرد كه خداوند شما يكى است ، در ذات يكتا و در قدر بىنظير و در صفت بىهمتا ، نه او را به كس حاجت ، نه كس را بر او حجّت ! اى محمد ، من دانم كه آن كافر ملحد ( بىدين ) مرا به سوگند باور ندارد ، و آن مؤمن موحّد بىسوگند باور دارد !\r\n\r\nسوره 37 آيه 5\r\n5 -  رَبُّ السَّماواتِ وَ الْأَرْضِ وَ ما بَيْنَهُما .  آيه . خدا است كه آسمانها و زمين را آفريدگار و نگاهدار است ! با دوستان وفادار ، و مؤمنان را دوستدار است ، با عارفان كريم ، و با بندگان لطيف و نيكوكار است ، خداوند از روى اشارت مىگويد : آفريدگار بىعلت منم ، كردگار بىآلت منم ، قهّار بىحيلت منم ، غفّار بىمهلت منم ، ستّار هر ذلّت منم ! بيافرينم تا قدرت بينى ، دوزخ بنمايم تا عقوبت بينى ! بر صراط نگه دارم تا عنايت بينى ، گناهت بيامرزم تا فضل و رحمت بينى ، به جنّت رسانم تا كرامت بينى ، بر تخت نشانم تا عزّت بينى ، شراب دهم تا لذت بينى ، سلام كنم تا تحيّت بينى ، جلال جمال بردارم تا لقاء و رؤيت بينى .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n\r\nتفسير لفظى [ آيات 24 الى 82 
  ]\r\n24 -  وَ قِفُوهُمْ إِنَّهُمْ مَسْؤُلُونَ .  ايشان را بر پل صراط نگاه داريد كه ايشان مسئول هستند ( تا از ايشان پرسشها شود ) .\r\n25 -  ما لَكُمْ لا تَناصَرُونَ .  چيست كه امروز به كار يكدگر نمىآئيد ؟ ( نه پرستيده نه پرستگار ) !\r\n26 -  بَلْ هُمُ الْيَوْمَ مُسْتَسْلِمُونَ .  بلكه آن روز آنها همه خود را افكنده ( و تسليم شده‌اند ) .\r\n27 -  وَ أَقْبَلَ بَعْضُهُمْ عَلى بَعْضٍ يَتَساءَلُونَ .  و آنان رو فراروى يكدگر كنند و مىگويند : اين چيست كه با من كردى ؟\r\n28 -  قالُوا إِنَّكُمْ كُنْتُمْ تَأْتُونَنا عَنِ الْيَمِينِ .  كافران به شيطانها گفتند شما از راه راستى و ايمان بسوى ما آمديد ( و ما را فريب داديد ! )\r\n29 -  قالُوا بَلْ لَمْ تَكُونُوا مُؤْمِنِينَ .  شيطانها گفتند : بلكه خود شما ايمان نياورديد ( نه به جهت فريب ما ) .\r\n30 -  وَ ما كانَ لَنا عَلَيْكُمْ مِنْ سُلْطانٍ بَلْ كُنْتُمْ قَوْماً طاغِينَ .  ما را بر شما دست نبود شما خود قومى سركش بوديد !\r\n31 -  فَحَقَّ عَلَيْنا قَوْلُ رَبِّنا إِنَّا لَذائِقُونَ .  بنابراين سخن خداوند بر ما درست شد و ما هر دو گروه چشندهء عذاب دردناك هستيم !\r\n32 -  فَأَغْوَيْناكُمْ إِنَّا كُنَّا غاوِينَ .  ما شما را كژراه كرديم كه خود نيز كژ ( كج ) راه بوديم !\r\n33 -  فَإِنَّهُمْ يَوْمَئِذٍ فِي الْعَذابِ مُشْتَرِكُونَ .  پس آن روز ، همهء بدكاران در عذاب باهم شريكند !\r\n34 -  إِنَّا كَذلِكَ نَفْعَلُ بِالْمُجْرِمِينَ .  ما با بدكاران و گناهكاران چنين كنيم .\r\n35 -  إِنَّهُمْ كانُوا إِذا قِيلَ لَهُمْ لا إِلهَ إِلَّا اللَّهُ يَسْتَكْبِرُونَ .  به آنان وقتى گفته مىشد كه خدائى جز خداى يگانه نيست ، از پذيرفتن گردن مىكشيدند !\r\n36 -  وَ يَقُولُونَ أَ إِنَّا لَتارِكُوا آلِهَتِنا لِشاعِرٍ مَجْنُونٍ .  و مىگفتند آيا ما خدايان خود را از براى سخن يك شاعر ديوانه ترك كنيم ؟\r\n37 -  بَلْ جاءَ بِالْحَقِّ وَ صَدَّقَ الْمُرْسَلِينَ .  بلكه او سخن راست آورد ( و ديوانه نبود ) و فرستادگان را گواهى كرد و استوار گرفت .\r\n38 -  إِنَّكُمْ لَذائِقُوا الْعَذابِ الْأَلِيمِ .  ( به آنها گويند ) شما عذابى دردناك خواهيد چشيد !\r\n39 -  وَ ما تُجْزَوْنَ إِلَّا ما كُنْتُمْ تَعْمَلُونَ .  و پاداش داده نخواهيد شد مگر آنچه را كه مىكرديد !\r\n40 -  إِلَّا عِبادَ اللَّهِ الْمُخْلَصِينَ .  مگر بندگان بااخلاص كه از بيگانگى و ناپاكى پاكند .\r\n41 -  أُولئِكَ لَهُمْ رِزْقٌ مَعْلُومٌ .  كه ايشان را راست روزى دانسته شده و معيّن .\r\n42 -  فَواكِهُ وَ هُمْ مُكْرَمُونَ .  آن روزى ، ميوه‌ها است .\r\n43 -  فِي جَنَّاتِ النَّعِيمِ .  و آنان در بهشتهاى ناز نواختگانند .\r\n44 -  عَلى سُرُرٍ مُتَقابِلِينَ .  بر تختها روى در روى يكدگر نشسته‌اند .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n45 -  يُطافُ عَلَيْهِمْ بِكَأْسٍ مِنْ مَعِينٍ .  بر آنها جام‌هاى روان در جوى مىگردانند .\r\n46 -  بَيْضاءَ لَذَّةٍ لِلشَّارِبِينَ .  شرابى سپيدرنگ ، خوش‌رنگ و خوش‌خوار ، براى آشامندگان !\r\n47 -  لا فِيها غَوْلٌ وَ لا هُمْ عَنْها يُنْزَفُونَ .  در آن شراب و در مجلس آن ، نه درد سر است نه درد شكم و نه از آن مست مىشوند !\r\n48 -  وَ عِنْدَهُمْ قاصِراتُ الطَّرْفِ عِينٌ .  و نزد آنها است كنيزكان چشم‌فروداشته و فروشكننده‌تر از ديگرى با چشمان درشت !\r\n49 -  كَأَنَّهُنَّ بَيْضٌ مَكْنُونٌ .  چنان كه گوئى مانند تخم شترمرغند در رنگ و دست‌نخورده و نگاه داشته و دست به آنها نرسيده هستند !\r\n50 -  فَأَقْبَلَ بَعْضُهُمْ عَلى بَعْضٍ يَتَساءَلُونَ .  پس آنان روى فراروى هم كنند و از يكدگر پرسند .\r\n51 -  قالَ قائِلٌ مِنْهُمْ إِنِّي كانَ لِي قَرِينٌ .  گوينده‌اى از آنها مىگويد : مرا يارى و همدمى بود .\r\n52 -  أَ إِنَّكَ لَمِنَ الْمُصَدِّقِينَ .  كه مىگفت : آيا تو از گواهىكنندگان و از گروندگانى ؟\r\n53 -  أَ إِذا مِتْنا وَ كُنَّا تُراباً وَ عِظاماً أَ إِنَّا لَمَدِينُونَ .  آيا آنگاه كه ما بمرديم و خاك شديم آيا ما پاداش‌دادنى هستيم ( و زنده مىشويم ؟ )\r\n54 -  قالَ هَلْ أَنْتُمْ مُطَّلِعُونَ .  خداوند به بهشتيان فرمايد : آيا شما از حال دوزخيان مطلع هستيد ؟\r\n55 -  فَاطَّلَعَ فَرَآهُ فِي سَواءِ الْجَحِيمِ .  پس او فرونگرد و آن‌كس را ( قرين ) در ميان دوزخ بيند !\r\n56 -  قالَ تَاللَّهِ إِنْ كِدْتَ لَتُرْدِينِ .  بهشتى گفت : به خدا سوگند ، نزديك بود مرا تباه و هلاك كنى !\r\n57 -  وَ لَوْ لا نِعْمَةُ رَبِّي لَكُنْتُ مِنَ الْمُحْضَرِينَ .  ( و گفت ) اگر نعمت خداى من نبود ، منهم از حاضرشدگان در دوزخ بودمى !\r\n58 -  أَ فَما نَحْنُ بِمَيِّتِينَ .  آيا پس ما نخواهيم مرد ؟\r\n59 -  إِلَّا مَوْتَتَنَا الْأُولى وَ ما نَحْنُ بِمُعَذَّبِينَ .  جز همان مردن پيشين در دنيا و ما معذّب نخواهيم بود ؟\r\n60 -  إِنَّ هذا لَهُوَ الْفَوْزُ الْعَظِيمُ .  اين است رستگارى و پيروزى بزرگوار ( براى بهشتيان ) !\r\n61 -  لِمِثْلِ هذا فَلْيَعْمَلِ الْعامِلُونَ .  اين‌چنين بايد كاركنان و كارگران كار كنند .\r\n62 -  أَ ذلِكَ خَيْرٌ نُزُلًا أَمْ شَجَرَةُ الزَّقُّومِ  « 1 »  .  آيا اين براى پذيرائى و جاى خوش بهتر است يا درخت زقّوم ؟\r\n63 -  إِنَّا جَعَلْناها فِتْنَةً لِلظَّالِمِينَ .  ما آن درخت را آزمايشى و دل‌شورى براى ناگرويدگان كرديم !\r\n64 -  إِنَّها شَجَرَةٌ تَخْرُجُ فِي أَصْلِ الْجَحِيمِ .  آن زقّوم درختى است كه در دوزخ از ميان آتش بيرون مىآيد !\r\n65 -  طَلْعُها كَأَنَّهُ رُؤُسُ الشَّياطِينِ .  خوشه‌هاى آن درخت در غلافها ، گوئى سرهاى ديوها است !\r\n66 -  فَإِنَّهُمْ لَآكِلُونَ مِنْها فَمالِؤُنَ مِنْهَا الْبُطُونَ .  آنان از آن درخت مىخورند و شكمها را از آن پر مىكنند !\r\n\r\n\r\n","description":"","footnote":"\r\n( 1 ) نوشته‌اند زقوم نام درختى تلخ و بدبو و بدمزه در جهنم است كه براى پذيرائى كافران آماده ساخته‌اند !\r\n","page_name":" 305 ","page_number":305},
  {"content":"\r\n\r\n67 -  ثُمَّ إِنَّ لَهُمْ عَلَيْها لَشَوْباً مِنْ حَمِيمٍ .  پس از خوردن آن ، ايشان راست آميغى از آب جوشيده و داغ !\r\n68 -  ثُمَّ إِنَّ مَرْجِعَهُمْ لَإِلَى الْجَحِيمِ .  آنگاه بازگشت آنان از خوردن زقّوم و حميم با آتش سوزنده است .\r\n69 -  إِنَّهُمْ أَلْفَوْا آباءَهُمْ ضالِّينَ .  آنان پدران خويش را گمراه يافتند .\r\n70 -  فَهُمْ عَلى آثارِهِمْ يُهْرَعُونَ .  پس آنان بر آثار پدران و در پى آنان به گمراهى مىشتابند !\r\n71 -  وَ لَقَدْ ضَلَّ قَبْلَهُمْ أَكْثَرُ الْأَوَّلِينَ .  هرآينه پيش از قريش هم بيشتر پيشينيان گمراه بودند !\r\n72 -  وَ لَقَدْ أَرْسَلْنا فِيهِمْ مُنْذِرِينَ .  ما در ميان آنها بيم‌دهندگان و آگاه‌كنندگان فرستاديم .\r\n73 -  فَانْظُرْ كَيْفَ كانَ عاقِبَةُ الْمُنْذَرِينَ .  پس درنگر ( اى پيغمبر ) كه سرانجام آگاهىدادگان چگونه است ؟\r\n74 -  إِلَّا عِبادَ اللَّهِ الْمُخْلَصِينَ .  مگر بندگان پاك‌دلان خالص‌شدهء خداى !\r\n75 -  وَ لَقَدْ نادانا نُوحٌ فَلَنِعْمَ الْمُجِيبُونَ .  هرآينه نوح ما را خواند ، و ما چه نيكو پاسخ‌دهندگانى !\r\n76 -  وَ نَجَّيْناهُ وَ أَهْلَهُ مِنَ الْكَرْبِ الْعَظِيمِ .  ما او را و كسانش را از اندوه بزرگ رهانيديم .\r\n77 -  وَ جَعَلْنا ذُرِّيَّتَهُ هُمُ الْباقِينَ  « 1 »  .  و نژاد ( ذرّيه ) او را از جهانيان و جهان‌داران كرديم .\r\n78 -  وَ تَرَكْنا عَلَيْهِ فِي الْآخِرِينَ -  79 -  سَلامٌ عَلى نُوحٍ فِي الْعالَمِينَ .  براى او درود پسينيان گذاشتيم تا بر زبان جهانيان همه گويند : نوح عليه السّلام .\r\n80 -  إِنَّا كَذلِكَ نَجْزِي الْمُحْسِنِينَ .  ما آن‌چنان نيكوكاران را پاداش دهيم .\r\n81 -  إِنَّهُ مِنْ عِبادِنَا الْمُؤْمِنِينَ .  كه او ( نوح ) از بندگان مؤمن ما است .\r\n82 -  ثُمَّ أَغْرَقْنَا الْآخَرِينَ .  آنگاه ديگران را به آب بكشتيم .\r\n\r\nتفسير ادبى و عرفانى\r\n\r\nسوره 37 آيه 24\r\n24 -  وَ قِفُوهُمْ إِنَّهُمْ مَسْؤُلُونَ .  مفسران گفتند : روز رستاخيز چون كافران را سوى دوزخ رانند از جبّار عالم ندا آيد كه اين كافران را بر پل صراط ! بازداشت كنيد ( بازداريد ) بعضى مفسّران گفتند همهء خلق را بر پل صراط بازدارند و از همه سؤال كنند ، و در آن هنگام از همه كارهاى آنان پرسش كنند ، به‌ويژه پرسند كه آيا حدّ لا إله الّا اللّه را شناختيد ؟ و حقّ آن را بجاى آورديد ؟ و امر و نهى در آن ، عمل كرديد ؟ و از محرّمات شرع پرهيز نموديد ؟\r\nو نيز گويند : ما حكم شما را به خود شما افكنديم و كردار بد آنها بر روى آنها اندازيد !\r\n\r\nسوره 37 آيه 25\r\n25 -  ما لَكُمْ لا تَناصَرُونَ .  از كافران سر پل صراط پرسند : چيست شما را امروز كه معبودان خود را يارى نمىدهيد ؟ چنان كه در دنيا يارى مىداديد ؟ و اينك ايشان را به دوزخ مىبرند و چرا ايشان را به كار نمىآئيد و از دوزخ نمىرهانيد ؟ اين جواب ابو جهل هم هست كه روز جنگ بدر گفت ما همه پشتيبان يكدگريم تا از محمد كين\r\n\r\n\r\n","description":"","footnote":"\r\n( 1 ) در خبر است كه چون نوح از كشتى بيرون شد ، همه مردان و زنان كه با او بودند مردند و تنها سه پسر بنام سام و حام و يافث باقى ماند و از فرزندان آنان مردم يهود و عرب و فارس و ترك و هند كه ذريهء آنها بودند پدر مردمان دنياى آن روز شدند !\r\n","page_name":" 306 ","page_number":306},
  {"content":"\r\n\r\nكشيم ! اين است كه روز رستاخيز از او پرسند چرا امروز پشتبان يكدگر نيستيد ؟ و از محمد كين نمىكشيد ؟\r\n\r\nسوره 37 آيه 27\r\n27 -  وَ أَقْبَلَ بَعْضُهُمْ عَلى بَعْضٍ يَتَساءَلُونَ .  آيه . يعنى مرئوسها از رئيسها مىپرسند شما بنام دين ما را گمراه مىكرديد ، و آنها جواب مىدهند ، كه آنچه ما شما را بدان خوانديم بنام حق بود ! ولى شما ايمان نياورديد پس شما را از ايمان به محمد بازمىداشتيم .\r\n\r\nسوره 37 آيه 30\r\n30 -  وَ ما كانَ لَنا عَلَيْكُمْ مِنْ سُلْطانٍ .  رئيسها گويند ما بر شما تسلّطى نداشتيم كه شما را مجبور به متابعت خود كنيم بلكه شما گروهى گردن‌كش بوديد !\r\n\r\nسوره 37 آيه 31\r\n31 -  فَحَقَّ عَلَيْنا قَوْلُ رَبِّنا إِنَّا لَذائِقُونَ .  پس بر همه ماها ( كلمهء عذاب ) كه گفتهء خداوند است حقّ است و ما آن را چشانيم !\r\nسؤال در قيامت : سؤال روز رستاخيز دو گونه است : سؤال عذاب كه مخصوص كافران و ملحدان است كه از كارهاى آنان پرسند و نامهء سياه آنها را بر آنها افكنند و پرسند كسى كه اين نامه عمل اوست جزاى او چه باشد ؟\r\nخودشان پاسخ دهند : آتش ، آتش !\r\nلطيفه : چون فرعون دعوى خدائى كرد جبرئيل به صورت بشر آمد و از وى پرسيد : اگر خواجه‌اى غلام خود را به درجهء بلند برساند و او را جاه و مال دهد و او خواهد كه بر خواجه مهتر گردد جزاى او چيست ؟ فرعون گفت : جزاى او آنست كه او را در آب غرق كنند ! تا ديگران عبرت گيرند ! از حضرت عزت ندا رسيد : اى جبرئيل اين فتوى را ياد دار تا آن روز كه او را به دريا كشيم !\r\nسؤال دوّم ، سؤال عتاب كه مخصوص به گروهى است كه مؤمنانند به اعتقاد و موحّدانند به مهر دل و صدق محبّت ، ولى در عمل مقصّر و گناهكارند ! حق‌تعالى از ايشان سؤال عتاب كند ، ليكن عيب آنان را از خلق بپوشد و گناه آنها را به يادشان آرد ! و بخشش و آمرزش از آنان نگيرد ! و پرسش از ايشان در خلوت كند . در آن حال بندهء گنهكار اقرار كند و خداوند او را ببخشايد !\r\nبو عثمان ( يكى از بزرگان عرفان ) وقتى دربارهء دوستى حقّ سخن مىگفت ، جوانى برخاست و گفت : چكنم تا به دوستى او رسم ؟ گفت مخالفت او را ترك كن تا به دوستى او رسى ! جوان‌مرد گفت چگونه دعوى دوستى او كنم درحالىكه مخالفت او را ترك نگفته‌ام ؟ آنگاه برخاست و نعره‌اى زد و همىگريست ! عارف بزرگوار گفت اين جوان در دوستى راست‌گو است هرچند به ظاهر از جملهء مقصّران است و در باطنى در زمرهء دوستان !\r\nپير طريقت گفت : اى جوان‌مرد ، اگر چنان است كه در جهد و در عمل تقصير دارى ، در آن كوش كه در راستى دوستى و درد شوق مقصّر نباشى ! كه صدق محبت تقصير عمل را جبران كند ! ليكن توفير ( زياد كردن ) عمل تقصير محبت را جبران نكند !\r\n\r\nسوره 37 آيه 35\r\n35 -  إِنَّهُمْ كانُوا إِذا قِيلَ لَهُمْ لا إِلهَ إِلَّا اللَّهُ يَسْتَكْبِرُونَ .  حضرت رسول فرمود : هركس به  لا إِلهَ إِلَّا اللَّهُ  مؤمن شود و به آن ديگرى آميخته نكند ، بهشت بر او واجب است ، حضرت على امير المؤمنين پرسيد اى رسول خدا ، منظور از آن جمله ( شرط ) چيست ؟ فرمود ، دوستى دنيا و خشنودى دنيا و خواستن دنيا را با آن كلمه آميخته نكند ! يعنى كسانى نباشند كه گفتار پيمبران گويند ولى رفتار ستمگران دارند !\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n\r\nسوره 37 آيه 40\r\n40 -  إِلَّا عِبادَ اللَّهِ الْمُخْلَصِينَ .  خداوند به فرشتگان كه معايب آدميان برشمردند فرمود : شما چرا به جفاى عمل ايشان نگريد ؟ به صفاى علم من نگريد كه مىدانم آنچه را كه شما نمىدانيد ! به ابليس فرمود : تو چرا به خاك سياه خشك نگرى ؟ به خلعت صفت ما بنگر ! اگر بر دوستان ما زلّتى رود و نقد معاملت ايشان به معصيتى مغشوش گردد ، بوتهء توبه در برابر ايشان مىداريم ! و حكمت زلّت آنست كه بنده تا به زلّت خود مىنگرد افتقار آرد ، و چون از طاعت به ما مىنگرد ، افتخار آرد ، و بايد كه بنده همواره ميان افتقار و افتخار روان باشد ! و ميان بيم و اميد گردان ! در بيم كفّاره گناهان را مىزارد و در اميد به يافت نعيم جاودان مىنازد !\r\nپير طريقت از اينجا گفت : بر خبر همىرفتم جوياى يقين ، خوف مايه و رجاء قرين ، مقصود از من نهان و من كوشندهء دين ! ناگاه برق تجلّى بتافت از كمين ! آرى ، از گمان و شك آن‌چنان بينند و از دوست چنين !\r\n\r\nسوره 37 آيه 41\r\n41 -  أُولئِكَ لَهُمْ رِزْقٌ مَعْلُومٌ .  آيه . كسى را كه حال آن بود و روش او بدان صفت باشد سرانجام كار و ثمرهء روزگار او اين باشد كه روزى معلوم و ميوه‌هاى باكرامت مقرون به دو رسد !\r\nيحيى معاذ را پرسيدند : هرگز بود كه دوست روى سوى دوست آرد ، او روى بگرداند ؟ گفت : خود كى باشد ؟ كه روى از دوست برگرداند ؟ هزار جان فداى آن جوان باد كه رمز عشق بداند ؟\r\nخداوند ، كسانى را كه طوق دوستى در گردن دارند در دامن فضل خود و در مهد عهد پرورش مىدهد ، و به ذات خود با آنها مكاشفه و به صفات خود با آنان خطاب مىكند !\r\nدر عظمت او همين‌قدر بس ، كه عرش در صفت رفعت است او را رفعت بس ، كرسى در صفت عظمت است او را عظمت بس ، آسمان را آرايش و زينت است او را آرايش و زينت بس ! امّا دلى كه رفعت عرش و عظمت كرسى و زينت آسمان ندارد دعوى هستى ندارد ! و همه افتقار و انكسار دارد ! و رحمت خدا او را بس !\r\n\r\nسوره 37 آيه 61\r\n61 -  لِمِثْلِ هذا فَلْيَعْمَلِ الْعامِلُونَ .  اگر مؤمنان را سزا است كه بر اميد ناز و نعيم بهشت و لذت نعمتهاى ديگر سخن گويند ! پس عارفان سزاوارترند كه به اميد ديدار جلال احديّت و يافت حقايق قربت ديده و دل را فدا و جان را نثار كنند !\r\n\r\nتفسير لفظى [ آيات 83 الى 138 
  ]\r\n83 -  وَ إِنَّ مِنْ شِيعَتِهِ لَإِبْراهِيمَ .  و از هم‌دينان نوح و شيعيان او ابراهيم خليل است .\r\n84 -  إِذْ جاءَ رَبَّهُ بِقَلْبٍ سَلِيمٍ .  كه با دلى رسته از گمان و شك به خداى خويش آمد .\r\n85 -  إِذْ قالَ لِأَبِيهِ وَ قَوْمِهِ ما ذا تَعْبُدُونَ .  وقتى به پدرش و خويشانش گفت اين چيست كه مىپرستيد ؟\r\n86 -  أَ إِفْكاً آلِهَةً دُونَ اللَّهِ تُرِيدُونَ .  به دروغ خدايانى جز خداى يگانه مىخواهيد ؟\r\n87 -  فَما ظَنُّكُمْ بِرَبِّ الْعالَمِينَ .  پس چه پنداريد و چه گمان بريد به پروردگار جهانيان ؟\r\n88 -  فَنَظَرَ نَظْرَةً فِي النُّجُومِ .  پس ابراهيم در ستاره‌ها نگريست نگريستن ( به فريب و دستان ) .\r\n89 -  فَقالَ إِنِّي سَقِيمٌ .  ابراهيم براى آنكه با قوم به صحرا نرود گفت : من ( طاعون‌زده شدم ) بيمارم !\r\n90 -  فَتَوَلَّوْا عَنْهُ مُدْبِرِينَ .  پس مردم از او دور شدند و پشت به او كردند !\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n91 -  فَراغَ إِلى آلِهَتِهِمْ فَقالَ أَ لا تَأْكُلُونَ .  پس به پنهانى نزد ( بتان ) خدايانشان رفت و گفت چرا چيزى نمىخوريد ؟ ( غذائى كه بت‌پرستان براى بركت و سلامت گذراندن عيد در پاى بتان نهاده بودند ) .\r\n92 -  ما لَكُمْ لا تَنْطِقُونَ .  ( چه مىشود شما را ) چرا سخن نمىگوئيد ؟\r\n93 -  فَراغَ عَلَيْهِمْ ضَرْباً بِالْيَمِينِ .  پس مايل شد كه با دست راست ضربتى بر بتان وارد كند « 1 »\r\n94 -  فَأَقْبَلُوا إِلَيْهِ يَزِفُّونَ .  پس قوم به او هجوم آوردند كه او را دستگير كنند !\r\n95 -  قالَ أَ تَعْبُدُونَ ما تَنْحِتُونَ .  ابراهيم گفت : آيا شما چيزى را كه خود مىتراشيد مىپرستيد ؟\r\n96 -  وَ اللَّهُ خَلَقَكُمْ وَ ما تَعْمَلُونَ .  درحالىكه خداوند شما را و هم آنچه مىكنيد آفريده است ؟\r\n97 -  قالُوا ابْنُوا لَهُ بُنْياناً فَأَلْقُوهُ فِي الْجَحِيمِ .  گفتند بنائى بسازيد و او را در آتش افكنيد !\r\n98 -  فَأَرادُوا بِهِ كَيْداً فَجَعَلْناهُمُ الْأَسْفَلِينَ .  پس دستان و حيله به ابراهيم خواستند و ما آنها را زير آورديم ! و پست شمرديم .\r\n99 -  قالَ إِنِّي ذاهِبٌ إِلى رَبِّي سَيَهْدِينِ .  ابراهيم گفت من به سوى خداى خويش مىروم او خود مرا كافى است !\r\n100 -  رَبِّ هَبْ لِي مِنَ الصَّالِحِينَ .  خدايا مرا پسرى از نيكوكاران ده !\r\n101 -  فَبَشَّرْناهُ بِغُلامٍ حَلِيمٍ .  پس او را به داشتن پسرى زيرك بشارت داديم .\r\n102 -  فَلَمَّا بَلَغَ مَعَهُ السَّعْيَ قالَ يا بُنَيَّ إِنِّي أَرى فِي الْمَنامِ أَنِّي أَذْبَحُكَ فَانْظُرْ ما ذا تَرى قالَ يا أَبَتِ افْعَلْ ما تُؤْمَرُ سَتَجِدُنِي إِنْ شاءَ اللَّهُ مِنَ الصَّابِرِينَ .  پس چون به حدّى رسيد ( فرا كار رسيد ) كه با پدر توانست كار كند ، ابراهيم به او گفت : پسرم در خواب مىبينم كه گلوى تو را مىبرم درنگر كه در دل خود چه بينى ؟ پسر ( اسماعيل ) گفت اى پدر آنچه تو را مىفرمايند بكن ، بخواست خداى يگانه مرا از شكيبايان خواهى يافت ! « 2 »\r\n\r\n\r\n","description":"","footnote":"\r\n( 1 ) بعضى تفسير كرده‌اند كه ابراهيم خواست مطابق سوگندى كه ياد كرده بود ضربتى وارد كند .\r\n( 2 ) در اخبار مىنويسند : كه اكثريّت صحابه و اهل خبر معتقدند كه ذبيح ابراهيم اسماعيل بود كه در مكه مىزيست نه اسحاق كه در شام بود و نوشته‌اند چون شب هشتم خواب ديد كه به امر خدا فرزند خود را قربانى كند ترديد در درستى خواب داشت به اين نظر آن روز را ترويه گفتند و چون شب ديگر همان خواب ديد درستى آن را شناخت به اين جهت آن روز عرفه گفتند و سه بار سنگ اندازى بشيطان هم ايستادگى اسماعيل و ساره و ابراهيم در برابر وسوسهء شيطان بود كه هر سه نفر در سه نقطه سنگ بسوى او پرتاب كردند كه به رمى جمرهء عقبه و جمرهء وسطى و جمرهء كبرى ناميده شده و جزء مناسك حج است .\r\nيكى از دليلهاى درستى كه ذبيح اسماعيل بوده خبرى است از رسول خدا كه فرمود من پسر دو ذبيح هستم ! پرسيدند دو ذبيح كيانند ؟ فرمود يكى جدّم اسماعيل و ديگرى پدرم عبد الله ! و شرح آن اين است كه عبد المطلب جدّم نذر كرد كه اگر خدا ده پسر به او كرامت فرمايد يكى از آن ده پسر را در راه خدا قربانى كند ! و چون خداوند او را ده پسر داد ، سران قوم را در خانه كعبه حاضر كرد و چند بار قرعه بنام عبد اللّه ( عزيزترين پسرش ) مىآمد خلاصه ( بقيهء حاشيه در صفحهء بعد )\r\n","page_name":" 309 ","page_number":309},
  {"content":"\r\n\r\n103 -  فَلَمَّا أَسْلَما وَ تَلَّهُ لِلْجَبِينِ .  پس چون هر دو تن بدادند و خود را به فرمان سپردند و پدر پيشانى او را بر زمين زد !\r\n104 -  وَ نادَيْناهُ أَنْ يا إِبْراهِيمُ .  ( خداوند فرمود ) ما او را ندا زديم كه اى ابراهيم .\r\n105 -  قَدْ صَدَّقْتَ الرُّؤْيا إِنَّا كَذلِكَ نَجْزِي الْمُحْسِنِينَ .  خوابى كه ديده بودى راست كردى ما چنين پاداش به نيكوكاران دهيم .\r\n106 -  إِنَّ هذا لَهُوَ الْبَلاءُ الْمُبِينُ .  اين است آن آزمايش آشكارا .\r\n107 -  وَ فَدَيْناهُ بِذِبْحٍ عَظِيمٍ .  و فداى او كرديم به كشتن ( گوسفندى ) شايسته و بزرگ !\r\n108 -  وَ تَرَكْنا عَلَيْهِ فِي الْآخِرِينَ .  و گذاشتيم بر او در پسينيان ( كه بگويند : )\r\n109 -  سَلامٌ عَلى إِبْراهِيمَ .  درود باد بر ابراهيم .\r\n\r\n\r\n","description":"","footnote":"\r\n( بقيهء حاشيه از صفحهء قبل )\r\nهر دفعه كه قرعه بنام عبد اللّه مىآمد ده قربانى شتر مىافزود تا صد شتر قربانى كرد آنگاه آخرين قرعه بنام صد شتر آمد و عبد الله نجات يافت و از آن سبب ديهء كشتن مرد مسلمان صد شتر آمده !\r\nدليل ديگر بر آنكه ذبيح اسماعيل بوده ، آيه بعد است كه مىفرمايد :  فَبَشَّرْناها بِإِسْحاقَ وَ مِنْ وَراءِ إِسْحاقَ يَعْقُوبَ ،  و اگر ذبيح اسحاق بود بشارت او به يعقوب ! نمىفرمود !\r\nاما قصهء ذبيح : چون ابراهيم خواب ديد و تصميم به ذبح اسماعيل گرفت هاجر را گفت مىخواهم گوسپند قربانى كنم و اسماعيل را با خود برم ، سرش را بشوى و مويها را شانه كن هاجر چنين كرد و هر دو از مكه خارج شده و به صحراى منى رفتند . چون ابراهيم پسر را بر زمين خوابانيد گفت : پدر ، از تو سه خواهش دارم . يكى آنكه دست و پاى مرا سخت ببند مبادا چون كارد به گلويم نهى خرد از من زائل شود و در اضطراب آيم ! دوم آنكه مرا به روى افكنى تا آن ساعت كه جان مىدهم در سجود باشم و تو نبايد در روى من بنگرى مبادا تو را بر من رحمت آيد ! و من بر روى نگرم و بر فراق تو و مادرم جزع آرم ! سوم آنكه چون به نزد مادرم شوى و من با تو نباشم او سوخته شود ، چون درد فراق فرزند سخت است با او مدارا كن و پيراهن مرا به دو ده تا ببوى من دلجوئى يابد و كارد را نيز تيز كن و زود به گلو فرود آر تا مرگ بر من آسان شود !\r\nابراهيم از اين سخنان سخت بگريست و گفت : خداوندا ، قوم من مرا به آتش افكندند و تو مرا رهانيدى ، اكنون بلائى بزرگ بر من نهادى ! كه عرش به لرزه آمده و آسمان و زمين طاقت كشيدن آن بلا را ندارند ! خدايا اگر بنده مىآزمائى ، تو را رسد كه خدائى و من بنده ، تو دانى در نفس من چيست ؟ و من ندانم در نفس تو چيست ؟\r\nآنگاه ابراهيم كارد را بر گلوى اسماعيل نهاد ، كارد نبريد ! تا بدانى كه كارد به فرمان مىبرد ! چنان كه آتش به فرمان مىسوزاند ، و چون فرمان رسيد ، آتش ابراهيم را نسوزانيد و كارد هم گلوى اسماعيل را نبريد و در هر دو مورد جبرئيل به فرمان خداوند جلو سوزاندن آتش و بريدن كارد را گرفت ! از جبرئيل پرسيدند هيچ رنج و ماندگى هرگز به تو رسيده ؟\r\nگفت : آرى ، سه بار ! يكى وقتى كه ابراهيم را به آتش انداختند ! دوم وقتى يوسف را به چاه انداختند ! سوم وقتى كارد بر گلوى اسماعيل نهادند !\r\nسپس فرمان آمد كه اى ابراهيم ، خواب راست آمد و ما قربانى تو را به گوسپندى بزرگ فدا كرديم و رسم قربانى روز عيد اضحى در حج بدين مناسبت است و آن روز را مردم عيد قربان گويند و مسلمانان متمكّن قربانى كنند !\r\n","page_name":" 310 ","page_number":310},
  {"content":"\r\n\r\n110 -  كَذلِكَ نَجْزِي الْمُحْسِنِينَ .  ما اين‌چنين نيكوكاران را پاداش دهيم .\r\n111 -  إِنَّهُ مِنْ عِبادِنَا الْمُؤْمِنِينَ .  كه او از بندگان ايمان‌دار ما است .\r\n112 -  وَ بَشَّرْناهُ بِإِسْحاقَ نَبِيًّا مِنَ الصَّالِحِينَ .  ما او را به اسحاق بشارت داديم كه او پيغمبرى از نيكوكاران است .\r\n113 -  وَ بارَكْنا عَلَيْهِ وَ عَلى إِسْحاقَ وَ مِنْ ذُرِّيَّتِهِما مُحْسِنٌ وَ ظالِمٌ لِنَفْسِهِ مُبِينٌ . \r\nو ما بر ابراهيم و اسحاق بركت داديم و از فرزندان ايشان هم نيكوكارند هم ستمكار به خود آشكارا !\r\n114 -  وَ لَقَدْ مَنَنَّا عَلى مُوسى وَ هارُونَ .  ما بر موسى و هارون منّت ( سپاس ) نهاديم .\r\n115 -  وَ نَجَّيْناهُما وَ قَوْمَهُما مِنَ الْكَرْبِ الْعَظِيمِ .  و ايشان و كسانشان را از اندوه بزرگ رهانيديم .\r\n116 -  وَ نَصَرْناهُمْ فَكانُوا هُمُ الْغالِبِينَ .  ما آنها را يارى داديم تا بر دشمن پيروز شدند .\r\n117 -  وَ آتَيْناهُمَا الْكِتابَ الْمُسْتَبِينَ .  و به آن دوتا ، نامهء راست و درست سخت پيدا داديم .\r\n118 -  وَ هَدَيْناهُمَا الصِّراطَ الْمُسْتَقِيمَ .  و آن دو نفر را به راه راست رهبرى كرديم .\r\n119 -  وَ تَرَكْنا عَلَيْهِما فِي الْآخِرِينَ .  و گذاشتيم براى ايشان در پسينيان ( كه بگويند ) :\r\n120 -  سَلامٌ عَلى مُوسى وَ هارُونَ .  درود باد بر موسى و هارون .\r\n121 -  إِنَّا كَذلِكَ نَجْزِي الْمُحْسِنِينَ .  ما پاداش نيكوكاران چنين دهيم .\r\n122 -  إِنَّهُما مِنْ عِبادِنَا الْمُؤْمِنِينَ .  كه ايشان هر دو از بندگان مؤمن ما هستند .\r\n123 -  وَ إِنَّ إِلْياسَ لَمِنَ الْمُرْسَلِينَ .  و الياس از فرستادگان ما بود « 1 » .\r\n124 -  إِذْ قالَ لِقَوْمِهِ أَ لا تَتَّقُونَ .  وقتى كه به قوم خود گفت : آيا از دروغ نمىپرهيزيد ؟\r\n125 -  أَ تَدْعُونَ بَعْلًا وَ تَذَرُونَ أَحْسَنَ الْخالِقِينَ .  آيا بت بعل را مىپرستيد و خداى نيكوآفرين‌تر را مىگذاريد ؟\r\n126 -  اللَّهَ رَبَّكُمْ وَ رَبَّ آبائِكُمُ الْأَوَّلِينَ .  خداوند پروردگار شما و پروردگار پدران پيشينيان شما است .\r\n127 -  فَكَذَّبُوهُ فَإِنَّهُمْ لَمُحْضَرُونَ .  او را دروغ‌زن گرفتند و اكنون از حاضرشدگان در آتشند !\r\n128 -  إِلَّا عِبادَ اللَّهِ الْمُخْلَصِينَ .  مگر كسانى از قوم او ( الياس ) كه از بندگان راست و درست خدا بودند .\r\n129 -  وَ تَرَكْنا عَلَيْهِ فِي الْآخِرِينَ .  و بر او گذاشتيم در پسينيان ( كه بگويند ) :\r\n130 -  سَلامٌ عَلى إِل‌ْياسِينَ .  درود بر الياس و جهانيان عليه السّلام گويند .\r\n131 -  إِنَّا كَذلِكَ نَجْزِي الْمُحْسِنِينَ .  ما نيكوكاران را چنين پاداش دهيم .\r\n132 -  إِنَّهُ مِنْ عِبادِنَا الْمُؤْمِنِينَ .  كه او از بندگان مؤمن ما است .\r\n133 -  وَ إِنَّ لُوطاً لَمِنَ الْمُرْسَلِينَ .  و لوط ( پيغمبر ) از فرستادگان بود .\r\n\r\n\r\n","description":"","footnote":"\r\n( 1 ) نوشته‌اند نام الياس ، ادريس است بعضى ديگر او را فرزند هارون برادر موسى دانند و در ناحيهء شام آنجا كه بعل بت بود مىزيست !\r\n","page_name":" 311 ","page_number":311},
  {"content":"\r\n\r\n134 -  إِذْ نَجَّيْناهُ وَ أَهْلَهُ أَجْمَعِينَ .  هنگامى كه او را و كسان او را رهانيديم .\r\n135 -  إِلَّا عَجُوزاً فِي الْغابِرِينَ .  مگر پيرزنى در بازماندگان !\r\n136 -  ثُمَّ دَمَّرْنَا الْآخَرِينَ .  پس از آن ، از ديگران دمار درآورديم ( و هلاك كرديم ) .\r\n137 -  وَ إِنَّكُمْ لَتَمُرُّونَ عَلَيْهِمْ مُصْبِحِينَ .  و شما هر روز بامدادان بر ايشان مىگذريد !\r\n138 -  وَ بِاللَّيْلِ أَ فَلا تَعْقِلُونَ .  و همچنين به شب از آنجاها مىگذريد ! آيا پند نمىگيريد ؟\r\n\r\nتفسير ادبى و عرفانى\r\n\r\nسوره 37 آيه 83\r\n83 -   وَ إِنَّ مِنْ شِيعَتِهِ لَإِبْراهِيمَ إِذْ جاءَ رَبَّهُ بِقَلْبٍ سَلِيمٍ .   ابراهيم شيعهء نوح بود و در اصل توحيد باهم اتفاق داشتند ولى در احكام شرع باهم اختلاف داشتند و آن هم به سبب رحمت حق است تا در هر زمان كار دين بر مردم تنگ نباشد و با اوضاع و احوال امّتها موافق باشد ! و از اين جهت بود كه شريعت اسلام ناسخ شريعتهاى پيش گشت چون راه رسيدن به سعادت اخروى در اسلام از همهء راهها نزديكتر است و احكام آن آسان‌تر و عملىتر است !\r\n\r\nسوره 37 آيه 84\r\n84 -  إِذْ جاءَ رَبَّهُ بِقَلْبٍ سَلِيمٍ .  وقتى كه ابراهيم با دلى سالم ، بىهيچ آفت و بىهيچ فتنه ، از علايق رسته و از خط نفس خويش واپرداخته ، در كار خدا نيك برفت تا در راه خدا راست رفت ! همان است كه فرمود :  إِنِّي ذاهِبٌ إِلى رَبِّي سَيَهْدِينِ  و اين اخبار از گفتهء ابراهيم است چنان كه  جاءَ مُوسى لِمِيقاتِنا  اخبار از صفت موسى است ، و   أَسْرى بِعَبْدِهِ لَيْلًا   اخبار از خدا در حق مصطفى است ! چون ابراهيم در مقام تفرقت بود و موسى در عين جمع بود و مصطفى در جمع جمع بود نشان جمع موسى  وَ قَرَّبْناهُ نَجِيًّا  بود و نشان تفرقت ابراهيم  وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ  بود ، و نشان جمع مصطفى  دَنا فَتَدَلَّى  بود !\r\nلطيفه : بر ذوق اهل معرفت ،  إِنِّي ذاهِبٌ إِلى رَبِّي ،  اشاره به انقطاع بنده است ! و معنى انقطاع با حق بريدن است در بدايت به جهد ، و در نهايت به كلّ ! در بدايت ، تن در سعى و زبان در ذكر و عمر در جهد ! و در نهايت با خلق عاريت ، و با خود بيگانه و از تعلّق آسوده ! چند سال آفتاب از مشرق برآيد و به مغرب فروشود تا منقطعى را ديدهء آن دهند كه مقام خلق را از مقام حق بازشناسد ! و بدايت از نهايت بازدارند !\r\nواسطى عارف بزرگوار گفت : خليل از خلق به حق مىشد ، و حبيب از حق به خلق مىآمد ، او كه از خلق به حق شود حق را به دليل شناسد ، و او كه از حق به خلق آيد دليل را به حق شناسد ! نه‌بينى كه خليل از راه دليل درآمد و بهر دليلى كه مىرسيد درو همى مىآويخت كه هذا ربى و اين بدايت حال او بود ، چون به نهايت رسيد ، جمال توحيد به ديدهء عيان بديد گفت :\r\n\r\nسوره 37 آيه 99\r\n99 -  وَ قالَ إِنِّي ذاهِبٌ إِلى رَبِّي سَيَهْدِينِ .  من بسوى خدا مىروم و او مرا راهنمائى خواهد كرد .\r\nپير طريقت گفت : خدايا ، او كه حق به دليل جويد به بيم و طمع پرستد ! او كه حق را به احسان دوست دارد ، روز محنت برگردد ! او كه حق را به خويشتن جويد نايافته يافته پندارد ! الهى ، عارف ، تو را به نور تو مىداند و از شعاع وجود عبارت نمىتواند ! در آتش مهر مىسوزد ، و از نار بازنمىپردازد !\r\n\r\nسوره 37 آيه 102\r\n102 -  فَلَمَّا بَلَغَ مَعَهُ السَّعْيَ .  اسماعيل كودكى روز به روز ، به افزون بود ، كريم برآمده و عزيز برخاسته ، سلالهء ابراهيم خليل و صدف درّ محمّد مصطفى بود ، گوشهء دل خليل در او آويخت ، به چشم استحسان\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nدر او نگريست ، از درگاه عزّت عتاب آمد كه اى خليل ما تو را از بت آزرى نگاه داشتيم تا دل دربند عشق اسماعيلى كنى ؟ ندانى كه هر چيزى از خارج حجاب راه خلّت باشد ! خواه بت آزرى ، خواه روى اسماعيلى !\r\n . . . قالَ يا بُنَيَّ إِنِّي أَرى فِي الْمَنامِ أَنِّي أَذْبَحُكَ :  اى پسر ، بسى محنتها و بلاها كه بما رسيد و همه به سر آمد ، اكنون فرمانى رسيده از همه سخت‌تر ! كه من تو را قربانى كنم !\r\n به هرچه از راه دور افتى ، چه كفر آن حرف و چه ايمان ، \r\n به هرچه از دوست و امانى ، چه زشت آن نقش و چه زيبا ! \r\nخداوند فرمود : اى خليل ، دعوى دوستى ما كردى و در راه ارادت آمدى و  وَجَّهْتُ وَجْهِيَ  گفتى و از خلايق و علايق بيزارى گرفتى و گفتى  فَإِنَّهُمْ عَدُوٌّ ،  اكنون آمدى و دلى كه محبّت جلال و جمال ما را وقف است واپرداختى و مهر بر مهر اسماعيل نهادى ! برخيز و او را قربانى ما كن ! و اگر ما را مىخواهى درد خود را درمان كن !\r\n تا دل ز علايقت يگانه نشود * يك تير تو را سوى نشانه نشود ! \r\n تا هر دوجهانت از ميانه نشود * كشتى به سلامت به كرانه نشود ! \r\nپيران طريقت ، مريدان را در ابتداى ارادت ، از ديده فروگيرند تا در هيچ چيز ننگرند ، براى آنكه هرچه بيرون نگرند آن چيز و بال آنان گردد و مايهء محنت !\r\nيعقوب روزى به ديدهء استحسان در جمال يوسف نگريست ، ببين كه چه محنت كشيد ! و چگونه به فراق او مبتلى شد ! مصطفى روزى فرمود من عايشه را دوست دارم ! كشيد آنچه كشيد ! و ديد آنچه از گفتار منافقان و افك و تهمت نسبت به عايشه ديد ! خليل را همين حال افتاد ، گوشهء دل به مهر اسماعيل داد ، هم خود به بلا افتاد و هم او را به محنت افكند !\r\nابراهيم چون قصّهء خواب به اسماعيل گفت ، اسماعيل خود رشيد و كريم‌طبع و نيكوخوى بود جواب داد :\r\n يا أَبَتِ افْعَلْ ما تُؤْمَرُ .  آيه . اى پدر آنچه فرمودند بجا آر ، راه خلّت تو پاك و پسنديده بايد ! ما را گو سر باش خواه مباش ! ما به خواست خداوند ، شكيبائى خواهيم كرد !\r\nبزرگان دين در سخاوت آن دو ، سخنها گفته‌اند كه كدام سخىّتر بوده‌اند ؟ او كه فرزندى را فدا مىكند ؟ يا او كه تن و جان را فدا مىكند ؟ ابراهيم : گويد كار من شگفت‌تر است كه فرزند عزيز را فدا مىكنم ! اسماعيل گويد : سخاوت من بزرگتر است كه جان عزيز و تن نفيس فدا مىكنم ! ابراهيم گويد تو را درد يك ساعت است و مرا در هر نفسى دردى باشد ! و در هر آنى اندوهى ! كه به دست خويش فرزندم كشته باشم ! خداوند فرمايد : من از شما هر دو جوادتر و كريم‌ترم كه ناكشته به كشته برداشتم و ناخواسته فدا فرستادم ! كه :\r\n\r\nسوره 37 آيه 107\r\n107 -  وَ فَدَيْناهُ بِذِبْحٍ عَظِيمٍ .  چرا اين ذبح عظيم و بزرگوار نباشد ؟ ذبحى كه خداوند فرستد جبرئيل آرد ! ابراهيم پذيرد ، فداى اسماعيل شود !\r\n\r\nسوره 37 آيه 123\r\n123 -  وَ إِنَّ إِلْياسَ لَمِنَ الْمُرْسَلِينَ .  محمّد بن احمد عابد « يكى از عارفان » گويد : روز آدينه در مسجد اقصى نشسته بودم بعد از نماز ديگر ، ( مشغول ذكر بودم ) دو نفر را ديدم يكى بر صفت و هيئت ما و يكى با قدّى بزرگ و بلند و پيشانى فراخ ، اين يكى از من دور نشست ! و آن يكى فراپيش من آمد ! و سلام كرد ، جواب دادم پرسيدم تو كيستى ؟ و آنكه از ما دور نشسته كيست ؟ گفت : من خضرم و آنكه دور نشسته برادرم الياس است !\r\nعارف گفت از شنيدن اين سخن رعبى از ايشان در دل من جاى گرفت و بلرزيدم ! خضر گفت : ما تو را\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nدوست داريم ، چه انديشه برى ؟\r\nآنگاه گفت : هركه روز آدينه نماز ديگر ( عصر ) بگذارد و رو سوى قبله كند و تا به وقت فروشدن آفتاب همىگويد : يا اللّه يا رحمن ، خداوند دعاى او را مستجاب گرداند و حاجت وى روا كند . گفتم : مرا به ذكر خدا مأنوس ساختى ، خداوند تو را به ذكرش مأنوس كند ! پرسيدم : مقام الياس كجا باشد ؟ گفت : در دريا ! پرسيدم شما كى باهم آئيد ؟ گفت : چون يكى از اولياء حق از دنيا برود ما هر دو بر او نماز كنيم و در موقع عرفات هم در مكّه بهم آئيم ! گفتم : اولياء خدا را همه شناسى ؟ گفت : معدودى شناسم ! آنگاه گفت : چون پيغمبر خدا از دنيا برفت ، زمين ناليد كه ديگر پيغمبرى روى من راه نمىرود ! خداوند فرمود : من از اين امّت مردانى پديد آرم كه دلهاى ايشان بر دلهاى انبيا باشد !\r\nآنگاه خضر برخاست تا رود ، من نيز برخاستم كه با او روم ! گفت : تو با من نتوانى بودن ! چون من هر روز نماز بامداد به مكّه در مسجد الحرام گزارم ! و نزديك ركن شامى نشينم تا آفتاب برآيد ، آنگاه طواف كنم و در مقام ابراهيم دو ركعت نماز گزارم و نماز نيمروز ( پيشين ) در مدينهء مصطفى گزارم و نماز شام به‌طور سينا و نماز خفتن به سدّ ذو القرنين گزارم و همه شب آنجا پاس دهم تا بامداد كه براى نماز به مكه در مسجد الحرام روم !\r\n\r\nتفسير لفظى [ آيات 139 الى 182 
  ]\r\n139 -  وَ إِنَّ يُونُسَ لَمِنَ الْمُرْسَلِينَ .  يونس از فرستادگان ما است ؟ ( پيغمبر است ) « 1 » .\r\n140 -  إِذْ أَبَقَ إِلَى الْفُلْكِ الْمَشْحُونِ .  هنگامى كه با كشتى گران‌بار گريخت !\r\n141 -  فَساهَمَ فَكانَ مِنَ الْمُدْحَضِينَ .  پس او به ناچار تيرى انداخت و قرعه‌اى زد و هربار بنام وى افتاد ! « 2 »\r\n142 -  فَالْتَقَمَهُ الْحُوتُ وَ هُوَ مُلِيمٌ .  پس ماهى او را فروبرد و گناه او را بود و خويشتن را سرزنش داد !\r\n143 -  فَلَوْ لا أَنَّهُ كانَ مِنَ الْمُسَبِّحِينَ .  اگرنه اين بود كه او در روزگار گذشته از ستايندگان بود ،\r\n144 -  لَلَبِثَ فِي بَطْنِهِ إِلى يَوْمِ يُبْعَثُونَ .  هرآينه تا روز رستاخيز در شكم ماهى مىماند !\r\n145 -  فَنَبَذْناهُ بِالْعَراءِ وَ هُوَ سَقِيمٌ .  پس ما او را ( به سبب همان سابقه ) از شكم ماهى بيرون انداختيم درحالىكه بيمار بود !\r\n146 -  وَ أَنْبَتْنا عَلَيْهِ شَجَرَةً مِنْ يَقْطِينٍ .  و بررويانيديم بر او درختى بىساق از كدو !\r\n147 -  وَ أَرْسَلْناهُ إِلى مِائَةِ أَلْفٍ أَوْ يَزِيدُونَ .  و فرستاديم او را به سوى صد هزار مردم يا بيشتر !\r\n148 -  فَآمَنُوا فَمَتَّعْناهُمْ إِلى حِينٍ .  پس ايمان آوردند و ما هم آنان را برخوردار كرديم و زندگانى داديم تا زمانى كه اجلها رسد .\r\n149 -  فَاسْتَفْتِهِمْ أَ لِرَبِّكَ الْبَناتُ وَ لَهُمُ الْبَنُونَ .  پس اى پيغمبر ، از ايشان ( كافران ) بپرس آيا براى خدا دختران ! و براى خودشان پسران است ؟\r\n150 -  أَمْ خَلَقْنَا الْمَلائِكَةَ إِناثاً وَ هُمْ شاهِدُونَ .  آيا ما فرشتگان را مادينه آفريديم و آنان حاضر بودند ؟\r\n151 -  أَلا إِنَّهُمْ مِنْ إِفْكِهِمْ لَيَقُولُونَ .  آگاه باشيد ، كه اين‌ها از دروغ‌زنى اين سخنان را مىگويند كه :\r\n\r\n\r\n","description":"","footnote":"\r\n( 1 ) يونس پسر متى پيغمبرى بود كه بر مردم نينواى موصل مبعوث شده و لقب او ذو النون يعنى صاحب حوت است !\r\n( 2 ) چون بار كشتى سنگين بود ، مطابق مرسوم ، قرعه بنام هركسى افتاد او را به دريا اندازند !\r\n","page_name":" 314 ","page_number":314},
  {"content":"\r\n\r\n152 -  وَلَدَ اللَّهُ وَ إِنَّهُمْ لَكاذِبُونَ .  كه مىگويند خداوند فرزند زاد ، و آنها دروغ‌زنانند .\r\n153 -  أَصْطَفَى الْبَناتِ عَلَى الْبَنِينَ .  آيا او دختران را بر پسران برگزيد ؟\r\n154 -  ما لَكُمْ كَيْفَ تَحْكُمُونَ .  چه مىشود شما را ؟ چگونه حكم مىكنيد ؟\r\n155 -  أَ فَلا تَذَكَّرُونَ .  آيا درنمىيابيد و نمىپذيريد ؟ ( كه چه مىگوئيد ) .\r\n156 -  أَمْ لَكُمْ سُلْطانٌ مُبِينٌ .  يا شما را دليلى و دست‌آويزى درست در دست است ؟\r\n157 -  فَأْتُوا بِكِتابِكُمْ إِنْ كُنْتُمْ صادِقِينَ .  پس بياوريد آن نامه ( دليل ) خود را اگر راست مىگوئيد ؟\r\n158 -  وَ جَعَلُوا بَيْنَهُ وَ بَيْنَ الْجِنَّةِ نَسَباً .  ميان خدا و ميان فرشتگان نژاد و نسب ساختند  وَ لَقَدْ عَلِمَتِ الْجِنَّةُ إِنَّهُمْ لَمُحْضَرُونَ .  هرآينه فرشتگان دانستند كه پرستندگان آنها در آتش حاضركردنى هستند « 1 » .\r\n159 -  سُبْحانَ اللَّهِ عَمَّا يَصِفُونَ .  پاك و بىعيب است خداى از آنچه آنان وصف مىكنند .\r\n160 -  إِلَّا عِبادَ اللَّهِ الْمُخْلَصِينَ .  مگر آن صفت ، كه بندگان پاك‌دل و مخلص او را مىستايند .\r\n161 -  فَإِنَّكُمْ وَ ما تَعْبُدُونَ .  به درستى كه شما و آنچه مىپرستيد :\r\n162 -  ما أَنْتُمْ عَلَيْهِ بِفاتِنِينَ .  شما بيراه‌كننده نيستيد كسى را كه خدا با اوست .\r\n163 -  إِلَّا مَنْ هُوَ صالِ الْجَحِيمِ .  مگر كسى كه خود او ( به خواست من ) به آتش شدنى است .\r\n164 -  وَ ما مِنَّا إِلَّا لَهُ مَقامٌ مَعْلُومٌ .  نيست از ما ( فرشتگان ) هيچ‌كس مگر آنكه جاى او معلوم است .\r\n165 -  وَ إِنَّا لَنَحْنُ الصَّافُّونَ .  و ما صف‌زنندگانيم پرستش خداى را .\r\n166 -  وَ إِنَّا لَنَحْنُ الْمُسَبِّحُونَ .  و ما ستايش‌كنندگانيم به پاكى او را .\r\n167 -  وَ إِنْ كانُوا لَيَقُولُونَ .  هرچند كافران هيچ نبود كه مىگفتند :\r\n168 -  لَوْ أَنَّ عِنْدَنا ذِكْراً مِنَ الْأَوَّلِينَ .  اگر نزد ما سخنى يا نامه‌اى از پيشينيان بود :\r\n169 -  لَكُنَّا عِبادَ اللَّهِ الْمُخْلَصِينَ .  هرآينه ما از بندگان راست و پاك خدا بوديم !\r\n170 -  فَكَفَرُوا بِهِ فَسَوْفَ يَعْلَمُونَ .  بس به آن نامه ( قرآن ) كه به ايشان آمد كافر شدند و به زودى ( از عذاب ) آگاه خواهند شد !\r\n171 -  وَ لَقَدْ سَبَقَتْ كَلِمَتُنا لِعِبادِنَا الْمُرْسَلِينَ .  و به تحقيق سخنان ما از پيش براى بندگان فرستادهء ما گفته شد :\r\n172 -  إِنَّهُمْ لَهُمُ الْمَنْصُورُونَ .  ايشانند كه يارىدادگان و پيروزشدگان منند ( پيغمبران ) .\r\n173 -  وَ إِنَّ جُنْدَنا لَهُمُ الْغالِبُونَ .  و البتّه سپاه ما هستند ( كه به آخر آمده ) و غالبند .\r\n174 -  فَتَوَلَّ عَنْهُمْ حَتَّى حِينٍ .  پس تو اى محمّد تا يك چندى از ايشان ( كافران ) روى بگردان !\r\n175 -  وَ أَبْصِرْهُمْ فَسَوْفَ يُبْصِرُونَ .  و ايشان را ببين ( كه چه كردند ) پس خواهند ديد !\r\n176 -  أَ فَبِعَذابِنا يَسْتَعْجِلُونَ .  آيا به عذاب از سوى ما شتاب دارند ؟\r\n\r\n\r\n","description":"","footnote":"\r\n( 1 ) در اين دو آيه كلمه جنّة بمعنى فرشتگان آمده چون فرشتگان هم مانند جنّ از ديده‌ها پنهانند ! و همچنين جنين و مجنون هم كه از مادهء جن است بمناسبت نهانى بچه در شكم مادر و پنهان بودن مجنون از عقل است !\r\n","page_name":" 315 ","page_number":315},
  {"content":"\r\n\r\n177 -  فَإِذا نَزَلَ بِساحَتِهِمْ فَساءَ صَباحُ الْمُنْذَرِينَ .  و چون عذاب به در سراى آنها رسد ، پس حال بامداد آگاه‌شدگان از عذاب بد است !\r\n178 -  وَ تَوَلَّ عَنْهُمْ حَتَّى حِينٍ .  و تو ( اى محمد ) تا مدّتى از ايشان روى گردان !\r\n179 -  وَ أَبْصِرْ فَسَوْفَ يُبْصِرُونَ .  و ايشان را مىنگر تا ببينى ايشان چه روزى بينند !\r\n180 -  سُبْحانَ رَبِّكَ رَبِّ الْعِزَّةِ عَمَّا يَصِفُونَ .  پاك و بىعيب است خداى تو ، پروردگار عزّت ، از آنچه آنان توصيف مىكنند .\r\n181 -  وَ سَلامٌ عَلَى الْمُرْسَلِينَ .  درود خداى بر همهء فرستادگان باد .\r\n182 -  وَ الْحَمْدُ لِلَّهِ رَبِّ الْعالَمِينَ .  و ستايش نيكو ويژهء خداى پروردگار جهانيان است .\r\n\r\nتفسير ادبى و عرفانى\r\n\r\nسوره 37 آيه 139\r\n139 -  وَ إِنَّ يُونُسَ لَمِنَ الْمُرْسَلِينَ .  خداوند مهربان به بندگان ، چون يونس را در شكم ماهى به زندان كرد ، ياد و نام خود را مونس او گردانيد ، و او پيوسته مىگفت لا إله الّا اللّه من بر خود ستم كردم « 1 » نام خداوند چراغ تاريكى او بود و ياد خدا مونس زحمت و رنج او بود و مهر خداوند سبب راحتى او !\r\n گرچه اندر آب و در آتش بود * عيش او با مهر اللّه خوش بود ! \r\nهرچند در ظاهر ، شكم ماهى بلاى يونس بود اما در باطن خلوتگاه او بود ، مىخواست بىزحمت اغيار با دوست راز گويد ! چنان كه خليل را آتش ، خلوتگاه راز ساختند ! و مصطفى را غار حرا ، خلوتگاه انس ساختند !\r\nهمچنين هرجا مؤمنى است موحّد ، او را خلوتگاهى است و آن سينهء عزيز اوست ! اى مؤمن موحّد گر بنازى ، تو را زيبد ، و اگر طرب كنى شايد ، كه خداوند فرموده : غار سينهء مؤمن تعبيه‌گاه اسرار الهيّت ما است ! و بر درخت ايمان مؤمن ، آشيان مرغ اقبال ما است . و در مرغزار دل مؤمن ، سرچشمهء فيض جلال ما است .\r\nو نيز خداوند فرموده : بندهء من ، غارى كه ما در سينهء تو سازيم جاى ديو نباشد ، درختى كه در دل تو نشانيم ، بر آن درخت ، مرغ وسوسهء شيطان ، آشيان نسازد ، چشمه‌اى كه از ساحت سينهء تو روان كنيم از آن چشمه جز آب فضل نيايد ! آن غار كه در سينهء تو ساختيم متعهد آن ما بوديم ، و درختى كه در سينهء تو نشانديم ، پرورش‌دهندهء آن ما بوديم ، و گوهر معرفت كه در صدف دل تو نهاديم نگهدار آن ما بوديم ( و مائيم و ما هستيم ) !\r\nدر قصّه آورده‌اند : چون يونس از آن تاريكى نجات يافت و از آن محنت برست و در ميان قوم خود شد ، به او وحى آمد كه به فلان مرد فخّار ( كوزه‌گر ) گوى تا تمام كاسه و كوزه‌ها و پيرايه‌ها كه به يك سال ساخته و پرداخته ، همه را بشكند ! و تلف كند ! يونس با اين فرمان اندوهگين گشت و براى فخّار بخشايش خواست ! و گفت : بارخدايا ، مرا رحمت مىآيد بر اين مرد كه كار يك‌سالهء او تباه خواهد شد ! آنگاه خداوند فرمود : اى يونس ، بر مردى بخشايش مىنمائى كه عمل يك‌سالهء وى نيست و نابود مىشود ! و تو بر صد هزار مرد از بندگان من بخشايش\r\n\r\n\r\n","description":"","footnote":"\r\n( 1 ) در خبر است كه علت زندانى يونس آن بود كه چون عذابى كه از خدا خواسته بود بر ملت نازل نشد ، ازاين‌رو از مردم فرار كرد و در كشتى نشست و چون بار كشتى سنگين شد و بيم غرق مىرفت ناخدا گفت بايد بندهء گريزپائى در كشتى باشد قرعه زدند ( يا خود او زد ) بنام يونس آمد و او را در دريا غرق كردند و ماهى به امر خداوند او را بلعيد .\r\n","page_name":" 316 ","page_number":316},
  {"content":"\r\n\r\nننمودى و هلاك و عذاب آنان را خواستى ! اى يونس ، تو آنها را نيافريده‌اى ، من آفريده‌ام و منهم رحم مىكنم !\r\nبشر حافى « 1 » ( از اجلّهء عرفاء ) را خواب ديدند و پرسيدند خداوند با تو چه كرد ؟ گفت : با من عتاب كرد ، و گفت : اى بشر ، آن همه خوف وحشت در دنيا ، تو را از به هرچه بود ؟ آيا صفت رحم و كرم مرا ندانستى ؟ و بدان كه فردا مصطفى در كار گناهكاران امّت شفاعت كند ، تا آنكه گويد : خداوندا ، مرا در حق كسانى شفاعت ده كه هرگز نيكى نكرده‌اند ! خداوند فرمايد : اى محمّد ، اين يكى حق من و شايستهء من است ! آنگاه خطاب آيد كه : هركس يك بار در مقامى مرا ياد كرده ، يا يك وقتى از من ترسيده ، او را از آتش دوزخ بيرون كنيد !\r\nلطيفه اين آن رحمت است كه پرسش در آن گم گشت ! اين آن لطف است كه انديشه در آن نيست شد ! اين آن كرم است كه وهم در آن حيران گشت ! اين آن فضل است كه از حدّ غايت درگذشت !\r\nباز فرمايد : اى بنده اگر طاعت كنى قبول بر من ! اگر سؤال كنى عطا بر من ، اگر گناه كنى عفو بر من ! آب در جوى من ، راحت در كوى من ، طرب در طلب من ، انس با جمال من ، خوشى به بقاى من ، و شادى به لقاى من است !\r\n\r\nسوره 37 آيه 164\r\n164 -  وَ ما مِنَّا إِلَّا لَهُ مَقامٌ مَعْلُومٌ .  آيه . اين آيت بر لسان طريقت اشارت است به مكاشفات اهل حقيقت ، يكى در شكر وجد ، يكى در برق كشف ، يكى در حيرت شهود ، يكى در نور قرب ، يكى در ولايت وجود يكى در بهاء جمع ، يكى در حقيقت افراد ! اين هفت دريا بر سر كوى توحيد نهاده شده ، رونده در اين راه تا برين هفت دريا گذر نكند روا نباشد كه به سر كوى توحيد رسد ! و استسقاى اين هفت دريا از هفت درگاه قرآن است كه مصطفى فرمود : قرآن بر هفت حرف نازل شد كه همه آنها كافى و شافى است و براى هر آيتى ظهرى است و بطنى ! و براى هر حرفى حدّى و مطلعى است ! و چنان كه سالكان و صديقان فرمودند ، بر اين هفت بحر گذر كنيد تا به توحيد رسيد ! اين است رمز كه پير طريقت گفت : هر حقيقتى كه از سينهء عارف سر برزند ، تا دو گواه شريعت بر درستى وى گواهى ندهند آن حقيقت مقبول حق واقع نشود !\r\n\r\nسوره 37 آيه 171\r\n171 -  وَ لَقَدْ سَبَقَتْ كَلِمَتُنا لِعِبادِنَا الْمُرْسَلِينَ ،  كلمت خداوند مشتمل بر سه اصل است :\r\nيكى علم ، ديگرى اراده ، سوم حكمت . اول سبق علم است ، كه پيش از كردن كارى ، دانست كه مىبايد كرد . دوم سبق ارادت است ، كه آنچه دانست بايد كرد ، خواست كه كند ، سوّم سبق حكمت است ، كه آنچه كرد ، راست كرد و بسزا كرد .\r\nبايد دانست : خدا را نيازى به مدّت نيست كه مدت علّت است و خدا را در كارها علت نيست ! او را آمده نقد است و گذشته را ياد ! آن توئى كه ناآمده را ببايد انديشيد و گذشته را به ياد ببايد آورد ! و حاضر را ( در ذهن ) نگاه بايد داشت ! خداوند را گذشته نبايد به ياد آورد ، كه گذشته در علم او است ، و از نامده انديشه نبايد ، كه انديشه در حكم اوست ، و حاضر نگاه نبايد داشت ، كه حاضر در ملك اوست ، از ازل تا ابد به او كم از يك نفس ، و صد هزار سال به او كم از يك ساعت ! دى و فردا نزد او نيست ، او در عزّت دائم و به قدر و عظمت خويش قائم است .\r\n\r\n\r\n","description":"","footnote":"\r\n( 1 ) نوشته‌اند : بشر پسر حرث پسر عبد الرحمن اهل مرو از بزرگترين عرفاء و صلحاء بوده و حافى يعنى پابرهنه ، به اين سبب است كه بشر روزى نزد كفشگر رفت تا بند نعلين او را درست كند ، كفشگر گفت : چقدر باعث زحمت مردم هستيد ! بشر از اين جهت متأثر و متنبّه شد و نعلين از چپ و راست به دور انداخت و سوگند ياد كرد كه تا زنده است پابرهنه باشد ! ! پس از آن مدتى در بغداد ماند و در سال 227 هجرى از دنيا برفت .\r\n","page_name":" 317 ","page_number":317},
  {"content":"\r\n\r\nپير طريقت گويد : از كجا آن روز بازيابم كه تو مرا بودى و من نبودم ؟ تا آن روز نرسم ، ميان آتش و دودم ، ور به دو گيتى آن روز بازيابم ، برسودم ، و ربود تو دريابم ، به نبود خود خشنودم !\r\n\r\nسورهء - 38 - ص - 88 - آيه - مكى - جزو 23\r\n\r\n[ تفسير لفظى آيات 1 الى 17 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n  ص   - راست گفت خداوند ، راست گفت محمّد ( ص ) .\r\n1 -   وَ الْقُرْآنِ ذِي الذِّكْرِ .   به قرآن صاحب بيان و با شرف سوگند !\r\n2 -  بَلِ الَّذِينَ كَفَرُوا فِي عِزَّةٍ وَ شِقاقٍ .  آنها كه كافر شدند ( پيوسته ) در زور كين و حميّت و كبر و ستيزند و در برگشتن از راه صوابند !\r\n3 -  كَمْ أَهْلَكْنا مِنْ قَبْلِهِمْ مِنْ قَرْنٍ فَنادَوْا وَ لاتَ حِينَ مَناصٍ .  چقدر ما پيش از قريش از گروه جهان‌داران ، هلاك كرديم ( پاسخ اين بود ) كه هنگام بازگشتن و گريختن نيست !\r\n4 -  وَ عَجِبُوا أَنْ جاءَهُمْ مُنْذِرٌ مِنْهُمْ وَ قالَ الْكافِرُونَ هذا ساحِرٌ كَذَّابٌ .  شگفت داشتند كه آگاه‌كننده‌اى از خودشان چون ايشان ، به آنها آمده و ناگرويدگان گفتند اين كس جادوگر دروغ‌زن است !\r\n5 -  أَ جَعَلَ الْآلِهَةَ إِلهاً واحِداً إِنَّ هذا لَشَيْءٌ عُجابٌ .  ( گفتند ) اين مرد همه خدايان را با يكى آورد ! و يكى دانست ! اين چيزى است سخت شگفت !\r\n6 -  وَ انْطَلَقَ الْمَلَأُ مِنْهُمْ أَنِ امْشُوا وَ اصْبِرُوا عَلى آلِهَتِكُمْ إِنَّ هذا لَشَيْءٌ يُرادُ .  سروران و مهتران آنان ( قريش ) رفتند ( و با يكدگر گفتند ) برويد و بر خدايان خود شكيبا باشيد ، اين چيزى است كه بما مىخواهند و مكرى است كه بر ما مىسازند .\r\n7 -  ما سَمِعْنا بِهذا فِي الْمِلَّةِ الْآخِرَةِ إِنْ هذا إِلَّا اخْتِلاقٌ .  نشنيديم اين سخن در كيش ملت پسينه ( ترسايان ) و اين نيست جز دروغى فراساختن .\r\n8 -  أَ أُنْزِلَ عَلَيْهِ الذِّكْرُ مِنْ بَيْنِنا بَلْ هُمْ فِي شَكٍّ مِنْ ذِكْرِي بَلْ لَمَّا يَذُوقُوا عَذابِ . \r\n( گفتند ) آيا اين پيغام و ذكر از ميان ما است كه به او فرستاده‌اند ؟ ( اين دروغ است ! ) بلكه ايشان از سخن من در شك و گمانند ! ( اين دروغ نيست ) بلكه ايشان هنوز عذاب مرا نچشيده‌اند .\r\n9 -  أَمْ عِنْدَهُمْ خَزائِنُ رَحْمَةِ رَبِّكَ الْعَزِيزِ الْوَهَّابِ .  يا نزد ايشان خزانه‌هاى بخشايش خداوند عزيز بسيار بخشنده است ؟\r\n10 -  أَمْ لَهُمْ مُلْكُ السَّماواتِ وَ الْأَرْضِ وَ ما بَيْنَهُما فَلْيَرْتَقُوا فِي الْأَسْبابِ .  يا پادشاهى آسمانها و زمين و آنچه ميان آنها است آنان راست ؟ ( اگر چنين است ) بگو تا برانند در درهاى آسمان و بالا روند !\r\n11 -  جُنْدٌ ما هُنالِكَ مَهْزُومٌ مِنَ الْأَحْزابِ .  اين سپاه كه از دشمنان تو ايدرند ( آنجا هستند ) سپاهيند شكست‌خورده از تو ، چون سپاه پيغمبران پيش از تو ، باز شكسته و برتاخته شدند !\r\n12 -  كَذَّبَتْ قَبْلَهُمْ قَوْمُ نُوحٍ وَ عادٌ وَ فِرْعَوْنُ ذُو الْأَوْتادِ .  پيش از قريش ، قوم نوح و قوم عاد و قوم فرعون آن كشندهء پا به ميخ بند ، آن پيغمبران را دروغ‌زن گرفتند !\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n13 -  وَ ثَمُودُ وَ قَوْمُ لُوطٍ وَ أَصْحابُ الْأَيْكَةِ أُولئِكَ الْأَحْزابُ .  و قوم ثمود و قوم لوط و قوم صالح ( ياران رسّ و ايكه « 1 » ) آنها هستند سپاه‌هاى پيشينيان ( كه خداوند آنها را كم آورد و باز كشت ) .\r\n14 -  إِنْ كُلٌّ إِلَّا كَذَّبَ الرُّسُلَ فَحَقَّ عِقابِ .  از آنها نبود كسى مگر آنكه پيغمبران را دروغ‌گو گفتند ! پس همهء آنها سرانجام سزاوار كيفر از جانب من بودند .\r\n15 -  وَ ما يَنْظُرُ هؤُلاءِ إِلَّا صَيْحَةً واحِدَةً ما لَها مِنْ فَواقٍ .  چشم نمىدارند آنها مگر يك بانگ كه از آن هيچ برآسودن ( و ايمن بودن ) نيست !\r\n16 -  وَ قالُوا رَبَّنا عَجِّلْ لَنا قِطَّنا قَبْلَ يَوْمِ الْحِسابِ .  و گفتند : خداوندا ، فراشتاب ما را بهره‌اى ( كه محمّد مىگويد براى ما ساخته‌اى ! ) پيش از روز شمار ! ( عذاب بفرست )\r\n17 -  اصْبِرْ عَلى ما يَقُولُونَ وَ اذْكُرْ عَبْدَنا داوُدَ ذَا الْأَيْدِ إِنَّهُ أَوَّابٌ .  اى محمّد بر آنچه كافران ( قريش ) مىگويند شكيبائى كن و بندهء ما داود را ياد كن كه مردى با نيرو ، و او در پرستيدن ، بندهء پرستگار شكيبا و خداستائى بود !\r\n\r\nتفسير ادبى و عرفانى\r\n\r\nسوره 38 آيه 0\r\n بِسْمِ اللَّهِ الرَّحْمنِ الرَّحِيمِ .  به نام او كه وجود ما به عنايت او است و سجود ما به هدايت او . بنام او كه صلاح ما به ولايت او ، و فلاح ما به رعايت او ، به نام او كه حيات ما به نعمت او و نجات ما به رحمت او . خداوندى كه از او به سر نه ، و از درگاه او گذر نه ! با احسان او عصيان را خطر نه ، با عنايت او جنايت را اثر نيست ! بر عاصيان و مفلسان از او رحيم‌تر نه ! اى خداوندى كه در الهيّت يكتائى ، و در احديّت بىهمتائى ، در ذات و در صفات از خلق جدائى ، متّصف به علائى ، متّحد به كبريائى ، مايهء هر بينوائى . پناه هر گدائى ، همه را خدائى ، تا دوست كرائى !\r\n در چشم منى روى به من ننمائى * و اندر دلمى هيچ به من نگرائى ؟ \r\n\r\nسوره 38 آيه 1\r\n  ص   - گفته‌اند : اين حرف نشانهء صدق است و مفتاح صمد است و صمد آن خدائى است كه از احاطهء دانش مخلوق بالاتر است و خود فرمايد : من صمدم كه همه را به من نياز است و مرا به كس نياز نيست ، احدم كه مرا شريك و انباز نيست ، جبّارم كه كس را در وصال من رنگ نيست و كسى را زهرهء اعتراض و روى جنگ نيست !\r\nبعضى عارفان گفته‌اند : ( ص ) سوگند است به صفاى مودّت دوستان ، چه عزيز كسى و چه بزرگوار بنده‌اى كه خداوند به صفاى دوستى او سوگند ياد كند !\r\nابو الحسن خرقانى ( مريد بايزيد بسطامى « 2 » ) گويد : خدائى كه دلهاى صديقان به تيغ قهر پاره كرد و جگرهاشان در انتظار ، آب گردانيد و خود را به كس نداد ، آب و خاك را محرميّت از كجا آمد كه حديث وصال لايزال كند ؟ حادث به قديم چه راهست ؟ كه نبوده پس بوده ! و نبوده را به حضرت حق چه ادراك است ؟ از وى پرسيدند كه صوفى كيست ؟ گفت : صوفى آن بود كه نبود ! چه نكو گفت آن جوان‌مرد :\r\n\r\n\r\n","description":"","footnote":"\r\n( 1 ) رس نام چاهى است كه در تابستان و ايكه نام بيشه‌ايست كه در زمستان قوم صالح آنجا مىرفتند .\r\n( 2 ) ابو الحسن خرقانى اهل ده خرقان از بخش بسطام كه آرامگاه او در بسطام زيارتگاه خاص و عام است .\r\nو انتساب و تربيت او در سلوك و روحانيت از شيخ ابو يزيد است وى در 425 هجرت وفات كرد\r\n","page_name":" 319 ","page_number":319},
  {"content":"\r\n\r\n از باغ وصال تو درى بگشادند * تا خلق به تو در طمعى افتادند ! \r\n بس جان عزيزان كه به غارت دادند * و اندر سر كوى تو قدم ننهادند ! \r\nحق‌تعالى ، صمد است ، يعنى كه بندگان به او حاجتها دارند و كارها يك سر به او تفويض كنند و خويشتن به او سپارند ، و او با بىنيازى خود به نياز همه نظر كند و كار همه را كفايت كند . بندهء مؤمن موحّد چون داراى اين عقيده شد ، جز درگاه او پناهى نسازد ، و آبروى خود بر در هر حقير فقيرى نريزد و داند كه فرياد خواستن مخلوق از مخلوق ، همچون فرياد خواستن زندانى از زندانى است !\r\nدر آثار آمده : كه فرداى قيامت در ميان امّت محمّد چه بسا مرد باشد كه زنّارهاى فراوان ( كمربند كفر ) از ميان او باز كنند ! نه زنّار ظاهر بلكه زنّار دل ! كه هركه را دل در خلق بسته شود ، زنّارى در ميان دلش بسته شود !\r\nبا آنكه ميدانى فراخ‌تر از ميدان محمّد مصطفى نبود . روح اللّه را فرّاش‌وار بر حاشيهء بساط دولت او بداشتند ، و روح القدس را غاشيهء سلطنت او بر دوش نهادند ! با اين حشمت و جلال ، از ناحيهء صاحب جلال به او گفتند : كوس عجز خود را فروكوب و بگو كه :\r\n . . . لا أَمْلِكُ لِنَفْسِي ضَرًّا وَ لا نَفْعاً .  من براى خودم مالك هيچ زيان و سودى نيستم ! بدست ما هيچ نيست و همه سود و زيان بندگان جز به حكم و تقدير الهى نيست ! تا دوستان را معلوم گردد كه شربت توحيد مزاج بشريت نپذيرد ! كه در خبر آمده : هركس محمّد را پرستش مىكند ! محمّد مرد و از دنيا رفت . ولى هركس خدا را پرستش مىكند ، خدا هرگز نميرد !\r\nعبد اللّه بستى از بزرگان مشايخ بود ، در به دو ارادت آنچه مال داشت همه به مردمان بازداد و ذمّت از همه برى كرد ، آنگاه ( با دست تهى ) انديشهء مكّه كرد ، نزد پير رفت و با او شور كرد پير گفت : در اين انديشه نيك نگر كه از اين نفس امّاره ايمن نباشى . عبد اللّه اين پند بر دل نگاشت و گام بيرون نهاد و از شهر برون رفت تا به كوفه رسيد ، نفس وى آرزوى ماهى حلال كرد ! او با نفس خود عهد بست كه اگر اين يك مراد او را برآرم تا به مكه ديگر هيچ آرزوئى نكند ! چون درم و دينارى نداشت در آنجا مردى بود كه دستگاه روغن‌كشى داشت ، او را گفت : بيا مردمى كن و مرا بجاى اين ستور به كارگاه بند ! و به يك درم سيم ، خود را به مزد داد ! و كار ستوران كرد و يك درم بستد و با آن نان و ماهى خريد و بخورد ، آنگاه با نفس خويش گفت : هر آرزو كه تو را پيش آيد ! يك روز در كارگاه روغن‌كشى ، كار ستوران بايد كنى !\r\nپير طريقت گفت : آه ، از دوستى كه همه گرد بلا انگيزد ، آب چشمهء چشم ريزد ، آتشى است كه جان و دل سوزد ، معلمى است كه همه بلا و جور آموزد ، از كشتن عاشقان همواره دست در خون دارد ، چون حجره از كوى عافيت بيرون دارد ! هرجا كه نزول كند جان به پذيرائى خواهد ، تا عافيت در سر بلا شود و فراغت در سر شغل رود !\r\n\r\nسوره 38 آيه 4\r\n4 -  وَ عَجِبُوا أَنْ جاءَهُمْ مُنْذِرٌ مِنْهُمْ .  آيه . كافران مكّه و بزرگان قريش را شگفت آمد كه كوس دولت پيغمبرى بر درگاه مهتر عالم كوفتند و از سر سبكسارى خود گفتند : چون است كه ميان همه مردم جهان ، كلاه نبوّت و افسر رسالت بر سر يتيم ابو طالب نهادند ؟\r\nآن شوربختان و بدروزان ندانستند كه آن را كه عنايت و الطاف كرم در پيشگاه دين بنشاند ، اگر همهء\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nجهانيان خلاف آن خواهند جز خيبت و نااميدى نصيب و بهرهء آنان نبود ! و آن را كه سياست و سطوت عزّت از بساط دين بيفكند ، اگر جهانيان ضدّ آن خواهند ، جز جهالت و نادانى صفت آنان نبود !\r\nاى مشتى جاهلان بىحرمت ، خود را در كار اين مهتر عالم چه جلوه دهيد ؟ نمىدانيد كه بارگاه عزّ و رفعت بر درگاه او است و اين جهانيان فانى نظرگاه او و آن عالم باقى جلوه‌گاه اوست ؟\r\n\r\nسوره 38 آيه 5\r\n5 -  أَ جَعَلَ الْآلِهَةَ إِلهاً واحِداً .  آيه . اين خاكساران بر انكار و جحود نبوّت قناعت نكردند تا در منزل كفر قدم برتر نهادند و در وحدانيّت الهى به طعن سخن گفتند و شگفت داشتند كه حديث وحدانيّت شنيدند ، گفتند ما را 360 بت است و كار اين يك شهر مكه را راست داشتن نتوانند ! يك خداى محمّد چگونه تواند كار همهء عالم را راست دارد ؟\r\n\r\nسوره 38 آيه 11\r\n11 -  جُنْدٌ ما هُنالِكَ مَهْزُومٌ مِنَ الْأَحْزابِ .  اى محمّد ، كفّار مكّه حزبىاند از احزاب ابليس و اتباع وى سپاهى هستند از سپاهيان پيشين دشمنان پيغمبران ! كه بر آنها جمع آمدند و آنان را دروغ زن گرفتند تا همهء آن دشمنان مقهور و مغلوب و هلاك شدند !\r\nاما اينكه از بتان 360 گانه خود كارسازى نديدند چگونه از يك فرد راست‌كارى بينند ؟ خداوند در جواب آنان فرموده : خداى يگانه و يكتا است كه شب و روز و ماه و خورشيد آفريد ، روز يكى و همهء جهان را بس ! شب يكى و همه جهان را بس ، آفتاب يكى و همه جهان را بس ! ماه يكى و همه جهان را بس ! چه شگفت باشد اگر آفرينندهء جهان هم يكى باشد و قدرت او به همهء عالم رسيده و همه را بس ! بتهاى پراكنده بهتر و تواناترند يا خداوند قاهر قادر ؟\r\nلطيفه : از اين عجب‌تر آنكه خداوند در نهاد آدمى دل آفريد و آن را سلطان تن گردانيد تا چشم آنجا نگرد كه دل خواهد ! زبان آن گويد كه دل خواهد ! پاى آنجا رود كه دل خواهد ! دست آن گيرد كه دل خواهد ! دل يكى و تأثير آن به همهء اندامها رسيده ! همچنين پادشاه آفريدگار يكى و قدرت او به همهء اهل عالم رسيده است .\r\n\r\nتفسير لفظى [ آيات 18 الى 29 
  ]\r\n18 -  إِنَّا سَخَّرْنَا الْجِبالَ مَعَهُ يُسَبِّحْنَ بِالْعَشِيِّ وَ الْإِشْراقِ .  ما كوه‌ها را مسخّر و گويا با داود كرديم كه مرا با داود شبانگاه و چاشتگاه مىستايند .\r\n19 -  وَ الطَّيْرَ مَحْشُورَةً كُلٌّ لَهُ أَوَّابٌ .  و مرغان فراهم آورده را نرم‌نرم كرديم كه همه خداى را فرمان‌بر و ستاينده‌اند .\r\n20 -  وَ شَدَدْنا مُلْكَهُ وَ آتَيْناهُ الْحِكْمَةَ وَ فَصْلَ الْخِطابِ .  ما ملك او را استوار به‌پاى داشته و او را زيرك سخنى و دانش و سخن گشادن و برگزاردن داديم .\r\n21 -  وَ هَلْ أَتاكَ نَبَأُ الْخَصْمِ إِذْ تَسَوَّرُوا الْمِحْرابَ .  ( اى محمّد ) آيا خبر آن دو خصم به تو رسيده آن هنگام كه بر كوشك داود شدند ؟ ( دو فرشته به صورت آدمى بودند كه آمدند ) .\r\n22 -  إِذْ دَخَلُوا عَلى داوُدَ فَفَزِعَ مِنْهُمْ قالُوا لا تَخَفْ خَصْمانِ بَغى بَعْضُنا عَلى بَعْضٍ فَاحْكُمْ بَيْنَنا بِالْحَقِّ وَ لا تُشْطِطْ وَ اهْدِنا إِلى سَواءِ الصِّراطِ .  آنگاه كه بر داود داخل شدند ، و داود\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nاز آنها بيم زد ، آنها گفتند : مترس ما دو تنيم به داورى ( پيش تو آمديم ) از ما دو تن يكى بر ديگرى افزونى مىجويد ، پس تو ميان ما به راستى داورى كن ، و در حكم بيداد مكن و از اندازه درمگذران ، و ما را راه راست بنماى .\r\n23 -  إِنَّ هذا أَخِي لَهُ تِسْعٌ وَ تِسْعُونَ نَعْجَةً وَ لِيَ نَعْجَةٌ واحِدَةٌ فَقالَ أَكْفِلْنِيها وَ عَزَّنِي فِي الْخِطابِ .  اين برادر من داراى 99 ميش است ، و من يك ميش دارم ، مىگويد آن گوسفند را فرا من كن و مرا خداوند آن دان ! و مرا در سخن گفتن باز شكند و به چيره زبانى بر من زور كند !\r\n24 -  قالَ لَقَدْ ظَلَمَكَ بِسُؤالِ نَعْجَتِكَ إِلى نِعاجِهِ وَ إِنَّ كَثِيراً مِنَ الْخُلَطاءِ لَيَبْغِي بَعْضُهُمْ عَلى بَعْضٍ إِلَّا الَّذِينَ آمَنُوا وَ عَمِلُوا الصَّالِحاتِ وَ قَلِيلٌ ما هُمْ .  داود گفت : بر تو ستم كرده است به خواستن ميش تو كه با ميشهاى او بهم باشند ! و بسيارى از همكاران و انبازان بر يكدگر فزونى مىجويند ! مگر كسانى كه گرويدند و كارهاى نيك كردند و آنان اندكند .  وَ ظَنَّ داوُدُ أَنَّما فَتَنَّاهُ فَاسْتَغْفَرَ رَبَّهُ وَ خَرَّ راكِعاً وَ أَنابَ .  و داود گمان برد كه ما او را مىآزموديم ، پس از پروردگارش آمرزش خواست و به سجده درآمد و به دل و آهنگ با ما گشت !\r\n25 -  فَغَفَرْنا لَهُ ذلِكَ وَ إِنَّ لَهُ عِنْدَنا لَزُلْفى وَ حُسْنَ مَآبٍ .  پس او را بيامرزيديم و او راست نزد ما قرب و نزديكى ! و نيكو بازگشت و سرانجام !\r\n26 -  يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ .  اى داود ، تو را در زمين خليفه و پس‌رو حكم خويش كرديم ، پس ميان مردمان به راستى و حق داورى كن ، و پس‌رو دل و خواستهء او مباش كه تو را از راه خدا و دادگسترى گمراه كند .  إِنَّ الَّذِينَ يَضِلُّونَ عَنْ سَبِيلِ اللَّهِ لَهُمْ عَذابٌ شَدِيدٌ بِما نَسُوا يَوْمَ الْحِسابِ .  كسانى كه از راه خدا گمراه شدند آنان راست عذابى سخت ، به سبب آنكه روز حساب را فراموش كردند و كار كردن براى آن روز را بگذاشتند !\r\n27 -  وَ ما خَلَقْنَا السَّماءَ وَ الْأَرْضَ وَ ما بَيْنَهُما باطِلًا ذلِكَ ظَنُّ الَّذِينَ كَفَرُوا فَوَيْلٌ لِلَّذِينَ كَفَرُوا مِنَ النَّارِ .  ما آسمان و زمين و آنچه ميان آنها است بيهوده و به ناكارى نيافريديم ، اين پندار ناگرويدگان است ، واى بر كسانى كه كافر شدند و بر ناگرويدگان از آتش دوزخ !\r\n28 -  أَمْ نَجْعَلُ الَّذِينَ آمَنُوا وَ عَمِلُوا الصَّالِحاتِ كَالْمُفْسِدِينَ فِي الْأَرْضِ أَمْ نَجْعَلُ الْمُتَّقِينَ كَالْفُجَّارِ .  آيا ما كسانى را كه ايمان آوردند و كارهاى نيك كردند ، چون گزاف‌كاران در زمين كنيم ؟\r\n( كه به تباهى روند ) يا پرهيزكاران را مانند بدكاران كنيم ؟\r\n29 -  كِتابٌ أَنْزَلْناهُ إِلَيْكَ مُبارَكٌ لِيَدَّبَّرُوا آياتِهِ وَ لِيَتَذَكَّرَ أُولُوا الْأَلْبابِ .  ( اى محمّد ) نامه‌اى كه به تو فرستاديم بركت كرده است ( بر خوانندگان و نيوشندگان ) كه بر پى آن مىروند و در وى انديشند و تا زيركان و خردمندان نيز پند يابند .\r\n\r\nتفسير ادبى و عرفانى\r\n\r\nسوره 38 آيه 18\r\n18 -  إِنَّا سَخَّرْنَا الْجِبالَ مَعَهُ يُسَبِّحْنَ بِالْعَشِيِّ وَ الْإِشْراقِ .  تسبيح كوه‌ها و سنگها با داود از آن غيبها است كه نادر يافته پذيرفته است و آن را گردن نهاده ، اگرچه بر عقلها پوشيده ، از قدرت خداوند دور\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nنيست ! و جز به ارادهء خدا حوالت نيست !\r\nاى جوان‌مرد ، باور كن كه هر ذرّه‌اى از ذرّات موجودات به زبان حال همىگويد : ساكنان كوى دوست مائيم ، خلعت حيات خود ما پوشيده‌ايم ، و در قرآن فرموده : هيچ چيز در عالم نيست مگر آنكه خدا را مىستايد و تسبيح‌خوان است كه فرمود :  إِنْ مِنْ شَيْءٍ إِلَّا يُسَبِّحُ بِحَمْدِهِ . \r\nنوشته‌اند : جوان‌مردى عارف در صحرائى مىگذشت سنگى را ديد كه بسان چكه‌هاى باران پيوسته از او آب مىچكيد ! ساعتى در آن نظر و در صنع خداى انديشه مىكرد ! جوان‌مرد كه از اولياء حق بود دعا كرد كه سنگ از ريختن اشك ايمن گردد ! دعا به اجابت رسيد ، پس از مدتى باز گذر ولىّ به‌آنجا افتاد ، ديد پيوسته از سنگ آب مىچكد ! در دل خود گفت مگر سنگ ايمن نشد ؟ - سنگ به آواز آمد كه اى ولىّ خدا ، من ايمن شدم ، و اول اشك از حسرت مىريختم اكنون از ناز و رحمت همى اشك ريزم ! و ما را بر اين دستگاه يا گريستن از حسرت است يا از ناز و رحمت !\r\nپير طريقت گفت : الهى ، در سر گريستنى دارم دراز ، ندانم از حسرت گريم يا از ناز ؟ گريستن از حسرت بهرهء يتيم است و گريستن شمع بهرهء ناز ! از ناز گريستن چون بود ؟ اين قصّه‌اى دراز !\r\n\r\nسوره 38 آيه 21\r\n21 -  وَ هَلْ أَتاكَ نَبَأُ الْخَصْمِ إِذْ تَسَوَّرُوا الْمِحْرابَ .  چون آن دو فرشته با داود سخن گفتند و آنگاه بر آسمان شدند ! داود بدانست كه آنان فرستاده حق بودند ، تا گناه داود فرا پيش او برند ! و داود از كار خود به زارى و تضرّع برآمد و چهل روز سر سجده بر زمين نهاد و گريه كرد ، و توبت و انابت نمود و از خداوند طلب عفو و بخشايش كرد .\r\nقصّه داود و صدمين زن : روزى مرغى نزد داود نمايان شد بس زيبا و از هر رنگ نيكو او را رنگى بود ، داود خواست آن را بگيرد و به بنى اسرائيل نشان دهد ! مرغ بسوى روزنه پريد ، داود به سوى روزنه رفت تا او را بگيرد ، چشمش به زنى افتاد كه برهنه در بركهء بوستانى غسل مىكرد ، داود آن زن را بس زيبا يافت ! آن زن باز نگريست و بدانست كه كسى او را مىنگرد ، تن خود را ميان موىهاى خويش پنهان ساخت ، داود از حسن و زيبائى او بيشتر در شگفت شد ! پرسيد اين زن كيست ؟ گفتند : زن اوريا است ، اتفاقا ( برحسب توطئه قبلى ) اوريا به جنگ رفت و داود به خواستگارى زن او شد و اوريا از شنيدن اين كار مهموم شد و در جنگ كشته شد و خبر كشته شدن او كه به داود رسيد ، بر او دشوار نيامد درحالىكه از كشته شدن ديگر سربازها اندوهناك شد ! و پس از آنكه خبر كشته شدن اوريا به داود رسيد و عدّهء زن هم به سر رسيد او را همسر خويش ساخت و سليمان از او متولّد شد ! و اين كار از داود گناه كوچكى بود كه خداوند او را عفو كرد و براى تنبّه و توبهء او دو فرشته به صورت آدمى فرستاد و او از عمل خود پشيمان و توبه كرد و از خداوند پوزش و بخشش خواست !\r\nپس از چهل روز ، از حق‌تعالى به داود وحى آمد كه تو را بخشيدم و آمرزيدم ، ليكن به سر خاك اوريا شو و او را برخوان تا من آواز تو او را بشنوانم ! و از وى حلالى بخواه ، داود با چشمى پرآب و دلى پردرد و جانى پرحسرت به سر خاك اوريا شد و او را بخواند ، او به لبّيك جواب داد ! و گفت : كيست اينكه لذّت خواب خوش از من وابريد ؟\r\nگفت : منم داود گفت : بچه كار آمدى اى پيغمبر خداى ؟ گفت : آمدم كه تو مرا حلال ( در حل ) كنى به هرچه از من به تو رسيد ، گفت : تو را بحلّ كردم و درگذاشتم ( در گذشتم ) !\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nداود ، چون آن سخن شنيد ، آرامى و سكون در وى آمد و بازگشت ، ديگر بار وحى آمد كه اى داود ، نمىدانى كه من كار به عدل و انصاف كنم نه به زور و تعنّت ( سخت‌گيرى ) ، بازگرد و به او بگوى : من زن تو خواستم و به او رسيدم ! از من راضى شو و مرا بحلّ كن . داود بازگشت و اين سخن بگفت ، اوريا چون اين سخن بشنيد خاموش گشت ! و جواب داود نداد ، داود بر سر خاك او خاك بر سر كرد ( سزاى آن خاك‌به‌سرى ! ) و به خارى و زارى نوحه درگرفت ! چون تضرّع و زارى و التماس و خوارى به غايت رسيد ، از آسمان عزّت نداى وحى آمد كه اى داود دعاى تو را نيوشيديم ( شنيديم ) و گناهت به عفو خود پوشيديم و توبهء تو پذيرفتيم و بر تو رحمت كرديم ، داود گفت : بار الها ، چگونه آرام گيرم كه خصم از من ناخشنود است و دلم از بيم خصمى او پرآتش و پردود ! ندا آمد كه اى داود ، او تو را براى خشنودى من مىبخشد ! اين است كه فرمود :\r\n فَغَفَرْنا لَهُ ذلِكَ وَ إِنَّ لَهُ عِنْدَنا لَزُلْفى وَ حُسْنَ مَآبٍ .  پس آنگه توبهء داود پذيرفته شد ، سى سال مىگريست و از گريستن نه شب و نه روز نياسود ! گهى در ميان بازار نوحه كردى به زارى ، و بناليدى به خوارى ! و مرغان هوا و وحوش صحرا در گريستن او را همراهى كردى ! گهى در ميان كوهان ، سنگ و كلوخ و درختان او را مساعدت كردى ! و گهى در ساحل درياها ، ماهيان و جانوران دريا با او همراهى كردند ! و چون به خانه بازآمدى ، سوكوار پلاس در پوشيدى و بر خاك نشستى ! و تا آخر عمر بدين حال بودى ! و راهبان بسيار نزد وى آمدى و با او بگريستى .\r\n\r\nتفسير لفظى [ آيات 30 الى 66 
  ]\r\n30 -  وَ وَهَبْنا لِداوُدَ سُلَيْمانَ نِعْمَ الْعَبْدُ إِنَّهُ أَوَّابٌ .  ما به داود ، سليمان بخشيديم كه نيك بنده‌ايست ، مرا ستاينده و گراينده‌اى نيكو است .\r\n31 -  إِذْ عُرِضَ عَلَيْهِ بِالْعَشِيِّ الصَّافِناتُ الْجِيادُ .  آنگاه كه بعد از نيمروز ( عصر ) بر او اسبان تندرست و تيزرو عرضه كردند !\r\n32 -  فَقالَ إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي حَتَّى تَوارَتْ بِالْحِجابِ .  سليمان گفت : من مهر اسبان و خوبى اين جهان را بر ياد خداوند خويش برگزيدم تا آنكه آفتاب در پردهء باختر نزديك آمد كه فروشدى ! ( و بسيار خشمناك كه نماز او قضا شد ! ) .\r\n33 -  رُدُّوها عَلَيَّ فَطَفِقَ مَسْحاً بِالسُّوقِ وَ الْأَعْناقِ .  ( سليمان گفت ) اسبها را به من باز گردانيد ! پس شروع كرد به بريدن پاها و گردنهاى اسبان ( از زيادى خشم نسبت به فوت وقت نماز ! )\r\n34 -  وَ لَقَدْ فَتَنَّا سُلَيْمانَ وَ أَلْقَيْنا عَلى كُرْسِيِّهِ جَسَداً ثُمَّ أَنابَ .  ما سليمان را بيامرزيديم و بر تخت او كالبدى افكنديم كه بجاى او پادشاهى كرد ! پس از آن سليمان به پادشاهى خويش بازگشت ! « 1 »\r\n35 -  قالَ رَبِّ اغْفِرْ لِي وَ هَبْ لِي مُلْكاً لا يَنْبَغِي لِأَحَدٍ مِنْ بَعْدِي إِنَّكَ أَنْتَ الْوَهَّابُ . \r\nسليمان گفت : پروردگار من ، مرا بيامرز و مرا پادشاهىاى بخش كه پس از من كسى را نسزد ! كه تو خداوند فراخ‌بخشى .\r\n36 -  فَسَخَّرْنا لَهُ الرِّيحَ تَجْرِي بِأَمْرِهِ رُخاءً حَيْثُ أَصابَ .  پس باد را مسخّر او ( نرم ) كرديم تا به فرمان او آهسته نرم و به اندازه برود ، هرجا كه او خواهد و آهنگ كند !\r\n\r\n\r\n","description":"","footnote":"\r\n( 1 ) قصهء نافرمانى سليمان از حكم خداوند و پيروزى شيطان بر او و ربودن انگشتر پادشاهى او ، در قسمت تفسير عرفانى شرح داده شده !\r\n","page_name":" 324 ","page_number":324},
  {"content":"\r\n\r\n37 -  وَ الشَّياطِينَ كُلَّ بَنَّاءٍ وَ غَوَّاصٍ .  و ديوها ( شيطان‌ها ) و بنّاها را فرمان‌بردار او كرديم ( تا براى او محرابها و تمثالها بسازند ) و گوهرجوها در دريا به فرمان او كرديم ( تا به درياها فروروند و لؤلؤ و مرواريد براى او آورند ) .\r\n38 -  وَ آخَرِينَ مُقَرَّنِينَ فِي الْأَصْفادِ .  و ديگران را ( ديوها ) در بندها استوار كرده ( تا از آسيب آنها در امان باشد ) .\r\n39 -  هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ .  خداوند فرمود : اين پادشاهى تو ، بخشيدهء ما است ، خواهى ببخش يا نگاه‌دار بىشماره براى خودت !\r\n40 -  وَ إِنَّ لَهُ عِنْدَنا لَزُلْفى وَ حُسْنَ مَآبٍ .  و او را ( فردا ) نزد ما نزديكى و نيكو سرانجام است .\r\n41 -  وَ اذْكُرْ عَبْدَنا أَيُّوبَ إِذْ نادى رَبَّهُ أَنِّي مَسَّنِيَ الشَّيْطانُ بِنُصْبٍ وَ عَذابٍ .  اى محمّد ياد كن داستان بنده ما را ايّوب ( براى خويشانت ) هنگامى كه به آواز ، خداى خويش را خواند و گفت : كه ديو به من رنجورى و عذاب رسانيد ! « 1 »\r\n42 -  ارْكُضْ بِرِجْلِكَ هذا مُغْتَسَلٌ بارِدٌ وَ شَرابٌ .  ( جبرئيل او را گفت ) پاى بر زمين زن ، اين يك آب خويشتن شوى تو است هم سرد و هم آشامهء تو است ( آشاميدنى ) .\r\n43 -  وَ وَهَبْنا لَهُ أَهْلَهُ وَ مِثْلَهُمْ مَعَهُمْ رَحْمَةً مِنَّا وَ ذِكْرى لِأُولِي الْأَلْبابِ .  و كسان او را به او بخشيديم و هم چندان با ايشان از فرزندان و بردگان داديم ! بخشايشى از ما و يادگارى براى زيركان و خردمندان امّت !\r\n44 -  وَ خُذْ بِيَدِكَ ضِغْثاً فَاضْرِبْ بِهِ وَ لا تَحْنَثْ إِنَّا وَجَدْناهُ صابِراً نِعْمَ الْعَبْدُ إِنَّهُ أَوَّابٌ .  و گفتيم بدست خود دستهء خس و خاشه گير و با آن ، زن خود را ( كه خلاف كرده و قسم خوردى او را بزنى ) بزن و سوگند خويش را مشكن . ما ايّوب را شكيبا يافتيم و نيك بنده‌ايست كه همواره سروكار او و بازگشت او با من است .\r\n45 -  وَ اذْكُرْ عِبادَنا إِبْراهِيمَ وَ إِسْحاقَ وَ يَعْقُوبَ أُولِي الْأَيْدِي وَ الْأَبْصارِ .  ( اى محمّد ) بندگان ما را ابراهيم و اسحاق و يعقوب ياد كن ، كه صاحبان دستگاه‌ها و باريك‌بينىها و باريك‌دانىهااند .\r\n46 -  إِنَّا أَخْلَصْناهُمْ بِخالِصَةٍ ذِكْرَى الدَّارِ .  ما آنها را صافى كرديم و برگزيدهء صافى گزيدنى ! تا گيتى بود از ايشان ياد نيكو كنند .\r\n47 -  وَ إِنَّهُمْ عِنْدَنا لَمِنَ الْمُصْطَفَيْنَ الْأَخْيارِ .  و ايشان به نزد ما از بهترين برگزيدگانند !\r\n48 -  وَ اذْكُرْ إِسْماعِيلَ وَ الْيَسَعَ وَ ذَا الْكِفْلِ وَ كُلٌّ مِنَ الْأَخْيارِ .  ( اى محمد ) ياد كن اسماعيل و يسع و ذو الكفل كه همه آنها از بهنيانند .\r\n49 -  هذا ذِكْرٌ وَ إِنَّ لِلْمُتَّقِينَ لَحُسْنَ مَآبٍ .  اين است يادكرد از ايشان ( و سخن دربارهء ايشان ) و پرهيزگاران را بازگشتى نيكو و پسنديده است .\r\n50 -  جَنَّاتِ عَدْنٍ مُفَتَّحَةً لَهُمُ الْأَبْوابُ .  بهشتهاى هميشه‌اى كه درهاى آن براى آنان گشوده است .\r\n51 -  مُتَّكِئِينَ فِيها يَدْعُونَ فِيها بِفاكِهَةٍ كَثِيرَةٍ وَ شَرابٍ .  آرميدگان بىبيم در آن سراها ، در آنجا ميوه‌هاى فراوان و شرابهاى فراوان مىخواهند !\r\n\r\n\r\n","description":"","footnote":"\r\n( 1 ) قصهء ايوب و بلاهاى و بخشش و بهبودى او در قسمت تفسير عرفانى مفصل شرح داده شده .\r\n","page_name":" 325 ","page_number":325},
  {"content":"\r\n\r\n52 -  وَ عِنْدَهُمْ قاصِراتُ الطَّرْفِ أَتْرابٌ .  به نزد آنها كنيزكان چشم فروداشته از غير شوى خود هستند ، كه همه همزاد و هم‌سنّ در ديدارند !\r\n53 -  هذا ما تُوعَدُونَ لِيَوْمِ الْحِسابِ .  گويند : اين است آن بهشتى كه به پاداش به شما براى روز رستاخيز و روزشمار وعده داده شده .\r\n54 -  إِنَّ هذا لَرِزْقُنا ما لَهُ مِنْ نَفادٍ .  ( آنان گويند ) اين روزى ما است كه تمام شدنى نيست .\r\n55 -  هذا وَ إِنَّ لِلطَّاغِينَ لَشَرَّ مَآبٍ .  اين است ( صفت برگزيدگان و پاداش آنها ) و گردن‌كشان ، و ناپاكان را بدترين بازگشتن‌گاه است .\r\n56 -  جَهَنَّمَ يَصْلَوْنَها فَبِئْسَ الْمِهادُ .  دوزخ است كه در آن درآيند و آن را سوزان كنند و بد جائى است كه ايشان را است !\r\n57 -  هذا فَلْيَذُوقُوهُ حَمِيمٌ وَ غَسَّاقٌ .  اين است كيفر ، پس آن جوشيده و خونابه را كه از گوشت و پوست دوزخيان بيرون مىآيد مىچشند ( مىآشامند ) .\r\n58 -  وَ آخَرُ مِنْ شَكْلِهِ أَزْواجٌ .  و آنان راست ، ديگر گونه از اين‌سان و از گونه‌ها ديگر !\r\n59 -  هذا فَوْجٌ مُقْتَحِمٌ مَعَكُمْ لا مَرْحَباً بِهِمْ إِنَّهُمْ صالُوا النَّارِ .  ( فرشتگان گويند ) اينك گروهى است با شما كه باهم در دوزخ مىافكنند و به سر و روى در آتش مىافتند ( پيش‌روان به پس‌روان خويش گويند ) فراخ جهان مباشيد و نه فراخ حال ! آنان كه به آتش رسيدند ! ( فراخ حال كى باشند ؟ )\r\n60 -  قالُوا بَلْ أَنْتُمْ لا مَرْحَباً بِكُمْ أَنْتُمْ قَدَّمْتُمُوهُ لَنا فَبِئْسَ الْقَرارُ .  پس‌روان به پيش روان خود گفتند : فراخ حالى شما را مباد ، كه شما به ما كرديد و پيش فرستاديد ما را و اينك بد آرامگاهى است !\r\n61 -  قالُوا رَبَّنا مَنْ قَدَّمَ لَنا هذا فَزِدْهُ عَذاباً ضِعْفاً فِي النَّارِ .  پيروان كافران گفتند پروردگار ما ، آن كسى كه اين پاداش ما را پيش فرا فرستاد ، بر عذابش در آتش بيفزا .\r\n62 -  وَ قالُوا ما لَنا لا نَرى رِجالًا كُنَّا نَعُدُّهُمْ مِنَ الْأَشْرارِ .  آنان گفتند : چه رسيد ما را ، كه مردانى كه ما آنها را از بدكاران مىشمرديم ( از مؤمنان ) ( در اينجا ) نمىبينيم ؟\r\n63 -  أَتَّخَذْناهُمْ سِخْرِيًّا أَمْ زاغَتْ عَنْهُمُ الْأَبْصارُ .  آيا ما آنهائى را كه به مسخره مىگرفتيم ( و زير دست خود مىداشتيم از صحابهء رسول و ديگر پيروان با ما وارد آتش نشدند ؟ ) يا چشمهاى ما آنان را كه در آتشند نمىتواند ببيند ؟\r\n64 -  إِنَّ ذلِكَ لَحَقٌّ تَخاصُمُ أَهْلِ النَّارِ .  همانا ، آنچه با شما از خصومت داشتن اهل آتش باهم گفتيم همه حق و راست است .\r\n65 -  قُلْ إِنَّما أَنَا مُنْذِرٌ وَ ما مِنْ إِلهٍ إِلَّا اللَّهُ الْواحِدُ الْقَهَّارُ .  بگو اى محمّد ، من آگاه‌كننده‌اى هستم و نيست خدائى مگر خداى يگانهء يكتاى ميراننده و فروشكننده .\r\n66 -  رَبُّ السَّماواتِ وَ الْأَرْضِ وَ ما بَيْنَهُمَا الْعَزِيزُ الْغَفَّارُ .  پروردگار آسمانها و زمين و آنچه ميان آنها است ، خداى تواننده و تاونده و آمرزنده و پوشنده .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nتفسير ادبى و عرفانى\r\n\r\nسوره 38 آيه 30\r\n30 -  وَ وَهَبْنا لِداوُدَ سُلَيْمانَ نِعْمَ الْعَبْدُ إِنَّهُ أَوَّابٌ .  سليمان نيكوبنده‌ايست و در همه حال بازگشت او با خدا است و او در نعمت شاكر و در محنت صابر بود ، به ظاهر ملك و مملكت مىراند ، و به باطن فقر و فاقت همىراند و مىپرورد !\r\nسليمان روزى گفت : بار خدايا ، جنّ و طير و وحش به فرمان من كردى ، چه شود كه ابليس را هم به فرمان من كنى ! ندا آمد ، اى سليمان ، اين خواهش مكن كه در آن مصلحت نيست ! گفت : بار خدايا ، اگر هم دو روز باشد ! اين مراد من بده ! خداوند مراد او را داد و سليمان ابليس را دربند كرد ! و چون معاش سليمان ( با آن همه دم و دستگاه ) از دست رنج خويش بود كه هر روز زنبيل ببافتى و به دو قرص نان بدادى و در مسجد باهم بخوردى ! آن روز كه ابليس را دربند كرد و زنبيل به بازار فرستاد ، كس نخريد و در آن روز در بازار هيچ معاملت و تجارت نبود و مردم همه به عبادت مشغول بودند ! آن روز سليمان هيچ غذائى نخورد ، ديگر روز برحسب عادت زنبيل بافت و باز كس نخريد ! گفت : خدايا ، گرسنه شدم و كسى زنبيل نمىخرد ! چه كنم ؟ فرمان آمد اى سليمان ، نمىدانى كه چون تو مهتر بازاريان را دربند كنى ، در معاملت بر خلق بسته شود و مصلحت خلق نباشد ! او معمار دنيا است و شريك مردم در اموال و اولاد ! كه فرمود :  وَ شارِكْهُمْ فِي الْأَمْوالِ وَ الْأَوْلادِ  !\r\n\r\nسوره 38 آيه 31\r\n31 -  إِذْ عُرِضَ عَلَيْهِ بِالْعَشِيِّ .  آيه . سليمان نيكوبنده‌ايست كه آن همه اسبها را در راه خدا فدا كرد و دل از زيور و آرايش دنيا برداشت و به پرستش خدا پرداخت . لاجرم خداوند به از آن به او عوض داد ، بجاى اسبان ، باد نرم مركب او ساخت و بسبب اندوه وى بر فوت نماز ( عصر ) فرشته قرص آفتاب را از باختر برگردانيد تا نماز ديگر سليمان به وقت انجام شد ، چنان كه اين معجزه براى سليمان پيغمبر پيدا گشت ، در اين امّت هم براى امير المؤمنين على ( ع ) نيز اين امر از روى كرامت پيدا گشت ! بدين شرح :\r\nدر خبر است كه مصطفى ( ص ) روزى سر بر كنار على نهاد و به خفت ، على نماز ديگر نخوانده بود ، نخواست كه خواب بر رسول قطع شود و همچنان مىبود تا آفتاب به مغرب شد ، مصطفى از خواب بيدار شد على عرض كرد اى رسول خدا ، نماز عصر من فوت شد ! رسول پرسيد : چرا نماز نگردى ؟ گفت : نخواستم لذت خواب بر رسول قطع شود ! جبرئيل آمد و گفت : اى محمّد ، خداوند مرا فرمان داد تا قرص آفتاب از مغرب برگردانم تا على نماز ديگر گزارد !\r\nبعضى ياران گفتند : در آن وقت قرص آفتاب چندان باز آورد كه تابش آن ديديم كه به ديوار مدينه تابيد .\r\n\r\nسوره 38 آيه 35\r\n35 -  قالَ رَبِّ اغْفِرْ لِي وَ هَبْ لِي مُلْكاً لا يَنْبَغِي لِأَحَدٍ مِنْ بَعْدِي .  سليمان در اينجا ( به ذوق اهل طريقت ) پادشاهى ظاهر نخواست بلكه پادشاهى به نفس خويش خواست ! زيرا هركس مالك نفس خويش باشد پيرو هواى نفس نخواهد بود !\r\nسليمان چنين گفت : بار خدايا چنان كه خلق عالم زيردست من كردى ، اين نفس ( امّاره ) را زيردست من كن تا در طاعت وى نباشم ! و بر پى هواى او نروم ، كه طاعت حق و طاعت نفس ، ضدّ يكديگرند و دو ضد باهم جمع نشوند ، و چه خوش گفت آن جوان‌مرد :\r\n با دو قبله در ره توحيد نتوان رفت راست * يا رضاى دوست بايد يا هواى خويشتن ! \r\n\r\n","description":"","footnote":"","page_name":" 327 ","page_number":327},
  {"content":"\r\n\r\nشيطان و نفس اماره : مصطفى پيوسته گفتى : بار الها ، مرا يك چشم به هم زدن به خودم وامگذار ! - يوسف كه از هيچ بلا به فرياد نيامد ! از نفس امّاره به فرياد آمد و گفت :  إِنَّ النَّفْسَ لَأَمَّارَةٌ بِالسُّوءِ إِلَّا ما رَحِمَ رَبِّي .  ( چه خوب گفت سعدى : )\r\n « و ما أبرئ نفسى و ما أزكّيها * كه هرچه نقل كنند از بشر در امكان است » \r\nبيم از نفس امّاره كه پيغمبران از آن به خدا پناه برده‌اند نه بيم از شيطان است بلكه ترس از خود نفس است زيرا شيطان كه دشمن مؤمن است ، از او معصيت مىخواهد نه كفر ! ولى نفس امّاره طمع كفر دارد و مىكوشد و هواها را مىخواند تا به كفر بكشد ! و اين همان نفس است كه پيغمبر فرمود : بزرگتر دشمن تو نفس تو است كه ميان دو پهلوى تو است ! و به همين نظر پس از خاتمهء جنگ بدر به ياران خود فرمود : ما از جنگ كوچك فراغت يافتيم بر ما است به جنگ بزرگتر ! پرسيدند آنچه جنگى است ؟ فرمود : جنك با نفس ! - چون نفس خواهندهء هوا است و دل خواهندهء بلا ! نفس نظرگاه شيطان است و دل نظرگاه رحمن ! نفس جايگاه ديو است و دل خزينهء معرفت ! اين خزينهء معرفت در كنار دشمن نهاد ، امّا به حفظ خود بداشت و از دشمن نگاه داشت ! چنان كه موسى را با بنى اسرائيل بياورد و نگاهداشت و ابراهيم را در آتش آورد و نگاهداشت كه يك ذرّه جامهء او نسوخت !\r\nقصّهء سليمان و شيطان : سليمان براى اعلاى كلمهء حق به جنگ پادشاه صيدون كه بت‌پرست بود در كنار دريا ( مديترانهء شرقى ) برفت و جنگيد و بر او پيروز شد و او را بكشت و آنچه داشت به غنيمت برد ، از جمله دختر او را به بردگى برد ، دختر بدين خداپرستى شد و سليمان او را خاصّه خويش ساخت ! و او را بر ديگر زنان هم به دوستى و هم به مراعات برترى داد ! دختر پيوسته به ياد پدر خود مىگريست و سليمان كه او را دوست مىداشت آنچه مىخواست به او مىداد ! روزى به او گفت : اگر مىخواهى اندوه من كم شود و سكون دل من پديد آيد و من پيوسته به مهر و محبت تو پردازم ، شيطانها را بگو تا تمثال پدر من سازند و من از ديدن او تسلّى يابم ! سليمان چنين كرد ، پس از آنكه تندس آماده شد و جامهء فاخر به او پوشيدند ! شيطانها در پنهانى سليمان ، او را گفتند : پدر را گرامى دار و او را سجده كن ! دختر او را سجود مىكرد و كنيزكان و خدمتكاران هم كه چنان ديدند آن مجسّمه را سجده مىكردند !\r\nآصف برخيا وزير سليمان از اين كار آگاه شد و به سليمان خبر داد و گفت : چهل روز آن بت را در خانه سليمان مىپرستيدند ! و سليمان از آن ناآگاه ! سليمان از شنيدن اين امر به‌غايت اندوهگين شد و به خانه رفت و بت را شكست و بسوخت ، و آن زن را هم كيفر داد ! و غسل كرد و جامهء پاك پوشيد و ميان خاكستر نشست و به زارى و خوارى بگريست و گفت : بارخدايا ، گناه مرا بيامرز ، و پيوسته گريه و زارى كرد !\r\nنيز گفته‌اند : چون ملك سليمان در خاتم او بود و نگين آن كبريت احمر ! هرگاه كه به وضوگاه رفتى ، انگشتر به زن خويش امينه نام دادى ، خداوند ( براى آزمايش و تنبيه ) صورت سليمان را به صورت شيطانى افكند و آن شيطان نزد امينه رفت و انگشتر را بگرفت و در انگشت كرد و بر تخت سليمان نشست و آن كالبد او بود كه بر تخت سليمان نشست و بر مملكت او جز بر زنان او مسلط گشت ! كه خداوند فرمود :  أَلْقَيْنا عَلى كُرْسِيِّهِ جَسَداً . ثُمَّ أَنابَ :  يعنى جسد شيطان را بر تخت نشانديم !\r\nخلاصه ، سليمان چون از وضوگاه بيامد انگشتر خواست ! امينه گفت : بشما دادم ! سليمان نگريست شيطان را بر تخت خويش ديد ! بدانست كه عقوبت و ابتلاء حق است كه ملك را از او بستد ! آنگاه به بيابان رفت و روز و شب همىزاريد و عذر گناهان همىخواست و توبه كرد .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nبنى اسرائيل كه كارهاى زشت و بد شيطان را ديدند بدانستند كه او جاى سليمان نشسته ، جملگى آماده جنگ با او شدند ! شيطان فهميد و به دريا رفت و انگشترى را به دريا افكند و سليمان را مدت امتحان و ابتلاء سر آمد و چهل روز گذشته بود كه به ساحل دريا رفت ، قومى شكارچى را ديد كه در دريا شكار ماهى مىكنند ، سليمان از آنها طعام خواست آنها كمترين و پست‌ترين ماهى را به او انداختند ! سليمان برداشت و شكم او بشگافت انگشتر از شكم او بيرون آورد و به انگشت كرد و خداى را سپاس گزارد و به تخت پادشاهى خويش بازگشت ! !\r\nگفته‌اند : گناه سليمان در اين قصّه اين بود كه او از گرفتن زن ، برون از بنى اسرائيل ممنوع بود و او بر خلاف آن عمل كرد و دختر پادشاه صيدون را به زنى بگرفت ! و آنها قومى بت‌پرست بودند ! در نتيجه ديد آنچه ديد و رسيد به آنچه رسيد ! بزرگ است خداى بخشندهء مهربان !\r\n\r\nسوره 38 آيه 41\r\n41 -  وَ اذْكُرْ عَبْدَنا أَيُّوبَ .  « 1 » ايوب هم‌زمان با يعقوب بود ، سبب ابتلاى او به بدترين بلاها چند چيز نوشته‌اند : بعضى گويند : روزى مردى ستم‌ديده به او متوسّل شد ايّوب او را يارى نكرد ! ديگرى نوشته در همسايگى او كشور پادشاه كافرى بود و چون گوسفندهاى او در آن ملك چرا مىكرد با آن كافر به جنگ برنخاست ! ديگرى نوشته : چون گوسفندى را كشت و از گوشت آن به سائل گرسنه نداد ! ديگرى نوشته : چون امر منكر و ناپسندى را ديد و نهى نكرد ! و گفته درست‌تر آنست كه خداوند براى بالا بردن درجات او را آزمايش كرد .\r\n\r\nسوره 38 آيه 42\r\n42 -  ارْكُضْ بِرِجْلِكَ هذا مُغْتَسَلٌ بارِدٌ وَ شَرابٌ .  چون مدّت بلاى ايّوب سر رسيد جبرئيل او را گفت پايت را بر زمين زن ! چون چنين كرد چشمهء آب گرمى نمايان شد و تن خود را شست‌وشو داد ! آنگاه گفت پاى ديگرت بر زمين زن ، چون چنين كرد چشمهء آب سردى جوشيدن گرفت كه از آن آب آشاميد و همه تن او درست و سالم گرديد .\r\n\r\nسوره 38 آيه 43\r\n43 -  وَ وَهَبْنا لَهُ أَهْلَهُ وَ مِثْلَهُمْ مَعَهُمْ رَحْمَةً مِنَّا .  آيه . خداوند اهل و اولاد او را به او بازگردانيد و به او بخشيد و مانند آنها هم از نسل اولاد او افزود ! و همه از راه مرحمت و بخشايش بود !\r\n\r\nسوره 38 آيه 44\r\n44 -  وَ خُذْ بِيَدِكَ ضِغْثاً فَاضْرِبْ بِهِ .  مفسّران گفته‌اند : ابليس به صورت طبيبى بر سر راه نشست و بيماران را درمان مىكرد ! زن ايّوب آمد و پرسيد فلان بيمارى را درمان مىكنى ؟ گفت : طبيبى مىكنم به شرطى كه چون او را شفا دهم او بگويد : تو مرا شفا دادى ! و از شما جز اين نخواهم ! زن جريان را به ايّوب گفت ، ايوب بدانست كه اين شيطان است ، و او را از راه به در مىبرد ! ايّوب سوگند ياد كرد كه اگر خوب و سلامت شد او را صد تازيانه زند و نيز گفته‌اند كه ابليس زن را گفت : اگر ايّوب بنام من قربانى كند ، او را شفا دهم ، زن ناقص عقل و سست يقين و كم‌خرد ، از تنگ‌دلى گفت مىروم و گوسفندى بنام آن‌كس قربانى مىكنم ! ايّوب از اين سخن در خشم شد و سوگند ياد كرد و گفت : چون از اين بيمارى برخيزم تو را صد تازيانه زنم !\r\nايّوب كه تندرست شد خواست سوگند راست كند جبرئيل آمد و از حق‌تعالى پيغام آورد كه اين زن در روزگار بلا تو را بسيار خدمت نيكو كرد ، اكنون دسته‌اى گياه و گل كه به شمار صد باشد برگير و او را يك بار بزن ! تا سوگند تو تباه و دروغ نگردد !\r\n\r\n\r\n","description":"","footnote":"\r\n( 1 ) قصهء ايوب و گرفتاريها و بيماريها و بلاهاى او بتفصيل در سورهء انبيا گذشت .\r\n","page_name":" 329 ","page_number":329},
  {"content":"\r\n\r\n\r\nسوره 38 آيه 45\r\n45 -  وَ اذْكُرْ عِبادَنا إِبْراهِيمَ وَ إِسْحاقَ وَ يَعْقُوبَ أُولِي الْأَيْدِي وَ الْأَبْصارِ .  آيه . منظور از ياد اين سه نفر ، نشان دادن قدرت آنان و نعمتهائى كه خداوند به آن سه نفر پيغمبر داد كه صاحب علم و عمل بودند و مراد از ايدى عمل و از ابصار علم است كه خداوند به آنان عنايت فرمود .\r\n\r\nسوره 38 آيه 46\r\n46 -  إِنَّا أَخْلَصْناهُمْ بِخالِصَةٍ ذِكْرَى الدَّارِ .  ما آنان را به ياد آخرت برگزيديم و خالص كرديم تا خالص شدند و ياد آن جهان كردند و آن را بستودند و مردم را به آن باز خواندند و پيوسته از آن سخن گفتند و بدان عمل كردند !\r\nبرخى مفسّرين دار را سراى اين جهان دانند كه خداوند آنها را در اين سراى فضيلت و برترى داد كه همگى معروف ( آواى ) جهان شدند و تا جهان باقى است نشان را نام نيك و آواى نيكو باشد .\r\n\r\nسوره 38 آيه 49\r\n49 -  هذا ذِكْرٌ وَ إِنَّ لِلْمُتَّقِينَ لَحُسْنَ مَآبٍ .  اين است قصّهء پيغمبران و سرگذشت ايشان ، آنگاه ثواب و درجات آنها و رنجها و بلاها كه در اين جهان كشيدند بيان كرد و متّقيان را بر عموم گفت ، تا دانى كه همهء مؤمنان را مىگويد نه تنها پيغمبران !\r\nپير طريقت در مناجات گفت : اى يار مهربان ، بارم ده تا قصّهء درد خود به تو پردازم ، يك نظر در من نگر تا دو گيتى به آب اندازم .\r\n\r\nتفسير لفظى [ آيات 67 الى 88 
  ]\r\n67 -  قُلْ هُوَ نَبَأٌ عَظِيمٌ .  بگو اى محمّد آن خبرى كه آوردم ( پيغام آوردم و از رستاخيز ترسانيدم ) بزرگ است .\r\n68 -  أَنْتُمْ عَنْهُ مُعْرِضُونَ .  شما از آن روى گردانيده‌ايد !\r\n69 -  ما كانَ لِي مِنْ عِلْمٍ بِالْمَلَإِ الْأَعْلى إِذْ يَخْتَصِمُونَ .  مرا دانشى و آگاهى از آن دسته از برترين فرشتگان كه با يكدگر خصومت مىكردند ، نبود ! ( اگر پيغمبر نبودم ) .\r\n70 -  إِنْ يُوحى إِلَيَّ إِلَّا أَنَّما أَنَا نَذِيرٌ مُبِينٌ .  وحى به من نمىرسد مگر آنكه من آگاه‌كنندهء آشكارم .\r\n71 -  إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ طِينٍ .  آنگاه كه خداوند به فرشتگان گفت : من مردى از گل خواهم آفريد .\r\n72 -  فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ .  چون او را راست و استوار ساختم و از جان ( روح ) خويش در او دميدم ، شما او را سجده كنيد ( به رو افتيد ! )\r\n73 -  فَسَجَدَ الْمَلائِكَةُ كُلُّهُمْ أَجْمَعُونَ .  پس فرشتگان همگان بهم به روى افتادند ( سجده كردند ) .\r\n74 -  إِلَّا إِبْلِيسَ اسْتَكْبَرَ وَ كانَ مِنَ الْكافِرِينَ .  مگر ابليس كه گردن كشيد و او از كافران بود .\r\n75 -  قالَ يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ أَسْتَكْبَرْتَ أَمْ كُنْتَ مِنَ الْعالِينَ .  خداوند ، به ابليس گفت : تو را چه مانع شد ؟ تا آن را كه من به دو دست خود آفريدم ، سجده نكنى ؟\r\nگردن‌كشى كردى يا خود را برتر از ديگران يافتى ؟\r\n76 -  قالَ أَنَا خَيْرٌ مِنْهُ خَلَقْتَنِي مِنْ نارٍ وَ خَلَقْتَهُ مِنْ طِينٍ .  گفت : من از او بهترم كه مرا\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nاز آتش آفريدى و او را ( آدم ) از خاك آفريدى .\r\n77 -  قالَ فَاخْرُجْ مِنْها فَإِنَّكَ رَجِيمٌ .  خداوند فرمود : از آسمان بيرون شو كه لغزيده و رانده‌اى !\r\n78 -  وَ إِنَّ عَلَيْكَ لَعْنَتِي إِلى يَوْمِ الدِّينِ .  و نفرين ( لعنت ) من و راندن من تو راست تا روز شمار .\r\n79 -  قالَ رَبِّ فَأَنْظِرْنِي إِلى يَوْمِ يُبْعَثُونَ .  ابليس گفت : خدايا مرا مهلت ( درنگ ) ده تا روزى كه ايشان را برانگيزانند .\r\n80 -  قالَ فَإِنَّكَ مِنَ الْمُنْظَرِينَ .  خداوند فرمود : تو از درنگ‌دادگانى ( مهلت دارى ! ) .\r\n81 -  إِلى يَوْمِ الْوَقْتِ الْمَعْلُومِ .  تا روزى كه هنگام آن دانستنى است .\r\n82 -  قالَ فَبِعِزَّتِكَ لَأُغْوِيَنَّهُمْ أَجْمَعِينَ .  ابليس گفت : به خدائى تو سوگند كه آنان را همگان اغوا ( بيراه ) كنم .\r\n83 -  إِلَّا عِبادَكَ مِنْهُمُ الْمُخْلَصِينَ .  مگر بندگان يكتاشناس تو با دل پاك و خالص .\r\n84 -   قالَ فَالْحَقُّ وَ الْحَقَّ أَقُولُ لَأَمْلَأَنَّ جَهَنَّمَ مِنْكَ وَ مِمَّنْ تَبِعَكَ مِنْهُمْ أَجْمَعِينَ .   خداوند فرمود : حق است و من به راستى مىگويم و به حق ، كه دوزخ را از تو و از پيروان تو همگى پر خواهم كرد !\r\n85 -  قُلْ ما أَسْئَلُكُمْ عَلَيْهِ مِنْ أَجْرٍ وَ ما أَنَا مِنَ الْمُتَكَلِّفِينَ .  بگو اى پيغمبر ، كه من از شما مزدى نمىخواهم و من از كسانى كه از خود چيزى مىسازند نيستم .\r\n86 -  إِنْ هُوَ إِلَّا ذِكْرٌ لِلْعالَمِينَ .  نيست اينكه من آوردم ( قرآن ) مگر يادى و سخنى جهانيان را .\r\n87 -  وَ لَتَعْلَمُنَّ نَبَأَهُ بَعْدَ حِينٍ .  و خبر آن را بعد از هنگامى خواهيد دانست .\r\n\r\nتفسير ادبى و عرفانى\r\n\r\nسوره 38 آيه 67\r\n67 -  قُلْ هُوَ نَبَأٌ عَظِيمٌ .  اين خبر عظيم به يك گفتار ، اشاره به نبوّت محمّد ( ص ) است كه خبر پيغمبرى او خبرى عظيم است و شأن شأنى جليل و شما از آن غافليد ! و از جمال او روى گردانيده و ندانيد كه چه گم كرده‌ايد ! و از چه وامانده‌ايد ؟ مهترى كه در عالم ، خود دو كلمه است : لا إله الّا للّه محمّد رسول اللّه كه يك كلمه اللّه و كلمهء ديگر محمّد است ، چنان كه :\r\nفرمان آمد كه : اى محمّد ، تو در حضرت خود ثناى ما مىگوى ، و ما در حضرت خود ثناى تو مىگوئيم :\r\nاى محمّد ، تو مىگوئى خدا يكى است ، ما مىگوئيم محمّد فرستاده خدا است !\r\nحشمت نوح و جاه خليل و كرامت كليم در برابر درياى رسالت محمّد قطره‌ايست ! و اگر ابراهيم و موسى و عيسى در زمان رسالت محمّد زنده بودند ، كار جاروب خدمت محمد كه بلال و عمار برداشتند آنها برمىداشتند !\r\nبه گفتار ديگر : اين خبر عظيم سه چيز است : هول مرگ ، و حساب قيامت و آتش دوزخ ! مسكين فرزند آدم ، او را عقبه‌هاى عظيم در پيش است و از آنچه در گمانها افتد بيش است ! اما اين بيچاره مسكين در عشق دنيا چنان غرقهء موج غفلت شده كه نه از سابقهء خود مىانديشد و نه از خاتمهء كار مىترسد !\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nهر روز بامداد فرشته‌اى ندا مىكند كه اى مردم ، شما براى كار مهمّى آفريده شده‌ايد و خود از آن غافليد ! آرى در كار خود ، چون انديشه كند كسى كه زبان را به دروغ آلوده كرده و دل را به خلاف تيره كرده و سر را به خيانت شوريده گردانيده ؟ سرى كه جاى امانت است به خيانت سپرده ! دلى كه معدن تقوى است زنگار ناپرهيزى گرفته ! زبانى كه آلت تصديق و راست‌گوئى است بر دروغ وقف كرده ! لاجرم سخن او جز مكر و خدعه و فريب نيست و دين او جز نفاق نه !\r\nاى مسكين ، اكنون اگر مىخواهى كه درد غفلت را درمان كنى ، راه تو آنست كه تختهء نفاق را به آب چشم كه از حسرت ريزد بشوئى ، و آن را در وزشگاه باد پشيمانى بنهى و به دبيرستان شرع شوى و سورهء اخلاص بنويسى كه خداوند از بندگان خود اخلاص مىخواهد !\r\n\r\nسوره 38 آيه 71\r\n71 -  إِذْ قالَ رَبُّكَ لِلْمَلائِكَةِ .  آيه . تا آخر سوره ، قصّه آدم و ابليس است و سخن دربارهء ايشان دراز گفته شده و مختصر آنكه : از آدم از روى ظاهر زلّتى ( لغزش ) سرزد ، و از ابليس معصيتى ! آدم را گفتند : گندم مخور ، خورد ! ابليس را گفتند : سجده كن نكرد ! اما ردّ و قبول آنها از كردارشان برنخاست بلكه از جريان قلم تقدير خاست ! قلم در نتيجهء مشيّت پروردگار در حق آدم به سعادت رفت ، و از نهاد وى علتى پديد آوردند و جنايت او را به حكم عذر ، به وى حوالت كردند كه فرمود : آدم فراموش كرد و ما او را صاحب عزم ندانيم ! همان قلم به حكم مشيّت خداوند دربارهء ابليس به ردّ و طرد و شقاوت رفت ! و از نهاد او كمين‌گاهى برساختند و جنايت وى به آن حوالت كردند ! كه فرمود : ابليس از سجدهء آدم ابا كرد و كبر ورزيد ! لاجرم طوق لعنت برساختند و بر گردن او بستند ، تا هر جوهرى كه از عمل او برآمد در دست نقّاد علم ، ناسره درآمد و عبادتش سبب لعنت و طاعتش باعث راندن از درگاه گرديد !\r\nآدم در عالم قبول چنان بود كه ابليس در عالم ردّ ! هركجا درودى و تحيّتى است روى به آدم نهاده ! هركجا لعنتى و طردى است رو به ابليس نهاده و اينكه تا قيامت به او مهلت دادند نه براى تشريف او بود ، بلكه مقصود الهى آن بود تا هركجا كودكى را سرانگشتى در سنگ آيد لعنتى بر سرش مىزنند كه : لعنت بر ابليس باد « 1 » !\r\nداستان طرد ابليس : بعد از آفرينش آدم ، از بارگاه جبروت خطاب عزّت به پاكان عالم ملكوت و مقرّبان درگاه لاهوت رسيد كه از ميان شما يكى را فرمان عزل نوشتيم و توقيع ردّ كشيديم ! همهء آنان از شنيدن اين خطاب ، عين حسرت و سوز گشتند ! جبرئيل نزد عزازيل كه هنوز به نام ابليس ناميده نشده بود و فرشتهء مقرّبى بود ، آمد ، عزازيل به او گفت : اگر چنين حالى پديد آيد ، دست بر سر من دار كه من عزل و ردّ نشوم ! و ديگران از سادات فرشتگان نزد جبرئيل مىآمدند و همين درخواست را مىكردند و او هر يكى را ضمان مىكرد ! و مىگفت دل فارغ داريد كه من شما را ايستاده‌ام !\r\nپس از خطاب مزبور ، از درگاه عزّت خطاب آمد كه : آدم را سجده كنيد ! عزازيل عنان خواجگى باز نكشيد ! چون نخوت بهترى و برترى  ( أَنَا خَيْرٌ مِنْهُ ) *  در سر داشت ! و با تكبّر و غرور خواجگى پيش آمد كه مرا از آتش آفريدى و آدم را از خاك !\r\n\r\n\r\n","description":"","footnote":"\r\n( 1 ) منظور از اين بيان اشاره به عادت عمومى خداشناسان است كه چون در كارى گرهى پيدا شود اول جمله‌اى كه مىگويند : لعن بر شيطان ! كه بزرگترين كيفر او است ! !\r\n","page_name":" 332 ","page_number":332},
  {"content":"\r\n\r\nاين لعنتى كه از آن هنگام ابليس نام كرفت ( يعنى ملعون و مطرود درگاه حق ) خاك را با آتش قياس كرد و در اين قياس راه خطا رفت ! زيرا به او گفتند : اى ملعون از كجا مىگوئى كه آتش به از خاك است ؟ ندانست كه :\r\nآتش سبب فرقت است و خاك سبب وصلت ! آتش آلت گسستنى است و خاك آلت پيوستن ! آدم كه از خاك بود بپيوست تا او را  ( فَاجْتَباهُ رَبُّهُ )  گفتند و خداوند او را اختيار كرد و برگزيد ! و ابليس كه از آتش بود بگسست تا او را  ( عَلَيْكَ لَعْنَتِي )  گفتند ! خاك چون تر شود نقش پذيرد ! ولى آتش چون بالا گيرد همهء نقشها را بسوزد ! لاجرم نقش معرفت ابليس بسوخت و نقش معرفت آدم ، دل آدم و آدميان را بيفروخت !\r\nبايزيد بسطامى گفت : درويشى از دردزدگى و شوريده رنگى و سر و پاى گم‌كردگى ، بسان مسافران به پيش او آمد ، و از سر وجد خويش گفت : اى بايزيد چه بودى اگر اين خاك بىباك ، خود نبودى ؟ بايزيد ، از دست خود رها شد ، و بانگ بر درويش زد كه اگر خاك نبودى ، اين سوز سينه‌ها نبودى ! اگر خاك نبودى شادى و اندوه دين نبودى ! اگر خاك نبودى ، آتش عشق نيفروختى ! اگر خاك نبودى بوى مهر ازل كه شنيدى ؟ اگر خاك نبودى آشناى خداى لم‌يزل كه بودى ؟ اى درويش ، لعنت ابليس از آثار كمال جلال خاك است ، رضوان با همه غلمان و ولدان ، خاك قدم خاك است ، اقبال ازلى تحفه و خلعت خاك است ، تقاضاى غيبى آماده به نام خاك است ، صفات ربّانى مشّاطهء جمال خاك است ، محبّت الهى غذاى اسرار خاك است ، صفات قدم توشهء راه خاك است ، ذات پاك منزّه ، مشهود دلهاى خاك است ! اين است مقام خاك نزد خداوند كه جوان‌مردى گفته :\r\n زان پيش كه خواستى مَنَت خواسته‌ام * عالم ز براى تو بياراسته‌ام \r\n در شهر مرا هزار عاشق بيش است * تو شاد بزى كه من تو را خواسته‌ام \r\n\r\nسورهء - 39 - زمر - 75 - آيه - مكى - جزو 23\r\n\r\n[ تفسير لفظى آيات 1 الى 8 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n1 -   تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ .   نازل شدن اين قرآن از جانب خداى توانا راست و دانا است .\r\n2 -  إِنَّا أَنْزَلْنا إِلَيْكَ الْكِتابَ بِالْحَقِّ فَاعْبُدِ اللَّهَ مُخْلِصاً لَهُ الدِّينَ .  ما فروفرستاديم اين كتاب را ( قرآن ) به تو به راستى و براى اثبات حق ، پس تو ( اى محمّد ) خدا را بپرست ، پرستش او را و دين او را پاك‌دارنده از شك و نفاق !\r\n3 -  أَلا لِلَّهِ الدِّينُ الْخالِصُ وَ الَّذِينَ اتَّخَذُوا مِنْ دُونِهِ أَوْلِياءَ ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى .  آگاه باشيد كه خدا راست دين پاك و خالص ( از انباز گرفتن و با او در يگانگى به شك بودن ! ) و كسانى كه فرود از خداى يگانه خدايانى گرفتند مىگويند ما آنها را نمىپرستيم مگر براى آنكه ما را به خداى يگانه نزديك كند !  إِنَّ اللَّهَ يَحْكُمُ بَيْنَهُمْ فِي ما هُمْ فِيهِ يَخْتَلِفُونَ إِنَّ اللَّهَ لا يَهْدِي مَنْ هُوَ كاذِبٌ كَفَّارٌ .  خداوند ميان آنان داورى مىكند و خداوند هرگز دروغ زن ناسپاس و ناگرويده را راهنمائى نمىكند !\r\n4 -  لَوْ أَرادَ اللَّهُ أَنْ يَتَّخِذَ وَلَداً لَاصْطَفى مِمَّا يَخْلُقُ ما يَشاءُ سُبْحانَهُ هُوَ اللَّهُ الْواحِدُ الْقَهَّارُ .  اگر خدا خواستى كه فرزند گيرد ، خود گزيدى از آنچه خود خواستى از آنچه مىآفريند ، پاك و بىعيب\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nاست خداى يكتاى فروشكننده !\r\n5 -  خَلَقَ السَّماواتِ وَ الْأَرْضَ بِالْحَقِّ يُكَوِّرُ اللَّيْلَ عَلَى النَّهارِ وَ يُكَوِّرُ النَّهارَ عَلَى اللَّيْلِ وَ سَخَّرَ الشَّمْسَ وَ الْقَمَرَ كُلٌّ يَجْرِي لِأَجَلٍ مُسَمًّى أَلا هُوَ الْعَزِيزُ الْغَفَّارُ .  خداوند آسمانها و زمين به راستى و به حق آفريده ، شب را بر روز برمىپيچد و روز را بر شب برمىپيچد ، ( كم و زياد مىكند ) و نرم و روان ساخت خورشيد و ماه را ( براى بندگان ) كه هر دوى آنها تا روز نام‌زده‌شده ، روان و در گردشند ! و آگاه باشيد كه او است تواناى آمرزندهء پوشنده !\r\n6 -  خَلَقَكُمْ مِنْ نَفْسٍ واحِدَةٍ ثُمَّ جَعَلَ مِنْها زَوْجَها وَ أَنْزَلَ لَكُمْ مِنَ الْأَنْعامِ ثَمانِيَةَ أَزْواجٍ .  خداوند شما را از يك تن آفريد ( آدم ) پس از آن ، از آن يك تن ، جفت او آفريد ، و فروفرستاد براى شما از چهارپايان خوردنى ، هشت جفت ! ( جفت نر و ماده )  يَخْلُقُكُمْ فِي بُطُونِ أُمَّهاتِكُمْ خَلْقاً مِنْ بَعْدِ خَلْقٍ فِي ظُلُماتٍ ثَلاثٍ ذلِكُمُ اللَّهُ رَبُّكُمْ لَهُ الْمُلْكُ لا إِلهَ إِلَّا هُوَ فَأَنَّى تُصْرَفُونَ . \r\nشماها را در شكمهاى مادرانتان در سه تاريكى مىآفريند ( تاريكى شكم ، تاريكى رحم ، تاريكى بچه‌دان ) آن است خداى يگانه پروردگار شما ، كه او راست پادشاهى ، و خدائى جز او نيست ، پس چگونه شما را از راه راست برمىگردانند ؟\r\n7 -  إِنْ تَكْفُرُوا فَإِنَّ اللَّهَ غَنِيٌّ عَنْكُمْ وَ لا يَرْضى لِعِبادِهِ الْكُفْرَ وَ إِنْ تَشْكُرُوا يَرْضَهُ لَكُمْ . \r\nاگر همه كافر شويد ( بدانيد ) كه خداوند از شما بىنياز است و براى بندگان خود كفر نه‌پسندد ،  وَ لا تَزِرُ وازِرَةٌ وِزْرَ أُخْرى ثُمَّ إِلى رَبِّكُمْ مَرْجِعُكُمْ فَيُنَبِّئُكُمْ بِما كُنْتُمْ تَعْمَلُونَ إِنَّهُ عَلِيمٌ بِذاتِ الصُّدُورِ . \r\nهيچ‌كس بار كسى ديگر را نكشد ( و كسى را به گناه كسى نگيرند ) پس بازگشت همهء شما بسوى خداوند است كه شما را به آنچه مىكرديد خبر مىدهد كه او بر همهء دلها دانا است !\r\n8 -  وَ إِذا مَسَّ الْإِنْسانَ ضُرٌّ دَعا رَبَّهُ مُنِيباً إِلَيْهِ ثُمَّ إِذا خَوَّلَهُ نِعْمَةً مِنْهُ نَسِيَ ما كانَ يَدْعُوا إِلَيْهِ مِنْ قَبْلُ .  آنگاه كه به آدمى گزندى يا زيانى رسد ، خداى خويش را مىخواند بسوى او به دل بازگشته ! پس از آنكه او را نعمتى داد از سوى خود ، آن زارى و رنجى كه داشت و از پيش از اين نعمت خدا را مىخواند ، فراموش مىكند !  وَ جَعَلَ لِلَّهِ أَنْداداً لِيُضِلَّ عَنْ سَبِيلِهِ قُلْ تَمَتَّعْ بِكُفْرِكَ قَلِيلًا إِنَّكَ مِنْ أَصْحابِ النَّارِ .  و او خدا را همتايان گفت و انبازان نهاد تا خويشتن را از راه سپاسگزارى او گم كند ! بگو اى محمّد به آن‌گونه آدم كه روزگارى به كفر خويش روزى چند فراگذار ، كه تو از دوزخيانى !\r\n\r\nتفسير ادبى و عرفانى\r\n\r\nسوره 39 آيه 0\r\n بِسْمِ اللَّهِ ،  كلمه‌ايست كه شفاى دلها و ضياء روحها است ، خداوندى كه نام او دلها را بستان است و ياد او شمع تابان است ، نام خداونديست كه مهر او زندگانى دوستان است و يك نفس با او به دو گيتى ارزان است ! يك لحظه انس با او خوش‌تر از جان است ، يك نظر از او به صد هزار جان رايگان است .\r\n گمان مبر كه مرا جز تو يار خواهد بود * دلم جز از تو كسى را شكار خواهد بود \r\nاين قرآن ، نامهء خداوند كريم است ، بندگان را يادگار مهر قديم است ، نامه‌اى كه مستودع آن در جهان است و مستقرّ آن در ميان جان است ، همهء اندام بنده به نام دوست نيوشان است ( شنوا ) و نام دوست ، جاودان\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nاست ، نامهء خبر است و خبر پيش باز عيان است .\r\n\r\nسوره 39 آيه 2\r\n2 -  إِنَّا أَنْزَلْنا إِلَيْكَ الْكِتابَ بِالْحَقِّ .  آيه . اى محمد ، اين قرآن را به تو فرستاديم تا گمشدگان را به راه نجات خوانى ، مهجوران از زحمت هجران به راحتى وصال آرى ، و رنجوران را از تاريكى ادبار به ساحت اقبال آرى ، مكارم اخلاق را به اين قرآن تمام كنى ، و قوانين شرع را به آن نظام دهى ، اى محمد ، هركجا نور امّت تو نيست تاريكى شرك است و هرجا انس شريعت تو نيست همه زحمت شكّ است ،  فَاعْبُدِ اللَّهَ مُخْلِصاً لَهُ الدِّينَ .  خداوند مىگويد اى محمّد ، اكنون همه ما را باش ، سرّ خود با ما پرداخته ، از اغيار دل برداشته ، و از بند خويش بازرسته . ( اين است عبادت خالص و مخلص ) .\r\nآورده‌اند كه رسول خدا از اين خطاب چنان ادب گرفت كه جبرئيل آمد و گفت : اى محمد ، ميل دارى پادشاه پيغمبر باشى ، يا بنده پيغمبر ؟ گفت : خداوندا ، بندگى تو را خواهم كرد و پادشاهى و مملكتى نخواهم ، پادشاهى و مالكيّت تو را مسلّم و بندگى ما را مسلّم ، اميد من جز لطف تو نيست و پناه من جز حضرت عزّت تو نه ! اگر ملك اختيار كنم ، افتخار من به ملك باشد لكن بندگى اختيار كنم كه مملوك باشم و به مالكيّت تو افتخار كنم .\r\nدر حديث است كه پيغمبر فرمود : من سيّد فرزندان آدم هستم و اين براى من فخر نيست ! فخر ما به دوست است نه به ديگرى ! كسى كه فخر كند به چيزى يا كسى ، فخر كند كه از او برتر و بالاتر باشد نه فرود و پائين‌تر ! در دو جهان هيچ‌چيز از آن ما نيست ! پس ما را به هيچ فخر نباشد ، فخر ما به خداى آفريننده است ، زيرا بالاتر از او كسى براى ما نيست ، اگر به جز به او به ديگرى فخر كنيم فرمان او را كه فرمود : خالص و مخلص مرا بپرست ، بگذاشته‌ايم ! و گذاشتن نافرمانى است و به غير نگريستن جائز نيست پس به غير او فخر نيست .\r\n\r\nسوره 39 آيه 3\r\n3 -  أَلا لِلَّهِ الدِّينُ الْخالِصُ .  سزاوار خداوند ، پرستش پاك است بىنفاق ، و طاعت به اخلاص است بىريا ، و گوهر اخلاص را صدف در دل يابند در درياى سينه ! از اينجا است كه پيغمبر گويد از جبرئيل پرسيدم اخلاص چيست ؟ او از خداوند پرسيد ، ندا رسيد كه اخلاص رازى است كه من آن را در دل هريك از بندگان كه دوست داشتم نهادم ! گوهرى از خزينهء اسرار خود بيرون آوردم و در سويداى دل دوستان خويش وديعت نهادم ! اين اخلاص نتيجهء دوستى و اثر بندگى است ، هركه جامهء اخلاص پوشد هر كار كند از ميان دل كند ، دوستى حق با آرزوهاى پراكنده در يك دل جمع نشود ، فريضهء تن نماز و روزه است فريضهء دل دوستى حق ! و نشان دوستى حق آنست كه هرچه از دوست به تو آيد به ديده نهى و گوئى :\r\n آن دل كه تو سوختى تو را شكر كند * وان خون كه تو ريختى به تو فخر كند \r\n زهرى كه به ياد تو خورم نوش آيد * ديوانه تو را بيند و باهوش آيد ! \r\n\r\nسوره 39 آيه 6\r\n6 -  خَلَقَكُمْ مِنْ نَفْسٍ واحِدَةٍ .  آسمان و زمين و روز و شب آفريد تا صفت قدرت خود به خلق نمايد و بدانند كه او قادر بر كمال است و صانع بىاحتيال ، بر وحدانيّت او از صنع او دليل گيرند . آدم و آدميان را بيافريد تا ايشان را خزينهء اسرار قدم و نشانهء الطاف كرم گرداند ، كه ( كنت كنزا مخفيّا فاحببت ان اعرف . ) گنج پنهانى بودم دوست داشتم كه شناسائى دهم ، ذات و صفات منزّه داشتم ، عارف مىبايست كه آن را بشناسد ، جلال و جمال بىنهايت داشتم ، محبّ مىبايست كه بيابد ، درياى رحمت و مغفرت به موج آمده ، بندهء رحمت شده و آمرزيده\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nبايد ! - مخلوقات ديگر با محبّت كارى نداشتند ، از آن جهت كه در خود هرگز همّت بلند نديدند ، با فرشتگان هم حديث محبّت نرفته از آن سبب كه كارى راست به سامان ، از آنها است و ديگر كارى نيست ! و آن گنجهاى اسرار و رمزهاى ناآشكار كه در نهاد آدميان گذاشته شده در نهاد فرشتكان نهاده نشده !\r\nاين زير و زبرى آدميان ، اين حيرت و دهشت آنان ، اين قبض و بسط و حزن و سرور ايشان ، اين غيبت و حضور و جمع و تفريق آنها ، همه شربتهاى زهرآميغ به دست ايشان ساخته ، و تيغهاى آهخته بر گردن آنان آويخته ! همهء اين‌ها از آن سبب است كه شمّه‌اى از گل محبّت بمشام آنان رسيده !\r\n عشق تو مرا چنين خراباتى كرد * ورنه به سلامت و به سامان بودم \r\nبايزيد بسطامى گويد : وقتى در خلوت در خمار شراب عشق بودم ، با كسى كه مرا به ياد بود هم‌نشين بودم ، گستاخى بكردم و از آن گستاخى ( بستاخى ) بسى بار بلا كشيدم ، و بسى جرعهء محنت چشيدم ، الهى ! جوى تو روان ، اين تشنگى من تا كى ؟ اين چه تشنگى است ؟ و جامها مىبينم پياپى ! ؟\r\n زين نادره‌تر كرا بود هرگز حال ؟ * من تشنه و پيش من روان آب زلال ! \r\nبايزيد گويد : از اين گفتار ، به سرم الهام دادند كه بايزيد ، خبر ندارى كه به اين طايفه گوشت بىجگر نفروشند ! و در انجمن دوستى جز جامهء بلا نپوشند ! بگريز اگر سر بلا ندارى ! ورنه خونت بريزند !\r\nبايزيد گويد : بر گستاخى بيفزودم و به بيخودى گفتم : الهى ، من گريختم ، لطف تو در من آويخت ! آتش يافت بر نور شناسائى كرم تو انگيخت ، از باغ وصال نسيم قرب مهر تو وزيد ! باران فردانيّت بر گرد بشريّت فضل تو ريخت !\r\n اول تو حديث عشق كردى آغاز ! * اندر خورِ خويش كار ما را مىساز \r\n ما كه گنجيم در سراپردهء راز * لافى است به دست ما و منشور نياز \r\nبايزيد گويد : آخر به سرّم ندا آمد ، و از آسمان لطف باران برّ آمد ، و درخت اميد به بر آمد ! و كسان پيروزى به درآمد ! كه پاى به گل فروشده دست بيار !\r\nپير طريقت گويد : عزت قدم ، از انواع كرم راهى ساخته كه ناپيدا است ، و رهى را اوّل قصدى غيبى دهد تا از جهانش باز برد ! پس نورى روشن دهد تا از جهانيانش باز برد ! پس كششى نزديك دهد تا از آب و گل بازبرد ! چون فروشود آنگاه وصال فرد را شايد !\r\n جويندهء تو همچو تو فردى بايد * آزاد زِ هر علّت و دردى بايد ! \r\n زان مىنرسد به وصل تو هيچ‌كسى ! * كاندر خور غمهاى تو مردى بايد ! \r\n\r\nتفسير لفظى [ آيات 9 الى 21 
  ]\r\n9 -  أَمَّنْ هُوَ قانِتٌ آناءَ اللَّيْلِ ساجِداً وَ قائِماً يَحْذَرُ الْآخِرَةَ وَ يَرْجُوا رَحْمَةَ رَبِّهِ .  آيا كسى كه فرمان‌بردار است و به بندگى ايستاده در پاس‌هاى شب ، گاه روى بر زمين نهاده و گاه ايستاده ، از عذاب آن جهان مىپرهيزد و به رحمت خداوند اميدوار است ،  قُلْ هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ إِنَّما يَتَذَكَّرُ أُولُوا الْأَلْبابِ .  بگو ( اى محمد ) كسانى كه مىدانند با كسانى كه نمىدانند هرگز همسان باشند ؟ همان كسانى پند\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nپذيرند و حق دريابند كه خرد دارند .\r\n10 -  قُلْ يا عِبادِ الَّذِينَ آمَنُوا اتَّقُوا رَبَّكُمْ لِلَّذِينَ أَحْسَنُوا فِي هذِهِ الدُّنْيا حَسَنَةٌ وَ أَرْضُ اللَّهِ واسِعَةٌ إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ .  بگو اى پيغمبر ، خداوند مىگويد :\r\nاى بندگان من كه ايمان آورده‌ايد ، خشم خدا را بپرهيزيد ، آنان كه نيكوئى كردند و در اسلام نيكو درآمدند ، در اين دنيا آنان را نيكوئى است ، و زمين خداى فراخ است ، و جز اين نيست كه مزد شكيبايان را بىشمار و بىاندازه خواهند داد .\r\n11 -  قُلْ إِنِّي أُمِرْتُ أَنْ أَعْبُدَ اللَّهَ مُخْلِصاً لَهُ الدِّينَ .  بگو اى محمد ، خدا مرا فرموده كه او را بپرستم درحالىكه پاك‌دارنده و خالص پرستش خويش باشم .\r\n12 -  وَ أُمِرْتُ لِأَنْ أَكُونَ أَوَّلَ الْمُسْلِمِينَ .  و مرا فرمودند كه اول كس باشم از گردن نهندگان !\r\n13 -  قُلْ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ .  ( اى محمّد ) بگو به مشركان ، كه من اگر از خداى خويش سركشى كنم و نافرمان باشم ، از عذاب روز بزرگ ( روز قيامت ) مىترسم .\r\n14 -  قُلِ اللَّهَ أَعْبُدُ مُخْلِصاً لَهُ دِينِي .  بگو خدا را مىپرستم درحالىكه پاك‌دارندهء پرستش خويش هستم .\r\n15 -  فَاعْبُدُوا ما شِئْتُمْ مِنْ دُونِهِ قُلْ إِنَّ الْخاسِرِينَ الَّذِينَ خَسِرُوا أَنْفُسَهُمْ وَ أَهْلِيهِمْ يَوْمَ الْقِيامَةِ أَلا ذلِكَ هُوَ الْخُسْرانُ الْمُبِينُ .  پس شما ( مشركان ) هركه را جز خداى يگانه مىخواهيد بپرستيد ، ( به آنها بگو ) زيان‌كاران آنهائى هستند كه از خويشتن و كسان خويش روز رستاخيز درمانند ، آگاه باشيد كه زيان‌كارى آشكارا اين است !\r\n16 -  لَهُمْ مِنْ فَوْقِهِمْ ظُلَلٌ مِنَ النَّارِ وَ مِنْ تَحْتِهِمْ ظُلَلٌ ذلِكَ يُخَوِّفُ اللَّهُ بِهِ عِبادَهُ يا عِبادِ فَاتَّقُونِ .  بر بالاى سر آنها طبقهائى از آتش است و در زير آنها هم ، اين همان است كه خداوند بندگان خود را به آن مىترساند ، ( و مىگويد ) اى بندگان من از خشم و عذاب من بپرهيزيد .\r\n17 -  وَ الَّذِينَ اجْتَنَبُوا الطَّاغُوتَ أَنْ يَعْبُدُوها وَ أَنابُوا إِلَى اللَّهِ لَهُمُ الْبُشْرى فَبَشِّرْ عِبادِ . \r\nو آنان كه از پرستيده‌هاى ناسزا دورى جويند و از آنكه آنها را عبادت كنند بپرهيزند و به بندگى خداوند بازگردند ، آنان را بشارت است پس ( اى محمد ) تو بندگان ما را بشارت ده .\r\n18 -  الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ أُولئِكَ الَّذِينَ هَداهُمُ اللَّهُ وَ أُولئِكَ هُمْ أُولُوا الْأَلْبابِ .  آن بندگان كسانى هستند كه از تو سخن مىشنوند ( مىنيوشند ) و نيكوتر آن را پيروى مىكنند آنانند كه خداوند راهنمائىشان كرده و آنان صاحبان خردند .\r\n19 -  أَ فَمَنْ حَقَّ عَلَيْهِ كَلِمَةُ الْعَذابِ أَ فَأَنْتَ تُنْقِذُ مَنْ فِي النَّارِ .  آيا كسى كه سزاوار عذاب خدا است آيا تو او را از آتش دوزخ بيرون آرى ؟\r\n20 -  لكِنِ الَّذِينَ اتَّقَوْا رَبَّهُمْ لَهُمْ غُرَفٌ مِنْ فَوْقِها غُرَفٌ مَبْنِيَّةٌ تَجْرِي مِنْ تَحْتِهَا الْأَنْهارُ وَعْدَ اللَّهِ لا يُخْلِفُ اللَّهُ الْمِيعادَ .  لكن آنها كه از خشم و عذاب خداوند بپرهيزيدند ايشان را غرفه‌ها است از زبر يكدگر ( بالاخانه‌ها ) كه از زير درختان آن جويهاى آب روان است . وعدهء خداوند تخلّف‌پذير نيست .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n21 -  أَ لَمْ تَرَ أَنَّ اللَّهَ أَنْزَلَ مِنَ السَّماءِ ماءً فَسَلَكَهُ يَنابِيعَ فِي الْأَرْضِ ثُمَّ يُخْرِجُ بِهِ زَرْعاً مُخْتَلِفاً أَلْوانُهُ ثُمَّ يَهِيجُ فَتَراهُ مُصْفَرًّا ثُمَّ يَجْعَلُهُ حُطاماً إِنَّ فِي ذلِكَ لَذِكْرى لِأُولِي الْأَلْبابِ .  آيا نبينى كه خداوند آب از آسمان فروفرستاد و آن را چشمه‌چشمه در زمين روان كرد و به آن آب كشت‌ها بيرون آورد ؟ به رنگهاى گوناگون ، پس از آن خشك شود و شما آن را زرد بينى ، پس از آن خرد كنند و ريزه‌ريزه شوند ، در همهء آنها ياد كردى ( و عبرتى ) مر زيركان و خردمندان است .\r\n\r\nتفسير ادبى و عرفانى\r\n\r\nسوره 39 آيه 9\r\n9 -  أَمَّنْ هُوَ قانِتٌ آناءَ اللَّيْلِ ساجِداً وَ قائِماً .  آيه . اين صفت قومى است كه پيوسته بر درگاه حق در مقام خدمت باشند ، هنگام نماز ، نهاد ايشان بكلّى عين تعظيم گردد و از خجلت گناه همواره با سوز و حسرت باشند .\r\nپيشوايان گويند : فرمان خداى به كار بستن از دو راه است ، يكى از راه عبوديت و ديگرى از راه محبّت ، و البتّه حكم محبّت برتر از حكم عبوديت است ، زيرا محبّ پيوسته در آرزوى آن است كه محبوب را خدمتى كند ، پس خدمت در او همه اختيارى است و هيچ اكراهى در آن نه ! منّت پذيرد و هيچ منّت نهادن و گوش به مكافات داشتن ندارد ! ليكن خدمتى كه از روى عبوديت بود ، در آن هم اختيار باشد و هم اكراه ! هم ثواب جويد هم پاداش خواهد ! اين مقام عابدان است و عامّهء مؤمنان چنين‌اند ! و آن صفت عارفان است و منزلت صدّيقان ، هرگز اين دو صفت برابر نباشند ، زيرا آن به نعمت قانع شده و از راز ولى نعمت بازمانده ! و اين به حضرت رسيده و در مشاهدهء دوست بياسوده !\r\nپير طريقت گفت : من چه مىدانستم كه پاداش بر روى دوستى تاش است ! من همىپنداشتم كه مهينه خلعت پاداش است ، كنون دريافتم كه همه يافتها دريافت دوستى ، لاش است « 1 » .\r\n9 -  قُلْ هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ .  آيه . آيا عالم و جاهل باهم برابرند ؟ نه ! و بدانكه علم سه نوع است علم خبرى ، علم الهامى ، علم غيبى ، علم خبرى گوشها شنود ، علم الهامى دلها شنود ، علم غيبى جانها شنود . علم خبرى به ظاهر آيد تا زبان گويد . علم الهامى به دل آيد تا بيان گويد ، علم غيبى به جان آيد تا زمان گويد ! علم خبرى به روايت است ، علم الهامى به هدايت است ، علم غيبى به عنايت ! علم خبرى تحصيلى است ، علم الهامى بازيافتى است ، علم غيبى لدنّى است .\r\nشيخ جنيد را پرسيدند : اين علم لدنّى از كجا مىگوئى ؟ گفت : اگر از ( كجا ) بودى پرسيدى !\r\n\r\nسوره 39 آيه 10\r\n10 -  قُلْ يا عِبادِ الَّذِينَ آمَنُوا اتَّقُوا رَبَّكُمْ .  آيه . اين خطاب به گروهى است كه مراد نفس خويش را عنايت حق دانسته و دلخواه خود را به موافقت حق بدادند و خشنودى خدا را به هواى نفس برگزيدند تا صفت بندگى ايشان درست گشت و خداوند رقم اضافت بر آنها كشيد كه فرمود : اى بندگان من !\r\nبايزيد بسطامى گويد : اگر روز رستاخيز مرا گويند آرزوئى كن ، گويم آرزوى من آنست كه به دوزخ اندر آيم و اين نفس را بر آتش عرضه كنم كه در دنيا از او بسيار بپيچيدم و رنج وى كشيدم ! !\r\nآرى ، زشتيهاى نفس بسيار است و بيهوده‌هاى آن بيشمار ! و زيانهاى او بىشمار ! با دنيا آرام گيرد ! به\r\n\r\n\r\n","description":"","footnote":"\r\n( 1 ) معنى تاش : يار و دوستى و شريك - يافت وصال . مشاهده ، لاش : بىهوده ، ضايع . تباه . هيچ .\r\n","page_name":" 338 ","page_number":338},
  {"content":"\r\n\r\nحرام شتابد ! از گناه نينديشد ! به طاعت كاهلى كند ! در خدمت خودپسندى آرد و رياى مردم جويد ! اين خوىها همه آنست كه بيم زوال ايمان است ! بنده آنگاه در صفت بندگى درست آيد كه خود را در خدمت مقصّر بيند تا خودپسندى ( عجب ) نيارد ، و دنيا را به چشم فنا بيند تا با وى نيارامد ، خلق را به چشم عجز نگرد ، تا از ريا ايمن گردد ، نفس را دشمن گيرد تا با وى موافقت نكند ، خويشتن را به حقيقت بنده داند تا پاى از بند بندگى بيرون ننهد ! چون اين صفات در وى موجود شد ، ثمرهء آن اين بود كه خداوند فرمود :\r\n . . . لِلَّذِينَ أَحْسَنُوا فِي هذِهِ الدُّنْيا حَسَنَةٌ .  چنين بندهء نيكوكارى ، در دنيا او را صحّت و عافيت باشد و ثناى نيكو و ذكر پسنديده ، نور دل افزوده ، سيماى صالحان يافته و در عقبى به اين منزلت و مرتبت رسيده كه :\r\n\r\nسوره 39 آيه 20\r\n20 -  لَهُمْ غُرَفٌ مِنْ فَوْقِها غُرَفٌ مَبْنِيَّةٌ .  آيه . بالاى هر طبقه از خانه طبقه ديگر و برتر است و آنان در غرفه‌ها ايمن هستند ، مؤمن از خاك برخاسته ، و از شمار پرداخته ، و از دوزخ رسته و در بهشت امن نشسته ، از عذاب جدائى رسته و با وصال دوست پيوسته و به راحت آرميده . همه اكرام بيند نه اهانت ، همه عزّت بيند نه مذلّت ، همه جوانى بيند نه پيرى ! همه زندگى بيند نه مرگ ، همه شادى بيند نه اندوه ، همه رضا بيند نه سخط ، همه ديدار بيند نه حجاب !\r\n . . . وَعْدَ اللَّهِ لا يُخْلِفُ اللَّهُ الْمِيعادَ .  خداوند به مؤمنان وعدهء بهشت داد و خلاف ندارد ، به توبه‌كاران وعدهء آمرزش داده و آنها را مىآمرزد و ترديد ندارد .\r\n\r\nتفسير لفظى [ آيات 22 الى 32 
  ]\r\n22 -  أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ فَوَيْلٌ لِلْقاسِيَةِ قُلُوبُهُمْ مِنْ ذِكْرِ اللَّهِ أُولئِكَ فِي ضَلالٍ مُبِينٍ .  آيا كسى كه خداوند دل او را براى مسلمان شدن بازگذاشت تا او به روشنائى از خداوند خويش است ؟ ( مانند كسى است كه در تاريكى كفر است ؟ ) پس ويل و نفرين باد بر كسانى كه دلهاشان از ياد خداوند سخت و در تباهى است ! آنان در گمراهى آشكارا هستند .\r\n23 -  اللَّهُ نَزَّلَ أَحْسَنَ الْحَدِيثِ كِتاباً مُتَشابِهاً مَثانِيَ تَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ .  خداوند فروفرستاد نيكوترين سخن را ، نامه‌اى هموار مانند يكدگر ، ( دو تو دو تو ) دگرباره دگرباره ، كه پوست و موى تن كسانى كه از خداوند مىترسند مىلرزد !  ثُمَّ تَلِينُ جُلُودُهُمْ وَ قُلُوبُهُمْ إِلى ذِكْرِ اللَّهِ ذلِكَ هُدَى اللَّهِ يَهْدِي بِهِ مَنْ يَشاءُ وَ مَنْ يُضْلِلِ اللَّهُ فَما لَهُ مِنْ هادٍ .  آنگاه پوستها و موىهاى ايشان ( كه به خدا اميدوارند ) بيار آمد و دلهاى آنان به ياد خدا نرم شود ، اين است رهنمونى خداوند كه راهنمائى مىكند هر كس را كه بخواهد و هركس كه خدا او را بيراه كرد ، او را راهنمائى نيست .\r\n24 -  أَ فَمَنْ يَتَّقِي بِوَجْهِهِ سُوءَ الْعَذابِ يَوْمَ الْقِيامَةِ وَ قِيلَ لِلظَّالِمِينَ ذُوقُوا ما كُنْتُمْ تَكْسِبُونَ .  آيا كسى كه به روى خويش از آتش و از بد عذاب روز جزا مىپرهيزد ، ( مانند كسى است كه ايمن است ؟ ) و به ستمكاران گويند بچشيد پاداش آنچه را كه در دنيا كرديد !\r\n25 -  كَذَّبَ الَّذِينَ مِنْ قَبْلِهِمْ فَأَتاهُمُ الْعَذابُ مِنْ حَيْثُ لا يَشْعُرُونَ .  كسانى كه پيش از قوم تو بودند ( اى محمد ) پيغمبران را دروغ زن گرفتند تا به ايشان عذاب و كيفر از جائى رسيد كه ندانستند !\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n26 -  فَأَذاقَهُمُ اللَّهُ الْخِزْيَ فِي الْحَياةِ الدُّنْيا وَ لَعَذابُ الْآخِرَةِ أَكْبَرُ لَوْ كانُوا يَعْلَمُونَ . \r\nتا خداوند به آنها در دنيا رسوائى چشانيد و همانا عذاب آن جهان بزرگتر است اگر نيك دانندى !\r\n27 -  وَ لَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ لَعَلَّهُمْ يَتَذَكَّرُونَ .  ما در اين قرآن براى مردم از هر سانى ( مثلى ) زديم تا مگر پندپذير شوند .\r\n28 -  قُرْآناً عَرَبِيًّا غَيْرَ ذِي عِوَجٍ لَعَلَّهُمْ يَتَّقُونَ .  قرآنى تازى بىهيچ كژى تا مگر از عذاب بپرهيزند و پرهيزكار شوند .\r\n29 -  ضَرَبَ اللَّهُ مَثَلًا رَجُلًا فِيهِ شُرَكاءُ مُتَشاكِسُونَ وَ رَجُلًا سَلَماً لِرَجُلٍ هَلْ يَسْتَوِيانِ مَثَلًا الْحَمْدُ لِلَّهِ بَلْ أَكْثَرُهُمْ لا يَعْلَمُونَ .  خداوند مثل مؤمن و مشرك را به مردمى زد كه غلام دو شريك است و آن دو با يكدگر تندخو و ناسازگارند ! و الى آن مردى كه غلام يك مرد است ، آيا اين دو نفر هر دو در حالت و صفت يكسانند ؟ - سپاس و ستايش خداى را ( كه يكتا و يگانه است ) بلكه بيشتر آنان نمىدانند .\r\n30 -  إِنَّكَ مَيِّتٌ وَ إِنَّهُمْ مَيِّتُونَ .  تو ( اى محمد ) روزى مرده‌اى و آنان هم ( روزى ) مرده‌اند !\r\n31 -  ثُمَّ إِنَّكُمْ يَوْمَ الْقِيامَةِ عِنْدَ رَبِّكُمْ تَخْتَصِمُونَ .  پس آنگاه شما ( يعنى امّت محمد ) در روز رستاخيز نزد خدايتان ( راجع به ستمهائى كه در دنيا نسبت به هم كرده‌ايد و راجع به ظلم‌ها ) خصومتها باهم خواهيد كرد .\r\nجزو بيست و چهارم :\r\n32 -  فَمَنْ أَظْلَمُ مِمَّنْ كَذَبَ عَلَى اللَّهِ وَ كَذَّبَ بِالصِّدْقِ إِذْ جاءَهُ أَ لَيْسَ فِي جَهَنَّمَ مَثْوىً لِلْكافِرِينَ .  پس كيست ستم كارتر از كسى كه بر خدا دروغ گويد ؟ و سخن راست خدا را چون به او آيد دروغ پندارد ؟ ! آيا جاى كافران در دوزخ نيست ؟\r\n\r\nتفسير ادبى و عرفانى\r\n\r\nسوره 39 آيه 22\r\n22 -  أَ فَمَنْ شَرَحَ اللَّهُ صَدْرَهُ لِلْإِسْلامِ .  آيه . بدانكه دل آدمى را چهار پرده است : اول پردهء ( سينه ) طبق اين آيت ، دوم پرده قلب ( دل ) طبق آيهء  كَتَبَ فِي قُلُوبِهِمُ الْإِيمانَ .  سوم پردهء فؤاد ( خرد ) طبق آيهء  ما كَذَبَ الْفُؤادُ ما رَأى .  چهارم پردهء شغاف ( دوستى زياد ) طبق آيهء  قَدْ شَغَفَها حُبًّا .  كه بارگاه عشق است .\r\nهريك از اين چهار پرده را خاصيّتى است كه حق‌تعالى به هريك نظرى خاصّ دارد ، چنان كه چون خواهد رميده‌اى را به كمند لطف آرد و در راه دين خود كشد اول نظرى به سينهء او كند تا از هواها و بدعتها پاك گردد ! و قدم وى به جادّهء مستقيم رود ، سپس نظرى به دل او كند تا از آلايش دنيا و اخلاق نكوهيده مانند عجب ( خودپسندى ) حسد ( رشك ) كبر ( خودبينى ) ريا ( خودنمائى ) حرص ( آز ) عداوت ( دشمنى ) و رعونت ( خودآرائى و جلفى ) پاك گردد و در راه ورع ( پارسائى ) روان شود . پس از آن خداوند نظرى به خرد ( عقل ) وى كند و او را از علايق و خلايق بازبرد ، و چشمهء دانش و حكمت در دل وى گشايد و نور هدايت تحفهء نقطه دل او گرداند ، كه فرمود : فهو على نور من ربّه . آنگاه نظرى به دوستى و عشق او كند ، نظرى و چه نظرى ! نظرى\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nكه بر روى جان نگار است و درخت شادى از آن به بار است و ديدهء طرب بدان بيدار ! نظرى كه درخت است ، و سايهء آن صحبت دوست است ! نظرى كه شراب است و دل عارف پيرايهء آن . چون اين نظر به شغاف ( بالاترين دوستى ) رسد او را از آب و گل باز برد و قدم در كوى فنا نهد ! و سه چيز در سه چيز نيست و نابود شود ! جستن در يافته و شناختن در شناخته و دوستى در دوست نيست شود !\r\nپير طريقت گفت : دو گيتى در سر دوستى شد و دوستى در سر دوست ! اكنون نمىيارم گفت ( نمىتوانم بگويم ) كه منم ، نمىيارم گفت كه اوست ! چنان كه :\r\n چشمى دارم همه پر از صورت دوست * با ديده مرا خوش است تا دوست در اوست ! \r\n از ديده و دوست فرق كردن نه نكو است * يا اوست بجاى ديده يا ديده خود اوست ! \r\n . . . فَهُوَ عَلى نُورٍ مِنْ رَبِّهِ .  آيه . نور نزد اهل طريقت سه قسم است : يكم بر زبان ، دوم بر دل ، سوم بر تن . نور زبان توحيد است و شهادت ، نور دل شوق است و محبّت ، نور تن خدمت است و طاعت . نور زبان به بهشت رساند كه فرمود :  فَأَثابَهُمُ اللَّهُ بِما قالُوا جَنَّاتٍ .  نور تن به فردوس رساند كه فرمود :  ( لَهُمْ جَنَّاتُ الْفِرْدَوْسِ ،  و نور دل به لقاء ( ديدن ) دوست رساند كه فرمود :  إِلى رَبِّها ناظِرَةٌ . \r\nكسى كه اين سه نور يافت ، هم در دنيا او را سه خلعت دهند : يكم مهابت تا از وى شكوه و ( حرمت ) دارند بىآنكه بيم داشته باشند ، دوم حلاوت تا او را جويند بىآنكه بارى سببى داشته باشند ، سوم محبّت تا او را دوست دارند بىآنكه با وى نسبتى داشته باشند !\r\nپير طريقت گفت : آن مهابت و حلاوت و محبّت از آن است كه نور قرب در دل او تابان است و ديده‌ورى دوست ، ديدهء دل او را عيان است .\r\n . . . فَوَيْلٌ لِلْقاسِيَةِ قُلُوبُهُمْ مِنْ ذِكْرِ اللَّهِ .  آيه . بدانكه قسوت دل از بسيارى گناه خيزد و بسيارى گناه از بسيارى شهوتها خيزد ! و بسيارى شهوتها از سيرى شكم و دم‌به‌دم تافتن آن خيزد ! يكى از همسران پيغمبر گويد :\r\nاوّل بدعتى كه پس از رسول خدا در ميان مردم پديد آمد ، سيرى و شكم‌بارگى بود كه نفس‌هاى خود را سيرى دادند تا شهوتهاى اندرونى و بيرونى سر برزد و سركشى در گرفتند !\r\nذو النون مصرى گويد : هرگز سير نخوردم كه نه معصيتى كردم ! ( يعنى سيرى شكم با گناه همراه است ) .\r\nبو سليمان ( يكى از بزرگان عرفاء ) گويد : هر آن‌كس كه سير خورد ، شش خصلت از خصال بد در او پديد آيد ، يكى حلاوت عبادت نداند ، ديگر آنكه حفظ وى ( حافظه ) در يادداشت حكمت بد شود ! سوم از شفقت بر مردم محروم ماند و پندارد كه همه همچون او سيرند ! چهارم شهوت بر او زور كند و زيادت شود ، پنجم طاعت و عبادت خدا بر او گران آيد ! ششم چون مؤمنان گرد مسجد و محراب گردند ، وى همه گرد مستراح براى طهارت گردد !\r\nاز مصطفى ( ص ) روايت شده كه فرمود : دلهاى خود را زنده نگاه داريد با كم خوردن و آن را پاك و با صفا گردانيد به گرسنگى تا صافى گردد ! زيرا هركس خويشتن را گرسنه دارد دل وى زيرك شود و انديشهء او بزرگ گردد !\r\nشبلى گفت : هيچ‌وقت گرسنه نه‌نشستم مگر آنكه در دل خود عبرتى و حكمتى تازه يافتم !\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nمصطفى فرمود : بهترين بنده‌ها نزد خداوند ، كسانى هستند كه گرسنگى و انديشه‌مندى آنان بيشتر است ! و بدترين بنده‌ها نزد او كسانى هستند كه پرخورى و پرآشامى و پرخوابى دارند ! و فرمود : بخوريد و بياشاميد ولى هميشه نيم‌سير و نيم شكم ! كه خوئى از پيغمبرى است !\r\n\r\nسوره 39 آيه 23\r\n23 -  اللَّهُ نَزَّلَ أَحْسَنَ الْحَدِيثِ .  آيه . روندگان راه شريعت و حقيقت دو گروهند ، گروهى مبتديان راهند كه گريستن به زارى و ناليدن به خوارى صفت آنها است ! ناله‌شان نالهء توبه‌كاران ! و خروش آنان خروش گناهكاران ، و اندوهشان اندوه مصيبت‌زدگان ، آن نالهء ايشان ديوراند ، گناه شويد ، دل گشايد . گروه ديگر سرهنگان درگاهند كه نواختن لطف خدا صفت ايشان ! و ذكر خدا مونس دلشان ! وعدهء خدا آرام جانشان ، نفس ايشان نفس صدّيقان ، وقارشان وقار روحانيان ، ثباتشان ثبات ربّانيان .\r\nروزى يكى از صحابه از پيغمبر پرسيد چرا رخسارهء ما هنگام شنيدن قرآن سرخ مىشود و از منافقان سياه ؟\r\nفرمود : قرآن نورى است كه ما را مىافروزد و آنان را مىسوزد ! آن قرآن خواندنى كه سالها اثر نكند از آن است كه از زبانى آلوده برمىآيد ! و به دلى آشفته فرومىرود ! دل خويش بايد بكلّى به كلام ازلى داد تا به معانى آن تمتّع يا بى و به حقيقت سماع آن رسى !\r\n\r\nسوره 39 آيه 30\r\n30 -  إِنَّكَ مَيِّتٌ وَ إِنَّهُمْ مَيِّتُونَ .  آيه . اى محمد تو مىميرى و همه آنها هم مىميرند ! چون داستان و چگونگى وفات پيغمبر اسلام را در سورهء انبيا گفتيم اينك به داستان وفات آدم صفى مىپردازيم :\r\nاز كعب احبار روايت كرده‌اند كه آدمى صفى هزار سال عمر كرد و چون روزگار عمر او به سر رسيد از جانب حق وحى آمد كه اى آدم ، فرزند خود شيث را وصيّت كن كه عمرت به آخر رسيده و روز مرگت نزديك شده ، آدم گفت : پروردگارا ، اين مرگ چيست ؟ وحى آمد كه روح از كالبدت جدا كنم و تو را نزديك خود آرم ، و كردار تو را جزا دهم ، اى آدم ، هر كرا كردار نيكو بود جزا نيكو بود ، و هر كرا كردار بد باشد جزا بد بيند . آدم پرسيد اين مرگ تنها مرا باشد يا همهء فرزندانم خواهد بود ؟ فرمان آمد : كه اى آدم هركس حلاوت حيات چشيد ناچار مرارت مرگ هم مىچشد ! هركه در زندگانى درآمد ناچار در مرگ درآيد ! قرارگاه عالميان و بازگشتگاه همهء جهانيان گور است ! و موعد آنها رستاخيز قيامت است و مورد آنان بهشت يا دوزخ است ، پس هيچ انديشه‌اى مهم‌تر از تدبير مرگ نيست !\r\nپس از آن آدم ، شيث فرزند خود را خواست و او را خليفهء خويش خواند و وصيّت كرد كه پيوسته ملازم تقوى و طاعت پروردگار و نيكوكار باش « 1 » اى پسر ياد محمد بسيار كن كه من ديدم نام او بر سرادق عرش نوشته و در همهء آسمانها از او ياد مىكنند و نام مىبرند ، شيث گفت : اين محمد كيست ؟ بدين عزيزى و بدين بزرگوارى ؟\r\nآدم گفت : پيغمبر آخر زمان است و آخرين آنها در خارج شدن از دنيا اوّلى آنها در ورود به بهشت است !\r\nروز جمعه كه آغاز آفرينش آدم بود همان ساعت هم وقت وفات وى بود ! كه فرمان به فرشتهء مرگ رسيد كه برو آدم را قبض روح كن ! ليكن نخست بايد شربت عزا و صبر بدهى و به او بگوئى كه اگر در همه خلق كسى را زندگانى جاويد دادمى تو را دادمى ! ليكن اين مرگ حكمى است كه در ازل رانده و قضائى است كه بر سر همهء مردم\r\n\r\n\r\n","description":"","footnote":"\r\n( 1 ) آدم راجع به زن هم وصيّتى كرده كه چون شامل زنان تربيت‌شدهء امروز نيست از ذكر آن خوددارى شد .\r\n","page_name":" 342 ","page_number":342},
  {"content":"\r\n\r\nرفته و منم آن خداوندى كه جز من خدائى نيست ، مهربان و بزرگ‌بخشايش ، بر بندگان من حكم كنم و قضا رانم چنان كه خواهم و كسى را بازخواست نيست . اى فرشتهء مرگ ، به بندهء من آدم بگو : دل خوش دار و اندوه مدار كه حكم مرگ بر سر تو بدان علّت راندم تا تو را بسراى پيروزى و بهشت جاودانى كه از آنجات بيرون آوردم بازبرم كه در آرزوى آن بمانده‌اى !\r\nفرشتهء مرگ فرود آمد و پيغام بگزارد و شربت صبر و عزا كه خداوند فرستاده بود به او داد ! آدم چون او را ديد زار بگريست ! فرشتهء مرگ پرسيد : اى آدم ، آن روز كه از بهشت واماندى و به دنيا آمدى چنين گريه و زارى نكردى كه امروز بر سر فوت دنيا مىكنى ؟ آدم گفت : نه ، به فوت دنيا گريه نمىكنم كه دنيا همه بلا و رنج است ، ليكن بر فوت خدمت حق مىگريم ، راست است كه در بهشت لذّت نعمت است ، در دنيا هم لذت خدمت و راز ولى نعمت است ، و چون راز ولى نعمت آمد لذّت نعمت كجا پديد آيد ؟\r\nنوشته‌اند آدم از پسران خويش ميوهء بهشت خواست ! آنان به جستن آن به صحرا رفتند و بر طور سينا شدند و دعا همىكردند جبرئيل را ديدند با فرشتگان و سروران كه بيل و كلنگ و كفن و كافور بهشتى در دست دارند ! جبرئيل از پسران آدم پرسيد چرا نگران و حيرانيد ؟ گفتند پدر از ما ميوهء بهشت خواسته و ما را دسترسى به آن نيست و بر ما آن نهاده كه طاقت نداريم !\r\nجبرئيل گفت بازگرديد آنچه آرزوى اوست ما آورده‌ايم ، ايشان بازگشتند ، چون آمدند جبرئيل و ديگر فرشتگان را با فرشتهء مرگ بر بالين آدم ديدند .\r\nجبرئيل از آدم پرسيد اين ساعت را چون بينى ؟ آدم گفت : مرگ عظيم است ! و دردى است سخت ! اما سخت‌تر از مرگ ، ترك خدمت حق و عبادت اوست ! كه من از آن بازمىمانم . آنگاه جبرئيل به فرشتهء مرگ گفت با آدم ارفاق كن كه حالش را ديدى ! و دانى كه خداوند روح خود را در كالبد او دميده و ما را امر به سجدهء او داده و بهشت را جايگاه او قرار داده ! آدم گفت : اى جبرئيل چكنم ؟ ترسم كه مرا در آن حضرت آبروئى نباشد ؟ كه نافرمانى كرده‌ام و از اندازهء فرمان درگذشته‌ام ! اى جبرئيل ، اگرچه خداوند عفو كند ، من باز شرم‌زده باشم كه در انجمن آسمانها گويند : اين آن توبه‌كار گنهكار است ! در آن حال فرشتگان با جبرئيل و آدم همگى مىگريند ! در آن حال فرمان آمد كه اى جبرئيل آدم را گو سر بردار و به آسمان نگر تا چه بينى ؟ آدم سر برداشت از بالين خود تا سرادقات عرش همه جا فرشتگان را ديد صفها بركشيده و انتظار قدوم روح آدم دارند و جنات مأوى و فردوس اعلا همه آراسته و حوران و غلمان بر كنگره‌ها ايستاده و ندا مىكنند : اى آدم ، خداوند ما را براى تو آفريده ! آدم چون آن كرامت و آن منزلت بديد گفت : اى فرشتهء مرگ شتاب كن كه شوق به عطاى پروردگار و لقاى وى زيادت است !\r\nدر آن حال از آدم قبض روح شد و جبرئيل او را غسل داد و فرشتگان حنوط و كفن كردند و بر تخت نهادند .\r\nآنگاه فرزندان آدم و فرشتگان پيش آمدند و شيث بر جنازهء پدر نماز خواند و او را دفن كردند . سپس جبرئيل ، فرزندان آدم را تعزيت و تسليت گفت و سپارش كرد كه وصيت پدر را انجام دهيد كه اگر چنين كنيد رستگار شويد و بدانيد كه مرگ راه آخر شما و اين مراسم سنّت شما در مرده‌هاتان است ، همان گونه كه ما دربارهء آدم انجام داديم شما هم انجام دهيد ، و از اين پس تا روز قيامت شما ما را نخواهيد ديد ! و در دقيقه آخر آوازى بلند شد كه اى آدم وقتى به زمين هبوط كردى\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nشنيدى كه مىگويند : بزائيد براى مردن ! بسازيد براى خراب شدن !\r\n\r\nتفسير لفظى [ آيات 33 الى 52 
  ]\r\n33 -  وَ الَّذِي جاءَ بِالصِّدْقِ وَ صَدَّقَ بِهِ أُولئِكَ هُمُ الْمُتَّقُونَ .  آن كس كه فردا راستى آرد و آن را راست داند ( يا جبرئيل كه قرآن را به راستى آورد و پيغمبران را به راستى رسانيد ) ، آنان از آتش دوزخ پرهيزكارانند .\r\n34 -  لَهُمْ ما يَشاؤُنَ عِنْدَ رَبِّهِمْ ذلِكَ جَزاءُ الْمُحْسِنِينَ .  آنان راست هرچه خواهند نزد خداوند ، و اين است پاداش نيكوكاران .\r\n35 -  لِيُكَفِّرَ اللَّهُ عَنْهُمْ أَسْوَأَ الَّذِي عَمِلُوا وَ يَجْزِيَهُمْ أَجْرَهُمْ بِأَحْسَنِ الَّذِي كانُوا يَعْمَلُونَ .  تا خداوند بسترد از آنها بترين كارى كه كردند ، و مزد ايشان به نيكوتر كارى كه مىكردند پاداش دهد .\r\n36 -  أَ لَيْسَ اللَّهُ بِكافٍ عَبْدَهُ وَ يُخَوِّفُونَكَ بِالَّذِينَ مِنْ دُونِهِ وَ مَنْ يُضْلِلِ اللَّهُ فَما لَهُ مِنْ هادٍ .  آيا خداوند به بندگان بسنده نيست ؟ و تو را ( اى محمّد ) به اين پرستيدگان جز خدا مىترسانند ! و هركس كه خدا او را بيراه كرد ، او را رهنمائى نيست .\r\n37 -  وَ مَنْ يَهْدِ اللَّهُ فَما لَهُ مِنْ مُضِلٍّ أَ لَيْسَ اللَّهُ بِعَزِيزٍ ذِي انْتِقامٍ .  هرك را خدا راه نمود او را بيراه‌كننده‌اى نيست ، آيا خداوند ، تواناى تاوان‌گيرنده نيست ؟\r\n38 -  وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ قُلْ أَ فَرَأَيْتُمْ ما تَدْعُونَ مِنْ دُونِ اللَّهِ إِنْ أَرادَنِيَ اللَّهُ بِضُرٍّ هَلْ هُنَّ كاشِفاتُ ضُرِّهِ أَوْ أَرادَنِي بِرَحْمَةٍ هَلْ هُنَّ مُمْسِكاتُ رَحْمَتِهِ قُلْ حَسْبِيَ اللَّهُ عَلَيْهِ يَتَوَكَّلُ الْمُتَوَكِّلُونَ .  اگر از مشركان پرسى كه آسمانها و زمين را كى آفريده ؟ ناچار گويند خدا آفريده ! بگو به آنها ( اى محمد ) چه مىبينيد آنچه را كه جز خدا مىپرستيد ؟ اگر خداوند گزندى به من خواهد آيا شما بازبرندهء گزند او هستيد ؟ و اگر خداوند به من بخشايش و نيكوئى كند آيا شما بازگيرندهء بخشايش او هستيد ؟ بگو مرا خداى يگانه بسنده است و پشتىداران و كارسپاران به او پشتى دارند .\r\n39 -  قُلْ يا قَوْمِ اعْمَلُوا عَلى مَكانَتِكُمْ إِنِّي عامِلٌ فَسَوْفَ تَعْلَمُونَ : \r\n40 -  مَنْ يَأْتِيهِ عَذابٌ يُخْزِيهِ وَ يَحِلُّ عَلَيْهِ عَذابٌ مُقِيمٌ .  بگو ( اى محمّد ) به منافقان و مشركان اى كسان من ، شما بر آنچه كه هستيد باشيد و كار كنيد ، من هم بر آنچه كه هستم مىباشم و كار مىكنم ، پس به زودى خواهيد دانست كه كيست آن كس كه خدا او را به عذابى رسوا كند ؟ و فروآيد به او عذاب پاينده‌اى كه به سر نيايد !\r\n41 -  إِنَّا أَنْزَلْنا عَلَيْكَ الْكِتابَ لِلنَّاسِ بِالْحَقِّ فَمَنِ اهْتَدى فَلِنَفْسِهِ وَ مَنْ ضَلَّ فَإِنَّما يَضِلُّ عَلَيْها وَ ما أَنْتَ عَلَيْهِمْ بِوَكِيلٍ .  ما فروفرستاديم قرآن را براى مردم به راستى و حقيقت پس هركس هدايت شود براى خود اوست و هركه گمراه شود گمراهى بر خود اوست و تو برايشان كارساز نيستى !\r\n42 -  اللَّهُ يَتَوَفَّى الْأَنْفُسَ حِينَ مَوْتِها وَ الَّتِي لَمْ تَمُتْ فِي مَنامِها فَيُمْسِكُ الَّتِي قَضى عَلَيْهَا الْمَوْتَ وَ يُرْسِلُ الْأُخْرى إِلى أَجَلٍ مُسَمًّى إِنَّ فِي ذلِكَ لَآياتٍ لِقَوْمٍ يَتَفَكَّرُونَ . \r\nخداوند است كه هر تنى را بهنگام مرگش مىميراند و هركس كه در خواب نمرده بود ! پس مىميراند و جان مىستاند در خواب از كسى كه قضاى مرگ به او رسيده ، و از خواب بيدار مىكند كسى را كه هنگام مرگ او نرسيده ، تا هنگام\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nنام زده مرگ او ، در اين آفرينش خواب ( كه نه مرگ صرف است نه زندگانى صرف ) نشانها است كسانى را كه انديشه مىكنند .\r\n43 -  أَمِ اتَّخَذُوا مِنْ دُونِ اللَّهِ شُفَعاءَ قُلْ أَ وَ لَوْ كانُوا لا يَمْلِكُونَ شَيْئاً وَ لا يَعْقِلُونَ . \r\nيا آنكه جز خداى يگانه ( براى خود ) شفيع مىگيرند ! بگو اى محمّد ، هرچند كه آنها مالك چيزى نباشند و هيچ چيز درنيابند ؟\r\n44 -  قُلْ لِلَّهِ الشَّفاعَةُ جَمِيعاً لَهُ مُلْكُ السَّماواتِ وَ الْأَرْضِ ثُمَّ إِلَيْهِ تُرْجَعُونَ .  بگو اى پيغمبر ، شفاعت همگى با خداى يگانه است كه او راست پادشاهى آسمانها و زمين و همگى را بسوى او برند .\r\n45 -  وَ إِذا ذُكِرَ اللَّهُ وَحْدَهُ اشْمَأَزَّتْ قُلُوبُ الَّذِينَ لا يُؤْمِنُونَ بِالْآخِرَةِ وَ إِذا ذُكِرَ الَّذِينَ مِنْ دُونِهِ إِذا هُمْ يَسْتَبْشِرُونَ .  آنگاه كه خداى را به يكتائى نام برند ، دلهاى آنها كه به رستاخيز ايمان ندارند مىرمد ( مشمئزّ مىشود ) و آنگاه كه پيش ايشان از خدايان ديگر ياد كنند ، ايشان تازه‌روى و شاد مىشوند .\r\n46 -  قُلِ اللَّهُمَّ فاطِرَ السَّماواتِ وَ الْأَرْضِ عالِمَ الْغَيْبِ وَ الشَّهادَةِ أَنْتَ تَحْكُمُ بَيْنَ عِبادِكَ فِي ما كانُوا فِيهِ يَخْتَلِفُونَ .  بگو ( اى پيغمبر ) خداى آفرينندهء آسمانها و زمين و داناى نهان و آشكار ، تو آنى كه ميان بندگانت در آنچه باهم اختلاف دارند ، داورى مىكنى .\r\n47 -  وَ لَوْ أَنَّ لِلَّذِينَ ظَلَمُوا ما فِي الْأَرْضِ جَمِيعاً وَ مِثْلَهُ مَعَهُ لَافْتَدَوْا بِهِ مِنْ سُوءِ الْعَذابِ يَوْمَ الْقِيامَةِ وَ بَدا لَهُمْ مِنَ اللَّهِ ما لَمْ يَكُونُوا يَحْتَسِبُونَ .  اگر آنان كه كافر شدند مالك تمام روى زمين باشند و يك برابر آن هم با آن فدا كنند و خويشتن را از بدى عذاب رستاخيز بازخريد كنند ، از جانب خداوند ايشان را كارى و چيزى نمايان شود كه هرگز در پندار آنها نبود ( و مىفهمند كه بازخريد نمىشوند ) .\r\n48 -  وَ بَدا لَهُمْ سَيِّئاتُ ما كَسَبُوا وَ حاقَ بِهِمْ ما كانُوا بِهِ يَسْتَهْزِؤُنَ .  و پيش آيد آنها را بدى آنچه مىكردند ، و فرا ايشان را سر نشست ( رسيد به آنها ) آنچه كه مىخنديدند و استهزا مىكردند !\r\n49 -  فَإِذا مَسَّ الْإِنْسانَ ضُرٌّ دَعانا ثُمَّ إِذا خَوَّلْناهُ نِعْمَةً مِنَّا قالَ إِنَّما أُوتِيتُهُ عَلى عِلْمٍ بَلْ هِيَ فِتْنَةٌ وَ لكِنَّ أَكْثَرَهُمْ لا يَعْلَمُونَ .  چون به انسان زيانى رسد ما را مىخواند ! پس از آن هرگاه ما او را نعمت اين جهانى بخشيم ، گويد من اين مال و اين نعمت را از دانش و زيركى خود به دست آوردم ! نه چنان است ، بلكه اين آزمايشى است ( براى آنها ) ليكن بيشتر آنها نمىدانند .\r\n50 -  قَدْ قالَهَا الَّذِينَ مِنْ قَبْلِهِمْ فَما أَغْنى عَنْهُمْ ما كانُوا يَكْسِبُونَ .  اين سخنان را كسان پيش از اينان هم گفته‌اند ولى ايشان را سود نداشت و آنچه را كه مىساختند به كار نيامد .\r\n51 -  فَأَصابَهُمْ سَيِّئاتُ ما كَسَبُوا وَ الَّذِينَ ظَلَمُوا مِنْ هؤُلاءِ سَيُصِيبُهُمْ سَيِّئاتُ ما كَسَبُوا وَ ما هُمْ بِمُعْجِزِينَ .  پس بديهائى كه كردند به ايشان رسيد و آنان كه كافر شدند ، از آن بديها به آنها هم خواهد رسيد بديهائى كه خود ساخته و كرده‌اند و آنها بر ما پيش نشوند و عاجز نسازند .\r\n52 -  أَ وَ لَمْ يَعْلَمُوا أَنَّ اللَّهَ يَبْسُطُ الرِّزْقَ لِمَنْ يَشاءُ وَ يَقْدِرُ إِنَّ فِي ذلِكَ لَآياتٍ لِقَوْمٍ يُؤْمِنُونَ .  آيا ندانستند كه خداى يگانه روزى هركس را كه بخواهد فراخ مىگستراند و تنگ مىكند ؟ همانا در\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nاين كار ، نشانهاى عبرت‌آميز براى گروه گروندگان است .\r\n\r\nتفسير ادبى و عرفانى\r\n\r\nسوره 39 آيه 33\r\n33 -  وَ الَّذِي جاءَ بِالصِّدْقِ وَ صَدَّقَ بِهِ .  آيه . بدان كه صدق بمعنى راستى است و آن در چهار چيز است : در گفتار ، در وعده ، در عزم ، در عمل ، راستى در قول آنست كه خداوند در حق مصطفى گفت كه : جاء بالصّدق . راستى در وعده آنست كه اسماعيل پيغمبر را فرمود كه :  إِنَّهُ كانَ صادِقَ الْوَعْدِ .  راستى در عزم آنست كه در حق صحابهء رسول فرمود كه :  رِجالٌ صَدَقُوا ما عاهَدُوا اللَّهَ .  راستى در عمل آنست كه مؤمنان را فرمود كه :  أُولئِكَ الَّذِينَ صَدَقُوا .  كسى كه همه اين خصلتها در او جمع شود صدّيق گويند و ابراهيم چنين بود كه خداوند فرمود :\r\n إِنَّهُ كانَ صِدِّيقاً نَبِيًّا . * \r\nمصطفى را پرسيدند كمال دين چيست ؟ گفت : گفتار به حق و كردار به صدق و راستى در عمل .\r\nپيرى را گفتند : صدق چيست ؟ گفت : آنچه گوئى كنى ، و آنچه نمائى دارى ! و آنجا كه آوازدهى باشى !\r\nراستى در گفتار : آنست كه بنده چون با خدا در مناجات شود ، از خود راستى بخواهد ! و چون گويد :\r\n « وَجَّهْتُ وَجْهِيَ . . . »  روى آوردم در خداوند آسمان و زمين ، اگر در آن حال روى او با دنيا باشد پس دروغ گفته است ! و چون گويد :  إِيَّاكَ نَعْبُدُ ،  تو را مىپرستم ، و آنگاه دربند دنيا و دربند شهوتهاى دنيا باشد پس دروغ گفته است ! زيرا كه آدمى بندهء آنست كه دربند آنست ! !\r\nمصطفى فرمود : هركس دربند زر و سيم است ، بندهء زر و سيم است ! و بندهء خدا كسى است كه از دنيا و شهوتهاى آن آزاد باشد و از خويشتن نيز آزاد باشد تا بندگى حق او را راست باشد .\r\nبايزيد بسطامى گفت : خداوند مرا در چند موقف ( توقّفگاه ) نگاه داشت ، در همه جا كشورها را به من نمود گفتم : نمىخواهم ! در توقفگاه آخر پرسيد : اى بايزيد پس چه مىخواهى ؟ گفتم : مىخواهم كه چيزى نخواهم ! خداوند فرمود : حقا كه تو بندهء من هستى !\r\nنيز گفت : خداوند مرا در جهان حقايق از روى الهام ترقّى داد و در هزار موقف بداشت و در هريك از آنها مملكت دو جهان را بر من عرضه داشت ، به توفيق يزدانى من از بند همهء آنها خود را آزاد ديدم ، گفتم از اين ذخيره‌ها و درّهاى پنهانى كه در پيش من ريختى هيچ نخواهم ! و در آخر موقف كه گفت : پس چه خواهى ؟ گفتم : آن خواهم كه نخواهم ! من كه باشم كه مرا خواست باشد ! من كه باشم كه مرا من باشد ! زيرا نفس بت است ، دل غول است ، پس جهاندار يكى و بس ، باقى هوس است !\r\nراستى در عزم : آنست كه آدمى در دين باصلابت و در امر الهى با عزّت و در وقت با استقامت باشد چنان كه ياران رسول خدا به عزم خويش وفا كردند و در راه دين جان و مال فدا كردند و  صَدَقُوا ما عاهَدُوا  شدند .\r\nراستى در وعده و در عمل : چنان است كه بندگان راست‌كردار خداوند ، در سلوك راه دين كارهاشان در هر مقامى از مقامهاى راه دين از : توبه ، صبر ، زهد ، و خوف و رجاء كه بودند حقيقت آن را از خود مىخواستند و به ظاهر قناعت نكردند كه خداوند درباره آنها فرمود :  أُولئِكَ هُمُ الصَّادِقُونَ . * \r\nبدانكه : تا شرائط حقايق ايمان در كسى مجتمع نشود ايشان را صادق ( راستگو ) نخوانند ! و نشان صدق آنست\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nكه چون كسى ترسد ، به تن مىلرزد و روى زرد شود و از خوراك بازماند ! چنان كه داود پيغمبر بر اثر گناه كوچكى از عذاب خدا ترسيد و هفت روز چيزى نخورد و شب و روز گريه و زارى كرد ! تا خداوند او را بخشيد .\r\nعلى ابن الحسين امام زين العابدين ( ع ) را ديدند كه وضو گرفت و بر در مسجد بايستاد درحالىكه روى زرد شده و لرزه بر اندام وى افتاده ! او را گفتند اين چه حال است ؟ گفت : نمىدانيد پيش كه خواهم رفت و به حضرت كه خواهم ايستاد ؟\r\n\r\nسوره 39 آيه 36\r\n36 -  أَ لَيْسَ اللَّهُ بِكافٍ عَبْدَهُ .  آيه . خداوند بنده را بنواخت تا او را بشناخت ، توفيق داد تا او را عبادت كرد ، تلقين كرد تا او را بخواست ، دل را معدن نور كرد تا او را دوست داشت ، هركس كار خود را بكلّى به خدا واگذار كرد ، از زندگى پاك ميوهء گوارا برداشت ، و حق را وكيل و كارساز خود يافت . هركه از حول و قوّهء خود بيزار گشت و در احتيال و اختيار بر خود بست ، و به صدق افتقار ، خود را بر درگاه قدرت حق افكند از علايق بريده و دست از خلايق شسته ، جلال احديّت به صفت رحمت و رأفت او را در پردهء عنايت و كنف حمايت خود بدارد ، و مهمّات وى كفايت كند « 1 » .\r\nبه عبد الواحد ( يكى از عارفان بزرگ ) گفتند : هيچ‌كس را دانى كه در مراقبت حق چنان مستغرق باشد كه او را پرواى خلق نباشد ؟ گفت : يكى را دانم كه همين ساعت درآيد ! در آن حين عتبهء غلام وارد شد ، عارف گفت :\r\nدر راه كه را ديدى كه از راه بازار و ازدحام خلق آمدى ؟ گفت : هيچ‌كس را نديدم ! درحالىكه راه وى در ازدحام بازار بود ! باوجود اين متوجّه مردم نشد !\r\n\r\nتفسير لفظى [ آيات 53 الى 75 
  ]\r\n53 -  قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ .  بگو اى پيغمبر ، خدا مىگويد : اى بندگان من ، كه در ستم بر خويش زياده‌روى و گزاف كرديد ، از رحمت خداوند نوميد نشويد كه خداوند گناهان همه را مىآمرزد چون او آمرزنده و مهربان و بخشاينده است .\r\n54 -  وَ أَنِيبُوا إِلى رَبِّكُمْ وَ أَسْلِمُوا لَهُ مِنْ قَبْلِ أَنْ يَأْتِيَكُمُ الْعَذابُ ثُمَّ لا تُنْصَرُونَ . \r\nبسوى خداى خود بازگرديد و او را گردن نهيد پيش از آنكه عذاب بشما آيد و آنگاه يارى از كس بشما نرسد !\r\n55 -  وَ اتَّبِعُوا أَحْسَنَ ما أُنْزِلَ إِلَيْكُمْ مِنْ رَبِّكُمْ مِنْ قَبْلِ أَنْ يَأْتِيَكُمُ الْعَذابُ بَغْتَةً وَ أَنْتُمْ لا تَشْعُرُونَ .  و پىبريد و بپذيريد نيكوتر چيزى كه به شما از جانب پروردگارتان فرستاده شده ، پيش از اينكه عذاب ناگهانى بشما رسد و شما ندانيد و متوجّه نشويد .\r\n56 -  أَنْ تَقُولَ نَفْسٌ يا حَسْرَتى عَلى ما فَرَّطْتُ فِي جَنْبِ اللَّهِ وَ إِنْ كُنْتُ لَمِنَ السَّاخِرِينَ . \r\nپيش از آنكه هر تنى ( نفسى ) گويد : اى افسوس ، ( اى نفرينا ) و اى دريغا بر آن سستى كه در كار خدا كردم\r\n\r\n\r\n","description":"","footnote":"\r\n( 1 ) گرچه تعبير عارفان راجع به واگذارى همه كارها به خداوند ، اساسا و در جاى خود درست است كه پيغمبر هم فرمود : با توكل زانوى اشتر ببند ! ليكن نه به اين معنى كه نعمت‌هاى خدا كه به ما ارزانى شده مانند چشم و گوش و دست و پا از كار و وظيفهء طبيعى و خدادادى بيندازيم و دست از سعى و عمل و تدبير بشوئيم و شتر را آزاد در بيابان رها كنيم ! در آن صورت نه تنها زيان دنيا و آخرت داريم بلكه نزد خداوند هم كه سپاس نعمت او را نداريم شرمساريم !\r\n","page_name":" 347 ","page_number":347},
  {"content":"\r\n\r\n( در فرمان‌بردارى او ) و نبودم من مگر از فسوس‌گران ( جادوگران ) و سست فرا دارندگان .\r\n57 -  أَوْ تَقُولَ لَوْ أَنَّ اللَّهَ هَدانِي لَكُنْتُ مِنَ الْمُتَّقِينَ .  يا پيش از آنكه هر نفسى ( تنى ) گويد :\r\nاگر خدا مرا راهنمائى نمودى ، من از پرهيزكاران بودمى !\r\n58 -  أَوْ تَقُولَ حِينَ تَرَى الْعَذابَ لَوْ أَنَّ لِي كَرَّةً فَأَكُونَ مِنَ الْمُحْسِنِينَ .  يا آنكه بگويد ، آنگاه كه عذاب بيند : اگر مرا بازگشت به اين جهان بودى پس من از نيكوكاران بودمى !\r\n59 -  بَلى قَدْ جاءَتْكَ آياتِي فَكَذَّبْتَ بِها وَ اسْتَكْبَرْتَ وَ كُنْتَ مِنَ الْكافِرِينَ .  آرى ، ( بازگشت نيست ) چون آيات و نشانهاى من به تو آمد و تو آن را دروغ گرفتى و گردن كشيدى ، و از ناگرويدگان بودى !\r\n60 -  وَ يَوْمَ الْقِيامَةِ تَرَى الَّذِينَ كَذَبُوا عَلَى اللَّهِ وُجُوهُهُمْ مُسْوَدَّةٌ أَ لَيْسَ فِي جَهَنَّمَ مَثْوىً لِلْمُتَكَبِّرِينَ .  و روز رستاخيز ، آنان را كه بر خدا دروغ گفتند خواهى ديد روىهايشان سياه گشته ! آيا جاى گردن‌كشان در دوزخ نيست ؟\r\n61 -  وَ يُنَجِّي اللَّهُ الَّذِينَ اتَّقَوْا بِمَفازَتِهِمْ لا يَمَسُّهُمُ السُّوءُ وَ لا هُمْ يَحْزَنُونَ .  و خداوند آنان را كه از انباز گرفتن براى خدا پرهيز كردند ، با آن كردارى كه رستگارى آنها به آن بود ، هرگز بدى به ايشان نرسد و هرگز اندوهگين نشوند .\r\n62 -  اللَّهُ خالِقُ كُلِّ شَيْءٍ وَ هُوَ عَلى كُلِّ شَيْءٍ وَكِيلٌ .  خداى يگانه آفرينندهء هر چيزى است ، و او بر همه چيز كارساز و كار از پيش برنده است .\r\n63 -  لَهُ مَقالِيدُ السَّماواتِ وَ الْأَرْضِ وَ الَّذِينَ كَفَرُوا بِآياتِ اللَّهِ أُولئِكَ هُمُ الْخاسِرُونَ . \r\nكليدهاى آسمانها و زمين او راست ، و كسانى كه به آيات و سخنان خداوند كافر شدند ، ايشان زيان‌كارانند .\r\n64 -  قُلْ أَ فَغَيْرَ اللَّهِ تَأْمُرُونِّي أَعْبُدُ أَيُّهَا الْجاهِلُونَ .  ( اى محمد ) بگو به آنها ، آيا مرا مىفرمائيد ( امر مىكند ) به جز به خداى يگانه عبادت كنم ! اى نادانان ؟ !\r\n65 -  وَ لَقَدْ أُوحِيَ إِلَيْكَ وَ إِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَ لَتَكُونَنَّ مِنَ الْخاسِرِينَ .  هرآينه به تو و به كسانى كه پيش از تو بودند وحى ( پيغام ) فرستادند كه اگر از زيان‌كاران باشى ( و در عقيدهء آنها شركت كنى ) البته عمل تو تباه شود و تو از همان زيان‌كاران باشى !\r\n66 -  بَلِ اللَّهَ فَاعْبُدْ وَ كُنْ مِنَ الشَّاكِرِينَ .  بلكه خداى يگانه را بپرست و از سپاس‌داران باش .\r\n67 -  وَ ما قَدَرُوا اللَّهَ حَقَّ قَدْرِهِ وَ الْأَرْضُ جَمِيعاً قَبْضَتُهُ يَوْمَ الْقِيامَةِ وَ السَّماواتُ مَطْوِيَّاتٌ بِيَمِينِهِ سُبْحانَهُ وَ تَعالى عَمَّا يُشْرِكُونَ .  چندى و چونى و حقّ قدر خداوند را ندانستند و نشناختند درحالىكه روز رستاخيز تمام زمين به دست‌گرفتهء او است ، و آسمانها همه در دست قدرت او درنوشته است . و خداوند پاك و برتر است از آنچه براى او شريك مىتراشند .\r\n68 -  وَ نُفِخَ فِي الصُّورِ فَصَعِقَ مَنْ فِي السَّماواتِ وَ مَنْ فِي الْأَرْضِ إِلَّا مَنْ شاءَ اللَّهُ ثُمَّ نُفِخَ فِيهِ أُخْرى فَإِذا هُمْ قِيامٌ يَنْظُرُونَ .  و هنگامى كه در صور دمند ! از صداى آن آنچه در آسمانها و زمين است مرده بيفتند ! مگر آنكه خدا خواهد ، پس از آن در صور دميدنى ديگر دمند ، آنگاه همگى بر پاى ايستاده مىنگرند .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n69 -  وَ أَشْرَقَتِ الْأَرْضُ بِنُورِ رَبِّها وَ وُضِعَ الْكِتابُ وَ جِيءَ بِالنَّبِيِّينَ وَ الشُّهَداءِ وَ قُضِيَ بَيْنَهُمْ بِالْحَقِّ وَ هُمْ لا يُظْلَمُونَ .  ( آنگاه كه ) زمين به روشنائى پروردگار روشن شود و نامهء عمل بنهند و پيغمبران و گواهان را آورند و ميان آن مردم به راستى و داد داورى شود ، و هيچ‌كس ( روز رستاخيز ) ستم نه‌بيند .\r\n70 -  وَ وُفِّيَتْ كُلُّ نَفْسٍ ما عَمِلَتْ وَ هُوَ أَعْلَمُ بِما يَفْعَلُونَ .  و به هر نفس آنچه كرده است بسپارند و وفا كنند و خداوند به آنچه مىكردند دانا است .\r\n71 -  وَ سِيقَ الَّذِينَ كَفَرُوا إِلى جَهَنَّمَ زُمَراً حَتَّى إِذا جاؤُها فُتِحَتْ أَبْوابُها وَ قالَ لَهُمْ خَزَنَتُها أَ لَمْ يَأْتِكُمْ رُسُلٌ مِنْكُمْ يَتْلُونَ عَلَيْكُمْ آياتِ رَبِّكُمْ وَ يُنْذِرُونَكُمْ لِقاءَ يَوْمِكُمْ هذا قالُوا بَلى وَ لكِنْ حَقَّتْ كَلِمَةُ الْعَذابِ عَلَى الْكافِرِينَ .  آنها كه كافر شدند ، گروه‌گروه بسوى دوزخ رانده مىشوند ، تا آنكه به دوزخ رسند و درهاى آن را به روى آنان بگشايند ، و خازنان دوزخ به آنها گويند : آيا فرستادگانى از خود شما به شما نيامدند كه سخنان و پيغامهاى پروردگارتان را براى شما بخوانند و از ديدن چنين روزى شما را بترسانند ؟ گفتند : چرا ، آمدند و گفتند ! ليكن كافران شايستهء عذابند كه در ازل واجب گشته !\r\n72 -  قِيلَ ادْخُلُوا أَبْوابَ جَهَنَّمَ خالِدِينَ فِيها فَبِئْسَ مَثْوَى الْمُتَكَبِّرِينَ .  گويند : از درهاى دوزخ وارد شويد و در آن جاويدان باشيد كه بد جايگاه و بنگاه گردن‌كشان است !\r\n73 -  وَ سِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَراً حَتَّى إِذا جاؤُها وَ فُتِحَتْ أَبْوابُها وَ قالَ لَهُمْ خَزَنَتُها سَلامٌ عَلَيْكُمْ طِبْتُمْ فَادْخُلُوها خالِدِينَ .  و آنان كه از انباز گرفتن براى خدا پرهيز كردند ، گروه‌گروه ، بسوى بهشت رانده مىشوند ، تا آنكه به بهشت رسند و درهاى آن را بگشايند و بهشت‌سازان و خازنان به آنها گويند : درود بر شما ، خوش زندگانى گشته و پاك ، در اين سراى جاودان درآئيد .\r\n74 -  وَ قالُوا الْحَمْدُ لِلَّهِ الَّذِي صَدَقَنا وَعْدَهُ وَ أَوْرَثَنَا الْأَرْضَ نَتَبَوَّأُ مِنَ الْجَنَّةِ حَيْثُ نَشاءُ فَنِعْمَ أَجْرُ الْعامِلِينَ .  و گفتند : ستايش نيكو خداى را كه وعدهء خود به ما راست بود و زمين بهشت را به ما داد ، هر جاى آن بخواهيم جاى مىگيريم ، پس مزد نيكوكاران نيك‌مزدى است .\r\n75 -  وَ تَرَى الْمَلائِكَةَ حَافِّينَ مِنْ حَوْلِ الْعَرْشِ يُسَبِّحُونَ بِحَمْدِ رَبِّهِمْ وَ قُضِيَ بَيْنَهُمْ بِالْحَقِّ وَ قِيلَ الْحَمْدُ لِلَّهِ رَبِّ الْعالَمِينَ .  ( اى محمّد ) فرشتگان را ببينى كه گرد عرش حلقه گرفته و خدا را ستايش مىكنند و كار آنها به راستى و داد برگزار مىشود و پيوسته ستايش پروردگار جهان و جهانيان گفته شود .\r\n\r\nتفسير ادبى و عرفانى\r\n\r\nسوره 39 آيه 53\r\n53 -  قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ .  آيه . بدان كه آفريدگان خدا دو گروهند : يكى فرشتگان و ديگر آدميان ، و خدا پيغمبران و فرستادگان را از اين‌ها ساخت ، و نهايت شرف و حرمت ايشان در عبوديّت و محبّت است ! درصورتىكه غايت تشريف فرشتگان تنها در عبوديّت است ! فرشتگان را صفت بندگى تنها داد كه آن صفت بندگان است و آدميان را صفت بندگى و دوستى هر دو داد كه اين صفت حق است ، و در بندگى هم آدميان را بر فرشتگان برترى داد ! زيرا در وصف فرشتگان  عِبادٌ مُكْرَمُونَ  فرمود ، ولى در وصف آدميان  يا عِبادِيَ *  گفت ! آنگاه بر مقتضاى محبّت ، فضل و محبّت خود را به آدميان تمام كرد\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nو عيبها و گناهان آنان را به انوار محبّت پوشانيد و پردهء آنها را ندريد ، نه‌بينى كه زلّت و لغزش بر آنها قضا و مقدّر كرد و با آن‌همه لغزشها نام بندگى از آنها نيفكند ! و با ذكر گناه و اسراف در معصيت ، تشريف اضافهء بندگى به خود را ، از آنها بازنستد ! و علاوه پرده‌اى بر آنها نگاه داشت كه عين گناهان هم آشكارا نكرد ! بلكه مجمل بيان فرمود ! و همين قدر سرپوشيده گفت : بر خود گزاف كردند ! چون ارادهء حق بر بخشيدن و آمرزش آنها است .\r\nگويند موسى ( ع ) در مناجات خود با خدا گفت : خدايا ، معصيت بندگان به ارادهء تو است آنگاه آنها را دشمن مىدارى ! و بنده را به گناه مىگيرى و بازخواست مىكنى ؟ حق فرمود : اى موسى ، اين بنياد عفو و كرم من است كه مىنهم ، خزينهء رحمت ما پر است ، اگر عاصيان نباشند ضايع مىماند !\r\nدر خبر است كه اگر بندگان خدا گناه نكنند ، خداوند قومى را برمىانگيزد كه گناه كنند تا آنها را بيامرزد ! و فرداى قيامت كه امر حق به بازخواست بندگان بيرون آمد و فضل حق بنده را پناه گيرد ، شريعت دامن بگيرد ! و رحمت شفاعت كند ! و چون نامهء عمل را به دست بنده دهند شرمش آيد ، كه بخواند ! از حق‌تعالى خطاب آيد :\r\nاى بندهء من ، آن روز كه گناه كردى و شرم نداشتى تو را رسوا نكردم و بپوشيدم ! امروز كه شرمنده‌اى ! كى و چگونه تو را رسوا كنم ؟\r\nكسرى انوشيروان ، عيدى بزرگ ساخته بود ، فرّاشى جام زرّين پنهانى برداشت و تنها كسرى كه در غرفه به خلوت نشسته بود ديد ، بسيار بگشتند جام پيدا نشد ! كسرى گفت : بسيار مجوئيد كه او كه يافته بازنخواهد داد و او هم كه ديده نخواهد گفت ! پس روزى آن فرّاش به جانب كسرى ايستاده و آب بر دست وى مىريخت ! درحالىكه جامه‌هاى نيكو پوشيده بود ، كسرى پرسيد ، اى فلان ، اين جامه از آنست ! ؟ گفت : و صد چندان از آن است ! - آفرين به رازپوشى پادشاه و همت بلند او و مهربانى او بر خدمتگزاران !\r\n\r\nسوره 39 آيه 54\r\n54 -  وَ أَنِيبُوا إِلى رَبِّكُمْ .  و از شرك بسوى خداى خود بازگرديد . انابت ( بازگشتن ) بر سه قسم است :\r\nيكى انابت پيغمبران كه در حق ابراهيم فرمود :  أَوَّاهٌ مُنِيبٌ  و داود را  خَرَّ راكِعاً وَ أَنابَ ،  و شعيب را  وَ إِلَيْهِ أُنِيبُ *  فرمود : ، و مصطفى را فرمود :  وَ اتَّبِعْ سَبِيلَ مَنْ أَنابَ إِلَيَّ . \r\nنشان انابت پيغمبران سه چيز است : بيم داشتن با بشارت آزادى ، خدمت كردن با شرف پيغمبرى ، بار بلا كشيدن با دلهاى پرشادى ، و جز پيغمبران كسى را طاقت اين انابت نيست !\r\nقسم دوم ، انابت عارفان است كه در همه حال و با همه دل با خدا گشتن ! كه فرمود :  وَ ما يَتَذَكَّرُ إِلَّا مَنْ يُنِيبُ .  و نشان انابت عارفان سه چيز است : از گناه به دور بودن ، از طاعت شرمنده بودن ، در خلوت با حق انس داشتن ، تا حدّى كه رابعهء عدويه يكى از عارفان گويد : خدايا ، مرا در دنيا ياد تو بس و در عقبى ديدار تو بس !\r\nلطيفه : اى جوان‌مرد ، كسى كه راز ولى نعمت مونس وى بود ، ديدار نعمت و نعيم بهشت او را چه لذتى دهد ؟\r\nپير طريقت گفت : الهى ، به بهشت و حور چه نازم ؟ اگر مرا نفسى دهى از آن نفس بهشتى سازم ! اى جلالى كه هركه به حضرت تو روى نهاد ، همه ذرّه‌هاى جهان ، خاك قدم او را توتياى چشم خود ساختند ! و هر كه به درگاه عزّت تو پناه جست ، همهء آفريدگان خود را علاقهء فتراك دولت او ساختند !\r\nعزيزى از سر حالت انس به ديگران پند دهد و گويد :\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n اگر در قصر مشتاقان تو را يك روز بارَستى * تو را با اندهانِ عشقِ اين جادو چه كارستى ؟ \r\n و گر رنگى ز گلزار حديث او بديدى تو * به چشم تو همه گلها كه در باغست خارستى ! \r\nقسم سوم : انابت توحيد است كه دشمنان و بيگانگان را با آن خواند كه فرمود :  أَنِيبُوا إِلى رَبِّكُمْ وَ أَسْلِمُوا لَهُ .  و نشان انابت توحيد آن است كه به اقرار زبان و اخلاص دل خداى را يكى داند ، يگانه و يكتا ، در ذات بىشبيه ، و در قدر بىنظير و در صفات بىهمتا . پيشوايان گفته‌اند : توحيد دو باب است : توحيد اقرار و توحيد معرفت ، توحيد اول همه مؤمنان راست و توحيد دوم عارفان و صدّيقان راست ! توحيد اقرار به ظاهر آيد تا زبان از آن خبر دهد ، توحيد معرفت به جان آيد تا وقت و حال از آن خبر دهد ، او كه از توحيد اقرار خبر دهد ، دنيا او را منزل است و بهشت مطلوب ! و او كه از توحيد معرفت خبر دهد ، بهشت او را منزل است و مولا مقصود ! آن كسى را كه كار با گل افتد گل بويد ، و آن‌كس كه كارش با باغبان افتد ، بوسه بر خار زند ! چنان كه جوان‌مرد گفت :\r\n از براى آنكه گُل شاگردِ رنگِ روىِ اوست * گر هزارت بوسه باشد بر سر يك خار زن ! \r\n\r\nسوره 39 آيه 56\r\n56 -  أَنْ تَقُولَ نَفْسٌ يا حَسْرَتى عَلى ما فَرَّطْتُ فِي جَنْبِ اللَّهِ .  آيه . تا نه‌پندارى كه اين ناله و زارى و خوارى تنها كافران را خواهد بود و بس ! نه گروهى فاسق و فاجر كه پيراهن مسلمانى بر تن دارد و آنگاه جامهء گناه و خرقهء فسق و فجور بر آن دوخته ! و روزگار عمر خود به غفلت و جهالت گذرانده ! و سود ايمان از دستشان رفته ، و از مسلمانى با بضاعت اندك دست و پا زده ، آيا آنان نيز اين كلمهء ( يا حسرتا ) نخواهند گفت ؟ !\r\nاى مسكين ، هزار سال باران رحمت بايد ببارد تا گردى كه تو از گناه برانگيخته‌اى بنشاند ! هيچ ادبار و بدبختى بدتر از اين نيست كه تو را بيافرينند تا بهشت را به تو بيارايند ! و تو خود را به جائى برسانى كه آتش دوزخ به تو گرم كنند ! !\r\nدر خبر است ، كه آتش دوزخ چنان به نزديك گناهكاران تازد كه گوئى شير گرسنه است كه به شكار تازد ! باش تا فرداى رستاخيز ، كرده و گفتهء خويش بينى و آن نافرمانيها و فسق و فجورها كه نادانى و ناپاكى آن را از تو پوشيده بود ، چون از خواب مرگ برخيزى و ديده بگشائى و روزنامهء خويش خوانى ، اول سطر آن را كه بينى به زبان شرمسارى و پشيمانى گوئى : كاشكى شب مرگ مرا هرگز سحر نبودى ! !\r\n\r\nسوره 39 آيه 69\r\n69 -  وَ أَشْرَقَتِ الْأَرْضُ بِنُورِ رَبِّها .  آن روز كه صبح قيامت بدمد و عظمت رستاخيز به پا شود و سراپردهء قهّارى در آن عرصهء سياست بزنند و از انوار تجلّى حق ، عالم قيامت روشن گردد ، از اسرار آن انوار كسى برخوردار شود كه امروز در دنيا آفتاب معرفت در دل وى تافته و نظر الهى بجان وى پيوسته ، آن نظر چون از كمين‌گاه غيب تاختن آرد ، آدمى را بىقرار كند و حلقهء دوستى در دلش بجنباند ، آن دوستى ، خاطر گردد ! و آن خاطر ، همّت شود ، و آن همّت ، نيّت گردد ، و آن نيّت ، عزيمت شود ، و آن عزيمت ، قوّت گردد ، و آن قوّت ، حركت شود ، و مرد را بينگيزد !\r\n\r\nسوره 39 آيه 73\r\n73 -  وَ سِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَراً .  آيه . شبى ، سحرگاهى كه آن عاشق صادق را قلقى پديد آيد و خواب از ديده‌اش برمد ، جامهء نرم و خوابگاه خوش بگذارد ، وضوئى گيرد و با تضرّع به حضرت عزّت آيد ، يا اللّه يا ربّاه روان كند ، آنگاه از جبّار كائنات نداى كرامت آيد كه : اين بندهء من اين همه براى من مىكند\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nمن مىبينم و مىدانم ، كرامت او در دنيا اين است و در عقبى آن است كه او را در شمار جوان‌مردان و در زمرهء بهشتيان دسته‌دسته بسوى بهشت رانده مىشوند !\r\n\r\nسورهء - 40 - مؤمن يا ( غافر ) - 85 - آيه - مكى - جزو 24\r\n\r\n[ تفسير لفظى آيات 1 الى 14 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n1 -   حم ،   به حلم من ، به ملك من ! ( سوگند ) - ح ، اشاره به حلم - م ، اشاره به ملك است .\r\n2 -  تَنْزِيلُ الْكِتابِ مِنَ اللَّهِ الْعَزِيزِ الْعَلِيمِ .  نازل شدن اين كتاب ( قرآن ) از خداى تاوندهء دانا است .\r\n3 -  غافِرِ الذَّنْبِ وَ قابِلِ التَّوْبِ شَدِيدِ الْعِقابِ ذِي الطَّوْلِ لا إِلهَ إِلَّا هُوَ إِلَيْهِ الْمَصِيرُ . \r\nآن خداى آمرزندهء گناهان ، پذيرندهء بازگشت ( توبه ) ، سخت‌گير و سخت‌كيفر ، داراى قدرت و بىنيازى و نعمت ، خدائى جز او نيست و بازگشت همه بسوى او است .\r\n4 -  ما يُجادِلُ فِي آياتِ اللَّهِ إِلَّا الَّذِينَ كَفَرُوا فَلا يَغْرُرْكَ تَقَلُّبُهُمْ فِي الْبِلادِ .  در سخنان خداوند جدال نكنند ( پيچ نياورند ) جز كسانى كه كافر شدند و گشتن ايشان در شهرها ( امروز ) تو را نفريبد .\r\n5 -  كَذَّبَتْ قَبْلَهُمْ قَوْمُ نُوحٍ وَ الْأَحْزابُ مِنْ بَعْدِهِمْ وَ هَمَّتْ كُلُّ أُمَّةٍ بِرَسُولِهِمْ لِيَأْخُذُوهُ وَ جادَلُوا بِالْباطِلِ لِيُدْحِضُوا بِهِ الْحَقَّ فَأَخَذْتُهُمْ فَكَيْفَ كانَ عِقابِ .  پيش از كافران مكّه قوم نوح هم او را دروغ‌زن گرفتند و همچنين گروه‌ها ( حزب‌ها ) بعد از ايشان ، و هر گروهى از ايشان قصد كردند كه پيغمبر خود را بگيرند ( و بكشند ) و به دروغ خويش پيكارها كردند تا سخن حق را پامال و تباه كنند ، پس آنها را گرفتم ! و اين‌چنين بود گرفتن من به عقوبت ؟\r\n6 -  وَ كَذلِكَ حَقَّتْ كَلِمَةُ رَبِّكَ عَلَى الَّذِينَ كَفَرُوا أَنَّهُمْ أَصْحابُ النَّارِ .  همان گونه كه تهديد خداوند بر كافران درست گشت ، همچنان درست گشت كه ايشان اهل آتشند !\r\n7 -  الَّذِينَ يَحْمِلُونَ الْعَرْشَ وَ مَنْ حَوْلَهُ يُسَبِّحُونَ بِحَمْدِ رَبِّهِمْ وَ يُؤْمِنُونَ بِهِ وَ يَسْتَغْفِرُونَ لِلَّذِينَ آمَنُوا ،  آنان كه عرش الهى برمىدارند و آنان كه گرداگرد عرشند ، خداى را به پاكى مىستايند و به او مىگروند و براى گروندگان آمرزش مىخواهند ،  رَبَّنا وَسِعْتَ كُلَّ شَيْءٍ رَحْمَةً وَ عِلْماً فَاغْفِرْ لِلَّذِينَ تابُوا وَ اتَّبَعُوا سَبِيلَكَ وَ قِهِمْ عَذابَ الْجَحِيمِ .  ( و مىگويند ) پروردگار ما ، به هر چيزى به فراخى از حيث بخشايش و دانش رسيده‌اى ، پس آنان كه ( از شرك ) بازگشتند و توبه كردند و راه تو را پيروى كردند بيامرز ، و از عذاب دوزخ ايشان را بازدار و نگاه‌دار .\r\n8 -  رَبَّنا وَ أَدْخِلْهُمْ جَنَّاتِ عَدْنٍ الَّتِي وَعَدْتَهُمْ وَ مَنْ صَلَحَ مِنْ آبائِهِمْ وَ أَزْواجِهِمْ وَ ذُرِّيَّاتِهِمْ إِنَّكَ أَنْتَ الْعَزِيزُ الْحَكِيمُ .  پروردگارا ، آنان را در بهشتهائى كه به ايشان وعده دادى وارد كن و همچنين هركه از پدرانشان و همسرهايشان و فرزندانشان نيك باشد و ايمان آرد . كه تو خداوند توانا و دانائى .\r\n9 -  وَ قِهِمُ السَّيِّئاتِ وَ مَنْ تَقِ السَّيِّئاتِ يَوْمَئِذٍ فَقَدْ رَحِمْتَهُ وَ ذلِكَ هُوَ الْفَوْزُ الْعَظِيمُ .  و ايشان را از بديها بازدار ، و هركس را كه از بديها بازدارى او را بخشيده‌اى . و اين است آن پيروزى و بزرگوارى ( براى او ) .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n10 -  إِنَّ الَّذِينَ كَفَرُوا يُنادَوْنَ لَمَقْتُ اللَّهِ أَكْبَرُ مِنْ مَقْتِكُمْ أَنْفُسَكُمْ إِذْ تُدْعَوْنَ إِلَى الْإِيمانِ فَتَكْفُرُونَ .  همانا ، كسانى كه كافر شدند در دنيا ، ( فردا در دوزخ ) به آنها آواز دهند كه خشم خداوند بزرگتر است از خشم شما به خودتان ( بواسطهء سوختن در آتش ) آنگاه كه خوانده مىشديد ( در دنيا ) به ايمان و خداپرستى ولى شما كافر مىشديد !\r\n11 -  قالُوا رَبَّنا أَمَتَّنَا اثْنَتَيْنِ وَ أَحْيَيْتَنَا اثْنَتَيْنِ فَاعْتَرَفْنا بِذُنُوبِنا فَهَلْ إِلى خُرُوجٍ مِنْ سَبِيلٍ .  كافران گفتند : پروردگار ما ، ما را دو بار ميراندى و دو بار زنده كردى ، و ما به زبان خود بگناهان خويش گويا شديم ، آيا براى بيرون آمدن ما از دوزخ راهى هست ؟\r\n12 -  ذلِكُمْ بِأَنَّهُ إِذا دُعِيَ اللَّهُ وَحْدَهُ كَفَرْتُمْ وَ إِنْ يُشْرَكْ بِهِ تُؤْمِنُوا فَالْحُكْمُ لِلَّهِ الْعَلِيِّ الْكَبِيرِ .  ( به آنها گويند ) اين به آن سبب است كه چون خدا را يكتا و يگانه مىخواندند شما كافر مىشديد و اگر براى خدا شريك مىگرفتند شما به آن مىگرويديد ، پس حكم خدا راست كه برتر و بزرگوار است .\r\n13 -  هُوَ الَّذِي يُرِيكُمْ آياتِهِ وَ يُنَزِّلُ لَكُمْ مِنَ السَّماءِ رِزْقاً وَ ما يَتَذَكَّرُ إِلَّا مَنْ يُنِيبُ . \r\nو او خدائى است كه نشانهاى خود را به شما مىنماياند و از آسمان روزى شما را فرومىفرستد ، و پندپذير نشود جز كسى كه دل به من دارد و به من بازمىگردد !\r\n14 -  فَادْعُوا اللَّهَ مُخْلِصِينَ لَهُ الدِّينَ وَ لَوْ كَرِهَ الْكافِرُونَ .  پس خدا را خالصانه بخوانيد و دين او را بپذيريد هرچند كافران را ناخوشايند آيد .\r\n\r\nتفسير ادبى و عرفانى\r\n\r\nسوره 40 آيه 0\r\n بِسْمِ اللَّهِ .  بنام خدائى كه قدر او بىمنتها و صحبت او با دوستان بىبها ، كه در قدر نهان و در صنع آشكار است ، بنام او كه از مانندگى به كسى يا چيزى دور و از اوهام جدا است ، و دل را به دوستى و خرد را به هستى پيدا است .\r\nبنام او كه در صفت او نه چون و نه چرا است ، و در دانائى و بينائى و شنوائى يكتا است . بنام او كه عزيزى در مناجات گويد : الهى ، در دل دوستان نور عنايت پيدا است و جانها در آرزوى وصالت حيران ! چون تو مولى كراست ؟ و چون تو دوست كجا است ؟ هرچه دادى نشان آئين فرد است ، و آنچه يافتيم پيغام و خلعت برجا است . نشانت بىقرارى دل و غارت جان است و خلعت وصالت در مشاهدهء جلال چه گويم كه چون است ؟\r\n روزى كه سر از پرده برون خواهى كرد * دانم كه زمانه را زبون خواهى كرد ! \r\n گر زيب و جمال از اين فزون خواهى كرد * يا رب چه جگرها است كه خون خواهى كرد ! \r\n\r\nسوره 40 آيه 1\r\n  حم ،   ( حاميم ) ( حا ) اشارت است به محبّت و ( ميم ) اشارت است به منّت مىگويد : اى به ( حاء ) محبّت من مرا دوست گشته نه به هنر خود ! واى به ميم منّت من مرا يافته نه به طاعت خود ! اى من تو را دوست گرفته و تو مرا ناشناخته ، اى من تو را خواسته و تو مرا نادانسته ، اى من تو را بوده و تو مرا نابوده . صد هزاران كس بر درگاه ما ايستاده ما را خواستند و دعاها كردند ، به ايشان التفات نكرديم ! شما را اى امّت محمّد بىخواست شما گفتيم : پيش از آنكه بپرسيد داديم ! و پيش از آنكه بخوانيد اجابت كرديم ! و پيش از آنكه آمرزش خواهيد شما را آمرزيديم !\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n\r\nسوره 40 آيه 3\r\n3 -  غافِرِ الذَّنْبِ وَ قابِلِ التَّوْبِ .  آيه . توبه مؤخّر آمد و غفران مقدّم ! بر مقتضاى فضل و كرم ، اگر من گفتمى كه نخست توبه‌پذيرم پس گناه آمرزم ، خلق پنداشتندى كه تا از بنده توبه نبود از خداوند مغفرت نيايد ! نه ! بلكه ، نخست بيامرزم آنگاه توبه‌پذيرم ، تا جهانيان دانند كه چنان كه به توبه آمرزم ! بىتوبه هم آمرزم ! و اگر توبه به غفران مقدّم بودى ، توبه علّت غفران شدى ! و غفران ما را علت نيست ! و كار ما به حيلت نه ! بيامرزم آن گناهانى كه توبه نداشت و بپذيرم كسى را كه توبه كرد ! و به فضل خود بنده را پاك گردانم .\r\n . . . شَدِيدِ الْعِقابِ ذِي الطَّوْلِ .  آيه . شديد ، صفت عقوبت قرار داد و عقوبت محل تصرّف و تغيير است .\r\nگفت : سخت عقوبتم ليكن اگر خواهم سست كنم ! و آن را بگردانم كه در آن تصرّف گنجد و تبديل و تغيير پذيرد ! پس نخست خود را سخت كيفر گفت ، تا بنده در زارى و خوارى آيد ! سپس بىنياز و صاحب نعمت گفت ، تا بنده در ناز و آرامش آيد ! و در شنيدن عقاب بسوزد و بگدازد و به زبان عجز و انكسار گويد :\r\n پرآب دو ديده و پرآتش جگرم * پرباد دو دستم و پر از خاك سرم ! \r\nباز در شنيدن نعمت بنازد و دل بيفروزد و به زبان شادى و افتخار گويد :\r\n چه كند عرش كه او غاشيهء من نكشد * چون به دل غاشيهء حكم و قضاى تو كشم ! \r\nشبلى ، روزى مبارزكنان ، دست‌اندازان مىرفت و مىگفت : خداوندا ، اگر در اين بيان صد درياى آتش است همه بديده گذارم و باك ندارم ! ديگر روز او را ديدند كه مىآمد سر فروافكنده چون محرومى درمانده ! نرم‌نرم مىگفت : فرياد از حكم تو ! زينهار از قهر تو ، نه با تو مرا آرام ، نه بىتو كارم به نظام ! نه روى آنكه بازآيم ! نه زهرهء آنكه بگريزم ! و به كجا بگريزم ؟\r\n گر بازآيم همىنبينم جاهى * ور بگريزم همىندانم راهى \r\nپرسيدند اى شبلى ، آن ديروز چه بود و امروز چيست ؟ گفت آرى ، جغد كه طاوس نبيند لاف جمال زند ! ليكن جغد جغد است و طاوس طاوس !\r\n\r\nتفسير لفظى [ آيات 15 الى 37 
  ]\r\n15 -  رَفِيعُ الدَّرَجاتِ ذُو الْعَرْشِ يُلْقِي الرُّوحَ مِنْ أَمْرِهِ عَلى مَنْ يَشاءُ مِنْ عِبادِهِ لِيُنْذِرَ يَوْمَ التَّلاقِ .  خداوند بلندكنندهء درجه‌ها است و صاحب عرش كه مىافكند پيغام و سخن ( قرآن ) از فرمان خويش را بر هركس كه بخواهد ( از پيغمبران ) از بندگانش تا مردمان را از روز هم ديدارى ( تلاقى ) آگاه كند .\r\n16 -  يَوْمَ هُمْ بارِزُونَ لا يَخْفى عَلَى اللَّهِ مِنْهُمْ شَيْءٌ لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ . \r\nآن روز كه چشمها يكدگر را آشكارا باشند و بر خداوند از آنها چيزى پوشيده نماند ! خداوند گويد : امروز پادشاهى كه‌راست ؟ هم خود گويد : مر خداى يگانه ، ميراننده و شكننده ( چون آفريدگان همه قبض روح شده‌اند ) .\r\n17 -  الْيَوْمَ تُجْزى كُلُّ نَفْسٍ بِما كَسَبَتْ لا ظُلْمَ الْيَوْمَ إِنَّ اللَّهَ سَرِيعُ الْحِسابِ . \r\n( و گويد ) امروز پاداش دهند هر نفسى را به آنچه كه كرده است ! امروز بر كسى ستمى نيست ، كه خداوند آسان توان روزشمار است .\r\n18 -  وَ أَنْذِرْهُمْ يَوْمَ الْآزِفَةِ إِذِ الْقُلُوبُ لَدَى الْحَناجِرِ كاظِمِينَ ما لِلظَّالِمِينَ مِنْ حَمِيمٍ \r\n\r\n","description":"","footnote":"","page_name":" 354 ","page_number":354},
  {"content":"\r\n\r\n وَ لا شَفِيعٍ يُطاعُ .  ( اى پيغمبر ) آگاه كن آنان ( اهل مكّه ) را و بترسان از آن روز نزديك آمده ، آنگاه كه دلها بر گلوها آيد ، و از بيم و اندوه ، نفس خود را فرومىگيرند ( و آن روز ) ستمكاران را هيچ دوست و حامى نيست كه آنان را به كار آيد و نه هيچ شفيعى كه به سخن او كار كنند !\r\n19 -  يَعْلَمُ خائِنَةَ الْأَعْيُنِ وَ ما تُخْفِي الصُّدُورُ .  خداوند خيانت چشمها را مىداند و از آنچه سينه‌ها در دل نهان دارد آگاه است .\r\n20 -  وَ اللَّهُ يَقْضِي بِالْحَقِّ وَ الَّذِينَ يَدْعُونَ مِنْ دُونِهِ لا يَقْضُونَ بِشَيْءٍ إِنَّ اللَّهَ هُوَ السَّمِيعُ الْبَصِيرُ .  خداوند به راستى و درستى كار راند ( حكم دهد ) و كسانى كه جز او را مىخوانند هيچ كار نرانند و برگزار نكنند ( و نتوانند ) ، كه خدا است شنوا و بينا .\r\n21 -  أَ وَ لَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ كانُوا مِنْ قَبْلِهِمْ كانُوا هُمْ أَشَدَّ مِنْهُمْ قُوَّةً وَ آثاراً فِي الْأَرْضِ فَأَخَذَهُمُ اللَّهُ بِذُنُوبِهِمْ وَ ما كانَ لَهُمْ مِنَ اللَّهِ مِنْ واقٍ .  آيا اين كافران در زمين سير و گردش نكرده‌اند ؟ تا ببينند عاقبت كار كسانى كه پيش از اين‌ها بودند و از اينان هم از حيث نيرو و آثار در زمين ( از داشت و توان ) سخت‌تر بودند ؟ و خداوند آنها را به گناهانشان فراگرفت و هيچ نگاهدارنده و بازپوشنده‌اى نبود كه ايشان را از عذاب خدا بازپوشد !\r\n22 -  ذلِكَ بِأَنَّهُمْ كانَتْ تَأْتِيهِمْ رُسُلُهُمْ بِالْبَيِّناتِ فَكَفَرُوا فَأَخَذَهُمُ اللَّهُ إِنَّهُ قَوِيٌّ شَدِيدُ الْعِقابِ .  ( اين كيفر ) به اين سبب است كه فرستادگانشان ، پيغامها را به ايشان مىآوردند ، پس آنها نمىگرويدند ، تا عاقبت خداوند آنها را فراگرفت ، كه او توانا و نيرومند و سخت‌كيفر است .\r\n23 -  وَ لَقَدْ أَرْسَلْنا مُوسى بِآياتِنا وَ سُلْطانٍ مُبِينٍ .  ما موسى را با سخنان و نشانهاى ما با حجّتى و قدرتى آشكار فرستاديم ( با معجزه‌هاى نه‌گانه ) .\r\n24 -  إِلى فِرْعَوْنَ وَ هامانَ وَ قارُونَ فَقالُوا ساحِرٌ كَذَّابٌ .  ( فرستاديم ) او را بسوى فرعون و هامان و قارون ، پس آنها گفتند : موسى جادوگر دروغ‌گو است !\r\n25 -  فَلَمَّا جاءَهُمْ بِالْحَقِّ مِنْ عِنْدِنا قالُوا اقْتُلُوا أَبْناءَ الَّذِينَ آمَنُوا مَعَهُ وَ اسْتَحْيُوا نِساءَهُمْ وَ ما كَيْدُ الْكافِرِينَ إِلَّا فِي ضَلالٍ .  چون موسى با پيغام حق به ايشان آمد ، فرعون و هامان گفتند فرزندان كسانى كه ايمان به موسى آوردند بكشيد و زنهاى ايشان را زنده نگاه داريد ، و كوشش و ساز و حيلهء كافران نيست مگر در بيراهگى و گمراهى .\r\n26 -  وَ قالَ فِرْعَوْنُ ذَرُونِي أَقْتُلْ مُوسى وَ لْيَدْعُ رَبَّهُ إِنِّي أَخافُ أَنْ يُبَدِّلَ دِينَكُمْ أَوْ أَنْ يُظْهِرَ فِي الْأَرْضِ الْفَسادَ .  فرعون گفت : بگذاريد من موسى را بكشم و او خداى خويش را خواند ، من مىترسم كه او كيش شما را تبديل كند و بگرداند به دين ديگر ، يا ( در زمين مصر ) دو گروهى و تباهى ( فساد ) پديد آورد !\r\n27 -  وَ قالَ مُوسى إِنِّي عُذْتُ بِرَبِّي وَ رَبِّكُمْ مِنْ كُلِّ مُتَكَبِّرٍ لا يُؤْمِنُ بِيَوْمِ الْحِسابِ . \r\nموسى گفت : من به خداى خودم و خداى شما پناه مىبرم و فرياد مىخواهم و زينهار به خداى خويش از هر گردن‌كشى كه به روز حساب نمىگرود !\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n28 -  وَ قالَ رَجُلٌ مُؤْمِنٌ مِنْ آلِ فِرْعَوْنَ يَكْتُمُ إِيمانَهُ أَ تَقْتُلُونَ رَجُلًا أَنْ يَقُولَ رَبِّيَ اللَّهُ وَ قَدْ جاءَكُمْ بِالْبَيِّناتِ مِنْ رَبِّكُمْ .  مردى از كسان فرعون كه به خداى موسى گرويده بود و ايمان خود را پنهان مىداشت گفت : آيا شما مردى را كه مىگويد پروردگار من خداى يگانه است مىكشيد درحالىكه براى شما نشانها و معجزه‌هاى آشكار از خداى شما آورده ؟  وَ إِنْ يَكُ كاذِباً فَعَلَيْهِ كَذِبُهُ وَ إِنْ يَكُ صادِقاً يُصِبْكُمْ بَعْضُ الَّذِي يَعِدُكُمْ إِنَّ اللَّهَ لا يَهْدِي مَنْ هُوَ مُسْرِفٌ كَذَّابٌ .  و اگر دروغ مىگويد ، زيان دروغ او به خود او است ! و اگر راست مىگويد بعضى از آن عذابها كه وعده مىدهد به شما مىرسد ! كه خداوند راهنمائى نمىكند كسى را كه گزاف‌كار و دروغ‌گو است .\r\n29 -  يا قَوْمِ لَكُمُ الْمُلْكُ الْيَوْمَ ظاهِرِينَ فِي الْأَرْضِ فَمَنْ يَنْصُرُنا مِنْ بَأْسِ اللَّهِ إِنْ جاءَنا قالَ فِرْعَوْنُ ما أُرِيكُمْ إِلَّا ما أَرى وَ ما أَهْدِيكُمْ إِلَّا سَبِيلَ الرَّشادِ .  مؤمن آل فرعون گفت :\r\nاى قوم من ، امروز شما را پادشاهى است بطور ظاهر در زمين مصر ، پس كى ما را يارى خواهد كرد از سخت گرفتن عذاب خدا اگر به ما آيد ؟ فرعون گفت : ننمايم به شما جز آنچه من راست و صواب مىبينم و راهنمائى نمىكنم شما را جز به راه راست و درست !\r\n30 -  وَ قالَ الَّذِي آمَنَ يا قَوْمِ إِنِّي أَخافُ عَلَيْكُمْ مِثْلَ يَوْمِ الْأَحْزابِ .  مؤمن آل فرعون گفت : اى قوم من بر شما از روزى چون روزهاى گروه كافران ( كه پيش از شما بودند ) مىترسم .\r\n31 -  مِثْلَ دَأْبِ قَوْمِ نُوحٍ وَ عادٍ وَ ثَمُودَ وَ الَّذِينَ مِنْ بَعْدِهِمْ وَ مَا اللَّهُ يُرِيدُ ظُلْماً لِلْعِبادِ . \r\nچون روز قوم نوح و قوم هود و قوم صالح كه پس از ايشان بودند . و خداوند براى بندگان بيدادخواه نيست .\r\n32 -  وَ يا قَوْمِ إِنِّي أَخافُ عَلَيْكُمْ يَوْمَ التَّنادِ .  اى كسان من ، مىترسم بر شما روزى كه يكدگر را به بيچارگى و درماندگى مىخوانيد !\r\n33 -  يَوْمَ تُوَلُّونَ مُدْبِرِينَ ما لَكُمْ مِنَ اللَّهِ مِنْ عاصِمٍ وَ مَنْ يُضْلِلِ اللَّهُ فَما لَهُ مِنْ هادٍ . \r\nآن روزى كه از بيم پشت‌ها ( بر عزيزان و خويشان ) برمىگردانيد ، و شما را از سوى خداوند نگاه‌دارنده‌اى نيست و هر كس را كه خداوند بيراه كرد ، او را هيچ راه نماينده‌اى نيست !\r\n34 -  وَ لَقَدْ جاءَكُمْ يُوسُفُ مِنْ قَبْلُ بِالْبَيِّناتِ فَما زِلْتُمْ فِي شَكٍّ مِمَّا جاءَكُمْ بِهِ حَتَّى إِذا هَلَكَ قُلْتُمْ لَنْ يَبْعَثَ اللَّهُ مِنْ بَعْدِهِ رَسُولًا كَذلِكَ يُضِلُّ اللَّهُ مَنْ هُوَ مُسْرِفٌ مُرْتابٌ .  پيش از اين يوسف به شما آمد با پيغامهاى روشن و شما همواره در شك بوديد از آنچه براى شما آورده ؟ اما آنگه كه او بمرد ، گفتيد خداوند پس از او كسى را نخواهد فرستاد ! خداوند كسان گزاف‌كار و بدگمان را اين‌چنين بيراه مىكند !\r\n35 -  الَّذِينَ يُجادِلُونَ فِي آياتِ اللَّهِ بِغَيْرِ سُلْطانٍ أَتاهُمْ كَبُرَ مَقْتاً عِنْدَ اللَّهِ وَ عِنْدَ الَّذِينَ آمَنُوا كَذلِكَ يَطْبَعُ اللَّهُ عَلى كُلِّ قَلْبِ مُتَكَبِّرٍ جَبَّارٍ .  آنانند كه در پيغامهاى خداوند پيكار مىكنند بىدليل و حجّتى كه ( از آسمان ) به ايشان آمده باشد ، اين پيكار نزد خداوند و نزد كسانى كه گرويده‌اند سخت زشت است ، و اين‌چنين خداوند بر دل هر گردن‌كش خودكامه مهر مىنهد !\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n36 -  وَ قالَ فِرْعَوْنُ يا هامانُ ابْنِ لِي صَرْحاً لَعَلِّي أَبْلُغُ الْأَسْبابَ .  فرعون به وزير خود هامان گفت : براى من ساختمان بلندى ( تارمى بلند ) بساز تا مگر من به ( درب آسمانها ) سبب‌ها برسم .\r\n37 -  أَسْبابَ السَّماواتِ فَأَطَّلِعَ إِلى إِلهِ مُوسى وَ إِنِّي لَأَظُنُّهُ كاذِباً وَ كَذلِكَ زُيِّنَ لِفِرْعَوْنَ سُوءُ عَمَلِهِ وَ صُدَّ عَنِ السَّبِيلِ وَ ما كَيْدُ فِرْعَوْنَ إِلَّا فِي تَبابٍ .  ( تا من برسم ) به درهاى آسمان ! و از خداى موسى آگاه شوم ! و من مىپندارم كه او دروغ‌گو است ! اين‌چنين كارهاى بد فرعون را براى او آراستند و او را از راه راست برگرداندند ، درحالىكه دستان و حيلهء فرعون جز تباهى و نيستى چيزى نبود !\r\n\r\nتفسير ادبى و عرفانى\r\n\r\nسوره 40 آيه 15\r\n15 -  رَفِيعُ الدَّرَجاتِ .  آيه . خداوند بالابرندهء درجهء بندگان است كه هريك را بر مقامى بداشته و هركس را آنجه سزاوار بوده داده ، گناهكاران را عفو و بخشايش ، پرستش‌كاران را ثواب و آمرزش ، اولياء را كرامات و مكاشفات ، عارفان را مراقبات و منازلات ، داده است .\r\nدرجات دوستان و مؤمنان يكى امروز است يكى فردا ، امروز به علم و ايمان كه فرمود :  يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ .  و فردا در روضهء رضوان ، روح و ريحان به جوار رحمان است . كه فرمود :\r\n لَهُمْ دَرَجاتٌ عِنْدَ رَبِّهِمْ . \r\nدرجات اهل صورت با درجات اهل صفت تفاوت دارد ، درجات اهل صورت فردا در بهشت غير از درجات اهل صفت است ، اهل صورت در وادى تفرقتند و اهل صفت در نقطهء جمع ! اينكه فرمود :  إِنَّمَا الْمُؤْمِنُونَ إِخْوَةٌ ،  در عالم صورت است و اينكه فرمود : المؤمنون كنفس واحدة در عالم صفت است !\r\nيكى از بزرگان عرب كه اهل صورت بود نزد مصطفى ( ص ) آمد و پرسيد ما را در بهشت چه چيز و چه درجه‌هائى نهاده‌اند ؟ فرمود : آبهاى روان ، مرغ بريان ، ميوه‌هاى الوان ! چنان كه در قرآن است ، ديگرى كه اهل صفت بود همان را پرسيد ؟ حضرت در جواب فرمود : در آنجا چيزهائى است كه هيچ چشمى نديده و هيچ گوشى نشنيده و به دل هيچ‌كس خطور نكرده است !\r\nپير طريقت گفت : باش اى درويش تا اين كالبد را به مرگ درهم شكنند و در خاك لحد ريزريز كنند ! آنگاه به كمال قدرت الهى آن را دوباره خلعت اعادت پوشند ، سپس در آب حيات مطهّر كنند و از آنجا به فردوس برده معطّر كنند ! آنگاه بس نماند كه آنچه خبر است عيان شود ! خورشيد وصال از مشرق يافت تابان شود و آب ملاطفت در جوى مشاهدت روان گردد ، قصّهء آب و گل نهان شود ! و دوست ازلى عيان شود ! تا ديده و دل و حال هر سه به دو نگران شود !\r\nبعضى مفسّران ،  رَفِيعُ الدَّرَجاتِ  را صفت عالى خداوند دانسته كه درجهء خويش بلند كرد و قدر خويش برداشت و صفت خويش در حجب عزّت نگاه داشت ، تا هيچ عزيزى به عزت او نرسد و هيچ فهمى حدّ او را درنيابد و هيچ دانا قدر او نداند ، دانش او كس نداند و توان او كس نتواند ! كه  ما قَدَرُوا اللَّهَ حَقَّ قَدْرِهِ . *  آرى ، آب و خاك را با ذات ازل و ابد چه آشنائى ؟ قدم را با حدوث چه مناسبت ؟ حقّ باقى در رسم فانى چه پيوند ؟\r\nهيچ چشم سزاوار ديدار او نيست ، و هيچ گوش سزاوار گفتار او نه ! و هيچ دل سزاوار شناسائى او نيست و هيچ قدم\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nسزاوار راه او نه ! چه خوب گفت جوان‌مرد :\r\n چشمم همىبخواهد ديدارت * گوشم همىبخواهد گفتارت ! \r\n همّت بلند كردند اين هر دو * هرچند نيستند سزاوارت ! \r\n  . . . لِيُنْذِرَ يَوْمَ التَّلاقِ . يَوْمَ هُمْ بارِزُونَ .   اين صفت روز رستاخيز است ، روزى كه رازها در آن آشكارا شود ، پرده‌هاى متواريان فرودارند و توانگران بىشكر را در پاى حساب بدارند ، درويشان بىصبر را جامهء نفاق از سر بركشند ، آتش رسوائى در تيلسان عالمان بىعمل زنند ! خاك ندامت بر فرق قاريان رياكار قرآن ريزند ، يكى از خاك وحشت برون آيد چنان كه آتش از ميان خاكستر ، يكى چنان كه درّ از ميان صدف ! يكى مىگويد : راه فرار از خدا كدام است ؟ يكى مىگويد : راه بسوى خدا كدام است ؟ ديگرى مىگويد : اين چه نامهء عمل است كه ذرّه‌اى از اعمال فروگذار نكرده ؟ يكى به زارى و خوارى خاك حسرت بر سر مىريزد ! ديگر به آستين شكر ، گرد اندوه از فرق شوق مىفشاند و مىگويد : حمد خداى را كه اندوه از ما برد .\r\nآن روز نداى عزّت در عالم قيامت بلند مىشود كه امروز پادشاهى كراست ؟ پادشاهى كسى را سزد كه بر همهء شاهان پادشاه است و پادشاهى وى نه به حشم و سپاه است ! آفرينندهء زمين و آسمان و آفتاب و ماه است ، خلق را دارنده و دوستان را پناه است ، او پادشاه همه جهان و جهانيان است ، او رسوم جهانى را آتش بىنيازى زند ! و تيغ قهر بر هيكل افلاك زند ، همه نهادها را ريزريز كند و غبار اغيار از دامن قدرت بيفشاند ، و لگام اعدام بر سر مركب وجود كند ، آنگاه ندا در دهد : كه امروز پادشاهى كرا سزد ؟ - كرا زهرهء آن بود كه اين خطاب را جواب دهد ، تا هم جلال احديّت و جمال صمدانيت پاسخ دهد كه : امروز پادشاهى را خداى يكتاى قهار سزاوار است و بس !\r\nپير طريقت گويد : اى مسكين ، فرداى قيامت كه سران و سرهنگان دين را در پناه لطف و كرم خداوندى جاى دهند ، ندانم كه تو را با اين سينهء آلوده و عمل شوريده كجا نشانند ؟ و رختت كجا فرونهند ؟ زخمى كه در آن نهادى درد نكند نشان آن است كه در آن نهاد ، حيات نيست ! اى مسكين ، اگر بيمارى آخر ناله‌اى كو ؟ اگر بىيار و ياورى آخر طلبى كو ؟\r\n تيلسان موسى و نعلين هارونت چه سود ! * چون به زير يك ردا فرعون دارى صد هزار \r\n\r\nسوره 40 آيه 17\r\n17 -  الْيَوْمَ تُجْزى كُلُّ نَفْسٍ بِما كَسَبَتْ .  آيه . هركه اعتقاد دارد كه او را روزى حساب و كتابى در پيش است كه در آن روز با او سؤالى و جوابى و حسابى و عتابى رود ، شب و روز بىقرار باشد ! و دم‌به‌دم مشغول كار بود و ميزان تصرّف از دست فرونهد و به عيب كسى ننگرد ! همهء عيب خود را مطالعه كند ، همه حساب كارهاى خود كند كه فرمود : حساب خود كنيد پيش از آنكه به حسابتان رسند !\r\nيكى از بزرگان دين در خانهء امانتى منزل داشت ، روزى خواست نامه‌اى كه نوشته بود با خاك زمين آن خاك خشك كند ، ناگهان بخاطرش رسيد كه فردا روز حساب به حساب اين كس كه نامه را با خاك خانه ديگرى خشك كرده برسند !\r\n\r\nسوره 40 آيه 19\r\n19 -  يَعْلَمُ خائِنَةَ الْأَعْيُنِ وَ ما تُخْفِي الصُّدُورُ .  خداوند ، خيانت چشمها را مىبيند ، انديشهء دلها را مىداند ، روش قدمها را مىشمارد ، و به عدل و راستى فردا همه را حكم دهد ، كس هست كه هر قدم بردارد\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nو بنهد ، آن قدم به زبان حال او را لعنت كند ! و كس هست كه هر قدم برگيرد آن قدم از عالم دوستى خليل و كرامت كليم و اندوه و شادى يحيى زكريّا خبر مىدهد ! و در جهان هيچ قدمى عزيزتر از قدم حرمت نيست ، آنان به خدمت به بهشت روند و نعمت يابند و به حرمت به رضا و لقا رسند و به راز ولىنعمت دست يابند !\r\nعربى را ديدند با چهرهء سياه و دلى چون ماه ، خانهء كعبه را طواف مىكرد ، چون به سنگ سياه رسيد خواست دهانى بران سنگ سياه نهد ، از راه حرمت ، قدم خود فروكوفت ، ناگاه صورت خود را در سنگ سياه چنان كه بود سياه ديد نعره‌اى بركشيده و گفت : اى واى كه در هر دوجهان روسياهم ! اين بگفت و جان تسليم كرد ! و روز قيامت كه عالم صفت است است نه جهان صورت ، آن عرب را مانند بلال سياه حبشى بينى كه روى چون ماه از صفت بر روى تافته و صورت به رنك صفت گشته ! و در حق او گويند :\r\n آن سياهى كز پى ناموس حق ناقوس زد * در عرب بو الليل بود ، اندر قيامت بو النهار \r\n باش تا كلّ يا بى آنها را كه امروزند جزء * باش تا گل يا بى آنها را كه امروزند خار ! \r\n\r\nتفسير لفظى [ آيات 38 الى 59 
  ]\r\n38 -  وَ قالَ الَّذِي آمَنَ يا قَوْمِ اتَّبِعُونِ أَهْدِكُمْ سَبِيلَ الرَّشادِ .  آن مردى ( از قوم فرعون ) كه گرويده بود ، گفت : اى كسان من مرا پيروى كنيد تا راه رستگارى را به شما بنمايم .\r\n39 -  يا قَوْمِ إِنَّما هذِهِ الْحَياةُ الدُّنْيا مَتاعٌ وَ إِنَّ الْآخِرَةَ هِيَ دارُ الْقَرارِ .  اى قوم و خويش من زندگانى اين جهانى ، روزى فرا روزى به سر بردن است و ناپاينده ! و سراى آرام و پاينده سراى آخرت است .\r\n40 -  مَنْ عَمِلَ سَيِّئَةً فَلا يُجْزى إِلَّا مِثْلَها وَ مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَأُولئِكَ يَدْخُلُونَ الْجَنَّةَ يُرْزَقُونَ فِيها بِغَيْرِ حِسابٍ .  هركه بدى كند ، او را پاداش ندهند مگر همچنان‌كه كرده ! و هركس كار نيك كند از نرينه و مادينه و او با ايمان باشد ، آنان وارد بهشت مىشوند ، و به آنها بىشمار روز مىدهند .\r\n41 -  وَ يا قَوْمِ ما لِي أَدْعُوكُمْ إِلَى النَّجاةِ وَ تَدْعُونَنِي إِلَى النَّارِ .  ( مؤمن آل فرعون گفت ) اى خويشان من ، اين چون است حال مرا كه شما را بسوى نجات و رهائى مىخوانم و شما مرا به آتش دعوت مىكنيد ! ؟\r\n42 -  تَدْعُونَنِي لِأَكْفُرَ بِاللَّهِ وَ أُشْرِكَ بِهِ ما لَيْسَ لِي بِهِ عِلْمٌ وَ أَنَا أَدْعُوكُمْ إِلَى الْعَزِيزِ الْغَفَّارِ .  شما مرا مىخوانيد كه به خداى يگانه كافر شوم و براى او انباز گيرم ! چيزى را كه من او را انباز ندانم ، و من شما را به كسى مىخوانم كه به توانائى تاونده و آمرزگارى بسيار آمرزنده است .\r\n43 -  لا جَرَمَ أَنَّما تَدْعُونَنِي إِلَيْهِ لَيْسَ لَهُ دَعْوَةٌ فِي الدُّنْيا وَ لا فِي الْآخِرَةِ وَ أَنَّ مَرَدَّنا إِلَى اللَّهِ وَ أَنَّ الْمُسْرِفِينَ هُمْ أَصْحابُ النَّارِ .  اكنون ناچار ، آنچه شما مرا به آن مىخوانيد او را اين حق و شايستگى نيست كه كسى را به پرستش دعوت كند ، چه در اين جهان و چه در جهان ديگر ! و به راستى باز گرديدن همه ماها بسوى خداى يگانه است و گزاف‌كاران همگى ياران آتشند !\r\n44 -  فَسَتَذْكُرُونَ ما أَقُولُ لَكُمْ وَ أُفَوِّضُ أَمْرِي إِلَى اللَّهِ إِنَّ اللَّهَ بَصِيرٌ بِالْعِبادِ .  آرى ،\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nآنچه من به شما مىگويم هنگامى ياد خواهيد كرد ، و من كار خود را به خداى يگانه وامىگذارم كه او به بندگان بينا و آگاه است .\r\n45 -  فَوَقاهُ اللَّهُ سَيِّئاتِ ما مَكَرُوا وَ حاقَ بِآلِ فِرْعَوْنَ سُوءُ الْعَذابِ .  « 1 » خداوند او را باز داشت و ايمن نگاه داشت از سازهاى بد كه ايشان ساختند و به كسان فرعون عذاب بد رسيد !\r\n46 -  النَّارُ يُعْرَضُونَ عَلَيْها غُدُوًّا وَ عَشِيًّا .  آن عذاب بد ، آتشى است كه هر بامداد و شامگاه به آنها عرضه مىدارند  وَ يَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ .  و چون رستاخيز به پا شود كسان فرعون را گويند : در سخت‌ترين عذاب وارد شويد .\r\n47 -  وَ إِذْ يَتَحاجُّونَ فِي النَّارِ فَيَقُولُ الضُّعَفاءُ لِلَّذِينَ اسْتَكْبَرُوا إِنَّا كُنَّا لَكُمْ تَبَعاً فَهَلْ أَنْتُمْ مُغْنُونَ عَنَّا نَصِيباً مِنَ النَّارِ .  و آنگاه كه ( كافران ) در آتش دوزخ پيكار و محاجّه مىكنند ، و پس روان به گردن‌كشان مىگويند : ما فرمان‌بردار و پيرو شما بوديم ، آيا هيچ امروز به كار ما آئيد ؟ كه از ما بهرهء از آتش بازداريد ؟\r\n48 -  قالَ الَّذِينَ اسْتَكْبَرُوا إِنَّا كُلٌّ فِيها إِنَّ اللَّهَ قَدْ حَكَمَ بَيْنَ الْعِبادِ .  گردن‌كشان پاسخ دادند كه اكنون ما همه در آتشيم و خداوند خود ميان بندگان داورى مىكند .\r\n49 -  وَ قالَ الَّذِينَ فِي النَّارِ لِخَزَنَةِ جَهَنَّمَ ادْعُوا رَبَّكُمْ يُخَفِّفْ عَنَّا يَوْماً مِنَ الْعَذابِ . \r\nآنان كه در آتشند به خازنان دوزخ گويند ، خداوند خويش را بخوانيد و از او بخواهيد كه يك روز از عذاب ما فرونهد و سبك گرداند .\r\n50 -  قالُوا أَ وَ لَمْ تَكُ تَأْتِيكُمْ رُسُلُكُمْ بِالْبَيِّناتِ قالُوا بَلى قالُوا فَادْعُوا وَ ما دُعاءُ الْكافِرِينَ إِلَّا فِي ضَلالٍ .  خازنان گفتند : آيا پيغمبران شما پيغامهاى آشكارا به شما نياوردند ؟ گفتند : چرا ، گفتند پس شما خداى را بخوانيد و ( بدانيد ) كه دعاى كافران نخواهد بود مگر در گمراهى !\r\n51 -  إِنَّا لَنَنْصُرُ رُسُلَنا وَ الَّذِينَ آمَنُوا فِي الْحَياةِ الدُّنْيا وَ يَوْمَ يَقُومُ الْأَشْهادُ .  ما فرستادگان خود را يارى مىكنيم و آنان كه گرويدند در زندگانى دنيا ، و هم آن روز كه گواهان به پاى ايستند آنان را يارى كنيم .\r\n52 -  يَوْمَ لا يَنْفَعُ الظَّالِمِينَ مَعْذِرَتُهُمْ وَ لَهُمُ اللَّعْنَةُ وَ لَهُمْ سُوءُ الدَّارِ .  آن روز كه ستمكاران ( كافران ) را عذر خواستن سودى ندهد و ايشان راست نفرين و دورى و براى ايشان جايگاه بد است .\r\n53 -  وَ لَقَدْ آتَيْنا مُوسَى الْهُدى وَ أَوْرَثْنا بَنِي إِسْرائِيلَ الْكِتابَ .  ما به موسى نامهء راه‌شناس داديم و فرزندان يعقوب را وارث تورات ساختيم .\r\n54 -  هُدىً وَ ذِكْرى لِأُولِي الْأَلْبابِ .  كتابى كه رهنمون و يادكارى براى خردمندان است .\r\n55 -  فَاصْبِرْ إِنَّ وَعْدَ اللَّهِ حَقٌّ وَ اسْتَغْفِرْ لِذَنْبِكَ وَ سَبِّحْ بِحَمْدِ رَبِّكَ بِالْعَشِيِّ \r\n\r\n\r\n","description":"","footnote":"\r\n( 1 ) در تفسير اين آيه نوشته‌اند كه مؤمن آل فرعون كه گويا داماد او بوده در صحرا مشغول عبادت خدا بود و جانوران او را حفظ مىكردند ! مأموران فرعون كه به قصد كشتن او آمدند چون چنان ديدند از ترس برگشتند و همگى به امر فرعون كشته شدند !\r\n","page_name":" 360 ","page_number":360},
  {"content":"\r\n\r\n وَ الْإِبْكارِ .  پس تو ( اى محمّد ) شكيبا باش و بدان كه وعدهء خداوند راست است و مر گناه خويش را آمرزش بخواه و خداى خود را در شامگاه و بامداد ستايش كن .\r\n56 -  إِنَّ الَّذِينَ يُجادِلُونَ فِي آياتِ اللَّهِ بِغَيْرِ سُلْطانٍ أَتاهُمْ إِنْ فِي صُدُورِهِمْ إِلَّا كِبْرٌ ما هُمْ بِبالِغِيهِ فَاسْتَعِذْ بِاللَّهِ إِنَّهُ هُوَ السَّمِيعُ الْبَصِيرُ  « 1 » . آنان كه در سخنان خداوند جدال و پيكار مىكنند بىدليل و حجّتى كه به آنها آمده باشد ، در سينهء اين كسان جز خودپسندى و مرادى بزرگ‌نما نيست كه هرگز به آن نخواهند رسيد ، پس تو به خداى يگانه ( از فتنه دل ) پناه بر و فرياد مىخواه كه او است شنوا و بينا .\r\n57 -  لَخَلْقُ السَّماواتِ وَ الْأَرْضِ أَكْبَرُ مِنْ خَلْقِ النَّاسِ وَ لكِنَّ أَكْثَرَ النَّاسِ لا يَعْلَمُونَ . \r\nهرآينه آفرينش آسمانها و زمين از آفرينش مردم بزرگتر است و ليكن بيشتر مردمان نمىدانند .\r\n58 -  وَ ما يَسْتَوِي الْأَعْمى وَ الْبَصِيرُ وَ الَّذِينَ آمَنُوا وَ عَمِلُوا الصَّالِحاتِ وَ لَا الْمُسِيءُ قَلِيلًا ما تَتَذَكَّرُونَ .  هرگز نابينا از حق و بينا به حق چون هم نيستند ، و هرگز آنان كه ايمان آوردند و نيك كارهاى كردند ، با گناهكاران و بدكاران مانند هم نباشند و شما اندك پند پذيريد !\r\n59 -  إِنَّ السَّاعَةَ لَآتِيَةٌ لا رَيْبَ فِيها وَ لكِنَّ أَكْثَرَ النَّاسِ لا يُؤْمِنُونَ .  رستاخيز بدون شك و ريب آمدنى است و ليكن بيشتر مردمان ايمان نمىآورند .\r\n\r\nتفسير ادبى و عرفانى\r\n\r\nسوره 40 آيه 38\r\n38 -  وَ قالَ الَّذِي آمَنَ يا قَوْمِ .  آيه . دنباله سخن مؤمن آل فرعون است كه نزد فرعون سخن به حق گفت ! و زبان به موعظت گشود و آنان را پندى رسا داد ، و گفت اين دنيا پلى است گذشتنى و بساطى در نوشتنى ! چراگاه مدعيان و لافگاه بىسرمايگان و بارگاه و مجمع بىخطران و بىحاصلان ! صد هزاران تاج و تخت به تاراج مرگ برداده و صدهزاران رخت و پخت پادشاهان بر خاك افكنده ، و تو مسكين‌وار ، بر سر اين خاكستان ويران قرار گرفته و عاشق‌وار حلقهء غلامى دنيا در گوش كرده و آن سراى سرور را فراموش نموده و به اين سراى غرور فروخته‌اى ! اكنون ديده بر عقل برگمار و به گوش هوش اين نداى تهديد را بشنو ! اگر گوش پندشنو دارى ! :\r\n در جهان شاهان بسى بودند كز گردون ملك * نيزه‌هاشان شاخ شاخ و تيرهاشان تارتار ! \r\n تن به خاك آورد آنك افسر بود دى ! * تن به دوزخ برد امسال آنكه گردون بود پار ! \r\nمؤمن آل فرعون آنان را اندرز داد و پند نيكو گفت ، اما چه سود ! كسى كه در گودال تباهى و فساد افتاده و حكم ازل به گمراهى او رفته و به حق شايستگى ضلالت و غوايت داشته ، پند نيكان او را چه سود و اندرز نيك مردان از كجا دل وى گيرد !\r\nلاجرم ، بيگانگان و بدبختان چون سخن وى شنيدند در خشم شدند و آهنگ كشتن او كردند ! از ميان آنها ناچار به كوه بگريخت و در نماز و پرستش خداى يگانه شد و درّندگان به امر خداوند او را پاسبانى كردند و چون مأموران\r\n\r\n\r\n","description":"","footnote":"\r\n( 1 ) بمعنى مفسران در تفسير اين آيه نوشته‌اند كه مراد مجادلهء يهود با پيغمبر است كه مىگفتند : مسيح بن داود ، در آخر زمان ظهور مىكند و دجّال است كه دنيا را مىگيرد و عرب را مغلوب مىكند ! خداوند به پيغمبر فرمود :\r\nپناه بر به خدا از شرّ دجّال يهود !\r\n","page_name":" 361 ","page_number":361},
  {"content":"\r\n\r\nفرعون آن حال ديدند فرار كردند و به امر فرعون كشته شدند !\r\n\r\nسوره 40 آيه 44\r\n44 -  فَسَتَذْكُرُونَ ما أَقُولُ لَكُمْ وَ أُفَوِّضُ أَمْرِي إِلَى اللَّهِ .  آيه . مقام مؤمن آل فرعون اين است كه كار خود را به خداوند واگذار كرد و معنى تفويض كار به خداوند در سه چيز است : در دين ، در قسمت ، در حساب خلق ، تفويض در دين آنست كه با ساخت خدا نياميزى و چنان كه ساختهء او است بسازى ، تفويض در قسمت آنست كه به بهانهء دعا ، با حكم و فرمان او معارضه نكنى ، و تفويض در حساب خلق آنست كه اگر از آنان بديئى بينى آن را شقاوت نشمرى و بترسى ! و اگر ايشان را بر نيكئى ديدى آن را سعادت نشمرى و اميدوار شوى و بر ظاهر كس فروآئى و بصدق ايشان را مطالبت نكنى !\r\nيكى از صحابه مىگويد : از پيغمبر خدا شنيدم كه فرمود : در بنى اسرائيل دو كس بودند يكى مجتهد و زاهد و ديگرى مذنب و گناهكار ! مجتهد همواره او را سرزنش مىكرد و مىگفت : ترك اين كارها كن ! مذنب مىگفت : من خود دانم و خداى خود ! تو را با من چه كار است ؟ يك روز كه گناهى بزرگ از او سر زد مجتهد به او گفت : گناه را بس كن ، مذنب گفت : مگر تو بر من مبعوث از طرف خدائى كه چنين امر و نهى مىكنى ؟ بدانكه خدا تو را نيامرزد و به بهشت نخواهى رفت ! سپس خداوند فرشتهء مرگ را فرستاد و آنها را قبض روح كرد و گناهكار را داخل بهشت و مجتهد زاهد را وارد دوزخ كردند ! !\r\n\r\nسوره 40 آيه 56\r\n56 -  إِنَّ الَّذِينَ يُجادِلُونَ فِي آياتِ اللَّهِ بِغَيْرِ سُلْطانٍ .  آيه . گفته‌اند اين مجادلان داعيان بدعتند و منكران صفات حق ، كه كتاب و سنت را سست ديدند و راى و قياس محكم داشتند و مقصود ايشان آنست كه كتاب و سنّت بازپس دارند و معقول فراپيش گيرند ! اين آرزوى بزرگ كه در دل دارند هرگز به اين آرزوى خويش نخواهند رسيد . و در هر عصرى قومى فرا ديد آمدند كه صفات حقّ را منكر و دين قديم را بگذاشتند !\r\n\r\nتفسير لفظى [ آيات 60 الى 85 
  ]\r\n60 -  وَ قالَ رَبُّكُمُ ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ .  خداوند شما را گفت : مرا بخوانيد و فريادرسى از من جوئيد تا من دعاى شما را اجابت كنم ، كسانى كه از پرستش من گردن‌كشى مىكنند ، در آتش دوزخ خوار و بيچاره روند !\r\n61 -  اللَّهُ الَّذِي جَعَلَ لَكُمُ اللَّيْلَ لِتَسْكُنُوا فِيهِ وَ النَّهارَ مُبْصِراً إِنَّ اللَّهَ لَذُو فَضْلٍ عَلَى النَّاسِ وَ لكِنَّ أَكْثَرَ النَّاسِ لا يَشْكُرُونَ .  خدا است كه شب را آفريد تا در آن آرام گيريد و روز روشن آفريد تا در آن ببينيد و كار كنيد ، كه خداوند بر مردمان صاحب فضل و رحمت است ليكن بيشتر مردم سپاس نمىگزارند !\r\n62 -  ذلِكُمُ اللَّهُ رَبُّكُمْ خالِقُ كُلِّ شَيْءٍ لا إِلهَ إِلَّا هُوَ فَأَنَّى تُؤْفَكُونَ .  آن است خداى پروردگار شما ، كه آفرينندهء هر چيز است ، و جز او خدائى نيست ، پس شما را چگونه از حق رو برمىگردانند ؟\r\n63 -  كَذلِكَ يُؤْفَكُ الَّذِينَ كانُوا بِآياتِ اللَّهِ يَجْحَدُونَ .  همچنان كسانى را كه پيغامهاى خدا را منكر بودند ، و از پذيرفتن آن باز مىنشستند از راه راست برمىگرداندند !\r\n64 -  اللَّهُ الَّذِي جَعَلَ لَكُمُ الْأَرْضَ قَراراً وَ السَّماءَ بِناءً وَ صَوَّرَكُمْ فَأَحْسَنَ صُوَرَكُمْ وَ رَزَقَكُمْ مِنَ الطَّيِّباتِ ذلِكُمُ اللَّهُ رَبُّكُمْ فَتَبارَكَ اللَّهُ رَبُّ الْعالَمِينَ .  خداست كه زمين را آرامگاه\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nشما كرد و آسمان را ساخت ، و پيكر شما را نگاشت و نيكو نگاشت و از پاكيها و خوشيها به شما روزى داد ، آن است خداى پروردگار شما ، پس پاك و برتر و بزرگوار است پروردگار جهانيان .\r\n65 -  هُوَ الْحَيُّ لا إِلهَ إِلَّا هُوَ فَادْعُوهُ مُخْلِصِينَ لَهُ الدِّينَ الْحَمْدُ لِلَّهِ رَبِّ الْعالَمِينَ . \r\nاوست هميشه زنده ، جز او خدائى نيست ، پس او را خالصانه بخوانيد و دين و پرستش او را پاك نگاه داريد كه ستايش خاصّ پروردگار جهانيان است .\r\n66 -  قُلْ إِنِّي نُهِيتُ أَنْ أَعْبُدَ الَّذِينَ تَدْعُونَ مِنْ دُونِ اللَّهِ لَمَّا جاءَنِي الْبَيِّناتُ مِنْ رَبِّي وَ أُمِرْتُ أَنْ أُسْلِمَ لِرَبِّ الْعالَمِينَ .  بگو به آنها ( اى محمّد ) مرا باززده‌اند از اينكه خدايانى كه مرا بر آن مىخوانيد جز خداى يگانه پرستش كنم ، آنگاه كه از پروردگارم به من پيغامها رسيد و فرمودند مرا كه به پروردگار جهانيان گردن نهم .\r\n67 -  هُوَ الَّذِي خَلَقَكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ يُخْرِجُكُمْ طِفْلًا ثُمَّ لِتَبْلُغُوا أَشُدَّكُمْ ثُمَّ لِتَكُونُوا شُيُوخاً وَ مِنْكُمْ مَنْ يُتَوَفَّى مِنْ قَبْلُ وَ لِتَبْلُغُوا أَجَلًا مُسَمًّى وَ لَعَلَّكُمْ تَعْقِلُونَ .  اوست كه شما را از خاك آفريد ، پس از آن از آبى ، پس از آن از خونى بسته ، پس از آن شما را كودك خردسال بيرون مىآرد ، تا آنكه به روز جوانى خويش رسيد ، پس از آن تا پيران شويد ، و از شما كسانى پيش از پير شدن بميرند و تا به هنگام نام برده برسيد و تا مگر به خرد رسيد ( اگر در كودكى نمرديد ! )\r\n68 -  هُوَ الَّذِي يُحْيِي وَ يُمِيتُ فَإِذا قَضى أَمْراً فَإِنَّما يَقُولُ لَهُ كُنْ فَيَكُونُ .  اوست كه زنده مىكند و مىميراند ، پس چون فرمانى گزارد ، جز اين نيست كه بگويد باش ! پس مىباشد .\r\n69 -  أَ لَمْ تَرَ إِلَى الَّذِينَ يُجادِلُونَ فِي آياتِ اللَّهِ أَنَّى يُصْرَفُونَ .  آيا نبينى و ننگرى بسوى كسانى كه در پيغامهاى خدا جدال مىكنند و در سخنان او پيكار مىنمايند ، چگونه آنها را از آن برمىگردانند ؟\r\n70 -  الَّذِينَ كَذَّبُوا بِالْكِتابِ وَ بِما أَرْسَلْنا بِهِ رُسُلَنا فَسَوْفَ يَعْلَمُونَ .  كسانى كه كتاب ( قرآن ) را تكذيب كردند و به آنچه كه ما به فرستادگانمان فرستاديم دروغ زن گرفتند ، آنان به زودى خواهند دانست !\r\n71 -  إِذِ الْأَغْلالُ فِي أَعْناقِهِمْ وَ السَّلاسِلُ يُسْحَبُونَ .  ( خواهند ديد ) آنگاه كه غلها در گردن آنها است و ايشان را در زنجيرها بسوى دوزخ كشند .\r\n72 -  فِي الْحَمِيمِ ثُمَّ فِي النَّارِ يُسْجَرُونَ .  پس از آن در آتش مىسوزند و دوزخ را به آنها مىتاوند !\r\n73 -  ثُمَّ قِيلَ لَهُمْ أَيْنَ ما كُنْتُمْ تُشْرِكُونَ .  آنگاه به آنها گويند : كجايند آنچه را كه فرود از خدا انباز مىآورديد ؟\r\n74 -  مِنْ دُونِ اللَّهِ قالُوا ضَلُّوا عَنَّا بَلْ لَمْ نَكُنْ نَدْعُوا مِنْ قَبْلُ شَيْئاً كَذلِكَ يُضِلُّ اللَّهُ الْكافِرِينَ .  گويند : آنان از ما گم شدند ، نه ، بلكه ما خود از انبازان چيزى از پيش در آن جهان نخوانديم و آنان را نپرستيديم ! خداوند كافران را اين‌گونه بيراه مىكند ( كه منكر شوند و گذشته را فراموش كنند ) .\r\n75 -  ذلِكُمْ بِما كُنْتُمْ تَفْرَحُونَ فِي الْأَرْضِ بِغَيْرِ الْحَقِّ وَ بِما كُنْتُمْ تَمْرَحُونَ .  ايشان را گويند : اين است پاداش شما به آنكه در زمين به باطل و نار است شاد مىزيستيد و به سبب آنكه به ناز و گردن‌كشى\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nدر زمين مىخراميديد !\r\n76 -  ادْخُلُوا أَبْوابَ جَهَنَّمَ خالِدِينَ فِيها فَبِئْسَ مَثْوَى الْمُتَكَبِّرِينَ .  از درهاى دوزخ در آن جاودان در رويد ، كه مر متكبّران را بدجايگاهست !\r\n77 -  فَاصْبِرْ إِنَّ وَعْدَ اللَّهِ حَقٌّ فَإِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا يُرْجَعُونَ .  پس صبر كن ( اى محمّد ) كه وعدهء خدا راست است و اگر با تو بنمائيم چيزى از آنچه به آنها وعده مىدهيم ( از عذاب ) يا پيش از آنكه تو را بميرانيم ، پس ( بدانكه ) آنها را بسوى ما خواهند آورد .\r\n78 -  وَ لَقَدْ أَرْسَلْنا رُسُلًا مِنْ قَبْلِكَ مِنْهُمْ مَنْ قَصَصْنا عَلَيْكَ وَ مِنْهُمْ مَنْ لَمْ نَقْصُصْ عَلَيْكَ وَ ما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّهِ فَإِذا جاءَ أَمْرُ اللَّهِ قُضِيَ بِالْحَقِّ وَ خَسِرَ هُنالِكَ الْمُبْطِلُونَ .  پيش از تو رسولان فرستاديم ، از جمله آنان كه قصّه او با تو در قرآن گفتيم و بعضى ديگر كه قصّه آنها با تو نگفتيم ، هرگز رسولى نباشد كه آيتى ( عذابى ) آورد مگر به دستور خداى ، پس چون فرمان خداى دررسد ، كار به داد و راستى گزارده مىشود و ناراستان و دروغ‌زنان زيان‌كار مانند !\r\n79 -  اللَّهُ الَّذِي جَعَلَ لَكُمُ الْأَنْعامَ لِتَرْكَبُوا مِنْها وَ مِنْها تَأْكُلُونَ .  خداست كه اشتران را بيافريد تا بر آنها سوار شويد و از گوشت شتران بخوريد .\r\n80 -  وَ لَكُمْ فِيها مَنافِعُ وَ لِتَبْلُغُوا عَلَيْها حاجَةً فِي صُدُورِكُمْ وَ عَلَيْها وَ عَلَى الْفُلْكِ تُحْمَلُونَ .  و شما را در آنها سودها است و تا بر آنها به مراد دل خود برسيد و بر آنها و بر كشتيها برداشته شويد .\r\n81 -  وَ يُرِيكُمْ آياتِهِ فَأَيَّ آياتِ اللَّهِ تُنْكِرُونَ .  خداوند به شما شگفتيهاى خويش مىنماياند ، پس شما كدام از شگفتيها و سخنان او كه به شما نمود انكار مىكنيد ؟ ( و مىگوئيد ننمود و نساخت ! ) .\r\n82 -  أَ فَلَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ كانُوا أَكْثَرَ مِنْهُمْ وَ أَشَدَّ قُوَّةً وَ آثاراً فِي الْأَرْضِ فَما أَغْنى عَنْهُمْ ما كانُوا يَكْسِبُونَ .  آيا آنها در زمين سير نكردند تا نگرند كه سرانجام كسانى كه پيش از آنها بوده چون است ؟ كه از ايشان بيشتر بودند و از حيث نيرو و نشانها در زمين از آنها سخت‌تر بودند ! ( باوجود اين ) آنچه مىساختند و مىكردند در زمين به كار آنها نيامد و آنان را غنى و بىنياز نساخت !\r\n83 -  فَلَمَّا جاءَتْهُمْ رُسُلُهُمْ بِالْبَيِّناتِ فَرِحُوا بِما عِنْدَهُمْ مِنَ الْعِلْمِ وَ حاقَ بِهِمْ ما كانُوا بِهِ يَسْتَهْزِؤُنَ .  پس چون فرستادگان من به آنها سخنان و پيغامها را رسانيدند ، آنان به آنچه نزد ايشان از دانش به كارهاى اين جهانى بود شاد نشستند و ايشان را خوش آمد ، تا به ايشان فرا رسيد آنچه كه بر آن مىخنديدند و افسوس ( استهزاء ) مىداشتند .\r\n84 -  فَلَمَّا رَأَوْا بَأْسَنا قالُوا آمَنَّا بِاللَّهِ وَحْدَهُ وَ كَفَرْنا بِما كُنَّا بِهِ مُشْرِكِينَ .  پس چون نيروى ما را به در مرگ و عذاب ما را ديدند گفتند : ما به خداى يكتا گرويديم و از انباز كه پيش گفتيم بيزار گشتيم !\r\n85 -  فَلَمْ يَكُ يَنْفَعُهُمْ إِيمانُهُمْ لَمَّا رَأَوْا بَأْسَنا سُنَّتَ اللَّهِ الَّتِي قَدْ خَلَتْ فِي عِبادِهِ وَ خَسِرَ هُنالِكَ الْكافِرُونَ .  پس گرويدن ايشان پس از آنكه عذاب ما را ديدند سودى نداشت ! اين نهاد\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nخدا است كه هميشه در روزگار گذشته ميان بندگان بوده و در آنجا ناگرويدگان زيان‌كار و نوميد ماندند .\r\n\r\nتفسير ادبى و عرفانى\r\n\r\nسوره 40 آيه 60\r\n60 -  وَ قالَ رَبُّكُمُ ادْعُونِي أَسْتَجِبْ لَكُمْ .  آيه . خداوند مىفرمايند : بندگان ، مرا خوانيد تا شما را پاسخ گويم ، اميدها به من برداريد تا اميدتان وفا كنم ، كوشش از بهر من كنيد تا كوشش‌هاتان جزا دهم ، پاسخ‌كنندهء دعاها به عطا منم ، پاسخ‌كنندهء اميدها به وفا منم ، مرا بىغفلت خوانيد تا من هم بىمهلت پاسخ كنم ( گويم ) مرا به اعتذار و تضرّع خوانيد تا شما را به اكرام و تفضّل پاسخ كنم ، مرا به قدر طاقت خوانيد تا شما را به كشف فاقت پاسخ كنم ، مرا به دعا و سؤال خوانيد تا شما را به عطا و نوال پاسخ كنم ، مرا به طاعتهاى موقّت خوانيد تا شما را به ثوابهاى مؤبّد پاسخ كنم .\r\nمن آن خداوندم كه از بنده عمل خرد پذيرم و عطاى بزرگ دهم ! كه آن عمل خرد را بزرگ دانم و آن عطاى بزرگ را خرد دانم ، هركه نياز به خدا دارد توانگرش كند ، و هركه ناز به او كند عزيزش گرداند .\r\nپير طريقت گويد : خداوند فرموده : اى عاصيان شكسته ، اى مفلسان درمانده و پاى به گل فروشده ، اى مشتاقان درد زده ، اى دوستان يكدله ، در هر حال كه باشيد غرقهء لطف و عطايا ، خستهء تير بلا ، همه ما را خوانيد ، همه ما را دانيد ، گرد ما گرديد ، عزّت از ما جوئيد ، قرب ما خواهيد . رونق انجمن عزيزان قرب ما است ، و جمال محفل دوستان حضور ما است ، هرجا سه گدا به هم فراز آمدند قرب حضرت ما آنجا جوئيد !\r\nهرجا درد زده‌اى ، دمى گرم برآورد ، نسيم قرب حضرت ما از آن دم طلبيد ، و هر كجا غم‌زده‌اى آهى كشيد ( كرد ) خود را زير آه آن غمگين قرار دهيد !\r\nنيز فرموده : اى ملاء اعلى ، چندين هزار سال عبادت كرديد و به آواز تقديس خويش ، پاكى ما را ياد كرديد ، ليكن از نسيم وصال ما آگاهى نداريد ! اى گدايان برهنهء بينوا ، عبادت فرشتگان نداريد ، نواى كرّ و بيان ( فرشتگان مقرّب ) نداريد ، سرمايهء روحانيان نداريد ، لكن يك ذرّه سوز عشق داريد ، آن يك ذرّه نور عشق شما را به عبادت چندين هزار سالهء فرشتگان و تسبيح‌خوانى روحانيان ندهيم . چنين است اثر سوز عشق پاك !\r\n\r\nسوره 40 آيه 64\r\n64 -  اللَّهُ الَّذِي جَعَلَ لَكُمُ الْأَرْضَ قَراراً .  آيه . اين باز نعمتى و لطفى ديگر است كه به ياد بنده مىآورد و راه بندگى بر او روشن مىدارد و آثار كرامت و دلائل قدرت به وى مىنمايد و منّت بر او مىنهد و مىفرمايد :\r\nآسمان و زمين را كه آفريدم از بهر تو آفريدم ، زمين قرارگاه تو كردم ، آسمان نظرگاه تو ساختم ، اگر گاه‌گاه نظر سوى آسمان نبودى « 1 » ، آسمان اين تشريف از كجا يافتى ؟ و اگر زمين خيمه‌گاه جلال سلطنت تو نبودى ، اين نوازش كى ديدى ؟ نور ماه و پرتو آفتاب و زيبائى ستارگان جمله براى تو است ! آفتاب گرم‌كنندهء تو ، ماه شمع تو ، ستاره دليل تو ، آسمان سقف تو ، زمين بساط تو « 2 » . فردا كه تو نباشى ، آن سقف فروگشايد ، اين بساط درنوردد ، آن ستارگان فروريزند ، بساطى كه بهر دوست گستردند چون دوست رفت ناچار برچينند ، بندهء من ، آسمان آفريدم كه تو را آب دهد « 3 » زيرا امروز روز حجاب است واسطه ناچار است ! امّا فردا كه روز مشاهدت است واسطه به كار نايد .\r\n\r\n\r\n","description":"","footnote":"\r\n( 1 ) اشاره به آيهء  وَ زَيَّنَّا السَّماءَ الدُّنْيا بِمَصابِيحَ . \r\n( 2 ) اشاره به آيهء  وَ الْأَرْضَ فَرَشْناها فَنِعْمَ الْماهِدُونَ . \r\n( 3 ) اشاره به آيهء  وَ أَنْزَلْنا مِنَ السَّماءِ ماءً . * \r\n","page_name":" 365 ","page_number":365},
  {"content":"\r\n\r\nزمين ساختم تا تو را خوراك دهد « 1 » فردا كه روز مشاهدت است واسطه لازم نيست ، خود گويم : بخوريد و بياشاميد گوارا باد بر شما - آفتاب آفريدم تا تو را روشنائى و گرمى دهد كه امروز در عالم صورت ، نور معرفت در پرده‌هاى دل دوستان پنهان است ، فردا كه صفت نور معرفت آشكارا گردد ، آفتاب صورت چه به كار آيد ؟ برهان وقتى بايد كه عيان نبود ، چون عيان آمد برهان چه كند !\r\n64 -  وَ صَوَّرَكُمْ فَأَحْسَنَ صُوَرَكُمْ .  از موجودات و مخلوقات هيچ‌كس را آن صورت و آن جمال ندادند كه آدميان را دادند ! با هيچ مخلوق آن سرّ نبود كه با آدمى بود ، نه با عرش ، نه با كرسى ، نه با فلك نه با ملك ! زيرا آنها همه بندگان مجرّدند و آدميان هم بندگانند و هم دوستان ! خداوند بر آدميان رقيب است « 2 » صاحب جمالى بايد تا رقيبى بر او گمارند ! گفت : من رقيب شمايم زيرا كه رقيب شرط صاحب جمال است . و به جمال آدمى هيچ آفريده‌اى نيست !\r\nخداوند ، هفت قبّهء خضرا بركشيد ، و به ستارگان و اختران بنگاشت ، جبال راسيات نصب كرد ، هزاران صنعتهاى بديع از كتم عدم به عرصهء وجود آورد ، خورشيد جهان‌تاب را مدوّر كرد ، ماه آسمان مصوّر كرد و در حق هيچ‌يك اين خطاب نكرد كه در حق آدميان كرد و فرمود :  فَأَحْسَنَ صُوَرَكُمْ ! \r\n از جملهء نيكوان و خوبان سپاه * زيباى كمر توئى و زيباى كلاه \r\n . . . وَ رَزَقَكُمْ مِنَ الطَّيِّباتِ .  آيه . چون مىدانى كه خداوند روزى تو را پيش از وجود تو انداخته و سببهاى آن ساخته و رسانيدن آن را خود ضمان كرده ، نيكو نبود كه تو خود را دست مال طمعهاى هركس كنى و نياز خود به مخلوق بردارى ! كه يارى خواستن مخلوق از مخلوق چون يارى خواستن زندانى از زندانى است !\r\nبشر حافى گويد : امير المؤمنين على ( ع ) را بخواب ديدم گفتم : مرا پندى ده گفت : چقدر نيكو است شفقت توانگران بر درويشان ! از بهر طلب ثواب ، و از آن نيكوتر مناعت و تكبّر درويشان است بر توانگران ! از غايت اعتمادى كه بر كرم خداوند دادند .\r\nاستاد ابو على دقّاق به كسى گفت : اعتقاد تو اين است كه تو را از روزى چاره نيست ، و اعتقاد من آنست كه روزى را از تو چاره نيست . كجا است درويشى كه كمر تجريد بسته و رداى تفريد افكنده تا زير قدم جمعيّت چشمهء روزى برجوشيد ؟\r\n\r\nسوره 40 آيه 65\r\n65 -  هُوَ الْحَيُّ لا إِلهَ إِلَّا هُوَ .  آيه . نگارندهء صورت آدميان ، نمايندهء قدرت در زمين و آسمان رسانندهء روزى بندگان كيست ؟ آن زندهء پاينده كه هميشه بوده و هست و خواهد بود ، هستى وى را آغاز نه ، و بود او را انجام نه ، ميراث بر جهان از جهانيان ، بازگشت همهء خلق بسوى او است جاويدان .\r\n\r\nسورهء - 41 - فصّلت يا سجده - يا مصابيح - 54 - آيه - مكى - جزو 24\r\n\r\n[ تفسير لفظى آيات 1 الى 24 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n1 -   حم .   حاميم .\r\n2 -  تَنْزِيلٌ مِنَ الرَّحْمنِ الرَّحِيمِ .  فروفرستاده‌ايست از سوى خداوند فراخ رحمت مهربان .\r\n3 -  كِتابٌ فُصِّلَتْ آياتُهُ قُرْآناً عَرَبِيًّا لِقَوْمٍ يَعْلَمُونَ .  نامه‌ايست كه سخنان آن و نشانهاى آن\r\n\r\n\r\n","description":"","footnote":"\r\n( 1 ) اشاره به آيهء    فَأَنْبَتْنا فِيها حَبًّا وَ عِنَباً وَ قَضْباً وَ زَيْتُوناً وَ نَخْلًا .   \r\n( 2 ) اشاره به آيهء   إِنَّ اللَّهَ كانَ عَلَيْكُمْ رَقِيباً .  \r\n","page_name":" 366 ","page_number":366},
  {"content":"\r\n\r\nپيدا شده و بازگشاده و روشن است ، قرآنى تازى مر كسانى كه بدانند .\r\n4 -  بَشِيراً وَ نَذِيراً فَأَعْرَضَ أَكْثَرُهُمْ فَهُمْ لا يَسْمَعُونَ .  كتابى شادكننده و بيم‌دهنده كه بيشتر آنها ازآن‌رو گردانيدند ، تا جائى كه نمىشنوند و نمىپذيرند !\r\n5 -  وَ قالُوا قُلُوبُنا فِي أَكِنَّةٍ مِمَّا تَدْعُونا إِلَيْهِ وَ فِي آذانِنا وَقْرٌ وَ مِنْ بَيْنِنا وَ بَيْنِكَ حِجابٌ فَاعْمَلْ إِنَّنا عامِلُونَ .  گفتند دلهاى ما در غلافها است از آنچه تو ما را به آن دعوت مىكنى ! و در گوشهاى ما گرانى و بارى است و ميان ما و شما پرده‌ايست ( كه پيغمبرى تو را نمىبينيم ) تو همان كه مىكنى مىكن ما هم همان كنيم كه مىكنيم !\r\n6 -  قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِلهٌ واحِدٌ فَاسْتَقِيمُوا إِلَيْهِ وَ اسْتَغْفِرُوهُ وَ وَيْلٌ لِلْمُشْرِكِينَ .  بگو ( اى محمد ) من نيستم مگر مردمى مانند شما ، به من وحى فرستاده مىشود كه خداى شما خدائى است يكتا ، پس به توحيد او گرويد و بر آن بپائيد و از او آمرزش بخواهيد ، اى واى بر مشركان و انبازگران !\r\n7 -  الَّذِينَ لا يُؤْتُونَ الزَّكاةَ وَ هُمْ بِالْآخِرَةِ هُمْ كافِرُونَ .  آن‌چنان كسانى كه زكات نمىدهند و به روز رستاخيز هم كافرند !\r\n8 -  إِنَّ الَّذِينَ آمَنُوا وَ عَمِلُوا الصَّالِحاتِ لَهُمْ أَجْرٌ غَيْرُ مَمْنُونٍ .  كسانى كه ايمان آوردند و كارهاى نيكو كردند ، ايشان را مزدى ناكاست و بىمنت است !\r\n9 -  قُلْ أَ إِنَّكُمْ لَتَكْفُرُونَ بِالَّذِي خَلَقَ الْأَرْضَ فِي يَوْمَيْنِ وَ تَجْعَلُونَ لَهُ أَنْداداً ذلِكَ رَبُّ الْعالَمِينَ .  بگو به مشركان ، آيا شما به كسى كه زمين در مدت دو روز آفريد كافر مىشويد ؟ و براى او انبازان گيريد ؟ آن‌كس كه پروردگار جهانيان است ؟\r\n10 -  وَ جَعَلَ فِيها رَواسِيَ مِنْ فَوْقِها وَ بارَكَ فِيها وَ قَدَّرَ فِيها أَقْواتَها فِي أَرْبَعَةِ أَيَّامٍ سَواءً لِلسَّائِلِينَ .  و آن خدائى كه بالاى زمين كوه‌ها آفريده و در زمين بركت داده و روزيهاى زمين را در چهار روز مقدّر كرده كه يكسان مىرسد به كسانى كه آن را خواهند و جويند و پرسند !\r\n11 -  ثُمَّ اسْتَوى إِلَى السَّماءِ وَ هِيَ دُخانٌ فَقالَ لَها وَ لِلْأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ .  پس از آن خداوند آهنگ آفرينش آسمان كرد كه آن نيز دود ( بخار ) بود و به آسمان و زمين گفت با فرمان‌بردارى آئيد ، خوش‌كامه يا ناكام ! هر دو گفتند آمديم خوش‌كامگان .\r\n12 -  فَقَضاهُنَّ سَبْعَ سَماواتٍ فِي يَوْمَيْنِ وَ أَوْحى فِي كُلِّ سَماءٍ أَمْرَها وَ زَيَّنَّا السَّماءَ الدُّنْيا بِمَصابِيحَ وَ حِفْظاً ذلِكَ تَقْدِيرُ الْعَزِيزِ الْعَلِيمِ .  پس آسمانها را هفت آسمان در دو روز تمام سپرى كرد ، و به هر آسمان هرچه خواست فرمان داد و ( فرمود ) آسمان دنيا را به چراغها بياراستم و آنها را از آسيب ديوها نگاه داشتم .\r\nاين است ساخته و باز انداختهء خداى تواناى دانا .\r\n13 -  فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَ ثَمُودَ .  اگر روى گردان شدند ( از پذيرفتن پيغام ) به آنها بگوى كه من شما را آگاه كردم و بيم دادم به بانگى سوزان مانند بانگى كه به قوم عاد و ثمود رسيد !\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n14 -  إِذْ جاءَتْهُمُ الرُّسُلُ مِنْ بَيْنِ أَيْدِيهِمْ وَ مِنْ خَلْفِهِمْ أَلَّا تَعْبُدُوا إِلَّا اللَّهَ قالُوا لَوْ شاءَ رَبُّنا لَأَنْزَلَ مَلائِكَةً فَإِنَّا بِما أُرْسِلْتُمْ بِهِ كافِرُونَ .  ( صاعقه به آنها وقتى رسيد ) كه رسولان به آنها آمدند از پيش ( هود به قوم عاد ) و پس از آن ( صالح به ثمود ) كه گفتند جز خداوند يكتا كسى را پرستش نكنيد مشركان گفتند اگر خدا خواست كه پيغامى فرستد هرآينه فرشتگانى فروفرستادى ! پس ( چون بما نفرستاده ) ما به آنچه شما را فرستادند كافريم .\r\n15 -  فَأَمَّا عادٌ فَاسْتَكْبَرُوا فِي الْأَرْضِ بِغَيْرِ الْحَقِّ وَ قالُوا مَنْ أَشَدُّ مِنَّا قُوَّةً أَ وَ لَمْ يَرَوْا أَنَّ اللَّهَ الَّذِي خَلَقَهُمْ هُوَ أَشَدُّ مِنْهُمْ قُوَّةً وَ كانُوا بِآياتِنا يَجْحَدُونَ .  امّا قوم عاد در زمين گردن‌كشى كردند به ناحق ! و گفتند چه كسى از ما از حيث نيرو سخت‌تر و برتر است ؟ آيا ندانستند و نديدند كه خدائى كه آنها را آفريده از آنها سخت‌تر و نيرومندتر است ؟ و به سخنان ما و پيغامهاى ما كافر شدند !\r\n16 -  فَأَرْسَلْنا عَلَيْهِمْ رِيحاً صَرْصَراً فِي أَيَّامٍ نَحِساتٍ لِنُذِيقَهُمْ عَذابَ الْخِزْيِ فِي الْحَياةِ الدُّنْيا وَ لَعَذابُ الْآخِرَةِ أَخْزى وَ هُمْ لا يُنْصَرُونَ .  پس بر آنها بادى سخت فروفرستاديم در روزهاى نحس شوم ، تا به آنها عذاب رسوائى در دنيا بچشانيم ! و عذاب آخرت رسواكننده‌تر است و آنان را فريادرس نيست و يارئى ندهند .\r\n17 -  وَ أَمَّا ثَمُودُ فَهَدَيْناهُمْ فَاسْتَحَبُّوا الْعَمى عَلَى الْهُدى فَأَخَذَتْهُمْ صاعِقَةُ الْعَذابِ الْهُونِ بِما كانُوا يَكْسِبُونَ .  امّا قوم ثمود ، ما آنها را راهنمائى كرديم ولى آنان نادانى و كورى را بر دانائى و روشنائى برترى دادند و آن را برگزيدند ! پس آنها را بانگ عذاب به سبب كارى كه مىكردند با خوارى فراگرفت .\r\n18 -  وَ نَجَّيْنَا الَّذِينَ آمَنُوا وَ كانُوا يَتَّقُونَ .  و كسانى كه ايمان آوردند و پرهيزكار بودند نجات داديم .\r\n19 -  وَ يَوْمَ يُحْشَرُ أَعْداءُ اللَّهِ إِلَى النَّارِ فَهُمْ يُوزَعُونَ .  و آن روز كه دشمنان خدا را به دوزخ رانند ، آنان را گرد هم آرند كه پراكنده نشوند .\r\n20 -  حَتَّى إِذا ما جاؤُها شَهِدَ عَلَيْهِمْ سَمْعُهُمْ وَ أَبْصارُهُمْ وَ جُلُودُهُمْ بِما كانُوا يَعْمَلُونَ .  تا آنگه كه آنها را به دوزخ آوردند ، گوشها و چشمها و پوست‌هاشان بر آنها بدانچه مىكردند گواهى دهد !\r\n21 -  وَ قالُوا لِجُلُودِهِمْ لِمَ شَهِدْتُمْ عَلَيْنا قالُوا أَنْطَقَنَا اللَّهُ الَّذِي أَنْطَقَ كُلَّ شَيْءٍ وَ هُوَ خَلَقَكُمْ أَوَّلَ مَرَّةٍ وَ إِلَيْهِ تُرْجَعُونَ .  مشركان به اندام‌هاى خويش گفتند : چرا شما گواهى به زيان ما داديد ؟\r\nگفتند : خدائى كه هر چيزى را گويا كرده ما را هم گويا كرد ! و اوست كه اول‌باره شما را آفريد و بسوى او برمىگرديد .\r\n22 -  وَ ما كُنْتُمْ تَسْتَتِرُونَ أَنْ يَشْهَدَ عَلَيْكُمْ سَمْعُكُمْ وَ لا أَبْصارُكُمْ وَ لا جُلُودُكُمْ وَ لكِنْ ظَنَنْتُمْ أَنَّ اللَّهَ لا يَعْلَمُ كَثِيراً مِمَّا تَعْمَلُونَ .  شما نتوانستيد بازپوشيده داريد كه گوشها و چشمها و پوست‌هاتان بر زيان شما گواهى ندهند ! و خود چنين پنداشتيد كه خداوند بسيارى از آنچه را كه مىكرديد نمىداند !\r\n23 -  وَ ذلِكُمْ ظَنُّكُمُ الَّذِي ظَنَنْتُمْ بِرَبِّكُمْ أَرْداكُمْ فَأَصْبَحْتُمْ مِنَ الْخاسِرِينَ .  اين بود گمان بد شما كه به پروردگار خود مىبرديد كه شما را هلاك كرد و شما را به نيستى بداد ، پس شما از زيان‌كاران شديد !\r\n24 -  فَإِنْ يَصْبِرُوا فَالنَّارُ مَثْوىً لَهُمْ وَ إِنْ يَسْتَعْتِبُوا فَما هُمْ مِنَ الْمُعْتَبِينَ .  پس اگر شكيبائى\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nكنند جاى آنها آتش است و اگر خشنودى خواهند از آنان خشنود نشوند !\r\n\r\nتفسير ادبى و عرفانى\r\n\r\nسوره 41 آيه 0\r\n بِسْمِ اللَّهِ الرَّحْمنِ الرَّحِيمِ .  شنيدن نام خدا موجب هيبت و هيبت سبب فنا و غيبت است و شنيدن نام رحمن موجب حضور به حضرت و حضور سبب بقا و قربت است . يكى به شنيدن نام اللّه در كشف جلال مدهوش ، و يكى به شنيدن نام رحيم در بسط جمال بىهوش است و اللّه اخبار از قدرت او بر ابداع است .\r\n\r\nسوره 41 آيه 1\r\n1 -   حم ، -   حاميم ، نام قرآن است ، حا و ميم حرف‌هاى سخن خدا است كه مىفرمايد : كردنى همه كردم ، راندنى همه راندم ، برگزيدنى همه برگزيدم ، پذيرفتنى همه پذيرفتم ، برداشتنى همه برداشتم ، افكندنى همه افكندم ، آنچه خواستم كردم ، و آنچه خواهم كنم ، آن را كه پذيرفتم بدان ننگرم كه از او جفا ديدم ، بلكه عفو كنم ، و درگذرم .\r\nپير طريقت گفت : الهى ، همه عالم تو را مىخواهند ، تا تو كرا خواهى ؟ بنازد كسى كه تو او را خواهى كه اگر بماند تو او را در راهى . اى جوان‌مرد : آن را كه خواست در ازل خواست ، و آن را كه نواخت در ازل نواخت ، كارها در ازل كرده و امروز مىنمايد ، سخنها در ازل فرموده و امروز مىشنواند ، خلعتها در ازل دوخته ، و امروز مىپوشاند .\r\nنيز گفت : بندهء من ، تو مرا امروز مىدانى ، من نه امروزىام ، دانش تو امروز است ورنه من قديمم ، دير است كه من با تو راز گفتم ، تو اكنون مىشنوى ، شما اطفال عدم بوديد كه لطف قديم كار شما را مىساخت .\r\n\r\nسوره 41 آيه 2\r\n2 -  تَنْزِيلٌ مِنَ الرَّحْمنِ الرَّحِيمِ .  اين قرآن فرستادهء آن خدا است كه نامش رحمن و رحيم است ، رحمن است به نعمت ، رحيم است به عصمت ، رحمن است به تجلّى ، رحيم است به تولّى ، چون درياى رحمت موج كرامت و مغفرت زند ، جمله زلل و معاصى منعدم و متلاشى گردد ! زيرا كه زلّت صفت ( نبود پس شد ) است و رحمت صفت ازل و ابد است كه بوده و خواهد بود !\r\n\r\nسوره 41 آيه 6\r\n6 -  قُلْ إِنَّما أَنَا بَشَرٌ مِثْلُكُمْ .  خداوند به اين آيت ، مصطفى را تواضع آموخت و او را بر تواضع داشت كه بنده را هيچ زينتى زيباتر از زينت فروتنى نيست و بر قامت خاك هيچ جامعه‌اى راست‌تر و رساتر و نيكوتر از لباس خشوع نيست . پيغمبر رحمت به اين خطاب چنان متأدب شد كه به عيادت بيمار مىرفت ، تشييع جنازه مىكرد ، بر الاغ سوار مىشد و دعوت بردگان را مىپذيرفت .\r\nهرچند سيّد دو جهان ، منشور تقدّم و مزيّت در آستين كمال داشت و خال اقبال بر رخسار جمال ، و در شب معراج ، فرشتگان مقرب پيش براق حضرتش چاكروار ايستاده و با اين همه كمال و جلال و حشمت و مرتبت ، در كوى تواضع چنان بود كه گفتيم بر خركى سوار مىشدى و اگر غلامى او را خواندى اجابت كردى . مركب شب معراج و مركب روز جنگ بنى قريظه هر دو مركب بود اما راكب در دو حالت يك صفت و يك همّت و يك نيّت و يك ارادت داشت ! اگر بر براق بود در سرش نخوت نبود و اگر بر حمار بود بر رخسار عزّتش غبار مذلّت نبود !\r\n\r\nسوره 41 آيه 9\r\n9 -  قُلْ أَ إِنَّكُمْ لَتَكْفُرُونَ بِالَّذِي خَلَقَ الْأَرْضَ فِي يَوْمَيْنِ .  هركه اعتقاد كرد كه آفريدگار جهان و جهانيان ، خداى يگانه و يكتا و در كمال قدرت بىهمتا است و داند كه بشريّت محلّ عجز و سرمايهء ضعف است دامن از مخلوقات بازبرد و دل از معلومات و مرسومات برگيرد و كار خود يك سره به او تفويض كند ، و علاقه‌ها و خلقها را\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nبگذاشته و رو به درگاه او گذاشته و حكم او را مطيع و منقاد بوده و فرمان او را گردن نهاده و زبان اعتراض را بريده است ! زيرا كه مخلوق را بر خالق اعتراض نيست و از حكم او زهرهء اعراض نه !\r\nلطيفه : از عزيزى پرسيدند كه بندگى چيست ؟ گفت : از اعتراض اعراض كردن و قضا را به رضا پيش آمدن و تلخى قضا را به دندان تسليم خائيدن كه  وَ أُمِرْنا لِنُسْلِمَ لِرَبِّ الْعالَمِينَ . \r\n\r\nسوره 41 آيه 10\r\n10 -  وَ جَعَلَ فِيها رَواسِيَ مِنْ فَوْقِها وَ بارَكَ فِيها .  آيه . كوهها ميخ‌هاى زمين است از روى صورت ، و اولياء حق ميخ‌هاى زمين‌اند از روى حقيقت ! نظام كار عالم در جبال بلند معرفت ايشان بسته ، و استقامت احوال و اسباب خلق از روى معنى در دعوات و بركات اينان وابسته است ، به تن با خلق حاضرند ، اما به دل از آنان غايب ! و با حق حاضر ! مردم آنان را حاضر مىدانند ولى ايشان از مردم غايب و با حق حاضرند .\r\nبايزيد بسطامى گفت : چهل سال است تا من با خلق سخن نگفته‌ام ، هرچه گفته‌ام با حق گفته‌ام و هرچه شنيدم از حق شنيده‌ام .\r\nمحمد مصطفى ( ص ) فرمود : نزد خدا آرام گيرم ، او مرا غذا دهد ، پيغمبر در گزاردن شريعت و بسط امّت با خلق بود ولى در دوام مشاهدات و دوستى حق ، به سرّ و پنهانى با حق بود ، كه چون دوستى غلبه كند دوست از دوست جدا نگردد !\r\nابو على دقاق ( از بزرگان عرفاء ) گفت : بهشت را با ما شغلى نيست و دوزخ را با ما كارى نه ، زيراكه در دل ما جز شادى ببقاء حق نيست .\r\n هرچه جز يار ، نام او بشكن * هرچه جز عشق ، نام او غم كن . \r\n\r\nتفسير لفظى [ آيات 25 الى 36 
  ]\r\n25 -  وَ قَيَّضْنا لَهُمْ قُرَناءَ فَزَيَّنُوا لَهُمْ ما بَيْنَ أَيْدِيهِمْ وَ ما خَلْفَهُمْ وَ حَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَ الْإِنْسِ إِنَّهُمْ كانُوا خاسِرِينَ .  و براى ايشان هم‌نشينانى ساختيم و همساز اين سبب شديم تا آنچه پيش ايشان است از امور دنيا و آنچه پس از ايشان است از امور آخرت براى آنان بيارايند و آنها دنيا را بر آخرت برگزينند و سخن خداوند ( راجع به تهديد و عذاب ) بر آنها راست و درست شد همچون گروه‌هائى كه پيش از ايشان از پرى و آدمى بودند ! كه ايشان زيان‌كاران و از خود درماندگانند !\r\n26 -  وَ قالَ الَّذِينَ كَفَرُوا لا تَسْمَعُوا لِهذَا الْقُرْآنِ وَ الْغَوْا فِيهِ لَعَلَّكُمْ تَغْلِبُونَ . \r\nكافران گفتند ، قرآن را مشنويد و سخن نابكار در آن افكنيد تا مگر او را از خواندن بازداريد و شما پيروز شويد .\r\n27 -  فَلَنُذِيقَنَّ الَّذِينَ كَفَرُوا عَذاباً شَدِيداً وَ لَنَجْزِيَنَّهُمْ أَسْوَأَ الَّذِي كانُوا يَعْمَلُونَ . \r\nبه راستى ، به كسانى كه كافر شدند عذاب سختى بچشانيم و به آنها بدتر پاداشى به بدتر كارهائى كه مىكردند پاداش دهيم .\r\n28 -  ذلِكَ جَزاءُ أَعْداءِ اللَّهِ النَّارُ لَهُمْ فِيها دارُ الْخُلْدِ جَزاءً بِما كانُوا بِآياتِنا يَجْحَدُونَ . \r\nاين است جزاى دشمنان خدا و آنان راست در آتش سراى جاويدان ! كيفر آنچه با سخنان ما مىكردند و منكر مىشدند .\r\n29 -  وَ قالَ الَّذِينَ كَفَرُوا رَبَّنا أَرِنَا الَّذَيْنِ أَضَلَّانا مِنَ الْجِنِّ وَ الْإِنْسِ نَجْعَلْهُما تَحْتَ أَقْدامِنا لِيَكُونا مِنَ الْأَسْفَلِينَ .  كافران ( در ميان آتش دوزخ ) گفتند : پروردگارا ، آن دو تن كه\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nما را گمراه كردند بما بنما « 1 » از پرى و آدمى تا آنها را زير پاى خود آريم تا از ما فروتر و پائين‌تر باشند .\r\n30 -  إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَ لا تَحْزَنُوا وَ أَبْشِرُوا بِالْجَنَّةِ الَّتِي كُنْتُمْ تُوعَدُونَ .  آنان كه گفتند : خداى ما يكتا است و آنگاه بر آن استقامت كردند « 2 » ( بپائيدند ) بر ايشان فرشتگان فرود مىآيند ( به‌وقت مرگ ) و به آنها مىگويند : مترسيد و اندوه مداريد و و شاد باشيد به آن بهشت كه بشما وعده مىدادند .\r\n31 -  نَحْنُ أَوْلِياؤُكُمْ فِي الْحَياةِ الدُّنْيا وَ فِي الْآخِرَةِ وَ لَكُمْ فِيها ما تَشْتَهِي أَنْفُسُكُمْ وَ لَكُمْ فِيها ما تَدَّعُونَ .  خداوند مىفرمايد : ما يارىدهان و دستگيران شمائيم در زندگانى اين جهان و جهان ديگر ، و شما راست در بهشت آنچه شما را آرزو باشد و بخواهد .\r\n32 -  نُزُلًا مِنْ غَفُورٍ رَحِيمٍ .  پيش آورده‌اى از سوى خداوند آمرزندهء مهربان .\r\n33 -  وَ مَنْ أَحْسَنُ قَوْلًا مِمَّنْ دَعا إِلَى اللَّهِ وَ عَمِلَ صالِحاً وَ قالَ إِنَّنِي مِنَ الْمُسْلِمِينَ . \r\nكيست نيكوسخن‌تر از آن‌كس كه خدا را مىخواند و كار نيك مىكند و مىگويد من از گردن‌نهندگانم ؟\r\n34 -  لا تَسْتَوِي الْحَسَنَةُ وَ لَا السَّيِّئَةُ ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَ بَيْنَهُ عَداوَةٌ كَأَنَّهُ وَلِيٌّ حَمِيمٌ .  هرگز نيكوئى و بدى يكسان نيستند و تو ( اى پيغمبر ) جفاكار و سفه‌كار را به پاسخهاى نيكوتر پاداش ده كه در آن صورت آن‌كس كه ميان تو و او دشمنى است ، گوئى كه دوستى است يار و به دل نزديك !\r\n35 -  وَ ما يُلَقَّاها إِلَّا الَّذِينَ صَبَرُوا وَ ما يُلَقَّاها إِلَّا ذُو حَظٍّ عَظِيمٍ .  اين خلق نيكو و عادت نيك را در دل و در دهان ننهند جز كسانى كه شكيبائى كردند و در دل ننهند آن را مگر كسى كه با بهره نيكو از ايمان و از بهشت است .\r\n36 -  وَ إِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّهِ إِنَّهُ هُوَ السَّمِيعُ الْعَلِيمُ .  هرگاه از شيطان ( ريو ) به تو وسوسه‌اى رسد ، به خدا پناه بر و فريادرسى خواه كه او شنوا و دانا است .\r\n\r\nتفسير ادبى و عرفانى\r\n\r\nسوره 41 آيه 25\r\n25 -  وَ قَيَّضْنا لَهُمْ قُرَناءَ .  آيه . چون خداوند خوبى و سعادت بنده‌اى بخواهد ، همدم‌هاى نيك بهرهء او مىكند كه در طاعت او را يارى كنند و چون به بنده‌اى بدى و شقاوت خواهد ، دوستان بدى به او نصيب خواهد كرد كه او را بر مخالفت با دستورهاى الهى وادارند . آرى ، بدترين قرينها و دوستان آدمى ، شيطان است كه نقاب گول و تلبيس بر چهره بربسته و در باطن بنده ، راه يافته و بر او مسلّط شده ، تا به دوام وسوسه او را به مخالفت با احكام حق وادارد و كارهاى بد را به نظر او بيارايد و او را از راه راست و صواب برگرداند !\r\nقرين از شيطان بدتر ، نفس خود آدمى است ، زيرا شيطان اگر دشمن آدمى است ليكن در مردم باايمان طمع كفر نكند و تنها از او معصيت و نافرمانى خواهد ! ليكن نفس امّارهء آدمى ، بنده را به كفر و گمراهى كشد .\r\nبه داود پيغمبر از سوى خداوند فرمان رسيد كه اى داود ، خود را براى مبارزهء با نفس آماده ساز كه\r\n\r\n\r\n","description":"","footnote":"\r\n( 1 ) نوشته‌اند : مراد از دو تن يكى ابليس و ديگرى قابيل دو تنى كه گناه و نافرمانى و جنايت را آغاز كردند !\r\n( 2 ) مراد از استقامت ، پايدارى در توحيد و اداء واجبات و ايمان مستقيم و اخلاص در عمل و دورى از شرك است !\r\n","page_name":" 371 ","page_number":371},
  {"content":"\r\n\r\nاو هم آمادهء مبارزهء با تو است !\r\nمصطفى فرمود : ما از جهاد كوچكتر ( جنگ بدر ) برگشتيم و اكنون بايد بر جهاد بزرگتر يعنى جهاد با نفس امّاره بپردازيم ! كه جهاد با نفس از جهاد با دشمن سخت‌تر است زيرا دشمن را به شمشير و ابزار جنگ مىتوان از خود دور كرد ليكن نفس امّاره از خويشتن دور كردن ممكن نباشد ، و از شرّ او ايمن بودن آسان نيست ! چون با هر دشمنى اگر بسازى از شرّ او ايمن گردى ولى با نفس امّاره اگر بسازى هلاك شوى !\r\nپير بو على دقاق ( از بزرگان عرفا ) را در نفس آخرين پرسيدند كه خويشتن را چگونه مىبينى ؟ گفت : چنان بينم كه اگر پنجاه سالهء عمر مرا در طبقى نهند و گرد آسمان و زمين بگردانند از هيچ فرشتهء مقرّبى در آسمان شرم نبايد داشت ! و از هيچ آفريده‌اى در زمين حلالى نبايد خواست ! اين مرد بزرگوار بدين صفت كه شنيدى ، هنگام نزع روح ، كوزهء آبى پيش وى داشتند و گفتند : در حرارت جان دادن جگر با آب خنك كن ، گفت : هنگام آن نيست كه اين دشمن اصلى و اين نفس ناكس را شربتى دهم ، كه چون نيرو يابد دمار از روزگارم برآرد !\r\n\r\nسوره 41 آيه 30\r\n30 -  إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا .  آيه . ربنا الله ، اشارت است به توحيد اقرار و ( استقاموا ) اشارت است به توحيد معرفت . توحيد اقرار با همهء مؤمنان است ولى توحيد معرفت ويژهء عارفان و صدّيقان است . توحيد اقرار آنست كه خداى را يكتا و يگانه گوئى و توحيد معرفت آنست كه خدا را يكتا باشى !\r\nبايزيد بسطامى ، وقتى در مقام توحيد اقرار بود ، مريدى گفت : اى شيخ خدا را شناسى ؟ گفت : در همه عالم كسى باشد كه خدا را نشناسد ؟ وقتى ديگر غريق درياى توحيد معرفت بود ، او را گفتند : خدا را شناسى ؟ گفت :\r\nمن كه باشم كه او را شناسم ! و آيا در همهء عالم كسى باشد كه او را شناسد ؟\r\n در عشق تو من كِيَم كه در منزل من * از وصلِ رخت گُلى دمد بر گلِ من ! \r\nتوحيد معرفت كه همان استقامت باشد ، آنست كه در تصديق به نهايت تحقيق رسد ، و در حقيقت ايمان به قدم صدق و يقين بخرامد ، و بر جادّهء مستقيم قدم ثابت بردارد ! قلّادهء تجريد بر گردن تفريد بندد ! و شراب محبّت از دست ساقى صدق بكشد و در باغ لطيفه‌ها گل معرفت بويد و عالم علوى و سفلى را برهم زند و به زبان بىخودى گويد :\r\n آدم عَلَمِ عشق در اين عالم زد * صد عالَمِ عالمان همه برهم زد \r\n تا در نَفَس خويش زمانى دم زد * در باخت بهشت و هر دوعالم كم زد \r\nپير طريقت گفت : صحبت با حق دو حرف است : اجابت و استقامت ، اجابت عهد است ، و استقامت وفا ، اجابت شريعت است و استقامت حقيقت ، درك شريعت هزار سال ، به ساعتى در توان يافت . ليكن درك حقيقت ساعتى ، به هزار سال نتوان دريافت !\r\n . . . تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَ لا تَحْزَنُوا وَ أَبْشِرُوا بِالْجَنَّةِ .  آيه . اين عزيزان كه به راه استقامت رفتند و در ميدان تسليم گوى توحيد به پايان بردند ، ايشان را به وقت نزع ، خلعت كرامت پوشانند ، فرشتگان از آسمان فرود آيند و ايشان را بشارت دهند كه مترسيد كه شما را از عزل ولايت محبّت بيم نيست و اندوه مداريد كه شما را به جنايت مؤاخذت نيست ، شاد باشيد كه جز عنايت ازلى شما را بدرقه و همراه\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nنيست ، مترسيد كه روز ترس به سر آمد ، اندوه مبريد كه وقت راست آمد ، شاد باشيد و بنازيد در بهشت كه از دوست به شادى خبر و پيغام آمد .\r\nاى جوانمرد ، نيك بنگر ، تا گمان نبرى كه فردا چون مستقيمان راه دين و مشتاقان راه جهان‌آفرين و مستغرقان بحر يقين به مشاهده حق‌تعالى رسند ، ذرّه‌اى از شوق آنان كم شود ! گويند : در جگر ماهى تابش گرمى ( تبش ) است كه اگر همه درياهاى عالم جمع كنى ذرّه‌اى از آن گرمى و حرارت كم نشود ! ايشان امروز در عين شوقند و فردا در عين ذوق ، فردا هرچه شرايع است همه را قلم نسخ دركشند ، و نماز و روزه و حج و جهاد روا باشد كه به پايان رسد و منسوخ شود ، اما پيمان دوستى و عهد معرفت هرگز نشايد كه منسوخ گردد ، چون در بهشت روى ، هر روز كه از شناسائى حق بر تو بگذرد ، بر تو عالمى گشاده شود كه پيش از آن نبوده و اين كارى است كه هرگز به سر نيايد و مبادا كه به سر آيد !\r\n تا من بِزِيَم حرفه و كارم اين است * آرام و قرار و غم‌گسارم اين است \r\n روزم اين است و روزگارم اين است * جويندهء صيدم و شكارم اين است \r\n\r\nسوره 41 آيه 31\r\n31 -  نَحْنُ أَوْلِياؤُكُمْ فِي الْحَياةِ الدُّنْيا وَ فِي الْآخِرَةِ .  آيه . خداوند مىفرمايد ما دوستان شما در زندگانى هر دوجهان هستيم ! در زندگى دنيا به ايمان ، در زندگى آخرت به آمرزش ، در دنيا به تحقيق معرفت ، و در آخرت به تحصيل مغفرت ، در دنيا رضا به قضاء ، و در آخرت به لقا در سراى بقاء ، در دنيا به محبّت ، در آخرت به قربت ، در دنيا به مشاهدت و در عقبى به معاينت !\r\nاگر آدمى را عمر نوح دهند و همه روزگار خود در شكر اين نعمت و اين كرامت به سر آرد كه خداوند مىفرمايد :\r\nما اولياء شما هستيم ، عمرش به آخر برسد و شكرش به سر نرسد ! چنان كه خداوند در جواب فرشتگان كه به خلافت آدم در در زمين اعتراض كردند فرمود : آنچه من مىدانم شما نمىدانيد ، آنان سر تسليم پيش آوردند و پوزش خواستند .\r\nآنگاه خداوند به فرشتگان فرمود : اگر آدميان نااهلند اهلشان گردانم ، اگر دورند نزديكشان گردانم ، اگر ذليلند عزيزشان گردانم ، اگر شما جفاى ظاهر ايشان مىبينيد ، من صفاى باطن ايشان بينم ، اگر شما به مخالفت اعضا و جوارح آنها مىنگريد ، من به موافقت دلها و سرّهاى ايشان مىنگرم ، اگر شما در لباس طاعتيد ، آنان در لباس وصلتند ، اگر شما در جامهء عبادتيد ، آنها در خلعت مغفرتند ، اگر شما دست به عصمت خود زده‌ايد ، آنان دست به رحمت ما زده‌اند ، عصمت شما چه اثر دارد اگر قبول ما نبود ؟ و معصيت آنها چه ضرر دارد چون مغفرت ما بود ؟ آنان برداشتهء لطف ازلند و نواختهء فضل ابد ، و لغزش و زلل هيچ‌گاه به ازل مزاحمتى ندارد !\r\nبايزيد بسطامى ، در راهى مىرفت ، آواز جمعى شنيد ، خواست كه آن حال بازداند ، نزديك رسيد كودكى ديد در لجن ( لژن ) سياه افتاده و خلقى به نظاره ايستاده ! ناگاه مادر كودك از گوشه‌اى در دويد و خود را ميان لجن افكند و آن كودك را برگرفت ، بايزيد چون اين را بديد وقتش خوش گشت ، و نعره‌اى بزد و مىگفت : شفقت بيامد آلايش ببرد ! محبّت بيامد معصيت ببرد ، عنايت بيامد جنايت ببرد !\r\n\r\nسوره 41 آيه 33\r\n33 -  وَ مَنْ أَحْسَنُ قَوْلًا مِمَّنْ دَعا إِلَى اللَّهِ .  اين آيت در وصف مؤذّن ( اذان‌گو ) است ، ( در سورهء مائده سخنى چند در آداب و فضيلت اذان‌گويان برفت ) خداوند در اين آيه به مؤذّنان امّت پنج كرامت مرحمت فرموده :\r\nكرامت اوّل : ثناى جميل است و پسند خداى كريم كه در حق او فرمود : من احسن قولا . كدام سخن\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nنيكوتر است از سخن آن‌كس كه بندگان را بر نماز مىخواند و بر حضرت راز مىراند ، چون در بانگ نماز هم تكبير است هم توحيد و هم تعظيم و هم تمجيد ، هم اثبات وحدانيّت خداوند هم اثبات نبوّت محمّد مصطفى كه فرمود : هركه گناه بسيار دارد ، هنگام سحر اذان گويد ، پرسيدند : هنگام سحر چه خاصيّت دارد فرمود : چون نصارى ناقوس كوبند عرش خدا بر دوش حاملين آن سنگينى كند و چون مؤذّن آواى اللّه اكبر بلند كند ، همگى زير بار عرش الهى سبك‌بار شوند !\r\nكرامت دوم : كمال عطا و بخشش است كه فرمود مؤذّنان بر نماز و روزه و بر خون مؤمنان امين هستند و هرچه از خدا بخواهند داده شوند ! و از هركس شفاعت كنند پذيرفته شود .\r\nكرامت سوم : قرين شهيدان بودن ، كه پيغمبر فرمود : هركس در راه خدا اذان از روى ايمان گويد ، خداوند او را در بهشت با شهيدان محشور كند !\r\nكرامت چهارم : قرين پيغمبران بودن ، كسى از پيغمبر اكرم پرسيد ؟ چه كسانى اوّل داخل بهشت شوند ؟\r\nفرمود : پيغمبران ، پرسيد پس از آن ، فرمود : شهيدان ، پرسيد پس از آن ، فرمود : اذان‌گويان مسجد ، پرسيد پس از آن ، فرمود : ديگر اذان‌گويان !\r\nكرامت پنجم : خلاصى از سراى شقاوت و بدبختى ، كه فرمود : چون مؤذّن بگويد اللّه اكبر درهاى آتش دوزخ بسته مىشود و چون شهادت به وحدانيت دهد درهاى بهشت باز مىشود و چون شهادت به پيغمبرى محمّد دهد روشنى و زيبائى در دل او جلوه‌گر شود ! و در باقى ذكرها فرشتگان با او هم‌صدا گردند .\r\n\r\nتفسير لفظى [ آيات 37 الى 54 
  ]\r\n37 -  وَ مِنْ آياتِهِ اللَّيْلُ وَ النَّهارُ وَ الشَّمْسُ وَ الْقَمَرُ لا تَسْجُدُوا لِلشَّمْسِ وَ لا لِلْقَمَرِ وَ اسْجُدُوا لِلَّهِ الَّذِي خَلَقَهُنَّ إِنْ كُنْتُمْ إِيَّاهُ تَعْبُدُونَ  از نشانهاى توانائى خداوند شب و روز و آفتاب و ماه است و شما آفتاب و ماه را سجود نبريد و سجود را به خدائى بريد كه آنها را آفريده اگر او را خواهيد پرستيد .\r\n38 -  فَإِنِ اسْتَكْبَرُوا فَالَّذِينَ عِنْدَ رَبِّكَ يُسَبِّحُونَ لَهُ بِاللَّيْلِ وَ النَّهارِ وَ هُمْ لا يَسْأَمُونَ . \r\nاگر از سجدهء به خداوند گردن كشيدند ، پس آنان كه نزد خداوندند ( از فرشتگان ) او را شب و روز سجده مىكنند و از ستايش او سير و خسته نمىشوند .\r\n39 -  وَ مِنْ آياتِهِ أَنَّكَ تَرَى الْأَرْضَ خاشِعَةً فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ إِنَّ الَّذِي أَحْياها لَمُحْيِ الْمَوْتى إِنَّهُ عَلى كُلِّ شَيْءٍ قَدِيرٌ .  و از نشانهاى توانائى خداوند اين است كه تو زمين را فرومرده و خشك مىبينى ، پس چون آب بر آن فرود آورديم گياه را بجنبانيد و بردميد و برخنجيد ( باز شد ) ، البتّه آن‌كس كه زمين را زنده كرد مردگان را هم زنده‌كننده است چون او به هر چيزى توانا است .\r\n40 -  إِنَّ الَّذِينَ يُلْحِدُونَ فِي آياتِنا لا يَخْفَوْنَ عَلَيْنا أَ فَمَنْ يُلْقى فِي النَّارِ خَيْرٌ أَمْ مَنْ يَأْتِي آمِناً يَوْمَ الْقِيامَةِ اعْمَلُوا ما شِئْتُمْ إِنَّهُ بِما تَعْمَلُونَ بَصِيرٌ .  كسانى كه در نشانهاى ما كژ مىروند و الحاد مىكنند ، بر ما پوشيده نيستند ، آيا آن كسى كه فردا در آتش دوزخ افكنده مىشود بهتر است يا كسى كه روز رستاخيز ايمن است و بيم ندارد ؟ بكنيد شما هرچه خواهيد كه خداوند به آنچه مىكنيد آگاه است .\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n41 -  إِنَّ الَّذِينَ كَفَرُوا بِالذِّكْرِ لَمَّا جاءَهُمْ وَ إِنَّهُ لَكِتابٌ عَزِيزٌ .  كسانى كه به سخنان حق كافر شدند ( جزاى كفر ناچار به ايشان خواهد رسيد ) چون اين ذكر ( قرآن ) نامه‌ايست باشكوه و بىهمتا و عزيز .\r\n42 -  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ .  به آن قرآن ، باطل ( شيطان ) نيايد نه از پيش آن و نه از پس آن ! كه آن فروفرستاده‌ايست از سوى داناى ستوده .\r\n43 -  ما يُقالُ لَكَ إِلَّا ما قَدْ قِيلَ لِلرُّسُلِ مِنْ قَبْلِكَ إِنَّ رَبَّكَ لَذُو مَغْفِرَةٍ وَ ذُو عِقابٍ أَلِيمٍ .  نمىگويند تو را جز آنچه كه به فرستادگان پيش از تو گفته شده ، كه خداوند تو با آمرزش است و با كيفر سخت و دردناك .\r\n44 -  وَ لَوْ جَعَلْناهُ قُرْآناً أَعْجَمِيًّا لَقالُوا لَوْ لا فُصِّلَتْ آياتُهُ ءَ أَعْجَمِيٌّ وَ عَرَبِيٌّ قُلْ هُوَ لِلَّذِينَ آمَنُوا هُدىً وَ شِفاءٌ وَ الَّذِينَ لا يُؤْمِنُونَ فِي آذانِهِمْ وَقْرٌ وَ هُوَ عَلَيْهِمْ عَمًى أُولئِكَ يُنادَوْنَ مِنْ مَكانٍ بَعِيدٍ .  اگر ما اين نامه را به زبان عجم فرستاديمى ( مىفرستادى ) و آن را پارسى كرديمى ( مىكردى ) مىگفتند چرا نشانهاى آن پيدا و گشاده نكردى ( كه ما بفهميم ) آنگاه گويند : آيا قرآن عجمى و پيغمبر عربى ؟ ! بگو به آنها ( اى محمّد ) آن قرآن براى كسانى كه ايمان آوردند رهنما و شفاء است و كسانى كه نمىگروند ، در گوشهاشان گرانى و سنگينى است و آن كتاب بر آنها كورىاى است ، گوئى آنان را از جاى بس دور مىخوانند ! ( كه نمىشنوند ! ) .\r\n45 -  وَ لَقَدْ آتَيْنا مُوسَى الْكِتابَ فَاخْتُلِفَ فِيهِ وَ لَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ وَ إِنَّهُمْ لَفِي شَكٍّ مِنْهُ مُرِيبٍ .  ما موسى را تورات فرستاديم ، و در آن اختلاف كردند و اگر سخنى از جانب خداوند از پيش براى هنگام اجلها و روزيها نبود هرآينه ميان آنها حكم مىشد و عذاب به آنها فرستاده مىشد ! و آنان در اين امر در شك و ترديدند .\r\n46 -  مَنْ عَمِلَ صالِحاً فَلِنَفْسِهِ وَ مَنْ أَساءَ فَعَلَيْها وَ ما رَبُّكَ بِظَلَّامٍ لِلْعَبِيدِ . \r\nهركس كار نيك كند براى سود خويش كرده و هركس كار بد كند به زيان خود كرده و پروردگار تو به بندگان ستمگار نيست .\r\nجزو بيست و پنجم :\r\n47 -  إِلَيْهِ يُرَدُّ عِلْمُ السَّاعَةِ وَ ما تَخْرُجُ مِنْ ثَمَراتٍ مِنْ أَكْمامِها وَ ما تَحْمِلُ مِنْ أُنْثى وَ لا تَضَعُ إِلَّا بِعِلْمِهِ وَ يَوْمَ يُنادِيهِمْ أَيْنَ شُرَكائِي قالُوا آذَنَّاكَ ما مِنَّا مِنْ شَهِيدٍ . \r\nدانستن روز رستاخيز را به خدا بازگردانند و هيچ ميوه‌اى از غلاف خويش بيرون نيايد و هيچ ماده‌اى بار نگيرد و بار نگذارد مگر به دانش او ، و آن روز كه ايشان را خواند و گويد : شريكان من ( كه مىگفتيد ) كجا هستند ؟ گفتند :\r\n( اى خداوند ) ما تو را گفتيم كه از ما كسى گواهىدهنده بر شرك نيست !\r\n48 -  وَ ضَلَّ عَنْهُمْ ما كانُوا يَدْعُونَ مِنْ قَبْلُ وَ ظَنُّوا ما لَهُمْ مِنْ مَحِيصٍ .  آنچه را كه آنان از پيش ، خدا مىخواندند از آنها گم شد ! و يقين كردند كه براى آنها بازگشتى نيست .\r\n49 -  لا يَسْأَمُ الْإِنْسانُ مِنْ دُعاءِ الْخَيْرِ وَ إِنْ مَسَّهُ الشَّرُّ فَيَؤُسٌ قَنُوطٌ .  آدمى هرگز از خواستن خوبى زده و سير نمىشود ولى اگر بدى به او برسد ، نااميد و بدانديش است .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n50 -  وَ لَئِنْ أَذَقْناهُ رَحْمَةً مِنَّا مِنْ بَعْدِ ضَرَّاءَ مَسَّتْهُ لَيَقُولَنَّ هذا لِي وَ ما أَظُنُّ السَّاعَةَ قائِمَةً وَ لَئِنْ رُجِعْتُ إِلى رَبِّي إِنَّ لِي عِنْدَهُ لَلْحُسْنى فَلَنُنَبِّئَنَّ الَّذِينَ كَفَرُوا بِما عَمِلُوا وَ لَنُذِيقَنَّهُمْ مِنْ عَذابٍ غَلِيظٍ .  و اگر او را از پس تنگى و دشوارى كه به دو رسيده بخشايشى بچشانيم ، گويد اين سزاى من و ارزانى خود من است و نه پندارم كه رستاخيزى به پا شود ! و اگر مرا به خداوند برند نزد او براى من آنچه نيكوتر ، موجود است ! پس ما آنها را به آنچه مىكردند خبر كنيم و از عذاب بزرگ ايشان را خواهيم چشانيد .\r\n51 -  وَ إِذا أَنْعَمْنا عَلَى الْإِنْسانِ أَعْرَضَ وَ نَأى بِجانِبِهِ وَ إِذا مَسَّهُ الشَّرُّ فَذُو دُعاءٍ عَرِيضٍ . \r\nو آنگاه كه با مردم نيكوئى كنيم و بر او نعمت گسترانيم ، از شكر روى گرداند و به يك‌سو بيرون شود ! و چون بدى به او رسد ، با بانگ بلند خدا را مىخواند !\r\n52 -  قُلْ أَ رَأَيْتُمْ إِنْ كانَ مِنْ عِنْدِ اللَّهِ ثُمَّ كَفَرْتُمْ بِهِ مَنْ أَضَلُّ مِمَّنْ هُوَ فِي شِقاقٍ بَعِيدٍ . \r\n( اى محمّد ) بگو به آنها ، چه بينيد ، اگر اين پيغام كه آوردم از پيش خدا است و شما به آن كافر مىشويد ، آن كيست بيراه‌تر از آن‌كس كه هميشه در ستيز است و از راستى و راه راست دور است ؟\r\n53 -  سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ .  ما نشانهاى خود را در هر سوئى از جهان و در تنهاى ايشان مىنمائيم تا به آنها پيدا شود كه آن آيات حقّ و راست است ، آيا به خداوند بسنده نيست كه او بر هر چيزى توانا است ؟\r\n54 -  أَلا إِنَّهُمْ فِي مِرْيَةٍ مِنْ لِقاءِ رَبِّهِمْ أَلا إِنَّهُ بِكُلِّ شَيْءٍ مُحِيطٌ .  آگاه باشيد كه مشركان و كافران از ديدار خداوند خويش در شك و گمانند ، آگاه باشيد كه خداوند به هر چيزى احاطه دارد .\r\n\r\nتفسير ادبى و عرفانى\r\n\r\nسوره 41 آيه 37\r\n37 -  وَ مِنْ آياتِهِ اللَّيْلُ وَ النَّهارُ وَ الشَّمْسُ وَ الْقَمَرُ .  آيه . كلام خداوندى است كه مُلكش را عزل نيست و كارش را هزل نه ! عزّش را ذلّ نيست و حكمش را ردّ نه ! ملك او به خدم و حشم نيست و عزّت او به خيل و خدم نه ! پادشاهى كه آسمانها ايوان درگاه او ، و زمين بساط قرارگاه خاصان او است ! خورشيد درخشان چون جام زرّين به حكمت او ، و ماه تابان چون چشمهء سيمين به قدرت او است ! و عالم علوى و سفلى همه نشان وحدانيت او است !\r\n بر صنع إله بىعدد برهان است * در برگ گلى هزار گون پنهان است \r\n روز ارچه سپيد و روشن و تابان است * آن را كه نديد ، روز و شب يكسان است \r\nكسى بخواهد مملكتى را بسزا و كامل بداند و بشناسد نخست در وسعتش نگرد ! سپس در سپاهش نگرد ، آنگاه در كارهايش نگرد ، پس آنگاه در زمام دارش نگرد ! خداوند براى نشان دادن وسعت ملك خود فرمود :\r\nبندهء من ، اگر خواهى در ملكم نگرى ،  لِلَّهِ مُلْكُ السَّماواتِ وَ الْأَرْضِ ، *  اگر بخواهى در سپاهم نگرى ،  لِلَّهِ جُنُودُ السَّماواتِ وَ الْأَرْضِ ، *  اگر بخواهى در كارم نگرى  فَانْظُرْ إِلى آثارِ رَحْمَتِ اللَّهِ ،  اگر خواهى در صنعم نگرى ،  وَ مِنْ آياتِهِ اللَّيْلُ وَ النَّهارُ وَ الشَّمْسُ وَ الْقَمَرُ ،  اگر خواهى كه فردا در من نگرى ، امروز با صنع من در من به ديدهء دل نگر ، تا فردا به ديدهء سر نگرى ! كه   وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ .  \r\n\r\n","description":"","footnote":"","page_name":" 376 ","page_number":376},
  {"content":"\r\n\r\nپير روشن ضمير گويد : اى جوانمرد ، هركه جلال حق بدانست و از صنع وى با وى نگريست مقصدش درگاه بود و دست تضرّعش از دو جهان كوتاه و پاى عشقش هميشه در راه و دلش در قبضهء قدرت پادشاه بود ! بر ظاهرش كسوت عبوديت ، در باطنش حليهء اسرار ربوبيّت ! به روز در راز و به شب در ناز باشد !\r\nاينكه شب و روز و خورشيد و ماه را نشان قدرت خود خواند ، نه آن را گفت كه تو صورت آن را بينى و از آن درگذرى ، بلكه آن را گفت تا تو در آن تفكّر كنى و حقايق آن بازجوئى و به رموز و اشارات آن‌گاه شوى و بدانى كه شب خلوتگاه دوستان است و ميعاد آشتىجويان ، وقت نياز مريدان ، و هنگام ناز عاشقان ! بنده بايد كه روز با خلق خدا در سعى بود و شب با حقّ در قدم صدق باشد ، به روز راه جويد و به شب راز گويد ! تا حقّ شب و روز را ادا كرده باشد ، و از صورت به صفت و سيرت رسيده باشد .\r\n . . . لا تَسْجُدُوا لِلشَّمْسِ وَ لا لِلْقَمَرِ وَ اسْجُدُوا لِلَّهِ .  آيه . آدم در آن حال كه به زلّت دوچار شد بسيار بگريست و به آخر سجدهء توبه آورد و توبهء او در سجده مورد قبول يافت ، بشكر اين نعمت به سجده شتافت ، اول سجدهء عذر بود و دوم سجدهء شكر ، چنان كه بندگان را در نماز دو سجده است يكى عذر زلّتها خواستن و ديگر شكر نعمتها كردن .\r\nبزرگان گفته‌اند : اين دو سجده كه بنده در حال عبادت آرد ، يكى حكايت حال ازلى است كه چون خداوند فرمود :  أَ لَسْتُ بِرَبِّكُمْ ؟  همه ( بلى ) گفتند و به سجده افتادند و سجدهء ديگر حكايت از حال ابدى است در وقت ديدار خداوند اندر بهشت ، به بيان ديگر يك سجده در حال وجود است و ديگر در حال شهود .\r\n\r\nسوره 41 آيه 46\r\n46 -  مَنْ عَمِلَ صالِحاً فَلِنَفْسِهِ وَ مَنْ أَساءَ فَعَلَيْها .  آيه . بندهء مؤمن چون به‌وقت نماز و هنگام راز دو سجده بيارد ، خود را از آن عزيزان شمارد ، چون دين خداوند كه سبب رستگارى و مايهء آشنائى است بناى آن بر دو چيز است ، يكى نمايش از حق و ديگرى روش از بنده ، نمايش از حق آنست كه نشانهاى خود را در آفاق و انفس نماياند ، و روش از بنده آنست كه : هركس كار نيك يا بد كند براى خود كرده است .\r\n\r\nسوره 41 آيه 53\r\n53 -  سَنُرِيهِمْ آياتِنا فِي الْآفاقِ وَ فِي أَنْفُسِهِمْ .  آيه . نمايش آيات ، هم در آفاق است و هم در انفس ، نمايش در آفاق ، نظر كردن در ملكوت آسمانها و زمين است و سير در آفاق همانا انديشهء حوادث روزگار در زمين و اوضاع و احوال ملتها و دولتها و پادشاهان و پيروزيها و شكستها است و سير در آسمانها از خورشيدها و ماه‌ها و كهكشانها و بادها و باران و رعد و برق و توفان كه همه و همه باعث عبرت و سبب حيرت فرزند آدم است !\r\nنمايش در انفس نظر كردن در آفرينش خويشتن است كه مىفرمايد : در خويشتن بنگريد و در نهاد خويش انديشه كنيد كه خداوند چه دقايق حكمت و حقايق صنعت به قلم لطف بر لوح اين نهاد ثبت كرده ؟ و آثار تكريم بر او نهاده ، سرى كه سراپردهء خرد است مجمع حواس ساخته و آدمى به علم و عقل ، قيمت گرفته چون كمال او به عقل است و جمال او به علم . پيشانى او چون تختهء سيم آفريد و دو ابرو بر مثال دو كمان بر او ساخت . دو نقطهء روشنائى در دو نقطهء تاريكى وديعت نهاد ، هزاران گل سرخ از گلشن روى نمايان ساخت ، 32 دندان مانند درّ در صدف دهان نهان كرد ، از آنجا كه بدايت لب است تا آنجا كه نهايت گلو است 29 منزل آفريد و آن را مخرج 29 حرف گردانيد . از دل سلطانى به‌وجود آورد و از سينه او را ميدانى ساخته ، و دو دست گيرا و دو پاى روا آفريده !\r\nاين‌همه كه خلعت خلقت است و جمال ظاهر ! و برتر از آن كمال و جمال باطن است ، پس در لطيفه‌هاى\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nربّانى و عاطفه‌هاى سبحانى درنگر و آثار عنايت يزدانى را ببين كه همه تعبيه در آن مشتى خاك است ! كه انواع كرامت بر آن نهاد و اين همه عالم كه آفريد به هيچ‌يك از آنها نظر محبّت نكرد و به هيچ موجودى رسول نفرستاد و به هيچ مخلوقى پيغام نفرستاد ! ولى چون نوبت به آدميان رسيد ، اسرار آنان را محل نظر خويش گردانيد و پيغامبران به ايشان فرستاد و فرشتگان را رقيب آنان كرد ، سوز عشق در دلها نهاد و هرچه از اين تشريفات و تكريمات يافت همه از لطف و عنايت خداوند پاك است كه به كرم خود عطا دهد نه به استحقاق ! به وجود خود هديه دهد نه به سجود ! به فضل خود نعمت دهد نه به فعل تو ، به خدائى خود دهد نه به كدخدائى تو !\r\n\r\nسورهء - 42 - شورى - 53 - آيه - مكى - جزو 25\r\n\r\n[ تفسير لفظى آيات 1 الى 18 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشايندهء مهربان .\r\n1 -   حم .   حاميم .\r\n2 -  عسق .  سوگند به حلم و مجد و علم و سنا و قدرت خداوند كه اين قرآن از او است « 1 » .\r\n3 -  كَذلِكَ يُوحِي إِلَيْكَ وَ إِلَى الَّذِينَ مِنْ قَبْلِكَ اللَّهُ الْعَزِيزُ الْحَكِيمُ .  اين سوره همچنين ( اى محمّد كه مىشنوى و مىبينى ) به تو و به كسانى كه پيش تو بوده‌اند پيغام مىدهد و او خداى تواناى راست‌دانش است .\r\n4 -  لَهُ ما فِي السَّماواتِ وَ ما فِي الْأَرْضِ وَ هُوَ الْعَلِيُّ الْعَظِيمُ .  آنچه در آسمانها و زمين است ، از آن اوست و او برتر راست دانش و بزرگوار است .\r\n5 -  تَكادُ السَّماواتُ يَتَفَطَّرْنَ مِنْ فَوْقِهِنَّ وَ الْمَلائِكَةُ يُسَبِّحُونَ بِحَمْدِ رَبِّهِمْ وَ يَسْتَغْفِرُونَ لِمَنْ فِي الْأَرْضِ أَلا إِنَّ اللَّهَ هُوَ الْغَفُورُ الرَّحِيمُ .  نزديك بود آسمانها از زبر خويش درهم شكنند ( از عظمت خداوند يا از سخنان مشركان ) درحالىكه فرشتگان به ستايش مشغولند و براى مردم زمين از خداوند آمرزش مىخواهند و آگاه باشيد كه خداى يگانه ؛ آمرزنده و مهربان است .\r\n6 -  وَ الَّذِينَ اتَّخَذُوا مِنْ دُونِهِ أَوْلِياءَ اللَّهُ حَفِيظٌ عَلَيْهِمْ وَ ما أَنْتَ عَلَيْهِمْ بِوَكِيلٍ . \r\nكسانى كه جز خداى يگانه را خدايان گرفتند ! خداوند نگاهبان كارهاى ايشان است و تو ( اى محمّد ) برايشان كارساز و گماشته و نگهبان نيستى .\r\n7 -  وَ كَذلِكَ أَوْحَيْنا إِلَيْكَ قُرْآناً عَرَبِيًّا لِتُنْذِرَ أُمَّ الْقُرى وَ مَنْ حَوْلَها وَ تُنْذِرَ يَوْمَ الْجَمْعِ لا رَيْبَ فِيهِ فَرِيقٌ فِي الْجَنَّةِ وَ فَرِيقٌ فِي السَّعِيرِ .  همچنين به تو پيغام كرديم تا مردم مكّه را و آنكه در دوروبر آن است از روز فراهم آوردن خلق بيم دهى ! و از روزى كه شكّى در آن نيست بترسانى و آگاه كنى و بدانند كه روز رستاخيز گروهى در بهشتند و گروهى در دوزخ !\r\n8 -  وَ لَوْ شاءَ اللَّهُ لَجَعَلَهُمْ أُمَّةً واحِدَةً وَ لكِنْ يُدْخِلُ مَنْ يَشاءُ فِي رَحْمَتِهِ وَ الظَّالِمُونَ ما لَهُمْ مِنْ وَلِيٍّ وَ لا نَصِيرٍ .  اگر خداوند مىخواست همه مردم را يك گروه مىآفريد ، ليكن هركه را كه خواهد\r\n\r\n\r\n","description":"","footnote":"\r\n( 1 ) رمزهاى اول سورها همه جا يك كلمه و يك آيه بشمار رفته جز در اينجا كه حم و عسق از هم جدا نوشته شده و دو آيه بشمار آمده و نوشته‌اند كه   ( حم )   در رديف ديگر   ( حم )   ها است و  عسق .  رمز عذاب واقع است كه خداوند به آن سوگند ياد كرده .\r\n","page_name":" 378 ","page_number":378},
  {"content":"\r\n\r\nدر بخشايش خويش درمىآورد ، و ( بدانكه ) ستمكاران ناگروندگان هيچ يارى و فريادرسى ندارند .\r\n9 -  أَمِ اتَّخَذُوا مِنْ دُونِهِ أَوْلِياءَ فَاللَّهُ هُوَ الْوَلِيُّ وَ هُوَ يُحْيِ الْمَوْتى وَ هُوَ عَلى كُلِّ شَيْءٍ قَدِيرٌ .  بلكه آنان هستند كه فرود از خداى يگانه يارانى جستند و خدايانى گرفتند ، پس اوست كه فريادرس همه است و اوست كه مرده را زنده مىكند و اوست كه بر هر چيزى قادر است .\r\n10 -  وَ مَا اخْتَلَفْتُمْ فِيهِ مِنْ شَيْءٍ فَحُكْمُهُ إِلَى اللَّهِ ذلِكُمُ اللَّهُ رَبِّي عَلَيْهِ تَوَكَّلْتُ وَ إِلَيْهِ أُنِيبُ .  آنچه در آن اختلاف كنيد ، حكم آن با خداوند است ، آن خداى يگانه كه پروردگار من است و بر او توكّل كردم و به او به دل و به كردار برمىگردم .\r\n11 -  فاطِرُ السَّماواتِ وَ الْأَرْضِ جَعَلَ لَكُمْ مِنْ أَنْفُسِكُمْ أَزْواجاً وَ مِنَ الْأَنْعامِ أَزْواجاً يَذْرَؤُكُمْ فِيهِ لَيْسَ كَمِثْلِهِ شَيْءٌ وَ هُوَ السَّمِيعُ الْبَصِيرُ .  كردگار آسمان‌ها و زمين است كه از خود شما جفتها براى شما آفريد و از چهارپايان هم جفتها آفريد ، و شمارهء آنها را به زناشوئى انبوه كرد ، و مانند او هيچ‌چيز نيست و او است كه شنوا و بينا است .\r\n12 -  لَهُ مَقالِيدُ السَّماواتِ وَ الْأَرْضِ يَبْسُطُ الرِّزْقَ لِمَنْ يَشاءُ وَ يَقْدِرُ إِنَّهُ بِكُلِّ شَيْءٍ عَلِيمٌ .  كليدهاى آسمانها و زمين او راست ، روزى هركس را كه بخواهد مىگستراند و از هركس را كه نخواهد تنگ مىگيرد ، و او به هر چيزى دانا است .\r\n13 -  شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى أَنْ أَقِيمُوا الدِّينَ وَ لا تَتَفَرَّقُوا فِيهِ كَبُرَ عَلَى الْمُشْرِكِينَ ما تَدْعُوهُمْ إِلَيْهِ اللَّهُ يَجْتَبِي إِلَيْهِ مَنْ يَشاءُ وَ يَهْدِي إِلَيْهِ مَنْ يُنِيبُ .  خداوند براى شما شرع نهاد و راه نمود همان كه به نوح سپارش كرد ( و شريعت ساختيم ) و از آنچه به تو پيغام كرديم ، و آنچه كه به ابراهيم و موسى و عيسى توصيه كرديم كه دين را به‌پاى داريد و در آن گروه‌گروه پراكنده نشويد ، ولى بر مشركان آنچه را كه تو آنها را به آن خواندى گران آمد ! خداوند هركه را بخواهد برمىگزيند و هركس كه به او گرايد راهنمائى مىكند .\r\n14 -  وَ ما تَفَرَّقُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ وَ لَوْ لا كَلِمَةٌ سَبَقَتْ مِنْ رَبِّكَ إِلى أَجَلٍ مُسَمًّى لَقُضِيَ بَيْنَهُمْ وَ إِنَّ الَّذِينَ أُورِثُوا الْكِتابَ مِنْ بَعْدِهِمْ لَفِي شَكٍّ مِنْهُ مُرِيبٍ .  و از هم جدا نشدند مگر پس از آنكه دانش و پيغام و آگاهى به آنها آمد ، و از افزون‌جوئى و بدنيّتى و حسد ميان خودشان بود ، و اگرنه آنكه سخنى از خداوند از پيش بود كه : تا مدت ناميده شده و معيّن ، عذاب را به تاخير مىاندازد ! هرآينه ميان آنها در هنگام خود داورى مىكرد ، و آنان كه بعد از جهودان و ترسايان كه تورات و انجيل داشتند وارث قرآن شدند ، در شكّ و ترديد هستند .\r\n15 -  فَلِذلِكَ فَادْعُ وَ اسْتَقِمْ كَما أُمِرْتَ وَ لا تَتَّبِعْ أَهْواءَهُمْ وَ قُلْ آمَنْتُ بِما أَنْزَلَ اللَّهُ مِنْ كِتابٍ وَ أُمِرْتُ لِأَعْدِلَ بَيْنَكُمُ ،  پس به آن دين و آن شريعت مردم را بخوان و بر آنچه فرمان يافتى پايدارى كن و بر بيراهه مرو و هوا و هوس آنان پيروى مكن ، و بگو به آنچه خداوند فروفرستاده ايمان آوردم و مأمورم كه ميان شما به داد داورى كنم ،  اللَّهُ رَبُّنا وَ رَبُّكُمْ لَنا أَعْمالُنا وَ لَكُمْ أَعْمالُكُمْ لا حُجَّةَ بَيْنَنا وَ بَيْنَكُمُ اللَّهُ \r\n\r\n","description":"","footnote":"","page_name":" 379 ","page_number":379},
  {"content":"\r\n\r\n يَجْمَعُ بَيْنَنا وَ إِلَيْهِ الْمَصِيرُ .  خداى يگانه پروردگار ما و شما است ، دين و كردار ما را ، و دين و كردار شما شما را است ، ميان ما و شما پيكارى نيست ، خداوند فردا همه ما را باهم بياورد و بازگشت همه بسوى او است .\r\n16 -  وَ الَّذِينَ يُحَاجُّونَ فِي اللَّهِ مِنْ بَعْدِ ما اسْتُجِيبَ لَهُ حُجَّتُهُمْ داحِضَةٌ عِنْدَ رَبِّهِمْ وَ عَلَيْهِمْ غَضَبٌ وَ لَهُمْ عَذابٌ شَدِيدٌ .  آنان كه در دين و پيغام خدا محاجّه مىكنند و حجّت مىجويند پس از آنكه پاسخ شنيدند ، دليل ايشان نزد خداوند ناچيز است و نابرجاى ، و خشم خداوند بر ايشان است و آنان را عذابى است سخت .\r\n17 -  اللَّهُ الَّذِي أَنْزَلَ الْكِتابَ بِالْحَقِّ وَ الْمِيزانَ وَ ما يُدْرِيكَ لَعَلَّ السَّاعَةَ قَرِيبٌ . \r\nخداى يگانه است كه قرآن را به حق و به راستى فرستاد و ترازوى عدل را فرمان بداد ، و تو چه دانى ؟ شايد روز رستاخيز نزديك باشد !\r\n18 -  يَسْتَعْجِلُ بِهَا الَّذِينَ لا يُؤْمِنُونَ بِها وَ الَّذِينَ آمَنُوا مُشْفِقُونَ مِنْها وَ يَعْلَمُونَ أَنَّهَا الْحَقُّ أَلا إِنَّ الَّذِينَ يُمارُونَ فِي السَّاعَةِ لَفِي ضَلالٍ بَعِيدٍ .  كسانى مىشتابند ( به ديدن روز رستاخيز ! ) كه به آن نگرويده‌اند ( و با طعنه مىگويند ) ولى كسانى كه ايمان ( به روز قيامت ) آورده‌اند از آن ترسانند و مىدانند كه آن راست است ، آرى آگاه باشيد آنها كه در كار رستاخيز شك دارند در گمراهى دورى هستند .\r\n\r\nتفسير ادبى و عرفانى\r\n\r\nسوره 42 آيه 0\r\n بِسْمِ اللَّهِ ،  نام خداوندى است كه ذكر او آرايش گفتار است و مهر او روشنائى اسرار ، ديدار او نزهت ابصار ، و رضاى او خلعت ابرار ، تا توحيد او نگوئى روى گفتار روشن نشود ، تا رضاى او نجوئى دل معنى شاد نگردد ، تا گل شكر او نبوئى جان عقل ننازد . جلال خداوند از ادراك عقلها منزّه است ، و جمال او از احاطهء اوهام مقدس ، آب و خاك قدر عزّت او چه داند ؟ و خرد آدمى چون به كنه او رسد ؟ عرش عظيم ذرّه‌اى در جنب قدرت او ، وجود همه جهان و جهانيان قطره‌اى از درياى وجود او است . كمند جاذبهء او جز دل سوختگان را شكار نكند و تير بلاى او جز سينهء آشنايان فگار نكند .\r\n\r\nسوره 42 آيه 2 - 1\r\n   حم عسق ،    گفته‌اند حروف اين دو كلمه اشاره به بلندى مقام مصطفى است : حاء اشاره به حوض كوثر ، و ( ميم ) به مملكت وسيع در قلمرو اسلام او ( عين ) به عزّت موجود او ( سين ) به سناء مشهود او ، و ( قاف ) به قيام محمود او ، و همه آن حرفها اشاره به علوّ مرتبت و كمال كرامت او است كه همه در خزانهء غيب او و در دست روزگار او است كه هم جواهر دولت دارد و هم حقوق جلالت ، پس از پانصد و اند سال او ( تاريخ تأليف تفسير ) امروزه خوشبختانه خورشيد روز دولت شريعت او تابنده ، و شمع شمايل شرع او فروزنده است .\r\n\r\nسوره 42 آيه 7\r\n7 -  وَ كَذلِكَ أَوْحَيْنا إِلَيْكَ قُرْآناً عَرَبِيًّا لِتُنْذِرَ أُمَّ الْقُرى وَ مَنْ حَوْلَها .  اى محمّد ، اين قرآن را كه به تو داديم ، منشور نبوّت تو و حجّت رسالت تو و معجز دعوت تو است ، آن را به تو وحى كرديم تا بر عالميان خوانى و آنان را از قهر و سياست ما آگاه كنى ، و از روز رستاخيز بترسانى ! آن روز كه هر روحى با جسد خود شود و هركس به سزاى عمل خود رسد .\r\n\r\nسوره 42 آيه 11\r\n11 -  فاطِرُ السَّماواتِ وَ الْأَرْضِ .  آيه . آفريدگار آسمانها و زمين است ، و در آفرينش يكتا و يگانه\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nاست ، عرش در برابر قدرت وى چون ذره‌اى ! و ذره در برابر حكمت او چون عرشى ! اگر به عالم قدرت بنگرى ، عرش به نظر ذرّه‌اى است و اگر به عالم حكمت بنگرى ، ذرّه به نظر تو عرش است .\r\nنيز فرمود : شما را كه آفريدم نه بدان سبب بود كه به شما سود جويم ، يا جلال عزّت ما را از وجود شما پيوندى مىبايد ؟ - نه ، بلكه بدان آفريدم تا شما بر من سود جوئيد و لذت خود از فضل ما برداريد . كه صفت فضل به طلب مطيعان برخاست و صفت قهر به طلب عاصيان برخاست و صفت جلال و جمال به طلب عاشقان برخاست .\r\nلطيفه : خداوند بىهمتا ، لطفى و قهرى داشت بر كمال ، جلال و جمالى داشت بىزوال ، خواست كه اين گنجها را نثار كند ، يكى را در باغ فضل ، تاج لطف بر سر نهد ، يكى را در زندان عدل داغ قهر بر جگر نهد ، يكى را در آتش جلال بگدازد ، و يكى را در روشنائى جمال بنوازد ، شمعى از دعوت برافروخت كه هزاران بيچارهء غمخوار ، خود را بر آن شمع زدند و سوختند و ذرّه‌اى در اين شمع نه نقصان پديد آمد نه زيادت !\r\n غم‌خوارهء آنم كه غم من نخورد * فرمان بَرِ آنم كه دل من ببرد \r\n من جور و جفاى او به صد جان بخرم * او مهر وفاى من به يك جو نخرد \r\n . . . لَيْسَ كَمِثْلِهِ شَيْءٌ وَ هُوَ السَّمِيعُ الْبَصِيرُ .  خداوندى كه هيچ‌چيز و هيچ‌كس او را مانند نيست ، و او را همتا و هم‌صفت و همسر نه ، در صفات ، در علم ، در نشان ، در برهان ، چنو ( چه او ) كس نيست ، هركس عقيدهء باطنى او اين نيست ، او را در دين حقيقتى نيست . اين آيه ، گمراهى دو گروه را درست روشن كند ، گروهى كه گفتند خدا داراى صفت نيست و گروهى كه گفتند براى خدا مانندگى هست ! ! زيرا بىصفتى نيستى است ، و خداوند هست ، و مانندگى از انبازى است ، و خداوند از انباز پاك است ، او كه مانندگى روا دارد از اسلام خارج است و آنكه نفى صفت كند كافر است .\r\nاو سميع و بصير است : خداى را صفت به سزاوارى او است و خلق از آن صفات دورند ، و مخلوق را صفت به سزاوارى او است و خالق از آن صفت پاك است ، مخلوق موجود است به ايجاد خداوند ، و خداوند به قيام خويش و به ازليّت و هستى و بقاء خويش وجود دارد ، ولى مخلوق به نفس و غذا زنده است . و خداوند به بقاء خويش و به ابديّت خويش هميشه هست ، بدون كى ؟ و بىچند ؟ و بىچون ؟ مخلوق به آلت و كوشش و تدبير صانع است و خالق به قدرت و حكمت و بىآلت و بىحيلت و بىعلّت صانع است ، همچنين شنوائى و بينائى مخلوق به گوش و چشم است ليكن شنوائى و بينائى خداوند به ارادهء او ، به ذات او ، به هستى بىآلت و بىعلت او است . هرچه خواهد ، چنانك خواهد ، هرگاه كه خواهد ، همه او راست .\r\n\r\nتفسير لفظى [ آيات 19 الى 35 
  ]\r\n19 -  اللَّهُ لَطِيفٌ بِعِبادِهِ يَرْزُقُ مَنْ يَشاءُ وَ هُوَ الْقَوِيُّ الْعَزِيزُ .  خداوند به بندگان خويش مهربان است و هركس را كه خواهد روزى مىدهد و او نيرومند و بىهمتا است .\r\n20 -  مَنْ كانَ يُرِيدُ حَرْثَ الْآخِرَةِ نَزِدْ لَهُ فِي حَرْثِهِ وَ مَنْ كانَ يُرِيدُ حَرْثَ الدُّنْيا نُؤْتِهِ مِنْها وَ ما لَهُ فِي الْآخِرَةِ مِنْ نَصِيبٍ .  هركه تخم‌پراكنى آخرت خواهد ( كه تخم پراكند و دانه بردارد ) ما كشت او را زياد مىكنيم و كسى كه كشت اين جهان را بخواهد و براى پاداش اين جهان كوشد ، ما به او خواهيم\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nداد ، و او را در آن جهان بهره‌اى نباشد .\r\n21 -  أَمْ لَهُمْ شُرَكاءُ شَرَعُوا لَهُمْ مِنَ الدِّينِ ما لَمْ يَأْذَنْ بِهِ اللَّهُ وَ لَوْ لا كَلِمَةُ الْفَصْلِ لَقُضِيَ بَيْنَهُمْ وَ إِنَّ الظَّالِمِينَ لَهُمْ عَذابٌ أَلِيمٌ .  آيا آنها با خدا شريكهائى هستند كه در دين راهى نهند ، راهى كه به دستور خداوند نبوده ؟ و اگر سخن راست و درست خداوند در ( تأخير عذاب تا قيامت ) نبود ، كار ايشان تمام و داورى شده بودند ، و ستمكاران را عذابى دردناك است .\r\n22 -  تَرَى الظَّالِمِينَ مُشْفِقِينَ مِمَّا كَسَبُوا وَ هُوَ واقِعٌ بِهِمْ وَ الَّذِينَ آمَنُوا وَ عَمِلُوا الصَّالِحاتِ فِي رَوْضاتِ الْجَنَّاتِ لَهُمْ ما يَشاؤُنَ عِنْدَ رَبِّهِمْ ذلِكَ هُوَ الْفَضْلُ الْكَبِيرُ .  ستمكاران را بينى ترسان و هراسان از كار بدى كه كرده‌اند و جزاى آن كارها را خواهند ديد ، و كسانى كه ايمان آوردند و كارهاى نيك كردند ، آنان در مرغزارهاى بهشت‌ها هستند و ايشان را است نزد خداوند آنچه كه بخواهند ، اين است فضيلت بزرگ !\r\n23 -  ذلِكَ الَّذِي يُبَشِّرُ اللَّهُ عِبادَهُ الَّذِينَ آمَنُوا وَ عَمِلُوا الصَّالِحاتِ قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى وَ مَنْ يَقْتَرِفْ حَسَنَةً نَزِدْ لَهُ فِيها حُسْناً إِنَّ اللَّهَ غَفُورٌ شَكُورٌ . \r\nآن است آنچه كه خداوند بندگان خود را بشارت مىدهد ، آن بندگانى كه ايمان آوردند و كارهاى نيكو كردند ، بگو من بر اين پيغام رساندن از شما مزدى نمىخواهم جز دوست داشتن هركس كه به خدا نزديك است ( يا با من قرابت دارد ) و هركس يك نيكى كند ، بر نيكوئى آن مىافزائيم كه خداوند آمرزنده و سپاس‌پذير است .\r\n24 -  أَمْ يَقُولُونَ افْتَرى عَلَى اللَّهِ كَذِباً فَإِنْ يَشَإِ اللَّهُ يَخْتِمْ عَلى قَلْبِكَ وَ يَمْحُ اللَّهُ الْباطِلَ وَ يُحِقُّ الْحَقَّ بِكَلِماتِهِ إِنَّهُ عَلِيمٌ بِذاتِ الصُّدُورِ .  يا مىگويند ( محمد ) دروغى بر خدا ساخته ! اگر خدا بخواهد مهر بر دل تو گذارد ( و پيغام خويش ببرد ) و خود به خويشتن ، باطل و كژى را از دلها بسترد و راستى پديد آرد و بازنمايد كه آنها راست است ! زيراكه او به هرچه در دلها است دانا است .\r\n25 -  وَ هُوَ الَّذِي يَقْبَلُ التَّوْبَةَ عَنْ عِبادِهِ وَ يَعْفُوا عَنِ السَّيِّئاتِ وَ يَعْلَمُ ما تَفْعَلُونَ .  او است كه توبهء بندگان را مىپذيرد و بديهاى آنها را عفو مىكند ( فرامىگذارد ) و مىداند آنچه كه بندگان ( پس از توبه از گناه ) مىكنند .\r\n26 -  وَ يَسْتَجِيبُ الَّذِينَ آمَنُوا وَ عَمِلُوا الصَّالِحاتِ وَ يَزِيدُهُمْ مِنْ فَضْلِهِ وَ الْكافِرُونَ لَهُمْ عَذابٌ شَدِيدٌ .  خداوند اجابت مىكند ، پرسش كسانى كه ايمان آوردند و كارهاى نيكو كردند و از فضل خود بر آنها مىافزايد ، و كافران راست عذابى سخت\r\n27 -  وَ لَوْ بَسَطَ اللَّهُ الرِّزْقَ لِعِبادِهِ لَبَغَوْا فِي الْأَرْضِ وَ لكِنْ يُنَزِّلُ بِقَدَرٍ ما يَشاءُ إِنَّهُ بِعِبادِهِ خَبِيرٌ بَصِيرٌ .  اگر خداوند روزى بندگانش را فراخ بگستراند ، آنها نافرمانى كنند و فزونى جويند ، ليكن به اندازه‌اى كه مىخواهد ( و مصلحت مىداند ) روزى مىفرستد چون او به بندگانش آگاه و بينا است .\r\n28 -  وَ هُوَ الَّذِي يُنَزِّلُ الْغَيْثَ مِنْ بَعْدِ ما قَنَطُوا وَ يَنْشُرُ رَحْمَتَهُ وَ هُوَ الْوَلِيُّ الْحَمِيدُ . \r\nاوست كه باران فرومىفرستد پس از آنكه مردم نااميد شدند و رحمت خود را مىپراكند ، كه او است خداوند يارى ده ستوده .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n29 -  وَ مِنْ آياتِهِ خَلْقُ السَّماواتِ وَ الْأَرْضِ وَ ما بَثَّ فِيهِما مِنْ دابَّةٍ وَ هُوَ عَلى جَمْعِهِمْ إِذا يَشاءُ قَدِيرٌ .  و از نشانهاى ( توانائى خداوند ) آفرينش آسمانها و زمين و آنچه كه جنبنده در آنها است كه بر فراهم آوردن آنها هرگاه بخواهد توانا است .\r\n30 -  وَ ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ .  « 1 » هرچه به شما از مصيبت ( رسيدنى ) برسد ، به سبب كاركرد دستهاى شما است و خداوند از بسيارى از آنها را فرومىگذارد .\r\n31 -  وَ ما أَنْتُمْ بِمُعْجِزِينَ فِي الْأَرْضِ وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ .  شما نه آنيد كه او را عاجز آريد ( و از خدا پيش شويد ) و شما را فرود از خدا ( جز خدا ) يارىده و فريادرسى نيست .\r\n32 -  وَ مِنْ آياتِهِ الْجَوارِ فِي الْبَحْرِ كَالْأَعْلامِ .  و از نشانهاى توانائى خداوند ، كشتىهاى ( چون كوه ) روان در دريا است .\r\n33 -  إِنْ يَشَأْ يُسْكِنِ الرِّيحَ فَيَظْلَلْنَ رَواكِدَ عَلى ظَهْرِهِ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ .  اگر خداوند بخواهد باد را آرام كند تا كشتى بيارامد ، پس كشتى بر پشت آب از رفتن بازايستد ! همانا در آن آيت نشانيها ( و قدرت‌نمائيهاى ) خداوند براى هر مردم شكيبا و سپاس‌دارى است .\r\n34 -  أَوْ يُوبِقْهُنَّ بِما كَسَبُوا وَ يَعْفُ عَنْ كَثِيرٍ .  يا آنكه آن كشتىها را غرق و تباه مىكند به سبب بديها كه مردم كرده‌اند و ( يا ) بسيارى را از غرق شدن عفو مىكند و از تباهى فرامىسازد !\r\n35 -  وَ يَعْلَمَ الَّذِينَ يُجادِلُونَ فِي آياتِنا ما لَهُمْ مِنْ مَحِيصٍ .  و تا بدانند آنان كه در نشانها و سخنان ما مجادله مىكنند و در آنها مىپيچند كه آنان را از عذاب بازپس نشستن نيست .\r\n\r\nتفسير ادبى و عرفانى\r\n\r\nسوره 42 آيه 19\r\n19 -  اللَّهُ لَطِيفٌ بِعِبادِهِ .  خداوند به بندگان خود لطف دارد ، رفيق و مهربان است ، از لطف اوست كه تو توفيق پرستش يافتى ، توفيق داد تا از او خواستى ، دل معدن نور كرد تا ناديده دوست داشتى و نادر يافته بشناختى تا لطف وى بود كه از تو طاعتهاى موقّت خواست و ثوابهاى مؤبّد بداد ، لطف او بود كه نعمت به قدر خود داد و شكر از بنده به قدر بنده خواست ، لطف او بود كه بنده را توفيق خدمت داد ، آنگاه خود هم دست رحمت و ستايش بر سر نهاد . لطف او بود كه بنده را به‌وقت گناه ، نادان خواند تا عفو كند و بوقت شهادت ، دانا خواند تا گواهى او را بپذيرد ، به‌وقت تقصير ، ضعيف خواند تا تقصير بنده را محو كند و او از سر سوز و نياز در آن حضرت راز گويد :\r\nخدايا تو ما را ضعيف خواندى ، از ضعيف جز خطا چه آيد ؟ ما را جاهل خواندى ، از جاهل جز جفا چه آيد ؟ تو خداوند كريمى ، از كريم جز عطا چه سزد ؟ خداوندا ، تو لطيفى ، از لطيف جز وفا چه خيزد ؟ سزاوار بنده\r\n\r\n\r\n","description":"","footnote":"\r\n( 1 ) در تفسير اين آيت مفسّرين گفته‌اند : هر غم و هم و دردى كه به آدمى مىرسد نتيجهء كار و كردار خود اوست ، و در حقيقت همه آنها كيفر كارهاى بد او است ، و از حضرت على امير المؤمنين ( ع ) روايت كرده‌اند كه پيغمبر فرمود : يا على هرچه بشما مردم مىرسد از كيفر يا ناخوشى يا بلاء ، همه نتيجهء كار خودتان است چون خداوند كيفر ديگر در قيامت نمىدهد بلكه بسيارى از آنها را هم مىبخشد . بس سزاى هر كارى در همين دنيا است جز آنچه خداوند عفو كند و اين دليل بر اختيار است نه جبر !\r\n","page_name":" 383 ","page_number":383},
  {"content":"\r\n\r\nآنست كه چون لطف و كرم خداوند ديد ، دامن از دو جهان درچيند ، بساط هوس درنوردد ، كمر بندگى در ميان بندد ، بر درگاه خدمت و حرمت ملازمت گيرد ، ديده از اغيار بردوزد ، خرمن طمع به خلق بسوزد ، با دلى بىغبار و سينه‌اى بىبار منتظر الطاف خداوندى بنشيند ، كه حق به لطف خود كار وى را مىسازد و دل در مهد عهد ! مىنوازد ، زيرا خداوند را هم لطف است هم قهر ، به لطف او كعبه و مسجدها بنا كنند ، و به قهر او بت‌كده‌ها و ديرها برآورند ، توفيق را فرستاد تا طليعهء لشكر لطف باشد ، و خذلان را فرستاد تا مقدّمهء لشكر عدل باشد .\r\nلطيفه : بيچاره آدمى ، كه او را چون گذر بر لشكر لطف و مهر افتد نداند كه طليعهء آن لشكر ، او را به ناز در بر گيرد و نداند كه طليعهء لشكر عدل او را خوار و زار به پاى فروگيرد !\r\n\r\nسوره 42 آيه 25\r\n25 -  وَ هُوَ الَّذِي يَقْبَلُ التَّوْبَةَ عَنْ عِبادِهِ وَ يَعْفُوا عَنِ السَّيِّئاتِ .  آيه . اى بسا پير مناجاتى كه عمرى بر ظاهر اسلام به سر آورده ، شبها گريسته و روزها تسبيح در دست گرفته و سرانجام اميدى در كار خود بسته ، ولى به عاقبت چون رشتهء عمرش باريك شود ، روز اميدش تاريك شود !\r\nچنان كه مؤذّنى چندين سال بانگ نماز گفت ، روزى بر مناره رفت ، ديدهء او به زنى ترسا افتاد ، در كار آن دل را باخت ، چون از مناره فرود آمد هرچند با خويشتن برآويخت از عهده برنيامد ( مغلوب نفس امّاره شد ) به در سراى آن زن برفت ! قصّه با وى بگفت ، زن گفت : اگر دعوى عشق راست باشد ، شرط موافقت آنست كه زنّار بر ميان بايد بست ، آن بدبخت به طمع آن زن و به پيروى از هوا و هوس ، زنّار ترسائى بربست ! و بر زبان حال مىگفت :\r\n بيم است كه از عشق تو رسوا گردم * دفتر بنهم گرد چليپا گردم \r\n گر تو ز پى رهى مسلمان نشوى * من خود ز پى عشق تو ترسا گردم \r\nآن بيچاره خمر خورد و مست گشت و قصد خانهء آن كرد ، زن بگريخت و در خانه شد ، آن بدبخت بر بام رفت تا خود را در آن خانه افكند ، قضا را خذلان ازلى تاختن آورد و از بام به در و در ترسائى هلاك شد !\r\nبيچاره چندين سال مؤذّنى كرده و شرايع اسلام ورزيده و عاقبت به ترسائى بمرد ! و به مقصود نرسيد و ندانست كه اگر توبه كند خداوند توبهء او را پذيرد و نالهء صلح‌جويان را نيوشد و عيب عذرخواهان را پوشد .\r\nاگر بنده‌اى صد سال گناه كند آنگاه گويد : توبه كردم ، پشيمانم ، خداوند توبهء او را قبول كند و گويد : كار تو معصيت ، و صفت من مغفرت ، تو كار خود را رها نكنى ! من صفت خود را چگونه رها كنم ! بندهء من ، تا من توبه ندادم تو توبه نكردى ، تا من نخواندم نيامدى ، توبه دادن از من ، و توبه پذيرفتن هم بر من ! توبه كردن تو به ندم ، توبه دادن من به ، حلم و كرم ، توبه كردن تو به دعا ، توبه دادن من به عطا ، توبه كردن تو به سؤال ، توبه دادن من به نوال ، توبه كردن تو به انابت ، توبه دادن من به اجابت است .\r\n\r\nسوره 42 آيه 26\r\n26 -  وَ يَسْتَجِيبُ الَّذِينَ آمَنُوا وَ عَمِلُوا الصَّالِحاتِ وَ يَزِيدُهُمْ مِنْ فَضْلِهِ .  آيه . بعض مفسّران اين زيادتى فضل خداوند بر بندگان را ديدار او در قيامت مىدانند و البته ، بنده كه به ديدار حق رسد به فضل الهى است نه به طاعت خود ! فرداى قيامت چون خداوند ديدار خود را به دوستان كرامت فرمايد ، به تقاضاى حمال خود كند نه به تقاضاى بندگان ! كه بشر را زهرهء آن نيست كه به اين تقاضا پيدا آيد ، از آنجا كه عزّت غيرت از ديدهء اغيار است ، نقاب بر نقاب اقتضا دارد ، و از آنجا كه كمال جمال است ، تجلّى بر تجلّى اقتضا دارد :\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n هرچند نهفته است به پرده در ، هموار * نورِ دو رُخش در همه آفاق عيان است \r\nبو بكر شبلى وقتى در غلبهء وجد خويش گفت : بارخدايا ، فردا همه را نابينا برانگيز تا جز من كسى تو را نبيند ! باز وقتى ديگر كه در حال فقر بود گفت : بارخدايا ، شبلى را نابينا برانگيز ، دريغ بود كه چون من تو را بيند ! آن سخن اول غيرت بر جمال از ديده اغيار بود ! و آن سخن دوم ، غيرت بر جمال ، از ديدهء خود او بود ! و البتّه در راه جوان‌مردان ، اين قدم از آن قدم كامل‌تر و تمام‌تر است !\r\n از رشك تو بركَنم دل و ديدهء خويش * تا اينت نبيند و نه آن داند بيش \r\nلطيفه : چون اهل بهشت در بهشت فرود آيند و در جاهاى پاكيزهء خود قرار گيرند ، ندا آيد كه اى دوستان حق ، شما را به نزد خداوند وعده‌ايست ، حاضر آئيد كه خداوند آن وعده را به فضل خود تحقّق مىبخشد آنان گويند : آنچه وعده‌ايست ؟ و نه آن باشد كه بهشتيان خود ندانند كه آن وعده چيست ؟ بلكه خود را به نادانى آورند ! و آن چنين است كه : شافعى را گفتند عاقل كيست ؟ گفت دانائى كه خود را به نادانى آورد ! در آن حال خداوند حجاب را از ديده‌ها برگيرد تا به خداوند خويش درنگرند !\r\nپير طريقت گفت : چون آخر اين كار ( ديدن حق ) به اول آن نيك ماند ، راه به دوست ، حلقه‌ايست كه از او درآيد و هم به او بازگردد ! اول اين كارها به بهار ماند و به شكوفه‌ها ، آدمى در آن حال خوش بود و تازه و پرروح باشد ، پس از آن فرازها و نشيب‌ها بيند ناكاميها و تفرقه‌ها پيش آيد ، كه در بندگى هم جمع است و هم تفرقت ! و در مقامات هم نور است و هم ظلمت ، بنده در تاريكى تفرقت چندان پوشش بيند كه گويد : آه كه مىلرزم از آنكه هيچ نيرزم ، چه سازم جز ز آنكه مىسوزم ، تا از اين افتادگى برخيزم آنگاه چه باشد ؟\r\n\r\nسوره 42 آيه 28\r\n28 -  وَ هُوَ الَّذِي يُنَزِّلُ الْغَيْثَ مِنْ بَعْدِ ما قَنَطُوا .  آيه . ابر جود ، باران وجود ريزد ، ابر فضل الهى ، درّ اقبال فشاند ، گل وصال در باغ نوال شكفته گردد ، آخر كار به اول باز شود ، بنده از سر ناز و دلال گويد :\r\n بر خبر همىرفتم جوياى يقين * ترسم سايه بود و اميد قرين \r\n مقصود ز من نهان و من كوشندهء دين * ناگاه برق تجلّى تافت از كمين \r\n از ظن چنان بيند و از دوست چنين ! \r\n\r\nتفسير لفظى [ آيات 36 الى 53 
  ]\r\n36 -  فَما أُوتِيتُمْ مِنْ شَيْءٍ فَمَتاعُ الْحَياةِ الدُّنْيا وَ ما عِنْدَ اللَّهِ خَيْرٌ وَ أَبْقى لِلَّذِينَ آمَنُوا وَ عَلى رَبِّهِمْ يَتَوَكَّلُونَ .  هرچه بشما دادند ، همه در زندگانى اين جهانى ناپاينده است و آنچه نزد خداوند است بهتر و براى كسانى كه ايمان آوردند و كار خود را به خدا واگذاردند پاينده‌تر است .\r\n37 -  وَ الَّذِينَ يَجْتَنِبُونَ كَبائِرَ الْإِثْمِ وَ الْفَواحِشَ وَ إِذا ما غَضِبُوا هُمْ يَغْفِرُونَ .  و كسانى كه از گناهان بزرگ و از كارهاى زشت دورى مىكنند و چون در خشم شوند ، آنها را مىآمرزند ( بردبارى مىكنند ) .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n38 -  وَ الَّذِينَ اسْتَجابُوا لِرَبِّهِمْ وَ أَقامُوا الصَّلاةَ وَ أَمْرُهُمْ شُورى بَيْنَهُمْ وَ مِمَّا رَزَقْناهُمْ يُنْفِقُونَ .  و آنان كه خداوند خويش را ( در يگانگى او ) پاسخ دادند و نماز به‌پاى مىدارند ، و كارهاى آنها با مشورت يكديگر است ، و كسانى كه از آنچه به آنها داديم هزينه و خرج مىكنند .\r\n39 -  وَ الَّذِينَ إِذا أَصابَهُمُ الْبَغْيُ هُمْ يَنْتَصِرُونَ .  و كسانى كه چون افزون‌جوئى ( ستمگرى ) به آنها رسد ، از افزون‌جو ، كين مىكشند و داد مىستانند .\r\n40 -  وَ جَزاءُ سَيِّئَةٍ سَيِّئَةٌ مِثْلُها فَمَنْ عَفا وَ أَصْلَحَ فَأَجْرُهُ عَلَى اللَّهِ إِنَّهُ لا يُحِبُّ الظَّالِمِينَ .  كيفر بدى را بدى مانند آنست و هركس فروگذارد و آشتى كند ، مزد او با خداى يگانه است ، چه كه خداوند ستمكاران را دوست ندارد .\r\n41 -  وَ لَمَنِ انْتَصَرَ بَعْدَ ظُلْمِهِ فَأُولئِكَ ما عَلَيْهِمْ مِنْ سَبِيلٍ .  و هركس از ستمكار خود پس از ستمكارى او كين كشيد ( تلافى كرد ) بر آنان نكوهش راهى نيست .\r\n42 -  إِنَّمَا السَّبِيلُ عَلَى الَّذِينَ يَظْلِمُونَ النَّاسَ وَ يَبْغُونَ فِي الْأَرْضِ بِغَيْرِ الْحَقِّ أُولئِكَ لَهُمْ عَذابٌ أَلِيمٌ .  همانا ، راه ( بدنامى و نكوهش ) بر كسانى است كه بر مردمان ستم مىكنند ، و در زمين به ناحق افزون‌جوئى مىكنند ، ايشان را عذابى دردناك است .\r\n43 -  وَ لَمَنْ صَبَرَ وَ غَفَرَ إِنَّ ذلِكَ لَمِنْ عَزْمِ الْأُمُورِ .  و هركس شكيبائى كند و بيامرزد و عفو كند ، اين كار از كارهاى جدّ و قصدهاى استوار و درست است .\r\n44 -  وَ مَنْ يُضْلِلِ اللَّهُ فَما لَهُ مِنْ وَلِيٍّ مِنْ بَعْدِهِ وَ تَرَى الظَّالِمِينَ لَمَّا رَأَوُا الْعَذابَ يَقُولُونَ هَلْ إِلى مَرَدٍّ مِنْ سَبِيلٍ .  هركس خدا او را بيراه كند ، او را يارىدهى نيست ( پس از بيراه كردن ) و كافران را بينى كه چون عذاب بينند مىگويند : آيا براى بازبرگشتن به آن جهان ( دنيا ) راهى هست ؟\r\n45 -  وَ تَراهُمْ يُعْرَضُونَ عَلَيْها خاشِعِينَ مِنَ الذُّلِّ يَنْظُرُونَ مِنْ طَرْفٍ خَفِيٍّ .  و كافران را بينى كه چون آتش به آنها بنمايانند ، از خوارى فرومانده و از دست افتاده ، از چشم پنهان ( به بعضى مىنگرند ) ( و از ترس با چشم آشكار ننگرند ! ) .  وَ قالَ الَّذِينَ آمَنُوا إِنَّ الْخاسِرِينَ الَّذِينَ خَسِرُوا أَنْفُسَهُمْ وَ أَهْلِيهِمْ يَوْمَ الْقِيامَةِ أَلا إِنَّ الظَّالِمِينَ فِي عَذابٍ مُقِيمٍ .  گروندگان ( چون روز قيامت ، حال كافران را بينند ) گويند : زيان‌كاران كسانى هستند كه از خويشتن و كسان خويش درماندند و آنان را از دست دادند ، آگاه باشيد كه ستمكاران در عذاب پاينده و هميشگى هستند .\r\n46 -  وَ ما كانَ لَهُمْ مِنْ أَوْلِياءَ يَنْصُرُونَهُمْ مِنْ دُونِ اللَّهِ وَ مَنْ يُضْلِلِ اللَّهُ فَما لَهُ مِنْ سَبِيلٍ .  آنها را هيچ يارىدهى نباشد كه آنها را فرود از خداوند يارى دهد ، و هركس را كه خدا گمراه كند او را هيچ راهى نيست .\r\n47 -  اسْتَجِيبُوا لِرَبِّكُمْ مِنْ قَبْلِ أَنْ يَأْتِيَ يَوْمٌ لا مَرَدَّ لَهُ مِنَ اللَّهِ ما لَكُمْ مِنْ مَلْجَإٍ يَوْمَئِذٍ وَ ما لَكُمْ مِنْ نَكِيرٍ .  خداى خويش را پاسخ گوئيد ( و بگرويد ) پيش از آنكه روزى آيد كه جز خداى ، هيچ بازپس‌بردنى نيست و شما را آن روز پناه‌گاهى نه ! و شما را نمىرسد كه گوئيد اين كار نشايد و نبايد !\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n48 -  فَإِنْ أَعْرَضُوا فَما أَرْسَلْناكَ عَلَيْهِمْ حَفِيظاً إِنْ عَلَيْكَ إِلَّا الْبَلاغُ وَ إِنَّا إِذا أَذَقْنَا الْإِنْسانَ مِنَّا رَحْمَةً فَرِحَ بِها وَ إِنْ تُصِبْهُمْ سَيِّئَةٌ بِما قَدَّمَتْ أَيْدِيهِمْ فَإِنَّ الْإِنْسانَ كَفُورٌ . \r\n( اى محمّد ) اگر از تو اعراض و دورى كردند ( و تو را نپذيرفتند غم مخور ) ما تو را نفرستاديم كه نگهبان آنها باشى ، بر تو جز رساندن پيغام چيزى نيست ، و ما هركس از آدمى را از خويشتن بخشايشى بچشانيم شاد مىشود و چون بدى به او رسد كه به كردار دو دست خود او و گناهان او است ، در آن حال آدمى ناسپاس است !\r\n49 -  لِلَّهِ مُلْكُ السَّماواتِ وَ الْأَرْضِ يَخْلُقُ ما يَشاءُ يَهَبُ لِمَنْ يَشاءُ إِناثاً وَ يَهَبُ لِمَنْ يَشاءُ الذُّكُورَ .  پادشاهى آسمانها و زمين با خداى يگانه است هرچه را بخواهد مىآفريند ، به هر كسى كه بخواهد دختر ( مادينه ) مىبخشد و به هركس كه بخواهد پسر ( نرينه ) مىبخشد .\r\n50 -  أَوْ يُزَوِّجُهُمْ ذُكْراناً وَ إِناثاً وَ يَجْعَلُ مَنْ يَشاءُ عَقِيماً إِنَّهُ عَلِيمٌ قَدِيرٌ .  يا به آنها پسر و دختر بهم آميخته مىبخشد و هركس را كه بخواهد ( مصلحت بيند ) نازا مىسازد ( سترون ) « 1 » كه خدا دانا و توانا است ( داند كه چه بايد كرد و چه بايد داد ) .\r\n51 -  وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِهِ ما يَشاءُ إِنَّهُ عَلِيٌّ حَكِيمٌ .  ( پيش از تو اى محمد ) هرگز نبوده است آدمى كه خدا با او سخن گويد ، جز به نمودن در خواب يا افكندن در دل يا سخن گفتن از پس پرده ، يا آنگه پيمبرى فرستد تا به دستور او و وحى او پيغام فرستد ، كه خداوند دانائى زبر خلق و راست‌كار است .\r\n52 -  وَ كَذلِكَ أَوْحَيْنا إِلَيْكَ رُوحاً مِنْ أَمْرِنا ما كُنْتَ تَدْرِي مَا الْكِتابُ وَ لَا الْإِيمانُ وَ لكِنْ جَعَلْناهُ نُوراً نَهْدِي بِهِ مَنْ نَشاءُ مِنْ عِبادِنا وَ إِنَّكَ لَتَهْدِي إِلى صِراطٍ مُسْتَقِيمٍ . \r\nو همچنين به تو قرآن فرستاديم از فرمان و سخن ما ، درحالىكه تو نمىدانستى كتاب چيست و ايمان چيست ؟ لكن ما آن را نورى ساختيم كه به روشنائى آن هركس را بخواهيم راهنمائى مىكنيم و اينكه تو آنها را به راه راست رهبرى مىكنى .\r\n53 -  صِراطِ اللَّهِ الَّذِي لَهُ ما فِي السَّماواتِ وَ ما فِي الْأَرْضِ أَلا إِلَى اللَّهِ تَصِيرُ الْأُمُورُ . \r\nهمان راه خدائى كه آنچه در آسمانها و در زمين است از آن اوست ، آگاه باش كه بازگشت همهء كارها بسوى خداى يگانه است .\r\n\r\nتفسير ادبى و عرفانى\r\n\r\nسوره 42 آيه 36\r\n36 -  فَما أُوتِيتُمْ مِنْ شَيْءٍ فَمَتاعُ الْحَياةِ الدُّنْيا .  آيه . مفهوم آيه اين است كه ايمان راست و توكّل درست كسى راست كه در همه حال اعتماد به ضمانت خدا كند و نظام كار خود و راستى حال خويش را از عنايت و رعايت خدا جويد ، نه از دنيا و متاع دنيا ! كه اين دنيا پلى است گذشتنى و بساطى است درنوشتنى !\r\n\r\n\r\n","description":"","footnote":"\r\n( 1 ) . چنان كه به لوط پسر نداد و به ابراهيم دختر نداد و به محمد مصطفى هم پسر داد هم دختر و تنها يك دختر از او باقى ماند و يحيى و عيسى را عقيم خواست !\r\n","page_name":" 387 ","page_number":387},
  {"content":"\r\n\r\nو منزلى كه به ناچار و ناكام مىبايد گذاشت ، و عمر عزيز كه سرمايهء زندگى است بىمراد درمىبايد باخت ، پس سزاوار بنده آنست كه از آلايش دنيا كرانه گيرد و روى به آرايش دين نهد ، تا فردا داغ خسارت به رخسار خود نبيند و در گودال حرمان و خسران نيفتد !\r\n . . . وَ ما عِنْدَ اللَّهِ خَيْرٌ وَ أَبْقى .  آيه . در خبر است كه هركس همّ خود را در دنيا ، يكى قرار دهد خداوند او را از ديگر همّها كفايت كند ولى اگر هموم زياد داشته باشد ، خداوند پروا ندارد كه در كدام همّ او را به هلاكت رساند !\r\nدنيا همه پراكندگى است و گسستنى ، بايستها گوناگون و انديشه‌ها رنگارنگ . هركه اين پراكندگى و اين بايستهاى بيهوده را از دل بيرون كند و با دلى صافى و همتى عالى ، روى به قبلهء حق نهد و جز درگاه او پناه خود نسازد ، خداوند همهء اندوه وى را كفايت كند ، و از هرچه مىترسد او را ايمن گرداند و راهش را به خود نزديك كند ، كه آنچه نزد او است بهتر و پاينده‌تر است .\r\nاى درويش ، بدانكه اول اين كار ( ترك دنيا كردن ) تلخ است و آخر آن نوش ، آغاز اين كار دورى است و انجام آن نزديكى است ! اينك مثال روشن :\r\nنوشته‌اند شبلى « 1 » پيش از آنكه قدم در كوى طريقت نهاد ، مير سيه‌پوشان ( در جرگه عيّاران ) بود ! و عادت داشت كه دزديده به مجلس جنيد رفتى -\r\n اى من غلام آنكه در اين كوى سرى دارد - . \r\nروزى بر زبان جنيد رفت كه : اگر همه بت‌پرستان و ناكسان جهان را به فردوس اعلى فرود آورند ، هنوز خداوند حق كرم خود را نگزارده است ! شبلى چون اين سخن بشنيد از جاى برجست ! و نعره‌زنان و جامه‌دران گفت : منم مير سيه‌پوشان و از ناكسى خويش خروشان ، چه گوئى اى شيخ ! آيا خداوند مرا خواهد پذيرفت ؟\r\nجنيد گفت : خداوند به رسالت موسى و هارون چندين سال فرعون ملعون را مىخواند تا بپذيرد ! چگونه سوخته‌اى موحّد كه به‌پاىخود آيد و در او زارد ، نپذيرد ؟\r\nنوشته‌اند از آن پس شبلى هرچه از مال و ضياع و عقار داشت همه را پاك ( بخشيد ) درباخت ! و مجرّد بايستاد ، و از شيخ مرشد خود ( جنيد ) پرسيد مرا چه بايد كرد ؟ گفت : تو را در بازار بايد شد ، و دريوزه بايد كرد ! شبلى همچنان كرد و آن‌چنان گشت كه كسى چيزى به او نداد ! پس جنيد چند تازيانه به او داد و گفت در اين سردابه شو و دل را با اندوه و درد دين پرداز و چشم را به آب حسرت و ندامت سپار ، و هروقت كه جز خداى در خاطرت بگذرد ، به اين تازيانه اندامهاى خود را درهم شكن !\r\nشبلى ، سه سال در آن سردابه ، آب حسرت از ديدگان همىريخت و بر روزگار گذشته دريغ و تحسّر همىخورد و زينهار همىخواست ! بعد از سه سال ، حالت مستى در او پديد آمد و همچون مستان واله و سرگردان از سردابه بيرون آمد ، كاردى به دست گرفت و در بغداد همىگشت و همىگفت : به جلال قدر حق ، كه هركس نام دوست برد ، با اين كارد سرش از تن جدا كنم ! اين خبر به جنيد رسيد گفت : او را شربتى داده‌اند و مست گشته ،\r\n\r\n\r\n","description":"","footnote":"\r\n( 1 ) شبلى مريد جنيد با بايزيد هم‌رديف است به فتواى سعدى كه گفته :\r\n حاكمان در زمان معزولى * همه شبلى و بايزيد شوند \r\n","page_name":" 388 ","page_number":388},
  {"content":"\r\n\r\nاز مستى و بىخودى اين سخن مىگويد ، و چون با خود آمد آرام شود ! يك سال در آن مقامش بداشتند ، چون از آن مقام درگذشت . دامن خويش پر از شكر كرد و به گرد محله‌ها مىگشت و مىگفت : هركه بگويد اللّه ، دهانش پر از شكر كنم !\r\nپس از آن عشق شبلى روى در خرابى نهاد و پيوسته در همه اوقات همىگفت : اللّه اللّه ، تا آنكه روزى جنيد او را گفت : اى شبلى ، اگر دوست غائب است ، اين غيبت كردن تو چرا است ؟ و اگر دوست حاضر است ، اين گستاخى و بىادبى از كجا است ؟ پس جنيد بفرمود تا او را به گرمابه بردند و موى چندسالهء او را از سر او فروكردند ( تراشيدند ) آنگاه دست او را گرفت و به مسجد برد ، در آنجا 82 تن از جوان‌مردان طريقت و پادشاهان حقيقت حاضر بودند ، جنيد آنان را مخاطب ساخته گفت : اى مشايخ و اى ياران ، هرچه پير ما سرّى سقطى از رياضت و مجاهدت از ما بديد ما از اين جوان ( شبلى ) بديديم ! اگر اجازت دهيد تا جامه بگرداند ( لباس تغيير دهد ) باشد كه بركات اين لباس او را بر استقامت دين بدارد ، و اگر حق اين لباس فرونهد ( ادا نكند ) خود لباس از وى داد خويش بستاند !\r\nآنگاه جنيد برخاست و مرقّع از سر خود كشيد و در گردن شبلى افكند ، و گفت : اى جوان‌مردان ، گوهر وصال خداوند نه چيزى است كه به دست هر دون‌همتى رسد ، درّى است كه جز در صندوق صدق صديقان نيابند ، عبهرى است كه جز در باغ راز و نياز دوستان نبينند ، كسى را كه اين دولت در راه باشد ، اگر به هزار كوى فروشود ، آخر هر كوى به خود بربسته بيند ! تا قبلهء وى يكى گردد و مقصد او يكى شود ، يكدل و يك همّت باشد ، كار از يك جا و حكم از يك درگاه بيند ! كه فرمود :  أَلا إِلَى اللَّهِ تَصِيرُ الْأُمُورُ . \r\n\r\nسورهء - 43 - زخرف - 89 - آيه - مكى - جزو 25\r\n\r\nتفسير لفظى [ آيات 1 الى 31 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   حم .   به حلم من و به مجد من ( سوگند خداوند ) .\r\n2 -  وَ الْكِتابِ الْمُبِينِ .  و به اين كتاب روشن ( قرآن ) سوگند .\r\n3 -  إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ .  ما قرآن را عربى كرديم تا مگر شما كه عرب هستيد دريابيد .\r\n4 -  وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ .  و اين قرآن در لوح محفوظ ( مهينهء كتابها ) نزد خود ما ، بلندقدر و راست‌دانش است .\r\n5 -  أَ فَنَضْرِبُ عَنْكُمُ الذِّكْرَ صَفْحاً أَنْ كُنْتُمْ قَوْماً مُسْرِفِينَ .  آيا ما اين سخن و اين پيغام را از شما برگردانيم كه چون شما گروهى اسراف‌كار و گران‌كار هستيد ؟\r\n6 -  وَ كَمْ أَرْسَلْنا مِنْ نَبِيٍّ فِي الْأَوَّلِينَ .  و چه بسا ما پيغام‌برانى در پيشينيان و گذشتگان فرستاديم .\r\n7 -  وَ ما يَأْتِيهِمْ مِنْ نَبِيٍّ إِلَّا كانُوا بِهِ يَسْتَهْزِؤُنَ .  و هيچ پيغمبرى به ايشان نيامد مگر آنكه\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nاو را استهزاء ( افسوس ) مىكردند !\r\n8 -  فَأَهْلَكْنا أَشَدَّ مِنْهُمْ بَطْشاً وَ مَضى مَثَلُ الْأَوَّلِينَ .  ما نيرومندتر و زورمندتر آنها را هلاك كرديم و بر پيشينيان نيز اين كيفرها گذشت كه به آن مثل مىزنند .\r\n9 -  وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ خَلَقَهُنَّ الْعَزِيزُ الْعَلِيمُ . \r\nاگر از ايشان پرسى كه آسمانها و زمين را كى آفريده ؟ گويند تواناى دانا آنها را آفريده !\r\n10 -  الَّذِي جَعَلَ لَكُمُ الْأَرْضَ مَهْداً وَ جَعَلَ لَكُمْ فِيها سُبُلًا لَعَلَّكُمْ تَهْتَدُونَ . \r\nآن خدائى كه زمين را آرامگاه شما كرد و در آن راه‌ها ساخت تا مگر شما راه بريد .\r\n11 -  وَ الَّذِي نَزَّلَ مِنَ السَّماءِ ماءً بِقَدَرٍ فَأَنْشَرْنا بِهِ بَلْدَةً مَيْتاً كَذلِكَ تُخْرَجُونَ . \r\nو آن خدائى كه آب از آسمان فروفرستاد به اندازه ، تا زنده گردانيديم زمين مرده را ! و همچنان شما را از گور بيرون خواهند آورد ( و زنده خواهيد شد ) .\r\n12 -  وَ الَّذِي خَلَقَ الْأَزْواجَ كُلَّها وَ جَعَلَ لَكُمْ مِنَ الْفُلْكِ وَ الْأَنْعامِ ما تَرْكَبُونَ . \r\nو آن خدائى كه همهء جفتها را آفريد و كشتىها و چهارپايان براى شما آفريد تا بر آنها نشيند ( سوار شويد ) .\r\n13 -  لِتَسْتَوُوا عَلى ظُهُورِهِ ثُمَّ تَذْكُرُوا نِعْمَةَ رَبِّكُمْ إِذَا اسْتَوَيْتُمْ عَلَيْهِ .  تا بر پشت آنها بنشينيد و پس آنگاه نعمت خداى را به‌ياد آريد چون بر ستوران و كشتى راست نشيند .  وَ تَقُولُوا سُبْحانَ الَّذِي سَخَّرَ لَنا هذا وَ ما كُنَّا لَهُ مُقْرِنِينَ .  و بگوئيد پاك و بىعيب است خدائى كه اين ستوران ( و كشتى ) را زير دست ما نهاد و ما بر آن برمىنيامدى و برنتوانستى !\r\n14 -  وَ إِنَّا إِلى رَبِّنا لَمُنْقَلِبُونَ .  و ما ( با اين نعمت ) بسوى پروردگار خويش بازمىگرديم .\r\n15 -  وَ جَعَلُوا لَهُ مِنْ عِبادِهِ جُزْءاً إِنَّ الْإِنْسانَ لَكَفُورٌ مُبِينٌ .  به خداوند بهره‌اى از بندگانش دادند ( كه او را فرزند دادند ) ، همانا ، انسان ناسپاسى است آشكارا و پيدا !\r\n16 -  أَمِ اتَّخَذَ مِمَّا يَخْلُقُ بَناتٍ وَ أَصْفاكُمْ بِالْبَنِينَ .  آيا از آنچه خود آفريد ، دختران گرفت و براى خود مادينه برگزيد و شما را پسران برگزيد !\r\n17 -  وَ إِذا بُشِّرَ أَحَدُهُمْ بِما ضَرَبَ لِلرَّحْمنِ مَثَلًا ظَلَّ وَجْهُهُ مُسْوَدًّا وَ هُوَ كَظِيمٌ . \r\nو چون به يكى از ايشان به آنچه خدا را به آن صفت خواند ( يعنى دختر ) ، بشارت داده مىشد ، روى او سياه مىگشت و ( از خشم ) اندوهگين مىشد !\r\n18 -  أَ وَ مَنْ يُنَشَّؤُا فِي الْحِلْيَةِ وَ هُوَ فِي الْخِصامِ غَيْرُ مُبِينٍ .  آيا كسى كه در زيور برآيد و به آن ببالد و در داورى هم بىزبان و بىسخن باشد ؟ ( مانند كسى است كه در داورى نيك آيد و خصومت را به سر برد ؟ ) « 1 »\r\n19 -  وَ جَعَلُوا الْمَلائِكَةَ الَّذِينَ هُمْ عِبادُ الرَّحْمنِ إِناثاً أَ شَهِدُوا خَلْقَهُمْ سَتُكْتَبُ شَهادَتُهُمْ وَ يُسْئَلُونَ .  و فرشتگان را كه بندگان خدايند مادينه گرفتند ! آيا آنجا بودند كه آنها را آفريدند ؟\r\n\r\n\r\n","description":"","footnote":"\r\n( 1 ) مقصود مقايسهء زن با مرد در زيور باليدن زن و دشمن كوبيدن مرد است .\r\n","page_name":" 390 ","page_number":390},
  {"content":"\r\n\r\nآرى ، گواهى آنها را بر ما مىنويسند و فردا از ايشان خواهند پرسيد .\r\n20 -  وَ قالُوا لَوْ شاءَ الرَّحْمنُ ما عَبَدْناهُمْ .  و گفتند : اگر خدا نمىخواست ما فرشتگان را نمىپرستيديم !  ما لَهُمْ بِذلِكَ مِنْ عِلْمٍ إِنْ هُمْ إِلَّا يَخْرُصُونَ .  آنها را به اينكه مىگويند دانش نيست و نيستند جز دروغ‌گو !\r\n21 -  أَمْ آتَيْناهُمْ كِتاباً مِنْ قَبْلِهِ فَهُمْ بِهِ مُسْتَمْسِكُونَ .  يا آنكه پيش از قرآن به آنها كتابى فرستاديم كه به آن تمسّك جستند و دست زدند !\r\n22 -  بَلْ قالُوا إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُهْتَدُونَ .  گفتند : ما پدران خويش را بر اين كيش يافتيم و ما بر پىهاى ايشان راه مىبريم !\r\n23 -  وَ كَذلِكَ ما أَرْسَلْنا مِنْ قَبْلِكَ فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ .  و همچنان ، ما نفرستاديم پيش از تو ( اى محمد ) در هيچ شهرى آگاه‌كننده‌اى ، جز آنكه جهان‌داران و افزون‌كاران آنها مىگفتند : ما پدران خود را بر اين كيش يافتيم و ما به آنها اقتدا مىكنيم ( پس رو آنها هستيم ) .\r\n24 -  قالَ أَ وَ لَوْ جِئْتُكُمْ بِأَهْدى مِمَّا وَجَدْتُمْ عَلَيْهِ آباءَكُمْ قالُوا إِنَّا بِما أُرْسِلْتُمْ بِهِ كافِرُونَ .  بگو ( اى محمّد ) آيا هرچند كه آنچه من به شما آوردم راست‌تر و راهنماتر باشد از آنچه پدرانتان يافتند ؟ باز آنها گفتند : ما به آنچه شما را به آن فرستادند ناگرونده هستيم !\r\n25 -  فَانْتَقَمْنا مِنْهُمْ فَانْظُرْ كَيْفَ كانَ عاقِبَةُ الْمُكَذِّبِينَ .  پس ما از آنها كين ( انتقام ) كشيديم و بنگر كه عاقبت و سرانجام دروغ‌گويان چون است !\r\n26 -  وَ إِذْ قالَ إِبْراهِيمُ لِأَبِيهِ وَ قَوْمِهِ إِنَّنِي بَراءٌ مِمَّا تَعْبُدُونَ .  ( ياد كن اى محمّد ) آنگاه كه ابراهيم به پدر و كسان خود گفت : من از آنچه شما مىپرستيد بيزارم !\r\n27 -  إِلَّا الَّذِي فَطَرَنِي فَإِنَّهُ سَيَهْدِينِ .  مگر آن‌كسىكه مرا آفريده و او مرا راهنمائى خواهد كرد .\r\n28 -  وَ جَعَلَها كَلِمَةً باقِيَةً فِي عَقِبِهِ لَعَلَّهُمْ يَرْجِعُونَ .  و خداوند سخن ابراهيم را سخنى پاينده در نژاد فرزندان او كرد تا مگر آنها با خدا آيند و به توحيد برگردند .\r\n29 -  بَلْ مَتَّعْتُ هؤُلاءِ وَ آباءَهُمْ حَتَّى جاءَهُمُ الْحَقُّ وَ رَسُولٌ مُبِينٌ .  ما اينان و پدرانشان را برخوردار كرديم ( و روزگار خوش داديم ) تا آنگاه كه قرآن و پيمبرى آشكارا به آنها آمد .\r\n30 -  وَ لَمَّا جاءَهُمُ الْحَقُّ قالُوا هذا سِحْرٌ وَ إِنَّا بِهِ كافِرُونَ .  و چون به ايشان قرآن آمد ، گفتند : ما به آنچه شما آورديد كافر هستيم !\r\n31 -  وَ قالُوا لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ .  ( كفّار قريش ) گفتند : چرا اين قرآن بر مردى بزرگ از اين دو شهر ( مكّه و طائف ) فروفرستاده نشد ؟ « 1 »\r\n\r\n\r\n","description":"","footnote":"\r\n( 1 ) نوشته‌اند ، منظورشان وليد بن مغيره و مسعود ثقفى بزرگان مكه و طائف است !\r\n","page_name":" 391 ","page_number":391},
  {"content":"\r\n\r\n\r\nتفسير ادبى و عرفانى\r\n\r\nسوره 43 آيه 0\r\n بِسْمِ اللَّهِ ،  به نام خداوندى نكونام به هر نام ، ستوده به هر هنگام ، خوش‌نظام و شيرين‌كلام ، و عزيز نام ، دل را انس است و جان را پيغام ، از دوست يادگار و بر جان عاشقان سلام ، آزاد آن نفس كه به ياد او يازان و آباد آن دل كه به مهر او نازان و شاد آن‌كس كه در غم عشق او نالان است .\r\n آسايشِ صد هزار جان ، يك دمِ تو است * شادان بود آن دل ، كه در آن دل غم تو است ! \r\n دانى صنما ، كه روشنائىّ دو چشم * در ديدن زلفِ سيهِ پرخمِ تو است \r\n\r\nسوره 43 آيه 2 - 1\r\n1 -   حم .   2 -  وَ الْكِتابِ الْمُبِينِ .  حاء اشارت به حيات حق‌تعالى و ميم اشارت به ملك او ، سوگند ياد مىكند و مىفرمايد : به حيات من به ملك من به قرآن كلام من سوگند ، كه هركس به يكتائى من گواهى دهد او را عذاب نكنم ، من آن خدايم كه در دنيا پيغام و نشان از دشمن بازنگرفتم و آنان را مورد خطاب خود گردانيدم و نعمت بر ايشان ريختم و به بدكارى آنها نعمت نبريدم ، تا چه رسد به مؤمن موحّد كه در دنيا به ذات و صفات من ايمان آورده و به يكتائى و بىهمتائى من گواهى داده ، هرچند كه از عمل تقصير كرده ، فردا كه روز بازار و هنگام بار بود ، چسان او را از لطيفه‌هاى رحمت خود دور و از كريمه‌هاى مغفرت خود چگونه او را مهجور گردانم ! ؟\r\n\r\nسوره 43 آيه 5\r\n5 -  أَ فَنَضْرِبُ عَنْكُمُ الذِّكْرَ صَفْحاً أَنْ كُنْتُمْ قَوْماً مُسْرِفِينَ .  آيه . خدائى كه خطاب و پيغام خود از كافران و مشركان قطع نمىكند ! چگونه آمرزش و بخشايش خود را از كسى كه در ايمان خود قصور يا تقصير نمىكند و در خداشناسيش خللى روى نمىدهد قطع كند ؟ هرچند كه گناهكار باشد ! ؟\r\nپير طريقت در مناجات خود گفته : الهى تو آنى كه از بنده ناسزا بينى و به عقوبت نشتابى ، از بنده كفر مىشنوى و نعمت از او بازنگيرى ! و توبت و انابت بر او عرضه كنى ، و به پيغام و خطاب خود او را بازخوانى ، و اگر بازآمد او را وعدهء مغفرت دهى ، بس چون با دشمن بدكردار چنينى ! با دوستان نيكوكار چونى ؟\r\n\r\nسوره 43 آيه 6\r\n6 -  وَ كَمْ أَرْسَلْنا مِنْ نَبِيٍّ فِي الْأَوَّلِينَ .  آيه . شگفت كارى است هرجا كه حديث دوستان درگيرد ، داستان بيگانگان در آن سر گيرد ! هرجا لطافتى و كرامتى نمايد ، قهرى و سياستى در برابر آن نهد ! هرجا حقيقتى است ، مجازى آفريده تا بر روى حقيقت گرد مىافشاند ، و در هر حجّتى شبهتى آميخته تا رخسارهء حجّت مىخراشد ، هرجا علمى است جهلى پيش آورده تا با پادشاه دانش برآويزد ! هرجا توحيد است شركى پديد آورده تا با توحيد راه جنگ و جدال سپارد ، به شمار هر دوستى هزاران دشمن آفريده و به عدد هر صديقى هزاران زنديق آورده ، هركجا مسجدى است كليسائى در برابر او ساخته ! هرجا صومعه‌ايست خراباتى در جلو دارد ، هرجا زنّارى است تيلسانى ، هرجا اقرارى است انكارى ، و هرجا عابدى فاسقى است و هرجا صادقى است كاذبى ، و هرجا دوستى است دشمنى و هرجا نعمتى است محنتى آفريده ! كه مسكين آدمى ، عاجز و متحيّر فرومانده ! و زهرهء دم زدن ندارد ، و :\r\n مىكشد اين‌جور از آن رخانِ چو ماه * زهرهء آن نه ورا كه آه كند \r\n از آنكه رويش بسانِ آينه است * و از آنكه آه آينه را تباه كند \r\n\r\n","description":"","footnote":"","page_name":" 392 ","page_number":392},
  {"content":"\r\n\r\nپير طريقت گفت : آدمى را سه حالت است كه به آن مشغول است : يا طاعت كه او را از آن سود است ، يا معصيت كه او را از آن پشيمانى است يا غفلت كه او را از آن زيان است ! پند نيكوتر از قرآن چيست ؟ پرسودتر از تجارت با خدا چيست ؟ ناصح‌تر و مهربان‌تر از مولا كيست ؟ سرمايه‌اى فراخ‌تر از ايمان چيست ؟ مگر آدمى را به زيان خرسندى است ؟ يا به دورى از حق رضامندى است ؟ و يا او را از دوست بيزارى است ؟ كه روزى بيدار شود كه بودنىها بودنى است ، و پند آنگاه پذيرد كه به او رسد آنچه رسيدنى است ! كه فرمود :\r\n\r\nسوره 43 آيه 8\r\n8 -  فَأَهْلَكْنا أَشَدَّ مِنْهُمْ بَطْشاً وَ مَضى مَثَلُ الْأَوَّلِينَ .  آيه . پيغام‌بران را دروغ‌زن گرفتند و ايشان را مسخره ( افسوس ) مىكردند و پند آنان نمىپذيرفتند ، لاجرم ما سياست و قهر خود نموديم و آنان را برانداختيم و از بيخ بركنديم ، هركس با ما كاود قهر ما با او تاود ! ما از گردن‌كشان داد ستانيم و از برگشتگان كين خواهيم و به دشمنان جواب نمائيم ! كه ما جواب‌نماى دشمنانيم !\r\n\r\nتفسير لفظى [ آيات 32 الى 66 
  ]\r\n32 -  أَ هُمْ يَقْسِمُونَ رَحْمَتَ رَبِّكَ نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَ رَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا وَ رَحْمَتُ رَبِّكَ خَيْرٌ مِمَّا يَجْمَعُونَ .  آيا بخشش خداوند را آنان بخش مىكنند ؟ مائيم كه زندگانى آنها را در حيات دنيا بخش كرديم ، و برخى بر برخى ديگر در عزّت و مال برترى درجه و مقام داديم تا يكدگر را به چاكرى و بندگى گيرند و رحمت خداوند تو ( اى محمد ) از همهء آنچه آنان گرد مىآورند بهتر است .\r\n33 -  وَ لَوْ لا أَنْ يَكُونَ النَّاسُ أُمَّةً واحِدَةً لَجَعَلْنا لِمَنْ يَكْفُرُ بِالرَّحْمنِ لِبُيُوتِهِمْ سُقُفاً مِنْ فِضَّةٍ وَ مَعارِجَ عَلَيْها يَظْهَرُونَ .  اگرنه اين بود كه ما خواستيم در اين جهان مؤمن و كافر مانند هم باشند ، ما براى كسانى كه كافر شدند خانه‌هاى سيمين ساختى و نردبانهاى سيمين كه با آن بر بالا مىشدند .\r\n34 -  وَ لِبُيُوتِهِمْ أَبْواباً وَ سُرُراً عَلَيْها يَتَّكِؤُنَ .  و خانه‌هاى آنها را درها و تخت‌ها مىساختيم كه به آن تكيه زنند .\r\n35 -  وَ زُخْرُفاً وَ إِنْ كُلُّ ذلِكَ لَمَّا مَتاعُ الْحَياةِ الدُّنْيا وَ الْآخِرَةُ عِنْدَ رَبِّكَ لِلْمُتَّقِينَ . \r\nو همهء آنها را زرّين كردمى ، و آنها نيستند جز متاع اين جهانى . و متاع آخرت نزد خداى تو ويژهء پرهيزكاران است .\r\n36 -  وَ مَنْ يَعْشُ عَنْ ذِكْرِ الرَّحْمنِ نُقَيِّضْ لَهُ شَيْطاناً فَهُوَ لَهُ قَرِينٌ .  هركس از ياد خدا بگردد ، ديوى را فرادست او سازيم تا او را دمسازى باشد .\r\n37 -  وَ إِنَّهُمْ لَيَصُدُّونَهُمْ عَنِ السَّبِيلِ وَ يَحْسَبُونَ أَنَّهُمْ مُهْتَدُونَ .  تا آن ديو آنها را از راه بازگرداند ( و گمراه كند ) و آنان گمان برند كه راهنمائى شده‌اند !\r\n38 -  حَتَّى إِذا جاءَنا قالَ يا لَيْتَ بَيْنِي وَ بَيْنَكَ بُعْدَ الْمَشْرِقَيْنِ فَبِئْسَ الْقَرِينُ . \r\nتا آنگاه كه هر دو به ما آيند ، آدم گمراه گويد : اى كاش ميان من و تو اى ديو ، دورى ميان دو گوشهء جهان ( مشرق و مغرب ) بود ، كه تو بد همدم و بد دمسازى هستى !\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n39 -  وَ لَنْ يَنْفَعَكُمُ الْيَوْمَ إِذْ ظَلَمْتُمْ أَنَّكُمْ فِي الْعَذابِ مُشْتَرِكُونَ .  هرگز در آن روز شما را سودى نخواهد بود كه همه ستمكارانيد و در عذاب ( كيفر ) باهم انبازيد .\r\n40 -  أَ فَأَنْتَ تُسْمِعُ الصُّمَّ أَوْ تَهْدِي الْعُمْيَ وَ مَنْ كانَ فِي ضَلالٍ مُبِينٍ .  آيا تو ( اى محمد ) گوش دل كردلان را مىشنوائى ؟ يا چشم دل نابينادلان را راهنمائى مىكنى ؟ و كسى كه در گمراهى آشكار است رهبرى مىكنى ؟\r\n41 -  فَإِمَّا نَذْهَبَنَّ بِكَ فَإِنَّا مِنْهُمْ مُنْتَقِمُونَ .  پس اگر ما تو را ببريم ، از آنان كين خواهيم ستد .\r\n42 -  أَوْ نُرِيَنَّكَ الَّذِي وَعَدْناهُمْ فَإِنَّا عَلَيْهِمْ مُقْتَدِرُونَ .  يا به تو مىنمائيم آنچه را كه به آنها وعده داديم ، كه ما بر آنها پادشاه و صاحب قدرتيم .\r\n43 -  فَاسْتَمْسِكْ بِالَّذِي أُوحِيَ إِلَيْكَ إِنَّكَ عَلى صِراطٍ مُسْتَقِيمٍ .  پس سخت استوار دار ( اى محمّد ) پيغامى كه به تو فرستاديم كه تو بر راه راستى .\r\n44 -  وَ إِنَّهُ لَذِكْرٌ لَكَ وَ لِقَوْمِكَ وَ سَوْفَ تُسْئَلُونَ .  و اين قرآن بزرگ نامى است براى تو و براى قوم عرب كه خويشان تو هستند ، و از شما شكر و سپاس اين يادبود و نام بزرگ را خواهند پرسيد !\r\n45 -  وَ سْئَلْ مَنْ أَرْسَلْنا مِنْ قَبْلِكَ مِنْ رُسُلِنا أَ جَعَلْنا مِنْ دُونِ الرَّحْمنِ آلِهَةً يُعْبَدُونَ . \r\nاز آنها راجع به فرستادگان ما كه پيش از تو فرستاديم ( براى پيغام ) بپرس كه آيا ما فزون از خداوند ، خدايانى ساختيم و پذيرفتيم كه پرستيده شوند ؟ هرگز از ما چنين دستورى نبوده است .\r\n46 -  وَ لَقَدْ أَرْسَلْنا مُوسى بِآياتِنا إِلى فِرْعَوْنَ وَ مَلَائِهِ فَقالَ إِنِّي رَسُولُ رَبِّ الْعالَمِينَ . \r\nما موسى را با پيغامها و نشانه‌هاى خويش بسوى فرعون و گروه او فرستاديم پس موسى گفت : من فرستادهء پروردگار جهانيانم .\r\n47 -  فَلَمَّا جاءَهُمْ بِآياتِنا إِذا هُمْ مِنْها يَضْحَكُونَ .  پس چون موسى به آنها با آيات ما آمد ، در آن هنگام از آن نشانه‌ها مىخنديدند .\r\n48 -  وَ ما نُرِيهِمْ مِنْ آيَةٍ إِلَّا هِيَ أَكْبَرُ مِنْ أُخْتِها وَ أَخَذْناهُمْ بِالْعَذابِ لَعَلَّهُمْ يَرْجِعُونَ .  ما هيچ نشانى به آنها نه‌نموديم مگر آنكه از يكدگر مهم‌تر و بزرگتر بودند ، و آنان را به كيفر گرفتيم تا مگر از كفر بازگردند .\r\n49 -  وَ قالُوا يا أَيُّهَا السَّاحِرُ ادْعُ لَنا رَبَّكَ بِما عَهِدَ عِنْدَكَ إِنَّنا لَمُهْتَدُونَ .  گفتند اى جادوگر ، پروردگار خود را براى ما بخوان و از او عهد و پيمانى كه نزد تو نهاده بخواه ، كه ما بر آن پيمان به راه خواهيم آمد .\r\n50 -  فَلَمَّا كَشَفْنا عَنْهُمُ الْعَذابَ إِذا هُمْ يَنْكُثُونَ .  پس چون عذاب از ايشان بازبرديم آنگاه آنها پيمان شكستند .\r\n51 -  وَ نادى فِرْعَوْنُ فِي قَوْمِهِ قالَ يا قَوْمِ أَ لَيْسَ لِي مُلْكُ مِصْرَ وَ هذِهِ الْأَنْهارُ تَجْرِي مِنْ تَحْتِي أَ فَلا تُبْصِرُونَ .  فرعون به كسان خود بانگ زد و گفت : اى قوم من ! آيا مرا پادشاهى\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nزمين مصر نيست ؟ و اين جوىها از زير ( كاخ ) من روان نيست ؟ آيا شما نمىبينيد ؟\r\n52 -  أَمْ أَنَا خَيْرٌ مِنْ هذَا الَّذِي هُوَ مَهِينٌ وَ لا يَكادُ يُبِينُ .  مىبينيد يا نمىبينيد كه من از اين مردخوار و پست بهترم ؟ و او نمىتواند به آسانى سخن گويد « 1 » .\r\n53 -  فَلَوْ لا أُلْقِيَ عَلَيْهِ أَسْوِرَةٌ مِنْ ذَهَبٍ أَوْ جاءَ مَعَهُ الْمَلائِكَةُ مُقْتَرِنِينَ .  چرا دست‌بندهاى زرّين بر او نيفكندند ؟ « 2 » يا چرا فرشتگان با او همراه و در دسترس نيستند ؟\r\n54 -  فَاسْتَخَفَّ قَوْمَهُ فَأَطاعُوهُ إِنَّهُمْ كانُوا قَوْماً فاسِقِينَ .  پس قوم خود را سبك مغز شمرده و آنها را زبون گرفت ! آنها هم تن فرا وى دادند و رام او شدند ، چون آنان مردمى بد و نافرمان و بدكار بودند .\r\n55 -  فَلَمَّا آسَفُونا انْتَقَمْنا مِنْهُمْ فَأَغْرَقْناهُمْ أَجْمَعِينَ .  پس چون ما را به خشم آوردند ما از آنها كين كشيديم و همه را به آب كشتيم .\r\n56 -  فَجَعَلْناهُمْ سَلَفاً وَ مَثَلًا لِلْآخِرِينَ .  پس ما آنها را داستان و سرگذشتى براى همه پيشينيان و پسينيان شناختيم .\r\n57 -  وَ لَمَّا ضُرِبَ ابْنُ مَرْيَمَ مَثَلًا إِذا قَوْمُكَ مِنْهُ يَصِدُّونَ .  و چون مثال عيسى براى قريش زده شد ( كه او هم مانند آدم بىپدر به دنيا آمده ) آنگاه خويشان تو ( اى محمد ) از آن برگشتند و خنديدند .\r\n58 -  وَ قالُوا أَ آلِهَتُنا خَيْرٌ أَمْ هُوَ ما ضَرَبُوهُ لَكَ إِلَّا جَدَلًا بَلْ هُمْ قَوْمٌ خَصِمُونَ . \r\nو گفتند : خدايان ما ( بتها ) بهترند يا عيسى ؟ اين مثال عيسى را نزدند مگر براى پيكار با حق كه قوم قريش مردمى جنگى و جدلى هستند .\r\n59 -  إِنْ هُوَ إِلَّا عَبْدٌ أَنْعَمْنا عَلَيْهِ وَ جَعَلْناهُ مَثَلًا لِبَنِي إِسْرائِيلَ .  عيسى نبود جز بنده‌اى كه ما او را بنواختيم و او را عبرت بنى اسرائيل ساختيم !\r\n60 -  وَ لَوْ نَشاءُ لَجَعَلْنا مِنْكُمْ مَلائِكَةً فِي الْأَرْضِ يَخْلُفُونَ .  اگر ما مىخواستيم بجاى شما فرشتگانى مىآفريديم كه در زمين مىبودند و يكى پس از ديگرى جانشين مىشدند !\r\n61 -  وَ إِنَّهُ لَعِلْمٌ لِلسَّاعَةِ فَلا تَمْتَرُنَّ بِها وَ اتَّبِعُونِ هذا صِراطٌ مُسْتَقِيمٌ .  خداوند فرمود :\r\nعيسى نشان آگاهى مردم براى روز رستاخيز است ، پس در درستى آن گمان و شك نبريد و مرا پيروى كنيد كه اين است راه راست .\r\n62 -  وَ لا يَصُدَّنَّكُمُ الشَّيْطانُ إِنَّهُ لَكُمْ عَدُوٌّ مُبِينٌ .  مبادا شيطان شما را از راه برگرداند كه او دشمن آشكار شما است .\r\n63 -  وَ لَمَّا جاءَ عِيسى بِالْبَيِّناتِ قالَ قَدْ جِئْتُكُمْ بِالْحِكْمَةِ وَ لِأُبَيِّنَ لَكُمْ بَعْضَ \r\n\r\n\r\n","description":"","footnote":"\r\n( 1 ) - سابقا در شرح كودكى موسى در قصهء فرعون و پسرخواندگى او و اينكه آتش بر زبان خود زد و كمى زبان نارسا شد ! به تفصيل سخن رفته است .\r\n( 2 ) - در ميان مردم مصر و فراعنه رسم بوده كه چون كسى رئيس و فرماندار مىشده دستبند و گردن‌بند به دست و گردن او براى احترام و شان مىبستند و در آنجا فرعون براى سرزنش موسى مىگويد كه چرا سوار و طوق زرين ندارد .\r\n","page_name":" 395 ","page_number":395},
  {"content":"\r\n\r\n الَّذِي تَخْتَلِفُونَ فِيهِ فَاتَّقُوا اللَّهَ وَ أَطِيعُونِ .  و آنگاه كه عيسى با پيغامها و نشانهاى روشن آمد ، گفت : من براى شما سخن راست و درست آورده‌ام تا براى شما آنچه را كه در آن اختلاف داريد بيان كنم ، پس خدا را بپرهيزيد و مرا فرمان بريد .\r\n64 -  إِنَّ اللَّهَ هُوَ رَبِّي وَ رَبُّكُمْ فَاعْبُدُوهُ هذا صِراطٌ مُسْتَقِيمٌ .  ( و گفت : ) خداى يگانه پروردگار من و شما است ، پس او را بپرستيد كه اين است راه راست .\r\n65 -  فَاخْتَلَفَ الْأَحْزابُ مِنْ بَيْنِهِمْ فَوَيْلٌ لِلَّذِينَ ظَلَمُوا مِنْ عَذابِ يَوْمٍ أَلِيمٍ . \r\nپس دسته‌هاى ترسايان جداجدا شدند ، پس واى بر ايشان كه بر خويشتن از عذاب روزى دردنماى ستم كردند .\r\n66 -  هَلْ يَنْظُرُونَ إِلَّا السَّاعَةَ أَنْ تَأْتِيَهُمْ بَغْتَةً وَ هُمْ لا يَشْعُرُونَ .  آنها چه چشم داشت دارند ؟ جز روز رستاخيز كه ناگهان به ايشان بيايد درحالىكه آنها نمىدانند !\r\n\r\nتفسير ادبى و عرفانى\r\n\r\nسوره 43 آيه 32\r\n32 -  أَ هُمْ يَقْسِمُونَ رَحْمَتَ رَبِّكَ نَحْنُ قَسَمْنا .  آيه . بزرگان قريش از سبكسرى و سرسنگينى مىگفتند از ميان همه مردم ، كلاه پيغمبرى تنها بر سر يتيم ابو طالب نهادند ! اگر اين حديث راست بودى ، رئيسان مكّه و طائف سزاوارتر بودند ! اين است كه منادى عزّت در ميان آنها ندا مىكند كه  ( نَحْنُ قَسَمْنا )  ما ميان مردم عزّت بخش مىكنيم ، آن را كه نخواهيم در وادى حيرت مىافكنيم و آن را كه بخواهيم با زنجير لطف به بارگاه مىكشيم ، يكى را كه بخواهيم در منزلهاى بلندپايه به دست ترقى مىسپاريم و يكى را كه نخواهيم سرنگون‌تر همىداريم ، قسمت كردن ما چنين و حكم ما اين است !\r\n شهرى است بزرگ و من به دو درميرم * تا خود زنم و خود كشم و خود گيرم ! \r\nلطيفه : فرمان به جبرئيل از ربّ جليل آمد كه رخش نوازش و فضل ما را زين عنايت برنه ، و يتيم بو طالب را به حضرت آر ، و عنان براق را در شاخ سدره بند ، كه ما مىخواهيم از خزانهء غيب خود او را خلعتها دهيم .\r\nآرى ، بزرگان قريش گفتند چرا محمد يتيم در اعلا عليّين و ما در اسفل سافلين باشيم ؟ خطاب آمد كه  نَحْنُ قَسَمْنا .  قسمت با ما است ، كسى حق چون و چرا ندارد !\r\nنوح پيغمبر به درجات اعلى و جنّات مأوى ، در بهشت شادان و نازان ، ليكن جگرگوشهء ( فرزند او ) او در دركات سفلى ميان آتش دوزخ سوزان و گدازان !\r\nابليس لعين از آتش آفريده شده ، خداوند در سدرهء منتهى او را جاى داد هزاران سال او را بر مقام خدمت بداشت ، آنگاه چون سر از طاعت پيچيد ، زنّار لعنت بر ميان او بست ! ليكن آدم خاكى را از خاك تيره بركشيد و ناكرده خدمت ، تاج كرامت بر فرق وى نهاد ! گفتند : اين عزّت و حشمت آدم از كجا ؟ و آن ذلّت و مهنت ابليس از چه جهت ؟ خطاب رسيد  نَحْنُ قَسَمْنا ،  بر قسمت ما چون و چرا نيست ، آنكه چون‌وچرا كند بر درگاه ما بار نيست ! چون خداوند از كسى اعراض كند زخم آن قابل التيام نيست و چون به كسى اقبال كند از خاك خانهء او همهء جهان توانگر گردند ! اين است كه فرمود :\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n . . . وَ رَفَعْنا بَعْضَهُمْ فَوْقَ بَعْضٍ دَرَجاتٍ .  آيه . ما در دادن درجات رفيع هم بعضى را بر بعضى بالاتر برديم تا حدّى كه محمد مصطفى را با آن جلال و ابّهت به آسمان برد و به مقام قرب رسانيد .\r\n . . . وَ رَحْمَتُ رَبِّكَ خَيْرٌ مِمَّا يَجْمَعُونَ .  آيه . توانگران دو گروهند : توانگران مال و توانگران حال ، گروه اول به مال مىنازند ، و گروه دوم به  نَحْنُ قَسَمْنا  مىسازند ! اگر از اين باريكتر خواهى توانگران حال هم دو گروهند ، گروهى را كه ديده بر قسمت قسّام آمد ، به هرچه يافتند رضا دادند ! و قانع گشتند ، گروهى ديده بر  نَحْنُ قَسَمْنا  نداشتند و به مشاهدهء قسمت قسّام نپرداختند ، هر دوجهان به آنها عرضه داشتند و جلوه دادند ، آنان در آن نياويختند ، بر شريعت محمّدى راست رفتند و سيرت او را پيروى كردند ، لاجرم امروز مفتاح باب رشاد و مصباح سراى سداد شدند و فردا ايشان را چنان ساختند كه هيچ چشمى نديده و هيچ گوشى نشنيده است .\r\nبو بكر رضى ( شيخ شام ) ، در باديه‌اى به تجريد ( رياضت و عبادت ) مشغول بود ، روزى در خداوند زاريد و ناليد و گفت : خدايا ، از آن حقيقت خرد كه مرا دادى ، بر دل من چيزى آشكار كن ، تا جان من بياسايد ، ناگاه درى از حقايق قربت بر او گشادند ، زارى به او افتاد ! نزديك بود تباه شود ! گفت : خدايا بپوش كه من تاب و توان آن حال ندارم ! آن را بر او پوشيدند !\r\nشيخ انصارى گفت : نهان كردن غيب و پوشيدن حقايق از جانب خداوند ، رحمت بر بندگان است كه در اين جهان نگنجد ، و هرچه از آن آشكارا شود ، يا آن‌كس را در وقت مشاهدت ببرند ! ( بميرد ) يا عقل وى طاقت آن ندارد و احوال وى متغيّر شود !\r\nلطيفه : گفته‌اند : غيب و حقيقت نهان بهتر است تا در سراى غيب و حقيقت بر سر آن شوى ! كه اين دنيا سراى بهانه است تا روزى كه اين مدّت به سر آيد ، و اين غذاى مقدّر خورده آيد و در غيب باز شود !\r\n36 -  وَ مَنْ يَعْشُ عَنْ ذِكْرِ الرَّحْمنِ .  آيه . هركس قدر خلوت حق نداند از ذكر او بازماند ، و هركه از ذكر او بازماند ، حلاوت ايمان از كجا يابد ؟ لاجرم بجاى ذكر رحمن به وسوسه‌هاى شيطان نشيند و هواجس نفس بيند و هركه بر پى شيطان رود و هواى نفس پرستد قدر ذكر خدا چه داند و از درد دين چه خبر دارد ؟ كه فرمود : هركس قدر خلوت با خدا را نداند ، از ذكر خدا منصرف و غافل شود و با شيطان قرين و همدم گردد ، و آنان كه قدر خلوت و ذكر دانند به مقام سلمان و بلال و معاذ رسند ، پس بايد هشيار بود ، زيرا : سلمان ريخته و بلال سوخته و معاذ كوفته بايد ، تا حديث درد دين و انس ذكر با تو گويند ! كه گفته‌اند :\r\n ازين مشتى رياست‌جوىِ رعنا هيچ نگشايد * مسلمانى ز سلمان جوى و داد دين زِ بو دردا ! \r\nاى درويش ، بس نماند كه اين شب محنت به سر آيد ، و صبح كرامت از مشرق قربت برآيد ، ظلمت فرقت را نور وصلت بربايد ، بس نماند كه آنچه خبر است عيان شود ، آرزوها نقد و زيادت بىكران شود ، دست علايق از دامن حقايق رها نشود ، قصّه آب و گل نهان و دوست ازلى عيان گردد ، كه هركه قدر خلوت با حق نداند از ذكر او بازماند و ديده و دل و جان هر سه به او نگران شود . اين است مقام سلمان و بلال و معاذ و مانند آنان .\r\nاگر بلال است از تيمار مسلمانى بيمار و نحيف و لاغر و ضعيف گشته ! اگر معاذ است سراپردهء عشق در صحراى درد نايافت زده ! و اگر سلمان فارسى است كه جان و دل خويش ، غريب‌وار از اندوه دين و درد اسلام\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nبگداخته ، سر در سرّ خود گم كرده از وله و حيرت بدانجاى رسيده كه به درب مسجد رسول بگذشت ، چنان از خود بىخود و چنان مستغرق آن شد كه سلام بر رسول خدا را فراموش كرد و جلال و عظمت رسالت به جان و دل او چنان تاختن كرد كه جاى سلام بر رسول نگذاشت و به زبان حال گفت : يعلم الله ، گر همىدانم نگارا شب ز روز !\r\nچون بر مصطفى برگذشت و سلام نكرد ، حضرت تند در او نگرست ، دل وى را ديد چون كشتى در درياى غيب افكنده ، باد جلال از وزشگاه تجلّى برخاسته ، كشتى شكسته و سلمان سرگشته ، زبان او به زيارت دل رفته ، دل در جان آويخته ، جان در حق گريخته ! مصطفى دانست كه سلمان از خود رها شده ، و مرغش از روزن دل به عالم ملكوت پرواز كرده !\r\nپس بدان اى جوان‌مرد كه عمدهء كار ، مرغ است و گرنه قفس بىمرغ به چه شايد ؟ كه گفته‌اند : قفس قالب است و مرغ امانت ! پر او عشق ، پرواز او ارادت ! افق او غيب ، منزل او درد ، هرگه كه اين مرغ امانت ، از قفس بشريّت بر افق غيب پرواز كند ، فرشتگان عالم بالا ، دستها به ديدهء خود باز نهند ! تا برق اين جمال ، ديده‌هاى آنان را نربايد !\r\nمصطفى هرچند از احوال سلمان باخبر بود ، ليكن غيرتى بر صحراى سينهء او گذر كرد ! گفت : اى سلمان ، برمىگذرى و سلام مىنكنى ! سلمان جواب نداد ! رسول فرمود : اى سلمان ، آخر نه من راهت نمودم « 1 » آيا نه به شفاعت من همى اميد دارى ؟ سلمان جواب نداد ! رسول فرمود : سرّ ( دل ) سلمان در آن ساعت در خداوند زاريد ! كه خدايا ، يا زبانى ده تا جواب دهم ، يا جوابى از بهر من بازده !\r\nجبرئيل همان دم با شتاب آمد ! حضرت فرمود : جبرئيل ، امروز به‌شتاب آمدى ؟ گفت : آرى ، كه سلمان در غرقاب است . اى محمّد ، خداوند تو را سلام مىرساند و مىفرمايد : كه به سلمان مىگوئى : نه من راهت نمودم ؟ ! تو را راه كه نمود ؟ مىگوئى : نه اميد به شفاعت من دارى ؟ در همه عالم كرا زهرهء شفاعت بود تا دستورى من نباشد ؟ اى محمّد ، تو بر كوه طور نبودى آن روز كه ما ندا كرديم كه آن ذرّهء سلمان در ميان ذرّه‌ها متوارى و خيمهء عشق بر صحرا زد و غيرت  ( أَرِنِي ) *  را استقبال كرد ، آنگاه ندا آمد كه اى موسى ، تو پندارى كه در اين ملك ، عاشق خود تويى ؟ درنگر به اين خاك طور ، تا در زير هر ذرّه‌اى عاشقى بينى كه همه ايستاده و مىگويند :  رَبِّ أَرِنِي *  ! آنگاه پيغمبر سلمان را نوازش كرد و فرمود : هركسى بخواهد به بنده‌اى نگرد كه خداوند دل او را نورانى كرده ، به سلمان نگرد !\r\n\r\nتفسير لفظى [ آيات 67 الى 89 
  ]\r\n67 -  الْأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ .  دوستان ( گناهكار ) در آن روز ( رستاخيز ) همه دشمن يكدگر باشند ! جز پرهيزكاران از شرك ( كه همه باهم دوستند ) .\r\n\r\n\r\n","description":"","footnote":"\r\n( 1 ) نوشته‌اند وقتى سلمان به حضور رسول اكرم رسيد برده‌اى بود كه آزادى نداشت و حضرت او را از صاحبش خريد و آزاد و راهى كرد .\r\n","page_name":" 398 ","page_number":398},
  {"content":"\r\n\r\n68 -  يا عِبادِ لا خَوْفٌ عَلَيْكُمُ الْيَوْمَ وَ لا أَنْتُمْ تَحْزَنُونَ .  اى بندگان من ، بر شما امروز نه بيم است و نه اندوه داريد !\r\n69 -  الَّذِينَ آمَنُوا بِآياتِنا وَ كانُوا مُسْلِمِينَ .  آن كسانى كه به نشانه‌هاى ما ايمان آوردند و مسلمان بودند .\r\n70 -  ادْخُلُوا الْجَنَّةَ أَنْتُمْ وَ أَزْواجُكُمْ تُحْبَرُونَ .  ( به آنها گويند ) در بهشت دررويد كه شما و جفتاهاتان را شادان مىدارند .\r\n71 -  يُطافُ عَلَيْهِمْ بِصِحافٍ مِنْ ذَهَبٍ وَ أَكْوابٍ وَ فِيها ما تَشْتَهِيهِ الْأَنْفُسُ وَ تَلَذُّ الْأَعْيُنُ وَ أَنْتُمْ فِيها خالِدُونَ .  بر آنها مىگردانند كاسه‌هاى زرّين و تنگها و در آنها چيزهائى است كه دلها خواهد و چشمها را خوش آيد و شما در آن بهشت جاودانيد .\r\n72 -  وَ تِلْكَ الْجَنَّةُ الَّتِي أُورِثْتُمُوها بِما كُنْتُمْ تَعْمَلُونَ .  و آن بهشت است كه شما را ميراث دادند ( از كافران ) به سبب آنچه در دنيا نيكوئى مىكرديد .\r\n73 -  لَكُمْ فِيها فاكِهَةٌ كَثِيرَةٌ مِنْها تَأْكُلُونَ .  شما راست در بهشت ميوه‌هاى بسيار كه از آنها مىخوريد .\r\n74 -  إِنَّ الْمُجْرِمِينَ فِي عَذابِ جَهَنَّمَ خالِدُونَ .  گناهكاران ( ناگرويدگان ) در عذاب دوزخ جاويدانند .\r\n75 -  لا يُفَتَّرُ عَنْهُمْ وَ هُمْ فِيهِ مُبْلِسُونَ .  از عذاب آنها هيچ كم نكنند و آنان در عذاب خوار و نوميد و فرومانده‌اند .\r\n76 -  وَ ما ظَلَمْناهُمْ وَ لكِنْ كانُوا هُمُ الظَّالِمِينَ .  ما به آنها ستم نكرديم ليكن آنها خود به خودشان ستمكار بودند .\r\n77 -  وَ نادَوْا يا مالِكُ لِيَقْضِ عَلَيْنا رَبُّكَ قالَ إِنَّكُمْ ماكِثُونَ .  خازن دوزخ را ندا زدند كه از خدا بخواه تا مرگ بر ما راند ، خازن گويد : شما اكنون ( ايدر ) ، در دوزخ خواهيد ماند !\r\n78 -  لَقَدْ جِئْناكُمْ بِالْحَقِّ وَ لكِنَّ أَكْثَرَكُمْ لِلْحَقِّ كارِهُونَ .  ما در دنيا پيغام راست بشما آورديم ليكن بيشتر شما سخن راست و حق را دشوار و ناخواه بوديد .\r\n79 -  أَمْ أَبْرَمُوا أَمْراً فَإِنَّا مُبْرِمُونَ .  يا ايشان ( در كار محمد ) كارى استوار مىسازند ، ما هم در كار آنها كارى استوار مىسازيم .\r\n80 -  أَمْ يَحْسَبُونَ أَنَّا لا نَسْمَعُ سِرَّهُمْ وَ نَجْواهُمْ بَلى وَ رُسُلُنا لَدَيْهِمْ يَكْتُبُونَ . \r\nيا گمان مىكنند كه ما ، راز دل آنها و نهان ايشان در دلها نمىشنويم ! آرى ، مىشنويم و فرستادگان ما نزد آنها ، همه را مىنويسند !\r\n81 -  قُلْ إِنْ كانَ لِلرَّحْمنِ وَلَدٌ فَأَنَا أَوَّلُ الْعابِدِينَ .  بگو ( اى محمد ) اگر خداوند فرزند داشت من اول كسى بودم كه از پرستش فرزند چنين خدائى ننگ نداشتم ( ولى من مىدانم كه او پاك و بىفرزند است ) .\r\n82 -  سُبْحانَ رَبِّ السَّماواتِ وَ الْأَرْضِ رَبِّ الْعَرْشِ عَمَّا يَصِفُونَ .  پاك و منزّه است پروردگار\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nآسمانها و زمين و پروردگار عرش برين ، از آنچه كافران او را وصف مىكنند ( كه فرزند دارد ) .\r\n83 -  فَذَرْهُمْ يَخُوضُوا وَ يَلْعَبُوا حَتَّى يُلاقُوا يَوْمَهُمُ الَّذِي يُوعَدُونَ .  ايشان را واگذار تا همان نابكارى كنند و ببازى زيند ، تا آنگاه كه روز ملاقات رسد كه به آنها وعده داده‌اند .\r\n84 -  وَ هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ وَ هُوَ الْحَكِيمُ الْعَلِيمُ .  اوست كه در آسمان خدا است و در زمين هم او خدا است و اوست راست دانش و دانا راست .\r\n85 -  وَ تَبارَكَ الَّذِي لَهُ مُلْكُ السَّماواتِ وَ الْأَرْضِ وَ ما بَيْنَهُما وَ عِنْدَهُ عِلْمُ السَّاعَةِ وَ إِلَيْهِ تُرْجَعُونَ .  برتر است و پاك‌تر است خدائى كه او را پادشاهى آسمانها و زمين و آنچه ميان آنها است و دانش روز رستاخيز نزد اوست ، و همه بسوى او برگردانده مىشوند .\r\n86 -  وَ لا يَمْلِكُ الَّذِينَ يَدْعُونَ مِنْ دُونِهِ الشَّفاعَةَ إِلَّا مَنْ شَهِدَ بِالْحَقِّ وَ هُمْ يَعْلَمُونَ . \r\nآنان كه جز خدا را شفيع خود مىخوانند پادشاه نيستند و مالك چيزى نمىباشند ، مگر كسى كه به راستى شهادت دهد و آنها خود اين را مىدانند .\r\n87 -  وَ لَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّهُ فَأَنَّى يُؤْفَكُونَ .  اگر از آنها پرسى كه چه كسى آنها را آفريده ؟ هرآينه مىگويند خدا آفريده ! در اين صورت چگونه از حق روگردان و دروغ زنند ؟\r\n88 -  وَ قِيلِهِ يا رَبِّ إِنَّ هؤُلاءِ قَوْمٌ لا يُؤْمِنُونَ .  ( چنين پندارند كه ما نمىشنويم ) گفتار محمد را كه مىگويد : پروردگارا اين گروه مردمى هستند كه نمىگروند !\r\n89 -  فَاصْفَحْ عَنْهُمْ وَ قُلْ سَلامٌ فَسَوْفَ يَعْلَمُونَ .  پس ( اى محمّد ) آنها را واگذار و بگذار و بگو سلام ( بيزارى ) بر شما ، پس از آن ( تا هنگام خود ) خواهند دانست ( كه چه كيفرى دارند ) .\r\n\r\nتفسير ادبى و عرفانى\r\n\r\nسوره 43 آيه 67\r\n67 -  الْأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ .  آيه . بدانكه خداوند به حقيقت شايستهء دوستى است و بس ، زيرا كمال جمال و جلال بىزوال او راست ، ذات ازلى و صفات سرمدى او راست ، وجود بىنهايت و وجود بىغايت او راست ، علم بىآلت و قدرت بىحيلت او راست .\r\nلطيفه : هركه صفاى محبّت حق در دل او جاى گرفت ، كدورت طلب دنيا و قبول خلق از دل او رخت بربست ! اگر از مخلوقان كسى را دوست دارد ، از آن جهت است كه او به حق تعلّقى دارد ، يا از روى دوستى با حق مناسبتى در ميان است ، زيرا هرك را دوستى باشد ، به حقيقت خانه و كوى و برزن او را هم دوست دارد كه گفته‌اند :\r\n مقصود رهى ز كوى تو روى تو بود ! \r\nاى جوان‌مرد ، دوستى متقيان و پارسايان از آنست كه خداوند مىگويد :  إِنْ أَوْلِياؤُهُ إِلَّا الْمُتَّقُونَ . \r\nو رسول خدا مىگويد : مرا براى دوستى خدا دوست بداريد . پس منتهاى همه دوستيها كمال جمال حق‌تعالى است و نشان محبّت آنست كه هر مكروه طبع و نهاد كه از دوست به تو آيد آن را بر ديده نهى كه فرمود : بوى گوناگون دهان روزه‌دار كه از عطر سراپرده الهى است از همه عطرها بهتر است .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n آن دل كه تو سوختى تو را شكر كند * و آن خون كه تو ريختى به تو فخر كند \r\n زهرى كه به يادِ تو خورم نوش آيد * ديوانه تو را بيند باهوش آيد ! \r\n\r\nسوره 43 آيه 68\r\n68 -  يا عِبادِ لا خَوْفٌ عَلَيْكُمُ الْيَوْمَ وَ لا أَنْتُمْ تَحْزَنُونَ .  آيه . همان گونه كه خداوند در ازل گفت : بندگان من ( عبادى ) در ابد هم گويد : بندگان من ، شما آفريدهء منيد و من پروردگار شما . پس نترسيد و اندوهگين مباشيد و آنچه خواهيد از من بخواهيد .\r\nلطيفه : هركس تو را ديد بشناخت ، و هركه بشناخت بياويخت ، و هركه بياويخت بسوخت و سوخته را دگرباره نسوزند ، بلكه به اين ندا بنوازند كه : اى بندگان من مترسيد و دل‌تنگ مباشيد !\r\nآن آيت خطاب به همه مؤمنان است . اما خطاب به نزديكان و خاصان آنست كه فرمود : اى بندگان من ، آيا مشتاق من هستيد و ديدار مرا دوست داريد ؟ اين عزيز حالتى است ! و بزرگ‌منزلتى ، كه قاصد به مقصود و طالب به مطلوب و محبّ به محبوب رسيده ! درخت وصل به بر آمده ، و رسول مقصود به در آمده ، و يار به شرط عشق درآمده !\r\n يار هم آخر به شرطِ عشق درآيد * رنج من از عاشقيش هم به سر آيد ! \r\n\r\nسوره 43 آيه 71\r\n71 -  يُطافُ عَلَيْهِمْ بِصِحافٍ مِنْ ذَهَبٍ وَ أَكْوابٍ .  آيه . اين بهرهء عابدان و زاهدان است كه به يك‌باره خود را به طاعت و عبادت دادند ، و به حكم رياضت و مجاهدت بر وفق شرع روزگار به گرسنگى و تشنگى به سر آرند و لذت خوردنيها و چشيدنيهاى دنيا را به كار ندارند ، تا فردا در بهشت حور و غلمان پياله‌هاى زرين بر سر ايشان گردانند !\r\n . . . فِيها ما تَشْتَهِيهِ الْأَنْفُسُ وَ تَلَذُّ الْأَعْيُنُ .  آيه . اين آيت نصيب عارفان و بهرهء مشتاقان است كه تا بودند در آرزوى ديدار جمال حق بودند ، و با دلى تشنه و نفسى سوخته و جانى به عشق افروخته ، شمّه‌اى از عالم دوستى به آنها رسيده و آنان در آن شمّه سراسيمه و حيران گشته ، حيرتى كه درون پرده است نه برون ، چون حيرت برون پرده ، گمراهى است و حيرت درون پرده از آثار كمال الهى است !\r\nبزرگان گفته‌اند : هركه از خلق به حق نتواند شد متحيّرى گمراه است ، و هركه از حق به خلق نتواند آمد متحيّر حضور درگاه است ! هرجا و هرچند كه رود ، جز به او بازنگردد !\r\nپير طريقت گفت : روزگارى او را مىجستم خود را مىيافتم ! اكنون خود را مىجويم او را مىيابم ! اين آن تحيّر است كه جوان‌مردان آن را به دعا خواسته‌اند كه گويند : يا دليل المتحيّرين زدنى تحيّرا ، اى رهنماى حيرت‌زدگان ، حيرت مرا فزون كن .\r\nقومى خداى را بر بيم و طمع پرستند و ديدهء ايشان بر اين آمد كه جامها و پياله‌هاى زرّين بالاى سر آنها گردانند ! اينان مزدورانند ! دربند پاداش مانده ! و دل در غم بهشت بسته ! قومى ديگر ، خداى را به مهر و دوستى پرستند ، آنان عارفانند كه دل به مهر او داده و در آرزوى ديدار او سوخته‌اند !\r\nنيز پير طريقت گفت : من چه دانستم كه آن‌كس كه بهشت او را رأس مال است مزدور است ! عارف كسى است كه در آرزوى يك لحظه وصال است ، من دانستم كه حيرت به وصال تو طريق است و تو را او بيشتر جويد\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nكه در تو غريق است !\r\n كى خندد اندر روى من ، بخت من از ميدان تو ؟ * كى خيمه از صحراى جانم بركند ، هجران تو ؟ \r\n تا كى روم بر بوى تو ، در كوى جُست‌وجوى تو * با مهر و گفتگوى تو ، از هر سوئى جويان تو ! \r\nبه داود وحى آمد كه اى داود ، دوست‌دارنده‌ترين دوستان من كسى است كه پرستش مرا بىپاداش كند ، تا من هم حق او را دهم ، و ستمكارتر بندهء من كسى است كه به اميد بهشت و بيم از دوزخ مرا پرستش كند !\r\nعيسى به گروهى از خداپرستان گذشت كه از عبادت گداخته شده بودند و مىگفتند : ما از آتش دوزخ مىترسيم و به بهشت اميدواريم ، عيسى گفت : عجب دارم ، شما از مخلوقى مىترسيد و به مخلوقى اميد داريد ! گروهى ديگر را ديد كه خدا را براى دوستى و عشق به او مىپرستند ! عيسى گفت : شما دوستان خدائيد و مرا به دوستى با شما فرموده كه با شما باشم و با شما نشينم .\r\n\r\nسورهء - 44 - دخان - ( مكى ) 59 آيه\r\n\r\nتفسير لفظى [ آيات 1 الى 31 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   حم .   2 -  وَ الْكِتابِ الْمُبِينِ .  سوگند به اين نامهء آشكاركنندهء حق از باطل .\r\n3 -  إِنَّا أَنْزَلْناهُ فِي لَيْلَةٍ مُبارَكَةٍ إِنَّا كُنَّا مُنْذِرِينَ  « 1 »  .  ما قرآن را در شبى با بركت ( شب قدر ) فرستاديم و ما مردم را به اين كتاب آگاه مىكنيم .\r\n4 -  فِيها يُفْرَقُ كُلُّ أَمْرٍ حَكِيمٍ .  در اين شب هر حكمى را بر جاى خود كنند و هر فرمانى نيكو و كارى راست نمايند .\r\n5 -  أَمْراً مِنْ عِنْدِنا إِنَّا كُنَّا مُرْسِلِينَ .  اين فرمانى است از نزد ما و ما اين شب فرشتگان را فروفرستاديم .\r\n6 -  رَحْمَةً مِنْ رَبِّكَ إِنَّهُ هُوَ السَّمِيعُ الْعَلِيمُ .  بخشايش از سوى پروردگار تو ( اى محمّد ) كه خداوندى است شنوا و دانا .\r\n7 -  رَبِّ السَّماواتِ وَ الْأَرْضِ وَ ما بَيْنَهُما إِنْ كُنْتُمْ مُوقِنِينَ .  پروردگار آسمانها و زمين و آنچه ميان آنها است ، اگر شما بىگمان يقين داريد .\r\n8 -  لا إِلهَ إِلَّا هُوَ يُحْيِي وَ يُمِيتُ رَبُّكُمْ وَ رَبُّ آبائِكُمُ الْأَوَّلِينَ .  خدائى جز او نيست ، زنده مىكند و مىميراند ، كه او پروردگار شما و پروردگار پدران پيشينيان شما است .\r\n9 -  بَلْ هُمْ فِي شَكٍّ يَلْعَبُونَ .  آرى ، ايشان در شكّ و گمان خود بازى مىكنند !\r\n10 -  فَارْتَقِبْ يَوْمَ تَأْتِي السَّماءُ بِدُخانٍ مُبِينٍ .  پس تو ( اى محمّد ) چشم دار ( و نگران باش ) روزى را كه آسمان دودى پيدا و آشكارا آرد .\r\n\r\n\r\n","description":"","footnote":"\r\n( 1 ) ليلهء مباركه را مفسران به شب 15 شعبان تفسير كرده‌اند كه مقدرات و قسمتهاى سال بعد كسان معين مىشود حتى مسافرت به حج !\r\n","page_name":" 402 ","page_number":402},
  {"content":"\r\n\r\n11 -  يَغْشَى النَّاسَ هذا عَذابٌ أَلِيمٌ .  مردمان را مىپيچد و فرامىگيرد ! اين است عذابى دردناك .\r\n12 -  رَبَّنَا اكْشِفْ عَنَّا الْعَذابَ إِنَّا مُؤْمِنُونَ .  ( كافران گويند ) پروردگار ما ، اين عذاب را از ما بازدار ، كه ما بگرويم .\r\n13 -  أَنَّى لَهُمُ الذِّكْرى وَ قَدْ جاءَهُمْ رَسُولٌ مُبِينٌ .  كجا جاى پند پذيرفتن است ؟ درحالىكه فرستاده‌اى آشكارا به ايشان آمد ؟\r\n14 -  ثُمَّ تَوَلَّوْا عَنْهُ وَ قالُوا مُعَلَّمٌ مَجْنُونٌ .  پس از آن از او برگشتند و گفتند او بشرى آموختهء ديوانه است !\r\n15 -  إِنَّا كاشِفُوا الْعَذابِ قَلِيلًا إِنَّكُمْ عائِدُونَ .  ما يك چندى عذاب را از شما بازگيريم ، شما هم به كفر خود بازمىگرديد !\r\n16 -  يَوْمَ نَبْطِشُ الْبَطْشَةَ الْكُبْرى إِنَّا مُنْتَقِمُونَ .  آن روز كه بركوبيم ( هر چيزى را ) كوبيدن بزرگى ، در آن روز ما از آنان انتقام گيريم .\r\n17 -  وَ لَقَدْ فَتَنَّا قَبْلَهُمْ قَوْمَ فِرْعَوْنَ وَ جاءَهُمْ رَسُولٌ كَرِيمٌ .  ما پيش از ايشان ، قوم فرعون را بيازموديم و پيمبرى راست و پاك و نيكو به آنها آمد .\r\n18 -  أَنْ أَدُّوا إِلَيَّ عِبادَ اللَّهِ إِنِّي لَكُمْ رَسُولٌ أَمِينٌ .  ( گفت ) كه حقّ خداى را به من ادا كنيد و بندگان خداى را به من دهيد كه من فرستادهء استوارى براى شما هستم .\r\n19 -  وَ أَنْ لا تَعْلُوا عَلَى اللَّهِ إِنِّي آتِيكُمْ بِسُلْطانٍ مُبِينٍ .  و اينكه به خدا گردن‌كشى مكنيد كه من شما را برهانى آشكار مىآورم .\r\n20 -  وَ إِنِّي عُذْتُ بِرَبِّي وَ رَبِّكُمْ أَنْ تَرْجُمُونِ .  و من به خداى خويش پناه مىبرم و به خداوند شما اگر كه مرا بخواهيد سنگسار كنيد !\r\n21 -  وَ إِنْ لَمْ تُؤْمِنُوا لِي فَاعْتَزِلُونِ .  و اينكه اگر به من نمىگرويد از من باز شويد و مرا به حال خود واگذاريد .\r\n22 -  فَدَعا رَبَّهُ أَنَّ هؤُلاءِ قَوْمٌ مُجْرِمُونَ .  پس موسى خداى خويش را خواند و گفت : اين گروه مردمى گناهكارند و نخواهند گرويد .\r\n23 -  فَأَسْرِ بِعِبادِي لَيْلًا إِنَّكُمْ مُتَّبَعُونَ .  ما گفتيم ( به موسى ) بندگان ما را به شب از ( مصر ) بيرون بر ، كه دشمن بر پى شما خواهد آمد ، و شما پى كرده مىشويد .\r\n24 -  وَ اتْرُكِ الْبَحْرَ رَهْواً إِنَّهُمْ جُنْدٌ مُغْرَقُونَ .  و ( گفتيم به موسى ) دريا را همچنان آرام بگذار كه ايشان گروهى غرق شدنى هستند .\r\n25 -  كَمْ تَرَكُوا مِنْ جَنَّاتٍ وَ عُيُونٍ .  چه بسيار از باغها و چشمه‌ها كه فروگذاشتند و رفتند .\r\n26 -  وَ زُرُوعٍ وَ مَقامٍ كَرِيمٍ .  و چه كشتزارها و نشيمنىها كه ( فرعونيان ) از خود فروگذاشتند !\r\n27 -  وَ نَعْمَةٍ كانُوا فِيها فاكِهِينَ .  و نعمتها و تن‌آسائيها كه در آن شادان و نازان بودند .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n28 -  كَذلِكَ وَ أَوْرَثْناها قَوْماً آخَرِينَ .  بدين‌گونه ، آنها كه آراسته و ساخته‌ها از ايشان بازماند به قوم ديگر داديم كه وارث آنها شدند .\r\n29 -  فَما بَكَتْ عَلَيْهِمُ السَّماءُ وَ الْأَرْضُ وَ ما كانُوا مُنْظَرِينَ .  نه آسمان و نه زمين به آنها گريست و نه آنان را مهلت ( درنگ ) دادند .\r\n30 -  وَ لَقَدْ نَجَّيْنا بَنِي إِسْرائِيلَ مِنَ الْعَذابِ الْمُهِينِ .  و ما فرزندان اسرائيل را از عذاب خوارىآور رها ساختيم .\r\n31 -  مِنْ فِرْعَوْنَ إِنَّهُ كانَ عالِياً مِنَ الْمُسْرِفِينَ .  از عذاب و آزار فرعون كه او برترىدارنده بود از ميان گروه گزاف‌كاران !\r\n\r\nتفسير ادبى و عرفانى\r\n\r\nسوره 44 آيه 0\r\n بِسْمِ اللَّهِ الرَّحْمنِ الرَّحِيمِ .  بنام خدائى كه ذكر او آئين زبان ما ، و مهر او قوّت قلب ما ، و نظر او شاهد جان ما است و ياد او راحتى روح ما ، مبارك آن‌كس كه مونسش نام اوست ، و عزيز آن‌كس كه همراهش راه او است ، شاد آن دل كه در آن مهر اوست ، آباد آن زبان كه بر آن ذكر اوست ، آزاد آن‌كس كه وى دربند اوست ، بزرگوار آن نفس كه بر اميد ديدار اوست .\r\nپير طريقت گفت : خدايا ، يادت چون كنم كه من خود همه يادم ، من خرمن نشان خويش فرا باد نهادم ، الهى ، در يافتن خود يارى و يادگارى ، معنى دعوى صادقانى ، فروزندهء نفسهاى دوستانى ، آرام دل غريبانى ، چون در ميان جانى ، از بىدلى مىگويم كه كجائى ؟ جان را زندگى مىبايد تو آنى ، به خود و از خود ترجمانى ، به حقّ تو بر خودت كه ما را در سايهء غرور ننشانى و به عزّ وصال خود رسانى . آمين .\r\n جان و جهانم توئى و گرت نبينم * يكسره بد باد روزِ جان و جهانم \r\n\r\nسوره 44 آيه 3 - 2 - 1\r\n1 -   حم .   2 -  وَ الْكِتابِ الْمُبِينِ .  3 -  إِنَّا أَنْزَلْناهُ فِي لَيْلَةٍ مُبارَكَةٍ .  اين شب مبارك به گفته بيشتر مفسّران . شب نيمه شعبان است و آن را مبارك خوانند از بهر آنكه پرخير و پربركت است ، همه شب داعيان را اجابت است و سائلان را عطيّت ، مجتهدان را معونت و مطيعان را مثوبت ، عاصيان را اقالت است و محبّان را كرامت ! همهء شب درهاى آسمان گشاده ، بهشت‌ها درها را باز نهاده ، ساكنان خلد بر كنگره‌ها نشسته ، ارواح پيغمبران و شهيدان به طرب آمده ، همهء آن شب نسيم روح ازلى از جانب قرب به دل دوستان مىدمد ، و باد كرم از هواى فردانيّت بر جان عاشقان مىوزد ، و از دوست خطاب مىآيد كه :\r\nآيا سائلى هست كه من او را عطا كنم ؟ آيا آمرزش خواهى هست كه من او را بيامرزم ؟ - اى درويش ، بيدار باش در اين شب كه همهء بساط نزول بيفكنده و گل وصال جانان در باغ رازدارى شكفته ! نسيم سحر مبارك بهارى وارميده ، و پيغام خداوند به رازى عجيب و شگفت‌آور اين سخنان را مىگويد :\r\nكسى كه ما را شناخت چگونه با غير ما آرام گيرد ؟ و كسى كه ما را يافت چگونه با ديگرى پردازد ؟\r\nكسى كه رنگ و بوى وصال ما و ياد ما دارد ، چگونه دل در رنگ و بوى اين جهان بندد ؟\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n از تعجب هر زمان ، گويد بنفشه كى عجب ! * هركه زلفِ يار دارد ، چنگ چون بر ما زند ؟ \r\n\r\nسوره 44 آيه 4\r\n4 -  فِيها يُفْرَقُ كُلُّ أَمْرٍ حَكِيمٍ .  آيه . در شب نيمه شعبان نسخه‌هائى از آسمان و لوح محفوظ رسد كه هركه از اين شب تا شب سال ديگر از دنيا رفتن باشد نسخه آن را از لوح محفوظ بردارند و به عزرائيل دهند ! و گويند اين است شغل تو تا ديگر سال !\r\nهرچه سياستها و بلاها و انواع عذابها و تغيّرات گوناگون باشد نسخهء آن را به جبرئيل دهند و گويند :\r\nاين‌ها كار تو است تا سال ديگر !\r\nهرچه نعمت و راحت و روزى و آسايش بود نسخهء آن به ميكائيل دهند و گويند : اين كار تو است تا سال ديگر ! هرچه جاه و جلال و عزّت و مرتبت و اقبال و دولت بود ، نسخهء آن به اسرافيل دهند و گويند : اين است كار تو تا سال ديگر !\r\nدر ميان فرشتگان فرشته‌اى مهيب‌تر و باسياست‌تر از جبرئيل نيست ! و فرشته‌اى حليم‌تر و رحيم‌تر و مهربان‌تر از ميكائيل نيست !\r\nلطيفه : شب نيمهء شعبان را شب برات ، شب نسخه ، شب فرق و شب عرض و برخى او را شب قدر هم مىدانند .\r\nدر خبر است كه روزى جبرئيل و ميكائيل باهم مناظره كردند ، جبرئيل گفت : مرا شگفت آيد كه با اين‌همه جفاكارى و بىحرمتى بندگان ، از به هرچه خداوند بهشت را آفريده ؟ ميكائيل گفت : مرا از آن شگفت آيد كه خداوند با آن‌همه فضل و كرم و رحمت كه بر بندگان دارد چگونه دوزخ را آفريده ؟\r\nاز حضرت ربّ عزّت خطاب آمد كه از ميان هر دوى شما ، آن را دوست‌تر دارم كه به من گمان نيكوتر دارد يعنى ميكائيل ! كه رحمت و حلم بر نقمت و غضب برترى مىدهد !\r\nعايشه گويد : شب نيمه شعبان كه شب نوبت من بود ، در ميان شب محمد را نيافتم به خاطرم گذشت مكر به حجرهء ديگر زنان رفته باشد ! بر خويشتن برنامدم ! ( رشك بردم ) برخاستم به جست‌وجوى وى رفتم ، او را ديدم كه سر به سجده نهاده و مىگويد :\r\nخدايا ، از عقاب تو به عفوت پناه مىبرم ! و از سخط تو به رضايت پناه مىبرم ، و از تو به تو پناهنده مىشوم ، ثناى تو را چنان كه خود را ثناگوئى من نتوانم !\r\nآرى ، اين چند كلمت اشارت است به منزلها و مرتبه‌هاى راه روان بسوى حق ، روشنى و راه رفتنى از روى همّت نه از روى قدم ! چنان كه رسول خدا در اول فعل را نظاره كرد و گفت : به عفوت پناه آرم ! آنگاه از آن مقام گذشت و نظارهء صفت كرد به رضايش پناه برد ، سپس نظارهء ذات كرد و از او به او پناهنده شد ! آنگاه از صفات خود مجرّد شد و گفت : توانائى شمارهء ثناى تو را ندارم ! سپس يگانگى و يكتائى خدا را ياد كرد و گفت : ثناى تو را چون ثناگوئى خودت من نتوانم ! كه اول مقام استدلال است و دوم مقام افتقار ، سوم مقام مشاهدت ، چهارم مقام حيات و پنجم مقام فنا و مرگ !\r\n\r\nتفسير لفظى [ آيات 32 الى 59 
  ]\r\n32 -  وَ لَقَدِ اخْتَرْناهُمْ عَلى عِلْمٍ عَلَى الْعالَمِينَ .  ما آنها را ( بنى اسرائيل ) از روى دانش بر همهء جهانيان روزگار ايشان برگزيديم .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\n33 -  وَ آتَيْناهُمْ مِنَ الْآياتِ ما فِيهِ بَلؤُا مُبِينٌ .  و ايشان را آيه‌ها و نشانها داديم كه در آنها آزمايشى آشكار بود !\r\n34 -  إِنَّ هؤُلاءِ لَيَقُولُونَ .  همانا ، آنان ( اهل مكّه ) مىگويند :\r\n35 -  إِنْ هِيَ إِلَّا مَوْتَتُنَا الْأُولى وَ ما نَحْنُ بِمُنْشَرِينَ .  آن نيست مگر يك مرگ نخستين ( كه در دنيا بميريم ) و ما برانگيزانده نيستم ( و نشر نداريم ) .\r\n36 -  فَأْتُوا بِآبائِنا إِنْ كُنْتُمْ صادِقِينَ .  پس پدران ما را از گور به در اگر راست مىگوئيد .\r\n37 -  أَ هُمْ خَيْرٌ أَمْ قَوْمُ تُبَّعٍ وَ الَّذِينَ مِنْ قَبْلِهِمْ أَهْلَكْناهُمْ إِنَّهُمْ كانُوا مُجْرِمِينَ . \r\n( اى محمّد به آنها بگو ) آيا ايشان بهترند يا قوم تبّع « 1 » و كسانى كه پيش از ايشان بودند كه ما همه را هلاك كرديم ، چون گروهى بدكاران و گناهكاران بودند .\r\n38 -  وَ ما خَلَقْنَا السَّماواتِ وَ الْأَرْضَ وَ ما بَيْنَهُما لاعِبِينَ .  ما آسمانها و زمين و آنچه ميان آنها است به بازىگرى و بازيچه نيافريديم .\r\n39 -  ما خَلَقْناهُما إِلَّا بِالْحَقِّ وَ لكِنَّ أَكْثَرَهُمْ لا يَعْلَمُونَ .  ما نيافريديم آنها را مگر به راستى و حقّ ، لكن بيشتر آنها نمىدانند !\r\n40 -  إِنَّ يَوْمَ الْفَصْلِ مِيقاتُهُمْ أَجْمَعِينَ .  روز برگزاردن روز رستاخيز و روز حساب ، همان روز هنگام نامزدشدهء همهء آنها است .\r\n41 -  يَوْمَ لا يُغْنِي مَوْلًى عَنْ مَوْلًى شَيْئاً وَ لا هُمْ يُنْصَرُونَ .  آن روز كه هيچ خويشى خويش را به كار نيايد و نه ايشان را فرياد رسند .\r\n42 -  إِلَّا مَنْ رَحِمَ اللَّهُ إِنَّهُ هُوَ الْعَزِيزُ الرَّحِيمُ .  مگر كسى كه خداى يگانه او را ببخشايد ، كه خدا توانا و بخشنده است .\r\n43 -  إِنَّ شَجَرَةَ الزَّقُّومِ .  همانا درخت زقّوم ( درخت از آتش در دوزخ ) .\r\n44 -  طَعامُ الْأَثِيمِ .  خوراك گناهكار آن است .\r\n45 -  كَالْمُهْلِ يَغْلِي فِي الْبُطُونِ .  مانند آب جوشان در شكم‌ها مىجوشد !\r\n46 -  كَغَلْيِ الْحَمِيمِ .  مانند جوشيدن آب جوشان .\r\n47 -  خُذُوهُ فَاعْتِلُوهُ إِلى سَواءِ الْجَحِيمِ .  ( به شعله‌هاى دوزخ گويند ) او را بگيريد و تا ميان دوزخ بكشيد .\r\n48 -  ثُمَّ صُبُّوا فَوْقَ رَأْسِهِ مِنْ عَذابِ الْحَمِيمِ .  آنگاه از عذاب آب گرم بر سر او ريزيد .\r\n49 -  ذُقْ إِنَّكَ أَنْتَ الْعَزِيزُ الْكَرِيمُ .  ( و به او گويند ) بچش از آتش دوزخ ، به كيفر آنكه گفتى كه تو توانا و كريمى ! « 2 »\r\n\r\n\r\n","description":"","footnote":"\r\n( 1 ) - تبّع لقب پادشاهان حميرى يمن از قبيلهء قحطان است مانند لقب قيصر براى روم و كسرى براى ايران .\r\n( 2 ) - اين آيه در مورد ابو جهل نازل شده كه به محمد ( ص ) گفت تو كارى بر زيان من نتوانى كرد چون‌كه من توانا و كريم هستم !\r\n","page_name":" 406 ","page_number":406},
  {"content":"\r\n\r\n50 -  إِنَّ هذا ما كُنْتُمْ بِهِ تَمْتَرُونَ .  ( اى كافران قريش ) اين آتش همان است كه در آن شك داشتيد .\r\n51 -  إِنَّ الْمُتَّقِينَ فِي مَقامٍ أَمِينٍ .  همانا پرهيزكاران در جاى امن و جاويدند .\r\n52 -  فِي جَنَّاتٍ وَ عُيُونٍ .  در بهشتها و چشمه‌هاى روان .\r\n53 -  يَلْبَسُونَ مِنْ سُندُسٍ وَ إِسْتَبْرَقٍ مُتَقابِلِينَ .  « 1 » از جامه‌هاى ابريشمى نازك و از جامه‌هاى كلفت روياروى يكدگر مىپوشند .\r\n54 -  كَذلِكَ وَ زَوَّجْناهُمْ بِحُورٍ عِينٍ .  آن‌چنان است كه ما آنها را زنان چشم‌درشت ( كه دلخواه عربها بود ) به همسرى مىدهيم .\r\n55 -  يَدْعُونَ فِيها بِكُلِّ فاكِهَةٍ آمِنِينَ .  در آن بهشت ، آنها را مىخوانند به هرگونه ميوه‌اى ، بىترس و نگرانى .\r\n56 -  لا يَذُوقُونَ فِيهَا الْمَوْتَ إِلَّا الْمَوْتَةَ الْأُولى وَ وَقاهُمْ عَذابَ الْجَحِيمِ .  در بهشت جز همان مرگ اول ( در دنيا ) ديگر آنها را مرگى نيست و آنها از عذاب دوزخ در امانند .\r\n57 -  فَضْلًا مِنْ رَبِّكَ ذلِكَ هُوَ الْفَوْزُ الْعَظِيمُ .  اين است نيكوئى از خداوند ، اين است پيروزى بزرگوار ؛\r\n58 -  فَإِنَّما يَسَّرْناهُ بِلِسانِكَ لَعَلَّهُمْ يَتَذَكَّرُونَ .  ما اين سخن خويش به زبان تو ( اى محمّد ) آسان كرديم تا مگر آنها ( كافران ) پند گيرند !\r\n59 -  فَارْتَقِبْ إِنَّهُمْ مُرْتَقِبُونَ .  پس تو منتظر يارى خدا باش و آنها هم منتظر عذاب !\r\n\r\nتفسير ادبى و عرفانى\r\n\r\nسوره 44 آيه 32\r\n32 -  وَ لَقَدِ اخْتَرْناهُمْ عَلى عِلْمٍ عَلَى الْعالَمِينَ .  هرچند نزول اين آيت در مورد مؤمنان بنى اسرائيل است . امّا از روى فهم بر طريق اشارت ، تشريف فرزند آدم است و برترى ايشان بر همهء آفريدگان ، مىگويد : ما به دانش پاك ، آدميان را برگزيديم و به دانش تمام دانستيم كه آنان از همهء آفريدگان ، بيشتر سزاوار برگزيدنند كه  لَقَدْ كَرَّمْنا بَنِي آدَمَ ،  آنها را كه برگزيديم ، به علم پاك و دانش تمام دانستم كه همه آنها سزاوار برگزيدن هستند ، آن را كه خواهيم گزينيم و نوازيم و آن را كه خواهيم برانيم و بسوزانيم !\r\nآن روز كه دائرهء تكوين بر آدمى قلم خلقت كشيد خداوند خطاب كرد كه من كسى را مىآفرينم كه هرگز چنين نيافريده‌ام ، نه آنكه در قدرتم محال است بلكه غيرت ، عنان قدرتم را فروگرفت : كه  أَلْزَمَهُمْ كَلِمَةَ التَّقْوى وَ كانُوا أَحَقَّ بِها وَ أَهْلَها .  كه آنان ملازم تقوى شدند و از هر مخلوقى به آن كلمه سزاوارترند .\r\nاى جوان‌مرد ، در قدرت خداوند ، خريدن صدها هزار چون ما در آنى روا است ، امّا از روى محبّت و غيرت نه روا است ، زيراكه سرّ محبّت بىكيفيت ، مخصوص ما است ! كدام خلعت ما را نداد ؟ كدام تشريف كه بما ارزانى نداشت ؟ كدام لطف كه در جريدهء كرم بنام ما ثبت نكرد ؟ كه فرمود :  يُحِبُّهُمْ وَ يُحِبُّونَهُ . \r\nاز اين لطف و تشريف و خلعت كه خداوند به آدمى ارزانى فرمود ، مقرّبان درگاه عزّت و ساكنان حضرت جبروت انگشت تحيّر در دهان تعجب گرفتند كه شگرف كارى و عجب حالى كه خاكيان را برآمد ! اينان\r\n\r\n\r\n","description":"","footnote":"\r\n( 1 ) - دو كلمهء سندس و استبرق ( ستبرك ) هر دو فارسى است كه امروز در جنوب ايران به كار مىبرند .\r\n","page_name":" 407 ","page_number":407},
  {"content":"\r\n\r\nنواختگان لطف اويند ! بركشيدگان عطف اويند ! عارفان به تعريف اويند ، مشرّفان به تشريف اويند ! نازان به وصال اويند !\r\nلطيفه : ايشان نرگس باغ جودند ، سرو بوستان وجودند ، صدف مرواريد حكمتند ، نور صدقهء عالم قدرتند .\r\nخالق بىنظير يكى ، و مخلوق بىنظير ، ايشانند ! احسن الخالقين يكى است و احسن مخلوقين ، ايشانند . عالم و آدم نبود ، عرش و لوح و قلم نبود ، بهشت و دوزخ نبود ، كه آدمى را بىآنكه باشند ، حديث محبّت بود !\r\nحسن پسر سهل وزير مأمون عبّاسى ، روزى يكى بر او درآمد ، حسن او را نمىشناخت ! گفت : تو كيستى ؟\r\nگفت : من آن‌كسم كه چند سال پيش به من احسان كردى ، حسن گفت : آفرين به تو ، كه به احسان ما به ما وسيلت جستى . پس آنگاه بفرمود تا به او صله‌اى دادند و بنواختند . آرى همين است حال درويشان و مؤمنان كه به حق وسيلت مىجويند ، هم به احسان قديم او را مىجويند .\r\nپير طريقت گفت : الهى به عنايت ازلى تخم هدايت كاشتى ، به رسالت پيمبران آب دادى ، و به يارى و توفيق رويانيدى و به نظر و احسان خود به برآوردى از لطف تو مىخواهم كه زهرهاى خشم از آن بازدارى ، و نسيم داد بر او به جهانى ، و كاشتهء عنايت ازلى را به رعايت ابدى مدد كنى .\r\n\r\nسوره 44 آيه 33\r\n33 -  وَ آتَيْناهُمْ مِنَ الْآياتِ ما فِيهِ بَلؤُا مُبِينٌ .  آيه . آدمى گهى خستهء تير بلا است ، و گاهى غرقهء لطف و عطا ! حق‌تعالى از او در وقت نعمت و راحت تقاضاى شكر مىكند و در حال بلا و شدت تقاضاى صبر دارد !\r\nمصطفى ( ص ) گروهى از انصار را ديد گفت : شما مؤمنانيد ؟ گفتند : بلى مؤمنانيم ، گفت : نشان ايمان شما چيست ؟ گفتند بر نعمت شكر كنيم و در غضب صبر كنيم و به قضاى خداوند راضى شويم ! فرمود : قسم به پروردگار كعبه كه شما مؤمنانيد .\r\n\r\nسوره 44 آيه 37\r\n37 -  أَ هُمْ خَيْرٌ أَمْ قَوْمُ تُبَّعٍ .  آيه . اى صناديد قريش ، اى رؤساى كفر ، كه پيمبر را دروغ‌زن مىگيريد و به عداوت وى برخاسته‌ايد و دين اسلام را بازى مىشماريد و از قهر و خشم ما ايمن نشسته‌ايد ! خبر نداريد كه ما با كافران پيشين و دشمنان دين كه سروران كفر و ضلالت بودند چه كرديم ؟ و چگونه به سطوت خويش دمار از روزگارشان برآورديم ؟\r\nآنكه نمرود لعين بود كه جهان از كفر و كبر خويش پر كرده بود . پشهء ضعيفى را فرستاديم تا سزاى وى در كنارش نهاد ! آن ديگرى كه فرعون طاغى بود و دعوى خدائى كرد ، پاره‌اى چوب « 1 » فرستاديم تا قدرت خود را به او نمود ! و دريا را فرمان داديم تا دمار از روزگار او درآورد ! آن ديگر كه اصحاب فيل ( ابرهه ) بود كه قصد خرابى خانهء ما را كرد و بر ساز و عدّت و آلت خويش اعتماد داشت ، مرغكى ضعيف ( ابابيل ) فرستاديم تا آنان را هلاك كرد . بنابراين ، قوم تبّع و نوح و لوط و عاد و ثمود و مانند ايشان كه از شما بسيار نيرومندتر بودند ، و از شما باسازتر و جهان‌دارتر بودند ، چون بر ما عصيان و كفران آوردند و تمرّد نمودند ، بنگر كه چگونه ايشان را به قهر و خشم خود از جهان برانداختيم و نام و نشانشان را محو كرديم ، شما نيز اگر همان كنيد كه آنان كردند ، همان بينيد كه آنان ديدند ! امروز عذاب و پريشانى و فردا دوزخ و نابسامانى !\r\n\r\n\r\n","description":"","footnote":"\r\n( 1 ) اشاره به عصاى موسى است كه به صورت اژدها جلوه‌گر شد و جادوگران مصرى را مغلوب كرد .\r\n","page_name":" 408 ","page_number":408},
  {"content":"\r\n\r\n\r\nسورهء - 45 - جاثيه - 37 - آيه - مكى - جزو 25\r\n\r\nتفسير لفظى [ آيات 1 الى 17 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n1 -   حم .   حاميم . 2 -  تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ .  سوگند به اين سوره كه اين قرآن فروفرستاده از خداى توانا و دانا است .\r\n3 -  إِنَّ فِي السَّماواتِ وَ الْأَرْضِ لَآياتٍ لِلْمُؤْمِنِينَ .  همانا در آسمانها و زمين نشانها براى گروندگان است .\r\n4 -  وَ فِي خَلْقِكُمْ وَ ما يَبُثُّ مِنْ دابَّةٍ آياتٌ لِقَوْمٍ يُوقِنُونَ .  ( همچنين ) در آفرينش شما و آنچه خداوند از جنبده‌ها در جهان مىپراكند ، همه نشانها است براى گروهى كه يقين دارند .\r\n5 -  وَ اخْتِلافِ اللَّيْلِ وَ النَّهارِ وَ ما أَنْزَلَ اللَّهُ مِنَ السَّماءِ مِنْ رِزْقٍ فَأَحْيا بِهِ الْأَرْضَ بَعْدَ مَوْتِها وَ تَصْرِيفِ الرِّياحِ آياتٌ لِقَوْمٍ يَعْقِلُونَ .  ( همچنين ) اختلاف شب و روز ( در بلندى و كوتاهى و تاريكى و روشنى ) و آنچه خداوند از آسمان از باران كه روزى خلق است فروفرستاده تا زمين مرده را زنده گردانيد ، و وزيدن بادها همه نشانها است گروهى را كه خرد دارند و دريابند .\r\n6 -  تِلْكَ آياتُ اللَّهِ نَتْلُوها عَلَيْكَ بِالْحَقِّ فَبِأَيِّ حَدِيثٍ بَعْدَ اللَّهِ وَ آياتِهِ يُؤْمِنُونَ . \r\n( اى محمّد ) آنها همه نشانهاى خداوند است كه بر تو بر راستى مىخوانيم ، پس به كدام سخن خدا و نشانهاى او ، ايمان مىآورند ؟\r\n7 -  وَيْلٌ لِكُلِّ أَفَّاكٍ أَثِيمٍ .  واى بر هر دروغ زن بزه‌كار .\r\n8 -  يَسْمَعُ آياتِ اللَّهِ تُتْلى عَلَيْهِ ثُمَّ يُصِرُّ مُسْتَكْبِراً كَأَنْ لَمْ يَسْمَعْها فَبَشِّرْهُ بِعَذابٍ أَلِيمٍ .  سخنان خداى را مىشنود و بر او مىخوانند . آنگاه اصرار ( مىستيهد ) به گردن‌كشى دارد ، گوئى هرگز آن را نشنيده ! پس او را به عذاب دردناك بشارت ده .\r\n9 -  وَ إِذا عَلِمَ مِنْ آياتِنا شَيْئاً اتَّخَذَها هُزُواً أُولئِكَ لَهُمْ عَذابٌ مُهِينٌ .  و چون از سخنان ما چيزى ( بشنود ) و بداند آن را به مسخره ( افسوس ) گيرد ، اينانند كه عذاب خواركننده دارند !\r\n10 -  مِنْ وَرائِهِمْ جَهَنَّمُ وَ لا يُغْنِي عَنْهُمْ ما كَسَبُوا شَيْئاً وَ لا مَا اتَّخَذُوا مِنْ دُونِ اللَّهِ أَوْلِياءَ وَ لَهُمْ عَذابٌ عَظِيمٌ .  از پس ( يا پيش ) ايشان دوزخ است و آنچه در دنيا مىساختند و مىكردند ، آنان را به كار نايد ، و نه آنچه را كه ( جز خداى يگانه ) دوست ( پشت و پناه ) مىگرفتند . آنان راست عذابى بزرگ .\r\n11 -  هذا هُدىً وَ الَّذِينَ كَفَرُوا بِآياتِ رَبِّهِمْ لَهُمْ عَذابٌ مِنْ رِجْزٍ أَلِيمٌ .  اين قرآن آگاه‌كردنى و پند دادنى است و آنها كه به نشانهاى پروردگارشان كافر شدند گرفتار عذاب از نوع سخت و دردناك شوند .\r\n12 -  اللَّهُ الَّذِي سَخَّرَ لَكُمُ الْبَحْرَ لِتَجْرِيَ الْفُلْكُ فِيهِ بِأَمْرِهِ وَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ .  خداى يگانه است كه دريا را مسخّر ( نرم ) شما كرد تا كشتى در آن روان شود و تا از روزى\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nاو و فضل او از دريا بجوئيد و بخواهيد و تا مكر شكر ( آزادى ) كنيد ! « 1 »\r\n13 -  وَ سَخَّرَ لَكُمْ ما فِي السَّماواتِ وَ ما فِي الْأَرْضِ جَمِيعاً مِنْهُ إِنَّ فِي ذلِكَ لَآياتٍ لِقَوْمٍ يَتَفَكَّرُونَ .  و خداوند آنچه كه در آسمانها و آنچه كه در زمين است مسخّر ( رام ) شما كرد ، همانا در بخشش او نشانها است براى گروهى كه درانديشند و تفكّر كنند .\r\n14 -  قُلْ لِلَّذِينَ آمَنُوا يَغْفِرُوا لِلَّذِينَ لا يَرْجُونَ أَيَّامَ اللَّهِ لِيَجْزِيَ قَوْماً بِما كانُوا يَكْسِبُونَ .  بگو ( اى پيغمبر ) به كسانى كه ايمان آورده‌اند آمرزش بخواهند براى آنها كه اميد به روز جزا ندارند ، آمرزش بخواهند تا خداوند پاداش دهد گروهى را به آنچه كه مىكردند .\r\n15 -  مَنْ عَمِلَ صالِحاً فَلِنَفْسِهِ وَ مَنْ أَساءَ فَعَلَيْها ثُمَّ إِلى رَبِّكُمْ تُرْجَعُونَ .  هركس كار نيك كند به سود خودش است و هركس كار بد كند به زيان خود او است ، پس از آن‌همه شماها را بسوى پروردگارتان خواهند برد .\r\n16 -  وَ لَقَدْ آتَيْنا بَنِي إِسْرائِيلَ الْكِتابَ وَ الْحُكْمَ وَ النُّبُوَّةَ وَ رَزَقْناهُمْ مِنَ الطَّيِّباتِ وَ فَضَّلْناهُمْ عَلَى الْعالَمِينَ .  ما فرزندان يعقوب را تورات و دانش در دين و پيغمبرى داديم و از پاكيها و خوشيها به آنها روزى بخشيديم و آنان را بر جهانيان روزگار خويش برترى داديم .\r\n17 -  وَ آتَيْناهُمْ بَيِّناتٍ مِنَ الْأَمْرِ فَمَا اخْتَلَفُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ .  ما به آنها نشانهائى از امر دين و از كار درست پيغمبران ( در قرآن ) داديم ، و آنها در آن كار دو گروه نشدند مگر پس از آنكه دانش به آنها آمد و همه مىدانستند و بدنيّتى و ستم بر خود بود كه اختلاف كردند ، و خداى يگانه در روز رستاخيز ميان آنها در آنچه كه باهم اختلاف داشتند داورى خواهد كرد .\r\n\r\nتفسير ادبى و عرفانى\r\n\r\nسوره 45 آيه 0\r\n بِسْمِ اللَّهِ ،  معراج دل پيمبرانست ، نور دل برگزيدگان است ، شفاى سينهء پرهيزكارانست ، بسم الله ، كلمهء تقوى است ، شفاى بيماران است ، اصل همه دولتها ، مايهء همه سعادتها ، ختم همهء عزّتها ، توقيع منشور همهء نيازها است . بسم الله ، پيك حضرت پيمبرانست و كليد تقرّب عارفان و آرامش دل صفيّان . بسم الله ، آشنائى را سبب و روشنائى راه مدد است . از جدائى در امان و بىقرارى را درمان . بسم الله ، نام خداوند جهان و جهانيان است ، پادشاه بر همه شاهان پيش از هر زمان و پيش از هر نشان . بسم الله ، نام خدائى است كه وجودش را بدايت نه ، وجودش را نهايت نيست . يكى و يگانه ، كه او را مانندى نيست ، فردى كه او را خويش و پيوندى نه ، صمدى پاينده كه خرد را به دريافت او راه نه ! حكيمى كه ياد او دلها را بوستان است ، لطيفى كه انس با وى زندگانى دوستان است ، كريمى كه مهر او شادى جاودان است ، شيرين‌سخن و زيبا صنع و راست پيمان است .\r\n\r\n\r\n","description":"","footnote":"\r\n( 1 ) - در متن تفسير بزرگ ، همه جا از طرف ( ميبدى ) ، كلمهء استهزا به ( افسوس ) و كلمهء شكر به ( آزادى ) ترجمه شده ! !\r\n","page_name":" 410 ","page_number":410},
  {"content":"\r\n\r\n مِهر تو به مُهر خاتم ندهم * وصلت به دَمِ مسيحِ مريم ندهم \r\n عشقت به هزار باغِ خُرّم ندهم * يك دم غم تو به هر دوعالم ندهم ! \r\n\r\nسوره 45 آيه 1\r\n1 -   حم -   حاء دليل حيات ، ميم دليل مودّت . گوئى خداوند به حيات خود و به مودّت اولياء خويش سوگند ياد مىكند ، مىگويد : به مهر من و دوستان من ، كه آنان را اميد ديدار من عزّت دو جهان است ، هركه را امروز ، نامهء من انس جان اوست ، فردا لقاى من توتياى چشم اوست .\r\n\r\nسوره 45 آيه 2\r\n2 -  تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ .  آيه . تنزيل او نامهء او ، و نامهء او پيغام او ، و پيغام او نشان مهر او با دوستان او است . مؤمنان چون نامهء دوست خوانند به بصيرتشان بيفزايد ، زنگار غم از دلشان بزدايد ، نسيم معرفت از جانب قربت درآيد ، گل حيات سر از باغ وصلت بركشد ، صبح شادى از مطلع آزادى سر برزند . آرى ، قدر نامهء دوست دوستان دانند و عزّت خطاب دوست را مؤمنان شناسند .\r\nشبلى ، روزى از بازار بغداد بگذشت ، پاره كاغذى ديد كه نام خداى بر او رقم بود و در زير قدم مردم افتاده ! چون حروف نام خدا را بر آن صفت ديد ، همه اجزاء بدن او حرمت گشت ! اضطرابى بر اندام وى افتاد ، سر فروكرده آن را برداشت و ببوسيد و آن را معطّر و معنبر كرد و قبلهء ديدهء خود ساخت و پيوسته با خود داشت كه چون بر سينه نهادى ، تاريكى غفلت بزدودى و چون بر ديده نهادى ، نور چشم بيفزودى . همچنان با خود مىداشت تا آن روز كه قصد زيارت خانهء خدا داشت ، از بغداد بيرون شد و رو به باديه نهاد ، آن رقعه در دست گرفته و آن را بدرقهء روزگار خود ساخته بود . در ميان باديه جوانى را ديد وحيد و غريب ، بىزاد و راحله ، بىرفيق و بىقافله ، از خاك بستر كرده ، و از سنگ بالين ساخته ! سراپردهء اندوه و حيرت گرد او زده ، سرشك از چشم او روان شده ، و ديده در هوا نهاده ، آسمان و زمين را درد ماتم او گرفته ! شبلى بر بالين او نشست و آن كاغذ پيش ديدهء او بداشت و گفت : اى جوان برين عهد هستى ؟ جوان روى بگردانيد ! شبلى پيش خود گفت :\r\nمگر در اين سكرات حال اين جوان تبديل يافت ! جوان او را نگريست و گفت : اى شبلى ، ( نهمار ! ) زينهار ، شگفتا ، در غلطى ! آنچه در اين كاغذ بينى و مىخوانى ، ما در صفحهء دل مىبينيم و مىخوانيم !\r\n\r\nسوره 45 آيه 3\r\n3 -  إِنَّ فِي السَّماواتِ وَ الْأَرْضِ لَآياتٍ لِلْمُؤْمِنِينَ .  آيه . در اين آيت ، كمال قدرت خويش در آفرينش آسمان و زمين به خلق مىنمايد ! و در آفرينش همه جانوران ، اظهار لطف خود مىكند ، خاصه در آفرينش آدميان ! كه نعمت خود را به ياد خلق مىدهد و در آفرينش آب و باد و باران روزى آنان را بيان مىنمايد ، آنگاه آنها را آيات براى گروهى مىداند كه در آنها تدبّر و تفكّر كنند ، تا عاقلان از آيت نخستين قدرت او را بفهمند و از سياست و سطوت او بترسند و از آيت دوم لطف او را فهم كنند و اميدوار باشند و دل در كرم او بندند ، و از آيت سوم نعمت او را بر خود بشناسند و به شكر آن قيام كنند ، كه آيت اول مقام ترسندگان است ، و آيت دوم مقام اميدواران و آيت سوم مقام سپاس‌گزاران است كه در مقام شكر ، كشف و حجاب بسيار افتد و اختلاف شب و روز اشاره به همين كشف و حجاب است كه روز نمايندهء كشف و روشنائى و شب نمايندهء حجاب و تاريكى است !\r\nبندهء خدا در حال كشف ، همه منعم بيند ! نه در نعمت شادى بيند و نه در محنت غم خورد ! در مشاهدهء منعم ،\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nچندان او را شغل افتد كه نه با شادى نعمت پردازد و نه با اندوه محنت ! و به زبان حال گويد :\r\n گر فرق كنم كه نيك كردى يا بد ! * مشغول به فرق باشم آنگه ، نه به تو ! \r\nو در وقت حجاب ، مشاهدهء منعم از وى روى بپوشد و همه التفات و توجّه وى با نعمت و محبّت باشد ! لاجرم ، در نعمت طبل شادى زند ، و در محنت بار اندوه كشد !\r\nپير طريقت گفت : درد و درمان ، غم و شادى ، فقر و غنا ، اين‌همه صفات سالكان است در منزلهاى راه ، امّا مردى كه به مقصد رسد ، او را نه مقام است نه منزل ! نه وقت نه حال ، نه جان نه دل ! و به زبان حال گويد :\r\n مكن در جسم و جان منزل ، كه اين دون است و آن و الا * قدم زين هر دو بيرون نه ، نه اينجا باش و نه آنجا . \r\nالهى ، وقت را به درد مىنازم و زيادتى را مىسازم ، به اميد آنكه چون در اين درد بگدازم ، درد و راحت هر دو براندازم !\r\n\r\nتفسير لفظى [ آيات 18 الى 37 
  ]\r\n18 -  ثُمَّ جَعَلْناكَ عَلى شَرِيعَةٍ مِنَ الْأَمْرِ فَاتَّبِعْها وَ لا تَتَّبِعْ أَهْواءَ الَّذِينَ لا يَعْلَمُونَ . \r\nما تو را ( اى پيغمبر ) بر راهى از فرمان ساخته و روانيديم ، پس بر پى آن مىرو ، و بر پى خوش آمد و هوا و هوس نادان مرو .\r\n19 -  إِنَّهُمْ لَنْ يُغْنُوا عَنْكَ مِنَ اللَّهِ شَيْئاً وَ إِنَّ الظَّالِمِينَ بَعْضُهُمْ أَوْلِياءُ بَعْضٍ وَ اللَّهُ وَلِيُّ الْمُتَّقِينَ .  آنان تو را از خدا هيچ به كار نايند و ستمكاران يكدگر را بر بدى يارند و خداوند يار نيكوكاران و پرهيزكاران است .\r\n20 -  هذا بَصائِرُ لِلنَّاسِ وَ هُدىً وَ رَحْمَةٌ لِقَوْمٍ يُوقِنُونَ .  اين قرآن ، بازنمودها و ديده‌ورها است مردمان را و رهنمونى است براى گروهى كه يقين دارند .\r\n21 -  أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَ عَمِلُوا الصَّالِحاتِ سَواءً مَحْياهُمْ وَ مَماتُهُمْ ساءَ ما يَحْكُمُونَ .  آيا آنها كه مرتكب بديها شدند گمان مىكنند و مىپندارند كه ما ايشان را مانند كسانى كه ايمان آوردند و كارهاى نيك كردند يكسان كنيم ! زندگانى و مرگ آنان بر همسانى است ؟ بد حكم و كج‌داورى كه مىكنند .\r\n22 -  وَ خَلَقَ اللَّهُ السَّماواتِ وَ الْأَرْضَ بِالْحَقِّ وَ لِتُجْزى كُلُّ نَفْسٍ بِما كَسَبَتْ وَ هُمْ لا يُظْلَمُونَ .  خداوند آسمانها و زمين به سخن راست و روان آفريد ، تا هر تنى را به آنچه كرده پاداش دهد و آنها را ستم نكند ( كيفر بدى بدى دهند و پاداش نيكى را نيكى ) .\r\n23 -  أَ فَرَأَيْتَ مَنِ اتَّخَذَ إِلهَهُ هَواهُ وَ أَضَلَّهُ اللَّهُ عَلى عِلْمٍ وَ خَتَمَ عَلى سَمْعِهِ وَ قَلْبِهِ وَ جَعَلَ عَلى بَصَرِهِ غِشاوَةً فَمَنْ يَهْدِيهِ مِنْ بَعْدِ اللَّهِ أَ فَلا تَذَكَّرُونَ .  ( اى محمّد ) آيا چه بينى و چه گوئى ؟ چون آن مرد را ديدى كه بر پى هواى نفس خويش رفته و آن را خداى خود گرفته و خداوند دانست كه بايد او را گمراه كرد ( بر اثر نفس‌پرستى ) و مهر نشنيدن حق بر گوش او و مهر در نيافتن بر دل او نهاد ، و پرده\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nحق نديدن بر چشم او افكند ، پس جز خداوند چه كسى او را راهنمائى كند ؟ آيا پند نمىپذيريد ؟\r\n24 -  وَ قالُوا ما هِيَ إِلَّا حَياتُنَا الدُّنْيا نَمُوتُ وَ نَحْيا وَ ما يُهْلِكُنا إِلَّا الدَّهْرُ وَ ما لَهُمْ بِذلِكَ مِنْ عِلْمٍ إِنْ هُمْ إِلَّا يَظُنُّونَ .  كافران گفتند زندگى نيست مگر زندگانى اين جهانى ! مىزييم و ميميريم ( پدران ما مىميرند و ما به دنيا مىآئيم ) و نمىميراند ما را مگر روزگار ( گيتى ) ! و آنان را به آنچه مىگويند دانشى نيست و نيستند مگر گروهى كه گمانى و پندارى مىپندارند !\r\n25 -  وَ إِذا تُتْلى عَلَيْهِمْ آياتُنا بَيِّناتٍ ما كانَ حُجَّتَهُمْ إِلَّا أَنْ قالُوا ائْتُوا بِآبائِنا إِنْ كُنْتُمْ صادِقِينَ .  و چون سخنان روشن ما بر آنها خوانده شود ، دليل و حجّت آنها تنها اين است كه مىگويند :\r\nاگر راست مىگوئيد پدران ما را از گور بازآريد ! ( اگر مىگوئيد كه پس از مرگ زندگانى است ! ) .\r\n26 -  قُلِ اللَّهُ يُحْيِيكُمْ ثُمَّ يُمِيتُكُمْ ثُمَّ يَجْمَعُكُمْ إِلى يَوْمِ الْقِيامَةِ لا رَيْبَ فِيهِ وَ لكِنَّ أَكْثَرَ النَّاسِ لا يَعْلَمُونَ .  بگو ( اى محمّد ) خداوند شما را زنده مىكند ( به وجود مىآورد از نطفهء مرده ) و زنده مىدارد در اين جهان ، پس از آن شما را مىميراند ، و آنگاه همه شما را روز رستاخيز فراهم مىآورد بدون شك ! ( در آن روز و در گرد هم آمدن ) و لكن بيشتر مردمان نمىدانند .\r\n27 -  وَ لِلَّهِ مُلْكُ السَّماواتِ وَ الْأَرْضِ وَ يَوْمَ تَقُومُ السَّاعَةُ يَوْمَئِذٍ يَخْسَرُ الْمُبْطِلُونَ . \r\nخداوند راست پادشاهى آسمانها و زمين ، و روزى كه قيامت بر پا مىشود ، دروغ‌زنان و كژراهان و زيان‌كارانند .\r\n28 -  وَ تَرى كُلَّ أُمَّةٍ جاثِيَةً كُلُّ أُمَّةٍ تُدْعى إِلى كِتابِهَا الْيَوْمَ تُجْزَوْنَ ما كُنْتُمْ تَعْمَلُونَ  ( آن روز ) هر گروهى را بينى به زانو درافتاده ! و هر گروهى را به نامهء كردار خود بازخوانند ( ايشان را گويند ) امروز پاداش آنچه در دنيا كرده‌ايد به شما مىدهند .\r\n29 -  هذا كِتابُنا يَنْطِقُ عَلَيْكُمْ بِالْحَقِّ إِنَّا كُنَّا نَسْتَنْسِخُ ما كُنْتُمْ تَعْمَلُونَ . \r\nاين نامهء ما است كه در آن كارهاى شما نوشته و به حق و راستى بر شما گواهى مىدهد ، ما مىنوشتيم ( نسخت مىفرموديم از اصل و از لوح ) آنچه را كه شما مىكرديد .\r\n30 -  فَأَمَّا الَّذِينَ آمَنُوا وَ عَمِلُوا الصَّالِحاتِ فَيُدْخِلُهُمْ رَبُّهُمْ فِي رَحْمَتِهِ ذلِكَ هُوَ الْفَوْزُ الْمُبِينُ .  اما كسانى كه ايمان آوردند و كارهاى نيكو كردند ، پروردگار ايشان آنها را در بخشايش خود درآورد و اين است پيروزى بزرگ .\r\n31 -  وَ أَمَّا الَّذِينَ كَفَرُوا أَ فَلَمْ تَكُنْ آياتِي تُتْلى عَلَيْكُمْ فَاسْتَكْبَرْتُمْ وَ كُنْتُمْ قَوْماً مُجْرِمِينَ .  و اما آنان كه كافر شدند ( به آنها گويند ) آيا سخنان ما بر شما نمىخواندند ؟ و شما گردن كشيديد و گروهى گناهكار بوديد !\r\n32 -  وَ إِذا قِيلَ إِنَّ وَعْدَ اللَّهِ حَقٌّ وَ السَّاعَةُ لا رَيْبَ فِيها قُلْتُمْ ما نَدْرِي مَا السَّاعَةُ إِنْ نَظُنُّ إِلَّا ظَنًّا وَ ما نَحْنُ بِمُسْتَيْقِنِينَ .  و آنگاه كه به كافران گفتند : وعده خدا راست است و روز رستاخيز بىشكّ است ، شما گفتيد : ما نمىدانيم رستاخيز چيست ؟ و گمان نداريم مگر پندارى ! و ما هيچ يقين نداريم ( به روز جزا ) .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\n33 -  وَ بَدا لَهُمْ سَيِّئاتُ ما عَمِلُوا وَ حاقَ بِهِمْ ما كانُوا بِهِ يَسْتَهْزِؤُنَ .  و كارهاى بد آنان بر آنها آشكار شد و فرا سر به آنها رسيد آنچه را كه به آن استهزا مىكردند .\r\n34 -  وَ قِيلَ الْيَوْمَ نَنْساكُمْ كَما نَسِيتُمْ لِقاءَ يَوْمِكُمْ هذا وَ مَأْواكُمُ النَّارُ وَ ما لَكُمْ مِنْ ناصِرِينَ .  به آنها گفته مىشود كه ما امروز شما را فرومىگذاريم ( فراموش مىكنيم ) چنان كه در آن جهان شما اين روز را فروگذارديد ( فراموش كرديد ) و جايگاه شما دوزخ است و شما را يار و ياورى نيست .\r\n35 -  ذلِكُمْ بِأَنَّكُمُ اتَّخَذْتُمْ آياتِ اللَّهِ هُزُواً وَ غَرَّتْكُمُ الْحَياةُ الدُّنْيا فَالْيَوْمَ لا يُخْرَجُونَ مِنْها وَ لا هُمْ يُسْتَعْتَبُونَ .  آن كيفر بر آن سبب است كه شما نشانهاى خداوند را مسخره گرفتيد ( به افسوس گرفتيد ) و زندگى دنيا شما را بفريفت ، پس امروز شما را از آتش بيرون نكنند و آنها را عذر برگشتن و خشنودى جستن ندهند .\r\n36 -  فَلِلَّهِ الْحَمْدُ رَبِّ السَّماواتِ وَ رَبِّ الْأَرْضِ رَبِّ الْعالَمِينَ .  پس خداى راست ستايش نيكو ، پروردگار آسمانها و زمين و همه جهانيان است .\r\n37 -  وَ لَهُ الْكِبْرِياءُ فِي السَّماواتِ وَ الْأَرْضِ وَ هُوَ الْعَزِيزُ الْحَكِيمُ .  او راست بزرگوارى و بىهمتائى و پادشاهى آسمانها و زمين و اوست توانا و راست‌دانش .\r\n\r\nتفسير ادبى و عرفانى\r\n\r\nسوره 45 آيه 18\r\n18 -  ثُمَّ جَعَلْناكَ عَلى شَرِيعَةٍ مِنَ الْأَمْرِ فَاتَّبِعْها .  آيه . ( اى محمد ) ما تو را به لطائفى منفرد ساختيم پس آن لطيفه‌ها را بشناس ، و راه‌ها براى تو برقرار كرديم ، پس آنها را پيروى كن ، و حقايقى بر تو ثابت و برقرار كرديم ، پس از آن‌ها تجاوز مكن .\r\n\r\nسوره 45 آيه 19\r\n19 -  إِنَّهُمْ لَنْ يُغْنُوا عَنْكَ مِنَ اللَّهِ شَيْئاً .  آيه . چون خداوند ارادهء بخشايش نعمت به تو كند هيچ‌كس مانع نتواند شد ! و اگر ارادهء محنت و نقمت كند ، احدى آن را رفع و دفع نتواند كرد ! پس به ساختهء انديشهء خود علاقه‌مند مباش ، و ضمير پاك خود را متوجه چيزى جز خدا مكن و اعتماد به او داشته باش و بر او توكّل كن .\r\n\r\nسوره 45 آيه 20\r\n20 -  هذا بَصائِرُ لِلنَّاسِ وَ هُدىً وَ رَحْمَةٌ .  آيه . اى مهتر عالم ، اى سيّد فرزند آدم ، اى خورشيد فلك سعادت ، اى ماه آسمان سيادت ، ما تو را از جهانيان باز بريديم و از پدر و مادر يتيم كرديم ، تا دل خويش از همه فارغ دارى و يك‌بارگى به اطاعت و خدمت ما بردارى ، از شرايع تو را به قرآن راه دين ساختيم و از حقايق آن تو را شمع معرفت افروختيم تا به تأييد ما آن راه روى ، و عالميان را به آن راه خوانى كه راه بصيرت و هدايت است .\r\nاى مهتر پيمبران ، ما شب معراج ، تو را در قبّهء قربت بنشانديم و هزاران نثار لطف بر فرق دولت تو افشانديم ، و جهان را خاك پاى تو گردانيديم ؛ مقصود آن بود كه تو را بر بساط شفاعت انبساط دهيم ، تا درد دلهاى گناهكاران امّت را بر ما بردارى ( بگوئى ) و عذر از آن ، بهر آنان بخواهى . ( اى محمّد ) ، اگر تو فردا از ما همهء عالميان را بخواهى ، هنوز خاك قدم خود خواسته باشى . و اگر ما به لطف قدم ، خاك آن قدم را\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nدر كار يكى از پيروان تو كنيم از كمال ما دور نباشد ! محمد مصطفى دريافته بود كه خاك را باركش بايد بود نه سركش ! كه خاك باركشى راست نه سركشى ! نبينى كه خداوند سركشان را چه وعيد مىدهد و چه بيم مىنمايد كه :\r\n\r\nسوره 45 آيه 21\r\n21 -  أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَ عَمِلُوا الصَّالِحاتِ  آن كسانى كه بيراهى و سركش رفتند و مرتكب بديها شدند و بر پى هواى نفس خويش رفتند ، و پيمبران و اولياء حق را افسوس ( مسخره ) داشتند ، پس از آن‌همه گمراه شدند ! در همه عالم كيست كه آنان را به راه باز آرد ؟ و كرا وسيلت گيرند ؟ چون راه وسيلت بر آنها بسته شده و فردا منادى عدل بانك بىزارى بر آنها زند كه  الْيَوْمَ نَنْساكُمْ كَما نَسِيتُمْ لِقاءَ يَوْمِكُمْ هذا  همان گونه شما را فراموش مىكنم كه شما امروز را فراموش كرديد آرى ، گفتيم خاك را باركشى مىبايد كرد نه گردن‌كشى ! اگر پادشاه گداى بىنوائى را از ميان راه برگيرد و پيش تخت دولت خود بدارد و او را خلعت رفعت پوشاند ، البته گدا را شرط آن بود كه خود را فراموش نكند و قدر و اندازهء خود بداند و همواره ناتوانى و بىنوائى پيش ديدهء خويش بدارد .\r\nعمر عبد العزيز را گفتند : پسرت انگشترى ساخته و نگينى به هزار درم خريده و در آن بنشانده ، عمر نامه‌اى به او نوشت كه شنيدم چنان كارى كرده‌اى ، اگر رضاى من خواهى آن نگين را به فروش و از بهاى آن هزار گرسنه را سير كن و از پارهء سيم انگشترى ساز كن و بر آن نقش كن كه رحمت خداوند بر آن بنده كه قدر خود بداند و خويشتن را بشناسد !\r\n\r\nسوره 45 آيه 37\r\n37 -  وَ لَهُ الْكِبْرِياءُ فِي السَّماواتِ وَ الْأَرْضِ .  آيه . او راست برترى و بزرگوارى ، كامكارى و جبّارى ، بزرگوار در قدر و در كردار ، بزرگوار در نام و در گفتار ، در پاكى خود ، برتر از پنداشت ، در بزرگى خود ، مهتر از دريافت ، و در شأن و قدر خود ، بيشتر از حدّ شناخت ، پاك و منزّه است خداى بزرگوار ، كه شأنش عظيم و كبريائش عزيز و احديّتش جليل و صمديّتش قديم و او است عزيز و حكيم .\r\n\r\nسورهء - 46 - احقاف - 35 - آيه - مكى - جزو 26\r\n\r\nتفسير لفظى [ آيات 1 الى 19 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند فراخ بخشايش مهربان .\r\nجزو بيست و ششم :\r\n1 -   حم -   حاميم .\r\n2 -  تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ .  فروفرستادن اين كتاب از سوى خداوند عزيز و حكيم است .\r\n3 -  ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ وَ أَجَلٍ مُسَمًّى وَ الَّذِينَ كَفَرُوا عَمَّا أُنْذِرُوا مُعْرِضُونَ .  ما نيافريديم آسمانها و زمين و آنچه ميان آنها است جز به راستى و يكتائى و هنگام نام برده ، و آنان كه كافر شدند ، از آنچه آنها را به آن مىترسانند ، روگردانند ( چون ناآگاهند ) .\r\n4 -  قُلْ أَ رَأَيْتُمْ ما تَدْعُونَ مِنْ دُونِ اللَّهِ أَرُونِي ما ذا خَلَقُوا مِنَ الْأَرْضِ أَمْ لَهُمْ شِرْكٌ فِي السَّماواتِ ائْتُونِي بِكِتابٍ مِنْ قَبْلِ هذا أَوْ أَثارَةٍ مِنْ عِلْمٍ إِنْ كُنْتُمْ صادِقِينَ .  بگو ( به آنها اى محمّد ) چه بينيد ؟ ببينيد ، آنچه جز خدا مىپرستيد ! به من بنمائيد كه آنها چه آفريدند از زمين ( و از جهان ) ؟\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nيا ايشان را با خدا در آفرينش آسمانها شركت و انبازى است ؟ بياوريد كتابى از پيش از قرآن يا نشانى ( ديده يا شنيده از دانش ) اگر راست مىگوئيد .\r\n5 -  وَ مَنْ أَضَلُّ مِمَّنْ يَدْعُوا مِنْ دُونِ اللَّهِ مَنْ لا يَسْتَجِيبُ لَهُ إِلى يَوْمِ الْقِيامَةِ وَ هُمْ عَنْ دُعائِهِمْ غافِلُونَ .  و كيست گمراه‌تر از آن‌كس كه جز خداى يگانه را مىخواند ؟ كسى را كه تا روز رستاخيز او را پاسخى نكند و پرستيدگان از خواندن پرستندگان خود ناآگاهند ! ( چون همگى جمادند و چشم و گوش و هوش ندارند ) .\r\n6 -  وَ إِذا حُشِرَ النَّاسُ كانُوا لَهُمْ أَعْداءً وَ كانُوا بِعِبادَتِهِمْ كافِرِينَ .  و چون مردمان در رستاخيز فراهم آيند ، آن پرستيدگان دشمن آنها باشند و به پرستش آنها كافرند .\r\n7 -  وَ إِذا تُتْلى عَلَيْهِمْ آياتُنا بَيِّناتٍ قالَ الَّذِينَ كَفَرُوا لِلْحَقِّ لَمَّا جاءَهُمْ هذا سِحْرٌ مُبِينٌ .  و چون سخنان و نشانهاى روشن ما بر آنها خوانده شود ، كافران سخن حق و راست را كه به آنها آمده جادوى آشكار دانند !\r\n8 -  أَمْ يَقُولُونَ افْتَراهُ قُلْ إِنِ افْتَرَيْتُهُ فَلا تَمْلِكُونَ لِي مِنَ اللَّهِ شَيْئاً هُوَ أَعْلَمُ بِما تُفِيضُونَ فِيهِ كَفى بِهِ شَهِيداً بَيْنِي وَ بَيْنَكُمْ وَ هُوَ الْغَفُورُ الرَّحِيمُ .  يا مىگويند محمّد اين سخن را خود ساخته ! به آنها بگو : اگر من از خود ساخته‌ام ، شما از سوى خداى راه و چاره‌اى نداريد كه مرا رهائى از خشم او دهيد ، او دانا است به آنچه شما در آن مىرويد و سخن مىرانيد ، و او به گواهى ميان من و شما بسنده است .\r\n9 -  قُلْ ما كُنْتُ بِدْعاً مِنَ الرُّسُلِ وَ ما أَدْرِي ما يُفْعَلُ بِي وَ لا بِكُمْ إِنْ أَتَّبِعُ إِلَّا ما يُوحى إِلَيَّ وَ ما أَنَا إِلَّا نَذِيرٌ مُبِينٌ .  بگو ( اى پيغمبر ) من پيغامبر بىپيشين نيستم ! كه پيش از من پيمبرى نيامده باشد و من چيز بديع و بىسابقه‌اى براى شما نياورده‌ام ، و ندانم كه با من و با شما چه خواهند كرد ؟ من پيروى نمىكنم جز پيغامى كه به من مىرسد و من جز بيم‌دهندهء آشكارى نيستم .\r\n10 -  قُلْ أَ رَأَيْتُمْ إِنْ كانَ مِنْ عِنْدِ اللَّهِ وَ كَفَرْتُمْ بِهِ وَ شَهِدَ شاهِدٌ مِنْ بَنِي إِسْرائِيلَ عَلى مِثْلِهِ فَآمَنَ وَ اسْتَكْبَرْتُمْ إِنَّ اللَّهَ لا يَهْدِي الْقَوْمَ الظَّالِمِينَ .  بگو ، چه گوئيد و چه بينيد ؟ اگر اين سخن از سوى خداوند است و شما به آن كافر شده‌ايد ( شما را چه عذر بود ؟ و گروهى از فرزندان اسرائيل به مانند آن گواهى داده كه اين سخن از نزد خدا است و به آن ايمان آورده و شما گردن‌كشى كرديد ! ( بدانيد ) كه خداوند گروه ستمكاران را راهنمائى نمىكند .\r\n11 -  وَ قالَ الَّذِينَ كَفَرُوا لِلَّذِينَ آمَنُوا لَوْ كانَ خَيْراً ما سَبَقُونا إِلَيْهِ وَ إِذْ لَمْ يَهْتَدُوا بِهِ فَسَيَقُولُونَ هذا إِفْكٌ قَدِيمٌ .  كافران به مؤمنان گفتند : اگر اين دين خوب و راست بود ، آنها از ما پيشى نمىگرفتند ( به گرويدن به آن ) و چون راه به آن نبردند گفتند : اين دروغى است كهن !\r\n12 -  وَ مِنْ قَبْلِهِ كِتابُ مُوسى إِماماً وَ رَحْمَةً وَ هذا كِتابٌ مُصَدِّقٌ لِساناً عَرَبِيًّا لِيُنْذِرَ الَّذِينَ ظَلَمُوا وَ بُشْرى لِلْمُحْسِنِينَ .  و پيش از قرآن ، كتاب تورات موسى راهنما و پيشوائى و رحمتى از خداوند بود و اين قرآن هم كتابى است گواه‌كنندهء تورات به زبانى تازى ، تا كسانى را كه ستمكارند بيم دهد و براى\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nنيكوكاران بشارت باشد .\r\n13 -  إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا فَلا خَوْفٌ عَلَيْهِمْ وَ لا هُمْ يَحْزَنُونَ .  همانا ، كسانى كه گفتند پروردگار ما خداى يگانه است و بر آن پايدارى كردند ( بپائيدند ) بر آنان بيمى نيست و هرگز اندوهگين نمىشوند .\r\n14 -  أُولئِكَ أَصْحابُ الْجَنَّةِ خالِدِينَ فِيها جَزاءً بِما كانُوا يَعْمَلُونَ .  آنان ياران بهشتند و در آن جاويدان ، پاداش كارهائى كه مىكردند .\r\n15 -  وَ وَصَّيْنَا الْإِنْسانَ بِوالِدَيْهِ إِحْساناً حَمَلَتْهُ أُمُّهُ كُرْهاً وَ وَضَعَتْهُ كُرْهاً  « 1 »  وَ حَمْلُهُ وَ فِصالُهُ ثَلاثُونَ شَهْراً حَتَّى إِذا بَلَغَ أَشُدَّهُ وَ بَلَغَ أَرْبَعِينَ سَنَةً قالَ رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَ عَلى والِدَيَّ وَ أَنْ أَعْمَلَ صالِحاً تَرْضاهُ وَ أَصْلِحْ لِي فِي ذُرِّيَّتِي إِنِّي تُبْتُ إِلَيْكَ وَ إِنِّي مِنَ الْمُسْلِمِينَ .  ما به انسان سفارش به نيكورفتارى با پدر و مادر كرديم كه مادر او را به دشوارى و گران‌بارى برداشت ، و به دردمندى و دشوارى او را بنهاد ، و برداشتن او در شكم و شير دادن تا از شير گرفتن او ( حدّ اكثر ) سى ماه شد تا هنگامى كه رشيد شد و به سنّ چهل سالگى رسيد ، آنگاه گفت :\r\nپروردگارا ، فرا دل من و فرا زبان من ده ، تا نعمت تو را كه به من و به پدر و مادرم دادى سپاس‌گزارم ، و كار نيكو كنم كه آن را پسندى ، و فرزندان مرا از نيكان كن كه من بازگشتم بسوى تو است و من از مسلمانانم .\r\n16 -  أُولئِكَ الَّذِينَ نَتَقَبَّلُ عَنْهُمْ أَحْسَنَ ما عَمِلُوا وَ نَتَجاوَزُ عَنْ سَيِّئاتِهِمْ فِي أَصْحابِ الْجَنَّةِ وَعْدَ الصِّدْقِ الَّذِي كانُوا يُوعَدُونَ .  آنانند كه ما كارهاى نيكشان را مىپذيريم و از كارهاى بدشان درمىگذريم و آنان با بهشتيان در بهشتند ، به‌سبب همان وعدهء راست كه به آنها مىدادند .\r\n17 -  وَ الَّذِي قالَ لِوالِدَيْهِ أُفٍّ لَكُما أَ تَعِدانِنِي أَنْ أُخْرَجَ وَ قَدْ خَلَتِ الْقُرُونُ مِنْ قَبْلِي وَ هُما يَسْتَغِيثانِ اللَّهَ وَيْلَكَ آمِنْ إِنَّ وَعْدَ اللَّهِ حَقٌّ فَيَقُولُ ما هذا إِلَّا أَساطِيرُ الْأَوَّلِينَ . \r\nآن مرد « 2 » كه به پدر و مادر خويش گفت : افّ شما را ( ستوهى از شما ) كه به من وعده مىدهيد كه مرا از گور بيرون آورند ( و زنده شوم ) درحالىكه جهانيان پيش از من بمردند و يكى زنده نشد و بازنيامد ! و پدر مادر او به درگاه خدا از جفاى فرزند فريادرسى مىجويند و به او مىگويند : واى بر تو ! ايمان بياور ( به محمد و به قرآن ) و بدان كه وعدهء خداوند راست است ، پس او در جواب مىگويد : اين‌ها همه افسانه‌هاى پيشينيان است !\r\n18 -  أُولئِكَ الَّذِينَ حَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَ الْإِنْسِ إِنَّهُمْ كانُوا خاسِرِينَ .  آنان كسانىاند كه گفتار خدا دربارهء آنها كه با گروههائى كه پيش از ايشان از پريان و آدميان بودند راست است و به كيفر عذاب خواهند رسيد چون همه آنها زيان‌كارانند .\r\n19 -  وَ لِكُلٍّ دَرَجاتٌ مِمَّا عَمِلُوا وَ لِيُوَفِّيَهُمْ أَعْمالَهُمْ وَ هُمْ لا يُظْلَمُونَ .  و هركسى را\r\n\r\n\r\n","description":"","footnote":"\r\n( 1 ) . كرها بضم كاف و كرها بفتح كاف هر دو قرائت شده .\r\n( 2 ) - مفسرين نوشته‌اند اين آيت دربارهء عبد الله پسر ابو بكر ( خليفه ) پيش از آنكه اسلام پذيرد نازل شده كه پدر و مادر به او مىگفتند : مسلمان شو ! و او تمرد مىكرد و ناسزا مىگفت !\r\n","page_name":" 417 ","page_number":417},
  {"content":"\r\n\r\nكه در برترى و فروترى كارهائى كرده‌اند چند درجه و چند پايه است ! و خداوند پاداش كارهاى آنان را وفا خواهد كرد و آنان ستم نخواهند ديد ( چيزى از پاداش آنها نخواهند كاست ) .\r\n\r\nتفسير ادبى و عرفانى\r\n\r\nسوره 46 آيه 0\r\n بِسْمِ اللَّهِ ،  بنام او كه فراخ دانش است و شيرين‌گفتار ، بنام او كه فراغ رحمت است و نغز كردار ، بنام او كه يگانه ذات است و پاك‌صفات ، بنام او كه از كى پيش و از جا بيش ، بنام او كه در صنعش حكمت پيدا ، و در نشانهايش قدرت هويدا ، و در يكتائيش حجّت آشكارا ، و در صفاتش يكتائى پيدا ، همه ناتوانند و او توانا ، همه نادانند و او دانا ، همه در عددند و او واحد . علّام سرّ عارفان ، ستّار عيب عيبيان ، غفّار جرم مجرمان ، قهّار و قدّوس و نهان‌دان ، واحد و وحيد در نام و نشان ، قادر و قدير از ازل تا جاودان .\r\nچنان كه خداوند فرمايد : بندهء من ، تو را بنام خود گرامى كردم ، و بر نعمت خود بپروردم ، و در خدمت خود بر درگاه خود بداشتم ، و به لطف خود به صحبت خود رساندم ، و به فضل خود ديدار خود را كرامت كردم از من لطيف‌تر و مهربان‌تر بر بندگان بگو كيست ؟ و چون فضل من در عالم بگو فضل كيست ؟\r\n\r\nسوره 46 آيه 1\r\n1 -   حم -   حاميم ، حاء كليد نام حىّ ، ميم كليد نام ملك ، يعنى منم خداوند هميشه زنده و منم پادشاه تواننده ، و در ذات و صفات پاينده ، هر هست و بودنى را داننده ، و به توان و دريافت هر چيز رسنده ، خداوندى هست و بوده و بودنى ، گفت او شنيدنى ، مهر او پيوستنى ، نه شكر تو را زبان ، نه دريافت تو را درمان ، اى هم شغل دل و هم غارت جان ، بارخدايا ، از افق عيان يك‌بار خورشيد شهود برآر ، و از ابر جود قطره‌اى از باران بر ما ببار . اى نكونام رهىدار مهربان كريم ، گفتت شيرين و صنعتت زيبا ، فضلت تمام و مهرت قديم .\r\n اى پيش‌رو ، از هرچه به خوبى است جمالت * اى دور شده آفت نقصان ز كمالت ، \r\nاهل اشارت گويند معنى ( حم ) اين است كه مىفرمايد : دلهاى مؤمنان و سرّهاى دوستان در حمايت خود آوردم ، و در عنايت و رعايت خود بداشتم ، تا نه كدورت خاطر در آن نمايان شود و نه تاريكى نفس پيرامون آن گردد ، و هركه از اين دو خصلت خلاصى يافت ، اندر راه دين به روشنائى شمع يقين روان گشت و عمل او همه اخلاص و گفت او همه صدق و قبلهء او همه حق ، و سرّ او صافى ، و همّت او عالى و سينهء او همه خالى بود ، و روش او مكاشفه در مكاشفه و مشاهده در مشاهده و ملاطفه در ملاطفه است .\r\n\r\nسوره 46 آيه 2\r\n2 -  تَنْزِيلُ الْكِتابِ مِنَ اللَّهِ الْعَزِيزِ الْحَكِيمِ .  آيه . اين كتاب فروفرستادهء خداوند است ، نامه و پيغام او و گفت شيرين او و سخنان پرآفرين اوست ، همه از خداوندى عزيز است .\r\nعزيز در اينجا بمعنى معزّ است ، يعنى كه مؤمنان را عزيز گردانيد و ايشان را اهل و شايستهء خطاب خود كرد و سزاوار نامه و پيغام خويش قرار داد ، و دلهاشان معادن انوار اسرار خود كرد ، آن‌چنان بودند كه فرشتگان صدهزاران سال پاكان كشور خداوندى و مقرّبان درگاه پادشاهى جهان و جهانيان بودند ولى با آن همه طاعتها و عبادتها ، هرگز بر درگاه عزّت خداوندى آن قرب و منزلت كه اين خاكيان داشتند نيافتند ! زيرا آنان بندگان مجرّدند و اينان بندگان و دوستان مجرّبند ! فرشتگان مرغان پرنده‌اند ، و خاكيان قانتان و ساجدانند ! نهاد لطيف آنان به عصمت آراسته و از زلّت پيراسته ، امّا آشيان مرغان ، چيز ديگر و صدف گوهر شب افروز ديگر !\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nنهاد آدمى صدف گوهر دل است و دل صدف گوهر سرّ ، و سرّ صدف گوهر نظر حق است ! تو گوئى خاك سبب خرابى است ، مىگويم كه گفته‌اند : خراب وطن حقّ است ، تو گوئى وطنى مجهول است ! من مىگويم وطن مجهول جاى گنج پادشاهان است كه عزيزى گفته :\r\n دين ز درويشان طلب ، زيرا كه شاهان را مُدام * رسم باشد گنجها ، در جاى ويران داشتن \r\n\r\nسوره 46 آيه 3\r\n3 -  ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ .  آيه . آسمانها و زمين را كه آفريدم و موجودات كه از عدم به وجود آوردم ، همه را آفريدم تا تو ( اى بندهء من ) حق خداوندى و كردگارى ما را بشناسى ، و به حكم بندگى ، فرمان ما را گردن نهى .\r\nاى جوان‌مرد بندگى كردن كارى بس آسان است ، اما بنده بودن كارى سخت بزرگ است ! ابليس ملعون صد هزار سال بندگى كرد ولى يك دم نتوانست بنده باشد ، پس بايد خار اختيار در مجارى اقدار ، از قدم گام خود ببايد كند ! و در تصريف‌هاى ربّانى دست از تدبيرهاى بشرى ببايد شست ! و در زير بار حكم الهى ، ستايش‌گر بايد بود و حظّ نفس بهره طلب را فداى باقى كارها بايد كرد تا به مقام بندگى رسى و بنده شوى !\r\n( بو على سياه ) گفت : آن‌كس كه خدا را به بهره و نصيب پرستد ، بندهء نصيب است نه بنده او ! اگر تو را گويند بهشت خواهى يا دو ركعت نماز ؟ بنگر تا بهشت اختيار نكنى و نماز اختيار كن ، كه بهشت نصيب تو است و نماز حق خداوند است ، چه هركجا كه پاى نصيب و بهره در ميان آيد ، اگرچه كرامت باشد همانا كمين‌گاه مكر است ! ليكن گزاردن حقّ خداوند بىغائله و بىمكر است .\r\nدر داستان موسى و خضر خوانده يا شنيده‌ايد كه موسى چون به ديدار خضر رسيد و با او به راه افتاد دو بار به وى اعتراض كرد ( يكى شكستن كشتى و ديگرى كشتن يك جوان ) چون در هر دوپاى ، نصيب در ميان نبود خضر صبر و شكيبائى كرد ! اما اعتراض سوم ( كه ديوارى را از افتادن نگاهداشت ) چون موسى گفت چرا دستمزد نگرفتى ؟ و اينجا پاى نصيب در ميان آمد ، او را گفت  هذا فِراقُ بَيْنِي وَ بَيْنِكَ  و از هم جدا شدند !\r\n\r\nتفسير لفظى [ آيات 20 الى 35 
  ]\r\n20 -  وَ يَوْمَ يُعْرَضُ الَّذِينَ كَفَرُوا عَلَى النَّارِ أَذْهَبْتُمْ طَيِّباتِكُمْ فِي حَياتِكُمُ الدُّنْيا وَ اسْتَمْتَعْتُمْ بِها فَالْيَوْمَ تُجْزَوْنَ عَذابَ الْهُونِ بِما كُنْتُمْ تَسْتَكْبِرُونَ فِي الْأَرْضِ بِغَيْرِ الْحَقِّ وَ بِما كُنْتُمْ تَفْسُقُونَ .  آن روز كه آتش به كافران بنمايند و آنان را فرا آتش دارند ، به آنها گويند همهء خوشيهاى خويش را در زندگانى دنيا ببرديد ! و از آن برخوردار شديد ، پس امروز شما را عذاب خوارى پاداش دهند ، به سبب گردن‌كشى كه به ناحق در زمين مىكرديد ! و به سبب آنكه فاسق بوديد و از اطاعت خداوند بيرون شديد !\r\n21 -  وَ اذْكُرْ أَخا عادٍ إِذْ أَنْذَرَ قَوْمَهُ بِالْأَحْقافِ وَ قَدْ خَلَتِ النُّذُرُ مِنْ بَيْنِ يَدَيْهِ وَ مِنْ خَلْفِهِ أَلَّا تَعْبُدُوا إِلَّا اللَّهَ إِنِّي أَخافُ عَلَيْكُمْ عَذابَ يَوْمٍ عَظِيمٍ .  ياد كن ( اى پيغمبر ) هود برادر قوم عاد را كه قوم خود را در ريگستانهاى يمن آگاه كرد و پيش از او هم پيغمبرانى آگاه‌كننده بودند و از پس آنها هم بودند و گذشتند . و هود گفت : جز خداى يگانه را نپرستيد كه من از كيفر روزى بزرگ براى شما مىترسم !\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n22 -  قالُوا أَ جِئْتَنا لِتَأْفِكَنا عَنْ آلِهَتِنا فَأْتِنا بِما تَعِدُنا إِنْ كُنْتَ مِنَ الصَّادِقِينَ . \r\nقوم هود گفتند : تو مىخواهى ما را از خدايان خود برگردانى ، پس آنچه را كه وعده مىدهى براى ما آر ، اگر راست مىگوئى ؟\r\n23 -  قالَ إِنَّمَا الْعِلْمُ عِنْدَ اللَّهِ وَ أُبَلِّغُكُمْ ما أُرْسِلْتُ بِهِ وَ لكِنِّي أَراكُمْ قَوْماً تَجْهَلُونَ  هود گفت : دانش ( بازپس افتادن عذاب شما ) نزد خداى يگانه است و من آنچه به آن فرستاده شده‌ام بشما تبليغ مىكنم و لكن شما مردمى نادانيد .\r\n24 -  فَلَمَّا رَأَوْهُ عارِضاً مُسْتَقْبِلَ أَوْدِيَتِهِمْ قالُوا هذا عارِضٌ مُمْطِرُنا بَلْ هُوَ مَا اسْتَعْجَلْتُمْ بِهِ رِيحٌ فِيها عَذابٌ أَلِيمٌ .  پس چون ميغ ديدند كه از برابر واديهاى آنها پديد آمد گفتند اين ميغ ( ابر ) باران است كه بر ما خواهد باريد ! هود ايشان را گفت : نه ، بر اين ابر بارانى نيست ! اين آن عذابى است كه به آن مى ( شتاويد ) شتابيد و بادى است كه در آن عذابى دردناك است .\r\n25 -  تُدَمِّرُ كُلَّ شَيْءٍ بِأَمْرِ رَبِّها فَأَصْبَحُوا لا يُرى إِلَّا مَساكِنُهُمْ كَذلِكَ نَجْزِي الْقَوْمَ الْمُجْرِمِينَ .  ( اين باد ) هر چيزى را به فرمان پروردگارش تباه مىكرد و چنان شدند كه جز خانه‌هاشان ديده نمىشد ، اين‌چنين است كيفر گناهكاران !\r\n26 -  وَ لَقَدْ مَكَّنَّاهُمْ فِيما إِنْ مَكَّنَّاكُمْ فِيهِ وَ جَعَلْنا لَهُمْ سَمْعاً وَ أَبْصاراً وَ أَفْئِدَةً فَما أَغْنى عَنْهُمْ سَمْعُهُمْ وَ لا أَبْصارُهُمْ وَ لا أَفْئِدَتُهُمْ مِنْ شَيْءٍ إِذْ كانُوا يَجْحَدُونَ بِآياتِ اللَّهِ وَ حاقَ بِهِمْ ما كانُوا بِهِ يَسْتَهْزِؤُنَ .  ما به آنها توانائى و دسترسى داديم كه به شما نداديم و آنان را گوش‌ها و چشمها و دلها داديم ، اما چه فايده ! كه گوشها و چشمها و دلهاشان هيچ سود نداشت ! چون آنها سخنان حق را انكار كردند و از پذيرفتن آن باز نشستند ، و فرا سر ايشان نشست آنچه را كه بر آن مىخنديدند و افسوس ( مسخره ) مىكردند .\r\n27 -  وَ لَقَدْ أَهْلَكْنا ما حَوْلَكُمْ مِنَ الْقُرى وَ صَرَّفْنَا الْآياتِ لَعَلَّهُمْ يَرْجِعُونَ .  ما آنچه شهر در گرداگرد شما است هلاك و تباه كرديم و سخنان پند و اندرز بيان كرديم تا مگر آنها بازگردند .\r\n28 -  فَلَوْ لا نَصَرَهُمُ الَّذِينَ اتَّخَذُوا مِنْ دُونِ اللَّهِ قُرْباناً آلِهَةً بَلْ ضَلُّوا عَنْهُمْ وَ ذلِكَ إِفْكُهُمْ وَ ما كانُوا يَفْتَرُونَ .  پس چرا آنهائى را كه جز خداى يگانه ، خدايان گرفتند آنان را يارى نكردند ؟\r\nو بوسيلهء آنها نزديك شدن به من را خواستند ؟ و آنها نه تنها يارى ندادند بلكه از آنان گم گشتند و آنچه مىگفتند دروغ‌زنى آنها بود و آن افتراها ( ناراست‌ها و نادرستها ) كه مىساختند .\r\n29 -  وَ إِذْ صَرَفْنا إِلَيْكَ نَفَراً مِنَ الْجِنِّ يَسْتَمِعُونَ الْقُرْآنَ فَلَمَّا حَضَرُوهُ قالُوا أَنْصِتُوا فَلَمَّا قُضِيَ وَلَّوْا إِلى قَوْمِهِمْ مُنْذِرِينَ .  ياد كن ( اى محمّد ) آنگاه كه گروهى از پريان را بسوى تو گردانيديم كه قرآن گوش مىكردند ( مىنيوشيدند ) و چون به قرآن رسيدند يكدگر را گفتند خاموش ، گوش دهيد ، پس چون قرآن خواندن سپرى شد ، هريك به قوم خود رفتند درحالىكه آنان را آگاه مىكردند .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\n30 -  قالُوا يا قَوْمَنا إِنَّا سَمِعْنا كِتاباً أُنْزِلَ مِنْ بَعْدِ مُوسى مُصَدِّقاً لِما بَيْنَ يَدَيْهِ يَهْدِي إِلَى الْحَقِّ وَ إِلى طَرِيقٍ مُسْتَقِيمٍ .  پريان گفتند : اى كسان ما ، ما كتابى شنيديم كه پس از موسى فروفرستاده‌شده كه گواه‌كننده و استوار گيرندهء هر كتابى است كه پيش از آن فرستاده‌اند ، كه راه راست مىنمايد ، و بسوى راه راست رهبرى مىكند .\r\n31 -  يا قَوْمَنا أَجِيبُوا داعِيَ اللَّهِ وَ آمِنُوا بِهِ يَغْفِرْ لَكُمْ مِنْ ذُنُوبِكُمْ وَ يُجِرْكُمْ مِنْ عَذابٍ أَلِيمٍ .  اى قوم ، پاسخ گوئيد خوانندهء خدا را و به او ايمان آوريد كه گناهان شما را مىآمرزد و شما را از عذاب دردناك پناه ( زنهار ) مىدهد .\r\n32 -  وَ مَنْ لا يُجِبْ داعِيَ اللَّهِ فَلَيْسَ بِمُعْجِزٍ فِي الْأَرْضِ وَ لَيْسَ لَهُ مِنْ دُونِهِ أَوْلِياءُ أُولئِكَ فِي ضَلالٍ مُبِينٍ .  هركس خوانندهء خدا را پاسخ نگويد او در زمين از خداى پيش نشود و فرود از خداى يگانه او را يارانى نباشد و آنان در گمراهى آشكارند .\r\n33 -  أَ وَ لَمْ يَرَوْا أَنَّ اللَّهَ الَّذِي خَلَقَ السَّماواتِ وَ الْأَرْضَ وَ لَمْ يَعْيَ بِخَلْقِهِنَّ بِقادِرٍ عَلى أَنْ يُحْيِيَ الْمَوْتى بَلى إِنَّهُ عَلى كُلِّ شَيْءٍ قَدِيرٌ .  آيا نمىبينند كه خداى يگانه آسمانها و زمين را آفريد ؟\r\nو در آفريدن آنها وامانده و خسته نشد ، و او توانا است بر آنكه مرده را زنده كند ، آرى ، او بر هر چيزى توانا است .\r\n34 -  وَ يَوْمَ يُعْرَضُ الَّذِينَ كَفَرُوا عَلَى النَّارِ أَ لَيْسَ هذا بِالْحَقِّ قالُوا بَلى وَ رَبِّنا قالَ فَذُوقُوا الْعَذابَ بِما كُنْتُمْ تَكْفُرُونَ .  آن روز كه آتش به كافران بنمايانند ، ايشان را گويند : آيا آنچه مىبينيد راست نيست ؟ گفتند : آرى ، به خداى ما سوگند كه راست است . فرشته گويد : پس عذاب را بچشيد به سبب آنچه كافر شديد .\r\n35 -  فَاصْبِرْ كَما صَبَرَ أُولُوا الْعَزْمِ مِنَ الرُّسُلِ وَ لا تَسْتَعْجِلْ لَهُمْ كَأَنَّهُمْ يَوْمَ يَرَوْنَ ما يُوعَدُونَ لَمْ يَلْبَثُوا إِلَّا ساعَةً مِنْ نَهارٍ بَلاغٌ فَهَلْ يُهْلَكُ إِلَّا الْقَوْمُ الْفاسِقُونَ .  شكيبائى كن ( اى محمد ) چنان كه رسولان صاحب عزم و درست آهنگ ، شكيبائى كردند . و مشتاب آنها را به صواب خواستن ، گوئى آنها آن روز را كه به آنان وعده داده‌اند مىبينند و گوئى ( در گور ) نبودند مگر ساعتى از روز ! اين سخن پند است و نيست و نابود نخواهند شد مگر گروه نابكاران !\r\n\r\nتفسير ادبى و عرفانى\r\n\r\nسوره 46 آيه 20\r\n20 -  وَ يَوْمَ يُعْرَضُ الَّذِينَ كَفَرُوا عَلَى النَّارِ أَذْهَبْتُمْ طَيِّباتِكُمْ .  آيه . مفهوم آيت اين است كه هركه طيّبات و لذّات دنيا به كار دارد از ناز و نعيم آخرت بازماند ، و هركه سود خود را در تنعّم دنياى فانى جويد ، تنعّم جاودانى در سراى باقى بر خود به زبان آورد !\r\nآن مهتر عالم و سيّد فرزند آدم خاتم پيغمبران مقتداى جهانيان ( ص ) چون دانست كه لذّات و شهوات دنيا را سودى حاصل نيست و جوينده و خواهندهء آن جز نادانى غافل نيست ، از آن اعراض كرد و به قدر احتياج و ضرورت اكتفا نمود ، و فقر و فاقه را اختيار كرد .\r\nخبر درست از عايشه نقل شده كه حضرت محمد ( ص ) بر تخت نخوابيد و از نان جو سير نخورد ! گاه\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nاتفاق مىافتاد كه ماه مىگذشت و در خانهء ما آتش نبود و جز آب و خرما چيزى در خانه نبود و خدا پاداش دهد زنان انصار را كه گاهى قدرى شير براى ما مىآوردند !\r\nاين حرمان و نداشتن آتش در اجاغ و غذاى كافى نه از جهت حرام بودن يا نعمت دنيا را از پيمبر دريغ داشتن است ، نه ! زيرا اهل عالم هرچه يافتند از راحت و نعمت و كرامت همه به طفيل وجود او يافتند ، لكن مصطفى دانست كه منع حظّ نفس ، اصل طاعت است و اساس دين ، و طيّبات دنيا حجاب طيّبات عقبى است و او چون مقتداى خلق بود خواست تا امّت هم به او اقتدا كنند و به آن راه روند كه او مىرفت ، و از اينجا بود كه پادشاهى روى زمين را به او عرضه داشتند ، او بندگى را اختيار كرد ، و مىگفت يك روز سير و يك روز گرسنه مىگذاريم آرى ، حال پيغمبران چنين بود كه رضاى حق در مخالفت نفس ديدند و در ترك و منع حظّ نفس كوشيدند !\r\nسليمان پيغمبر كه پادشاهى زمين او را بود و در آشپزخانه روزى هزاران گاو و گوسفند به كار مىشد ! با اين‌همه نعمت ، پلاس پوشيدى و با آرد جو نان پختى ، و قرص نان جوين را برداشتى و به مسجد رفتى و با درويشى باهم بخوردى و گفتى : درويشى هم‌نشين درويشى است !\r\nموسى نيز چنان بود كه چون به مدين رسيد ، سر و پاى برهنه و شكم گرسنه محتاج قرص نان جوين ، همىگفتى :  رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ .  خدايا ، با آنچه به من از خوبيها داده‌اى من فقير و نيازمندم .\r\nآنگاه سر بر زمين نهاد و گفت الهى ، من غريبم و بيمار و درويش زار ، ندا آمد ، اى موسى ، كسى كه وطن او من باشم غريب چون بود ؟ و كسى كه طبيب او من باشم بيمار كى بود ؟ و كسى كه وكيل او من باشم درويش و درمانده چون باشد ؟\r\nعيسى پسر مريم نيز چنين بود ! جامهء او از پشم خشن بود و خوراك او گياه ! و شراب او آب ، بستر وى خاك و آتش او آفتاب بود ! و چراغ او مهتاب ! روزى گفت : خداوندا ، سگ و خوك را مأوى است و پسر مريم را مأوائى نيست ! از حضرت عزّت جواب شنيد كه : من مأوى و پناه‌گاه بىپناهانم . از انبيا كه بگذرى ، در كار اولياء انديشه كن ، صحابهء رسول كه از رسولان ديگر هيچ‌كس آن قربت و نزديكى حق را نداشت و همه اختران آسمان ملت بودند ، و رايتهاى اسلام و امان ايمان بودند ، ظاهر و باطن آنان سرمايهء شريعت و پيرايهء حقيقت ، حال ايشان در فقر وفاقت چنان بود كه ردائى كه تن آنها را بپوشد نداشتند و با پلاسى عورت خويش مىپوشانيدند !\r\nنوشته‌اند : محمد مصطفى ، چون در بستر بيمارى و حالت ناخوشى بود ، عسل براى درمان او در خانه نبود ، و چون بو بكر بيمار شد و عسل در خانه داشت او را آب و عسل آوردند ، او بناى گريستن گذاشت و گفت : پيغمبر هنگام بيمارى آن‌قدر فقير بود كه در خانه عسل نداشت كه در مداوات او به كار شدى ! و در خانهء من عسل يافت مىشود من بار اين خجلت چون كشم :\r\nهمو گويد : در آن حال من مصطفى ( ص ) را در حال بيمارى ديدم كه كسى را از خود مىراند و دور مىكرد ! و من كسى را نمىديدم ! پرسيدم : اى رسول خدا كرا دور مىكنى ؟ گفت : دنيا است رو به من آورده كه آنچه بخواهم\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nبياورد ، من او را دور ساختم ، اين بود كه دنيا به من گفت : من صبر كنم تا تو از ميان امّت بيرون شوى ، آنگاه من به دلهاى امّت تو حمله كنم و همه را به خود مشغول مىسازم و از متابعت تو بازگردانم ، تا از ياد خدا غافل شوند و در پس شهوت و اطاعت نفس امّاره روند و من ( ابو بكر ) مىترسم كه از ايشان باشم .\r\nپير طريقت گفت : هركه شعله‌اى از نور صدق بر او تافت ، بار دنيا نتواند كشيد ! و زينت و تنعّم دنيا نتواند ديد و هركه از تفرقهء رسم و عادت خلاصى يافت و نسيم حقيقت بر فطرت او وزيد ، ناز بهشت نتواند كشيد .\r\nبو سليمان دارانى يكى از عارفان گويد : خداى را دوستانى است كه جمال و جلال بهشت نتواند آنها را صيد خود كند و از خدا بازدارد ، پس دنياى پست و فرومايه چگونه تواند آنان را بربايد و از حق بازدارد ؟\r\n\r\nسوره 46 آيه 35\r\n35 -  فَاصْبِرْ كَما صَبَرَ أُولُوا الْعَزْمِ مِنَ الرُّسُلِ .  آيه . رسول خدا از پس طعنها و ناسزاها كه از كافران مىشنيد و رنجها كه از آنها مىكشيد . منضجر و دل شكسته شد و از اثر آن ضجرت ، در دل مىخواست كه ايشان را عذابى و عقوبتى رسد ، خداوند اين آيت فرستاد و او را امر به صبر و شكيبائى داد كه بر اذيّت و آزار مشركان بساز و به عذاب آنها مشتاب ، و به پيغمبران برادران پيش از خود اقتدا كن كه آنان بر رنجها و اذيّتهاى قوم خويش صبر كردند ، چون دانستند كه همهء آنها حكم ما است و بر آن شكايت و ضجرت نكردند ، تو هم همان كن ! نمىدانى كه يكى از نامهاى من صبور است و صبور او است كه به عقوبت نشتابد ! مهلت مىدهد ولى مهمل نمىگذارد .\r\nلطيفه : بندهء مؤمن چون اعتقاد كرد كه صبور صفت خداوند است بايد صبر پيشهء خود سازد تا ايمان وى بيفزايد كه مصطفى فرمود : صبر نصف ايمان است و يقين تمام ايمان ! صبر مقام عابدان است و يقين مقام عارفان !\r\nمصطفى به ابن عباس فرمود : اگر بتوانى در رضاى خداوند و در يقين بكوش و عمل كن ، و اگر نتوانى ، دست‌كم بر ناملايمات ، شكيبائى كن ! نخست او را بر يقين كه بزرگترين مقام و همهء ايمان است خواند ! پس گفت : اگر طاقت يقين ندارى و بدان مقام نتوانى رسيدن ، قدم بر مقام صابران ثابت دار كه در صبر ظفر و خوبيهاى بسيار است « 1 » و شكيبايان را مزد بىحساب دهند .\r\nبزرگى را پرسيدند معنى صبر چيست ؟ گفت زهر بلا چشيدن و آنگاه از دعوى دم دركشيدن و صبر ، پنهان داشتن رنج و محنت است و آشكار كردن شادى و نعمت !\r\nپير طريقت گفت : الهى دوستان تو سران و سرهنگانند و بىگنج و خواسته توانگرانند ! و به نام درويشانند ! و به حقيقت توانگران جهان خود ايشانند ! دردها دارند و از گفتن آن بىزبانند !\r\n اى بسا در حُقهء جان غيورانت كه هست * نعره‌هاى سِر به مِهر از درد بىفرياد تو ! \r\n حُسن را بنيادى افكندى چنان محكم كه نيست * جز  « وَ يَبْقى وَجْهُ رَبِّكَ »  نقش بر بنياد تو ! \r\nبعضى در مورد آيهء صبر اولوالعزم‌ها گفته‌اند كه مراد شش پيغمبر : نوح و لوط و هود و صالح و شعيب و موسى است و بعضى ديگر پيغمبران چون ابراهيم و اسماعيل و يعقوب و يوسف و ايوب دانند كه بر بلاهاى آتش‌سوزى و قربانى و نابينائى از فراق فرزند و رنج چاه و زندان شكيبا بودند !\r\nاز عايشه نقل شده كه پيغمبر فرمود : خداوند از پيمبران صاحب عزم به صبر راضى و خشنود مىشود .\r\n . . . بَلاغٌ فَهَلْ يُهْلَكُ إِلَّا الْقَوْمُ الْفاسِقُونَ .  آيه . بلاغ بمعنى تبليغ است يعنى اى پيغمبر ،\r\n\r\n\r\n","description":"","footnote":"\r\n( 1 ) - به گفتهء حافظ :\r\n صبر و ظفر هر دو دوستان قديمند * بر اثر صبر نوبت ظفر آيد \r\n","page_name":" 423 ","page_number":423},
  {"content":"\r\n\r\nرسالت خود را به امّت برسان ، كه بعد از تبليغ به عذاب خداوند دوچار نمىشوند مگر گروه فاسقان و آنان كه از طاعت حق بيرون شدند ، برخى نوشته‌اند كه اين آيه در مورد مجاهدين احد نازل گرديد .\r\n\r\nسورهء - 47 - محمد - 38 - آيه - مكى - جزو 25\r\n\r\nتفسير لفظى [ آيات 1 الى 18 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n1 -   الَّذِينَ كَفَرُوا وَ صَدُّوا عَنْ سَبِيلِ اللَّهِ أَضَلَّ أَعْمالَهُمْ .   كسانى كه كافر شدند و از راه خدا برگشتند ، خداوند همه كارهاى آنها را باطل و تباه گردانيد .\r\n2 -  وَ الَّذِينَ آمَنُوا وَ عَمِلُوا الصَّالِحاتِ وَ آمَنُوا بِما نُزِّلَ عَلى مُحَمَّدٍ وَ هُوَ الْحَقُّ مِنْ رَبِّهِمْ كَفَّرَ عَنْهُمْ سَيِّئاتِهِمْ وَ أَصْلَحَ بالَهُمْ .  كسانى كه ايمان آوردند و كارهاى نيك كردند و به قرآن كه به محمد ( ص ) نازل شده ايمان آوردند ، و دانستند كه آن سخن راست از پروردگارشان است ، خداوند گناهان آنان بشست و كارهاى ايشان را راست كرد و باز ساخت .\r\n3 -  ذلِكَ بِأَنَّ الَّذِينَ كَفَرُوا اتَّبَعُوا الْباطِلَ وَ أَنَّ الَّذِينَ آمَنُوا اتَّبَعُوا الْحَقَّ مِنْ رَبِّهِمْ كَذلِكَ يَضْرِبُ اللَّهُ لِلنَّاسِ أَمْثالَهُمْ .  آن امر از بهر آنست كه كافران به بيهوده از باطل و شرك پيروى كردند ولى كسانى كه ايمان آوردند ، از حقّ و قرآن كه از پروردگارشان رسيده بود پيروى كردند ، اين‌چنين خداوند براى مردم همسانها و هم‌صنعهاشان مثل مىزند .\r\n4 -  فَإِذا لَقِيتُمُ الَّذِينَ كَفَرُوا فَضَرْبَ الرِّقابِ حَتَّى إِذا أَثْخَنْتُمُوهُمْ فَشُدُّوا الْوَثاقَ فَإِمَّا مَنًّا بَعْدُ وَ إِمَّا فِداءً .  پس چون كافران را بينيد ، بر شما باد به گردن زدن آنها ، تا وقتى كه بسيارى از آنها را كشتيد و بر آنها پيروز شديد ، آنگاه اسيران را سخت بگيريد و ببنديد ، پس از آن يا بر آنها منّت بگذاريد و مىگذريد يا آنكه آنها را باز مىفروشيد .  حَتَّى تَضَعَ الْحَرْبُ أَوْزارَها ذلِكَ وَ لَوْ يَشاءُ اللَّهُ لَانْتَصَرَ مِنْهُمْ وَ لكِنْ لِيَبْلُوَا بَعْضَكُمْ بِبَعْضٍ وَ الَّذِينَ قُتِلُوا فِي سَبِيلِ اللَّهِ فَلَنْ يُضِلَّ أَعْمالَهُمْ .  چنان كنيد تا وقتى كه جنگ ساز خود را از دست بنهد ، امر چنين است و اگر خدا بخواهد بىجنگ از دشمنان و كافران كين مىكشد و پيروز مىگردد ، ليكن خداوند خواست كه شما را به يك دگر بيازمايد ! و آنان كه در راه خدا كشته شدند ، هرگز كارهاى آنان باطل و بيهوده نشود .\r\n5 -  سَيَهْدِيهِمْ وَ يُصْلِحُ بالَهُمْ .  آرى ، ايشان را ( مجاهدان ) راه نجات باز نمايد و كارشان را باز سازد و حال آنان را نيكو گرداند .\r\n6 -  وَ يُدْخِلُهُمُ الْجَنَّةَ عَرَّفَها لَهُمْ .  و آنها را در بهشت آورد و بهشت را به آنها بشناسد .\r\n7 -  يا أَيُّهَا الَّذِينَ آمَنُوا إِنْ تَنْصُرُوا اللَّهَ يَنْصُرْكُمْ وَ يُثَبِّتْ أَقْدامَكُمْ .  اى مؤمنان اگر خدا را يارى دهيد ، خدا هم شما را يارى دهد و قدمهاى شما را ثابت نگاه مىدارد .\r\n8 -  وَ الَّذِينَ كَفَرُوا فَتَعْساً لَهُمْ وَ أَضَلَّ أَعْمالَهُمْ .  و كافران را سرنگونى باد ، پس خداوند\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nكارهاشان همه را تباه و ناپيدا كرد .\r\n9 -  ذلِكَ بِأَنَّهُمْ كَرِهُوا ما أَنْزَلَ اللَّهُ فَأَحْبَطَ أَعْمالَهُمْ .  آن ( تباهى ) به اين جهت است كه نامه‌اى ( كتاب ) كه خدا فروفرستاد ، دشوار و ناخوش داشتند ، پس خداوند كار و كردارشان را نيست گردانيد .\r\n10 -  أَ فَلَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ دَمَّرَ اللَّهُ عَلَيْهِمْ وَ لِلْكافِرِينَ أَمْثالُها .  آيا ( مشركان ) در زمين گردش نكردند تا ببينند سرانجام كار كسانى كه پيش از آنها بودند چه بوده ؟ كه خداوند همه را هلاك كرد ( و خان‌ومانشان بر سر آنها فروريخت ! ) و براى اين كافران نيز چنين سانها است .\r\n11 -  ذلِكَ بِأَنَّ اللَّهَ مَوْلَى الَّذِينَ آمَنُوا وَ أَنَّ الْكافِرِينَ لا مَوْلى لَهُمْ .  آن ( سرانجام ) به اين سبب است كه خداوند يار مؤمنان است و كافران يار ندارند !\r\n12 -  إِنَّ اللَّهَ يُدْخِلُ الَّذِينَ آمَنُوا وَ عَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الْأَنْهارُ وَ الَّذِينَ كَفَرُوا يَتَمَتَّعُونَ وَ يَأْكُلُونَ كَما تَأْكُلُ الْأَنْعامُ وَ النَّارُ مَثْوىً لَهُمْ .  خداى يگانه مؤمنان و كسانى كه كارهاى نيكو دارند به بهشتهائى وارد مىكند كه جوىهاى آب از زير ( درختان ) آن روان است ، و كافران كه كامرانى مىكنند و مانند ستوران مىخورند آتش جايگاه آنها است .\r\n13 -  وَ كَأَيِّنْ مِنْ قَرْيَةٍ هِيَ أَشَدُّ قُوَّةً مِنْ قَرْيَتِكَ الَّتِي أَخْرَجَتْكَ أَهْلَكْناهُمْ فَلا ناصِرَ لَهُمْ .  اى بسا شهرها كه نيرومندتر است از شهرى كه تو را بيرون كردند ، كه ما آنها را هلاك كرديم و آنان را هيچ يارىكننده‌اى نبود .\r\n14 -  أَ فَمَنْ كانَ عَلى بَيِّنَةٍ مِنْ رَبِّهِ كَمَنْ زُيِّنَ لَهُ سُوءُ عَمَلِهِ وَ اتَّبَعُوا أَهْواءَهُمْ . \r\nچه گوئى ، آيا كسى كه بر درستى و بينائى از خداوند خويش است ، مانند كسى است كه كار بد او را آراسته ؟ و يا مانند آنان كه از هواى نفس پيروى كردند ؟ !\r\n15 -  مَثَلُ الْجَنَّةِ الَّتِي وُعِدَ الْمُتَّقُونَ فِيها أَنْهارٌ مِنْ ماءٍ غَيْرِ آسِنٍ وَ أَنْهارٌ مِنْ لَبَنٍ لَمْ يَتَغَيَّرْ طَعْمُهُ وَ أَنْهارٌ مِنْ خَمْرٍ لَذَّةٍ لِلشَّارِبِينَ .  صفت و سان بهشتى كه به پرهيزكاران وعده داده‌اند ، در آن جوىها از آب پاك نه گنديده و نه حال گشته روان است ، و جوىهائى از شير كه ترش نشده و مزهء آن برنگشته ، و جوىهائى از مى كه آشامندگان را خوش آيد ،  وَ أَنْهارٌ مِنْ عَسَلٍ مُصَفًّى وَ لَهُمْ فِيها مِنْ كُلِّ الثَّمَراتِ وَ مَغْفِرَةٌ مِنْ رَبِّهِمْ كَمَنْ هُوَ خالِدٌ فِي النَّارِ وَ سُقُوا ماءً حَمِيماً فَقَطَّعَ أَمْعاءَهُمْ .  و جوىهائى از عسل پالوده ( صاف‌شده ) و آنان راست در آن بهشت از همه‌گونه ميوه‌ها ، و آمرزش از خدايشان ، آيا صفت ( سان ) آن‌گونه مؤمنان مانند صفت كسى است كه در آتش جاويدان است و آب جوشيده مىآشامد ، كه روده‌هاى آنها را مىبرد ؟\r\n16 -  وَ مِنْهُمْ مَنْ يَسْتَمِعُ إِلَيْكَ حَتَّى إِذا خَرَجُوا مِنْ عِنْدِكَ قالُوا لِلَّذِينَ أُوتُوا الْعِلْمَ ما ذا قالَ آنِفاً أُولئِكَ الَّذِينَ طَبَعَ اللَّهُ عَلى قُلُوبِهِمْ وَ اتَّبَعُوا أَهْواءَهُمْ .  از جملهء ( مشركان ) كسانى هستند كه سخنان تو را ( اى محمد ) گوش مىدهند ( مىنيوشند ) تا آنگاه كه از نزد تو بيرون روند ، دانايان را گويند :\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nاو سابقا چه مىگفت ؟ ( يعنى سخنان محمّد كه دربارهء آنان بود و گوش نمىدانند و بطور مسخره مىپرسيدند ؟\r\nخداوند بر دلهاى آنان مهر نهاده كه چنين‌اند ( و در گمراهيند . ) و از هواى نفس پيروى كردند !\r\n17 -  وَ الَّذِينَ اهْتَدَوْا زادَهُمْ هُدىً وَ آتاهُمْ تَقْواهُمْ .  و آنان كه به راه راست ايستادند ، خداوند بر راست‌راهى ايشان افزود و آنان را پرهيزگارى داد .\r\n18 -  فَهَلْ يَنْظُرُونَ إِلَّا السَّاعَةَ أَنْ تَأْتِيَهُمْ بَغْتَةً فَقَدْ جاءَ أَشْراطُها فَأَنَّى لَهُمْ إِذا جاءَتْهُمْ ذِكْراهُمْ .  پس آيا آنان چشم‌داشتى جز رستاخيز دارند كه ناگهان به ايشان خواهد آمد ؟ و نشانهاى آن هم پيشباز آنان آمده ! پس چگونه براى آنها جاى پذيرفتن ( و توبه كردن ) باشد هنگامى كه ياد رستاخيز به ايشان آيد ؟\r\n\r\nتفسير ادبى و عرفانى\r\n\r\nسوره 47 آيه 0\r\n بِسْمِ اللَّهِ الرَّحْمنِ الرَّحِيمِ .  بنام خداوندى قادر و قاهر و ديّان ، واحد و وحيد در نام و نشان ، يكى و يگانهء يكتا از ازل تا جاودان ، رحمن دارندهء جهان و پرورندهء جهانيان از دوستان و دشمنان ، رحيم به مؤمنان و نوازندهء ايشان در دو جهان . از گل صورت انسان آفريد و او را بر همه آفريدگان برگزيد ، همه را در اين سراى بلا و امتحان هست كرد ، و پس از آن به حكمت ميان آنان اختلاف افكند ! يكى گريان ، يكى خندان ، يكى شادان يكى با غم‌ها و احزان ، يكى نواختهء فضل و آراستهء معرفت و ايمان ، يكى خستهء عدل و آلوده به كفر و طغيان .\r\nفردا به رستاخيز همه را جمع كند ، آدميان و پريان همه را به كردارشان جزا دهد ، مؤمنان را احسان و رضوان و غفران ، كافران را اغلال و زقّوم و قطران !\r\n\r\nسوره 47 آيه 1\r\n1 -   الَّذِينَ كَفَرُوا وَ صَدُّوا عَنْ سَبِيلِ اللَّهِ أَضَلَّ أَعْمالَهُمْ .   آيه . فردا به رستاخيز هركه سر از خاك حسرت برآرد ، همان گونه برآرد كه به خاك فروشده ، يكى در ظلمت نفس خود بمانده ، كفران و طغيان و عصيان گرد او درآمده و در عرصات اين ندا بر او زده كه :\r\n8 -  وَ الَّذِينَ كَفَرُوا فَتَعْساً لَهُمْ .  آيه . دوست كافران طاغوت است ( شيطان ) كه در دنيا او را پرستيدند و او را دوست داشتند كه فرمود :  وَ الَّذِينَ كَفَرُوا أَوْلِياؤُهُمُ الطَّاغُوتُ .  كافران طاغوت را پرستيدند تا آنان را از روشنائى ايمان به تاريكى كفر افكند ! و نتيجهء دوستى و پرستش شيطان آنست كه در دنيا ايشان را از نور معرفت به ظلمت كفر برد تا در عقبى از روشنائى بهشت به تاريكى دوزخ افتند .\r\n\r\nسوره 47 آيه 2\r\n2 -  وَ الَّذِينَ آمَنُوا وَ عَمِلُوا الصَّالِحاتِ .  آيه . يكى را مىآرند با هزاران كرامت و انواع لطافت تيلسان سعادت بر شانهء مفاخرت افكنده و ايمان و اخلاص گرداگرد مركب او درآمده و دست در فتراك دولت او زده و اين منشور اقبال در پيش او داشته كه :\r\n . . . كَفَّرَ عَنْهُمْ سَيِّئاتِهِمْ وَ أَصْلَحَ بالَهُمْ .  آيه . يعنى بديهاى او را محو و حال او را نيكو مىگرداند .\r\n\r\nسوره 47 آيه 5\r\n5 -   سَيَهْدِيهِمْ وَ يُصْلِحُ بالَهُمْ وَ يُدْخِلُهُمُ الْجَنَّةَ عَرَّفَها لَهُمْ .   آيه . خداوند خطاب به مؤمنان گويد : اى مؤمن موحّد ، اى درويش دل‌ريش ، اى رنج و بلاى دنيا بسى كشيده ، اى بىكامى و بىنوائى روزها بر سر آورده ، و اندوه شادى دين اسلام در بر گرفته ، باش تا فردا كه رستاخيز به‌پا شود و سياست و عظمت\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nجبّارى بر خلق ظاهر گردد ، و اين قالبها و شبحها و اين عضوها و اندامها از هم جدا و تنها همه از صورتها جدا گشته و ريزريز در جهان پراكنده شده ، همه را در عرصات قيامت گرد هم آرند !\r\n\r\nسوره 47 آيه 18\r\n18 -  فَهَلْ يَنْظُرُونَ إِلَّا السَّاعَةَ .  آيه . فرداى رستاخيز كه ناگهان خواهد آمد ، خداوند در آن موقف هيبت و در آن ايستگاه قهر و رحمت ، جبّاروار گويد : خداى يگانه منم ، رحمن و رحيم منم ، پادشاه جهان هستى منم ، سلام و سلامت‌دهنده منم ، مؤمن و مهيمن منم ، دانندهء راز خلق منم ، متكبّر باكبرياء منم .\r\nمردم اين نام‌ها را از خداوند بىواسطه شنوند ! آنگاه خطاب كند كه : دنيا من آفريدم ، نيست بود من هست كردم ، باز من آن را نيست كردم ، خلق را آفريدم ، از آفريدن آنان در ملك من نه زيادتى است و نه نقصانى ! امروز روزى است كه مؤمنان را به فضل خود بيامرزم ، و كافران را به عدل خود كيفر دهم . نصيب دوستان ما امروز از ما لطف است و فضل ، و نصيب دشمنان ما از ما امروز عدل است و قهر ، مؤمنان و موحّدان و معتقدان را حور و قصور است و شراب طهور از پادشاه غفور در سراى سرور و دشمنان را ماتم بيگانگى و مصيبت جدائى و رسوائى است ، پادشاه با آنان در خشم و ايشان در عذاب ، نه رَستن را اميد و نه خواندن را جواب ! با آن عيش ناخوش ، جاويد در آتش عذاب !\r\nانس بن مالك گويد : از رسول خدا شنيدم كه فرمود : از نشانيهاى رستاخيز اين است كه در جهان دانش حقيقى كم و نادانى بسيار باشد و زنا و شراب‌خوارى فراوان گردد و مردان كمتر و زنان بيشتر شوند .\r\nعربى از پيغمبر پرسيد : علامت رستاخيز چيست ؟ فرمود : هروقت امور مردم ضايع شود ، گفت :\r\nآن چگونه است ؟ فرمود : هروقت كارها را به نااهل سپرند نشان رستاخيز است .\r\n\r\nتفسير لفظى [ آيات 19 الى 38 
  ]\r\n19 -  فَاعْلَمْ أَنَّهُ لا إِلهَ إِلَّا اللَّهُ وَ اسْتَغْفِرْ لِذَنْبِكَ وَ لِلْمُؤْمِنِينَ وَ الْمُؤْمِناتِ وَ اللَّهُ يَعْلَمُ مُتَقَلَّبَكُمْ وَ مَثْواكُمْ .  پس بدان ( اى محمّد ) كه نيست خدائى جز خداى يگانه ، و آمرزش مىخواه براى گناه خودت و براى مرد و زن باايمان ، و خداوند چگونگى گرديدن شما را در اين جهان از حالى بحالى ، و جايگاه شما در آن جهان كه هركس در كدام جاى باشد ( بهشت يا دوزخ ) ، همه را مىداند .\r\n20 -  وَ يَقُولُ الَّذِينَ آمَنُوا لَوْ لا نُزِّلَتْ سُورَةٌ فَإِذا أُنْزِلَتْ سُورَةٌ مُحْكَمَةٌ وَ ذُكِرَ فِيهَا الْقِتالُ رَأَيْتَ الَّذِينَ فِي قُلُوبِهِمْ مَرَضٌ يَنْظُرُونَ إِلَيْكَ نَظَرَ الْمَغْشِيِّ عَلَيْهِ مِنَ الْمَوْتِ فَأَوْلى لَهُمْ .  آنان كه ايمان آوردند مىگويند : چرا سوره‌اى از قرآن ( براى جهاد ) نمىفرستند ؟ درحالىكه چون سورهء بر جاى داشته و استوارى بفرستند و در آن يادى از جنگ با دشمنان باشد ، مىبينى آنها كه در دلشان شك و گمان است تو را طورى مىنگرند چنان كه كسى در فرشتهء مرگ ( كه براى ميراندن او آمده ) مىنگرد ! پس براى آنها بهتر است كه از آنچه مىترسيدند برسند ( تا مگر باشد كه پرهيز كنند ) .\r\n21 -  طاعَةٌ وَ قَوْلٌ مَعْرُوفٌ فَإِذا عَزَمَ الْأَمْرُ فَلَوْ صَدَقُوا اللَّهَ لَكانَ خَيْراً لَهُمْ .  ( مردم را ) فرمان‌بردارى و سخن پسنديده بايد ، پس چون كارى به كردگار رسد اگر با آن كار راست مىرفتند براى آنها بهتر بود !\r\n22 -  فَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا فِي الْأَرْضِ وَ تُقَطِّعُوا أَرْحامَكُمْ .  در سر\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nچه مىپنداريد كه اگر روزى ولايت‌دار باشيد و جهاندار ؟ در زمين فساد و تباهى كنيد و خويشاونديها را ببريد !\r\n23 -  أُولئِكَ الَّذِينَ لَعَنَهُمُ اللَّهُ فَأَصَمَّهُمْ وَ أَعْمى أَبْصارَهُمْ .  آنان را ( كه ميان مسلمانان جدائى مىاندازند و فساد مىكنند ) خداوند لعنت كرده و گوش دل آنها را كر و چشم دلشان را كور گردانيده است .\r\n24 -  أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها .  آيا آنان در قرآن درنمىانديشند ؟ آيا بر دلهاى ايشان قفلها ( مهر ) است ؟\r\n25 -  إِنَّ الَّذِينَ ارْتَدُّوا عَلى أَدْبارِهِمْ مِنْ بَعْدِ ما تَبَيَّنَ لَهُمُ الْهُدَى الشَّيْطانُ سَوَّلَ لَهُمْ وَ أَمْلى لَهُمْ .  آنان كه از دين به عقب برگشتند پس از آنكه راه راست به آنها نموده شد ! ديو آن ناسزا را بر آنان آراست و آنان را وعدهء زندگانى دراز داد !\r\n26 -  ذلِكَ بِأَنَّهُمْ قالُوا لِلَّذِينَ كَرِهُوا ما نَزَّلَ اللَّهُ سَنُطِيعُكُمْ فِي بَعْضِ الْأَمْرِ وَ اللَّهُ يَعْلَمُ إِسْرارَهُمْ .  آن ( فريب ديو خوردن ) به آن سبب است كه جهودان به كسانى كه قرآن كه فروفرستادهء خدا است بر آنها دشوار آمد ( منافقان ) گفتند : ما دربارهء كارها شما را فرمان بريم ! و خداوند انديشه‌هاى نهانى بودن آنها را مىداند .\r\n27 -  فَكَيْفَ إِذا تَوَفَّتْهُمُ الْمَلائِكَةُ يَضْرِبُونَ وُجُوهَهُمْ وَ أَدْبارَهُمْ .  پس چگونه است كه آنگاه كه فرشتگان آنان را مىميرانند ؟ بر روىها و قفاهاى خود مىزنند ( اگر از مرگ نمىترسند ) .\r\n28 -  ذلِكَ بِأَنَّهُمُ اتَّبَعُوا ما أَسْخَطَ اللَّهَ وَ كَرِهُوا رِضْوانَهُ فَأَحْبَطَ أَعْمالَهُمْ .  آن ( زدن به صورت و قفا ) از بهر آنست كه آنها از آنچه سبب خشم خداوند است پيروى كردند و پسند خدا را ناپسند و ناخوش پنداشتند ! ازاين‌رو خداوند كارهاى آنها را تباه و فرانيست كرد .\r\n29 -  أَمْ حَسِبَ الَّذِينَ فِي قُلُوبِهِمْ مَرَضٌ أَنْ لَنْ يُخْرِجَ اللَّهُ أَضْغانَهُمْ .  آيا كسانى كه در دلهاشان بيمارى ( كفر و نفاق ) است گمان مىكنند كه خداوند كينه‌هاى دل ايشان را بيرون نخواهد آورد ؟ ( و آشكار نخواهد ساخت كه همگى نفاق آنها را بدانند )\r\n30 -  وَ لَوْ نَشاءُ لَأَرَيْناكَهُمْ فَلَعَرَفْتَهُمْ بِسِيماهُمْ .  اگر خواهيم ( اى محمد ) به تو بنمائيم تا ايشان را به نمون و سانشان بشناسى .\r\n31 -  وَ لَتَعْرِفَنَّهُمْ فِي لَحْنِ الْقَوْلِ وَ اللَّهُ يَعْلَمُ أَعْمالَكُمْ .  و هرآينه آنها را در لحن ( آساى ) سخن خواهى شناخت و خداوند كردارهاى شما را مىداند .\r\n32 -  وَ لَنَبْلُوَنَّكُمْ حَتَّى نَعْلَمَ الْمُجاهِدِينَ مِنْكُمْ وَ الصَّابِرِينَ وَ نَبْلُوَا أَخْبارَكُمْ . \r\nو ما ناچار شماها را بيازمائيم ، تا ببينيم كوشنده از شما كيست ؟ و شكيبا از شما كدام است ؟ و تا به خبرهاى شما بررسم .\r\n33 -  إِنَّ الَّذِينَ كَفَرُوا وَ صَدُّوا عَنْ سَبِيلِ اللَّهِ وَ شَاقُّوا الرَّسُولَ مِنْ بَعْدِ ما تَبَيَّنَ لَهُمُ الْهُدى لَنْ يَضُرُّوا اللَّهَ شَيْئاً وَ سَيُحْبِطُ أَعْمالَهُمْ .  كسانى كه كافر شدند و از راه خدا برگشتند و با فرستادهء او ستيز كردند پس از آنكه راه راست بر آنها نموده شده بود ! آنها هرگز زيانى به خداوند نرسانند و كردارشان همه تباه خواهد شد !\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n34 -  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ لا تُبْطِلُوا أَعْمالَكُمْ .  اى مؤمنان ، خدا و فرستادهء او را فرمان بريد و كردار خويش را تباه مكنيد .\r\n35 -  إِنَّ الَّذِينَ كَفَرُوا وَ صَدُّوا عَنْ سَبِيلِ اللَّهِ ثُمَّ ماتُوا وَ هُمْ كُفَّارٌ فَلَنْ يَغْفِرَ اللَّهُ لَهُمْ . \r\nآنها كه كافر شدند و از راه حق برگشتند پس از آن در حالت كفر مردند ، هرگز خداوند آنها را نخواهد آمرزيد .\r\n36 -  فَلا تَهِنُوا وَ تَدْعُوا إِلَى السَّلْمِ وَ أَنْتُمُ الْأَعْلَوْنَ وَ اللَّهُ مَعَكُمْ وَ لَنْ يَتِرَكُمْ أَعْمالَكُمْ  پس سستى مكنيد و آشتى با آنها مجوئيد ، درحالىكه شما از آنها بالاتر و برتريد ! و خدا با شما است و هيچ‌گاه ( خداوند ) كردار شما را نخواهد كاست . ( در جنگ احد )\r\n37 -   إِنَّمَا الْحَياةُ الدُّنْيا لَعِبٌ وَ لَهْوٌ وَ إِنْ تُؤْمِنُوا وَ تَتَّقُوا يُؤْتِكُمْ أُجُورَكُمْ وَ لا يَسْئَلْكُمْ أَمْوالَكُمْ إِنْ يَسْئَلْكُمُوها فَيُحْفِكُمْ تَبْخَلُوا وَ يُخْرِجْ أَضْغانَكُمْ .   همانا اين جهان بازى و فراداشتى است و اگر شما بگرويد و پرهيزكار باشيد خداوند پاداش شما خواهد داد و از آن‌همه مالهاى شما را نخواهد خواست ( كه به درويشان دهيد ) و اگر از شما آن را بخواهند و بشما اصرار كنند ( بپيچند ) شما بخل مىورزيد و دست فروبنديد و كينه‌هاى شما بيرون مىآيد !\r\n38 -  ها أَنْتُمْ هؤُلاءِ تُدْعَوْنَ لِتُنْفِقُوا فِي سَبِيلِ اللَّهِ فَمِنْكُمْ مَنْ يَبْخَلُ وَ مَنْ يَبْخَلْ فَإِنَّما يَبْخَلُ عَنْ نَفْسِهِ وَ اللَّهُ الْغَنِيُّ وَ أَنْتُمُ الْفُقَراءُ وَ إِنْ تَتَوَلَّوْا يَسْتَبْدِلْ قَوْماً غَيْرَكُمْ ثُمَّ لا يَكُونُوا أَمْثالَكُمْ .  هان ، شماها گوش فراداريد ، شما را مىخوانند كه در راه خدا انفاق كنيد ، و از ميان شما كسى است كه دست فرومىبندد ! و هركس دست به بخل فروبندد به زيان خود فرومىبندد ، چون خداوند بىنياز است و شماها نيازمند ، و اگر ( از راه راست و انفاق ) برگرديد خداوند گروهى ديگر جز شما ( از انصار او از عجم ) مىآورد و آنگاه كه مانند شما ( قريش ) نباشند !\r\n\r\nتفسير ادبى و عرفانى\r\n\r\nسوره 47 آيه 19\r\n19 -  فَاعْلَمْ أَنَّهُ لا إِلهَ إِلَّا اللَّهُ .  آيه . بدان كه اين كلمهء توحيد مايهء دين است و اسلام را ركن مهين ، و حصار امان است و شعار اهل ايمان ، و مفتاح جنان ، بىگفتن اين كلمه نه اسلام است نه سلام ، بىپذيرفتن اين كلمه نه ايمان است و نه امان ! تا به زبان اين كلمه را نكوئى ، در دنيا سلامت نيست ، تا به دل نپذيرى در عقبى كرامت نيست ، هركه در حمايت اين كلمهء بزرگوار آمد ، در سراپردهء امان خداى قهّار آمد .\r\nاثر توحيد : مردى كه هفتاد سال در كفر و شرك بوده و در وادى ضلالت و غوايت افتاده و در عذاب خذلان و هجران مانده ، چون روى به قبول دين اسلام آرد و كلمهء لا إله الّا اللّه به زبان آرد و به دل پذيرد ، شرك و كفر وى همه نيست شود و در تابش ( تاوش ) برق اين كلمات ، در صدر توحيد بر بساط امن نشيند .\r\nلطيفه : پس هركس كه بيگانه است و مىخواهد در سراى آشنائى آيد ، مفتاح باب و كليد درب او اين كلمات است . معانى اوراق آدم و صحيفه‌هاى شيث و ابراهيم و تورات موسى و زبور داود و انجيل عيسى و فرقان محمد ( ص ) همهء آنها در ضمن اين كلمات است\r\nآدم صفى كه در نخستين منزل وجود ، در صدر دولت بر تخت بخت نشست ، و مسجود مقرّبان گشت ،\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nاز بهر ترنّم به اين كلمات بود .\r\nادريس كه از تاريكى خاك به سراى پاك توانست شد ، تكيه‌گاهش اين كلمات بود ، نوح شكور كه كشتى نجات به ساحل سلامت رسانيد به عصمت و حشمت اين كلمات بود . ابراهيم خليل كه آتش دشمن بر او گلستان شد و بوستان انس و روضه قدس گشت از روح نسيم اين كلمات بود .\r\nموسى كليم كه از زحمت فرعون لعين برست و راه مكالمت و مناجات حق بر او روشن گشت از تابش برق اين كلمات بود .\r\nمحمد مصطفى ( ص ) خاتم پيغمبران و مقتداى جهانيان از بركت اين كلمات و در نور بهجت اين كلمات و عزّ خطاب اين كلمات بود كه خداوند به او فرمود  فَاعْلَمْ أَنَّهُ لا إِلهَ إِلَّا اللَّهُ . \r\nاز جانب خداوند به محمد ( ص ) فرمان آمد كه : ( اى محمد ) ، كتاب الهى به سمت راست تو ، و تيغ سياست به سمت چپ تو ، برق كلمهء توحيد شمع راه تو ، محو و اثبات به دولت و صولت تو ، با كتاب ، دولت تو است و با تيغ صولت تو ، كتاب براى اثبات ، و تيغ از بهر محو . ( اى محمّد ) ، ما حكم چنان كرديم كه هركس بر تو تمرّد كند و روح خود را به آن كلمه معطّر نكند ، برق شعاع تيغ قهر شرع تو دمار از روزگارش برآرد ! و هركه در حمايت ولايت قبول اين كلمه آيد ، همان تيغ شرع پاسبان حريم او باشد .\r\nاى جوان‌مرد ، نجات از تيغ ظاهر به تيغ ظاهر است و نجات از عقوبت باطن به عقيدت باطن است ، چون به زبان ظاهر گفتى لا إله الّا اللّه تيغ اين سراى از گردنت برخاست ، و چون به دل پذيرفتى ، عقوبت آن سراى از تنت برخاست ، چه كه زبان مؤمن پاسبان دل است و با ذكر خدا پاسبانى دل كند ، كه هرگاه دل به بيرايهء اخلاص و صدق آراسته باشد ، پاسبان بر جاى خود بود ، امّا دلى كه در آن اخلاص و صدق نباشد خراب بود و در خانهء خراب پاسبان نشاندن محال بود ! و چون سلطان اخلاص در دل موحّد وطن گرفت همه راه‌ها را به قهر عزّت خود فروبندد ، بدين‌گونه كه : عبرت به ديده فرستد تا پرده‌دارى كند ، حكمت به گوش فرستد تا جاسوسى كند ، شهادت به زبان فرستد تا پاسبانى كند ! ولايت جوارح ، سلطان‌وار فروگيرد ، نسيم روح او روح را معطّر همىكند و صولت نقمت او تزوير و سحر شيطان را معطّل همىدارد .\r\nمصطفى را به آن كلمه علم اليقين بود ، به اين خطاب او را از علم اليقين به عين اليقين خواندند و آنگاه از عين اليقين به حق اليقين بردند ! علم يقين استدلالى است ، عين يقين استدراكى است ، حق يقين حقيقى است .\r\nعلم يقين مطالعت است ، عين يقين مكاشفت است ، حق يقين مشاهدت است . علم يقين از سماع باشد ، عين يقين از الهام رويد ، حق يقين از عيان خيزد ، علم يقين سبب بشناختن است ، عين يقين از سبب بازرستن است ، حق يقين از انتظار و تميز آزاد گشتن است .\r\nكسى كه خواهد از علم يقين به عين يقين رسد ، او را سه چيز به كار آيد : آموختن و به كار بردن علم ، بزرگ شمردن امر ، پيروى كردن از شرع . و چون خواهد از عين يقين به حقّ يقين رسد ، نخست ترك تدبير بايد ! سپس ملازم رضا و حرمت در خلوت بايد ، پس از آن شرمسار از خدمت شود . پس چون به حقّ يقين رسد به گفتهء پير طريقت باران است كه چون به دريا رسد در خود رسد ! و آن كسى كه به حق رسد در خود رسد !\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nابراهيم را گفتند : تسليم شو ( اسلام آور ) گفت : اسلام آوردم و تسليم شدم ، امّا محمّد را گفتند :\r\nبدان ، نگفت دانستم ! زيرا خليل رونده بود و در وادى تفرقت مانده ، لاجرم جوابش خود بايد بدهد ! اما حبيب ، خود ربودهء حق است در نقطهء جمع ، حق او را به خود باز نگذاشت و از بهر او جواب داد كه  آمَنَ الرَّسُولُ .  پيغمبر ايمان آورد و ايمان پيغمبر همان علم است و خبر دادن حق از ايمان و علم محمّد كامل‌تر است از خبر دادن خود محمّد به اينكه دانستم !\r\n . . . وَ اسْتَغْفِرْ لِذَنْبِكَ .  آيه . خداوند فرمود : ( اى محمّد ) چون دانستى كه بدانستى ، پس استغفار از گناه كن ، و چون در خود بدانى كه ما را دانستى از اين دانش توبه بيار و آمرزش خواه ! كه جلال قدر ما را جز جمال عزّ ما نداند ! ( استغفار پيغمبر براى تأسّى كردن امّت به اوست زيرا او معصوم است )\r\n تو را كه داند ، تو را تو دانى تو * تو را نداند كس ، تو را تو دانى بس ! \r\n . . . وَ اللَّهُ الْغَنِيُّ وَ أَنْتُمُ الْفُقَراءُ .  آيه . خداوند از طاعت شما بىنياز است و شما به رحمت او نيازمنديد ، خداوند غنى است و او را به كس حاجتى نيست ، واحد است او را شريك نيست ، جبّار است و كسى را در وصال او رنگ نيست ، هرچه كند ، كسى را زهرهء چون‌وچرا نه ! اگر همهء اعمال صدّيقان زمين و طاعت قدّيسان آسمان جمع كنند ، در ميزان جلال او با يك پر پشّه‌اى نسنجد ! پس بنگر تا به اين عمل شوريدهء خود ننگرى ، و در اين عقل مختصر خود به ديدهء اعجاب ننگرى ، و او را كه جوئى به فضل او جوئى نه به عقل و عمل خود !\r\nاى جوان‌مرد ، عزّت صفت خدا است و بىنيازى صفت او ، علم و عقل و فهم كجا زهرهء آن دارد كه پيش عزّت او باز شود . فضل صفت او است و عزّت صفت او است ، و پيش صفت او كه تواند باز شود جز صفت او ؟ هركه در پناه عقل رفت ، صفت عزّت پيش آمد و او را نااميد بازگردانيد ، و هركه در پناه فضل او رفت به بالاترين درجه رسيد .\r\nلطيفه : هركه تكيه بر عمل خويش كرد ، او را به خود بازگذاشتند ، و هركس در فضل و رحمت او آويخت ، او را به جنّات نعيم برگذاشتند و به جايگاه راستى نزد پادشاه مقتدر رسانيدند كه پيغمبر فرمود : هيچ كس از شما به عمل خود نجات نيافت ! اصحاب گفتند : حتّى عمل شما ؟ فرمود : آرى ، مگر آنكه خداوند مرا مشمول رحمت خود كند كه فرمود :  وَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكى مِنْكُمْ مِنْ أَحَدٍ : \r\n\r\nسورهء - 48 - فتح - 29 - آيه - مدنى - جزو 26\r\n\r\nتفسير لفظى [ آيات 1 الى 17 
  ]\r\n بِسْمِ اللَّهِ الرَّحْمنِ الرَّحِيمِ .  بنام خداوند فراخ‌بخشايش مهربان .\r\n1 -   إِنَّا فَتَحْنا لَكَ فَتْحاً مُبِيناً .   ( اى محمّد ) ، ما براى تو راه پيروزى آشكار گشوديم .\r\n2 -  لِيَغْفِرَ لَكَ اللَّهُ ما تَقَدَّمَ مِنْ ذَنْبِكَ وَ ما تَأَخَّرَ وَ يُتِمَّ نِعْمَتَهُ عَلَيْكَ وَ يَهْدِيَكَ صِراطاً مُسْتَقِيماً .  « 1 » ( ما حكم به تو برگزارديم و تو را به داورى برگشاديم ( در صلح با مشركين ) ، برگزارى\r\n\r\n\r\n","description":"","footnote":"\r\n( 1 ) - دربارهء اين فتح ، بعضى مفسران فتح مكه و بعضى فتح خبير دانسته ولى بيشتر آنها آن را صلح حديبيه در سال ششم هجرت دانسته‌اند كه همان صلح و فتح باعث فتح مكه گرديد . و از گناه مقصود گناه امت است .\r\n","page_name":" 431 ","page_number":431},
  {"content":"\r\n\r\nبىشبهت و برخى آشكارا ) تا خداى يگانه گناه گذشته و آيندهء تو را بيامرزد و نعمتش را بر تو تمام و كامل كند و تو را به راه راست هدايت كند « 1 » .\r\n3 -  وَ يَنْصُرَكَ اللَّهُ نَصْراً عَزِيزاً .  و خداوند تو را يارى دهد يارى دادنى به نيروى بزرگ .\r\n4 -  هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ لِيَزْدادُوا إِيماناً مَعَ إِيمانِهِمْ وَ لِلَّهِ جُنُودُ السَّماواتِ وَ الْأَرْضِ وَ كانَ اللَّهُ عَلِيماً حَكِيماً .  آن خدا است كه ( در جنگ حديبيه ) آرامش ( ايمان ) در دلهاى مؤمنان فروفرستاد تا ايمانى بر ايمان خويش بيفزايند ، و خداى راست سپاه‌هاى آسمانها و زمين و خداوند دانائى است راست‌كار .\r\n5 -  لِيُدْخِلَ الْمُؤْمِنِينَ وَ الْمُؤْمِناتِ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها وَ يُكَفِّرَ عَنْهُمْ سَيِّئاتِهِمْ وَ كانَ ذلِكَ عِنْدَ اللَّهِ فَوْزاً عَظِيماً .  تا خداوند مردان و زنان باايمان را در بهشتى كه جوىهاى آب از زير درختان آن روان است درآرد و تا از آنان بديها و گناهانشان را محو نمايد ( بسترد ) و آن ( امر ) نزد خداى يگانه پيروزى است بزرگ .\r\n6 -  وَ يُعَذِّبَ الْمُنافِقِينَ وَ الْمُنافِقاتِ وَ الْمُشْرِكِينَ وَ الْمُشْرِكاتِ الظَّانِّينَ بِاللَّهِ ظَنَّ السَّوْءِ عَلَيْهِمْ دائِرَةُ السَّوْءِ وَ غَضِبَ اللَّهُ عَلَيْهِمْ وَ لَعَنَهُمْ وَ أَعَدَّ لَهُمْ جَهَنَّمَ وَ ساءَتْ مَصِيراً . \r\nو تا عذاب كند دورويان مردان و زنان و شرك‌آورندگان به خدا از مرد و زن ، آن بدانديشان در خداى ، كه خداوند بر آنها خشم كرده و لعنت نموده ( بنفريده ) و دوزخ براى آنها آماده ساخته و بدجاى شدنگاهى است !\r\n7 -  وَ لِلَّهِ جُنُودُ السَّماواتِ وَ الْأَرْضِ وَ كانَ اللَّهُ عَزِيزاً حَكِيماً .  و خداى راست سپاهيان آسمانها و زمين و خدا است تواناى راست دانش و هميشه دانا .\r\n8 -  إِنَّا أَرْسَلْناكَ شاهِداً وَ مُبَشِّراً وَ نَذِيراً .  ما تو را ( اى محمد ) فرستاديم تا كافران و مؤمنان را گواه باشى و بشارت رسانى و بيم دهى .\r\n9 -  لِتُؤْمِنُوا بِاللَّهِ وَ رَسُولِهِ وَ تُعَزِّرُوهُ وَ تُوَقِّرُوهُ وَ تُسَبِّحُوهُ بُكْرَةً وَ أَصِيلًا .  تا شما مؤمنان به خدا و رسولش ، ايمان استوار آريد و پيغمبر او را يارى دهيد و او را بزرگ و باشكوه داريد و خداوند را بامداد و شامگاه ستايش كنيد .\r\n10 -  إِنَّ الَّذِينَ يُبايِعُونَكَ إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ فَمَنْ نَكَثَ فَإِنَّما يَنْكُثُ عَلى نَفْسِهِ وَ مَنْ أَوْفى بِما عاهَدَ عَلَيْهُ اللَّهَ فَسَيُؤْتِيهِ أَجْراً عَظِيماً .  كسانى كه با تو بيعت مىكنند ، همانا با خداى يگانه بيعت مىكنند ، كه دست خداى بالا دستهاى آنان است ، پس هركس پيمان شكند ، بدنامى و زيان بر خويشتن مىآورد ، و كسى كه به عهد با خدا عمل و وفا مىكند ، خداوند او را مزدى بزرگ خواهد داد .\r\n11 -  سَيَقُولُ لَكَ الْمُخَلَّفُونَ مِنَ الْأَعْرابِ شَغَلَتْنا أَمْوالُنا وَ أَهْلُونا فَاسْتَغْفِرْ لَنا \r\n\r\n\r\n","description":"","footnote":"\r\n( 1 ) - راجع به گناه كردن پيغمبر ( ص ) مفسران برخى گناه زمان جاهليت و بعضى گناه آدم و حوا دانسته و گناه آينده را مقصود گناه امت دانسته‌اند .\r\n","page_name":" 432 ","page_number":432},
  {"content":"\r\n\r\n يَقُولُونَ بِأَلْسِنَتِهِمْ ما لَيْسَ فِي قُلُوبِهِمْ .  عربهاى خلاف‌كار به تو خواهند گفت كه : مال ما و كسان ما ، ما را مشغول داشته و از ايمان بازداشته ! پس تو اى پيغمبر براى ما از خداوند آمرزش بخواه ! آنان به زبان سخنى مىگويند كه در دلهاشان نيست .  قُلْ فَمَنْ يَمْلِكُ لَكُمْ مِنَ اللَّهِ شَيْئاً إِنْ أَرادَ بِكُمْ ضَرًّا أَوْ أَرادَ بِكُمْ نَفْعاً بَلْ كانَ اللَّهُ بِما تَعْمَلُونَ خَبِيراً .  به آنها بگو ( اى محمّد ) ، چه كسى در برابر ارادهء خدا توانا است ! اگر خداوند بخواهد بشما زيانى رساند يا بخواهد سودى رساند ؟ نه ، بلكه خداوند به آنچه شما مىكنيد آگاه است .\r\n12 -  بَلْ ظَنَنْتُمْ أَنْ لَنْ يَنْقَلِبَ الرَّسُولُ وَ الْمُؤْمِنُونَ إِلى أَهْلِيهِمْ أَبَداً وَ زُيِّنَ ذلِكَ فِي قُلُوبِكُمْ وَ ظَنَنْتُمْ ظَنَّ السَّوْءِ وَ كُنْتُمْ قَوْماً بُوراً .  آرى ، چنين مىپنداشتيد كه پيغمبر خدا و مؤمنان هرگز به خانمان خود نيايند ! و اين پندار ( گمان ) در دلهاى شما آراسته شده و پندارى بد داشتيد و شما گروهى هلاك و نيست و نابود شده‌ايد .\r\n13 -  وَ مَنْ لَمْ يُؤْمِنْ بِاللَّهِ وَ رَسُولِهِ فَإِنَّا أَعْتَدْنا لِلْكافِرِينَ سَعِيراً .  هركس به خداى يگانه و رسولش ايمان نياورد ، ( بداند كه ) ما براى كافران آتش آماده ساختيم .\r\n14 -  وَ لِلَّهِ مُلْكُ السَّماواتِ وَ الْأَرْضِ يَغْفِرُ لِمَنْ يَشاءُ وَ يُعَذِّبُ مَنْ يَشاءُ وَ كانَ اللَّهُ غَفُوراً رَحِيماً .  خدا راست پادشاهى آسمانها و زمين ، هركس را بخواهد مىآمرزد و هركس را بخواهد عذاب مىكند و خداوند هميشه آمرزنده و مهربان بوده و هست .\r\n15 -  سَيَقُولُ الْمُخَلَّفُونَ إِذَا انْطَلَقْتُمْ إِلى مَغانِمَ لِتَأْخُذُوها ذَرُونا نَتَّبِعْكُمْ يُرِيدُونَ أَنْ يُبَدِّلُوا كَلامَ اللَّهِ .  خلاف‌كنندگان رسول خدا خواهند گفت : آنگاه كه شما به غنيمتهاى خيبر مىرويد ، بگذاريد ما هم با شما بيائيم ! مىخواهند ( بدين‌وسيله ) سخن خدا را دگرگون كنند !  قُلْ لَنْ تَتَّبِعُونا كَذلِكُمْ قالَ اللَّهُ مِنْ قَبْلُ فَسَيَقُولُونَ بَلْ تَحْسُدُونَنا بَلْ كانُوا لا يَفْقَهُونَ إِلَّا قَلِيلًا .  ( اى محمّد ) بگو به آنها ، شما هرگز از ما پيروى نخواهيد كرد ، خداوند بدين‌گونه از پيش بازگفته است ، آرى ، آنان خواهند گفت كه شما به ما حسد مىورزيد ! ( نه حسد نيست ) بلكه آنان گروهى اندك دانا و كم‌دانش هستند .\r\n16 -  قُلْ لِلْمُخَلَّفِينَ مِنَ الْأَعْرابِ سَتُدْعَوْنَ إِلى قَوْمٍ أُولِي بَأْسٍ شَدِيدٍ تُقاتِلُونَهُمْ أَوْ يُسْلِمُونَ .  بگو ( اى پيغمبر ) به عربهاى خلاف كار ( و پس بردگان ) شما را به جنگ گروهى خواهند خواند كه مردمى زورمند و سختند و بايد با آنها كشتار كنيد يا مسلمان شوند .  فَإِنْ تُطِيعُوا يُؤْتِكُمُ اللَّهُ أَجْراً حَسَناً وَ إِنْ تَتَوَلَّوْا كَما تَوَلَّيْتُمْ مِنْ قَبْلُ يُعَذِّبْكُمْ عَذاباً أَلِيماً .  پس اگر فرمان بريد ( و جنگ كنيد ) خداوند به شما مزد نيكوئى خواهد داد ، و اگر از جنگ روگردان شويد ، چنان كه از پيش به جنگ پشت كرديد ، خداوند شما را عذابى دردناك مىكند .\r\n17 -  لَيْسَ عَلَى الْأَعْمى حَرَجٌ وَ لا عَلَى الْأَعْرَجِ حَرَجٌ وَ لا عَلَى الْمَرِيضِ حَرَجٌ وَ مَنْ يُطِعِ اللَّهَ وَ رَسُولَهُ يُدْخِلْهُ جَنَّاتٍ تَجْرِي مِنْ تَحْتِهَا الْأَنْهارُ وَ مَنْ يَتَوَلَّ يُعَذِّبْهُ عَذاباً أَلِيماً .  بر نابينا و بر بيمار تنگى ( حرجى ) در جنگ نكردن نيست و هركس خدا و رسولش را فرمان برد خداوند او را\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nبه بهشتها كه نهرهاى آب زير درختان آن روان است وارد مىكند و هركس از فرمان او خوددارى كند خداوند او را عذابى دردناك رساند .\r\n\r\nتفسير ادبى و عرفانى\r\n\r\nسوره 48 آيه 0\r\n بِسْمِ اللَّهِ  بنام خدا ، بندهء مؤمن چون در حال نزع بسم‌الله بگويد ، سكرات مرگ بر او آسان شود ، و خاك لحد بر او روضهء رضوان شود و در قيامت و رستاخيز رويش چون ماه دو هفته تابان گردد و آتش دوزخ از او گريزان بود .\r\nمهتر عالم فرمود : خداوند حكيم در بهشتهاى عدن كوهى آفريده كه به كوه سرور ناميده يعنى كوه شادى كه در نهايت لطافت و غايت ظرافت است ، هركس گام بر آن نهد بر تخت شادى نشيند و همه طرب و خوش‌حالى در آن بيند . در آنجا شارستانى است بنام مدينهء رحمت ، هركس به آن رسيد از زحمت رست و به رحمت پيوست ، در آن شارستان كوشكى است آراسته و پيراسته و نام آن كاخ سلامت است هركه در آن كوشك شد ، آفتاب سلامت بر او تافت و به منزل كرامت شتافت و اندر آن خانه‌ايست كه خداوند آن را بيت جلال نام نهاده ، بدايع قدرت و صنايع فطرت در شكل و نقشهء او بنموده و براى آن هزاران در نهاده و بسم الله را كليد دربهاى آن خانه قرار داده است . چون بندهء مؤمن بسم الله را به اخلاص و صدق به زبان آرد ، درها گشاده شود و از بارگاه الهى ندا آيد كه اين خانه به تو سپرديم و عزّت ابدى و جلال سرمدى شعار روزگار تو كرديم ، اى جوان‌مرد چون اين نام تو را در پذيرفت از عالم مينديش و از افلاس باك مدار !\r\nپيغمبر اكرم ، چون عزت درويشى را در بازار افلاس بديد ، جامهء درويشى درپوشيد و از روى فروتنى بر درگاه خداوند نياز كرد ، از حضرت خطاب آمد كه : اكنون كه خويشتن را به چشم حقارت مىنگرى و نام خود را مسكين مىنهى ، ما بنام تو و جمال و كمال تو جهان بياراستيم و درب خزينه‌هاى غيب بر تو بگشاديم كه :\r\n\r\nسوره 48 آيه 1\r\n1 -   إِنَّا فَتَحْنا لَكَ فَتْحاً مُبِيناً .   ابليس رانده‌شدهء درگاه عزّت ما شد ، داد از روزگار او برآورديم و خدمات چندين هزارسالهء او را به باد بىنيازى داديم و داغ خذلان و هجران بر او نهاديم . و فرعون بىعون كه دعوى خدائى كرد ، از نعمت و مملكت و شوكت فروكرديم و به آب كشتيم . قارون كه دارائى خود را به دانش خود پنداشت ، به تيغ قهر سرش برگرفتيم و نگونسار به زمين فروبرديم !\r\nفرشتگان گفتند : ما تو را ستايش مىكنيم ! هزاران از آنان را ما به آتش جلال بسوختيم تا جهانيان بدانند كه جز ما كس را نرسد كه من و ما گويد ، زيرا خداوند مائيم ، خداوندى را سزا و به خدا كارى دانا ، و در ذات يكتا و در صفات بىهمتا ، با عزّت و كبريا ، با عظمت و پربها .\r\n\r\nسوره 48 آيه 2\r\n2 -  لِيَغْفِرَ لَكَ اللَّهُ ما تَقَدَّمَ مِنْ ذَنْبِكَ وَ ما تَأَخَّرَ .  آيه . ( اى محمّد ) ، ما به حشمت تو و به حرمت تو ، گناه آدم و حوّا را آمرزيديم ، و به دعوت و شفاعت تو گناه امّت را بخشوديم ، گناهكاران همه در پناه تواند ، همهء جهان طفيل جاه تواند ، آفتاب دولت تو بر پيمبران تافت ، تا هركس از شعاع تو بهره يافت .\r\nتكريم آدم به سبب جاه تو بود ! رفعت ادريس به سبب شان تو بود ، شرف نوح به طفيل هستى تو بود ، دوستى\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nابراهيم به نسب تو بود ، عزّت موسى به شوق تو بود ! و زندگى عيسى در عشق تو بود !\r\n\r\nسوره 48 آيه 4\r\n4 -  هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ لِيَزْدادُوا إِيماناً مَعَ إِيمانِهِمْ .  آيه . از درگاه جلال احديّت فرمان آمد كه : اى ساكنان عالم قدس ، اى تسبيح‌گويان جبروت اعلى ، داغ مهر اين مهتر عالم را بر دل نهيد ! و آتش شوق او در جان زنيد ! و در راه انتظار او بنشينيد ، تا آخر دور كه ما او را به فيض جود خود در وجود آريم و سراپردهء نبوّت باز كنيم و در صدر رسالت و بر تخت بخت بنشانيم ، تا هركس به او برگذرد خلعتى و كرامتى يابد ! و به هركه نظر كند رفعتى و عزّتى بيند و ايمانشان افزون گردد !\r\nتا مردى كه در غار با او بوده صدّيق اكبر شود ، مردى كه از بهر او تيغى بركشد فاروق انور شود ، مردى كه لشكر او را بسيج كند نورين ازهر شود ! مردى كه علم‌دار او باشد و در پيش او تيغ زند و غالب شود ، عالم او را مسخّر گردد « 1 » حبشى ( بلال ) كه او را مؤذّن كند از دهر مخيّر شود ، ( صهيب رومى ) كه به درگاه او آيد پذيرفته شده و در عالم مشتهر شود ! هركه به او ايمان آورد ، نيك‌اختر شود ، سنگى كه پاى بر آن نهد درّ و گوهر شود ، خاكى كه بر او گذرد مشك و عنبر شود ، هركه به وى ايمان آورد نيك‌اختر شود ، هركه دوست او شود از عيب مطهّر گردد ، هركه از امّت او بود گناه او مكفّر شود و دلش منوّر و جانش معطّر گردد ، و از رحمت نصيب او موفّر شود و شربت او از حوض كوثر باشد و جاى او بهشت معنبر باشد و خلعت او ديدار خداى اكبر شود !\r\n4 -  هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ .  آيه . سكينه آرامشى است كه خداوند بفضل خود به دل دوستان فروفرستد ، و آزادى و آرامى دلها را در دو چيز نهد ، يكى در خدمت و ديگرى در يقين ، آرامش در خدمت به سه چيز است . ( 1 ) عمل به احكام شرع تا به اندك توانگر شود . ( 2 ) اعتماد به اصل دين تا از وسوسهء شيطان در امان باشد . ( 3 ) خلق را در كار دين فراموش كند تا از ريا آزاد گردد .\r\nسكينه و آرامش در يقين دل نيز به سه چيز است . ( 1 ) به قسمت روزى راضى باشد ، تا از سنگينى بار بياسايد . ( 2 ) سود و زيان از يك جا بيند تا از بيم فارغ گردد . ( 3 ) امور خود را به خدا واگذار كند تا از علاقه‌ها رهائى يابد ! نشانهء رسيدن كسى به سكينه و آرامش اين است كه آدمى بخشنده و بخشاينده گردد ، بخشايشى كه همهء دنيا را به كافرى بخشد و بر او منّت ننهد ! و بخششى كه همهء نعمت دنيا به مؤمنى بخشد و اگر بپذيرد ممنون او شود ! اين است سنّت جوان‌مردان و سيرت آنان !\r\nدر خبر است كه در يكى از جنگهاى اسلام با روم ، در زمان پيغمبر چند نفر اسير به دست مسلمان افتاد چون اسلام نپذيرفتند و به جزيه هم تن درندادند حكم بكشتن آنها دادند ، اتفاقا در ميان آنها جوانى بود كه چون پيغمبر دادگر او را بديد گفت : كشتن اين جوان روا نباشد ! فرمانده سپاه گفت : اين جوان در كفر از همه سخت‌تر است ، حضرت فرمود : او در ميان قوم خود جوان‌مرد است و جوان‌مرد كشتن سزاوار نيست و بخشوده شد ! جوان از سبب بخشودن خود پرسيد ؟ گفتند : به پيغمبر وحى آمد كه اى محمّد ، چون تو را در اين سراى با كافر جوان‌مرد عتاب نيست ، ما را هم در آن سراى با مؤمن جوان‌مرد حساب نيست ! جوان گفت : اكنون بدانستم كه دين شما\r\n\r\n\r\n","description":"","footnote":"\r\n( 1 ) - منظور از اين مردان ، چهار خليفهء انتصابى و انتخابى است .\r\n","page_name":" 435 ","page_number":435},
  {"content":"\r\n\r\nبر حق است و ايمان آن را به من ياد دهيد ، چون از جوان‌مردى من در قوم خويش جز كسان من كسى آگاه نبود ، اينك دانستم كه اين مرد در دعوى پيمبرى راست‌گو است ، سپس دو شهادت ادا كرد و مسلمان شد !\r\n\r\nتفسير لفظى [ آيات 18 الى 29 
  ]\r\n18 -  لَقَدْ رَضِيَ اللَّهُ عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ فَعَلِمَ ما فِي قُلُوبِهِمْ فَأَنْزَلَ السَّكِينَةَ عَلَيْهِمْ وَ أَثابَهُمْ فَتْحاً قَرِيباً .  خداوند از مؤمنان خشنود شد هنگامى كه در زير آن درخت با تو بيعت كردند و خداوند آنچه از راستى در دل آنها بود دانست ، پس آرامش بر دل آنها فروفرستاد ، و ايشان را پيروزى نزديك پاداش داد .\r\n19 -  وَ مَغانِمَ كَثِيرَةً يَأْخُذُونَها وَ كانَ اللَّهُ عَزِيزاً حَكِيماً .  و ( همچنين ) غنيمتهاى فراوان كه از فتح خيبر به دست مىآورند و خداوند داناى توانا است .\r\n20 -  وَعَدَكُمُ اللَّهُ مَغانِمَ كَثِيرَةً تَأْخُذُونَها فَعَجَّلَ لَكُمْ هذِهِ وَ كَفَّ أَيْدِيَ النَّاسِ عَنْكُمْ وَ لِتَكُونَ آيَةً لِلْمُؤْمِنِينَ وَ يَهْدِيَكُمْ صِراطاً مُسْتَقِيماً .  خداوند وعدهء غنيمتهاى بسيار بشما داد كه به دست آوريد و اين يكى را ( غنيمت خيبر ) براى شما فرا شتابيد ، و دستهاى مردم را از شما كوتاه گردانيد ، تا اين كوتاه دستى براى مؤمنان نشانى از رحمت و فضل خدا باشد ، و تا شما را به راه راست رهبرى كند .\r\n21 -  وَ أُخْرى لَمْ تَقْدِرُوا عَلَيْها قَدْ أَحاطَ اللَّهُ بِها وَ كانَ اللَّهُ عَلى كُلِّ شَيْءٍ قَدِيراً . \r\nو غنيمتهاى ديگرى است كه شما دسترسى به آن نيافتيد ( مقصود غنيمت فتح مكّه يا فتح فارس و روم است ) و خداوند به آن غنيمتها احاطه دارد و بر هر چيزى توانا است .\r\n22 -  وَ لَوْ قاتَلَكُمُ الَّذِينَ كَفَرُوا لَوَلَّوُا الْأَدْبارَ ثُمَّ لا يَجِدُونَ وَلِيًّا وَ لا نَصِيراً .  و هرگاه كافران با شما جنگ كنند ، پشت به گريز برمىگردانند و آنگاه نه يارى و نه فريادرس نخواهند يافت .\r\n23 -  سُنَّةَ اللَّهِ الَّتِي قَدْ خَلَتْ مِنْ قَبْلُ وَ لَنْ تَجِدَ لِسُنَّةِ اللَّهِ تَبْدِيلًا .  اين سنّت ( نهاد ) خداوند است كه از پيشباز روزگار بر آن گذشته است و سنّت خداى را تبديل‌كردنى نيابى .\r\n24 -  وَ هُوَ الَّذِي كَفَّ أَيْدِيَهُمْ عَنْكُمْ وَ أَيْدِيَكُمْ عَنْهُمْ بِبَطْنِ مَكَّةَ مِنْ بَعْدِ أَنْ أَظْفَرَكُمْ عَلَيْهِمْ وَ كانَ اللَّهُ بِما تَعْمَلُونَ بَصِيراً .  آن خداست كه دستهاى آنها را از شما و دستهاى شما را از ايشان در ميان شهر مكّه ، بازداشت پس از آنكه شما را بر آنها پيروزى داد ! و خداوند از آنچه شما مىكنيد بينا است .\r\n25 -  هُمُ الَّذِينَ كَفَرُوا وَ صَدُّوكُمْ عَنِ الْمَسْجِدِ الْحَرامِ وَ الْهَدْيَ مَعْكُوفاً أَنْ يَبْلُغَ مَحِلَّهُ وَ لَوْ لا رِجالٌ مُؤْمِنُونَ وَ نِساءٌ مُؤْمِناتٌ لَمْ تَعْلَمُوهُمْ أَنْ تَطَؤُهُمْ فَتُصِيبَكُمْ مِنْهُمْ مَعَرَّةٌ بِغَيْرِ عِلْمٍ .  آنانند كه به خدا كافر شدند و شما را از مسجد حرام ( و عمره و طواف ) بازداشتند ، و شتران را باز گردانيدند تا به محل قربانى نرسند ! و اگرنه اين بود كه مردان و زنان باايمان در شهر مكّه بودند كه شما از حال آنان آگاهى نداشتيد و آنان را به نادانى مىكشتيد و اين امر گناه بود و از آنها به شما گزندى مىرسيد ( شما وارد مكّه مىشديد و به پيروزى زودترى مىرسيديد ) .  لِيُدْخِلَ اللَّهُ فِي رَحْمَتِهِ مَنْ يَشاءُ لَوْ تَزَيَّلُوا لَعَذَّبْنَا الَّذِينَ كَفَرُوا مِنْهُمْ عَذاباً أَلِيماً .  ( لكن خداوند آن كار را كرد ) تا هركس را كه بخواهد در رحمت خود ( و در\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nاسلام ) درآرد و اگر آن زنان و مردان باايمان از مكّه بيرون رفته و از كافران شناخته شده بودند ، ما كافران را عذابى دردناك مىكرديم ( ولى ما براى حفظ جان آنها آن كار را نكرديم ) .\r\n26 -  إِذْ جَعَلَ الَّذِينَ كَفَرُوا فِي قُلُوبِهِمُ الْحَمِيَّةَ حَمِيَّةَ الْجاهِلِيَّةِ فَأَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ وَ أَلْزَمَهُمْ كَلِمَةَ التَّقْوى وَ كانُوا أَحَقَّ بِها وَ أَهْلَها وَ كانَ اللَّهُ بِكُلِّ شَيْءٍ عَلِيماً .  هنگامى كه كافران كين جاهليت ( نادانانه ) در دل گرفتند ، در آن وقت خداوند آرامش و آهستگى ايمان بر ( محمد ) فرستاده‌اش و بر مؤمنان فروفرستاد و آنان را به سخن پرهيزكارى « 1 » الزام كرد كه آنها شايسته و اهل آن سخن بودند و خداوند به همه چيز دانا است .\r\n27 -  لَقَدْ صَدَقَ اللَّهُ رَسُولَهُ الرُّؤْيا بِالْحَقِّ لَتَدْخُلُنَّ الْمَسْجِدَ الْحَرامَ إِنْ شاءَ اللَّهُ آمِنِينَ مُحَلِّقِينَ رُؤُسَكُمْ وَ مُقَصِّرِينَ لا تَخافُونَ فَعَلِمَ ما لَمْ تَعْلَمُوا فَجَعَلَ مِنْ دُونِ ذلِكَ فَتْحاً قَرِيباً .  خداوند آن خواب را به راستى و درستى به فرستادهء خود نمودار ساخت ، و آن حضرت در مدينه خواب ديد كه خداوند فرموده : شما به مسجد الحرام وارد مىشويد به خواست خداوند ، نه ترسان و نه بيم‌دار ، درحالىكه گروهى از شما سرها را تراشيده و گروهى ديگر موها را كوتاه كرده‌اند ! و شما از كسى نمىترسيد . . پس خداوند آنچه را كه شما نمىدانستيد دانسته و شما را پيش از ورود به مسجد الحرام پيروزى نزديك داد .\r\n28 -  هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ كَفى بِاللَّهِ شَهِيداً .  آن خداست كه فرستادهء خود را به راست‌راهى و دين حق فرستاد تا بر همه دينها برتر و پيروز گردد و خداوند براى گواهى به راستى فرستاده‌اش بسنده است .\r\n29 -  مُحَمَّدٌ رَسُولُ اللَّهِ وَ الَّذِينَ مَعَهُ أَشِدَّاءُ عَلَى الْكُفَّارِ رُحَماءُ بَيْنَهُمْ تَراهُمْ رُكَّعاً سُجَّداً يَبْتَغُونَ فَضْلًا مِنَ اللَّهِ وَ رِضْواناً سِيماهُمْ فِي وُجُوهِهِمْ مِنْ أَثَرِ السُّجُودِ .  محمّد فرستادهء خدا است و كسانى كه با او هستند ( از گروندگان ) سختند بر كافران و مهربانند با يكدگر ، مىبينى آنان را نماز گزارند در حال ركوع و سجود و كه همه از خداوند نيكوئى و خشنودى پاداش مىخواهند ، و نشانيها در روىهاشان از اثر نماز آشكار است .  ذلِكَ مَثَلُهُمْ فِي التَّوْراةِ وَ مَثَلُهُمْ فِي الْإِنْجِيلِ كَزَرْعٍ أَخْرَجَ شَطْأَهُ فَآزَرَهُ فَاسْتَغْلَظَ فَاسْتَوى عَلى سُوقِهِ يُعْجِبُ الزُّرَّاعَ لِيَغِيظَ بِهِمُ الْكُفَّارَ وَعَدَ اللَّهُ الَّذِينَ آمَنُوا وَ عَمِلُوا الصَّالِحاتِ مِنْهُمْ مَغْفِرَةً وَ أَجْراً عَظِيماً .  صفت آنان در تورات موسى و در انجيل عيسى ، مانند دانهء كاشته‌اى است كه جوانه‌هاى آن ( تخ ) بيرون آمده پس از آن آن را نيرو داده تا سفت و محكم شده و تا كافران را به شگفت آورد ( از آن پيروزى سريع و كامل مؤمنان ) كه خداوند به مؤمنان و كسانى كه كارهاى نيكو كردند وعدهء آمرزش و مزد بزرگ داده است .\r\n\r\nتفسير ادبى و عرفانى\r\n\r\nسوره 48 آيه 18\r\n18 -  لَقَدْ رَضِيَ اللَّهُ عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ .  آيه . داستان بيعت بنام\r\n\r\n\r\n","description":"","footnote":"\r\n( 1 ) - مفسرين نوشته‌اند : كلمهء تقوى يا سخن پرهيزكارى كه خداوند پيروى آن را بر پيمبر و پيروان او الزام كرد همان كلمهء لا إله الا الله است .\r\n","page_name":" 437 ","page_number":437},
  {"content":"\r\n\r\nرضوان از طرف اصحاب شجره قصّه‌ايست مهمّ و كارى است بزرگ كه در هيچ‌وقت از اوقات عهد اسلام و در زمان رسالت مانند آن نرفت . و آن را به اين سبب بيعت رضوان خواندند كه خداوند خلعت رضاى خود نثار آن گروهى از مؤمنان كرد كه در زير آن درخت ( در حديبيه بيرون مكّه ) عهد بيعت با رسول خدا گرفتند ، و به عشق جان و صدق دل و عهد تن بيعت كردند ، آنگاه از جانب خداوند به فرشتگان مقرّب فرمان آمد كه اى مقرّبان افلاك به اين جمع ياران نگاه كنيد كه از بهر اعزاز دين اسلام و اعلاى كلمه حق مىكوشند و مال بذل و دل فدا و تن رها مىكنند و آنان هنگام جنگ ، روى عزيز را نشانهء تير كرده و سينهء خويش را به نور اسلام سپر ساخته و گويند :\r\n شراب از خون و جام از كاسهء سر * بجاى بانگِ رود ، آواز اسبان \r\n بجاى دستهء گل ، دستهء تيغ ! * بجاى قُرطه بر تن ، دِرع و خَفتان « 1 » \r\nهرچند كه آنان درويشان و دل‌ريشانند ، ليكن در جريدهء فضل من مقدّم ايشانند ، اى مقرّبان درگاه و اى فرشتگان بارگاه ، گواه باشيد كه من از آنان خشنودم و در رستاخيز هريك از ايشان را در امّت محمد چندان شفاعت دهم كه از من خشنود گردند ، و هر مؤمنى كه آن عهد و بيعت بشنود و به دل با آنان موافق باشد من او را خلعت دهم . اى جوان‌مرد ، شوق باطن رسول خدا و مهر دل او بود كه به نيابت تو بداشت !\r\n\r\nسوره 48 آيه 27\r\n27 -  لَقَدْ صَدَقَ اللَّهُ رَسُولَهُ الرُّؤْيا .  آيه . رسول خدا ، پيش از آنكه به حديبيه برود خواب ديد كه او را گويند : شهر مكّه بر تو گشوده خواهد شد ، ليكن وقت آن در خواب معين نكردند ، رسول خدا ، خواب را با ياران گفت و همگى شاد شدند و گمان بردند كه همان سال به مكّه روند ، پس چون جنگ حديبيه به صلح خاتمه يافت و حضرت حاضر بر برگشتن به مدينه و انجام حج طبق پيمان به سال بعد شد ، ياران به هم گفتند : رسول خدا ما را وعدهء طواف خانه خدا داد ، حال چگونه عمره نكرده برگرديم ، عمر عرض كرد اى رسول خدا ، نه شما ما را وعدهء طواف كعبه دادى ؟ حضرت فرمود بلى ، ولى سال آن نگفتم ، و بدانيد كه شما به زودى به خانه كعبه مىرويد و طواف مىكنيد ! اين بود كه اين آيت رسيد كه :\r\n . . . لَتَدْخُلُنَّ الْمَسْجِدَ الْحَرامَ إِنْ شاءَ اللَّهُ آمِنِينَ .  آيه . آنگاه حضرت به ياران فرمود : شما به حكم آن خواب ناچار به مسجد حرام بىترس از دشمنان و با ايمنى دررويد و آنجا را طواف كنيد ، درحالىكه سر را تراشيده يا موها را كوتاه كرده‌ايد .\r\n\r\nسوره 48 آيه 28\r\n28 -  هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ .  آيه . در قرآن چهارهزار جاى به تصريح و يا تعريض و با تشريف نام مصطفى ذكر شده و اين آيت اشاره به آغاز بعثت او و تحقّق نبوّت و رسالت او و مبدا وحى پاك به او از سوى خداوند است .\r\nآغاز وحى : در خبر است كه آغاز وحى كه به رسول خدا آشكار شد اندر خواب بود ، و آن شش ماه پيش از ظهور وحى در بيدارى بود ! و راز اين كار آن بود كه تا روح پاك وى از تاريكى طبيعت به روشنائى نبوّت برسد و سخنان الهى را به افاضت جود حق تلقّى كند و تا به لطيفه‌هاى مشاهدت مهذّب و مقرّب گردد .\r\nشش ماه جان مقدس او بدين لطيفه‌ها به تدريج وحى حق قبول همىكرد ، چون نسيم وحى پاك به جان\r\n\r\n\r\n","description":"","footnote":"\r\n( 1 ) - قرطه جامه و يا زيور گوشها است ، درع و خفتان ، تن‌پوش جنگ است .\r\n","page_name":" 438 ","page_number":438},
  {"content":"\r\n\r\nپاك وى رسيدى ، به آشيان صورت باز شتافتى ، و آن خواب كه ديدى پيدا آمدى ، و در آن روزگار از روح لطيف وحى مدد همىگرفتى تا جسم او در صفا و بهاء مانند روح گشت ، آنگاه پس از شش ماه ، پيغام و امر الهى به او ظاهر شد و از صحبت مردم به دور شد ، و خلوت جست و از خلق عزلت گزيد ، بعد از كمال مدّت شش ماه ، جبرئيل كه مكاشف روح وى بود مشاهد حسّ او شد و به چشم سر بديد ، پس به غار حرا باز شد و از خانه و سراى دور شده و از خويش و پيوند يكسره كناره گرفت ، گاهى در هواى بسط جولان كردى و گاهى در عالم قبض ميدان كردى ، هفته‌اى بر او بگذشت كه از آدميان كسى او را نديد و از او سخنى نشنيد ، مردم باهم درباره او به گفت‌وگو افتادند ! يكى مىگفت عاشق است و درمان او وصال است ، يكى مىگفت درويش است و درمان او مال است ، ديگرى مىگفت يتيم است و درمانده و سامان او بخت و اقبال است ! خويشان همه اندوهگين شدند كه محمّد را چه روى داده ؟ كه اين‌چنين حسرت‌زده شده و به زبان حال مىگويد :\r\n اندوه اين جهان ، به سر آيد جز آن من * معروف شد به گيتى همه نام و نشان من ! \r\nابو طالب كه بر وى مهربان و دل‌بسته بود گفت : اى چشم و چراغ من ، اى ميوهء دل من ، تو را چه غم است ؟ و رخسارت چرا زرد و باطنت چرا پردرد است ؟ حضرت بگريست و گفت : آن درد كه مراست زبان از بيان آن ناتوان و من درمان آن ندانم و دردى است كه درمان آن با آن‌كسى است كه درد داده ! من صبر و شكيبائى پيشه كنم تا او خود شفا دهد . و به زبان افتقار اين ترنّم همىكرد :\r\n هم تو مگر سامان كنى * را هم به خود آسان كنى \r\n زان مرهم احسان خود * وين درد را درمان كنى \r\nچون مدت انتظار به سر آمد و درخت اميد به بر رسيد و شب هجر به پايان رسيد و نسيم صبح وصال بردميد و خورشيد نبوّت در فلك سعادت تابيد ، آن مهتر عالم در آن غار بناليد و در حق بزاريد كه : اى راهنماى سرگشتگان ، اى فريادرس بيچارگان ، بنده را شكيبائى بيش از اين نمانده و با او جز تن درويش و دل ريش نمانده ، آنگاه از غار بيرون شد ، و به هر سنگ و درختى رسيد ، از آنها سلام شنيد و چون به خانه رسيد خديجه را گفت ندانم مرا چه بوده است ترسم كه شوريده شوم ! از آن پس همه روز در سوز و همه شب در اندوه بود ، ديگر روز تاب نياورد و به غار شتافت ! و به عادت خويش بناى زارى نهاد .\r\nخداوند جبرئيل را كه پيك حضرت و بريد رحمت است بسوى او فرستاد و فرمود : اى جبرئيل چون به دوست ما روى ، يكباره صورت خود را بر آن دوست جلوه مكن كه او در نقطهء جمع مستغرق مشاهدهء ما است و طاقت تفرقت اغيار ندارد ! تا خوى كند و آرام گيرد و به‌تدريج ، سينهء او قابل وحى گردد .\r\nچون جبرئيل را در آن صورت ديد تفرقت به او راه يافت و سخت باشد كه كسى از جمع به تفرقت افتد ، ديگربار جبرئيل خود را به دو نمود و بر او سلام كرد و در نقاب شد ! محمّد قصد حجرهء خديجه كرد ، آنچه ديده و شنيده بود باز گفت ، خديجه او را در آغوش گرفت و نوازش كرد .\r\nجبرئيل باز بر او نمايان شد و سلام كرد و بر خديجه ظاهر گشت ، آنگاه خديجه برخاست و گفت :\r\nآنچه جستم يافتم ، غم به سر آمد و درخت اميد به برآمد ، هماى عزم به پر آمد . اكنون روى از گرد ادبار بشستم و آنچه خواستم يافتم !\r\n\r\n","description":"","footnote":"","page_name":" 439 ","page_number":439},
  {"content":"\r\n\r\n وصل آمد و وز بيم جدائى رستم * با دلبر خود به كام دل بنشستم \r\nسپس گفت : اى سيد بزرگوار ، دل رنجور مدار و خوش باش كه اين كس فرشتهء خدا است كه بر موسى ظاهر گشت و من اين داستان را از عموى خود ورقه پسر نوفل شنيدم و او در حق تو خوابها ديده و تو را بشارت باد كه گزيده خلق عالم توئى و آنچه به خواب ديدم به عيان ديدم .\r\nداستان خديجه و نوفل : چون خديجه تورات و انجيل خوانده و صفت رسول شنيده بود ، روزى ورقه نزد او آمد و گفت : سه شب پيوسته به خواب ديدم كه در زمين مكّه خداوند پيغمبرى خواهد فرستاد نام او محمّد و من در ميان عرب در خلق و خلق هيچ‌كس را جامع‌تر از شوهر تو نديدم كه در صورت از همه نيكوتر و از خرد از همه بيشتر و به خوبى از همه خوب‌تر است و به امانت از همه امين‌تر است و آن‌كس شوهر تو است و اين همان پيغمبر است !\r\nچگونگى رسيدن وحى : در چگونگى رسيدن وحى سه روايت است يكى آنكه اوّل آيت كه آمد  بِسْمِ اللَّهِ الرَّحْمنِ الرَّحِيمِ *  بود . روايت ديگر اول سوره كه نازل شد سورهء اقرأ بود ، سوم روايت آنست كه اول سوره ، سورهء   يا أَيُّهَا الْمُدَّثِّرُ   بود ، و جمع ميان آن روايتها اين است كه اول آيه  بِسْمِ اللَّهِ الرَّحْمنِ الرَّحِيمِ *  بود و اول خطاب جبرئيل به او اقرأ بود كه منظور خواندن همان آيت است و اوّلين سوره همان سورهء مدثّر است .\r\nراويان نوشته كه : اوّل ورود جبرئيل در خانهء خديجه بود كه آمد و گوشهء چادر را بازگرفت و خود را به محمّد نمود ! و به او خطاب   يا أَيُّهَا الْمُدَّثِّرُ   كرد ، دومين بار در غار حرا بود كه خود محمد گويد : بيامد و مرا تنگ در بر گرفت و نيك بجنبانيد و باز رها كرد ! و دو بار ديگر همچنان كرد و حكمت در آن بود كه سه بار طبيعت بشريّت او را به عنصر ملكوتى مزاج داد ، آنگاه گفت :   اقْرَأْ بِاسْمِ رَبِّكَ ،   گفت : من امّى هستم و خواندن نتوانم ! جبرئيل باز گفت   اقْرَأْ .  \r\n\r\nسوره 48 آيه 29\r\n29 -  مُحَمَّدٌ رَسُولُ اللَّهِ وَ الَّذِينَ مَعَهُ أَشِدَّاءُ عَلَى الْكُفَّارِ رُحَماءُ بَيْنَهُمْ .  آيه . اين آيت تا آخر سوره صفت صحابهء رسول است و بيان سيرت آنان كه در مجلس انس رسالت جليس و انيس بودند . و در بساط عهد اسلام نقيب و نجيب ، و بصحبت نبوّت و رأفت رسالت تأديب و تهذيب يافته و از نظر جلال صمديّت توفيق و تقريب ديده‌اند و حق‌ّتعالى هريكى از آنان را به تشريف و تقريبى مخصوص گردانيده و آنها صحابه خاص رسول خدا هستند ، و بر كافّه اهل ايمان حرمت ايشان نگاه داشتن واجب است و بايد قدر آنان را شناخت كه نزد خداوند بعد از پيمبران و رسولان از همه مقرّب‌ترند « 1 » و همگى منبع صدق و مايهء عدل و اصل حياء و سخاء هستند و بر هر موحّد واجب است كه خود را بر اين صفات بيارايد .\r\n\r\nسورهء - 49 - حجرات - 18 - آيه - مدنى - جزو 26\r\n\r\nتفسير لفظى [ آيات 1 الى 9 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند فراخ‌بخشايش مهربان .\r\n1 -   يا أَيُّهَا الَّذِينَ آمَنُوا لا تُقَدِّمُوا بَيْنَ يَدَيِ اللَّهِ وَ رَسُولِهِ وَ اتَّقُوا اللَّهَ إِنَّ اللَّهَ سَمِيعٌ عَلِيمٌ  \r\n\r\n\r\n","description":"","footnote":"\r\n( 1 ) - در اينجا حديثى از حضرت امير المؤمنين على ( ع ) روايت شده كه گفت پيغمبر به من فرمود : اى على : خداوند به من امر كرد كه ابو بكر را والد و عمر را مشير و عثمان را سند و تو را اى على پشت و پناه خود گيرم .\r\n","page_name":" 440 ","page_number":440},
  {"content":"\r\n\r\nاى كسانى كه گرويده‌اند . پيش خدا و رسول او در مشويد ( جلو نيفتيد ) و از خشم و عذاب خداى بپرهيزيد ، كه خداوند شنوا و دانا است .\r\n2 -  يا أَيُّهَا الَّذِينَ آمَنُوا لا تَرْفَعُوا أَصْواتَكُمْ فَوْقَ صَوْتِ النَّبِيِّ وَ لا تَجْهَرُوا لَهُ بِالْقَوْلِ كَجَهْرِ بَعْضِكُمْ لِبَعْضٍ أَنْ تَحْبَطَ أَعْمالُكُمْ وَ أَنْتُمْ لا تَشْعُرُونَ .  اى گروندگان ، صداهاى خود را بالاى صداى رسول خدا بلند نكنيد ، و با او به صداى بلند سخن مگوئيد چنان كه با يكدگر مىگوئيد ، كه كارهاى شما همه تباه گردد و شما نمىدانيد ( نمىفهميد ) .\r\n3 -  إِنَّ الَّذِينَ يَغُضُّونَ أَصْواتَهُمْ عِنْدَ رَسُولِ اللَّهِ أُولئِكَ الَّذِينَ امْتَحَنَ اللَّهُ قُلُوبَهُمْ لِلتَّقْوى لَهُمْ مَغْفِرَةٌ وَ أَجْرٌ عَظِيمٌ .  كسانى كه صداى خود را نزد رسول خدا فرودارند ، ( آهسته كنند ) آنان كسانى هستند كه خداوند دلهاى ايشان را به پاكى و اخلاص براى پرهيزكارى آزمود ، و آنان راست آمرزش و پاداش بزرگ .\r\n4 -  إِنَّ الَّذِينَ يُنادُونَكَ مِنْ وَراءِ الْحُجُراتِ أَكْثَرُهُمْ لا يَعْقِلُونَ .  « 1 » كسانى كه تو را از پس حجره ( غرفه ) مىخوانند ( صدا مىكنند ) بيشتر آنها نمىدانند و بىخردند .\r\n5 -  وَ لَوْ أَنَّهُمْ صَبَرُوا حَتَّى تَخْرُجَ إِلَيْهِمْ لَكانَ خَيْراً لَهُمْ وَ اللَّهُ غَفُورٌ رَحِيمٌ .  اگر آنها شكيبائى كنند تا پيغمبر از حجره بسوى آنها بيرون شود ، البته براى آنها بهتر بود ! و خداوند آمرزنده و مهربان است .\r\n6 -  يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ .  اى مؤمنان ، اگر دروغ‌زنى ( فاسقى ) بشما خبرى داد ، نيك برسيد كه مبادا به گروهى به نادانى برسيد و سرانجام از كارى كه كرديد پشيمان شويد !\r\n7 -  وَ اعْلَمُوا أَنَّ فِيكُمْ رَسُولَ اللَّهِ لَوْ يُطِيعُكُمْ فِي كَثِيرٍ مِنَ الْأَمْرِ لَعَنِتُّمْ وَ لكِنَّ اللَّهَ حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ وَ كَرَّهَ إِلَيْكُمُ الْكُفْرَ وَ الْفُسُوقَ وَ الْعِصْيانَ أُولئِكَ هُمُ الرَّاشِدُونَ .  و بدانيد كه رسول خدا در ميان شما است ، اگر او در بسيارى از كارها ، شما را فرمان برد ( و سخنان شما را بپذيرد ) ، شما در هلاكت و تباهى افتيد ، ليكن خداوند ايمان را نزد شما دوست‌داشتنى كرد و كفر ( ناگرويدن ) و سركشى و نافرمانى را دشوار و نابايسته كرد ، و آنان كه چنين‌اند رستگارانند .\r\n8 -  فَضْلًا مِنَ اللَّهِ وَ نِعْمَةً وَ اللَّهُ عَلِيمٌ حَكِيمٌ .  ( آن صفت ) به سبب نيكوكارى خداوند و نعمت و نواخت او بر بندگان است كه او دانا و راست دانش است .\r\n9 -  وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ فَإِنْ فاءَتْ فَأَصْلِحُوا بَيْنَهُما بِالْعَدْلِ \r\n\r\n\r\n","description":"","footnote":"\r\n( 1 ) - مفسران نوشته‌اند قبيلهء بنى عنبر كه زن و فرزندشان در جنگ اسير شده بودند نزد حضرت آمدند وقت ظهر و استراحت او بود ! فرياد كردند اى محمد ، زن و فرزند ما را بازفروش كن ، حضرت به رضايت آنها داورى را به رئيس آنها واگذار كرد ! او حكم كرد كه نصف آنها با فديه و نيم ديگر به‌رايگان آزاد شوند ! حضرت پذيرفت و گفت :\r\nاگر صبر كرده بودند همهء اسيران به رايگان آزاد مىشدند !\r\n","page_name":" 441 ","page_number":441},
  {"content":"\r\n\r\n وَ أَقْسِطُوا إِنَّ اللَّهَ يُحِبُّ الْمُقْسِطِينَ  « 1 » . اگر دو گروه از مؤمنان باهم درافتند ، ( كشتار كنند ) ميان آنها آشتى دهيد پس اگر يكى از آنها بر ديگرى افزونى جويد ( ستم كند ) شما با او بجنگيد تا از افزون‌جوئى بازآيد ، پس اگر افزون‌جو ، با داد آمد ، شما هم ميان آنها به داد آشتى دهيد و دادگرى كنيد كه خداوند دادگران را دوست دارد .\r\n\r\nتفسير ادبى و عرفانى\r\n\r\nسوره 49 آيه 0\r\n بِسْمِ اللَّهِ ،  از حضرت ( امام ) جعفر صادق ( ع ) پرسيدند معنى بسم الله چيست ؟ گفت : اسم از سمت است و آن داغ باشد كه براى نشان گذارند . چون بنده بسم الله گويد ، معنى آنست كه داغ بندگى حق بر خود مىكشم تا از كسان او باشم ، چنان كه هر پادشاهى را مركب خاصّى است كه آن را داغى ( نشانى ) ويژه باشد ، تا طمع ديگران از آن بريده شود ، و آن مركب عزيز و محترم و از تعرّض مصون باشد ، و هر مركبى كه داغ شاهى ندارد ، ذلول و ذليل و در آسيب كوفت و كوب ديگران است ! »\r\n« مثال بندگان خدا نيز همين است : داغ الهى بر بندگان اهل اخلاص ، گفتن بسم الله است و هركه اين داغ دارد در حمايت جلال است و در رعايت جمال ، و در خدمت قبول و اقبال ، و هركه اين داغ ندارد ، اسير دست و پاشكسته و رنجور مهجور است ! »\r\nپس اى جوان‌مرد كوشش كن تا داغ بندگى حق بر سر خودكشى ، تا در هر دو سراى سعادتمند باشى ، و چندان‌كه توانى بكوش تا نام خويشتن در كسى از كسان او بندى تا عزيز هر دوجهان گردى ! كه خردمندان گفته‌اند :\r\n بندهء خاص ملكِ باش كه با داغ ملك * روزها ايمنى از شحنه و شبها ز عسس \r\n هركه او نام كسى يافت از اين درگه يافت * اى برادر كسِ او باش و مينديش ز كس \r\n\r\nسوره 49 آيه 1\r\n1 -   يا أَيُّهَا الَّذِينَ آمَنُوا لا تُقَدِّمُوا بَيْنَ يَدَيِ اللَّهِ وَ رَسُولِهِ .   آيه . اى گرويدگان و حقّ جويندگان و در راه اسلام پويندگان ، از ذات خود هيچ مگوئيد ، و از پيش خود در عرصهء دين ، هيچ اساس منهيد و تكيه بر دانش و خرد خود مكنيد ، هرچه گوئيد از گفت رسول ما گوئيد و از فرمان او درمگذريد و عهد او در دل گيريد و حكم او را به جان پذيريد كه حكم او حكم ما است و پيروى او دوستى ما است ، شما كه ياران اوئيد و در اميد شفاعت ، او را با تفخيم و تعظيم خوانيد ، زيرا او قبلهء اقبال و كعبهء آمال و كلّ كمال و جملهء جمال است ،\r\n\r\n\r\n","description":"","footnote":"\r\n( 1 ) - مفسران نوشته‌اند اين آيت دربارهء دو قبيلهء انصار ( اوس و خزرج ) نازل شد كه هر دو از مؤمنان بودند و باهم به جنگ و بغى برخاستند و يكدگر را زخم زدند ! حضرت ميان آنها را پس از رسيدن اين آيت آشتى داد .\r\nروايت ديگر اين است كه مراد پديد آمدن اصحاب بغى است در برابر اصحاب عدل كه با آنها جنگ كنند و حكم آنان اين است كه ميان آنها را آشتى دهند و با آنها به عدل رفتار كنند .\r\nروايت ديگر آنست كه گروهى اهل بغى و جور و ستم بر امام عدل خروج كنند و در ايشان سه شرط موجود است : يكى آنكه گروهى انبوه باشند ، ديگر آنكه براى حركت خود بهانه و عنوانى بسازند ، سوم آنكه امامى بر خود نصيب كنند كه پيشواشان باشد ! در اين صورت حكم اين است كه امام عدل ، ايشان را به صلح خواند اگر پذيرفتند ترك جنگ كنند و گرنه با آنان بجنگند تا تسليم شوند !\r\n","page_name":" 442 ","page_number":442},
  {"content":"\r\n\r\nو گوهر صدف رسالت و ثمرهء درخت مودّت است ، سر او از بركت و چشم او از حيا است ، گوش او از حكمت ، زبان او از ثنا ، لب از تسبيح ، روى از رضا ، گردن از فروتنى ، سينه از صفا ، دل از رحمت ، فؤاد از وفا ، جگر از بيم ، شغاف از اميد ، شكم از قناعت ، پشت از بىنيازى ، پا از خدمت ، دست از سخاوت ، استخوان از كافور و موى او مشك بويا است .\r\n قيمت عطار و مُشك ، اندر جهان كمتر شود * چون برافشاند صبا زلفين عنبرساى او \r\nخضوع فرشتگان در برابر مقام محمدى - : چون زمينيان اين خلعت يافتند ، آسمانيان را درد غيرت از محبّت زيادت شد ، و خزينهء صبرشان از شوق غارت شد ، گفتند : خداوندا ، فرمان ده تا از اين عالم بلند به زمين شويم و در پيش حجرهء محمّد صف بركشيم ! تا باشد كه گرد ميدان او بر ما نشيند و نسيم حضرتش بر ما وزد !\r\nفرمان رسيد كه اى مقرّبان حضرت ، آرام گيريد كه رفتن شما به زمين به سامان نيست ، كه شرق و غرب و برّ و بحر ، شما را برندارد ، و از شما كس هست كه جملهء جهان خاكى در كف او از نخودى در كف آدميان كمتر بنمايد ! صبر كنيد و در انتظار بنشينيد ، تا وقت ديدار او كه مقرر داشته‌ايم برسد ، آتشى در جان وى زنيم و سوزى در دل وى افكنيم و او را به عشق حضور خود شيدا كنيم و غم امّت بر او بگماريم تا بىقرار شود ، و از بهر امّت قصد حضرت ما كند ، و شما به طفيل شفاعت امّت او را ببينيد .\r\nچون روز مقرر درآمد ، ناگاه سوزى در دل سيّد آمد ، بىقرار گشت يكى در عشق حضرت و ديگرى در غم امّت ! چون سوز به‌غايت رسيد فرمان آمد كه اى جبرئيل ، پر طاوسى درپوش ، تحفهء اقبال درگير ، پيمبران را خبر كن ، هواى بهشت را معنبر كن ، از سدرهء منتهى به زمين سفر كن و دوست ما را در حجرهء امّ هانى :\r\nاز خواب بيدار كن و بگو اى محمّد برخيز و بيا تا مرا بينى ، من منتظرم ، بىمن چه نشينى !\r\nاى محمّد ، تا كى غم امّت در دل دارى ، تا كى اندوه گناهكاران به جان كشى ! برخيز و بيا تا عذاب بر امّت به شفاعت تو حرام كنم و نعمت و راحت و رحمت بر ايشان تمام گردانم و كار ايشان به نظام كنم و جاى ايشان دارالسلام كنم كه السّلام عليك ايّها النّبىّ و رحمة اللّه و بركاته .\r\n\r\nتفسير لفظى [ آيات 10 الى 18 
  ]\r\n10 -  إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ وَ اتَّقُوا اللَّهَ لَعَلَّكُمْ تُرْحَمُونَ . \r\nمؤمنان باهم برادرند ، پس ميان برادران آشتى دهيد ، و از خشم و عذاب خداى بپرهيزيد تا مگر بر شما ببخشايند « 1 » .\r\n11 -  يا أَيُّهَا الَّذِينَ آمَنُوا لا يَسْخَرْ قَوْمٌ مِنْ قَوْمٍ عَسى أَنْ يَكُونُوا خَيْراً مِنْهُمْ وَ لا نِساءٌ مِنْ نِساءٍ عَسى أَنْ يَكُنَّ خَيْراً مِنْهُنَّ وَ لا تَلْمِزُوا أَنْفُسَكُمْ وَ لا تَنابَزُوا بِالْأَلْقابِ بِئْسَ الِاسْمُ الْفُسُوقُ بَعْدَ الْإِيمانِ وَ مَنْ لَمْ يَتُبْ فَأُولئِكَ هُمُ الظَّالِمُونَ .  اى مؤمنان نبايد هيچ گروهى . از مؤمنان گروه ديگر را افسوس دارد ( مسخره كند ) چه بسا كه آنان بهتر از همه آنها باشند ! و هيچ گروه از زنان نبايد زنان ديگر را مسخره ( افسوس ) كند ، بسا كه آنان از همه آنها بهتر باشند ! و بر يكدگر\r\n\r\n\r\n","description":"","footnote":"\r\n( 1 ) - منظور آنكه : خداوند شما را كه ايمان آورديد برادران دينى مىشناسد و برادرى خويشانى كه ايمان نياوردند با شما بريده است ، زيرا برادرى دينى استوارتر است از برادرى نسبى !\r\n","page_name":" 443 ","page_number":443},
  {"content":"\r\n\r\nطنز و طعنه مزنيد و ( عيب‌جوئى مكنيد ) به يكديگر مخنديد و به لقبهاى ( نامناسب ) و بد ( بجز نام ) مخوانيد ، كه هر كسى را به نام بد خواندن كار بدى است آن هم پس از ايمان آوردن ! و هركس از آن كار بازنگردد از ستمكاران باشد .\r\n12 -  يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ وَ لا تَجَسَّسُوا وَ لا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ وَ اتَّقُوا اللَّهَ إِنَّ اللَّهَ تَوَّابٌ رَحِيمٌ .  اى كسانى كه گرويدند ، از بسيارى پندارها و گمانها پرهيز كنيد كه لختى از گمانها دروغ است و بزه ! و پوشيده مجوئيد ( تجسّس مكنيد ) و از پس يكدگر بد مگوئيد ( غيبت يكدگر نكنيد ) آيا يكى از شما دوست مىدارد كه گوشت برادر مردهء خود را بخورد ؟ ( اين كار بدان ماند ) پس شما آن را دشوار و ناپسند داريد و از خشم و عذاب خداى بترسيد و بپرهيزيد كه اوست توبه‌پذير و مهربان .\r\n13 -  يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ إِنَّ اللَّهَ عَلِيمٌ خَبِيرٌ .  اى مردم ما شما را نر و ماده آفريديم و شما را شاخه شاخه و خاندان خاندان كرديم تا يكدگر را ( در رحم پيوستن ) باز شناسيد ، ( و بدانيد ) كه گرامىترين شما نزد خداوند پرهيزكارترين شما است و خداوند دانا و آگاه است .\r\n14 -  قالَتِ الْأَعْرابُ آمَنَّا قُلْ لَمْ تُؤْمِنُوا وَ لكِنْ قُولُوا أَسْلَمْنا وَ لَمَّا يَدْخُلِ الْإِيمانُ فِي قُلُوبِكُمْ وَ إِنْ تُطِيعُوا اللَّهَ وَ رَسُولَهُ لا يَلِتْكُمْ مِنْ أَعْمالِكُمْ شَيْئاً إِنَّ اللَّهَ غَفُورٌ رَحِيمٌ .  عربها گفتند ما ايمان آورديم ! بگو اى محمّد ، به آنها كه شما ايمان نياورديد ! ليكن بگوئيد : اسلام آورديم و هنوز ايمان در دلهاى شما نيامده و اگر خدا و رسولش را فرمان بريد از كردارهاى شما هيچ كاسته نخواهد شد ، كه خداوند آمرزندهء مهربان است .\r\n15 -  إِنَّمَا الْمُؤْمِنُونَ الَّذِينَ آمَنُوا بِاللَّهِ وَ رَسُولِهِ ثُمَّ لَمْ يَرْتابُوا وَ جاهَدُوا بِأَمْوالِهِمْ وَ أَنْفُسِهِمْ فِي سَبِيلِ اللَّهِ أُولئِكَ هُمُ الصَّادِقُونَ .  همانا مؤمنان كسانى هستند كه به خدا و فرستاده‌اش ايمان آورده‌اند و آنگاه در شكّ و ترديد نيفتاده‌اند و با جان و مال خود در راه خدا جهاد كرده‌اند ، اينان راست‌گويانند .\r\n16 -  قُلْ أَ تُعَلِّمُونَ اللَّهَ بِدِينِكُمْ وَ اللَّهُ يَعْلَمُ ما فِي السَّماواتِ وَ ما فِي الْأَرْضِ وَ اللَّهُ بِكُلِّ شَيْءٍ عَلِيمٌ .  بگو ( اى محمّد ) به مشركين ، آيا شما مرا به دين خود آگاه مىكنيد ! ( درحالىكه ) خداى يگانه است كه آنچه در آسمانها و زمين است مىداند و به همه چيز دانا است !\r\n17 -  يَمُنُّونَ عَلَيْكَ أَنْ أَسْلَمُوا قُلْ لا تَمُنُّوا عَلَيَّ إِسْلامَكُمْ بَلِ اللَّهُ يَمُنُّ عَلَيْكُمْ أَنْ هَداكُمْ لِلْإِيمانِ إِنْ كُنْتُمْ صادِقِينَ .  اى محمّد ، بر تو سپاس ( منّت ) مىنهند كه اسلام آوردند ! بگو اسلام آوردن خود را بر من منّت ( سپاس ) منهيد ، بلكه خداوند بر شما منّت گذارد كه به ايمان رهبريتان كرده است اگر راست مىگوئيد ؟\r\n18 -  إِنَّ اللَّهَ يَعْلَمُ غَيْبَ السَّماواتِ وَ الْأَرْضِ وَ اللَّهُ بَصِيرٌ بِما تَعْمَلُونَ .  خداوند پوشيده‌هاى آسمان و زمين را مىداند ، و به آنچه شما مىكنيد آگاه است .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n\r\nتفسير ادبى و عرفانى\r\n\r\nسوره 49 آيه 10\r\n10 -  إِنَّمَا الْمُؤْمِنُونَ إِخْوَةٌ .  آيه . اى پديدآورندهء هر موجودى ، اى پذيرندهء هر درودى ، اى كرمت ضامن روزى بندگان ، و اى ملكت از زوال و فنا در امان ، عزيزكردهء تو را كس خوار نكند ، بركشيدهء تو را كس نگونسار نكند ، به داغ گرفتهء تو كس در او طمع نكند ! مؤمنان همه داغ‌كردهء توأند ، و در روش خويش با چراغ توأند ، گاه چون سروى در چمن در مقام خلوتند ، و گاه چون چوگان بر مقام خدمتند ، آنانند كه خداوند در ازل آنها را نواخته و ميان آنان برادرى افكنده ، آن‌چنان برادرى كه هرگز بريده نشود ، و خويشى و نسبى كه تا ابد بپيوندد ، و مراد از اين نسب نسب دين و تقوى است نه نسب آب و گل ! كه بو جهل و بو لهب هم در اين نسب شريك بودند .\r\nوظيفه برادرى : اى جوان‌مرد ، چون مىدانى كه مؤمنان همه برادر توأند و در نسب ايمان و تقوى خويشان توأند ، حق برادرى بجا آر ، و شرط خويشى بگزار ، به موافقت با ايشان زندگانى كن ، و راه ايثار و فتوّت پيش گير ، و بىمعارضت خدمت كن ، ايشان گناه كنند تو عذر خواه ، ايشان بيمار شوند تو عيادت كن ، حظّ خود فروگذار و نصيب ايشان زيادت كن ، اين است حق برادرى اگر سر برادرى دارى درآى ، و گرنه هجرت كن !\r\nذو النون مصرى را پرسيدند : با كه صحبت داريم ؟ و با چه كسى نشست و برخاست كنيم ؟ گفت : صحبت با كسى كن كه او را ملك نبود يعنى آنچه از مال و ملك دارد ، حق برادران در آن بيش از حق خود داند ! زيرا هر جنگ و دشمنى كه در جهان به پا خاست از منى و توئى برخاست و چون توئى و منى از راه موافقت آمد ، جنگ و دشمنى از ميان برخاست ! »\r\nصفت ديگر هم صحبت آنست كه اگر در تو عيبى بيند از تو برنگردد ، زيراكه آدمى از عيب خالى نيست و بىعيبى و پاكى صفت ويژهء خداست ( گل بىعيب خدا است ) .\r\nلطيفه : گويند مردى را زنى بود كه در كار عشق او نيك رفته بود ، و آن زن را ( لكّهء ) سپيدى در چشم بود كه مرد از فرط محبّت نديده بود ، تا روزى كه عشق وى رو به نقصان نهاد ، گفت : اين سپيدى در چشم تو كى پديد آمد ؟ گفت : آنگاه كه كمال عشق تو را نقصان آمد !\r\nمصطفى فرمود : دوستى ، آدمى را از عيب دوست نابينا كند و از شنيدن عيب او كر شود ، تا نه عيب دوست بيند و نه ملامت در دوستى وى شنود !\r\nصفت ديگر آنست كه صحبت با حق بايد كرد و از صحبت خلق بايد بريد ، زيراكه مردم تغيير كنند چون تو تغيير كنى ! اما حق‌تعالى هرگز بجلال احديّت و كمال صمديّت خود تغيير نكند ، اگرچه همه مردم تغيير كنند .\r\nذو النون مصرى گفت : در ساحل شام زنى كه به صورت زن بود ولى به معنى هزار مرد بيشتر ! همه عين صفا و وفا بود ، ظاهر او همه صفا صفت ، و باطن او همه بقا معرفت ! نه در صورت اسم و جسم آويخته ، و نه در منزل حال و قال رخت افكنده ! به هستى محبوب خويش هستى خود را درباخته و به صفات دوست خويش از صفات خود بيزار شده ! و به زبان حال گويد :\r\n\r\n","description":"","footnote":"","page_name":" 445 ","page_number":445},
  {"content":"\r\n\r\n مكن در جسم و جان منزل ، كه اين دون است و آن و الا * قدم زين هر دو بيرون نِه ، نه اينجا باش و نه آنجا ! \r\nو در راه عشق محبوب گويد :\r\n در عشق تو گر كشته شوم باكى نيست * كو دامن عشقى كه برو چاكى نيست ؟ ! \r\nذو النون گويد : از آن زن پرسيدم : از كجا آئى و به كجا مىروى ؟ گفت : از نزد قومى بيداران بيامدم و به نزد قومى هشياران روم ! كه اينان به صفت و سيرت معروفند نه به نام و نسب ! زيرا هركس در جهان شرفى و كرامتى يافت از صفت و سيرت يافت نه از نام و نسب ! چه شرف دارد آن نسب كه فردا بريده شود كه خداوند فرمود : در رستاخيز نسب در ميان نيست ، و چه كرامتى بزرگتر از اين كرامت است كه خداوند فرمود : باكرامت‌ترين شما نزد من پرهيزكارترين شما است !\r\nآن پارسازن صفت بيدارى و بىخوابى كه صفت مشتاقان و آئين عاشقان است بر آن گروه نهاد ، و گفت :\r\nچون شب درآيد و آفتاب پنهان شود ، دلهاى آنان از اندوه پر شود گهى به زارى توجه كنند ، گهى به خوارى بنالند ، گهى دفتر عشق باز كنند ، و شوق آغاز ، گهى فرياد برگيرند و به زارى دوست را ياد كنند ، همه شب سر به زانوى حيرت نهاده يا روى بر خاك حسرت ماليده و با درد دل و سوز جگر نوحه‌كنان گويند :\r\n تاريكتر است هر زمانى شب من * يا رب شب من سحر ندارد گوئى ! \r\nاى جوان‌مرد ، هركه شبى بيدار نبوده ، رنج بيدارى چه داند ؟ هركس شبى بيمار نبوده از درازى شب بيماران چه خبر دارد ؟ اى درويش ، هرگز تو را شبى بوده كه مونس تو ماه و انيس تو ستاره باشد ؟ اى كه شب دراز به خواب غفلت كوتاه كرده و روز سپيد به گناه سياه كرده‌اى ! روز عمرت را شب آمد و بهار جوانيت درگذشت ، گلنارت زرد ، عقيقت كاه ، چراغت خاموش ، روز شمرده به آخر رسيد و پيك اجل دررسيد ، امروز ماتم خود بدار و اشك حسرت از ديده فروبار ، پيش از آنكه نه چشم ماند نه بينائى ، نه گوش ماند نه شنوائى ، نه تن ماند نه توانائى ، نه نيرو ماند نه دانائى ، نه كمال ماند نه زيبائى !\r\n پيش از آن كين جانِ كين آور فروماند ز نطق * پيش از اين كين چشمِ عبرت بين فروماند ز كار \r\n\r\nسوره 49 آيه 14\r\n14 -  قالَتِ الْأَعْرابُ آمَنَّا قُلْ لَمْ تُؤْمِنُوا وَ لكِنْ قُولُوا أَسْلَمْنا .  آيه . ( اى محمد ) ، ايشان را گوى كه شما ايمان نياورديد ! كه ايمان تصديق و اخلاص دل است ، و آن در دل شما نيامده و شما بر زبان كلمهء شهادت رانده و از بيم كشته شدن مسلمان شده‌ايد كه اسلام ، تسليم شدن به ظاهر است و ايمان اعتقاد به دل و باطن است . مصطفى فرمود : اسلام علانيت است و ايمان سريرت ، اسلام آشكار است و ايمان نهان ، اسلام آنست كه مردم از تو بينند و ايمان آنست كه خدا از تو شناسد ، اسلام با خلق است و ايمان با خالق ، اسلام شريعت است و ايمان حقيقت ، اسلام پوست است و ايمان مغز ، اسلام سود است و ايمان سرمايه ، اسلام صدف است و ايمان مرواريد ، اسلام كالبد است و ايمان روح ، اسلام خانه است و ايمان كدخدا ، اسلام زبان است و ايمان كلمه ، پس چون از آن گوئى ، بگو مسلمانم به حكم و مؤمنم به اميد .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n\r\nسورهء - 50 - ق - 45 - آيه - مكى - جزو 26\r\n\r\nتفسير لفظى [ آيات 1 الى 18 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   ق وَ الْقُرْآنِ الْمَجِيدِ .   منم خداوند قاهر قادر و سوگند به اين قرآن بزرگوار ( كه پيغمبر راستگو است و رستاخيز بودنى است ) .\r\n2 -  بَلْ عَجِبُوا أَنْ جاءَهُمْ مُنْذِرٌ مِنْهُمْ فَقالَ الْكافِرُونَ هذا شَيْءٌ عَجِيبٌ .  ( چنين نيست كه كافران گفتند ) ايشان شگفت داشتند از اينكه آگاه‌كننده‌اى از خودشان آمده ! پس ناگروندگان گفتند :\r\nاين چيز شگفت‌آورى است .\r\n3 -  أَ إِذا مِتْنا وَ كُنَّا تُراباً ذلِكَ رَجْعٌ بَعِيدٌ .  آيا چون ما بميريم و خاك شويم ؟ ( بازمىگرديم و زنده مىشويم ؟ ) اين بازگشتى دور ( و باورنكردنى ) است .\r\n4 -  قَدْ عَلِمْنا ما تَنْقُصُ الْأَرْضُ مِنْهُمْ وَ عِنْدَنا كِتابٌ حَفِيظٌ .  ما مىدانيم آنچه زمين از ايشان كاهد و كم كند و نزد ما كتابى است كه نگاهدارندهء آن كاستن‌ها است .\r\n5 -  بَلْ كَذَّبُوا بِالْحَقِّ لَمَّا جاءَهُمْ فَهُمْ فِي أَمْرٍ مَرِيجٍ .  آرى ، ايشان سخن راست را دروغ شمردند پس ايشان در امرى شوريده و بهم آميخته و گمان‌آميز هستند . ( هرج‌ومرج ) .\r\n6 -  أَ فَلَمْ يَنْظُرُوا إِلَى السَّماءِ فَوْقَهُمْ كَيْفَ بَنَيْناها وَ زَيَّنَّاها وَ ما لَها مِنْ فُرُوجٍ . \r\nآيا به آسمان نمىنگرند بالاى سرشان ؟ كه چگونه ما آن را ساختيم و نگارش داديم كه هيچ عيب و شكافى در آن نيست ؟\r\n7 -  وَ الْأَرْضَ مَدَدْناها وَ أَلْقَيْنا فِيها رَواسِيَ وَ أَنْبَتْنا فِيها مِنْ كُلِّ زَوْجٍ بَهِيجٍ . \r\n( آيا نمىنگرند ) زمين را كه آن را باز كشيديم و كوه‌هاى بلند در آن افكنديم ( اوكنديم ) و در آن از هر ( گياه ) جفتى نيكو و بهجت‌زا رويانيديم ؟\r\n8 -  تَبْصِرَةً وَ ذِكْرى لِكُلِّ عَبْدٍ مُنِيبٍ .  ( آن كار ) باز نمودن و ياد دادن ، براىِ هر بندهء - بازگشت‌كنندهء بسوى خدا است .\r\n9 -  وَ نَزَّلْنا مِنَ السَّماءِ ماءً مُبارَكاً فَأَنْبَتْنا بِهِ جَنَّاتٍ وَ حَبَّ الْحَصِيدِ .  و آب با بركت را از آسمان فروفرستاديم تا با آن درختان و تخم گياهان درودنى ( دروكردنى ) را رويانيديم .\r\n10 -  وَ النَّخْلَ باسِقاتٍ لَها طَلْعٌ نَضِيدٌ .  و درختان خرما ( خرما بنان ) بلند بارور كه داراى خوشه‌هاى درهم نشسته است . ( رويانيديم )\r\n11 -  رِزْقاً لِلْعِبادِ وَ أَحْيَيْنا بِهِ بَلْدَةً مَيْتاً كَذلِكَ الْخُرُوجُ .  ( آنها را ) روزى بندگان كرديم ، و زمين و شهر مرده را زنده كرديم و رستاخيز و زنده بيرون شدن از گور همچنين است !\r\n12 -  كَذَّبَتْ قَبْلَهُمْ قَوْمُ نُوحٍ وَ أَصْحابُ الرَّسِّ وَ ثَمُودُ .  پيش از ايشان هم كسان نوح و اصحاب چاه و قوم ثمود ، پيغمبران خود را دروغ‌زن گرفتند « 1 » و تكذيب كردند .\r\n\r\n\r\n","description":"","footnote":"\r\n( 1 ) - اصحاب ( رس ) قومى بودند در يمامه و آنها از بقاياى قوم ثمود بودند كه نزديك چاهى ( رسّ ) زندگانى مىكردند .\r\n","page_name":" 447 ","page_number":447},
  {"content":"\r\n\r\n13 -  وَ عادٌ وَ فِرْعَوْنُ وَ إِخْوانُ لُوطٍ .  ( همچنين ) قوم عاد « 1 » و فرعون و برادران لوط .\r\n14 -  وَ أَصْحابُ الْأَيْكَةِ وَ قَوْمُ تُبَّعٍ كُلٌّ كَذَّبَ الرُّسُلَ فَحَقَّ وَعِيدِ .  و ياران بيشه و قوم تبّع « 2 » همگى آنها پيغمبران را دروغگو خواندند ، پس سزاوار عقوبت ( كيفر ) شدند .\r\n15 -  أَ فَعَيِينا بِالْخَلْقِ الْأَوَّلِ بَلْ هُمْ فِي لَبْسٍ مِنْ خَلْقٍ جَدِيدٍ .  آيا ما از آفرينش نخستين خلقت آدم خسته شديم كه نتوانيم مرده را زنده كنيم ؟ آرى ، آنان در آفرينش جديد ( رستاخيز ) در شبهه و شكّ هستند !\r\n16 -  وَ لَقَدْ خَلَقْنَا الْإِنْسانَ وَ نَعْلَمُ ما تُوَسْوِسُ بِهِ نَفْسُهُ وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ .  ما آدمى را آفريديم و مىدانيم آنچه در دل او مىانديشد ( وسوسه مىكند ) و ما از رگ گردن به او نزديكتريم .\r\n17 -  إِذْ يَتَلَقَّى الْمُتَلَقِّيانِ عَنِ الْيَمِينِ وَ عَنِ الشِّمالِ قَعِيدٌ .  آنگاه كه ( دو فرشته نگهبان آدمى ) سخن مىربايند و فرامىگيرند از سمت راست و چپ او كه نشسته‌اند ! ( فرشتهء طرف راست نيكوئيها را و فرشتهء طرف چپ بديها را مىنويسد ) .\r\n18 -  ما يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ .  ( انسان ) هيچ سخنى از دهان بيرون ندهد مگر آنكه نزد او مراقب و نگاهبان ( گوشوان ) ساخته و حاضر است .\r\n\r\nتفسير ادبى و عرفانى\r\n\r\nسوره 50 آيه 0\r\n بِسْمِ اللَّهِ الرَّحْمنِ الرَّحِيمِ .  بدان كه عنصرهاى اصلى جهان چهار است . باد ، آتش ، آب ، خاك « 3 » و اين چهار عنصر در به دو آفرينش از آن چهار كلمه ( بسم الله الرحمن الرحيم ) وجود يافتند ، آن چهار كلمه نسيمى بود از عالم جلال و جمال كه بوزيد ، تا اين چهار عنصر در جهان پيدا شد ، و از آغاز پيدايش تا عهد آخر اين چهار عنصر ، قوت طبيعت داشتند و جهان از تركيب اجزاء آنها و بر وفق تقدير الهى منظّم همىبودى ، و در هر عهدى آنها نيرو را زيادت كردند ، چنان كه در عهد نوح ، نيرو با آب بود ، و در زمان هود نيرو با باد ( صرصر ) بود ، و در عهد موسى زمين خاكى نيروئى افزون يافت ، تا انتقام خويش از قارون كشيد و او را در خود فروبرد ! و در عهد يونس ، شرارهء آتش در هوا نيروى فروغ را فزونى داد !\r\nهمچنين در هر عهدى ، هر باد كه وزيدى ، هر موجى كه از دريا برخاستى ، يا كشتى غرق كردى يا شهرى خراب كردى ، و هر برقى كه بجستى ، ولايتى را بسوختى و زمين را هميشه زلزله بودى و خسف و مسخ نمايان گشتى ! تا زمان مهتر عالم و سيّد فرزند آدم كه عهد فترت نبوّت به سر آمد ، و بامداد روز فطرت دين اسلام برآمد ، زمين نور گرفت ، و آسمان سرور يافت ، و رخسار ستارگان بيفروخت ، و جبرئيل اندر هواى عالم آواز داد كه : بسم الله الرحمن الرحيم كه اين آواز اندر همه اجزاء جهان سرايت كرد ، تا هر ذرّه‌اى در عشق\r\n\r\n\r\n","description":"","footnote":"\r\n( 1 ) - قوم عاد مقصود قوم عاد اول است كه قوم آدم باشد .\r\n( 2 ) - قوم تبع منظور قوم پادشاه يمن است كه تابعين بسيار داشته است .\r\n( 3 ) - اين چهار عنصر قديم مطابق با صد عنصر معلوم جديد است ! زيرا اين عناصر در نتيجهء عمل آن چهار تا پديد آمده و به‌وجود مىآيند .\r\n","page_name":" 448 ","page_number":448},
  {"content":"\r\n\r\nشنيدن اين چهار كلمه ، زبانى يافت ، و از آن صدائى و طنينى شنيد .\r\nنوشته‌اند چون بسم الله الرحمن الرحيم نازل شد ، بادها آرام و درياها موج‌دار شد ، و خداوند سوگند ياد كرد كه ياد نام او بر همه بركت است ، بهائم گوش فرا دادند و شيطانها از آسمان رانده شدند . آنگاه هر كلمه‌اى از اين چهار كلمه نام يكى از آن عنصرها را جمال و كمالى داد ! چنان كه از كلمهء اول بندى بر باد نهادند و از هيبت كلمهء دوّم داغى بر زبان آتش نهادند و از رحمت كلمهء سوّم شمّه‌اى بر آب زدند و از رأفت كلمهء چهارم نسيمى به خاك رسانيدند ! باد شرارت خود بگذاشت ! آتش شراره فرونشاند ، آب از طغيان فروكشيد ، و خاك زلزله را بگذاشت و به استوارى و آرامى آمد « 1 » . اين همه به آن سبب بود كه عهد عدل گذشت و عهد فضل آمد ، عهد خسف و مسخ گذشت و عهد رحمت و رأفت آمد ! نسبت اين امّت بر بساط شرع احمد با نسبت امّتهاى پيش نسبت آدمى به حيوان است ! زيرا در آن عهدها ، صورتشان مسخ‌پذير بود و سورتشان نسخ‌پذير ! و عقد آنان فسخ‌پذير بود ، چون به كمال نرسيده بودند ، و چون عهد اسلام رسيد ، ندا درآمد كه ( اى محمّد ) ، همهء شرعها را نسخ و شرع تو را نسخ نه ، همه عقدها را فسخ و عقد تو را فسخ نه ، امّتان پيش را مسخ و امت تو را مسخ نيست !\r\n\r\nسوره 50 آيه 1\r\n  ق - وَ الْقُرْآنِ الْمَجِيدِ .   آيه . خداوند به قوّت قلب پيغمبر و به قران قسم ياد مىكند كه رسالت محمد و روز رستاخيز راست است و اين حرف ( ق ) نشانه از قوّت قلب پيغمبر است . كسى كه دوستى عزيز دارد ، همواره در پى خشنودى اوست و رازش با اوست ، و سوگندش به جان و سر اوست ، از او زياد سخن گويد ، در سفر و حضر در خواب و بيدارى او را نگه دارد ، و هرچه كند از او نيكو دارد ، و در هيچ جاى حديث و سلام از او باز نگيرد .\r\nپس خداوند اين معانى را ، به حبيب خويش ارزانى داشت تا عالميان بدانند كه بر درگاه عزّت هيچ‌كس را چنين مرتبت و منزلتى نيست كه همه كائنات و موجودات از بهر اوست و مهر همه مهر اوست ، و خداوند در همه احوال خشنودى او خواست ، چنان كه در قبله رضاى او خواست ، در شفاعت امّت رضاى او خواست ، به حيات او قسم ياد كرد و به قوّت قلب وى سوگند ياد نمود و گفت :   ق ، وَ الْقُرْآنِ الْمَجِيدِ .   به زادگاه او قسم ياد كرد ، در خواب و بيدارى عصمت و پناه بر او داشت ، جمله حالهاى او را كفايت كرد ، در هر حال و در هر جاى وحى به او پيوسته بود ، در غار بود وحى به او آمد شب معراج در بيت المقدس وحى به او آمد ، در حضرت قاب قوسين بود كه بىواسطه راز شنيد :\r\n عشق آمد و جان و دل فرا جانان داد * معشوق ز جان خويش ما را جان داد ! \r\n زان گونه شرابها كه او پنهان داد ! * يك ذرّه به صد هزار جان نتوان داد ! \r\nجوان‌مردان طريقت و ارباب معرفت در معنى « ق » سرّى ديگر گفته‌اند : آن كوه قاف كه گرداگرد جهان كشيده شده ، مظهر و اثرى از اين ( ق ) است كه گرداگرد دل دوستان كشيده شده ! پس هركس در اين\r\n\r\n\r\n","description":"","footnote":"\r\n( 1 ) - از آغاز عقيده به وجود چهار عنصر اصلى در طبيعت ، سه عنصر باد و آب و خاك معلوم و در طبيعت به‌طور وافر و كامل و ثابت موجود است ولى عنصر آتش بطور كامل و ثابت و دائم در طبيعت ديده نشده و اين نكته مجهولى راجع به چهار حالت طبيعت در موجودات بود ! خوشبختانه اخيرا كشف شده كه عنصر آتش در طبقهء بالاى سرماى زمين مانند پرده آتشين ، زمين را احاطه كرده - و آن را نام پلاسما نهاده‌اند .\r\n","page_name":" 449 ","page_number":449},
  {"content":"\r\n\r\nدنيا بخواهد از آن كوه درگذرد ، جلو قدم او فروگيرند و گويند ، اين قاف را راه نيست و بر او گذر نيست ! همچنين كسى كه در ولايت دل و صحراى سينه قدم زند ، چون خواهد يك قدم از صفات دل و عالم سينه بيرون نهد ، جلو قدم او را فروگيرند و گويند : كجا مىشوى ؟ ما خود همين‌جا با توئيم ، ما با دلهاى شكسته هستيم .\r\nپير طريقت گفت : الهى ، او كه يك نظر ديد ، عقل او پاك برميد ! پس او كه هميشه به ديدهء دل بديد ، چگونه بيارميد ؟ . شگفت‌كارى است كار كسى كه در او مىنگرد و او را هم از او مىجويد ! او با جويندهء خود همراه است ! پس اين جستن او را چه به كار است ؟\r\nمصطفى فرمود : قرب بنده مر حق را نخست به ايمان است و تصديق ، و پس از آن به احسان است و تحقيق ! و ايمان و احسان به اين است كه خدا را پرستش كنى آن‌چنان‌كه او را مىبينى ! و اگر او را نديدى ، بدان كه او تو را مىبيند ! كه فرمود :  وَ اسْجُدْ وَ اقْتَرِبْ ،  خدا را سجده كن و نزديك شو .\r\nاين سخن پيمبر اشارت است به ملاقات دل با حق و معارضهء سرّ با غيب و مشاهدهء جان در مناجات نهان ! و به‌هرحال قرب حق مر بنده را دو گونه است : يكى آنكه همه مردم را به علم و قدرت خود نزديك كند كه فرمود :  وَ هُوَ مَعَكُمْ أَيْنَ ما كُنْتُمْ .  هرجا باشيد او با شما است . و ديگرى آنكه خاصّان مردم را به شاهدهاى لطف و خاصه‌هاى فضل نزديك گرداند كه فرمود :  وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ ،  ما به او از رگ گردن نزديكتريم ، و آن‌چنان است كه اول بنده را قربى غيبى دهد تا از جهانش بازبرد ! پس از آن او را قربى كشفى دهد تا از جهانيانش بازبرد ! سپس او را قربى حقيقى دهد تا از آب و گلش بازبرد ! كه از شاهد بنده مىكاهد و بر شاهد خود مىافزايد ! تا چنان كه در اول خود بود ، در آخر هم خود باشد ، كه در آن حال : علاقه‌ها بريده ! سببها نابود شده ، رسمها تباه گشته ، حدّها و مرزها ازهم‌گسيخته ، اشارتها به نهايت رسيده و عبارتها نابود شده و تنها حق باقى است .\r\n\r\nسوره 50 آيه 17\r\n17 -  إِذْ يَتَلَقَّى الْمُتَلَقِّيانِ عَنِ الْيَمِينِ وَ عَنِ الشِّمالِ قَعِيدٌ .  آيه . در خبر است كه اين دو فرشته كه بر بنده موكّلند ، چون بنده نشسته باشد ، يكى از سوى راست كارهاى نيك او را مىنويسد ، و يكى از سوى چپ كارهاى بد او را مىنويسد ، و چون بنده بخسبد ، يكى بر سر بالين او بايستد و يكى به قدمگاه او ، و او را نگاه مىدارند ، و چون بنده راه مىرود ، يكى از پيش مىرود و يكى از قفا ، و آفتها از او دفع مىكنند . فرشتهء كار نيك را هر شب و روز بدل كنند و فرشتهء ديگر فرستند ! و حكمت آن اين است كه فردا گواهان كارهاى نيك او بسيار باشند ولى فرشتهء كار بد را بدل نكنند ! تا عيب بنده جز همان يك نفر نداند !\r\nخداوند به جبرئيل فرمود : تو وحى مىگزار و به تفصيل مدان كه بندگان چه كردند ! ( اى محمّد ) ، تو وحى مىخوان و بدان كه امّت چه كردند ! خداوند كه نخواست جبرئيل و پيغمبر ، گناه بنده را به تفصيل بدانند ! پس چگونه روا دارد كه شيطان ملعون بنده را از درگاه وى براند ؟ چنان كه فرمود :\r\n\r\nسوره 50 آيه 18\r\n18 -  ما يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ .  آيه . سخنى از دهان بيرون نيايد جز آنكه فرشتگانى مراقب و مواظبند ! فرشتگان در سوى راست و چپ بندگان خدا هستند ، فرشتهء دست راست فرشتهء فضل\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nاست و فرشتهء دست چپ ، فرشتهء عدل ! و چنان كه فضل بر عدل سالار است ، فرشتهء دست راست هم بر فرشتهء دست چپ سالار است ! فرشتهء دست راست امير است و هر نيكى را ده برابر مىنويسد ولى فرشتهء دست چپ مأمور است و هر بدى را يك‌بار مىنويسد ! آن هم بدين‌گونه كه فرشته دست راست به او گويد : هفت روز بگذار و گناه و بدى او را منويس تا مگر بنده عذرى بخواهد و توبه كند !\r\nلطيفه : اين همه لطف خداوند نسبت به بندگان نتيجهء حكمى است كه در ازل كرد كه فرمود : رحمت من بر خشم من پيشى دارد . از اين شگفت‌تر آنكه بنده گناه مىكند ، از سوى خداوند فرمان آيد كه پردهء ايمان وى دركشيد تا گناه او مغلوب ايمان او گردد ! آنگاه كه از بسيارى گناه و نافرمانى بندگان پردهء ايمان بهم نمىآيد و همه گناهان را نمىپوشد ! فرمان آيد كه پردهء كرم مرا دركشيد تا همهء گناهان را پوشد !\r\n\r\nتفسير لفظى [ آيات 19 الى 45 
  ]\r\n19 -  وَ جاءَتْ سَكْرَةُ الْمَوْتِ بِالْحَقِّ ذلِكَ ما كُنْتَ مِنْهُ تَحِيدُ .  سختى مرگ و حالت جان كندن به حكم حق و به راستى و درستى آمد ( كه نيكوكار به بهشت و گناهكار به دوزخ رود ) اين مرگ است كه تو ( اى بنده ) از آن يك عمر دورى مىكردى !\r\n20 -  وَ نُفِخَ فِي الصُّورِ ذلِكَ يَوْمُ الْوَعِيدِ .  در بوق ( اسرافيل ) دميده شد ، اين است روز موعود ( كه از آغاز دنيا به آن وعده داده شده ) .\r\n21 -  وَ جاءَتْ كُلُّ نَفْسٍ مَعَها سائِقٌ وَ شَهِيدٌ .  هركسى در رستاخيز بيايد درحالىكه با او راننده‌ايست ( به بهشت يا دوزخ ) و گواه كه گواهى كفر كافر يا ايمان مؤمن دهد !\r\n22 -  لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ  ( به او گويند ) تو از اين رستاخيز در غفلت و ناآگاهى بودى ، ما پردهء غفلت تو را از تو بركشيديم كه چشم تو امروز تيزبين است !\r\n23 -  وَ قالَ قَرِينُهُ هذا ما لَدَيَّ عَتِيدٌ .  فرشتهء نگهبان و مراقب او گويد : اين است آنچه نزد من از كارهاى او ساخته و كوشيده و نوشته شده !\r\n24 -  أَلْقِيا فِي جَهَنَّمَ كُلَّ كَفَّارٍ عَنِيدٍ .  ( آنگاه به دو فرشتهء چپ و راست او فرمان آيد ) كه همهء كافران شوخ گردن‌كش را در دوزخ اندازيد !\r\n25 -  مَنَّاعٍ لِلْخَيْرِ مُعْتَدٍ مُرِيبٍ .  ( همان كافران ) بازدارندهء از كار نيك و از گرويدن به خدا ، و از اندازه درگذراندهء به ايمان و شك‌دار در آن !\r\n26 -  الَّذِي جَعَلَ مَعَ اللَّهِ إِلهاً آخَرَ فَأَلْقِياهُ فِي الْعَذابِ الشَّدِيدِ .  همان كسى كه با خدا خدايان ديگر مىجويد و مىپرستد ، پس او را در عذاب سخت بيفكنيد .\r\n27 -  قالَ قَرِينُهُ رَبَّنا ما أَطْغَيْتُهُ وَ لكِنْ كانَ فِي ضَلالٍ بَعِيدٍ .  ديو وهم كار او گفت :\r\nپروردگارا ، من او را به نافرمانى و گزاف‌كارى نگذاشتم بلكه خود او در بيراهى دورى بود !\r\n28 -  قالَ لا تَخْتَصِمُوا لَدَيَّ وَ قَدْ قَدَّمْتُ إِلَيْكُمْ بِالْوَعِيدِ .  خداوند فرمايد : نزد من جنگ\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nنكنيد كه من پيش ازين ، سخن بيم به شما رسانيده بودم !\r\n29 -  ما يُبَدَّلُ الْقَوْلُ لَدَيَّ وَ ما أَنَا بِظَلَّامٍ لِلْعَبِيدِ .  سخن من نزد من به نيك‌بختى و بدبختى بندگان بدل نمىشود و من هرگز بندگان خود را ستمگار نباشيم .\r\n30 -  يَوْمَ نَقُولُ لِجَهَنَّمَ هَلِ امْتَلَأْتِ وَ تَقُولُ هَلْ مِنْ مَزِيدٍ .  آن روز ( كه مردم را به دوزخ افكنيم ) گوئيم آيا پر شدى ( اى دوزخ ) ؟ و مىگويد : آيا نيز هست ؟\r\n31 -  وَ أُزْلِفَتِ الْجَنَّةُ لِلْمُتَّقِينَ غَيْرَ بَعِيدٍ .  و بهشت را براى پرهيزكاران به نزديك آورند نه دور !\r\n32 -  هذا ما تُوعَدُونَ لِكُلِّ أَوَّابٍ حَفِيظٍ .  به آنها گويند : اين است آنچه كه به بازگرداننده و نگه‌دارنده فرمان خدا وعده داده شده بود .\r\n33 -  مَنْ خَشِيَ الرَّحْمنَ بِالْغَيْبِ وَ جاءَ بِقَلْبٍ مُنِيبٍ .  آن كسى كه از عذاب خدا مىترسد و با دلى گراينده بسوى او مىآيد .\r\n34 -  ادْخُلُوها بِسَلامٍ ذلِكَ يَوْمُ الْخُلُودِ .  به آنها گويند ، درآئيد در آن سراى به درود و آزادى ، كه آن روز روز جاودانى است .\r\n35 -  لَهُمْ ما يَشاؤُنَ فِيها وَ لَدَيْنا مَزِيدٌ .  آنان راست آنچه خواهند در بهشت و نزد ما از خواسته آنها نيز بيشتر هست .\r\n36 -  وَ كَمْ أَهْلَكْنا قَبْلَهُمْ مِنْ قَرْنٍ هُمْ أَشَدُّ مِنْهُمْ بَطْشاً فَنَقَّبُوا فِي الْبِلادِ هَلْ مِنْ مَحِيصٍ .  چه بسيار كسان كه پيش از ( اين كافران ) ما آنان را تباه كرديم كه از اين‌ها زورمندتر بودند و در زمين و شهرهاى دور رفتند ! بنگريد ، آيا هيچ از مرگ رستند ؟ و پناهى يافتند ؟\r\n37 -  إِنَّ فِي ذلِكَ لَذِكْرى لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ .  در آن سخن ، پند و يادآورى است براى كسى كه دلى زنده دارد ، و يا گوش شنونده دارد و او براى دريافت آن در جاى خود آماده است « 1 » .\r\n38 -  وَ لَقَدْ خَلَقْنَا السَّماواتِ وَ الْأَرْضَ وَ ما بَيْنَهُما فِي سِتَّةِ أَيَّامٍ وَ ما مَسَّنا مِنْ لُغُوبٍ .  ما آسمانها و زمين و آنچه ميان آنها است در شش روز آفريديم و به ما خستگى و ماندگى نرسيد .\r\n39 -  فَاصْبِرْ عَلى ما يَقُولُونَ وَ سَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَ قَبْلَ الْغُرُوبِ  پس ( اى محمّد ) ، شكيبا باش بر آنچه ( دشمنان ) مىگويند و پيش از طلوع آفتاب و پيش از غروب خداى را ستايش ( نماز ) كن .\r\n40 -  وَ مِنَ اللَّيْلِ فَسَبِّحْهُ وَ أَدْبارَ السُّجُودِ .  و بخشى از شب خدا را ستايش ( نماز ) كن و پس از نماز هنگام شب ، به وقت دميدن بامداد نيز نماز بام كن .\r\n41 -  وَ اسْتَمِعْ يَوْمَ يُنادِ الْمُنادِ مِنْ مَكانٍ قَرِيبٍ .  گوش فرادار ( اى محمّد ) آن روزى را كه آوازدهنده آواز دهد ( منادى ندا كند ) از جائى سخت نزديك .\r\n\r\n\r\n","description":"","footnote":"\r\n( 1 ) - در اين آيه بعضى مفسران قلب را بمعنى عقل دانسته‌اند كه در زبان عرب متداول بوده است .\r\n","page_name":" 452 ","page_number":452},
  {"content":"\r\n\r\n42 -  يَوْمَ يَسْمَعُونَ الصَّيْحَةَ بِالْحَقِّ ذلِكَ يَوْمُ الْخُرُوجِ .  آن روز كه به كار شدنى و بر فرمان روان بانگ بشنوند ، آن است روز رستاخيز و هنگام بيرون آمدن از گورها .\r\n43 -  إِنَّا نَحْنُ نُحْيِي وَ نُمِيتُ وَ إِلَيْنَا الْمَصِيرُ .  مائيم كه مرده زنده كنيم و زنده را مىميرانيم و بازگشت همه بسوى ما است .\r\n44 -  يَوْمَ تَشَقَّقُ الْأَرْضُ عَنْهُمْ سِراعاً ذلِكَ حَشْرٌ عَلَيْنا يَسِيرٌ .  آن روز كه زمين پاره پاره از آنها باز شكافد ( و بيرون مىآيند ) زود زود ! اين فراهم‌آوردنى و فردا برانگيختنى بر ما آسان است .\r\n45 -  نَحْنُ أَعْلَمُ بِما يَقُولُونَ وَ ما أَنْتَ عَلَيْهِمْ بِجَبَّارٍ فَذَكِّرْ بِالْقُرْآنِ مَنْ يَخافُ وَعِيدِ .  ما داناتريم به آنچه آنان مىگويند ، و تو ( اى محمّد ) برايشان نه پادشاهى نه كامران ! پس پند ده به قرآن كسانى را كه از وعده‌هاى بيمناك من مىترسند .\r\n\r\nتفسير ادبى و عرفانى\r\n\r\nسوره 50 آيه 19\r\n19 -  وَ جاءَتْ سَكْرَةُ الْمَوْتِ بِالْحَقِّ .  آيه . هرچند كه حالت مرگ به‌ظاهر سخت مىنمايد ! لكن مؤمنان و دوستان را در آن حال و در باطن ، همه عزّ و ناز باشد و از دوست هر لحظه راحتى و هر ساعتى خلعتى رسد .\r\nبدان اى جوان‌مرد كه از به دو آدم تا فناء عالم هيچ‌كس از مرگ نرست ، تو نيز نخواهى رست . زندگى كه بر آدم و نوح و ابراهيم وفا نكرد و بر داود و سليمان و موسى و عيسى كمين كرد ، با تو كى وفا كند ؟ فرشته‌اى كه جان مصطفى را درخواست كرد ، با تو چگونه مدارا كند ؟ اگر عمر نوح و گنج قارون و ملك سليمان و حكمت لقمان به دست آرى ، براى فرار از مرگ سودى ندارد ، هفت هزار سال ( كم و كسرى ) گذشت « 1 » كه آدميان در اين سفرند ! و از صلبها به رحمها مىآيند و ازآنجا به روى زمين و از روى زمين به شكم زمين مىروند ، همهء جهان ، گورستان است ، زير او همه حسرت و بالاى او همه حسرت ، و سر برآر ، و از آسمان بپرس كه در شكم زمين چند نازنين دارى ؟\r\n . . . ذلِكَ ما كُنْتَ مِنْهُ تَحِيدُ .  آيه . اين مرگ است كه از آن مىگريزى !\r\nاى اسير أمل ، اى غافل از اجل ، اى گرفتار آز ، اى بندهء نياز ، تا كى در زمستان غم تابستان خورى ، و در تابستان غم زمستان ! ؟ و كارى كه ناچار بودنى و شدنى است از آن نينديشى ؟ و راهى كه يقين خواهى رفت زاد آن برنگيرى ؟ كار دنيا راست مىدادى ! ولى برگ مرگ نسازى ! اى مسكين مرگت در قفا است ، از او ياد آر ، منزلت گور است آن را آباد دار ! امروز در خوابى باش تا بيدار شوى ، امروز مستى باش تا هشيار گردى ! مال دنيا گردآورى و از نيازمندان بازدارى ! چه طمع دارى كه جاويد با آن مال بمانى ! باش تا فرشتهء مرگ آيد و جانت را غارت كند ، وارث درآيد و مالت غارت كند ! كرم خزنده درآيد و پوست و گوشت تو را غارت كند !\r\nآه اگر با اين غفلت و ذلّت و اندرين زحمت و ظلمت ، دشمن ( شيطان ) درآيد و دين و ايمان تو را غارت كند ! آنگاه مفلسى باشى بىتن ، بىجان ، بىمال ، بىطاعت و بىايمان . اگر تو را در مرگ غفلتى است !\r\n\r\n\r\n","description":"","footnote":"\r\n( 1 ) - اين مدّت طبق ظاهر روايتها ، تاريخ ظهور آدم ابو البشر و پيدايش فرزند آدم است !\r\n","page_name":" 453 ","page_number":453},
  {"content":"\r\n\r\nبرشمار كه تا آدم صفى چند پدر داشته‌اى كه يكى از مرگ رسته باشد ! در عالم هيچ‌كس را در درگاه خداوند عزّت و حشمت محمّد مصطفى نبود ! با او هم مسامحه نرفت و خطاب آمد : كه تو هم مىميرى آنها هم مىميرند !\r\nگويند : اى محمّد ، كه همه كمالها نكته‌ايست از كمال تو ، و همهء جمالها نقطه‌ايست از جمال تو ، اى مهترى كه ماه روشن از طلعت تو تاريك شود ، و خورشيد عالم از نسيم شمال تو شيدا گردد ! مشك را از زلف و خال تو رشك آيد ، اى سيّد ، با اين همه منقبت و منزلت ، راه فنات مىبايد گرفت و در كف لحد مىبايد خفت !\r\nاى محمّد ، اكنون كه كار دين تمام شد و قاعده‌هاى شرع به نظام شد و منشور رسالت برخواندى ، مكّه را برگشادى ، بر دشمنان پيروز شدى ، و دامن كفر را چاك كردى ، بزرگان قريش را هلاك ساختى ، كعبه را از بتها پاك كردى ، قيصر روم از بيم تو در كاخ خويش ناآرام ، نجّاشى در حبشه تو را غلام ، آسمان به فرق تو مىنازد ، زمين به خاك پايت مىنازد ، وقت آن آمد كه روى در نشيب مرگ آرى ! و همه را به يك‌بارگى بگذارى و بگذرى ، كه هر كارى چون به كمال رسد نقصان پذيرد ، ماه آسمان تا هلال است در زيادت باشد و چون بدر گردد و شعاعش تمام شود ، نقصان گيرد ! شاخ درختان به وقت بهار هر روز در زيادت باشد ، برگ مىآرايد ، گل مىشكفاند ، بوستان نورانى مىكند ، چون به كمال رسيد و ميوه داد در نقصان افتد .\r\nاى سيد عالم ، و اى مهتر فرزند آدم ، گاه آن آمد كه گوشوار مرگ در گوش كنى و قصد حضرت ما كنى ، تا ما هم آن كنيم كه تو خواهى ! ( شرح وفات پيغمبر در سورهء انبياء گذشت )\r\nازاين‌رو ، مصطفى فرمود : تحفهء مؤمن مرگ است و هيچ صاحب صدق از مرگ نهراسد . حسين ابن على ( ع ) پدر را ديد كه با يك پيراهن جنگ مىكرد ، گفت : جنگ با يك تا پيراهن كار جنگ‌آوران نيست ! پدر فرمود :\r\nفرزندم ، پدر تو را باك نيست كه مرگ را بيندازد يا از مرگ بيفتد ! توشهء حقيقى و زاد سفر مرگ راستى است چون مرگ راه بقاء است و بقاء سبب لقا ، و هركس ملاقات خدا را دوست دارد ، خداوند هم ملاقات او را دوست دارد . اهل غفلت چون به سر مرگ رسند به آن نگرند كه چه مىدهند و چه مىستانند !\r\nعمار ياسر ( از صحابهء مخصوص پيغمبر كه عمرش به نود رسيده بود ، در جنگ صفّين نيزه‌اى در دست داشت و درحالىكه دستش مىلرزيد ، جنگ مىكرد تا تشنگى بر او افتاد ، آب خواست او را قدحى از شير دادند ، شير را نوشيد و گفت : امروز روز آخر عمر عمّار است و به زودى به ملاقات محمّد خواهم رسيد ! چون پيغمبر روزى به او گفته بود كه آخرين غذاى تو در اين جهان شير است ! و همان گونه كه با نيزه پيش مىرفت و شمشير مىزد مىگفت : امروز من به محمّد و به دوستان و اصحاب او مىرسم .\r\nاى جوان‌مرد ، اين حيات دنيوى پردهء تاريكى است در روى روزگار تو كشيده ، روز مرگ ، اين پرده به دست لطف دركشند ! تا تو به سر نقطهء زندگانى جاويد رسى و تا اين زندگانى بر جاى است بقاى ابدى در پرده است ، چون اين پرده را برگرفتند بقاى جاودان روى به تو آرد ! كه همان زندگانى پاكيزه است كه خداوند وعده داده  ( فَلَنُحْيِيَنَّهُ حَياةً طَيِّبَةً . )  ما به آدمى زندگانى شكوفان خواهيم داد !\r\nاز رحم تا لحد : اى بندهء من بدان كه : مؤمن در گور همچون آن كودك است در رحم مادر ، تو خود بينديش تا اوّل در رحم مادر ، حالت تو چون بود ؟ ضعيف بودى نه قوت بود نه قدرت ! نه رفتن و گرفتن !\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nنه شنيدن نه گفتن ! تو را در آن تاريكىها پديد آوردم و جگر مادر به‌سان آينه پيش روى تو بداشتم ، شكل تو در آن پيدا آوردم ، تا هرچه تو را بايست بود ، مادر آن را همىخورد و به تو همىرسيد ! و تو در ناز و راحت بودى و كس را از تو خبر نه !\r\nپس بدانكه : من به آخر همان كنم كه به اوّل كردم ، بينائى و شنوائى و گويائى و گيرائى و روائى بستانم ، آنگاه در لحد نهم و چنان كه در ابتدا جگر مادر را آينه ساختم ، لحد را آينه سازم ، تا همان گونه كه در آنجا راحت و نعمت دنيا به تو همىرساندم و كس را خبر نه ! به آخر راحتى بهشت به تو مىرسانم و كس را خبر نه ! تا بدانى كه من كريم و رحيم و لطيفم . اى بنده من ، چون من خواستم يوسف صدّيق را از دست برادران حسود برهانم سه روز او را در زندان چاه بداشتم ! و چون خواستم كه ملك مصر به او سپارم به سه روز زندان ارزد ! و فرمانروائى كشور مصر به هفت سال زندان مصر ارزد ! و مؤمن موحّد را جمال پدر و مادر به نه ماه زندان رحم ارزد ! و ديدار خداى ازل و ابد به هزاران سال زندان لحد ارزد !\r\n\r\nسوره 50 آيه 37\r\n37 -  إِنَّ فِي ذلِكَ لَذِكْرى لِمَنْ كانَ لَهُ قَلْبٌ .  آيه . اگر صد بار روى در خاك مالى ، و عالم بر فرق سر بپيمائى ، تا آن نقطهء حقيقى كه دل است رفيق اين طاعت نباشد ، همه را رقم نيستى دركشند !\r\nچون بنده به درگاه آيد و راز بگشايد ولى دل همچنان گرفتار كار دنيا ماند ، رقم خذلان بر طاعت او كشند و بر او باززنند ، چنان كه در نماز اگر دل آماده نباشد نماز پذيرفته نمىشود ! دلى كه از بند بندگى ديگرى رهائى يافت ، آن دل مر حق را يكتا باشد . نه رنگ رياى مردم دارد و نه گرد خودنمائى بر وى نشيند ، و هركه مخلص‌تر ، به حق نزديكتر و هركه به حق نزديكتر ، لرزان‌تر است ! مقربان حضرت و ملازمان درگاه پيوسته در هراس باشند و همواره در كشتى خطرند كه فرمود : مخلصان را خطرى بزرگ است ! و آنكه ترسش به خدا بيشتر ، راستىگوئىاش به پيغمبر او بيشتر ! كه :  إِنَّما يَخْشَى اللَّهَ مِنْ عِبادِهِ الْعُلَماءُ  همانا ، دانشمندان از خداى ترسند !\r\n نزديكان را بيش بود حيرانى * كايشان دانند سياست سلطانى \r\nچنان كه وزير پادشاه پيوسته از مراقبت سلطان هراسان باشد زيرا سينهء وزير خزانهء اسرار پادشاه است و مهر خزانه شكستن خطرناك بود !\r\nحذيفهء يمانى ، صاحب راز رسول خدا بود گفتا ، روزى شيطان را ديدم كه مىگريست ! پرسيدم اى ملعون ، اين ناله و گريه از چيست ؟ گفت : از دو چيز : يكى آنكه درب لعنت به روى ما گشاده و ديگر آنكه دل مؤمنان به روى ما بسته ! هروقت قصد درگاه دل مؤمن كنم به آتش هيبت سوخته كردم .\r\nداود را وحى آمد كه : اى داود زبانت دلّالى است كه بر سر بازار دعوى او را در صدر ملك دين جاى نيست و آنجا جاى دل است كه از آن بوى راز احديّت و ازليّت آيد !\r\nيوسف عزيز مصر ، برادران را گفت : رخت برداريد و به وطن و قرارگاه خود بازگرديد ، كه از دلهاى شما بوى مهر يوسفى نمىآيد - اين‌ها است سرّ آن آيت كه در بالا گفته شد .\r\n\r\nسوره 50 آيه 41\r\n41 -  وَ اسْتَمِعْ يَوْمَ يُنادِ الْمُنادِ مِنْ مَكانٍ قَرِيبٍ .  آيه . يعنى اى محمّد ، گوش‌دار ، منتظر صيحهء رستاخيز و هول قيامت باش ، آن روز كه اسرافيل از صخرهء بيت المقدس ندا كند كه : اى استخوانهاى\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nخاك شده ، اى گوشتهاى پوسيده ، اى روىهاى نيست شده و اندام از هم پاشيده ، همه به فرمان حق جمع شويد ، روز روز محشر است ! روز عرض اكبر است ! روز جمع لشكر است !\r\nچون اين ندا دهد ، لرزه و هراس در خلق اوفتد ، آن گوشها و استخوانها ( ريزيده شده ) و پوستهاى پوسيده و خاك گشته ذرّه ذرّه بهم برآميخته ، برخى در دريا ، بعضى در صحرا ، قسمى در خاور ، قسمى در باختر ، برخى كرمها خورده ، بعضى مرغها برده ، همه باهم آيند ، و ذرّه ذرّه بجاى خود باز مىشوند ، آنچه در روى زمين از آغاز دور عالم تا روز قيامت در هفت اقليم خاكى ، جانور بوده همه گرد هم آيند و تنها راست گردد ، صورتها پديدار شود ، اندامها همه منظّم و مركّب گردد ، نه ذرّه‌اى كم آيد نه بيش ! موئى از اين به آن نياميزد ! و ذرّه‌اى از آن به اين نه‌پيوندد ! آه شگفت روزى است ! روز رستاخيز است ! روز جزاى خوبى و بدى است ! ترازوى راستى آويخته ، سندلى داورى نهاده ، بساط هيبت بازگسترده ! همه خلق به زانو درآمده ! دوزخ مىغرّد ، هركس به خود درمانده و از خويش بگريخته و روز پاداش و جزا و هنگام كيفر و سزا است .\r\nچون سيّد خاتم سر از خاك برآرد ، نخستين پرسش او از جبرئيل اين باشد كه امّت من چگونه است ؟\r\nگويد : اى سيّد ، آنها در خاكند و تو اوّل برخاسته‌اى ، اينك حلّه درپوش ! تاج بر سر نه ! به مقام شفاعت امّت رو ! تا امّت در رسند ! مصطفى ، همىرود تا به حضرت عزّت سجده آرد و حق را بستايد ، از حق خطاب آيد كه : اى مصطفى ، امروز نه روز خدمت و عبادت است ، بلكه روز عطا و نعمت است ، نه روز سجود است بلكه روز كرم و جود است ، سر بردار و امّتت را شفاعت كن هرچه تو خواهى آن كنم ، چون تو در دنيا همه آن كردى كه ما فرموديم ، ما هم امروز تو را آن دهيم كه خواهى كه  وَ لَسَوْفَ يُعْطِيكَ رَبُّكَ فَتَرْضى . \r\n\r\nسورهء - 51 - و الذاريات - 60 - آيه - مكى - جزو 26\r\n\r\nتفسير لفظى [ آيات 1 الى 48 
  ]\r\n بِسْمِ اللَّهِ الرَّحْمنِ الرَّحِيمِ .  بنام خداوند فراخ بخشايش مهربان .\r\n1 -   وَ الذَّارِياتِ ذَرْواً .   سوگند به بادها كه خرمن را مىپراكند پراكندگى !\r\n2 -  فَالْحامِلاتِ وِقْراً .  سوگند به ابرها ( ميغها ) كه بار گران مىكشند !\r\n3 -  فَالْجارِياتِ يُسْراً .  سوگند به كشتىها كه به آسانى در دريا مىروند !\r\n4 -  فَالْمُقَسِّماتِ أَمْراً .  سوگند به فرشتگان كه به فرمان خدا روزى مىبخشند !\r\n5 -  إِنَّما تُوعَدُونَ لَصادِقٌ .  همانا ، روز رستاخيز كه بشما وعده داده‌اند راست است .\r\n6 -  وَ إِنَّ الدِّينَ لَواقِعٌ .  و شمار و پاداش ، فرارسيدنى و بودنى است .\r\n7 -  وَ السَّماءِ ذاتِ الْحُبُكِ .  سوگند به آسمان پرستاره و خطدار و آراسته .\r\n8 -  إِنَّكُمْ لَفِي قَوْلٍ مُخْتَلِفٍ .  كه شما در گفت‌وگوى پراكنده و ناراستيد .\r\n9 -  يُؤْفَكُ عَنْهُ مَنْ أُفِكَ .  برمىگردانند از ايمان و تصديق آن كس را كه از ازل او را از راه يافتن و شناختن حق و حقيقت برگردانده‌اند .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n10 -  قُتِلَ الْخَرَّاصُونَ .  نفرين بادا بر آن دروغ زنان ! نيست بادا !\r\n11 -  الَّذِينَ هُمْ فِي غَمْرَةٍ ساهُونَ .  آنان كه درنايافتى و بىسامانى ، بازماندگانند !\r\n12 -  يَسْئَلُونَ أَيَّانَ يَوْمُ الدِّينِ .  از تو ( اى محمد ) مىپرسند روز پاداش و جزا كى است ؟\r\n13 -  يَوْمَ هُمْ عَلَى النَّارِ يُفْتَنُونَ .  آن روز كه در آتش از آنان بررسند كه در دنيا چه بودند ؟\r\n14 -  ذُوقُوا فِتْنَتَكُمْ هذَا الَّذِي كُنْتُمْ بِهِ تَسْتَعْجِلُونَ .  ( به آنها گويند ) بچشيد پاداش آنچه پاسخ داديد و اقرار كرديد ، اين است آنكه به آن مىشتابيديد !\r\n15 -  إِنَّ الْمُتَّقِينَ فِي جَنَّاتٍ وَ عُيُونٍ .  پرهيزكاران در بهشتها و چشمه‌هاى روان هستند .\r\n16 -  آخِذِينَ ما آتاهُمْ رَبُّهُمْ إِنَّهُمْ كانُوا قَبْلَ ذلِكَ مُحْسِنِينَ .  آنچه را كه خدا به آنها داده مىگيرند ، زيرا كه آنان پيش از اين روز ، از گروه نيكوكاران بودند .\r\n17 -  كانُوا قَلِيلًا مِنَ اللَّيْلِ ما يَهْجَعُونَ .  آنان شبها را اندك مىخفتند .\r\n18 -  وَ بِالْأَسْحارِ هُمْ يَسْتَغْفِرُونَ .  و در آخر شبها از خدا آمرزش مىخواستند و نماز مىكردند .\r\n19 -  وَ فِي أَمْوالِهِمْ حَقٌّ لِلسَّائِلِ وَ الْمَحْرُومِ .  و از مالهاى خود به خواهنده و فروگذاشته و نااميد و ناياونده حق مىدادند .\r\n20 -  وَ فِي الْأَرْضِ آياتٌ لِلْمُوقِنِينَ .  و در زمين نشانهائى ( از توانائى خدا ) است كه آنها يقين دارند .\r\n21 -  وَ فِي أَنْفُسِكُمْ أَ فَلا تُبْصِرُونَ .  و ( همچنين ) در خود شما هم نشانهائى از قدرت خدا است ! آيا نمىنگريد ؟ و نمىبينيد ؟\r\n22 -  وَ فِي السَّماءِ رِزْقُكُمْ وَ ما تُوعَدُونَ .  و روزى شما در آسمان است و آنچه كه بشما وعده دهند .\r\n23 -  فَوَ رَبِّ السَّماءِ وَ الْأَرْضِ إِنَّهُ لَحَقٌّ مِثْلَ ما أَنَّكُمْ تَنْطِقُونَ .  به خداوند آسمان و زمين سوگند كه آن سخن راست است ( كه روزى شما در آسمان و بهشت در آسمان است ) .\r\n24 -  هَلْ أَتاكَ حَدِيثُ ضَيْفِ إِبْراهِيمَ الْمُكْرَمِينَ .  آيا خبر مهمانان گرامى ابراهيم به تو ( اى محمّد ) رسيده است ؟\r\n25 -  إِذْ دَخَلُوا عَلَيْهِ فَقالُوا سَلاماً قالَ سَلامٌ قَوْمٌ مُنْكَرُونَ .  آنگاه كه بر او وارد شدند ، و گفتند : سلام بر تو ( اى ابراهيم ) گفت : سلام بر شما اى گروه ناشناخته !\r\n26 -  فَراغَ إِلى أَهْلِهِ فَجاءَ بِعِجْلٍ سَمِينٍ .  آنگاه ابراهيم پنهانى نزد اهل خانهء خود رفت و برگشت گوسالهء فربهى آورد !\r\n27 -  فَقَرَّبَهُ إِلَيْهِمْ قالَ أَ لا تَأْكُلُونَ .  پس گوسالهء بريان را نزد آنها نهاد و گفت : شما نمىخوريد ؟\r\n28 -  فَأَوْجَسَ مِنْهُمْ خِيفَةً قالُوا لا تَخَفْ وَ بَشَّرُوهُ بِغُلامٍ عَلِيمٍ .  پس ابراهيم ترسى در دل خود از آنها پنهان داشت ! گفتند : مترس ، و او را به پسرى دانا بشارت دادند .\r\n29 -  فَأَقْبَلَتِ امْرَأَتُهُ فِي صَرَّةٍ فَصَكَّتْ وَجْهَها وَ قالَتْ عَجُوزٌ عَقِيمٌ .  زن ابراهيم شنيد و با صدائى بلند پيش آمد ، و انگشتان بر پيشانى زد و گفت : من فرزندى زايم ! من كه پيرزنى نازا هستم\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n99 سال داشت بعضى نوشته‌اند در جوانى هم نازا بوده !\r\n30 -  قالُوا كَذلِكَ قالَ رَبُّكِ إِنَّهُ هُوَ الْحَكِيمُ الْعَلِيمُ .  فرشتگان گفتند : خداى تو اين‌چنين گفت ! كه او راست دانش و دانا است .\r\nجزو بيست و هفتم :\r\n31 -  قالَ فَما خَطْبُكُمْ أَيُّهَا الْمُرْسَلُونَ .  ابراهيم كه دانست اينان فرشتگانند گفت : كار شما اى فرستادگان خدا چيست ؟\r\n32 -  قالُوا إِنَّا أُرْسِلْنا إِلى قَوْمٍ مُجْرِمِينَ .  گفتند : ما فرستاده شده‌ايم به گروهى بدكاران !\r\n33 -  لِنُرْسِلَ عَلَيْهِمْ حِجارَةً مِنْ طِينٍ .  تا فروريزيم بر آنها سنگهائى از گل بهم چسبيده !\r\n34 -  مُسَوَّمَةً عِنْدَ رَبِّكَ لِلْمُسْرِفِينَ .  نشان‌كرده و نام بر آن نوشته ، نزد خداى تو براى گزاف‌كاران .\r\n35 -  فَأَخْرَجْنا مَنْ كانَ فِيها مِنَ الْمُؤْمِنِينَ .  پس ما آنچه مؤمن بود از آن شهر بيرون آورديم .\r\n36 -  فَما وَجَدْنا فِيها غَيْرَ بَيْتٍ مِنَ الْمُسْلِمِينَ .  ما جز يك خاندان از مسلمانان در آن نيافتيم .\r\n37 -  وَ تَرَكْنا فِيها آيَةً لِلَّذِينَ يَخافُونَ الْعَذابَ الْأَلِيمَ .  و در آن زمين نشانى براى كسانى كه از عذاب دردناك مىترسند گذاشتيم .\r\n38 -  وَ فِي مُوسى إِذْ أَرْسَلْناهُ إِلى فِرْعَوْنَ بِسُلْطانٍ مُبِينٍ .  و در قوم موسى ( عبرت است ) آنگاه كه او را بسوى فرعون با دليلى آشكار فرستاديم .\r\n39 -  فَتَوَلَّى بِرُكْنِهِ وَ قالَ ساحِرٌ أَوْ مَجْنُونٌ .  پس فرعون به سپاهش تكيه داشت و گفت :\r\nموسى جادوگر يا ديوانه است .\r\n40 -  فَأَخَذْناهُ وَ جُنُودَهُ فَنَبَذْناهُمْ فِي الْيَمِّ وَ هُوَ مُلِيمٌ .  پس او را و سپاهش را فراگرفتيم و در دريا انداختيم و او در حال نكوهيدن خود بود .\r\n41 -  وَ فِي عادٍ إِذْ أَرْسَلْنا عَلَيْهِمُ الرِّيحَ الْعَقِيمَ .  و در قوم عاد ( عبرتى است ) آنگاه كه ما بر آنها باد تيز و كشنده فرستاديم .\r\n42 -  ما تَذَرُ مِنْ شَيْءٍ أَتَتْ عَلَيْهِ إِلَّا جَعَلَتْهُ كَالرَّمِيمِ .  آن باد هيچ‌چيز را كه بر آن آمد فرونگذاشت مگر آنكه آن را خرد و تباه كرد !\r\n43 -  وَ فِي ثَمُودَ إِذْ قِيلَ لَهُمْ تَمَتَّعُوا حَتَّى حِينٍ .  و در قوم ثمود ( هم نشانى و عبرتى است ) آنگاه كه به آنان گفتند : تا روز معيّن زندگانى كنيد ( سى روز ) .\r\n44 -  فَعَتَوْا عَنْ أَمْرِ رَبِّهِمْ فَأَخَذَتْهُمُ الصَّاعِقَةُ وَ هُمْ يَنْظُرُونَ .  بس به شوخى ( و غرور ) از فرمان خدا سركشى كردند ، پس بانگ سخت با عذاب آنان را فراگرفت و آنگاه ايشان چشمها را گشادند و مىنگريستند !\r\n45 -  فَمَا اسْتَطاعُوا مِنْ قِيامٍ وَ ما كانُوا مُنْتَصِرِينَ .  پس از آن ، در آن افتادن ( به بانگ سخت ) ! هيچ برخاستن نتوانستند و از كشندهء خويش هم كين ستدن نتوانستند !\r\n46 -  وَ قَوْمَ نُوحٍ مِنْ قَبْلُ إِنَّهُمْ كانُوا قَوْماً فاسِقِينَ .  ( و فراگرفتيم ) قوم نوح را از پيش از\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nقوم عاد و ثمود ، كه آنها گروهى نابكار و بدكار و نافرمان بودند .\r\n47 -  وَ السَّماءَ بَنَيْناها بِأَيْدٍ وَ إِنَّا لَمُوسِعُونَ .  و ما آسمان را با نيرو و توان ساختيم و ما فراخ‌توانان و فراخ‌دارانيم .\r\n48 -  وَ الْأَرْضَ فَرَشْناها فَنِعْمَ الْماهِدُونَ .  و ما زمين را بازساختيم و پهن باز كرديم و نيك گسترندهء زمين مائيم .\r\n\r\nتفسير ادبى و عرفانى\r\n\r\nسوره 51 آيه 0\r\n بِسْمِ اللَّهِ الرَّحْمنِ الرَّحِيمِ .  بسم الله خبر دادن از توانائى و عزّت خداوند است و رحمن و رحيم اشارت به رحمت و بركت و لطف او است . جمال الوهيّت جان هزاران طالب را بسوخت ! و جمال صمديّت جان هزاران عاشق را بيفروخت ! گروهى در قهر جلال از بيم دورى و هجران مىسوزند ، و گروهى در لطف جمال بر اميد وصال مىفروزند ! و دلهاى بندگان روز و شب از تأثير اين دو صفت گاه در بيم و گاه در اميدند ، و گاه در قبض و گاه در بسط !\r\nهنگام قبض همه هيبت و فترت بيند ! و هنگام بسط همه لطف و رحمت بيند ! به گاه قبض ، باد صرصر وزد و شواهد جلال نمايد بنده بسوزد ! و بزارد و در خواهش آيد ! و به گاه بسط ، نسيم لطف بوى وصال آرد و شواهد جمال نمايد بنده بنازد ! و در آرامش آيد . به گاه قبض به عظمت نگرد همه درد و گداز بيند ! و به گاه بسط به قربت نگرد همه انس و ناز بيند ! از اينجا است كه :\r\nپير طريقت گفت : به قرب مىنگر تا از او انس زايد ، و به عظمت نگر تا حرمت افزايد ، ميان اين و آن منتظر باش تا سبق ازل خود چه نمايد ! ؟\r\n\r\nسوره 51 آيه 1\r\n1 -   وَ الذَّارِياتِ ذَرْواً .   آيه . اشاره به بادهاى بامدادى است كه نالهء مشتاقان را به ساحت عزّت پروردگار برد ، و از آنجا نسيم قرب به مشام اهل محبّت رساند . آن ساعت كه تباشير صبح پيدا شود و لشكر روشنائى كمين بگشايد و نسيم صباى مهر در هواى جهان دميدن گيرد ، باد صبحى پيك‌وار از جناب جنّات عدن به راه افكنند تا نفحه‌هاى الهى به مشام رازهاى دوستان برسد ! چه عجب اگر آن ساعت به دل او گريد : اى بندهء من مترس .\r\n\r\nسوره 51 آيه 2\r\n2 -  فَالْحامِلاتِ وِقْراً .  تا آخر سه آيه ، خداوند به اين مخلوقها و مصنوعها سوگند ياد مىكند كه رستاخيز بودنى و شدنى است ، و هركس را جزاى كارهاى خوب و بد او دادنى است .\r\nعقيدهء همه مسلمانان اين است كه خداوند روز رستاخيز همه را گرد هم آورد و روحها و شبح‌ها را بهم آورد ، چنان كه در نشئهء نخستين براى آزمايش باهم بودند در اين نشئه هم از بهر يافتن جزا باهم جمع مىشوند .\r\nپس حشر و ميزان و بازخواست و گذر كردن از پل صراط و شفاعت و بهشت و دوزخ همه حق است . و مؤمنان كه به اين غيبها ايمان آوردند و پيغام از پيغام‌رسان پذيرفتند جزاى آنها در آن جهان اين است كه :\r\n\r\nسوره 51 آيه 15\r\n15 -  إِنَّ الْمُتَّقِينَ فِي جَنَّاتٍ وَ عُيُونٍ .  آيه . پرهيزگاران در بهشتند و صفت و نشانه آنها در اين جهان اين است كه :\r\n\r\nسوره 51 آيه 17\r\n17 -  كانُوا قَلِيلًا مِنَ اللَّيْلِ ما يَهْجَعُونَ .  آيه . كه شبها را كم مىخوابند  وَ بِالْأَسْحارِ هُمْ \r\n\r\n","description":"","footnote":"","page_name":" 459 ","page_number":459},
  {"content":"\r\n\r\n يَسْتَغْفِرُونَ  و در آخر شبها از خداوند آمرزش مىخواهند ، و بنده را هيچ كرامت بالاتر از آن نباشد كه در شب تاريك برخيزد و بر درگاه حضرت بارى به گريه و زارى پردازد .\r\nلطيفه : محمد را فرمان آمد كه : پاسى از شب بيدار باش و پاسى از شب بياساى ، كه اگر همه شب در خواب باشى امّت ضايع ماند ، و اگر همه شب بيدار باشى من امّت را به شفاعت تو بيامرزم ! آنگاه نصيب رحمت من پيدا نيايد !\r\n( اى محمّد ) تو را شفاعت است و مرا رحمت ، همان گونه كه شفاعت تو را نصيب بايد ، رحمت مرا هم نصيب بايد ، پس پاسى از شب بيدار باش تا به سبب بيدارى تو بعضى را به تصديق شفاعت بيامرزم ، و برخى از شب خواب باش تا به حرمت خواب تو و رحمت خود بعضى ديگر را بيامرزم ، تا هم تحقيق رحمت من پديد آيد ، هم نصيب شفاعت تو !\r\n\r\nسوره 51 آيه 22\r\n22 -  وَ فِي السَّماءِ رِزْقُكُمْ وَ ما تُوعَدُونَ .  آيه . اصمعى « 1 » گويد : روزى در بصره نماز جمعه گزاردم و از مسجد جامع بيرون آمدم ، عربى را ديدم بر شترى نشسته و نيزه در دست گرفته ، چون مرا ديد گفت :\r\nتو از كجائى ؟ و از كدام قبيله ؟ گفتم : از قبيلهء اصمع ، گفت : اصمعى توئى ؟ گفتم : آرى ، گفت : از كجا آئى ؟ گفتم از خانه خدا آيم گفت : مگر خدا در زمين خانه دارد ؟ گفتم : آرى خانهء او بيت اللّه الحرام است ، گفت : آنجا چه مىكردى ؟ گفتم : كلام خدا را مىخواندم ، گفت : مگر خداى را كلامى هست ؟ گفتم : آرى كلامى شيرين و سخنى پرآفرين ، گفت : چيزى از آن بر من برخوان ! چند آيه اوّل سورهء   وَ الذَّارِياتِ   را خواندم تا رسيدم به آيهء :\r\n وَ فِي السَّماءِ رِزْقُكُمْ . . .  گفت : آيا اين سخن خداوند است ؟ گفتم : آرى سخن او است و به محمد فروفرستاده ، اصمعى گويد : از شنيدن اين سخن گوئى آتشى از غيب در او زدند و سوزى در او پديد آمد ! دردى از درون او سرزد ! نيزه و شمشير را بشكست و شتر را كشت و به درويشان فروگذاشت ! و جامهء لشكريان از تن بيرون كرد ! و گفت : اى اصمعى ، كسى كه در جوانى به محمد خدمت نكرده آيا امروز او را پذيرد ؟ گفتم : چگونه نپذيرد ! كه خداوند پيغمبران را مىفرستد تا ناآمده‌ها را بيارند ، پس آمده را چون ردّ كند ؟ آنگاه گفت : اى اصمعى ، اين دردزده را داروئى بيفزاى و خستهء گناه را مرهمى نه ، گفتم : آن آيات را برخوان ، چون آن را خواند چند بار خود را بر زمين زد و نعره كشيد و همچون و الهى سرگردان روى به بيابان نهاد و دانستم كه او قصد حج دارد ، من نيز به عزم طواف رفتم ، او را ديدم كه به پرده‌هاى كعبه آويخته و پيوسته مىگويد : تو خداى منى ! كى مانند من است ؟ گفتم : اى عرب ، با اين سخن كه مىگوئى مردم را از طواف بازداشته‌اى ! گفت : اى اصمعى ، خانه خانه او ، و بنده بندهء او ، بگذار تا نازى كنم بر او ! اصمعى گويد : پس از آن در ميان مردم پنهان شد و بسى جستم و او را نيافتم و پس از اين واقعه مدهوش و حيرت‌زده ماندم !\r\nپير طريقت در مناجات گويد : الهى ، هرچند از بد سزاى خويش به دردم ، ليكن از مفلس‌نوازى تو\r\n\r\n\r\n","description":"","footnote":"\r\n( 1 ) - اصمعى فرزندزادهء على بن اصمع از دانشمندان بزرگ زمان هارون رشيد بود و در بصره امام و پيشواى مردم و در علم لغت و نحو و اخبار و نوادر سفر استاد بود و سى جلد كتاب در علم ادب نوشت ، تولّد او سال 123 هجرى است و در سال 214 رحلت كرد .\r\n","page_name":" 460 ","page_number":460},
  {"content":"\r\n\r\nشادم ، الهى ، من قدر و شأن تو را ندانم و سزاى تو را ناتوانم و در بيچارگى خود سرگردانم و روز به روز بر زيانم ، الهى من كيم كه بر درگاه تو زارم يا قصّه درد خود به تو بردارم .\r\n در عشق تو من كيم كه در منزل من ؟ * از وصل رُخت ، گُلى دمد بر گُل من \r\n\r\nتفسير لفظى [ آيات 49 الى 60 
  ]\r\n49 -  وَ مِنْ كُلِّ شَيْءٍ خَلَقْنا زَوْجَيْنِ لَعَلَّكُمْ تَذَكَّرُونَ .  از هر چيزى جفتى بيافريديم ( نر و ماده ) تا مگر دريابيد و پند پذيريد .\r\n50 -  فَفِرُّوا إِلَى اللَّهِ إِنِّي لَكُمْ مِنْهُ نَذِيرٌ مُبِينٌ .  اى محمّد - بگو به كافران كه از خشم يا رحمت خداى ( به سوى توبه و اطاعت و اجابت او ) بگريزيد ، من شما را آگاه‌كننده و ترسانندهء آشكارا از آن عذاب و خشم هستم !\r\n51 -  وَ لا تَجْعَلُوا مَعَ اللَّهِ إِلهاً آخَرَ إِنِّي لَكُمْ مِنْهُ نَذِيرٌ مُبِينٌ .  با خداى خود خدايان ديگر انباز نكنيد ، من شما را آگاه‌كننده و ترسانندهء آشكارا هستم .\r\n52 -  كَذلِكَ ما أَتَى الَّذِينَ مِنْ قَبْلِهِمْ مِنْ رَسُولٍ إِلَّا قالُوا ساحِرٌ أَوْ مَجْنُونٌ .  همچنان ( كه تو را جادوگر و ديوانه خواندند ) هيچ فرستاده‌اى كه پيش از ايشان بودند نيز به آنها نيامدند مگر آنكه گفتند :\r\nاين جادوگر است يا ديوانه !\r\n53 -  أَ تَواصَوْا بِهِ بَلْ هُمْ قَوْمٌ طاغُونَ .  آيا پيشينيان به پسينيان به اين سخن گفتن سفارش و اندرز دادند ؟ نه ! بلكه آنان گروهى طاغى و ياغى هستند .\r\n54 -  فَتَوَلَّ عَنْهُمْ فَما أَنْتَ بِمَلُومٍ .  پس تو ( اى محمد ) ، روى از ايشان برگردان و فروگذار .\r\n( تو پيغام را رسانيدى ) بر تو هيچ جاى ملامت و نكوهش نيست .\r\n55 -  وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ .  پس به آنها در ياد پند ده ، كه ياد كرد و پند مؤمنان را سود دارد .\r\n56 -  وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ .  ما آدمى و پرى را نيافريديم ، مگر آنكه مرا پرستند ( و مرا خوانند ) .\r\n57 -  ما أُرِيدُ مِنْهُمْ مِنْ رِزْقٍ وَ ما أُرِيدُ أَنْ يُطْعِمُونِ .  من از آنها نمىخواهم كه مرا روزى دهند و نمىخواهم كه مرا چيزى خورانند « 1 » .\r\n58 -  إِنَّ اللَّهَ هُوَ الرَّزَّاقُ ذُو الْقُوَّةِ الْمَتِينُ .  خدا است كه روزىده و روزىرسان است ، با نيروى استوار و پاك ( و تغييرناپذير ) .\r\n59 -  فَإِنَّ لِلَّذِينَ ظَلَمُوا ذَنُوباً مِثْلَ ذَنُوبِ أَصْحابِهِمْ فَلا يَسْتَعْجِلُونِ .  پس براى كسانى كه نگرويدند و بر خود ستم كردند بهره‌اى از عذاب ( گناهان ) است مانند بهرهء پيشينيان آنها ، پس آنان\r\n\r\n\r\n","description":"","footnote":"\r\n( 1 ) - اينكه خداوند نخواستن روزى و خوراك را به خود نسبت داده از آن سبب است كه مىفهماند بندگان همه روزىخور او هستند چنان كه از آيهء بعد دانسته مىشود .\r\n","page_name":" 461 ","page_number":461},
  {"content":"\r\n\r\nبراى رسيدن عذاب مرا نشتابانند . ( وادار به شتاب نكنند ) .\r\n60 -  فَوَيْلٌ لِلَّذِينَ كَفَرُوا مِنْ يَوْمِهِمُ الَّذِي يُوعَدُونَ .  پس هلاك و نفرين باد بر كسانى كه از ايمان به‌درستى و راستى روزى كه آنان را تهديد كرده و وعده داده‌اند كافر شدند .\r\n\r\nتفسير ادبى و عرفانى\r\n\r\nسوره 51 آيه 49\r\n49 -  وَ مِنْ كُلِّ شَيْءٍ خَلَقْنا زَوْجَيْنِ .  آيه . در ضمن اين آيت ، اثبات يگانگى و يكتائى خداوند است ، كه هرچه آفريد از كهنه و نو همه جفت و قرين يكدگر يا ضد و برابر هم آفريد ! چنان كه نر و ماده ، روز و شب ، آسمان و زمين ، دريا و خشكى ، آفتاب و ماه ، جنّ و انس ، گناه و پرستش ، خوش‌بختى و بدبختى ، رهبرى و گمراهى ، عزّت و ذلّت ، توانائى و ناتوانى ، دانائى و نادانى ، زندگى و مردگى ! همه را خداوند چنين آفريد ، جفت هم يا ضدّ هم آفريد تا به صفات آفريدگار نماند و تا يگانگى و يكتائى و دورىهاى او از داشتن جفت و از ضد آشكارا شود . و دانسته گردد كه عزّتش بىذلّت قدرتش بىعجز علمش بىجهل و حياتش بىموت و شاديش بىغم و بقايش بىفنا است .\r\nخداى يكتا و يگانه در ذات و صفات يكتا ، در سزاوارى و شايستگى از همه كس پاك و منزّه و از همه چيز جدا ، چو او كس نيست و او را مانند نيست و او بىانباز است و بىنياز درب منعش بسته و درب جودش باز است ( و از ) آمرزنده و ضعيف‌نواز است . نمايان‌كنندهء مهر خود به بنده‌نوازى و دوستدار بندگان با بىنيازى ! پس سزاوار بنده آنست كه در هر حال چه خستهء تير بلا و چه غرقهء لطف و عطا ، دست در كرم او زند و پناه به او برد و از مردم به او بگريزد ، كه فرمود :\r\n\r\nسوره 51 آيه 50\r\n50 -  فَفِرُّوا إِلَى اللَّهِ .  آيه . فرار مقامى است از مقامهاى روندگان ، و منزلى است از منزلهاى دوستان ، كسى كه اين مقام او را درست شود ، نشانش آنست كه همه نفس خود غرامت بيند ، همه سخن خود شكايت بيند ، همه كرد خود جنايت بيند ، اميد از كردار خود ببرد و بر اخلاص خود تهمت نهد ! اگر دولتى در راه او آيد از فضل حق بيند نه از جهد و كوشش خويش !\r\nكرامت اولياء حق : يكى از جوانان طريقت ( بو الحسين عبّادانى ) مورد محبّت درويشى بود ، روزى هر دو از رمله ( در خاك لبنان ) رفتند تا به كنار دريا رسيدند و بر كشتى سوار شدند ، درويشى در كنجى سر فروبرده و هنگام نماز برخاست و نماز گزارد ، باز سر به خرقهء ( مرقّع ) خود فروبرد ، و هيچ سخن نگفت .\r\nجوان‌مرد گفت : من فراپيش وى شدم گفتم : ما ياران توئيم اگر تو را چيزى بايد با ما بگوى ، گفت :\r\nمن فردا هنگام نماز نيمروز از دنيا خواهم رفت و چون شما به كنار دريا رسيد درختستانى بينيد ! سازوبرگ مرگ من آنجا نهاده ! جهاز من بسازيد و مرا آنجا دفن كنيد ! و اين مرقّع ( خرقه ) من ضايع مكنيد ، و در راه شهر جبله ( در كشور لبنان ) جوانى نظيف و ظريف پيش آيد ، مرقّع را از شما بخواهد ، به او دهيد .\r\nديگر روز درويش نماز پيش بگزارد و سر فروبرد ! چون فراز شديم از دنيا رفته بود ! و چنان كه گفته بود به آن درختستان رفتيم ، ديديم گورى كنده ! سازوبرگ مرگ همه آماده ! هر كارى بايد ساختيم و او را دفن كرديم و مرقّع برداشته رو به جبله رفتيم آن جوان كه نشان داده بود در راه آمد و گفت : آن وديعت بياوريد ! گفتيم : براى خدا با ما بگوى كه اين چه داستان است و آن مرد كه بود و تو كيستى ؟ گفت : درويشى بود ميراثى\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nداشت ، وارث خواست مرا به او نمودند ، شما ميراث به من سپاريد ! و برويد . ما هم مرقّع به او سپرده و رفتيم !\r\nساعتى از چشم ما پنهان شد و بازآمد مرقّع پوشيده و جامه خويش همه از تن بيرون كرده و گفت : اين جامه از آن شما است ! اين گفت و برفت ! ما هم به مسجد جبله شديم ، دو روز آنجا بوديم فتوحى نيامد و در كار ما گشايش براى روزى نشد ! پاره‌اى از آن جامه به آن يار خود داديم و به بازار برد تا بفروشد و خوردنى آرد ! ساعتى گذشت كه او برگشت و انبوهى مردم در وى آويخته ، درآمدند و مرا نيز بگرفتند و مىكشيدند ! پرسيدم چه بوده ؟ گفتند : پسر رئيس جبله سه روز است ناپديد شده و اكنون جامهء او با شما مىبينم ! پس از آن ما را نزد رئيس بردند و از حال پسر جويا شدند ، ما قصّه را بگفتيم ، رئيس بگريست و روى به آسمان كرد و گفت سپاس خداى را كه از من كسى بيامد كه شايستهء درگاه تو بود .\r\nپير طريقت گفت : اى راهنما به كرم ، فروماندم در حيرت يك دم ، آن كدام است ؟ دمى كه نه حوّا در آن گنجد نه آدم ! گر من آن دم بيابم چون من كيست ؟ بيچاره زنده‌اى كه بىنفسش مىبايد زيست ! همه مردم از مرده ميراث برند مگر اين طايفه كه مرده از زنده ارث برد !\r\n\r\nسوره 51 آيه 56\r\n56 -  وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ .  آيه . پرى و آدمى را آفريدم تا مرا پرستند ، و آنان كه در ازل مورد خشم و سخط من واقع شدند ، آنان را به رسوائى بستم كه انجام كارهاى خود را به آنها تكليف كردم و آتش را به حكم خداوندى و پادشاهى خود براى عذاب آنها آفريدم !\r\n\r\nسورهء - 52 - طور - 49 - آيه - مكى - جزو 27\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n1 -   وَ الطُّورِ .   سوگند به آن كوه كه موسى در آنجا با خدا سخن گفت : « 1 »\r\n2 -  وَ كِتابٍ مَسْطُورٍ .  سوگند به نامهء نوشته شده كه : برخى آن را تورات دانسته‌اند و برخى لوح محفوظ و گروهى آن را قرآن دانند كه در مصحفها نوشته شده بوده .\r\n3 -  فِي رَقٍّ مَنْشُورٍ .  در برگى گشاده و گسترده ( نوشته شده ) .\r\n4 -  وَ الْبَيْتِ الْمَعْمُورِ .  سوگند به آن خانهء آباد و با فراوانى براى آيندگان و گروندگان گرد آن خانه ! كه بعضى آن را در آسمان هفتم برابر عرش بالاى كعبه دانسته‌اند .\r\n5 -  وَ السَّقْفِ الْمَرْفُوعِ .  سوگند به آسمان افراشته كه مانند سقف خانه است .\r\n6 -  وَ الْبَحْرِ الْمَسْجُورِ .  سوگند به آن درياى از آب پرشده ( زير عرش خداوند ) « 2 » .\r\n7 -  إِنَّ عَذابَ رَبِّكَ لَواقِعٌ .  ( سوگند به همه آنها ) كه عذاب پروردگار تو ( اى محمّد ) براى\r\n\r\n\r\n","description":"","footnote":"\r\n( 1 ) - طور به زبان سريانى يكى از نامهاى كوه است و مراد كوهى است كه موسى با خداوند سخن گفت و آن در زمين مدين است و نوشته‌اند كه چهار كوه مقدس است : 1 - كوه انجير در شام 2 - كوه زيتون در بيت المقدس 3 - كوه طور در شبه‌جزيرهء سينا 4 - كوه مكه در حجاز .\r\n( 2 ) - از حضرت على ( ع ) نقل شده كه آن دريا زير عرش و بالاى هفت آسمان و زمين است .\r\n","page_name":" 463 ","page_number":463},
  {"content":"\r\n\r\nناگروندگان بودنى و شدنى و آمدنى است .\r\n8 -  ما لَهُ مِنْ دافِعٍ .  آن را بازدارنده‌اى نيست .\r\n9 -  يَوْمَ تَمُورُ السَّماءُ مَوْراً .  آن روز كه آسمان درهم شود و درهم گردد درهم شدنى !\r\n10 -  وَ تَسِيرُ الْجِبالُ سَيْراً .  و كوه‌ها را فرارفتن در هوا آيد فرارفتنى !\r\n11 -  فَوَيْلٌ يَوْمَئِذٍ لِلْمُكَذِّبِينَ .  واى آن روز بر دروغ‌زن‌گويان و تكذيب‌كنان !\r\n12 -  الَّذِينَ هُمْ فِي خَوْضٍ يَلْعَبُونَ .  آنان كه در دروغ‌زنى و نابكارى بازى مىكنند .\r\n13 -  يَوْمَ يُدَعُّونَ إِلى نارِ جَهَنَّمَ دَعًّا .  آن روز كه ايشان را به آتش دوزخ مىرانند راندنى .\r\n14 -  هذِهِ النَّارُ الَّتِي كُنْتُمْ بِها تُكَذِّبُونَ .  ( به آنها گويند ) اين است آن آتشى كه آن را دروغ مىخوانديد !\r\n15 -  أَ فَسِحْرٌ هذا أَمْ أَنْتُمْ لا تُبْصِرُونَ .  آيا اين جادو است يا شما نمىبينيد ؟\r\n16 -  اصْلَوْها فَاصْبِرُوا أَوْ لا تَصْبِرُوا سَواءٌ عَلَيْكُمْ إِنَّما تُجْزَوْنَ ما كُنْتُمْ تَعْمَلُونَ . \r\nبه آن آتش مىرسيد و مىسوزيد ، چه شكيبائى كنيد چه نكنيد بر شما يكسان است ، همانا ، شما را پاداش مىدهند به آنچه كه مىكرديد .\r\n17 -  إِنَّ الْمُتَّقِينَ فِي جَنَّاتٍ وَ نَعِيمٍ .  پرهيزكاران در بهشتند و در نعيم جاودانى .\r\n18 -  فاكِهِينَ بِما آتاهُمْ رَبُّهُمْ وَ وَقاهُمْ رَبُّهُمْ عَذابَ الْجَحِيمِ .  شادان و نادان و ميوه - خواران به آنچه خداوند به آنها داده و آنان را از عذاب دوزخ نگاه داشته است .\r\n19 -  كُلُوا وَ اشْرَبُوا هَنِيئاً بِما كُنْتُمْ تَعْمَلُونَ .  ( به آنان گويند ) ، بخوريد و بياشاميد نوش و گوارا باد بر شما ، پاداش به كارهائى است كه مىكرديد .\r\n20 -  مُتَّكِئِينَ عَلى سُرُرٍ مَصْفُوفَةٍ وَ زَوَّجْناهُمْ بِحُورٍ عِينٍ .  آنان تكيه‌زنان و بازخفتان بر تختهاى كنار هم چيده شده و با ايشان سياه‌چشمان فراخ‌چشمان جفت و همسر كنيم .\r\n21 -  وَ الَّذِينَ آمَنُوا وَ اتَّبَعَتْهُمْ ذُرِّيَّتُهُمْ بِإِيمانٍ أَلْحَقْنا بِهِمْ ذُرِّيَّتَهُمْ وَ ما أَلَتْناهُمْ مِنْ عَمَلِهِمْ مِنْ شَيْءٍ كُلُّ امْرِئٍ بِما كَسَبَ رَهِينٌ .  كسانى كه گرويدند و فرزندانشان آنان را پيروى كردند به آنچه گرويده بودند و ما آنان را به پدرانشان رسانيديم و از كردارشان چيزى نكاستيم ! كه هركسى در گرو آن كارى است كه كرده است .\r\n22 -  وَ أَمْدَدْناهُمْ بِفاكِهَةٍ وَ لَحْمٍ مِمَّا يَشْتَهُونَ .  و ايشان را ميوه‌ها فراهم پيوستيم و هرگونه گوشتى كه آنها مىخواستند آماده كرديم .\r\n23 -  يَتَنازَعُونَ فِيها كَأْساً لا لَغْوٌ فِيها وَ لا تَأْثِيمٌ .  جامهائى در بهشت مىربايند و دست به دست مىدهند كه نه در آن دشنام و بيهوده‌گوئى است و نه گناه كردن !\r\n24 -  وَ يَطُوفُ عَلَيْهِمْ غِلْمانٌ لَهُمْ كَأَنَّهُمْ لُؤْلُؤٌ مَكْنُونٌ .  بر گرد ايشان غلامانى مىگردند گوئى مانند مرواريد پاك و دست‌نخورده‌اند .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\n25 -  وَ أَقْبَلَ بَعْضُهُمْ عَلى بَعْضٍ يَتَساءَلُونَ .  روى فرا يكدگر گذارند و از گذشته‌ها مىپرسند .\r\n26 -  قالُوا إِنَّا كُنَّا قَبْلُ فِي أَهْلِنا مُشْفِقِينَ .  آنان گفتند ما هرچند در ميان خويشان خود بوديم از پيش از امروز مىترسيديم .\r\n27 -  فَمَنَّ اللَّهُ عَلَيْنا وَ وَقانا عَذابَ السَّمُومِ .  پس خداوند بر ما سپاس ( منّت ) نهاد ، و ما را از عذاب آتش دوزخ بازداشت ( نگاه داشت ) .\r\n28 -  إِنَّا كُنَّا مِنْ قَبْلُ نَدْعُوهُ إِنَّهُ هُوَ الْبَرُّ الرَّحِيمُ .  ما از پيش خداى خود را مىخوانديم ( كه مىدانستيم ) كه او نوازندهء مهربان است .\r\n29 -  فَذَكِّرْ فَما أَنْتَ بِنِعْمَةِ رَبِّكَ بِكاهِنٍ وَ لا مَجْنُونٍ .  پس ( اى محمّد ) ياد كن ( خدا را ) و پند ده كه تو ( به آن نيكىها كه خدا با تو كرده ) نه اختر بينى نه ديوانه !\r\n30 -  أَمْ يَقُولُونَ شاعِرٌ نَتَرَبَّصُ بِهِ رَيْبَ الْمَنُونِ .  يا مىگفتند ( محمّد ) شعرگوئى است و ما چشم به روز مرگ او نهاده‌ايم .\r\n31 -  قُلْ تَرَبَّصُوا فَإِنِّي مَعَكُمْ مِنَ الْمُتَرَبِّصِينَ .  ( اى محمّد ) بگو به آنها ، چشم به روز من نهيد ، منهم چشم به روز شما مىنهم .\r\n32 -  أَمْ تَأْمُرُهُمْ أَحْلامُهُمْ بِهذا أَمْ هُمْ قَوْمٌ طاغُونَ .  آيا خرد آنها به آنها فرمان مىدهد ( كه چنان سخنانى گويند ) بلكه آنها گروهى سركش هستند .\r\n33 -  أَمْ يَقُولُونَ تَقَوَّلَهُ بَلْ لا يُؤْمِنُونَ .  يا مىگويند : او قرآن را از خود ساخته است ، نه نساخت ، بلكه آنان ايمان نمىآورند .\r\n34 -  فَلْيَأْتُوا بِحَدِيثٍ مِثْلِهِ إِنْ كانُوا صادِقِينَ .  بگوى تا سخنى مانند قرآن آورند اگر راستگو هستند .\r\n35 -  أَمْ خُلِقُوا مِنْ غَيْرِ شَيْءٍ أَمْ هُمُ الْخالِقُونَ .  آيا آنها بىهيچ آفريدگارى آفريده شده‌اند ؟\r\nيا آنكه آنها خودشان خود را آفريدند ؟\r\n36 -  أَمْ خَلَقُوا السَّماواتِ وَ الْأَرْضَ بَلْ لا يُوقِنُونَ .  يا آسمانها و زمين را آفريدند ، بلكه ايشان در سخنان تدبّر و تأمّل نمىكنند و بىشك و گمان نيستند .\r\n37 -  أَمْ عِنْدَهُمْ خَزائِنُ رَبِّكَ أَمْ هُمُ الْمُصَيْطِرُونَ .  يا خزانه‌هاى خداوند نزد ايشان است ؟\r\nو يا ايشان كامكارانند و سلطه‌دارانند ؟\r\n38 -  أَمْ لَهُمْ سُلَّمٌ يَسْتَمِعُونَ فِيهِ فَلْيَأْتِ مُسْتَمِعُهُمْ بِسُلْطانٍ مُبِينٍ .  آيا آنان را نردبانيست كه با آن از آسمان ( خبرهاى وحى ) مىشنوند ، بگو ( اى محمّد ) به آنها كه گوش‌دهندهء آنها ( نيوشنده ) دليل آشكارا بياورند ( كه وحى آسمانى را مىشنوند ) .\r\n39 -  أَمْ لَهُ الْبَناتُ وَ لَكُمُ الْبَنُونَ .  آيا خداوند را دختران است و شما را پسران ؟\r\n40 -  أَمْ تَسْئَلُهُمْ أَجْراً فَهُمْ مِنْ مَغْرَمٍ مُثْقَلُونَ .  يا از ايشان مزدى مىخواهى كه ايشان از تاوان\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nمزد ( دادن آن ) گران‌بارند ؟\r\n41 -  أَمْ عِنْدَهُمُ الْغَيْبُ فَهُمْ يَكْتُبُونَ .  يا نزد ايشان دانش چيزى است كه از مردم پنهان است ؟\r\nتا ايشان بنويسند و از آن خبر دهند .\r\n42 -  أَمْ يُرِيدُونَ كَيْداً فَالَّذِينَ كَفَرُوا هُمُ الْمَكِيدُونَ .  يا دستان و ساز بد نهانى مىسازند ؟\r\nپس كسانى كه كافر شدند ، زير دستان خداوند و ماندهء ساز نهانى اويند .\r\n43 -  أَمْ لَهُمْ إِلهٌ غَيْرُ اللَّهِ سُبْحانَ اللَّهِ عَمَّا يُشْرِكُونَ .  آيا آنان را خدائى است جز خداى يگانه ؟ پاك است خداوند از انبازى كه آنها مىپندارند !\r\n44 -  وَ إِنْ يَرَوْا كِسْفاً مِنَ السَّماءِ ساقِطاً يَقُولُوا سَحابٌ مَرْكُومٌ .  اگر ببينند كه پاره‌اى از آسمان فروافتد ، مىگويند اين ابر توى بر توى افتاده است .\r\n45 -  فَذَرْهُمْ حَتَّى يُلاقُوا يَوْمَهُمُ الَّذِي فِيهِ يُصْعَقُونَ .  پس آنها را بگذار ( اى محمّد ) تا ببينند آن روزى را كه در آن به عذاب گرفتار آمده‌اند .\r\n46 -  يَوْمَ لا يُغْنِي عَنْهُمْ كَيْدُهُمْ شَيْئاً وَ لا هُمْ يُنْصَرُونَ .  آن روزى كه دستانهاشان سودى ندارد و ايشان را يارى نرسد و يارى ندهند .\r\n47 -  وَ إِنَّ لِلَّذِينَ ظَلَمُوا عَذاباً دُونَ ذلِكَ وَ لكِنَّ أَكْثَرَهُمْ لا يَعْلَمُونَ .  و ستمكاران را عذابى است پيش از عذاب دوزخ و لكن بيشتر آنها نمىدانند .\r\n48 -  وَ اصْبِرْ لِحُكْمِ رَبِّكَ فَإِنَّكَ بِأَعْيُنِنا وَ سَبِّحْ بِحَمْدِ رَبِّكَ حِينَ تَقُومُ .  و تو ( اى محمّد ) حكم پروردگارت را شكيبائى كن و چشم برگزاردن آن بدار كه تو بر ديدار دو چشم مائى ، ( نه غائب و نه فراموش شده ) و خداوند خويش را آنگاه كه از خواب برمىخيزى به پاكى بستاى .\r\n49 -  وَ مِنَ اللَّيْلِ فَسَبِّحْهُ وَ إِدْبارَ النُّجُومِ .  و به شب نماز گزار ( مغرب و عشاء ) و هنگام ناپيدائى ستارگان ( نماز بامداد ) بگذار .\r\n\r\nتفسير ادبى و عرفانى\r\n\r\nسوره 52 آيه 0\r\n بِسْمِ اللَّهِ الرَّحْمنِ الرَّحِيمِ :  آئين زبان است و چراغ جان و ثناى جاودان ، بسم الله ، كليد گوشها است و آئين چشمها و يادگار دلها ، بسم الله مجلسها را معطّر جانها را منوّر و زبانها را معنبر و گناهان را مكفّر كند .\r\nدلهاى عاشقان از شوق اين نام بر آتش است ، وقت دوستان در شنيدن اين نام خوش است و سينهء درويشان از مهر و محبّت اين نام منقّش است . بيمارى دوستان را جز خداوند پزشكى نيست و درماندگان و زارندگان را جز خداوند پاسخ‌گوئى نيست و مؤمنان را در همه حال جز او يار و دوستى نيست ، واى بر آنها كه از لذّت شنيدن اين نام آنان را بهره و نصيبى نيست !\r\nبسم الله ، نام خداوندى است كه از پاره‌اى گل دلى بنگاشت و آن را از هر دوجهان برتر داشت و نورهاى جمال و جلال بر او بگماشت و آن را در كنف لطف خود نگاه داشت و هماى عزّت او را تا سراپردهء حضرت صاحب جلال برافراشت ! و از نظر خود بيرون نگذاشت .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n\r\nسوره 52 آيه 1\r\n1 -   وَ الطُّورِ :   خداوند سوگند ياد مىكند به قدمگاه موسى ، آنگاه كه در شنيدن سخن حق بود و شراب شوق از جام مهر نوش كرد و در عشق حقّ مست و مخمور آن شراب گشت و از سرمستى و بىخودى نعرهء  رَبِّ أَرِنِي *  زد ! او را گفتند اگر مىخواهى نسيم قرب ازل بر جان تو دمد ، چنان كه دو پاى از نعلين بيرون كنى از دو گيتى بيزار شو ، و دوست را يكتا شو كه گفته‌اند :\r\n با دو قبله در ره توحيد نتوان رفت راست * يا رضاى دوست بايد يا هواى خويشتن ! \r\n اين جهان و آن جهانت را به يك دم دركشد * گر نهنگ درد دين ناگاه بگشايد دهن \r\nطور ، عزيز مكانى است و شريف مقامى كه خداوند در آنجا با موسى مناجات كرد و او را اهل خطاب و كرامات فرمود و بدان كوه سوگند ياد كرد .\r\nآورده‌اند كه شاه طريقت شيخ جنيد با گروهى از درويشان و فقيران قصد زيارت طور سينا كرد ، چون به دامن كوه رسيد ، هاتفى از آن گوشه آواز داد كه : اى جنيد بر خرام و بر اين مقام پيمبران و اولياء خدا و قدمگاه صديقان و دوستان بالا بيا ، چون بر سر كوه شدند و جنيد قدمگاه موسى را بديد بشوريد و در وجد آمد و همراهان همه به همراه او در وجد آمدند ! و هريكى را شورى و سوزى و از هر گوشه آوازى و نيازى و در هر دلى دردى و گدازى ، يكى از حسرت و نياز مىنالد و يكى از راز و ناز مىگريد آن‌چنان‌كه پير طريقت گفت :\r\nالهى در سر گريستنى دارم دراز ، ندانم كه از حسرت گريم يا از ناز ، گريستن از حسرت بهرهء يتيمان است و گريستن شمع بهرهء نازان ، از ناز گريستن چون باشد ؟ اين داستانى است دراز !\r\nنوشته‌اند راهبى آنجا در غارى نشسته بود چون جنيد و ياران را بدان صفت و بدان وجد ديد ، آنان را گفت : اى امّت محمّد ، شما را به خدا قسم با من سخن گوئيد ! از جنيد پرسيد اين رقص شما و اين حال و وجد شما همهء امّت راست بر عموم ؟ يا قومى راست بر خصوص ؟ جنيد گفت : قومى راست بر خصوص ! پرسيد :\r\nسيرت و صفت اين قوم چيست ؟ گفت : قومى كه دنيا و عقبا در باديهء وقتشان دو بارانداز است و بهشت و دوزخ بر راه دردشان دو منزل است و هرچه جز حقّ باشد نزد آنها باطل است ! در روز نظارهء صنايع كنند و در شب مشاهدهء صانع ! بىخيل و حشم پادشاهانند و بىگنج و خواسته توانگرانند ، دردها در دل دارند و از گفتن آن بىزبانند ! و زبان حالشان اين است :\r\nخدايا ، وقت را به درد مىنازيم و زيادتى را مىسازيم به اميد آنكه چون درين درد بگذاريم . درد و راحت را هر دو براندازيم !\r\nراهب گفت : اى شيخ ، راست مىگوئى و من در انجيل عيسى خوانده‌ام كه از خواص امّت محمّد قومى خرقه‌دارانند به‌صورت درويش و به سيرت توانگر ! در ميهن خود بيگانه و از مردم روىگردان ، از دنيا به لقمه‌اى و خرقه‌اى خشنود و از تعلّق و علاقه آزاد و آسوده ! و من چون چنان ديدم گواهى به يگانگى خداوند و پيمبرى محمّد مىدهم و اقرار مىكنم كه دين شما بر حق است ! و من به يگانگى خدا و پيغمبرى محمّد گواهى مىدهم .\r\n\r\nسوره 52 آيه 2\r\n2 -  وَ كِتابٍ مَسْطُورٍ .  آيه . به زبان اشارت و بر ذوق اهل حقيقت ، آن نبشته‌ايست كه خداوند در عهد ازل بر خود نبشت كه : رحمت من بر غضب من پيشى دارد ، هزار جان عزيز فداى آن‌وقت دل‌نواز باد كه\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nكه ما را بىما خلوتگاه داد و در لطف بىنهايت بر ما گشاد و به عنايت ازلى و لطف سابق لم‌يزلى فرمود :\r\n( سبقت رحمتى غضبى . )\r\nاى جوان‌مرد ، سپاس دار مر آن خداى را كه تو را پيش از پرستش آن داد كه اگر به تو بازگذاشتى و تو هزاران سال انديشه كردى بر سر آن نرسيدى ، تو را خواند درحالىكه تو غافل بودى ، تو را آموخت درحالىكه نادان بودى ، تو را آفريد درحالىكه چيزى نبودى ! و اين همه آثار سبقت رحمت بر غضب است !\r\nپير طريقت گفت : خدايا ، به عنايت ازلى تخم هدايت كشتى و به رسالت پيمبران آب دادى و به يارى و توفيق رويانيدى و به‌نظر لطف پرورانيدى ، اكنون سزد كه باد عدل نسوزانى ! و زهر قهر نجهانى ! و كشتهء عنايت ازلى را به رعايت ابدى مدد كنى !\r\n\r\nسوره 52 آيه 4\r\n4 -  وَ الْبَيْتِ الْمَعْمُورِ .  آيه . اين جمله ، اشارت است به خانهء دلهاى عارفان كه به معرفت و محبّت معمور و آباد است و به نظر لطف او زنده و شادان است . كه خداوند بدان خانه سوگند ياد كرد .\r\nپير طريقت گفت : سعادت بنده در سه چيز است و روى بندگى به آن سه چيز روشن است : اشتغال زبان به ذكر حق ، استغراق دل به مهر حقّ و امتلاء سرّ از نظر حق . كه نخست از حق نظر آيد آنگاه دل به مهر بيارايد و زبان بر ذكر دارد .\r\nخدايا ، ذكر تو مرا دين است و مهر تو مرا آئين است و نظر تو مرا عين اليقين است ، پسين سخنم اين است : لطيفا ، دانى آنجا چنين است كه عزيزى گفته : زبانى كه به ذكر او مشغول و دلى كه به مهر او معمور و جائى كه به‌نظر او مسرور است در حقيقت آن بيت معمور است . و اين حالت را سه نشان است و كمال عبوديّت در آن است : عمل فراوان و از خلق نهان و دل پيوسته بر مهر حق شتابان .\r\n\r\nسوره 52 آيه 13\r\n13 -  يَوْمَ يُدَعُّونَ إِلى نارِ جَهَنَّمَ .  آيه . اين آيت موجب بيم است و شرح دوزخ براى كافران و ناپرهيزكاران است .\r\n\r\nسوره 52 آيه 17\r\n17 -  إِنَّ الْمُتَّقِينَ فِي جَنَّاتٍ وَ نَعِيمٍ .  آيه . اين آيت موجب اميد است ، خداوند اين دو آيت را فرا پى يكدگر داشت تا بنده پيوسته ميان بيم و اميد روان باشد ، كه بيم و اميد جفت يكدگرند ، چون باهم صحبت كنند از آن ميان جمال حقيقت ايمان روى نمايد ، هر روشى كه از اين دو معنى خالى باشد ، يا ايمنى حاصل آيد يا نااميدى ! و هر دو صفت كافران است ! زيرا ايمنى از عاجزان باشد و اعتقاد عجز در خداوند كفر است و نااميدى از لئيمان بود و اعتقاد لئامت در خداوند شرك است ، پس نه همه بيم از كيفر بايد و نه همه اميد به رحمت ، زيرا چراغى كه در آن روغن نباشد روشنائى ندهد و چون روغن باشد و آتش‌گرا نباشد روشن نشود و چون هر دو باشد ، تا فتيله نباشد كه هستى خود را فدا كند ! تمام نبود !\r\nلطيفه : بيم به مانند آتش است و اميد به مانند روغن و ايمان به مانند فتيله و دل بر شكل چراغ‌دان .\r\nاگر همه بيم باشد چون چراغى است كه در آن روغن نيست ، اگر همه اميد باشد چون چراغى است كه در آن آتش نيست ! چون بيم و اميد باهم باشد چراغى به دست آيد كه در آن روغن مدد بقاء است و آتش ماده ضياء است ، آنگاه ايمان از ميان هر دو مدد مىگيرد : از يكى به بقا و از يكى به ضياء و مؤمن در سايهء ضياء راه مىرود و به همراه بقاء قدم مىزند .\r\n\r\n","description":"","footnote":"","page_name":" 468 ","page_number":468},
  {"content":"\r\n\r\n\r\nسورهء - 53 - النجم - 62 - آيه - مكى - جزو 27\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n1 -   وَ النَّجْمِ إِذا هَوى .   سوگند به ستاره ، يا به پاره‌اى از قرآن يا به خود ستاره چون به زمين فرود آيد يا سوگند به ستارهء ثريا « 1 » .\r\n2 -  ما ضَلَّ صاحِبُكُمْ وَ ما غَوى .  كه اين مرد شما ( محمّد ) گمراه نشده و راه كج نرفته !\r\n3 -  وَ ما يَنْطِقُ عَنِ الْهَوى .  و هيچ سخن از روى هواى نفس خويش ( به خواست خود ) نگويد .\r\n4 -  إِنْ هُوَ إِلَّا وَحْيٌ يُوحى .  آن سخنان نيست جز پيغامى كه به او مىدهند .\r\n5 -  عَلَّمَهُ شَدِيدُ الْقُوى .  آموخت به وى آموزندهء سخت نيرو ) ( جبرئيل )\r\n6 -  ذُو مِرَّةٍ فَاسْتَوى .  صاحب نيرو كه هم راه و هم راست شدند ( محمد و جبرئيل در عرش ) .\r\n7 -  وَ هُوَ بِالْأُفُقِ الْأَعْلى .  و درحالىكه جبرئيل به برترين سوى بود « 2 » .\r\n8 -  ثُمَّ دَنا فَتَدَلَّى .  آنگاه ( جبرئيل ) نزديك شد و فرود آمد .\r\n9 -  فَكانَ قابَ قَوْسَيْنِ أَوْ أَدْنى .  تا ( نزديكى ) به‌اندازهء دو كمان گشت يا نزديكتر ( در دانش شما )\r\n10 -  فَأَوْحى إِلى عَبْدِهِ ما أَوْحى .  پس خداوند ( در شب معراج ) وحى به بندهء خود فرستاد آنچه فرستاد ( و بىواسطه ) ( با او سخن گفت ) .\r\n11 -  ما كَذَبَ الْفُؤادُ ما رَأى .  دل ( محمد ) آنچه ديد دروغ نديد « 3 » .\r\n12 -  أَ فَتُمارُونَهُ عَلى ما يَرى .  آيا با او در آنچه ديده پيكار مىكنيد ؟ و او را نااستوار مىگوئيد ؟\r\n13 -  وَ لَقَدْ رَآهُ نَزْلَةً أُخْرى .  درحالىكه او را بار ديگر ديده !\r\n\r\n\r\n","description":"","footnote":"\r\n( 1 ) - مفسرين نوشته‌اند كه سوگند خداوند در قرآن بر دو وجه است يكى سوگند به ذات و صفات خداوند كه سوگند حقيقى است ، مانند سوگند بنام خود و به عزّت خود . دوم سوگند به آفريده‌ها است و آن چهارگونه است : يكى براى اظهار قدرت ، مانند قسم به آسمان و زمين و باد و ابر و اسب و مانند آن . دوم قسم به رستاخيز براى اظهار هيبت ، مانند قسم به روز قيامت ، سوم قسم براى اظهار نعمت ، مانند قسم به انجير و زيتون و مانند آن ، چهارم قسم به پاره‌اى جاها براى اظهار تشريف آنجا ، مانند قسم به مكه و كوه طور و مانند آن .\r\n( 2 ) - جبرئيل ، دو بار در زمين و در عرش برين خود را به محمد به‌صورت خودش نمايانيد كه حضرت از هوش رفت و آنگاه جبرئيل به‌صورت آدمى آمد و او را به هوش آورد ! ولى جبرئيل بر ابراهيم به صورت مهمان و بر داود به صورت دشمن نمايان شد ( در قصهء 99 زن ) .\r\n( 3 ) - شيعهء امامى و معتزله به كلى منكر ديدن خداوند به چشم هستند ، و در تفسيرها هم رواياتى است كه ديدن خدا را به چشم ظاهر غيرممكن دانسته‌اند ، چه كه هيبت و جلالت و عظمت خداوند به حدّى است كه بشر قادر به ديدن آن نيست و ممكن است در مورد محمد ( ص ) صادق باشد .\r\n","page_name":" 469 ","page_number":469},
  {"content":"\r\n\r\n14 -  عِنْدَ سِدْرَةِ الْمُنْتَهى .  نزديك درخت سدره ، آنجا كه دانش خلق بيش نرسد ! و چون آنجا رسيد برنگذرد !\r\n15 -  عِنْدَها جَنَّةُ الْمَأْوى .  نزديك آن درخت ، بهشت جايگاه دوستان است .\r\n16 -  إِذْ يَغْشَى السِّدْرَةَ ما يَغْشى .  آنگاه كه بر آن درخت مىپيچد آنچه مىپيچد ( از مرغان و فرشتگان و پروانهء زندهء زرين ) .\r\n17 -  ما زاغَ الْبَصَرُ وَ ما طَغى .  چشم رسول خدا كژ نديد و از راست ديدن درنگذشت .\r\n18 -  لَقَدْ رَأى مِنْ آياتِ رَبِّهِ الْكُبْرى .  محمّد از شگفتيهاى پروردگارش نشانهاى بزرگ ديد .\r\n19 -  أَ فَرَأَيْتُمُ اللَّاتَ وَ الْعُزَّى .  آيا شما اين بتان لات و عزّى كه مىپرستيد مىبينيد .\r\n20 -  وَ مَناةَ الثَّالِثَةَ الْأُخْرى .  و منات كه سوّمى است ( آيا اين‌ها اين توانائى دارند كه خداى يگانه دارد ؟ )\r\n21 -  أَ لَكُمُ الذَّكَرُ وَ لَهُ الْأُنْثى .  آيا براى شما سهم پسر و براى او سهم دختر است ؟\r\n22 -  تِلْكَ إِذاً قِسْمَةٌ ضِيزى .  اينك اين بخششى است كژ و ستمكارانه !\r\n23 -  إِنْ هِيَ إِلَّا أَسْماءٌ سَمَّيْتُمُوها أَنْتُمْ وَ آباؤُكُمْ ما أَنْزَلَ اللَّهُ بِها مِنْ سُلْطانٍ إِنْ يَتَّبِعُونَ إِلَّا الظَّنَّ وَ ما تَهْوَى الْأَنْفُسُ وَ لَقَدْ جاءَهُمْ مِنْ رَبِّهِمُ الْهُدى .  اين بتها كه مىپرستند نيستند مگر نامهائى كه شما و پدرانتان آنها را ناميده‌ايد ، خداوند به آنها ( پرستيدگان ) هيچ عذرى و محبّتى نفرستاد ، و آنان پيروى نمىكنند مگر پنداشت خودشان و آنچه كه هواى نفس است ! درحالىكه از جانب پروردگارشان پيغام درست و مزد استوار آمد .\r\n24 -  أَمْ لِلْإِنْسانِ ما تَمَنَّى .  آيا براى انسان است آنچه آرزو كند ! و او را شايسته و سزاوار است ؟\r\n25 -  فَلِلَّهِ الْآخِرَةُ وَ الْأُولى .  پس مر خداى راست آن جهان و اين جهان ، آن گيتى و اين گيتى .\r\n26 -  وَ كَمْ مِنْ مَلَكٍ فِي السَّماواتِ لا تُغْنِي شَفاعَتُهُمْ شَيْئاً إِلَّا مِنْ بَعْدِ أَنْ يَأْذَنَ اللَّهُ لِمَنْ يَشاءُ وَ يَرْضى .  چه بسيار فرشتگان كه در آسمانها و زمين هستند كه شفاعتشان هيچ به كار نايد مگر پس از آنكه دستورى از خدا باشد براى هركس كه خواهد و پسندد .\r\n27 -  إِنَّ الَّذِينَ لا يُؤْمِنُونَ بِالْآخِرَةِ لَيُسَمُّونَ الْمَلائِكَةَ تَسْمِيَةَ الْأُنْثى .  آنان كه به آخرت ايمان ندارند فرشتگان را بنام زنان مىنامند !\r\n28 -  وَ ما لَهُمْ بِهِ مِنْ عِلْمٍ إِنْ يَتَّبِعُونَ إِلَّا الظَّنَّ وَ إِنَّ الظَّنَّ لا يُغْنِي مِنَ الْحَقِّ شَيْئاً . \r\nايشان را به آن هيچ دانشى نيست ، و نمىروند مگر در پى پندار و گمان ، و هيچ‌گاه پندار و گمان بجاى سخنى راست و استوار به كار نايد .\r\n29 -  فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا .  پس تو ( اى محمّد ) از كسانى كه از ياد ما برگشتند و از پذيرفتن سخن ما بازماندند ، روىگردان كه آنان جز زندگانى همين جهان نمىخواهند .\r\n30 -  ذلِكَ مَبْلَغُهُمْ مِنَ الْعِلْمِ إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِهِ وَ هُوَ أَعْلَمُ بِمَنِ اهْتَدى .  دانش آنها تا اين جهان رسيد و بس ، همانا خداى تو به هركس كه از راه او برگشت دانا است\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nو او به كسى كه بر راه راست رفت داناتر است .\r\n31 -  وَ لِلَّهِ ما فِي السَّماواتِ وَ ما فِي الْأَرْضِ لِيَجْزِيَ الَّذِينَ أَساؤُا بِما عَمِلُوا وَ يَجْزِيَ الَّذِينَ أَحْسَنُوا بِالْحُسْنَى .  و خداى راست هرچه در آسمانها و زمين است ، تا پاداش دهد آنها را به آنچه كردند ، و پاداش دهد آنان را كه نيكوئى كردند به پاداش نيكو .\r\n32 -  الَّذِينَ يَجْتَنِبُونَ كَبائِرَ الْإِثْمِ وَ الْفَواحِشَ إِلَّا اللَّمَمَ إِنَّ رَبَّكَ واسِعُ الْمَغْفِرَةِ هُوَ أَعْلَمُ بِكُمْ .  آن كسانى كه از بزه‌هاى بزرگ و زشتيها پرهيز مىكنند مگر گناهان كوچك ، مانند آهنگ يا گشتن بسوى گناه ! كه خداوند وسيع آمرزش است و به شما داناتر است .  إِذْ أَنْشَأَكُمْ مِنَ الْأَرْضِ وَ إِذْ أَنْتُمْ أَجِنَّةٌ فِي بُطُونِ أُمَّهاتِكُمْ فَلا تُزَكُّوا أَنْفُسَكُمْ هُوَ أَعْلَمُ بِمَنِ اتَّقى .  آنگاه كه شما را در زمين آفريد و آنگاه كه شما در شكمهاى مادرانتان پوشيده بوديد ، پس خود را بىگناه مدانيد و مخوانيد كه خداوند داناتر دانائى است به كسى كه از ناپسند مىپرهيزد .\r\n33 -  أَ فَرَأَيْتَ الَّذِي تَوَلَّى .  « 1 » آن مرد را ديدى كه از پذيرفتن حق برگشت ؟\r\n34 -  وَ أَعْطى قَلِيلًا وَ أَكْدى .  و اندكى بخشيد و آنگاه بازايستاد ؟\r\n35 -  أَ عِنْدَهُ عِلْمُ الْغَيْبِ فَهُوَ يَرى .  « 2 » آيا نزد آن‌كس دانش پنهانى است ؟ كه او مىداند ( چند مدت خواهد زيست ؟ و يا روزگار او چند مدت خواهد بود ؟ ) .\r\n36 -  أَمْ لَمْ يُنَبَّأْ بِما فِي صُحُفِ مُوسى .  آيا او را به آنچه در صحيفه‌هاى موسى است آگاه نكرده‌اند ؟\r\n37 -  وَ إِبْراهِيمَ الَّذِي وَفَّى .  و يا آنچه در صحيفه‌هاى ابراهيم ؟ كه رسالت خود را تبليغ كرد به اين كه :\r\n38 -  أَلَّا تَزِرُ وازِرَةٌ وِزْرَ أُخْرى .  هيچ‌كس بار كسى ديگر را نكشد . ( چون در ميان آنها رسم بود كه پسر را به گناه پدر و زن را به گناه شوهر و برادر را به گناه برادر مىگرفتند ! )\r\n39 -  وَ أَنْ لَيْسَ لِلْإِنْسانِ إِلَّا ما سَعى .  و اينكه پاداش انسان نيست مگر آنچه خود كرده است .\r\n40 -  وَ أَنَّ سَعْيَهُ سَوْفَ يُرى .  و اينكه كوشش او به او نموده خواهد شد .\r\n41 -  ثُمَّ يُجْزاهُ الْجَزاءَ الْأَوْفى .  پس از آن او را سپرىتر ( كامل‌تر ) پاداش دهند ،\r\n42 -  وَ أَنَّ إِلى رَبِّكَ الْمُنْتَهى .  و اينكه بازگشت هركس و هر كار و هر چيز بسوى پروردگار تو است .\r\n43 -  وَ أَنَّهُ هُوَ أَضْحَكَ وَ أَبْكى .  و اينكه او است كه مىخنداند و مىگرياند .\r\n44 -  وَ أَنَّهُ هُوَ أَماتَ وَ أَحْيا .  و اينكه او است كه مىميراند و زنده مىكند .\r\n45 -  وَ أَنَّهُ خَلَقَ الزَّوْجَيْنِ الذَّكَرَ وَ الْأُنْثى .  و اينكه او است كه دو جفت آفريد ، نر جفت ماده و ماده جفت نر !\r\n46 -  مِنْ نُطْفَةٍ إِذا تُمْنى .  ( آفريد ) از نطفه‌اى كه بازاندازند آن را چهل روز به حال آب ، چهل روز به حال خون ، چهل روز به حال گوشت !\r\n\r\n\r\n","description":"","footnote":"\r\n( 1 ) - نوشته‌اند اين آيه در مورد ابو جهل نازل شده\r\n( 2 ) - و اين آية در مورد وليد بن مغيره نازل شد .\r\n","page_name":" 471 ","page_number":471},
  {"content":"\r\n\r\n47 -  وَ أَنَّ عَلَيْهِ النَّشْأَةَ الْأُخْرى .  و اينكه بر خداوند است آفرينش جهان پسين .\r\n48 -  وَ أَنَّهُ هُوَ أَغْنى وَ أَقْنى .  و اينكه او است كه بىنياز كرد و مال داد ( بندگان را ) .\r\n49 -  وَ أَنَّهُ هُوَ رَبُّ الشِّعْرى .  و اينكه خداوند ، پروردگار ستارهء شعرى است ( كه پشت ستارهء جوزا در دورترين نظرگاه آسمان است . )\r\n50 -  وَ أَنَّهُ أَهْلَكَ عاداً الْأُولى .  و آن خدائى كه قوم عاد نخستين را هلاك كرد ( قوم هود ) .\r\n51 -  وَ ثَمُودَ فَما أَبْقى .  و اينكه قوم ثمود را هلاك كرد و هيچ بازمانده نگذاشت ! ( قوم صالح )\r\n52 -  وَ قَوْمَ نُوحٍ مِنْ قَبْلُ إِنَّهُمْ كانُوا هُمْ أَظْلَمَ وَ أَطْغى .  و اينكه قوم نوح را پيش از آنها هلاك كرد ، كه آنها ستمكارتر و گردن‌كش‌تر بودند .\r\n53 -  وَ الْمُؤْتَفِكَةَ أَهْوى .  و اينكه قوم لوط را سرنگون ساخت ( بوسيلهء جبرئيل )\r\n54 -  فَغَشَّاها ما غَشَّى .  و اينكه بالاى سر آنها سنگهاى رديف پوشانيد كه هلاك شدند .\r\n55 -  فَبِأَيِّ آلاءِ رَبِّكَ تَتَمارى .  پس ( تو اى كافر ) به كدام نعمت خداى خود شك مىورزى ؟\r\n56 -  هذا نَذِيرٌ مِنَ النُّذُرِ الْأُولى .  اين محمد با اين قرآن ، بيم‌دهنده و آگاه‌كننده است از آگاه‌كنندگان پيشين .\r\n57 -  أَزِفَتِ الْآزِفَةُ .  خبر مىدهد كه : رستاخيز نزديك است ( روز قيامت به زودى رسد ) .\r\n58 -  لَيْسَ لَها مِنْ دُونِ اللَّهِ كاشِفَةٌ .  پيداكننده و پديدآورندهء آن روز كسى جز خداى يگانه نيست .\r\n59 -  أَ فَمِنْ هذَا الْحَدِيثِ تَعْجَبُونَ .  آيا از اين سخن شگفت داريد و انكار همىكنيد ؟\r\n60 -  وَ تَضْحَكُونَ وَ لا تَبْكُونَ .  و مىخنديد ( و از اين بيم دادن ) نمىگرييد ؟\r\n61 -  وَ أَنْتُمْ سامِدُونَ .  و شما با اين سخن بازى مىكنيد و غافليد ؟\r\n62 -  فَاسْجُدُوا لِلَّهِ وَ اعْبُدُوا .  « 1 » پس خداى را سجده كنيد و او را بپرستيد . سجدهء واجب\r\n\r\nتفسير ادبى و عرفانى\r\n\r\nسوره 53 آيه 0\r\n بِسْمِ اللَّهِ الرَّحْمنِ الرَّحِيمِ .  نام خداوندى است كه او را جلال بىزوال و جمال بر كمال است ، جلال او آتش عالم‌سوز و جمال او نور جهان‌افروز ، جلال او غارت دل مريدان ، و جمال او آسايش جان ممتحنان است و جلال او غارت‌كنندهء دلى كه در او رخت نهد و جمال او چون جلوه كند غمان از دل بركند . عارف به جلال او نگرد بنالد ، محبّ به جمال او نگرد بنازد ، آن يكى مىنالد از بيم وصال ، اين يكى مىنازد به اميد وصال ، بيچاره كسى كه نه نام او شنود ، نه از جلال او خبر دارد ، و نه از جمال او اثر بيند ، او مىنداند كه اين نام كوهسار را به لاله آرد و دل بيداران را به ناله آرد و شنيدن اين نام طرب آرد و دلهاى عارفان را به جوش و عاصيان را به فرياد و خروش آرد !\r\n نام تو به صد معنى نقاش نگارند * بر نام تو و ياد تو ، مى جان بسپارند ! \r\n\r\n\r\n","description":"","footnote":"\r\n( 1 ) - بعضى از صحابه اين سجده را تنها بر خود خواننده واجب دانند و برخى ديگر برخوانند ، و شنونده هر دو واجب مىدانند .\r\n","page_name":" 472 ","page_number":472},
  {"content":"\r\n\r\nلطيفه : عزيزى پيوسته و در همه حال نام خدا ( بسم الله ) همىگفت ، بعد از فوت او را به خواب ديدند و حالش پرسيدند ، گفت : از بركت ( بسم الله الرحمن الرحيم ) ، از جحيم رستم و به نعيم پيوستم .\r\n\r\nسوره 53 آيه 1\r\n1 -   وَ النَّجْمِ إِذا هَوى   « 1 » ، خداوند درين سوره از معراج مصطفى و سفر كردن او به آسمان و بازگشتن از مشاهده و عيان خبر داد ، تا امّت او به دانستن اين قصّه روحشان لذّت برد و سرور دل افزايند .\r\nدر سورهء بنى اسرائيل قصّهء رفتن محمّد ( ص ) به معراج ياد كرد و اندرين سوره بازگشت او را بيان فرمود و تشريف او را به قسم به نجم ياد كرده و از امام جعفر صادق نقل شده كه فرمود : مراد از اين آيه محمّد است و شب معراج . حقيقت معراج :\r\n\r\nسوره 53 آيه 2\r\n2 -  ما ضَلَّ صاحِبُكُمْ وَ ما غَوى .  آيه . بدانكه خداوند در اين سوره از معراج مهتر عالم و سيّد بنىآدم و سفر كردن وى به آسمان و بازگشتن از مشاهده و عيان خبر داد تا امّت او به اين داستان روح را روح و دل را نور دهند و سرور افزايند چنان كه در سورهء بنى اسرائيل رفتن او را ياد كرد و در اين سوره بازگشت او را فرمود . آرى ، رفتن مصطفى به منزل آسمان غريب نبود ، ليكن آرامى وى در آن منزل عجيب بود ! زيرا مردم در آن‌وقت در تاريكى دورى بودند و او در روشنائى قرب بود ! چون جبرئيل او را در مقام معلوم بگذاشت ، اسرار ظاهر و باطن او را به جاذبهء حضرت سپرد ، تا اندر درياى نورانى و بزرگى غوص كرد و كنگره‌هاى عرش برين مانند آهن‌ربا او را جذب كردند ! و از عرش مجيد قصد نزديكتر رفتن كرد و مقام قاب قوسين ( فاصلهء دو كمان ) در مسند جمال به وصف كمال در مشاهدهء جلال حق تكيه‌گاه ساخت كه فرمود :\r\n\r\nسوره 53 آيه 8\r\n8 -   ثُمَّ دَنا فَتَدَلَّى فَكانَ قابَ قَوْسَيْنِ أَوْ أَدْنى .   آيه . از جملهء بندگان خدا در عالم حقيقت كسى بزرگوارتر از محمّد مصطفى نبود ، و اوّل گوهرى كه از امر ( كن ) خلعت يافت و آفتاب لطف حق بر او تافت جان پاك آن مهتر پيمبران بود آنگاه كه از حضرت عيان بازگشت جان او مقام قرب ديده و دل او مقام مشاهدت يافته است .\r\nهنوز نه عرش بود و نه فرش ، نه زحمت شب نه زحمت روز ، كه خواست الهى او را از وديعه‌گاه علم ازل به قرارگاه مجد ابد آورد ! و در روضهء رضا بر مقام مشاهده او را جلوه داد و هرچه بعد از او موجود گشت طفيل وجود او بود ! آنگاه او را به قالب آدم صفى درآورد و به درجه‌هاى گوناگون او را گذر داد و در مسند رسالت بنشاند و او را فرمان داد تا مردم را به دين دعوت كند و گم‌شدگان را به راه آرد و روندگان را به درگاه خواند .\r\nگوئى بازى بود بر دست فضل الهى آموخته ، و بر بساط قرب پرورش داده و از جمع مشاهده او را به تفرقهء دعوت آورده تا عالمى را شكار كند ! و همه را در برابر لطف و قهر حق بدارد و امروز همه را به شريعت\r\n\r\n\r\n","description":"","footnote":"\r\n( 1 ) - مفسرين نوشته‌اند كه چون اين آيه نازل شد و خداوند به   النَّجْمِ إِذا هَوى   قسم ياد كرد ، عتبه پسر ابى لهب ( پسرعموى محمد ) گفت به خداى اين آيه كافر شدم و زن خود را كه دختر محمد بود طلاق داد ، پيغمبر در حق او نفرين كرد كه خدا كند درندگان او را پاره كنند همان وقت پدر و پسر براى تجارت به شام رفتند بو لهب از ترس اجابت دعاى پيغمبر با جمعى نگاهبان پسر بودند ولى چون شب خواب رفتند شيرى بيامد و او را دريد و كشت !\r\n","page_name":" 473 ","page_number":473},
  {"content":"\r\n\r\nشكار خود گرداند ، و فردا در مقام شفاعت همه را به حق سپارد !\r\nچون آن بزرگوار قدم در ميدان دعوت نهاد و آن عزيزان حضرت او را اجابت كردند ، از هر گوشه طليعهء بلا سر برآورد و از آسمان فطرت باران محنت باريدن گرفت و قرآن كريم دربارهء داستان غصّه و اندوه آن عزيزان فرمود :  وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ  و  لَتُبْلَوُنَّ فِي أَمْوالِكُمْ وَ أَنْفُسِكُمْ . . .  يعنى شماها را به ترس و گرسنگى و گرفتارى مال و جانتان آزمايش مىكنيم !\r\nآرى ، اى جوان‌مرد ، هركه خيمه بر سر گوى محبّت زند از چشيدن بلا و شنيدن جفا چاره نبود ! چه كه تا قدم در جهان عافيت دارى ، همه عالم بساط تو بود ! ولى چون قدم در عالم عشق نهادى ، تو را به زنجير بلا پيچند و از حلقهء بىنيازى به حلق نيازت آويزند !\r\nچون رنج بلاى پاكان صحبت و عزيزان حضرت نبوّت به غايت رسيد و اذيّت و آزار كافران از حدّ گذشت به جبرئيل فرمان آمد كه : چون دل مؤمنان در حيرت و غصّه مانده و سينه‌شان كان اندوه و حسرت شده ! و خبر ندارند كه ما در سراى باقى از بهر ايشان چه ساخته‌ايم ؟ برخيز و به عالم سفلى سفر كن و به درگاه محمّد مصطفى شو و پيغام ما به او رسان و بگوى تا به حضرت ما آيد و عاقبت و بازگشت همه را بيند ، و آن ناز و نعيم كه عزيزان را ساخته بازگويد و دل ايشان را مرهم نهد ، تا آن رنج و محنت كه در دنيا مىكشند به اميد اين كرامت و عطا بر آنان آسان شود .\r\nآرى ، آن‌كس كه طمع به ملك عظيم در سايهء خداوند كريم دارد ، كم از آن نباشد كه روزى چند در زندان دنيا بار محنت بكشد و به اميد آن نعمت ، اين محنت را دولت انگارد ! چنان كه آن پير طريقت گفت :\r\nالهى ، بر اميد وصل چندان اشك باريدم كه بر آب چشم خويش تخم درد بكاريدم !\r\nخبر معراج محمّد در مكه پراكنده شده ابو جهل چون اين خبر بشنيد با خود گفت اگر ممكن شود بتوان ابو بكر را از اسلام برگرداند ، پس نزد او رفت و گفت : اى پسر ابو قحافه ، يار تو اين‌بار محالى مىگويد كه هيچ عاقلى آن را باور ندارد ! محمّد مىگويد : دوش از مسجد حرام رفته به بيت المقدس و هم در آن شب بازآمده‌ام ! اى ابو بكر ، تو باور مىكنى كه كسى يك ماه راه را يك شب برود و بازگردد ؟ ابو بكر گفت : آنچه محمّد گفته راست است ! و از آنجا نزد حضرت آمد ، و گفت : اى فرستادهء خدا ، مرا از سفر دوشين خبر ده ، حضرت فرمود :\r\nاى ابو بكر ، دوش جبرئيل آمد و براق آورد و مرا به بيت المقدس برد ! ارواح پاك پيمبران را ديدم و ايشان را پيشوائى كردم ! از آنجا به ملكوت اعلى سفر كردم و به افق اعلى رسيدم و آيات كبرى ديدم و هم در همان شب به مكّه بازآمدم و ابو بكر سخنان محمّد را تصديق كرد و لقب صدّيق از آن روز به او داده شد .\r\nمقايسهء دو معراج : معراج موسى تا طور بود و معراج محمّد تا بساط نور ! موسى را چهل روز روزه فرمودند و چون به حضرت مناجات حاضر كردند خواهش او را برخى پذيرفته و بعضى ردّ شد ! و چون صاحب مناجات بود گمان مىكرد كه در دنيا كسى از او در مرتبت بالاتر نيست !\r\nاين بود كه محمّد آن درّ يتيم فطرت خواب‌آلود بود كه به حضرت بردند و در يك لحظه چندين بار تخفيف نماز خواست و همه به اجابت مقرون شد تا موسى را معلوم گردد كه شرف و مرتبت مصطفى تا چه حد\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nاست ! و از آن گمان و پندار خود از خدا آمرزش و بخشايش بخواهد .\r\nاز اين عجب‌تر آنكه موسى ديدار خدا خواست و  لَنْ تَرانِي  شنيد ! و تاوان آن توبه و پشيمانى بود ! ولى چون نوبت به مصطفى رسيد ، ديدهء او را توتياى غيرت دركشيدند و به او گفتند : اى محمّد ، با آن ديده كه ما را خواهى ، بنگر كه به عاريت به كس ندهى ! مهتر عالم پردهء عزّت بر ديده بست و به زبان حال گفت :\r\n بربندم چشم خويش نگشايم نيز * تا روز زيارت تو اى يار عزيز ! \r\nلاجرم ، چون محمّد حاضر حضرت گشت ، جلال و جمال احديّت بر ديدهء او كشف كردند و به زبان حال گفت :\r\n همه تنم دل گردد چون با تو راز كنم * همه جمال تو بينم چو ديده باز كنم ! \r\nگفته‌اند : موسى چون از مناجات بازگشت نور هيبت با او بود ، لاجرم هركه در او نگريست نابينا شد ! ولى چون مصطفى از مشاهدت بازگشت با او نور انس بود تا هركه در او نگرد بر بينائى وى بيفزايد ! كه آن مقام اهل تلوين و اين مقام اهل تمكين است .\r\n\r\nسوره 53 آيه 10\r\n10 -  فَأَوْحى إِلى عَبْدِهِ ما أَوْحى .  آيه . ) پس از بازگشتن از معراج ) قومى از مصطفى پرسيدند كه آن وحى شب معراج چه بود ؟ مصطفى ، آن‌قدر كه حوصلهء آنها برتافت گفت : خداوند از امّت من گله كرد كه من به نيك‌عهدى براى امّت تو در دوزخ جائى نيافريدم ! و آنان به بدعهدى خويش خود را به كوشش به دوزخ انداختند ! اى محمد ، عزيز او است كه من عزيز كنم و ذليل او است كه من ذليل كنم ، ايشان عزّت از جاى ديگر مىجويند و ذلّت از جاى ديگر مىبينند !\r\nاى محمّد ، ما روزى كه نامزد اينان كرده‌ايم به ديگرى ندهيم و ايشان عملى كه حق ما است به ريا به ديگرى مىدهند ! اى محمّد ، نعمت از ما است و اينان ديگرى را سپاس گزارند ! اى محمّد ، با امّتهاى پيشين چهار كار كردم كه با امّت تو نكردم ! قومى را به زمين فروبردم ، قومى را مسخ كردم و صورت بگردانيدم ، قومى را سنگ‌باران كردم و قومى به آتش‌سوزى سوزانيدم ! و از بهر شرف و جاه تو با امّت تو از اين هيچ‌چيز نكردم .\r\nرسول خدا ، چون از درگاه عزّت آن همه اكرام و اعزاز ديد گفت : بار خدايا : امّت مرا جمله به من ببخش ، فرمان آمد كه اى محمّد ، امشب كه تنها آمدى يك سوّم تو را بخشيدم و روز رستاخيز بقيهء گناه امّت را به تو بخشم تا عالميان مقام و منزلت تو را نزد ما بدانند !\r\n\r\nسوره 53 آيه 11\r\n11 -  ما كَذَبَ الْفُؤادُ ما رَأى .  آيه . در خبر است كه بامداد آن روز كه شبانگاه به معراج بود ، از آغاز سفر خود به زمين تا به بيت المقدس خبر داد ، عزيزان صحابه همگى شاد شدند و قبول كردند و اين خبر در مكّه منتشر شد ولى ابو جهل باور نكرد و راست و دروغ آن را به ابو بكر رجوع كرد كه او هم صحّت آن را كاملا تصديق كرد !\r\n\r\nسورهء - 54 - قمر - 55 - آيه - مكى - جزو 27\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ .  بنام خداوند فراخ بخشايش مهربان .\r\n1 -   اقْتَرَبَتِ السَّاعَةُ وَ انْشَقَّ الْقَمَرُ .   رستاخيز نزديك است و ماه بازشكافت .\r\n2 -  وَ إِنْ يَرَوْا آيَةً يُعْرِضُوا وَ يَقُولُوا سِحْرٌ مُسْتَمِرٌّ .  اگر نشانى از كارهاى شگفت بينند روى\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nگردانند ( و از آن غافل نشينند و نپذيرند و گويند اين جادوئى است شدنى !\r\n3 -  وَ كَذَّبُوا وَ اتَّبَعُوا أَهْواءَهُمْ وَ كُلُّ أَمْرٍ مُسْتَقِرٌّ .  رسول خدا را دروغ‌زن گرفتند و به راه هواى نفس خويش رفتند ( كه كافر شدند ) و هر كارى آخر در جاى خود آرام مىگيرد .\r\n4 -  وَ لَقَدْ جاءَهُمْ مِنَ الْأَنْباءِ ما فِيهِ مُزْدَجَرٌ .  درصورتىكه ايشان را از خبرهاى پيشينيان خبرى آمد كه جاى آن هست كه از تكذيب آن بازايستند ! و از كفر بر كنار شوند !\r\n5 -  حِكْمَةٌ بالِغَةٌ فَما تُغْنِ النُّذُرُ .  با آنكه سخن راست و بر جاى خود رسيده است ولى به چه كار آيد بيم نمودن و بيم‌دهندگان از گروهى كه نمىخواهند ايمان آورند ؟\r\n6 -  فَتَوَلَّ عَنْهُمْ يَوْمَ يَدْعُ الدَّاعِ إِلى شَيْءٍ نُكُرٍ ،  پس محمّد ، از ايشان روى گردان و فروگذار آن روز كه بازخواننده آنها را به چيزى دشوار و ناپسند بازخواند .\r\n7 -  خُشَّعاً أَبْصارُهُمْ يَخْرُجُونَ مِنَ الْأَجْداثِ كَأَنَّهُمْ جَرادٌ مُنْتَشِرٌ .  درحالىكه چشمهاى آنان فروشكسته و فروشده ، از گورها بيرون آيند مانند ملخها كه مىپراكنند !\r\n8 -  مُهْطِعِينَ إِلَى الدَّاعِ يَقُولُ الْكافِرُونَ هذا يَوْمٌ عَسِرٌ .  درحالىكه با چشمهاى دورمانده بسوى اسرافيل مىشتابند و كافران مىگويند : اين روز دشوارى است !\r\n9 -  كَذَّبَتْ قَبْلَهُمْ قَوْمُ نُوحٍ فَكَذَّبُوا عَبْدَنا وَ قالُوا مَجْنُونٌ وَ ازْدُجِرَ .  پيش از اينان قوم نوح پيغام را دروغ شمردند و بندهء ما را دروغ‌زن گرفتند و گفتند او ديوانه است و او را مىترسانيدند و مىراندند !\r\n10 -  فَدَعا رَبَّهُ أَنِّي مَغْلُوبٌ فَانْتَصِرْ .  پس نوح خداى خويش را خواند و گفت : من شكست يافتم ، مرا و دين مرا يارى كن .\r\n11 -  فَفَتَحْنا أَبْوابَ السَّماءِ بِماءٍ مُنْهَمِرٍ .  پس درهاى آسمان را بازگشاديم با آبى سخت‌بار و زوردار .\r\n12 -  وَ فَجَّرْنَا الْأَرْضَ عُيُوناً فَالْتَقَى الْماءُ عَلى أَمْرٍ قَدْ قُدِرَ .  و ما چشمه‌هاى زمين را برگشاديم پس آبها بهم آمد و بر كارى و فرمانى كه ساخته و بازانداخته بود درهم رسيد !\r\n13 -  وَ حَمَلْناهُ عَلى ذاتِ أَلْواحٍ وَ دُسُرٍ .  و نوح را بر كشتى از تخته و ميخ‌ها و تناب‌ها سوار كرديم .\r\n14 -  تَجْرِي بِأَعْيُنِنا جَزاءً لِمَنْ كانَ كُفِرَ .  كه به ديدار دو چشم ما بر آب مىرفت ، اين است پاداش آن مرد خدا كه به او كافر شدند !\r\n15 -  وَ لَقَدْ تَرَكْناها آيَةً فَهَلْ مِنْ مُدَّكِرٍ .  ما آن كشتى را نشانى از خود درين جهان گذاشتيم ، آيا هيچ پندپذيرى هست ؟\r\n16 -  فَكَيْفَ كانَ عَذابِي وَ نُذُرِ .  پس چگونه باشد عذاب من و سرانجام ترسانيدن من ؟\r\n17 -  وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ .  ما قرآن خواندن و ياد گرفتن آن آسان ساختيم ، پس آيا جويندهء دانش و پندگيرنده‌اى هست ؟\r\n18 -  كَذَّبَتْ عادٌ فَكَيْفَ كانَ عَذابِي وَ نُذُرِ .  قوم عاد ، رسول خود را دروغ‌گو گرفتند پس\r\n\r\n","description":"","footnote":"","page_name":" 476 ","page_number":476},
  {"content":"\r\n\r\n( خداوند فرمود ) چگونه بود گرفتن من و سرانجام ترسانيدن من ؟\r\n19 -  إِنَّا أَرْسَلْنا عَلَيْهِمْ رِيحاً صَرْصَراً فِي يَوْمِ نَحْسٍ مُسْتَمِرٍّ .  ما فروگشاديم بر آنها بادى سخت و تند در روزى شوم بر جاى و فراخ شرّ !\r\n20 -  تَنْزِعُ النَّاسَ كَأَنَّهُمْ أَعْجازُ نَخْلٍ مُنْقَعِرٍ .  مردمان را درمىكشيد ، گوئى كه آنها بنهاى درخت خرمايند كه بر زمين افتاده‌اند !\r\n21 -  فَكَيْفَ كانَ عَذابِي وَ نُذُرِ .  پس چگونه است ( چون ) باشد گرفتن من به عذاب و ترسانيدن آنها ؟\r\n22 -  وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ .  ما آسان كرديم ياد گرفتن و خواندن قرآن را ، آيا هيچ پندپذيرى هست ؟\r\n23 -  كَذَّبَتْ ثَمُودُ بِالنُّذُرِ .  قوم ثمود بيم‌دهندگان را به دروغ گرفتند .\r\n24 -  فَقالُوا أَ بَشَراً مِنَّا واحِداً نَتَّبِعُهُ إِنَّا إِذاً لَفِي ضَلالٍ وَ سُعُرٍ .  پس گفتند ، آيا يك نفر از ميان ما ( صالح ) سزاوار آن باشد كه ما او را پيروى كنيم ! پس ما اكنون در گمراهى و خطا و بىهوشى باشيم !\r\n25 -  أُلْقِيَ الذِّكْرُ عَلَيْهِ مِنْ بَيْنِنا بَلْ هُوَ كَذَّابٌ أَشِرٌ .  آيا از ميان ما همه ، پيغام بر او افكندند ؟ نه ، بلكه او ( صالح ) دروغ‌زنى است خودپسند و متكبّر !\r\n26 -  سَيَعْلَمُونَ غَداً مَنِ الْكَذَّابُ الْأَشِرُ .  آرى ، به‌زودى آگاه ( شوند ) كه دروغ‌زن متكبّر كيست ؟\r\n27 -  إِنَّا مُرْسِلُوا النَّاقَةِ فِتْنَةً لَهُمْ فَارْتَقِبْهُمْ وَ اصْطَبِرْ .  ما فرستندهء ماده شتر ( معجزهء صالح ) بسوى آنها هستيم ، پس تو چشم بر ايشان داشته باش و شكيبائى كن .\r\n28 -  وَ نَبِّئْهُمْ أَنَّ الْماءَ قِسْمَةٌ بَيْنَهُمْ كُلُّ شِرْبٍ مُحْتَضَرٌ .  به آنان خبر كن كه آب ميان ايشان و شتر بخش‌بندى شده و هر آشاميدنى به آن آماده شده ، يك روز بهرهء شتر و يك روز بهرهء ايشان باشد .\r\n29 -  فَنادَوْا صاحِبَهُمْ فَتَعاطى فَعَقَرَ .  پس مرد خويش را ( قدارنام ) آواز دادند و بازخواندند ، و او شتر را دست برد و پى زد .\r\n30 -  فَكَيْفَ كانَ عَذابِي وَ نُذُرِ .  پس چون باشد گرفتن من و ترسانيدن من آنان را ؟\r\n31 -  إِنَّا أَرْسَلْنا عَلَيْهِمْ صَيْحَةً واحِدَةً فَكانُوا كَهَشِيمِ الْمُحْتَظِرِ .  ما يك بانك سخت به آنها فرستاديم پس آنها مانند برگ ريز كه با آن سايه‌بان مىسازند گشتند ! ( و بر زمين افتادند )\r\n32 -  وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ .  ما خواندن و ياد گرفتن آن قرآن را آسان كرديم پس آيا پندپذيرى هست ؟\r\n33 -  كَذَّبَتْ قَوْمُ لُوطٍ بِالنُّذُرِ .  قوم لوط بيم‌دهندگان را دروغ‌گو خواندند !\r\n34 -  إِنَّا أَرْسَلْنا عَلَيْهِمْ حاصِباً إِلَّا آلَ لُوطٍ نَجَّيْناهُمْ بِسَحَرٍ .  ما بر ايشان سنگ باريديم مگر كسان لوط را كه در آخر شب آنان را بيرون برديم و نجات داديم .\r\n35 -  نِعْمَةً مِنْ عِنْدِنا كَذلِكَ نَجْزِي مَنْ شَكَرَ .  نيكوكارى از نزد ما است كه اين‌گونه سزا مىدهيم\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nكسى را كه سپاس گزارد .\r\n36 -  وَ لَقَدْ أَنْذَرَهُمْ بَطْشَتَنا فَتَمارَوْا بِالنُّذُرِ .  لوط آنها را از ما ترسانيد ، پس با او به پيكار برخاستند ! و او را ترساندند .\r\n37 -  وَ لَقَدْ راوَدُوهُ عَنْ ضَيْفِهِ فَطَمَسْنا أَعْيُنَهُمْ فَذُوقُوا عَذابِي وَ نُذُرِ .  و كسان لوط مراوده و خلوت با مهمانان او را خواستند كه با آنها كار زشت كنند ، پس ما چشمهاى آنها را ناپيدا ساختيم ( و گفتيم ) عذاب و بيم‌هاى مرا بچشيد !\r\n38 -  وَ لَقَدْ صَبَّحَهُمْ بُكْرَةً عَذابٌ مُسْتَقِرٌّ .  و در هنگام بامداد به ايشان عذابى پاينده و پابرجا و جاويدان رسيد !\r\n39 -  فَذُوقُوا عَذابِي وَ نُذُرِ .  و به آنها گفته شد : پس عذاب من و ترس مرا بچشيد !\r\n40 -  وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ .  ما خواندن و ياد گرفتن قرآن را آسان كرديم ، پس آيا پندگيرنده‌اى هست ؟\r\n41 -  وَ لَقَدْ جاءَ آلَ فِرْعَوْنَ النُّذُرُ .  ( همچنين ) بيم‌دهندگان و فرستادگان ما به كسان فرعون آمدند .\r\n42 -  كَذَّبُوا بِآياتِنا كُلِّها فَأَخَذْناهُمْ أَخْذَ عَزِيزٍ مُقْتَدِرٍ .  آنان همه سخنان و نشانهاى ما را دروغ پنداشتند ، پس ما آنان را فراگرفتيم سخت فراگرفتن تواناى نيرومند .\r\n43 -  أَ كُفَّارُكُمْ خَيْرٌ مِنْ أُولئِكُمْ أَمْ لَكُمْ بَراءَةٌ فِي الزُّبُرِ .  آيا كافران شما از همه مردمان بهترند ؟\r\nيا شما را بىزارى نامه از عذاب در نامه‌هاى پيمبران است كه به آنها فرستاديم ؟\r\n44 -  أَمْ يَقُولُونَ نَحْنُ جَمِيعٌ مُنْتَصِرٌ .  يا مىگويند ما همه پشت هم از محمد كين مىكشيم ؟\r\n45 -  سَيُهْزَمُ الْجَمْعُ وَ يُوَلُّونَ الدُّبُرَ .  آرى ، هم‌تازان آنها برتازند و هزيمت كنند و پشت برگردانند .\r\n46 -  بَلِ السَّاعَةُ مَوْعِدُهُمْ وَ السَّاعَةُ أَدْهى وَ أَمَرُّ .  بلكه روز وعدهء ما با ايشان روز رستاخيز است كه سخت‌تر و تلخ‌تر و بىسامان‌تر از همه است .\r\n47 -  إِنَّ الْمُجْرِمِينَ فِي ضَلالٍ وَ سُعُرٍ .  بزه‌كاران در بيراهى و در بىهوشى و سبك‌سرىاند .\r\n48 -  يَوْمَ يُسْحَبُونَ فِي النَّارِ عَلى وُجُوهِهِمْ ذُوقُوا مَسَّ سَقَرَ .  روزى كه آنان را به زودى در آتش مىكشند و ( به آنها مىگويند ) بچشيد زود زخم دوزخ را !\r\n49 -  إِنَّا كُلَّ شَيْءٍ خَلَقْناهُ بِقَدَرٍ .  ما هر چيزى را به اندازه و به دانش و به مقدار معيّن بيافريديم .\r\n50 -  وَ ما أَمْرُنا إِلَّا واحِدَةٌ كَلَمْحٍ بِالْبَصَرِ .  فرمان ما نيست مگر يك سخن و يك‌بار ، مانند يك چشم بهم زدن !\r\n51 -  وَ لَقَدْ أَهْلَكْنا أَشْياعَكُمْ فَهَلْ مِنْ مُدَّكِرٍ .  ما مانندهاى شماها را هلاك ساختيم پس آيا پندپذيرى ( در ميان شما ) هست ؟\r\n52 -  وَ كُلُّ شَيْءٍ فَعَلُوهُ فِي الزُّبُرِ .  هر كارى كه همكاران و مانندان شما كردند در نامه‌ها نوشته شده و نافراموش است .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\n53 -  وَ كُلُّ صَغِيرٍ وَ كَبِيرٍ مُسْتَطَرٌ .  هر خرد و درشت و كوچك و بزرگ از كردار ايشان نوشته شده !\r\n54 -  إِنَّ الْمُتَّقِينَ فِي جَنَّاتٍ وَ نَهَرٍ .  پرهيزكاران در بهشتها و جويبارها هستند .\r\n55 -  فِي مَقْعَدِ صِدْقٍ عِنْدَ مَلِيكٍ مُقْتَدِرٍ .  در نشستنگاههاى راستى نزد پادشاه توانا !\r\n\r\nتفسير ادبى و عرفانى\r\n\r\nسوره 54 آيه 0\r\n بِسْمِ اللَّهِ الرَّحْمنِ الرَّحِيمِ ،  نام خداوندى است كه گم‌شدگان را بر سر راه آرد ، و شاهان از درگاه او حشمت و جاه برند ، كه بر هر چيزى قادر و بر هر شاهى شاه است ، دستگير ناتوانان و درماندگان را پناه است .\r\nرحمن است روزىگمار و دشمن‌پرور ، خالق خير و شر ، مبدع عين و اثر ، نگارندهء آدم نه از مادر نه از پدر ! يكى را بينى در دنيا با جاه و خطر ، سينهء او از حقّ بىخبر ! ديگرى را بينى درخت ايمان در دل و داغ آشنائى بر جگر ! نه كفش در پاى و نه دستار بر سر !\r\nرحيم است كه قلب سليم و ايمان ثابت دهد و مؤمنان را از آتش دوزخ برهاند ! پيغمبر كريم به مردم فرستد و او را به داشتن خوى نيك بستايد و او را بر مؤمنان رؤف و رحيم سازد .\r\n\r\nسوره 54 آيه 1\r\n1 -   اقْتَرَبَتِ السَّاعَةُ وَ انْشَقَّ الْقَمَرُ .   آيه . چون ماه به دعاى مصطفى دوپاره شد ، شور از جان بيگانگان و دشمنان برخاست ، و دود حسد از سينه‌ها بلند شد و غبار حسادت بر رخسارشان نشست ! در آن ساعت كه انشقاق قمر پديد آمد و اين معجزه آشكار گشت !\r\nهريكى از آنان به اعتراض بيرون آمد ، يكى گفت : جادوى مستمر است ! ديگرى گفت : جادوگر دروغ‌گو است ، آن يكى مىگفت : درس‌داده‌شدهء دروغ‌پرداز است ! به اين بس نكردند و در طعن بيفزودند ، يكى گفت : مال ندارد و درويش است ! ديگرى مىگفت : حشمت و جاه ندارد و دل‌ريش است ، درمانده و سرگشته در كار خويش است !\r\nهركسى بر اين‌گونه ، طبيعت فاسد خود را بنمود و بر كفر و شرك خويش مصرّ بود و خداوند در عوض آن از درگاه جلال بر شأن و جان مصطفى بيفزود بدين معنى كه : اگر مال و نعمت نزد شما شرط مهترى است تمام كانهاى جهان و گنجهاى پنهان خزينهء او است و اگر جاه و جلال در لشكر و سپاه است همهء كروبيان ( فرشتگان ) و مقرّبان عالم قدس لشكر و سپاه او است و اگر حشمت و جلال در فرماندهى است همه عالميان زير فرمان او است ! شرق و غرب مملكت پيشگاه او است و جبرئيل امين سفير درگاه او است و رستاخيز ميدان شفاعت او است و قاب قوسين قدمگاه عزّت او و خشنودى خداوند از او تحفه و خلعت او است .\r\nشقّ القمر : اگر موسى كليم را شكافتن دريا بود نه عجب ! اگر موسى عصا بر دريا زد و شكافته شد ، دريا قابل لمس است و مركوب و دست آدمى بدان رسد ! ليكن شكافتن ماه به دونيم كه عالميان از دريافت آن عاجز و دست جنّ و انس بر رسيدن به آن قاصر است ! حضرت مصطفى به اشاره دو انگشت خود ماه را در نظر بينندگان شكافته و معجزه پيغمبر آشكار گشت !\r\nلطيفه : در شكافته شدن ماه اشارتى است و مؤمنان را بشارتى ! همان گونه كه ماه مقهور حق است ، آتش هم مقهور حق است ، همان گونه كه در وقت اظهار معجزه ، خداوند ماه را فرمود تا به اشاره مصطفى دونيم\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nشود ، در رستاخيز هم خداوند به آتش امر دهد تا به شفاعت مصطفى بر گنهكاران امّت او سرد شود !\r\n\r\nسوره 54 آيه 3\r\nقضا و قدر : آيهء 3  . . . كُلُّ أَمْرٍ مُسْتَقِرٌّ  آيهء 12  . . . فَالْتَقَى الْماءُ عَلى أَمْرٍ قَدْ قُدِرَ  آيهء .\r\n( 49 )  إِنَّا كُلَّ شَيْءٍ خَلَقْناهُ بِقَدَرٍ ،  اين هر سه آيت دليل است بر باطل بودن عقيدهء كسانى كه همهء خوبىها و بدىها را از خود بينند و گويند خداوند آلتها و اسبابها را آفريد و در آنها نيرو نهاد و فرمان فرمود و بنده ديگر از حق بىنياز شد و پنداشت كه به يارى و توفيق او نياز نيست ! لاجرم بايد آنان كه خود را خالق اعمال خود دانند و در آفرينش با خداى شريك خوانند ! و كارها را به خواست خود دانند نه به خواست خدا ! آنان به قضا و قدر معتقد نيستند ! درصورتىكه خداوند خود فرموده :  قُلْ كُلٌّ مِنْ عِنْدِ اللَّهِ ،  يعنى اى پيغمبر به مردم بگو كه همه چيز از سوى خداوند است يعنى هرچه بوده و هست و خواهد بود همه آفريده ما و بسته به قضا و قدر ما و به اراده و خواست ما است كه قضائى رفته و حكمى رانده و كارى پرداخته ، نه خواست تو است بلكه كردهء ازلى است كه تو آشكار مىكنى !\r\nجبر و اختيار : هر سه آيه ، حجّت بر قدريان و معتزليان و خارجيان است كه آنان هر كار نيك و بدى را از خود مىدانند و گويند خداوند آلت آفريد و نيرو در آن نهاد و فرمان فرمود ، لاجرم لازم آيد كه آنان خالق افعال خود باشند و مذهب اهل ايمان آنست كه نيكى و بدى ، هرچند كسب بنده است و بنده به آن پاداش يا كيفر يابد ولى همه به خواست خداوند و به حكم قضا و قدر است كه فرمود :  قُلْ كُلٌّ مِنْ عِنْدِ اللَّهِ  يكى را روز اول در عهد ازل ( به حكم استحقاق ) داغ عدل نهاده و از درگاه خويش رانده ! يكى را رقم فضل به لطف ازل ( برحسب استحقاق ) كشيده قبول وى از عمل او بيش و اجابت او از دعاى او بيشتر و عطاء او از خواست او افزونتر ! و خلعت او از خدمت او زيادتر و عفو او از گناه او بالاتر است ! « 1 »\r\nپير طريقت گويد : اى مسكين ، از خدا جز او مخواه و خدمت به حساب پاداش مكن ، زيرا مقاطعه با خدا ، مذهب ابليس است كه گفت : خدايا ، حال كه مرا از درگاه راندى ، مرا مهلتى ده تا رستاخيز ! خداوند همهء دنيا به او داد ، امّا خويشتن را از او بازستد ! او كه از خدا درماند اگرچه همه يافت هيچ نيافت و كسى كه او را يافت اگر هيچ‌چيز نيافت همه يافت !\r\nچنان كه خداوند فرمود : بنده من تو نبودى و من تو را بودم ، خود را به عزّت بودم ، مزدور را به رحمت بودم ، دوست را به صحبت بودم ، تو را افتاده ديدم برگرفتم و تو را گذاشته ديدم بپذيرفتم !\r\n\r\nسوره 54 آيه 54\r\n54 -  إِنَّ الْمُتَّقِينَ فِي جَنَّاتٍ وَ نَهَرٍ .  آيه . ارزش و عزّت در بهشت نه به كاخ آن است ، و نه به مرغ بريان و نه جوى روان و نه خيرات حسان ( زنهاى زيبا ) چنان كه بهاى صدف نه به صدف است بلكه به درّ شاهوار درون صدف است ! ارزش سراى آن جهان نه به آنست كه در آن خوردنى و آشاميدنى است بلكه قيمت آن به رقم قرب و منزلتى است كه بنده را در نشيمن راستى نزد پادشاه توانا است كه گفته‌اند :\r\n\r\nسوره 54 آيه 55\r\n55 -  فِي مَقْعَدِ صِدْقٍ عِنْدَ مَلِيكٍ مُقْتَدِرٍ .  آيه . خداوند مىفرمايد : ما مصطفى را در سراى حكم ، خلعت قرب و شرف منزلت داديم و مصطفى خود مىگفت : آرامگاه من نزد خداى من است : و من نزد او مىآسايم كه : مقصود رهى ز كوى تو روى تو بود .\r\n\r\n\r\n","description":"","footnote":"\r\n( 1 ) - از اين بيانات به خوبى معلوم مىشود كه سخن حضرت امام جعفر صادق ( ع ) كه فرموده : « امور مردم جهان نه جبر است نه تفويض بلكه امرى است ميان دو امر كاملا با قرآن منطبق است .\r\n","page_name":" 480 ","page_number":480},
  {"content":"\r\n\r\n\r\nسورهء - 55 - الرحمن - 78 - آيه - مكى - جزو 27\r\n\r\nتفسير لفظى [ آيات 1 الى 45 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند فراخ بخشايش مهربان .\r\n1 -   الرَّحْمنُ .   خداوند رحمن يعنى رحم‌كننده در دنيا و كسى كه :\r\n2 -  عَلَّمَ الْقُرْآنَ .  قرآن خواندن و ياد داشتن و دانستن آن را آموخت .\r\n3 -  خَلَقَ الْإِنْسانَ .  خدائى كه مردم را بيافريد .\r\n4 -  عَلَّمَهُ الْبَيانَ .  خداوندى كه آدمى را آفريد و به او سخن گفتن آموخت .\r\n5 -  الشَّمْسُ وَ الْقَمَرُ بِحُسْبانٍ .  ( آفريد ) خورشيد و ماه ( كه در شبانروز مىروند ) به شمار معيّن در منزلها .\r\n6 -  وَ النَّجْمُ وَ الشَّجَرُ يَسْجُدانِ .  و ( آفريد ) درخت خرد و بزرگ كه خداى را سجده كنند .\r\n7 -  وَ السَّماءَ رَفَعَها وَ وَضَعَ الْمِيزانَ .  و آسمان را بالا برداشت و ترازو نهاد ( و داد فرمود ) .\r\n8 -  أَلَّا تَطْغَوْا فِي الْمِيزانِ .  از بهر آنكه گزاف نكنيد در ترازو و نكاهيد و نيفزائيد .\r\n9 -  وَ أَقِيمُوا الْوَزْنَ بِالْقِسْطِ وَ لا تُخْسِرُوا الْمِيزانَ .  و فرمود : سنجش را به داد راست داريد ، و در ترازو مردم را زيان نرسانيد .\r\n10 -  وَ الْأَرْضَ وَضَعَها لِلْأَنامِ .  و زمين را براى جنّ و انس برنهاد .\r\n11 -  فِيها فاكِهَةٌ وَ النَّخْلُ ذاتُ الْأَكْمامِ .  در زمين ميوه‌ها است و خرما بن خوشه‌ها در غلاف .\r\n12 -  وَ الْحَبُّ ذُو الْعَصْفِ وَ الرَّيْحانُ .  و ( آفريد ) دانه با كاه و با گل ( روزى مردمان ) .\r\n13 -  فَبِأَيِّ آلاءِ رَبِّكُما تُكَذِّبانِ .  پس به كدام نعمتهاى پروردگارتان تكذيب مىكنيد و نااستوار مىگيريد ؟ اى پريان و آدميان « 1 » .\r\n14 -  خَلَقَ الْإِنْسانَ مِنْ صَلْصالٍ كَالْفَخَّارِ .  آدمى را از سفال خام آفريد .\r\n15 -  وَ خَلَقَ الْجَانَّ مِنْ مارِجٍ مِنْ نارٍ .  و پريان را از آميغى از آتش آفريد .\r\n16 -  فَبِأَيِّ آلاءِ رَبِّكُما تُكَذِّبانِ .  پس كدام نعمتهاى خدايتان را نااستوار مىگيريد ؟\r\n17 -  رَبُّ الْمَشْرِقَيْنِ وَ رَبُّ الْمَغْرِبَيْنِ .  خداوند هر دو برآمدن خورشيد و هر دو فرورفتن آن !\r\n18 -  فَبِأَيِّ آلاءِ رَبِّكُما تُكَذِّبانِ .  پس كدام نعمتهاى پروردگارتان را ناراست مىگيريد ؟\r\n19 -  مَرَجَ الْبَحْرَيْنِ يَلْتَقِيانِ .  ( خداوند ) فراهم گذاشت دو دريا را تا هر دو بهم رسند ( به روايتى مراد درياى پارس و روم در مديترانه شرقى است ) « 2 » .\r\n20 -  بَيْنَهُما بَرْزَخٌ لا يَبْغِيانِ .  ميان آن دو دريا حاجزى است از قدرت ( خداوند ) كه بر يكدگر زور نتوانند كرد !\r\n\r\n\r\n","description":"","footnote":"\r\n( 1 ) - اين آيه 31 مرتبه تكرار شده گذشته از آنكه در ميان عربها تكرار در ميان سخن و بيان مطلب معمول است در اينجا هشت مورد آن بعد از ذكر شگفتيهاى آفرينش است و هفت مورد آن بعد از ذكر دوزخ و آتش و هفت مورد راجع به بهشت و قسمتهاى آخر راجع به دو بهشت ديگر است .\r\n( 2 ) - چون پيش از اسلام درياى شرق مديترانه بنام درياى پارس بوده !\r\n","page_name":" 481 ","page_number":481},
  {"content":"\r\n\r\n21 -  فَبِأَيِّ آلاءِ رَبِّكُما تُكَذِّبانِ .  پس كدام نعمتهاى خداوند را نادرست مىگيريد ؟\r\n22 -  يَخْرُجُ مِنْهُمَا اللُّؤْلُؤُ وَ الْمَرْجانُ .  از آن دو دريا مرواريد و بسّد بيرون آيد « 1 » .\r\n23 -  فَبِأَيِّ آلاءِ رَبِّكُما تُكَذِّبانِ .  پس به كدام نعمت‌ها فرستادگان را دروغ‌زن مىگيريد .\r\n24 -  وَ لَهُ الْجَوارِ الْمُنْشَآتُ فِي الْبَحْرِ كَالْأَعْلامِ .  و خداى راست كشتىهاى ساخته ( ايستاده بر روى آب ) در دريا مانند كوه‌هاى بلند ( در خشكى ) .\r\n25 -  فَبِأَيِّ آلاءِ رَبِّكُما تُكَذِّبانِ .  تفسير مكرر گذشت .\r\n26 -  كُلُّ مَنْ عَلَيْها فانٍ .  هرچه و هركس بر روى زمين است فانى و به سر آمدنى است .\r\n27 -  وَ يَبْقى وَجْهُ رَبِّكَ ذُو الْجَلالِ وَ الْإِكْرامِ .  و تنها خداوند تو صاحب شكوه و بزرگوارى پيوسته باقى و جاويد مىماند .\r\n28 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n29 -  يَسْئَلُهُ مَنْ فِي السَّماواتِ وَ الْأَرْضِ كُلَّ يَوْمٍ هُوَ فِي شَأْنٍ .  از او مىپرسند و مىخواهند هركس كه در آسمانها و زمين است كه هرروزى در كارى و حالى است و در هنگام امرى است مانند : زنده شدن ، مردن ، نيازمندى ، بىنيازى ، جنبش ، آرامش .\r\n30 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n31 -  سَنَفْرُغُ لَكُمْ أَيُّهَ الثَّقَلانِ .  آرى ، بازپردازيم با شما اى پريان و آدميان ( جنّ و انس ) .\r\n32 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n33 -  يا مَعْشَرَ الْجِنِّ وَ الْإِنْسِ إِنِ اسْتَطَعْتُمْ أَنْ تَنْفُذُوا مِنْ أَقْطارِ السَّماواتِ وَ الْأَرْضِ فَانْفُذُوا لا تَنْفُذُونَ إِلَّا بِسُلْطانٍ ،  اى گروه جنّ و انس ، اگر بتوانيد كه نفوذ كنيد در كران تا كران آسمانها و زمين ، پس نفوذ كنيد ( فرار كنيد و از مرگ بيرون رويد ) لكن نتوانيد از مرگ گريخت و بيرون نخواهيد رفت مگر به دليلى و حجّتى و برهانى يا مگر به ارادهء خداوند .\r\n34 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n35 -  يُرْسَلُ عَلَيْكُما شُواظٌ مِنْ نارٍ وَ نُحاسٌ فَلا تَنْتَصِرانِ .  فروگشايند بر شما آتش بىدود و شاخى از دود بىآتش ، پس شما با هيچ‌كس نتاويد و از كس كين نستانيد .\r\n36 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n37 -  فَإِذَا انْشَقَّتِ السَّماءُ فَكانَتْ وَرْدَةً كَالدِّهانِ .  آنگاه كه آسمان بازشكافد پس سرخ و گلگون شود همچون گلها و زيتونهاى بهارى و خزانى .\r\n38 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n\r\n\r\n","description":"","footnote":"\r\n( 1 ) - به روايتى : دو دريا فاطمه و على است و ميان هر دو محمد ، و درّ و مرجان حسن و حسين هستند .\r\nبه روايت ديگر : دو دريا : عقل و نفس آدمى است و ميان آنها لطف خداوند است و درّ آن توفيق و عصمت است .\r\n","page_name":" 482 ","page_number":482},
  {"content":"\r\n\r\n39 -  فَيَوْمَئِذٍ لا يُسْئَلُ عَنْ ذَنْبِهِ إِنْسٌ وَ لا جَانٌّ .  آن روز ، گناه هركس را نپرسند جز از خود او ، نه از آدمى و نه از پرى .\r\n40 -  فَبِأَيِّ آلاءِ رَبِّكُما تُكَذِّبانِ .  آيا اين پرسش‌ها را دروغ مىپنداريد ؟\r\n41 -  يُعْرَفُ الْمُجْرِمُونَ بِسِيماهُمْ فَيُؤْخَذُ بِالنَّواصِي وَ الْأَقْدامِ .  در آن روز ، بدان و گناهكاران را شناسند ، و آنها را با موهاى سر و پاها گيرند ( و به دوزخ برند ) .\r\n42 -  فَبِأَيِّ آلاءِ رَبِّكُما تُكَذِّبانِ .  آيا اين كيفر گناهكاران را دروغ مىدانيد ؟\r\n43 -  هذِهِ جَهَنَّمُ الَّتِي يُكَذِّبُ بِهَا الْمُجْرِمُونَ .  اين است آن دوزخ كه گناهكاران دروغ‌زن مىگرفتند و باور نداشتند ! .\r\n44 -  يَطُوفُونَ بَيْنَها وَ بَيْنَ حَمِيمٍ آنٍ .  آنان ميان دوزخ و ميان آب سخت جوشيده مىگردند !\r\n45 -  فَبِأَيِّ آلاءِ رَبِّكُما تُكَذِّبانِ .  پس كدام نعمتهاى پروردگارتان را نااستوار و ناراست مىگيريد ؟\r\n\r\nتفسير ادبى و عرفانى\r\n\r\nسوره 55 آيه 0\r\n بِسْمِ اللَّهِ الرَّحْمنِ الرَّحِيمِ ،  بنام عزيزى كه اقبال دوستداران بر سر گوى طلب به نعرهء عاشقان تو است ، و در درياى محبّت به سياحت و غوص جويندگان تو است ، و در ميدان بلا به تاختن شيفتگان تو است .\r\n آن دل كه تو سوختى تو را شكر آرد * وان خون كه تو ريختى به تو فخر كند \r\nاى جمالى ( و اى رحمانى ) كه سوختگان فراق تو ، ثنا و مدح تو را بر دفتر بىنيازى تو به خون حيرت نويسند ، و اى جلالى ( و اى رحيمى ) كه سرگشتگان تو در راه جلال تو منزلهاى حيرت بر فرق دهشت مىگذارند . آن كدام دل است كه آتش خانهء حيرت تو نيست ؟ و آن كدام جان است كه در چنگال باز قهر تو نيست ؟\r\n ماها ، به كدام آسمانت جويم * سروا ، به كدام بوستانت جويم ؟ \r\n حورا ، به كدام خان‌ومانت جويم * سرگشته منم كه من نشانت جويم ! \r\nلطيفه : اى راه طلب حق ، چه راهى ؟ كه قدمها در تو واله شد ، اى آتش محبّت ، چه آتشى ؟ كه دلهاى عالمى او را هيزم شد ! اى قبلهء ناگزير ، چه قبله‌اى ؟ كه هركه روى در تو آورد ، دمار از جانش برآرى .\r\n راه طلبت گر آشكارا بودى * هر مرحله‌اى ز راه پيدا بودى ! \r\n گر راه تو افكنده به صحرا بودى * عشّاق تو زنّار چليپا بودى ! \r\n\r\nسوره 55 آيه 2 - 1\r\n1 -    الرَّحْمنُ عَلَّمَ الْقُرْآنَ .    آيه . آسان آسان نرسد دست هيچ‌كس به حلقهء درگاه قرآن مگر به توفيق رحمن ، اگر كسى به اين دولت به يارى رحمن رسيدى ، آن‌كس محمد مصطفى خاتم پيغمبران بودى ! كه جلال و منزلت او را كس دارا نيست و خداوند در حق وى فرمود : خداى رحمان ، محمّد را قرآن آموخت\r\nهرچند معلّمان به تعليم همىكوشند و استادان تلقين همىكنند و حافظان درس ، همى روان دارند ، اين‌ها همه اسبابند ، و آموزندهء حقيقى خدا است .\r\nزيرا : آدم صفى را دانستى اسمها آموخت كه فرمود :  وَ عَلَّمَ آدَمَ الْأَسْماءَ كُلَّها . \r\n\r\n","description":"","footnote":"","page_name":" 483 ","page_number":483},
  {"content":"\r\n\r\nداود را زره‌سازى آموخت كه فرمود :  وَ عَلَّمْناهُ صَنْعَةَ لَبُوسٍ . \r\nعيسى را دانش پزشكى آموخت كه فرمود :  وَ يُعَلِّمُهُ الْكِتابَ وَ الْحِكْمَةَ . \r\nخضر را دانش معرفت آموخت كه فرمود :  وَ عَلَّمْناهُ مِنْ لَدُنَّا عِلْماً . \r\nمحمّد مصطفى را رازهاى خدائى آموخت كه فرمود :  وَ عَلَّمَكَ ما لَمْ تَكُنْ تَعْلَمُ . \r\nانسان را دانش سخن و بيان آموخت كه فرمود :   خَلَقَ الْإِنْسانَ عَلَّمَهُ الْبَيانَ .  \r\n\r\nسوره 55 آيه 4 - 3\r\n3 و 4 -   خَلَقَ الْإِنْسانَ عَلَّمَهُ الْبَيانَ .   آيه . گروهى از مفسّران گفتند : مراد از انسان ، همه مردم است بر عموم از مؤمن و كافر و مخلص و منافق و صدّيق و زنديق ، كه همگى مخاطب اين خطايند كه مىگويد :\r\nخداوند همه را بيافريد و همه را بيان درآموخت ، يعنى همه را عقل و فهم و فرهنگ داد تا راه به مصلحتهاى خويش بردند ، و ميان نيك و بد تميز دادند ، و هر گروهى را لغتى ( زبانى ) داد كه با آن مراد يكدگر بدانستند ، و تنها در هر كشورى لغتى نداد ! بلكه در هر شهرى لغتى ( زبانى ) و بلكه در هر محله‌اى لغتى داد ! و مردم را به اين مزيّت مخصوص كرد ، و از ديگر جانوران به اين موهبت ، تشريف داد و جدا ساخت !\r\nگروهى ديگر گفتند : مراد از انسان ، تنها امّت محمّد است كه راه حق و شريعت پاك و دين حنيف به آنان درآموخت ! و به آن راه نمود ! همان راهى كه فرمود :  ادْعُ إِلى سَبِيلِ رَبِّكَ .  و آنگاه آن راه را سه منزل نهاد : يكى معرفت ظاهر شرع ، ديگرى معرفت رياضت و مجاهدت ، سوم حديث دل و دل آرام و داستان دوستان ، آنگاه آن راه‌ها را بر سه گروه حوالت فرمود و بر زبان اين سه گروه آنان را تعليم فرمود كه از علماء علم شريعت ! و از حكماء علم رياضت و از عرفاء علم معرفت بياموزند .\r\n\r\nسوره 55 آيه 14\r\n14 -  خَلَقَ الْإِنْسانَ مِنْ صَلْصالٍ كَالْفَخَّارِ .  آيه . بعضى مفسّران گفته‌اند كه مقصود از انسان در آيهء ( بيان ) همان آدم صفى است كه هرچند به‌صورت فخّار و صلصال است ليكن به سيرت سزاوار سراپردهء قرب و وصال است ، به‌ظاهر نگاشتهء آب و گل است ، به باطن پادشاه دوستى را محمل است ، به‌ظاهر ساخته‌اى از گل است ، به باطن خاتم دولت را دل است ( نگين ) و عبرت به وصل است نه به اصل ! كه وصل قربت است و اصل تربت !\r\nعلم بيان : دانستن نامها است كه خداوند آدم را آموخت و به آن يك دانش ، آدمى را به فرشتگان برترى و بيشى داد ، و از بهر جواب به فرشتگان فرمود : من مىدانم آنچه را كه شما نمىدانيد ! - اى شگفتا ! رازهاى خداوندى جاهائى آشكارا شود كه عقل عاقلان هرگز بدان نرسد ! بنگريد ، يك قبضهء خاك را به كمال قدرت خود با دست صفت خود گرفت و چندى در آفتاب نظر خويش گرفت تا نم آن برچيده شد ، آنگاه فرشتگان را فرمان داد تا به درگاه اين بديع صورت ، و عجيب هيئت روند و آستان جلال او را ببوسند ! شگفتا ! مشتى خاك را چه اهليّت آن بود كه ساكنين حظيرهء قدس و خطيبان منبر انس پيش آدم خاكى سجده كنند ! نه ! نه ، آن مرتبت و منزلت را دربان گل نه‌بود ، بلكه آن را سلطان دل ربود ! و دل ميان دو انگشت از انگشتان خداوندى است .\r\n\r\nسوره 55 آيه 19\r\n19 -  مَرَجَ الْبَحْرَيْنِ يَلْتَقِيانِ .  آيه . از تخصيصها و تشريفهاى آدمى ، يكى اين است كه در نهاد او دو دريا آفريد ، يكى درياى راز ، يكى درياى دل از درياى راز ، مرواريد مشاهدت و معاينت بيرون آيد\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nو از درياى دل مرجان موافقت و مكاشفت سر برآرد ! كه فرمود :\r\n\r\nسوره 55 آيه 20\r\n20 -  بَيْنَهُما بَرْزَخٌ لا يَبْغِيانِ .  آيه . ميان آنها برزخى است كه نه آن بر اين نيرو كند ، نه اين آن را بگرداند !\r\n\r\nسوره 55 آيه 22\r\n22 -  يَخْرُجُ مِنْهُمَا اللُّؤْلُؤُ وَ الْمَرْجانُ .  آيه . هر دو در نهاد دو دريا تعبيه كرد و حاجز ميان هر دو بداشت ! كه فرمود :\r\nبرخى مفسران ، در تفسير اين دو آيت گفته‌اند : دو دريا ، درياى بيم و اميد است براى همه مسلمانان ، و درياى قبض و بسط است براى خواص مؤمنان ، و درياى هيبت و انس است براى پيمبران و صدّيقان و عارفان !\r\nلطيفه : از درياى بيم و اميد ، زهد و ورع بيرون آيد ! از درياى قبض و بسط ، گوهر فقر و وجد به در آيد ، از درياى هيبت و انس ، گوهر فنا روى نمايد ، تا در منزل بقا بياسايد - اين است منظور از لؤلؤ و مرجان !\r\n\r\nسوره 55 آيه 27 - 26\r\n26 و 27 -  كُلُّ مَنْ عَلَيْها فانٍ .  آيه .  وَ يَبْقى وَجْهُ رَبِّكَ ذُو الْجَلالِ وَ الْإِكْرامِ .  آيه . همان است كه در جاى ديگر فرمود : آنچه نزد شما است فانى است و آنچه نزد من است باقى است ! و ازاين‌رو ، مصطفى فرمود : آنچه باقى مىماند بر آنچه فانى مىشود برترى دهيد و برگزينيد ، كه دنيا دار غرور است و عقبى دار سرور ! دنيا دار فنا و عقبى دار بقاء است ، نسيم عقل بر مشام آن‌كس نرسد كه فانى را بر باقى برگزيند و دار سرور را بگذارد و دار غرور آباد كند !\r\nپير طريقت گفت : اگر همهء ملك جهان و كشور بنىآدم را زير نگين تو نهند و كليد خزانه‌هاى دنيا را جملگى به تو دهند ، چون سرانجام آن فنا است ، دل بر آن نهادن خطا است !\r\nاينك چند حكمت و پند از حكيمان و بزرگان بمناسبت فنا و بقا :\r\n1 - به گفتار از كردار كفايت كردن ، كار مغروران است .\r\n2 - بر سرمايهء ديگران اعتماد نمودن ، حرفهء مفلسان است .\r\n3 - به جامهء عاريت نازيدن ، عادت بيكاران است .\r\n4 - به خلعت ديگران شاد بودن ، سيرت بىخردان است .\r\n5 - جفا كردن و طمع وفا داشتن كار نادرستان و ستمكاران است .\r\n29 -  يَسْئَلُهُ مَنْ فِي السَّماواتِ وَ الْأَرْضِ .  آيه . مؤمنان دو گروهند : عابدان و عارفان ، سؤال هريكى به‌قدر همت او ، و نواخت هريكى سزاوار حوصلهء او است ! عابد همه از او خواهد ! و عارف خود او را خواهد !\r\nلطيفه : يكى از عارفان ( احمد بن ابى الحوارى ) ، خداوند را در خواب ديد كه فرمود : همهء مردم از من مىخواهند ! مگر بايزيد كه تنها مرا مىخواهد ! و به زبان حال گفت :\r\n هركسى محراب دارد هر سوئى * باز محراب سنائى كوى تو است . \r\nبر اين درگاه هركسى را مقامى است و هريكى را سزائى است !\r\nپير طريقت گفت : الهى ، از جود تو هر مفلسى را نصيبى ، و از كرم تو هر دردمندى را طبيبى ، و از وسعت رحمت تو هركسى را سهمى است .\r\n\r\n","description":"","footnote":"","page_name":" 485 ","page_number":485},
  {"content":"\r\n\r\n . . . كُلَّ يَوْمٍ هُوَ فِي شَأْنٍ .  آيه . خداوند هركس را جائى بداشته و هريكى را به رنگى رشته ، يكى را بالا مىبرد يكى را پائين مىآورد ! يكى را در صدر قدرت عزّت داده ، يكى را در صف نعلها ( دم درب ) به ذلّت بداشته ! يكى را بر بساط لطف نشانده ! و يكى را در زير بساط قهر آورده است ! « 1 »\r\nآدم خاكى را از خاك خوارى و خاك‌سارى رهانيده و تاج اقبال به حكم افضال بر فرق همّت وى مىنهد !\r\nابليس لعين را كه استاد فرشتگان بود ، از عالم علوى درمىكشد ، و بر سر چهار سوى جهان سفلى به دار كيفر مىآويزد !\r\nموسى كليم ، به طلب آتش برخاست ، چون مىرفت چوپانى بود در گليم ! و چون مىآمد ، پيغمبرى شد كليم !\r\nبلعم باعورا ( دانشمند يهودان ) نام اعظم مىدانست چون از آن سوءاستفاده كرد ، به حكم صورت به كوه برشد و به حكم معنى سگى بازگشت !\r\nآدم ، هنوز گل بود كه تاج برگزيدگى بر سر نهاد و ابليس لعين هنوز سر باز نزده بود كه تير لعنت به زهر قهر بر او پرتاب شد !\r\nآدم صفى را عذر بنهاد كه وى در ازل دوست آمد ، و لغزش دوستان در شمار نيارند ، ابليس لعين را فرمودند كه آدم را سجده كن ، نكرد ! و آدم را فرمودند گندم مخور و خورد ! و ابليس را داغ لعنت برنهاد ، كه در ازل دشمن آمد ! و طاعت دشمنان به شمار نيارند ! - آن‌كس كه شايستهء وصال نباشد ، همه نيكىهاى او گناه است !\r\n\r\nتفسير لفظى [ آيات 46 الى 78 
  ]\r\n46 -  وَ لِمَنْ خافَ مَقامَ رَبِّهِ جَنَّتانِ .  و براى كسى كه از مقام ( آيات بيم و عذاب ) پروردگار خويش مىترسد دو بهشت است ( يكى ويژهء او ، ديگرى نشستن‌گاه زنان و غلامان ) .\r\n47 -  فَبِأَيِّ آلاءِ رَبِّكُما تُكَذِّبانِ .  پس ( شما جن و انس ) به كدام نعمتهاى پروردگارتان دروغ‌زن هستيد ؟\r\n48 -  ذَواتا أَفْنانٍ .  آن دو بهشت پردرخت و پرشاخه‌ها گوناگون به نعمتها و شاديها است .\r\n49 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n50 -  فِيهِما عَيْنانِ تَجْرِيانِ .  در آن دو بهشت دو چشمه روان است .\r\n51 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n52 -  فِيهِما مِنْ كُلِّ فاكِهَةٍ زَوْجانِ .  در آن بهشت از هر ميوه دو جفت است ( در مزه و رنگ و بوى )\r\n53 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n54 -  مُتَّكِئِينَ عَلى فُرُشٍ بَطائِنُها مِنْ إِسْتَبْرَقٍ وَ جَنَى الْجَنَّتَيْنِ دانٍ .  درحالىكه بر فرشهائى تكيه دارند ( و خفته‌اند ) كه آستر آنها از پارچهء ستبرگ است و ميوهء آن دو بهشت ، نزديك چينندگان است .\r\n55 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n\r\n\r\n","description":"","footnote":"\r\n( 1 ) - ابو درداء از رسول خدا نقل كند كه در معنى آيه فرمود : يعنى غنى را فقير و فقير را غنى و ناتوان را توانا و توانا را ناتوان و بيمار را تندرست و تندرست را بيمار مىكند .\r\n","page_name":" 486 ","page_number":486},
  {"content":"\r\n\r\n56 -  فِيهِنَّ قاصِراتُ الطَّرْفِ لَمْ يَطْمِثْهُنَّ إِنْسٌ قَبْلَهُمْ وَ لا جَانٌّ .  در آن فراشها ( خوابگاه‌ها ) زنهاى ( كنيزكانى ) فروداشته چشم هستند كه هيچ آدمى و پرى دست به آنها نبرده است .\r\n57 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n58 -  كَأَنَّهُنَّ الْياقُوتُ وَ الْمَرْجانُ .  گوئى كنيزكانى هستند چون ياقوت ( به صفا و سرخى ) و چون مرواريد ( به روشنائى و سپيدى ) .\r\n59 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n60 -  هَلْ جَزاءُ الْإِحْسانِ إِلَّا الْإِحْسانُ .  نيست جزاى نيكوئى جز نيكوئى ( جزاى نيكوئى مؤمن در دنيا و آخرت هر دو است ولى جزاى نيكوئى كافر تنها در دنيا است ) .\r\n61 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n62 -  وَ مِنْ دُونِهِما جَنَّتانِ .  و جز آن دو بهشت در باغ ، دو بهشت ديگر هستند .\r\n63 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n64 -  مُدْهامَّتانِ .  آن دو بهشت سخت سبز سيررنگ و ژرف و پردرخت هستند .\r\n65 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n66 -  فِيهِما عَيْنانِ نَضَّاخَتانِ .  در آن دو بهشت دو چشمه جوشنده و پراننده ( فوّاره ) است .\r\n67 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n68 -  فِيهِما فاكِهَةٌ وَ نَخْلٌ وَ رُمَّانٌ .  « 1 » در آن دو بهشت ميوه و خرما و انار است .\r\n69 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n70 -  فِيهِنَّ خَيْراتٌ حِسانٌ .  در آن بهشتها زنان نيك‌خوى و نيك‌روى هستند .\r\n71 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n72 -  حُورٌ مَقْصُوراتٌ فِي الْخِيامِ .  سياه‌چشمان دو راز چشم بيگانگان اندر سراپرده‌ها هستند .\r\n73 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n74 -  لَمْ يَطْمِثْهُنَّ إِنْسٌ قَبْلَهُمْ وَ لا جَانٌّ .  كه آدمى و پرى آنان را نپاسيده است ( باكره‌اند . )\r\n75 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n76 -  مُتَّكِئِينَ عَلى رَفْرَفٍ خُضْرٍ وَ عَبْقَرِيٍّ حِسانٍ .  آن زنها به نازنشستگانند بر روى بالشهاى نرم و سبز و گران‌مايه كه نيكوروى و نيكوخوى هستند .\r\n77 -  فَبِأَيِّ آلاءِ رَبِّكُما تُكَذِّبانِ .  تفسير آن گذشت .\r\n78 -  تَبارَكَ اسْمُ رَبِّكَ ذِي الْجَلالِ وَ الْإِكْرامِ .  پاك است و بىعيب پروردگار تو ( اى محمّد ) كه صاحب بزرگوارى و بنده‌نوازى است .\r\n\r\n\r\n","description":"","footnote":"\r\n( 1 ) - تصريح به خرما و انار با آنكه جزء ميوه است بواسطهء برترى آن دو ميوه نزد عربها است .\r\n","page_name":" 487 ","page_number":487},
  {"content":"\r\n\r\n46 -\r\n\r\nتفسير ادبى و عرفانى\r\n\r\nسوره 55 آيه 46\r\n46 -  وَ لِمَنْ خافَ مَقامَ رَبِّهِ جَنَّتانِ .  آيه . نعمت باقى و ملك جاودانى و قرب حضرت الهى كسى را سزا است كه در همه حال از عذاب خدا ترسد و هول رستاخيز پيوسته پيش چشم خويش دارد ، ترس و بيم ، چراغ دل است و زمام نفس و رياضت روح و تازيانه حق و حصار دين است . تخم ترس ، شكيبائى است و آب آن ورع ، و ميوهء آن نجات از كيفر است .\r\nعارفى گويد : ترس از خدا غير از ترس از مردم است ، كسى كه از مردم ترسد بگريزد ، و كسى كه از خدا ترسد به او بگريزد ! ترس از خدا با شهوت دنيا نسازد ! هركس اسير شهوت گشت ترس از دل او رخت بربست و در دست ديو افتاد تا او را گمراه كند !\r\nآورده‌اند كه يحيى بن زكريّا به ابليس رسيد و ديد كه در دست او بندها از هر جنس و رنگ بود ، پرسيد اى شقّى اين چه بندها است ؟ گفت : اين انواع شهوتهاى فرزند آدم است كه ايشان را با آن دربند آورم و بر مراد خويش مىدارم ! پرسيد هيچ بند دارى كه مؤمنان را در حكم خود آرى ؟ گفت : نه ، آنها را از ما نگاه داشته‌اند و دست ما به آنها نرسد ! پرسيد هيچ‌چيزى در آنها شناسى كه در آنها طمع كنى ؟ گفت : آرى ، هروقت خوراك سير و پر خورند ساعتى از نماز و ذكر خدا غافل مىشوند ، آنگاه جاى طمع ما است ! يحيى پيش خود با خدا عهد كرد كه هيچ‌گاه غذاى سير نخورد !\r\nبزرگان دين گفته‌اند : هركس اندك خورد و به جامه‌اى از دنيا قناعت كند ، تفكّر در دل وى پديد آيد و از تفكّر حكمت زايد و حكمت چون خون در باطن وى روان گردد ، و آن‌كس كه غذا زياد خورد ، از تفكّر بازماند ، و دل او سخت گردد ، و سخت دل از خدا دور و به آتش نزديك است !\r\n\r\nسوره 55 آيه 62\r\n62 -  وَ مِنْ دُونِهِما جَنَّتانِ .  آيه . ترسندگان خداى را چهار بهشت است دو بهشت زرّين و دو بهشت سيمين ، درخشان و دلربا ، كه ظرفهاى آن همه از زر و سيم است و ميان آنها و پروردگار مهربان پردهء كبرياء و جلال و عظمت است .\r\nآرى ، ترسى از خدا بايد كه روزگار آدمى همه اندوه شود و چون اندوه پديد آيد ، خورشيد محبّت بر دل وى بتابد ، چه كه خداوند دلهاى اندوهگين را دوست دارد ، ولى مردم دنيا قدر اندوه نداشتند و به راه نفس امّاره رفتند و شادى و طرب اختيار كردند ! درحالىكه اگر همگى روى به جهان تفكّر و اندوه نهادى به هرجا كه رفتى ، چشم فرشتگان و روحانيان قدمگاه آنان بودى ! چهرهء ترس و صورت اندوه فردا پيدا آيد كه قيامت بازار خويش را برسازد ، آنگاه هر نفسى كه به ترسى بركشيده باشد نورى گردد و هر قدمى كه به اندوهى برداشته باشد مركبى شود كه مسافت سراى رضوان را با آن بپيمايند . او در آنجا با حقّ در مناجات باشند و بهشت را ياد نيارند ! آنگاه بشارت آيد كه مترسيد و براى هميشه خوش باشيد .\r\n اندوه غريبان به سر آيد روزى * در كار غريبان نظر آيد روزى \r\nلطيفه : بزرگى را پرسيدند : خداوندا ، با اندوهگنان و ترسندگان چه خواهى كرد ؟ گفت : اگر اندوه براى او دارند و محمل ترس براى او كشند ، هنوز نفس آنان قطع نشده جام رحيق وصال بر دستشان نهند كه بر آن نوشته است : نترسيد و به بهشت جاويد شاد باشيد .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\n\r\nسورهء - 56 - واقعه - 96 - آيه - مكى - جزو 27\r\n\r\nتفسير لفظى [ آيات 1 الى 57 
  ]\r\n بِسْمِ اللَّهِ الرَّحْمنِ الرَّحِيمِ -  بنام خداوند بخشندهء مهربان .\r\n1 -   إِذا وَقَعَتِ الْواقِعَةُ .   آنگاه كه بودنى ببود و افتادنى بيفتاد ( روز رستاخيز ) .\r\n2 -  لَيْسَ لِوَقْعَتِها كاذِبَةٌ .  در بودن و شدن آن نه شك باشد نه در دروغ افتادن !\r\n3 -  خافِضَةٌ رافِعَةٌ .  فروزنده و پست‌كنندهء كافران و بردانده و بلنددارندهء مؤمنان است .\r\n4 -  إِذا رُجَّتِ الْأَرْضُ رَجًّا .  ( نشانهء آن ) آنگاه كه زمين جنبانده شود جنبانيدنى .\r\n5 -  وَ بُسَّتِ الْجِبالُ بَسًّا .  و بركنند كوه‌ها را بركندنى .\r\n6 -  فَكانَتْ هَباءً مُنْبَثًّا .  تا چون گردى از زمين بلند شود خيزان ريزان !\r\n7 -  وَ كُنْتُمْ أَزْواجاً ثَلاثَةً .  و شما مردم سه گروه بوديد ( بيد ) از سه‌گونه :\r\n8 -  فَأَصْحابُ الْمَيْمَنَةِ ما أَصْحابُ الْمَيْمَنَةِ .  پس صاحبان راست‌دست ، چه مردمان راست‌دست و راست‌سوى ؟\r\n9 -  وَ أَصْحابُ الْمَشْئَمَةِ ما أَصْحابُ الْمَشْئَمَةِ .  و صاحبان چپ‌سوى ! چه مردمان چپ سوى و چپ‌دست ؟\r\n10 -  وَ السَّابِقُونَ السَّابِقُونَ .  و گروه سوّم پيشوايان و پيشينيان ( امّت ) .\r\n11 -  أُولئِكَ الْمُقَرَّبُونَ .  كه ايشانند نزديكان به فرمان‌بردارى خداوند .\r\n12 -  فِي جَنَّاتِ النَّعِيمِ .  آنان مقرّبان و نزديكان در بهشتها نازانند .\r\n13 -  ثُلَّةٌ مِنَ الْأَوَّلِينَ .  كه گروهى از پيشينيان هستند !\r\n14 -  وَ قَلِيلٌ مِنَ الْآخِرِينَ .  و اندكى از پسينيان مىباشند !\r\n15 -  عَلى سُرُرٍ مَوْضُونَةٍ .  بر تختهاى زربافت تكيه زده‌اند .\r\n16 -  مُتَّكِئِينَ عَلَيْها مُتَقابِلِينَ .  نشستگان بر آن تختها بىبيم ، روى در روى .\r\n17 -  يَطُوفُ عَلَيْهِمْ وِلْدانٌ مُخَلَّدُونَ .  بر سر آنها جوانان آراسته به خدمت مىگردند ، جوانانى كه جوان جاودانى آفريده شده‌اند .\r\n18 -  بِأَكْوابٍ وَ أَبارِيقَ وَ كَأْسٍ مِنْ مَعِينٍ .  كه صراحىها و كوزه‌هاى بىگوشه ( از شراب پاك ) بر سر آنان مىگردانند و جامها از آب گوارا از چشمهء روان ( به آنها مىآشامانند ) .\r\n19 -  لا يُصَدَّعُونَ عَنْها وَ لا يُنْزِفُونَ .  كه آنان را سردرد نمىدهد و مست نمىشوند .\r\n20 -  وَ فاكِهَةٍ مِمَّا يَتَخَيَّرُونَ .  و از هر ميوه كه مىخواهند برگزينند .\r\n21 -  وَ لَحْمِ طَيْرٍ مِمَّا يَشْتَهُونَ .  و از هرگونه گوشت مرغ كه بخواهند آماده است .\r\n22 -  وَ حُورٌ عِينٌ .  و دوشيزگان سياه‌چشمان و فراخ‌چشم .\r\n\r\n","description":"","footnote":"","page_name":" 489 ","page_number":489},
  {"content":"\r\n\r\n23 -  كَأَمْثالِ اللُّؤْلُؤِ الْمَكْنُونِ .  مانند مرواريد در صدف پوشيده و گرد به آن نرسيده ! ( حاضرند )\r\n24 -  جَزاءً بِما كانُوا يَعْمَلُونَ .  ( اين‌ها همه ) پاداش آن كردار است كه مىكردند .\r\n25 -  لا يَسْمَعُونَ فِيها لَغْواً وَ لا تَأْثِيماً .  در آنجا نابكار و سخنى بيهوده نشنوند و آنان را هيچ بزه نباشد .\r\n26 -  إِلَّا قِيلًا سَلاماً سَلاماً .  مگر گفتن سخنى بىرنج و درودى از جفا آزاد .\r\n27 -  وَ أَصْحابُ الْيَمِينِ ما أَصْحابُ الْيَمِينِ .  خداوندان دست راست ( راست‌دست ) چه مردمانى كه ايشان هستند !\r\n28 -  فِي سِدْرٍ مَخْضُودٍ .  در درختستانى پربار ، خار از ميوهء آن چيده ( بىخار ) .\r\n29 -  وَ طَلْحٍ مَنْضُودٍ .  و درخت موز كه ميوه آن درهم نشسته و روى هم چيده .\r\n30 -  وَ ظِلٍّ مَمْدُودٍ .  و سايهء كشيدهء درختان .\r\n31 -  وَ ماءٍ مَسْكُوبٍ .  و آبى بر زمين روان و خوش‌بو و گوارا .\r\n32 -  وَ فاكِهَةٍ كَثِيرَةٍ .  و ميوهء فراوان و بسيار .\r\n33 -  لا مَقْطُوعَةٍ وَ لا مَمْنُوعَةٍ .  نه به سر آيد و نه باز بريده و نه از خوردن بازداشته ( از خامى ) .\r\n34 -  وَ فُرُشٍ مَرْفُوعَةٍ .  و فرشهاى بلند و گستره ( خوابگاه‌ها ) - يا - زنان زيباروى آراسته .\r\n35 -  إِنَّا أَنْشَأْناهُنَّ إِنْشاءً .  ما آنها را آفريديم آفريدنى ( پرورده و آراسته و رسيده ) .\r\n36 -  فَجَعَلْناهُنَّ أَبْكاراً .  ما آنها را دوشيزگان ( بكر ) آفريديم .\r\n37 -  عُرُباً أَتْراباً .  شوهردوستان ، هم‌بالا و همقد و هم‌آسا .\r\n38 -  لِأَصْحابِ الْيَمِينِ .  همه آنها ويژهء دست‌راستيها ( آفريده شده ) .\r\n39 -  ثُلَّةٌ مِنَ الْأَوَّلِينَ .  گروهى از پيشينيان ( جوكى ) هستند .\r\n40 -  وَ ثُلَّةٌ مِنَ الْآخِرِينَ .  و گروهى ( جوكى ) از پسينيان هستند .\r\n41 -  وَ أَصْحابُ الشِّمالِ ما أَصْحابُ الشِّمالِ .  و صاحبان چپ‌دست و چپ‌سوى چه مردمانى كه ايشانند !\r\n42 -  فِي سَمُومٍ وَ حَمِيمٍ .  در آتش و تفت باد ، بادى سخت گرم و بادى سخت سرد و آبى جوشيده !\r\n43 -  وَ ظِلٍّ مِنْ يَحْمُومٍ .  و سايهء آن از دود سخت سياه !\r\n44 -  لا بارِدٍ وَ لا كَرِيمٍ .  نه خنك و نه خوش‌نما و آسان !\r\n45 -  إِنَّهُمْ كانُوا قَبْلَ ذلِكَ مُتْرَفِينَ .  آنان پيش از آن روز ( رستاخيز ) خوش‌گذران و گردن‌كشان بودند .\r\n46 -  وَ كانُوا يُصِرُّونَ عَلَى الْحِنْثِ الْعَظِيمِ .  و اصرار داشتند ( مىسهيدند ) پيش از آن روز بر ارتكاب بزه‌ها و سوگندهاى بزرگ ( بر نبودن بعث ) .\r\n47 -  وَ كانُوا يَقُولُونَ أَ إِذا مِتْنا وَ كُنَّا تُراباً وَ عِظاماً أَ إِنَّا لَمَبْعُوثُونَ .  و مىگفتند :\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nوقتى ما مرديم و خاك و استخوانها شديم ، آيا ما برانگيخته مىشويم ؟\r\n48 -  أَ وَ آباؤُنَا الْأَوَّلُونَ .  و آيا پدران پيشين ما برانگيخته مىشوند ؟\r\n49 -  قُلْ إِنَّ الْأَوَّلِينَ وَ الْآخِرِينَ .  بگو به آنها ( اى محمّد ) پيشينيان و پسينيان جهان ( همه برانگيخته مىشوند ) .\r\n50 -  لَمَجْمُوعُونَ إِلى مِيقاتِ يَوْمٍ مَعْلُومٍ .  همه باهم گردآورى مىشوند تا هنگام روز دانسته شده .\r\n51 -  ثُمَّ إِنَّكُمْ أَيُّهَا الضَّالُّونَ الْمُكَذِّبُونَ .  و پس از آن ، شما اى گروه گمراهان و دروغ‌زن‌گيران .\r\n52 -  لَآكِلُونَ مِنْ شَجَرٍ مِنْ زَقُّومٍ .  از ميوهء درخت آتشين خورنده ( زقّوم ) هستيد !\r\n53 -  فَمالِؤُنَ مِنْهَا الْبُطُونَ .  پس پر مىكنند از آن ( ميوه‌هاى آتشين ) شكمها .\r\n54 -  فَشارِبُونَ عَلَيْهِ مِنَ الْحَمِيمِ .  آنگاه بر آنها آب جوشان مىآشامند .\r\n55 -  فَشارِبُونَ شُرْبَ الْهِيمِ .  پس آشامنده‌اند مانند آشاميدن شتر تشنه ريگ خشك را .\r\n56 -  هذا نُزُلُهُمْ يَوْمَ الدِّينِ .  اين است پذيرائى آنها روز پاداش داورى !\r\n57 -  نَحْنُ خَلَقْناكُمْ فَلَوْ لا تُصَدِّقُونَ .  ما نخست شما را آفريديم پس چرا استوار نمىداريد ؟\r\n\r\nتفسير ادبى و عرفانى\r\n\r\nسوره 56 آيه 0\r\n بِسْمِ اللَّهِ .  اى نامى كه بر هرجائى گام نهى و بر هر كوئى قدم زنى ، رنگ كس نگيرى ، و همه را به رنگ خود برآرى . اى نامى كه بر ملكوت گذر كردى ، ملك و ملائكه را زير و زبر كردى ، به ديوان ديوان رسيدى لشكر تلبيس ابليس را هزيمت دادى ، به ميدان پادشاهى درآمدى ، سر سروران و گردن‌كشان را به چنبر اطاعت آوردى ، به بازار راغبان دنيا برآمدى ، ساكنان دكّان رغبت را برانگيختى ، به گروه عاشقان رسيدى ، و نعرهء آنان را به عيّوق رسانيدى ، از كنشت و كليسا مسجد و صومعه ساختى ، به بتكده آمدى ، بت را با بتگر به سجده آوردى سرانجام بىحرمتان را دوزخ و سرانجام حرمت‌داران را بهشت كردى .\r\n\r\nسوره 56 آيه 1\r\n1 -   إِذا وَقَعَتِ الْواقِعَةُ .   آيه . ( اى محمد ) آن روز را ياد كن كه افتادنى بيفتد و چون فرا ديد آيد نبينى كه هرچه بيفتد زودتر از آن به زمين رسد كه بنهند ! آن روز روز سياست و هيبت است و روز تغابن و حسرت .\r\n\r\nسوره 56 آيه 3\r\n3 -  خافِضَةٌ رافِعَةٌ .  آيه . يكى را بردارند تا به اعلى عليين برند ، يكى را فروبرند تا به اسفل السافلين رسانند ، آن تيلسان‌پوش منافق را به آتش برند و آن قبا بستهء مخلص را به بهشت درآرند ، آن پير مناجاتى بدعت‌گذار را به آتش قهر مىسوزند و آن جوان خراباتى عقيده‌مند را بر تخت بخت نشانند !\r\n بسا پير مناجاتى ، كه بىمركب فروماند * بسا رند خراباتى ، كه زين بر شير نر بندد ! \r\nلطيفه : آن روز كه قبّه اخضر ( كاخ سبز ) فروگشايند ، بساط خاكى درنوردند ، عقد پروين را تباه كنند ، و چهرهء ماه و خورشيد را سياه كنند و اختران را از فلك فروريزيد !\r\n\r\nسوره 56 آيه 4\r\n4 -  إِذا رُجَّتِ الْأَرْضُ رَجًّا .  آيه . آنگاه است كه زمين را بجنبانند .\r\n\r\nسوره 56 آيه 5\r\n5 -  وَ بُسَّتِ الْجِبالُ بَسًّا .  آيه . كوه‌ها را از بيخ بركنند تا همچون دودى و گرد در هوا شود : آن روز بلال درويش را با تاج و حلّه و مركب آرند و به فردوس برين برند . و خواجه او را ( اميّة بن خلف ) را\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nبا غلها و زنجيرها به دوزخ كشند .\r\n\r\nسوره 56 آيه 7\r\n7 -  وَ كُنْتُمْ أَزْواجاً ثَلاثَةً .  آيه . آن روز مردمان سه گروه باشند ، خداوندان راست‌رو ، خداوندان چپ‌رو ، و پيش‌كسوتان و سابقان مقرّب . مقرّبان را پاداش روح و ريحان باشد و آنان را منزلهاى بارفعت و مسكنهاى باوسعت ، بر تختهاى حرير تكيه زده ، جوانان نورس چون مرواريد غلتان در خدمت ايستاده ، صراحيها و جامهاى مرصّع پر از شراب پاك به حضور آورده ، خنياگران بانمك با تارهاى خوش‌نوا به خدمت ميان بسته ، ساقيان با جام‌هاى زرّين پر از ماء معين و انگبين نزد آنان كمر خدمت بسته‌اند .\r\n\r\nسوره 56 آيه 22\r\n22 -  وَ حُورٌ عِينٌ .   كَأَمْثالِ اللُّؤْلُؤِ الْمَكْنُونِ .  آيه . و حور عين مانند صدفهاى دست‌نخورده كه در آن از مرواريد خوشاب است نه آفتاب به او رسيده و نه مهتاب ! همچنين كنيزكان بهشتى در ميان ميوه‌هاى بهشتى قرار گرفته كه چشم رضوان و ولدان و غلمان بر آنها نيفتد تا آنكه بندهء مؤمن به بهشت رسد ، آنگاه ميوه باز كند و از ميان آن نقاب بربسته ، از چشم اغيار پوشيده ، بيرون آيد و زمين بهشت از نور روى او روشن گردد .\r\n\r\nسوره 56 آيه 24\r\n24 -  جَزاءً بِما كانُوا يَعْمَلُونَ .  آيه . اين است پاداش كردار مؤمنان و ثواب طاعتها و عبادتهاشان و اين صفت مزدوران است كه كار كنند و مزد خواهند !\r\nاما خداى را دوستانى است كه سر به بهشت رضوان فرونيارند و حور و قصور و انهار و اشجار آنان را نربايد و شكار نكند ! اينان غلامان سراى توحيدند و ساكنان عالم عشق و پادشاهان جهان معرفت و مشتاقان شربت نيستى !\r\nبهشت جاودان ، زيور و زيبائى خود را به آنان بنمايد و ايشان يقين و معرفت خود بر آن جلوه كنند ! بهشت خلد ، جوى شراب و انگبين و عسل بر آنان عرضه كند ، و ايشان چشمه‌هاى توحيد و درياهاى تفريد بر آن جلوه دهند ! بهشت عدن ، درختان ميوه‌دار با شكوفه‌ها و گل بهار بر آنان نشان دهند و اينان نهال‌هاى درد و حيرت بر آن جلوه كنند ! بهشت برين ، حورعين‌هاى آراسته و پيراسته بر آنان بنمايد كه دلبرى كنند ! و ايشان پرده‌پوشان معرفت و مشاهدت را بر آن بنمايند ! تا سرانجام بهشت از آنان شرمسار شده بازگردد و ايشان درگذرند ! تا به جايگاه صدق نزد پادشاه توانا رسيده و ديدهء همّت به كسى باز نكنند !\r\n\r\nتفسير لفظى [ آيات 58 الى 96 
  ]\r\n58 -  أَ فَرَأَيْتُمْ ما تُمْنُونَ .  آيا شما آنچه از نطفه در رحم مىريزيد مىبينيد ؟\r\n59 -  أَ أَنْتُمْ تَخْلُقُونَهُ أَمْ نَحْنُ الْخالِقُونَ .  آيا شما آن فرزند را مىآفرينيد يا ما آفرينندهء آن هستيم ؟\r\n60 -  نَحْنُ قَدَّرْنا بَيْنَكُمُ الْمَوْتَ وَ ما نَحْنُ بِمَسْبُوقِينَ .  ما مرگ را بر شما مقدّر كرديم و هيچ‌كس در ميراندن شما پيش از وقت بر ما پيشى نگرفته و ما توانا هستيم :\r\n61 -  عَلى أَنْ نُبَدِّلَ أَمْثالَكُمْ وَ نُنْشِئَكُمْ فِي ما لا تَعْلَمُونَ .  بر اينكه امثال شما را بدل آوريم ( به مردن يكى و زائيده شدن يكى ديگر ) و اينكه شما را به صورتى ديگر از هرگونه كه خواهيم آفرينيم و شما ندانيد !\r\n62 -  وَ لَقَدْ عَلِمْتُمُ النَّشْأَةَ الْأُولى فَلَوْ لا تَذَكَّرُونَ .  و شما خود آفرينش اول را دانسته‌ايد\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nپس چرا آفرينش را در ياد نداريد ؟\r\n63 -  أَ فَرَأَيْتُمْ ما تَحْرُثُونَ .  آيا شما ديده‌ايد آنچه كه مىكاريد ؟ و اين كشت كه مىورزيد ؟\r\n64 -  أَ أَنْتُمْ تَزْرَعُونَهُ أَمْ نَحْنُ الزَّارِعُونَ .  آيا شما آن را مىرويانيد يا ما رويانندهء آن هستيم ؟\r\n65 -  لَوْ نَشاءُ لَجَعَلْناهُ حُطاماً فَظَلْتُمْ تَفَكَّهُونَ .  اگر ما بخواهيم آن را كاه كنيم تا شما در شگفت آئيد و از كشت آن دانه ( كه كاه شده ) پشيمان كرديد !\r\n66 -  إِنَّا لَمُغْرَمُونَ .  و بگوئيد : آن رنج كه در زمين برديم بر ما تاوان آمد ( و زيان كرد ) .\r\n67 -  بَلْ نَحْنُ مَحْرُومُونَ .  ( و گوئيد ) بلكه ما را محروم كرده و بىروزى گذاشتند !\r\n68 -  أَ فَرَأَيْتُمُ الْماءَ الَّذِي تَشْرَبُونَ .  آيا اين آب را كه مىآشاميد چه مىبينيد ؟\r\n69 -  أَ أَنْتُمْ أَنْزَلْتُمُوهُ مِنَ الْمُزْنِ أَمْ نَحْنُ الْمُنْزِلُونَ .  آيا شما آن را از ابر ( ميغ ) فرود آورديد يا ما فرودآورندهء آن هستيم ؟\r\n70 -  لَوْ نَشاءُ جَعَلْناهُ أُجاجاً فَلَوْ لا تَشْكُرُونَ .  اگر ما بخواهيم آن آب باران را تلخ مىسازيم ، پس چرا شما از من شكر ( آزادى ) نكنيد ؟\r\n71 -  أَ فَرَأَيْتُمُ النَّارَ الَّتِي تُورُونَ .  آيا چه مىبينيد اين آتشى كه مىافروزيد ؟\r\n72 -  أَ أَنْتُمْ أَنْشَأْتُمْ شَجَرَتَها أَمْ نَحْنُ الْمُنْشِؤُنَ .  آيا شما درخت آتش را مىرويانيد يا ما آفريدگار و رويانندهء آن هستيم ؟ « 1 »\r\n73 -  نَحْنُ جَعَلْناها تَذْكِرَةً وَ مَتاعاً لِلْمُقْوِينَ .  ما اين آتش درخت را يادگار آتش ( دوزخ ) كرديم و آن را سودى براى مسافرين ( دور از آبادى در بيابانها ) ساختيم .\r\n74 -  فَسَبِّحْ بِاسْمِ رَبِّكَ الْعَظِيمِ .  پس خداوند بزرگ خود را به پاكى و نيايش ياد كن .\r\n75 -  فَلا أُقْسِمُ بِمَواقِعِ النُّجُومِ .  پس سوگند ياد مىكنم به سوره‌ها و آيه‌هاى قرآن كه مانند ستاره‌ها جداجدا و پراكنده بود كه بر رسول خدا نازل مىشد !\r\n76 -  وَ إِنَّهُ لَقَسَمٌ لَوْ تَعْلَمُونَ عَظِيمٌ .  و اين سوگندى است كه اگر شما بدانيد سوگندى بزرگ است !\r\n77 -  إِنَّهُ لَقُرْآنٌ كَرِيمٌ .  هرآينه اين قرآن نيكوآزادهء آسان است !\r\n78 -  فِي كِتابٍ مَكْنُونٍ .  در نامهء پوشيدهء نوشته و يادداشته و شنيده‌شده .\r\n79 -  لا يَمَسُّهُ إِلَّا الْمُطَهَّرُونَ .  نپاسد آن را ( لمس نكند ) مگر پاك‌كردگان و پاكيزگان .\r\n80 -  تَنْزِيلٌ مِنْ رَبِّ الْعالَمِينَ .  ( اين كتاب ) فروفرستاده شده از سوى خداوند جهانيان است .\r\n81 -  أَ فَبِهذَا الْحَدِيثِ أَنْتُمْ مُدْهِنُونَ .  آيا به اين سخن مرا دروغ‌زن مىگيريد ؟\r\n82 -  وَ تَجْعَلُونَ رِزْقَكُمْ أَنَّكُمْ تُكَذِّبُونَ .  و روزى خود را آزاد مىكنيد كه مرا دروغ‌زن ( دادن روزى ) مىگيريد ؟ و سپاس روزى خود را دروغ دانستن آن از سوى من مىدانيد ) .\r\n83 -  فَلَوْ لا إِذا بَلَغَتِ الْحُلْقُومَ .  پس چرا آنگاه كه جان به گلو رسد ؟ ( به خود نمىآئيد )\r\n\r\n\r\n","description":"","footnote":"\r\n( 1 ) - بعضى درختها آتش‌زنه هستند كه از ماليدن و زدن چوب آنها به يك دگر جرقهء آتش مىپرد !\r\n","page_name":" 493 ","page_number":493},
  {"content":"\r\n\r\n84 -  وَ أَنْتُمْ حِينَئِذٍ تَنْظُرُونَ .  و آنگاه شما كه به چشم خون ( درميرنده ) مىنگريد ؟\r\n85 -  وَ نَحْنُ أَقْرَبُ إِلَيْهِ مِنْكُمْ .  و ما به مرگ شما از خود شما نزديكتريم !  وَ لكِنْ لا تُبْصِرُونَ . \r\nليكن شما نمىبينيد و نمىدانيد ( پس چرا عبرت نمىگيريد ! )\r\n86 -  فَلَوْ لا إِنْ كُنْتُمْ غَيْرَ مَدِينِينَ .  پس اگر شما برانگيختنى و پاداش‌دادنى نيستيد ؟ .\r\n87 -  تَرْجِعُونَها إِنْ كُنْتُمْ صادِقِينَ .  جان را كه به گلو رسيده به تن برگردانيد اگر راست مىگوئيد ؟\r\n88 -  فَأَمَّا إِنْ كانَ مِنَ الْمُقَرَّبِينَ .  پس آن كس كه از مقرّبان و نزديكان است :\r\n89 -  فَرَوْحٌ وَ رَيْحانٌ وَ جَنَّةُ نَعِيمٍ .  ( بدانيد كه ) او را آسايشى و آسانى و زندگانى و روزئى و بوئى خوش و بهشت ناز و شادى است .\r\n90 -  وَ أَمَّا إِنْ كانَ مِنْ أَصْحابِ الْيَمِينِ .  اما اگر آن‌كس از خداوندان راست‌دست است .\r\n91 -  فَسَلامٌ لَكَ مِنْ أَصْحابِ الْيَمِينِ .  پس درود بر تو باد از راست‌دستان .\r\n92 -  وَ أَمَّا إِنْ كانَ مِنَ الْمُكَذِّبِينَ الضَّالِّينَ .  و اما اگر آن‌كس از دروغ‌زن‌گيران و گمراهان است .\r\n93 -  فَنُزُلٌ مِنْ حَمِيمٍ .  پس فرو آمدن او و پذيرائى او آب جوشان است !\r\n94 -  وَ تَصْلِيَةُ جَحِيمٍ .  و افروختن آتش دوزخ و رسيدن به آن آتش و ماندن در آن !\r\n95 -  إِنَّ هذا لَهُوَ حَقُّ الْيَقِينِ .  اين سخن راست و گفتار بىگمان و درست است .\r\n96 -  فَسَبِّحْ بِاسْمِ رَبِّكَ الْعَظِيمِ .  پس ( اى محمّد ) خداى بزرگ خود را نيايش و ستايش كن .\r\n\r\nتفسير ادبى و عرفانى\r\n\r\nسوره 56 آيه 58\r\n58 -  أَ فَرَأَيْتُمْ ما تُمْنُونَ .  آيه . خداوند در اين آيت اظهار قدرت خويش در آفرينش مىكند تا جهانيان بدانند كه صانع بىعلّت و كردگار بىآلت و غفّار بىمهلت و ستّار هر زلّت همه او است .\r\nخداوندى كه از آب ضعيف صورتى لطيف آفريد ، و از نطفهء مهين صنعتى متين بنمود ، و نقشهاى گوناگون از شكلهاى جوراجور پديد آورد . چنان كه هر عضوى به نوعى از جمال آراسته ، نه بر حدّ او افزوده ، نه از قدر او كاسته ، هريكى را صفتى داده ، و در هريكى قوّتى نهاده : حواس در مغز ، بها در پيشانى ، جمال در بينى ، جادو در چشم ، ملاحت در لب ، صباحت در صورت ، كمال زيبائى در مو ، حسد در جگر ، كينه در سپرز ، شهوت در رگها ، ايمان در دل ، محبّت در سر ، و معرفت در جان نهاده ! بدان‌گونه كه نتوان گفت كه صنعت‌ها در طبع‌ها نيكوتر يا تدبير در صورت‌بندىها شيرين‌تر و برتر است !\r\nلطيفه : ميان آب لطيف و خاك ضعيف اين‌چنين نقش و نگار چيست ؟ چون نگارنده آن يكى است ؟\r\nچندين اثر غريب و عجيب از قطره‌اى آب از چيست ؟ كه عاقل در نظارهء صنعت است و جاهل در خواب غفلت !\r\nاى جوان‌مرد ، تا كى به ديدهء ظاهر به نشان شاهدها نگرى ، يك بار به ديدهء باطن به نشان لطيفه‌ها بنگر چنان كه خداوند فرمود : بندهء من رويت آراستم ، دلت آراستم ، رويت را بهر نظارهء خلق ، و دلت را بهر نظارهء خود آراستم ، رويت مردم بينند و دلت من بينم . بر روى تو كه نظرگاه مردم است حدّ شرع راندن روا نداشتم ، در دلت كه نظرگاه من است درد جدائى كى روا دارم ؟ ما آن خداونديم كه در صفت قدرت ما ، هم آفريدن است\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nهم ميراندن ، از آفريدن خبر داد كه فرمود :\r\n\r\nسوره 56 آيه 59\r\n59 -  أَ أَنْتُمْ تَخْلُقُونَهُ أَمْ نَحْنُ الْخالِقُونَ .  آيه . شما آفريننده هستيد يا ما ؟\r\nاز ميراندن خبر داد كه فرمود :\r\n\r\nسوره 56 آيه 60\r\n60 -  نَحْنُ قَدَّرْنا بَيْنَكُمُ الْمَوْتَ .  آيه . ما مرگ را براى شما مقدّر گرديم .\r\nخداوند فرمود : در آفريدن ، صفات لطف نمودم ، و در ميراندن ، كمال قهر نشان دادم بيافريدم تا قدرت و لطف بينى ، بميرانم تا سياست و قهر بينى ، باز زنده گردانم تا هيبت و سلطنت بينى .\r\nچون مىدانى كه قادر و توانايم ، حكيم و دانايم و در توانائى و دانائى بىهمتايم ، پس مرا به پاكى بستاى و به يكتائى و بزرگوارى ياد كن ، تا فردا تو را در زمرهء مقرّبان گذارم كه من در ازل چنين حكم كرده‌ام كه :\r\n\r\nسوره 56 آيه 88\r\n88 -  فَأَمَّا إِنْ كانَ مِنَ الْمُقَرَّبِينَ .   فَرَوْحٌ وَ رَيْحانٌ وَ جَنَّةُ نَعِيمٍ .  آيه . يكى از بزرگان دين گفته كه : روح و ريحان هم در دنيا است و هم در عقبى ، روح در دنيا است و ريحان در عقبى ، روح آنست كه دل بندهء مؤمن به‌نظر خويش بيارايد تا حقّ از باطل بازشناسد ، آنگاه به دانش آن را فراخ كند ، تا ديدار قدرت در آن جاى بايد ، بينا كند تا به نور من بيند ، شنوا كند تا پند ازلى بشنود ( مىنيوشد ) پاك كند تا همه صحبت او جويد ، به عطر وصال آن را خوش كند تا در آن مهر دوست رويد ، به نور خويش آن را روشن كند تا از او به او نگرد ، به صيقل آن را بزدايد تا در هرچه نگرد او را بيند !\r\nلطيفه : بنده چون بر اين صفت به سراى سعادت رود ، آنجا ريحان كرامت بيند و نسيم انس دميده زير درخت وجود تخت رضا نهاده و بساط انس گسترده ، شمع لطف افروخته ، بنده شاهوار نشسته ، دوست ازلى پرده برگرفته به بنده سلام رسانيده و ديدار حق نموده !\r\n\r\nسوره 56 آيه 90\r\n90 -  وَ أَمَّا إِنْ كانَ مِنْ أَصْحابِ الْيَمِينِ .   فَسَلامٌ لَكَ .  آيه . صاحبان دست راست از سابقان و مقرّبان در منزلت و مرتبت پايين‌ترند ، و آنان عابدانند كه عبادت از بهر آن مىكنند كه به ناز و نعيم بهشت رسند ، و عاملانند كه در دنيا عمل به احكام شرع مىكنند تا در عقبى ثواب يابند ! و خداوند فرمايد :\r\nما مزد نيكوكاران را ضايع نكنيم ، و به هرچه طمع دارند از آن دولت مقيم و جنّت نعيم و ملك كريم ، ايشان را نوميد نكنيم و مزد كارشان تمام دهيم و فضل خود بر سر آنها نهيم .\r\nايشان را مجلسها است آراسته و محفلها پيراسته روشنائى لطفها افروخته ، گونه گونه عطرها سوخته ، دوشيزگان و نورستگان به خدمت ايستاده ، ساقيان دل‌فريب جامهاى شراب ( پاك ) بر دست نهاده ، خنياگران خوش‌نواز به نغمه‌هاى شورانگيز دلربائى كرده ، هريكى چون شاهى نشسته و در غرفهء خود بر تخت عزّت تكيه زده ، تاج ولايت به گوهر عنايت بر سر نهاده ، بر بساط انبساط از مشاهدهء جمال آرميده به جلال عزّ بار خداى سوگند كه هيچ مادر مهربانى كودك گريان را آن‌گونه ننوازد كه خداوند بندهء گناهكار را به وقت عيان بنوازد ! « 1 »\r\n\r\n\r\n","description":"","footnote":"\r\n( 1 ) - در بعضى كتابها آورده‌اند كه عايشه از پيغمبر پرسيد يا رسول اللّه ، خداوند در شب معراج كه به تو وحى فرستاد و فرموده  « فَأَوْحى إِلى عَبْدِهِ ما أَوْحى »  اگر لختى از آن گفتنى است با من گوى .\r\nپيغمبر فرمود : شب معراج از خداوند پرسيدم : خداوندا ، امّتهاى گذشته را چون سر از اطاعت حق بازداشتند برخى را سنگ‌باران كردى ! بعضى را به زمين فروبردى ! قومى را صورت بگردانيدى ! با امّت من چه خواهى كرد ؟ فرمود :\r\nاى محمد ، تو در كار ايشان همه سلامت و امن و عافيت دان و دل خويش از ايشان به سلامت دار و ايمن باش !\r\n","page_name":" 495 ","page_number":495},
  {"content":"\r\n\r\n\r\nسورهء - 57 - حديد - 29 - آيه - مدنى - جزو 27\r\n\r\nتفسير لفظى [ آيات 1 الى 15 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشايش مهربان .\r\n1 -   سَبَّحَ لِلَّهِ ما فِي السَّماواتِ وَ الْأَرْضِ وَ هُوَ الْعَزِيزُ الْحَكِيمُ .   به پاكى و بىعيبى ستود خداوند را آنچه در آسمانها و زمين است ، و اوست خداى توانا و راست دانا .\r\n2 -  لَهُ مُلْكُ السَّماواتِ وَ الْأَرْضِ يُحْيِي وَ يُمِيتُ وَ هُوَ عَلى كُلِّ شَيْءٍ قَدِيرٌ .  او راست پادشاهى آسمانها و زمين ، مرده را زنده مىكند و زنده را مىميراند و او بر هر چيزى توانا است .\r\n3 -  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ .  او است پيشين و پسين و آشكارا و نهان ، و او به همه چيز دانا است .\r\n4 -  هُوَ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يَعْلَمُ ما يَلِجُ فِي الْأَرْضِ وَ ما يَخْرُجُ مِنْها وَ ما يَنْزِلُ مِنَ السَّماءِ وَ ما يَعْرُجُ فِيها وَ هُوَ مَعَكُمْ أَيْنَ ما كُنْتُمْ وَ اللَّهُ بِما تَعْمَلُونَ بَصِيرٌ .  اوست كه آسمانها و زمين را در شش روز آفريده ، پس از آن بر عرش مستوى و برقرار شد ، خداوند آنچه در زمين مىرود و آنچه از آن بيرون مىآيد و آنچه از آسمان نازل مىشود و آنچه به آسمان مىرود ، همه را مىداند و همه جا با شما است و خداوند به آنچه مىكنيد بينا و آگاه است .\r\n5 -  لَهُ مُلْكُ السَّماواتِ وَ الْأَرْضِ وَ إِلَى اللَّهِ تُرْجَعُ الْأُمُورُ .  او راست پادشاهى آسمانها و زمين و بازگشت همه كارها بسوى او است .\r\n6 -  يُولِجُ اللَّيْلَ فِي النَّهارِ وَ يُولِجُ النَّهارَ فِي اللَّيْلِ وَ هُوَ عَلِيمٌ بِذاتِ الصُّدُورِ .  شب را در روز درآورد ، و روز را در شب درآورد ، و او به همهء درون دلها است دانا است .\r\n7 -  آمِنُوا بِاللَّهِ وَ رَسُولِهِ وَ أَنْفِقُوا مِمَّا جَعَلَكُمْ مُسْتَخْلَفِينَ فِيهِ فَالَّذِينَ آمَنُوا مِنْكُمْ وَ أَنْفَقُوا لَهُمْ أَجْرٌ كَبِيرٌ .  به خداى يكتا و بر فرستادهء او بگرويد ، و از آنچه از مرده بازمانده كه بشما داده‌اند ( در راه خدا ) انفاق كنيد و صدقه دهيد ، پس از ميان شما كسانى كه ايمان آورده‌اند مزدى بزرگ دارند .\r\n8 -  وَ ما لَكُمْ لا تُؤْمِنُونَ بِاللَّهِ وَ الرَّسُولُ يَدْعُوكُمْ لِتُؤْمِنُوا بِرَبِّكُمْ وَ قَدْ أَخَذَ مِيثاقَكُمْ إِنْ كُنْتُمْ مُؤْمِنِينَ .  شما را چه شده و چه رسيده كه به خداى يگانه ايمان نمىآوريد ؟ درحالىكه فرستادهء خدا شما را مىخواند كه به پروردگارتان بگرويد و از شما پيمان بستده ( آن روز كه بلى گفتيد ) اگر گروندگانيد .\r\n9 -  هُوَ الَّذِي يُنَزِّلُ عَلى عَبْدِهِ آياتٍ بَيِّناتٍ لِيُخْرِجَكُمْ مِنَ الظُّلُماتِ إِلَى النُّورِ وَ إِنَّ اللَّهَ بِكُمْ لَرَؤُفٌ رَحِيمٌ .  او است كه سخنان پيدا و روشن و درست بر بنده‌اش فرومىفرستد تا شما را از تاريكيهاى نادانى بيرون آورد و بر روشنائى دانش و پرهيزكارى برساند ، كه خداوند به شماها مهربان و سخت بخشاينده است .\r\n10 -  وَ ما لَكُمْ أَلَّا تُنْفِقُوا فِي سَبِيلِ اللَّهِ وَ لِلَّهِ مِيراثُ السَّماواتِ وَ الْأَرْضِ لا يَسْتَوِي مِنْكُمْ مَنْ أَنْفَقَ مِنْ قَبْلِ الْفَتْحِ وَ قاتَلَ أُولئِكَ أَعْظَمُ دَرَجَةً مِنَ الَّذِينَ أَنْفَقُوا مِنْ بَعْدُ وَ قاتَلُوا وَ كُلًّا وَعَدَ اللَّهُ الْحُسْنى وَ اللَّهُ بِما تَعْمَلُونَ خَبِيرٌ .  شما را چه مىشود كه در راه خدا صدقه\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nنمىدهيد و در راه جنگ با دشمن انفاق نمىكنيد ؟ درصورتىكه خداوند وارث آسمانها و زمين است ، مىدهد و مىگيرد ( و بدانيد كه ) از شما كسى كه پيش از فتح مكّه نفقه كرده و مال داده و جنگ كرده از حيث درجه بزرگتر و بالاتر است نزد خدا از كسانى كه بعد از فتح انفاق كرده و جنگيده‌اند ! و خداوند به همه آنها وعدهء بهشت داده و به آنچه شما مىكنيد دانا و آگاه است .\r\n11 -  مَنْ ذَا الَّذِي يُقْرِضُ اللَّهَ قَرْضاً حَسَناً فَيُضاعِفَهُ لَهُ وَ لَهُ أَجْرٌ كَرِيمٌ .  آن كيست كه به خداوند وامى نيكو دهد ؟ تا خداوند آن وام را دو برابر كند و او را مزدى نيكو دهد ؟\r\n12 -  يَوْمَ تَرَى الْمُؤْمِنِينَ وَ الْمُؤْمِناتِ يَسْعى نُورُهُمْ بَيْنَ أَيْدِيهِمْ وَ بِأَيْمانِهِمْ بُشْراكُمُ الْيَوْمَ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها ذلِكَ هُوَ الْفَوْزُ الْعَظِيمُ .  در آن روز مردان و زنان باايمان را بينى كه روشنى ايمانشان در پيش ايشان و به دست راستشان نمايان است ، ( ايشان را گويند ) بشارت باد شما را امروز ، بهشتهائى كه جوىها زير درختان آن روان است و شما جاويدان در آنجا هستيد ، اين است رستگارى بزرگ !\r\n13 -  يَوْمَ يَقُولُ الْمُنافِقُونَ وَ الْمُنافِقاتُ لِلَّذِينَ آمَنُوا انْظُرُونا نَقْتَبِسْ مِنْ نُورِكُمْ قِيلَ ارْجِعُوا وَراءَكُمْ فَالْتَمِسُوا نُوراً فَضُرِبَ بَيْنَهُمْ بِسُورٍ لَهُ بابٌ باطِنُهُ فِيهِ الرَّحْمَةُ وَ ظاهِرُهُ مِنْ قِبَلِهِ الْعَذابُ .  آن روز كه منافقان ( دورويان ) به مؤمنان گويند : ما را بنگريد تا از روشنائى شما خويشتن را روشنائى فروزيم ! به ايشان گويند به دنيا بازگرديد و روشنائى جوئيد از همان‌جا كه مؤمنان آورند ! پس از آن ميان آن دو گروه ديوارى و باروئى زنند كه داراى درى است كه باطن آن رحمت بهشت و ظاهر آن عذاب دوزخ است .\r\n14 -  يُنادُونَهُمْ أَ لَمْ نَكُنْ مَعَكُمْ قالُوا بَلى وَ لكِنَّكُمْ فَتَنْتُمْ أَنْفُسَكُمْ وَ تَرَبَّصْتُمْ وَ ارْتَبْتُمْ وَ غَرَّتْكُمُ الْأَمانِيُّ حَتَّى جاءَ أَمْرُ اللَّهِ وَ غَرَّكُمْ بِاللَّهِ الْغَرُورُ .  منافقان مؤمنان را از پيش خود آواز دهند و گويند : آيا ما با شما نبوديم ( در مسجدها و در عرفات و در ماه رمضان ) مؤمنان پاسخ گويند :\r\nآرى ، ليكن شما دلهاى خويش را به نفاق تباه كرديد و براى توبه درنگ كرديد ( و چشم بر بد افتاد رسول نهاديد ) و در شك افتاديد و دروغها و آرزوهاى شما شما را فريفته كرد ( فرهيفته ) تا آنگاه كه فرمان خدا دررسيد و آن ديو فريبنده شما را به خداى ديو فريب داد !\r\n15 -  فَالْيَوْمَ لا يُؤْخَذُ مِنْكُمْ فِدْيَةٌ وَ لا مِنَ الَّذِينَ كَفَرُوا مَأْواكُمُ النَّارُ هِيَ مَوْلاكُمْ وَ بِئْسَ الْمَصِيرُ .  پس امروز نه از شما بازخريد پذيرند و نه از كسانى كه كافر شدند ، و جايگاه همهء شماها آتش است و آن بشما نزديكتر و شما را سزاوار است ! و بد بازگشت‌گاه و شدن گاهى است .\r\n\r\nتفسير ادبى و عرفانى\r\n\r\nسوره 57 آيه 0\r\n بِسْمِ اللَّهِ الرَّحْمنِ الرَّحِيمِ .  بنام خدائى كه در ذات بىنظير و در صفات بىيار و در كامرانى بااختيار و در كارسازى بىاختيار است !\r\nلغزشهاى رسواكننده را آمرزنده ، كارهاى زشت را پوشاننده ، گناهكاران را آمرزگار ، و با مفلسان نيكوكار است ، او آورندهء تاريكيها ، برازندهء روشنائىها ، بينندهء حالها ، و دانندهء رازها است .\r\n\r\n","description":"","footnote":"","page_name":" 497 ","page_number":497},
  {"content":"\r\n\r\n با رنگ رخ تو لاله بىمقدار است ! * با بوى سر زلف تو عنبر خوار است ! \r\n آن را صنما كه با وصالت كار است * از جان و تن و ديده و دل بيزار است \r\n\r\nسوره 57 آيه 1\r\n1 -   سَبَّحَ لِلَّهِ ما فِي السَّماواتِ وَ الْأَرْضِ .   آيه . آفريدگار جهان و جهانيان ، پروردگار انس و جان ، آفرينندهء زمين و زمان ، پديدآرندهء مكين و مكان ، خبر مىدهد كه هرچه در آسمان و زمين است از آفتاب و ماه و ستارگان و باد و آتش و آب و خاك و كوه و دريا و درختان و همهء جانوران و بىجان ، همه آنها ما را مىستايند و به بزرگوارى ما را نام مىبرند و به يكتائى ما گواهى مىدهند !\r\nآن‌چنان تسبيحى و توحيدى ، كه دل آدمى در آن مىشورد ! و عقل آن را ردّ مىكند ! اما دين اسلام آن را مىپذيرد ، و آفرينندهء جهان به راستى و درستى آن گواهى دهد !\r\nهرك را توفيق رفيق بود و سعادت مساعد آن را نادر يافته بجان و دل مىپذيرد ، و به تعظيم و تسليم و اقرار پيش آيد ، تا فردا در انجمن صدّيقان و محفل دوستان ، در مسند عزّ جاودان خود را جاى يابد ! پس زينهار ، اى جوان‌مرد ، نگر تا ذرّه‌اى بدعت به دل خود راه ندهى و آنچه شنوى و عقل تو در آن واماند ، تهمت جز بر عقل خود ننهى ! و راه تاويل مرو كه راه زهر آزمودن است و با خار خار از پاى برون كردن است ! مرد دانا زهر نيازمايد ، داند كه آن در هلاك خود شتافتن است ! و خار خار از پاى برون نكند بلكه داند كه آن درد افزون است ! « 1 » .\r\n راه توحيد را به عقل مجوى * ديدهء روح را به خار مخار \r\n به خداى ار كسى تواند بود ! * بىخداى از خداى برخوردار ! \r\n جز به دست و دل محمد نيست ! * حلّ و عقد خزينهء اسرار \r\n\r\nسوره 57 آيه 2\r\n2 -  لَهُ مُلْكُ السَّماواتِ وَ الْأَرْضِ .  آيه . آسمانها و زمين همه ملك خداوند است ، نگاه داشتن آن به يارى او ، نفوذ در آن به ارادهء او ، روان بر حكم به مشيّت او است ، او قادر است و قدير ، و خلق همه عاجزند و حقير ، او عليم است و عالم و مردم همه غافلند و جاهل ، مصنوعها و مقدورها همه نشان قدرت او و حادثه‌ها و واقعه‌ها همه بيان حكمت او ! و وجود موجودها و معلومها همه برهان وجود اوست !\r\n\r\nسوره 57 آيه 3\r\n3 -  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ .  آيه . او اوّل است كه نبودها را دانست ! و او آخر است كه آنچه دانستى است مىداند ، ظاهر است بر آنچه ساخته ، و باطن است از همه وهمهاى پنهان و پرداخته ، اول و ابتدا است پيش از همه آفريده‌ها ، و آخر و انتها است پس از همه باشنده‌ها ، ظاهر است بر هركس و هر چيز و مانع نه ! باطن است بر همهء پوشيده‌ها و حاجب نه .\r\nخداى يگانه ، اول است به ازليّت ، آخر است به ابديّت ، ظاهر است به احديّت و باطن است به صمديّت ، به هيبت اوّل ، به رحمت آخر ، به حجّت ظاهر ، به نعمت باطن ، به عطا اول ، به جزا آخر ، به ثنا ظاهر ، به وفا باطن ! به هدايت اول ، به كفايت آخر ، به ولايت ظاهر ، به رعايت باطن است . اوّل هر نعمت ، آخر هر محنت ، ظاهر هر حجّت ، باطن هر حكمت است .\r\n\r\n\r\n","description":"","footnote":"\r\n( 1 ) - ظاهرا مراد از عقل در اينجا عقل مادى و دنيائى است و گرنه با عقل معنوى و روحانى بهتر مىتوان خداى را شناخت چنان كه سير عقلانى در آفاق و انفس و داورى عقل مهم‌ترين عامل خداشناسى است .\r\n","page_name":" 498 ","page_number":498},
  {"content":"\r\n\r\nخداوند از روى اشارت گويد : اى فرزند آدم ، مردم دنيا در حق تو چهار گروهند : گروه اول در آغاز عمر و اوّل زندگانى تو را به كار آيند ، آنان پدران و مادرانند ، گروه دوّم در انجام عمر و آخر زندگانى تو را به كار آيند ، آنان فرزندانند ، گروه سوّم دوستان و برادران و مسلمانانند كه در ظاهر با تو باشند و مهربانى كنند ، گروه چهارم عيال و زنانند كه در باطن و اندرون با تو باشند و تو را به كار آيند .\r\nنيز خداوند به اشارت مىفرمايد : بر هيچ‌يك از آن چهار گروه تكيه و اعتماد مكن ، و ايشان را كارساز و تيماردار خود مپندار ، كه اول و آخر منم ، آغاز و انجام كار تو مىشايم ( شايسته‌ام ) ظاهر و باطن منم ، پيدا و پنهان منم ، پوشيده و آشكارا منم ، تو را به داشت خود مىدارم ، و عاقبت و نهايتهاى تو را من راست آرم ، اوّل منم كه دلهاى عاشقان را به وثيقه‌هاى ازل سفت و استوار ببستم ، آخر منم كه جانهاى صادقان را به وعده‌هاى خود شكار كنم ، ظاهرم كه پديده‌ها را با خود در قيد شريعت آوردم ، و باطنم كه پوشيده‌ها را به حكم خود در مهد عهد حقيقت نهادم .\r\nبيچاره آدمى : چون آدمى در اوليّت سفر كند ، آخريت به او تاختن آرد و چون در صفت ظاهريّت سفر كند باطنيت سرمايهء او را به تاراج دهد ! بيچاره آدمى ميان اين دو صفت مدهوش گشته و ميان دو نام بىهوش شده .\r\n حيرت اندر حيرت است و تشنگى در تشنگى * گه گمان گردد يقين و گه يقين گردد گمان ! \r\n حضرتش عزّ و جلال و بىنيازى فرش او * منقطع گشته درين ره صد هزاران كاروان ! \r\n . . . وَ هُوَ بِكُلِّ شَيْءٍ عَلِيمٌ .  آيه . او به همه چيز دانا است ، كارگزار و راست‌كار و تيماردار ، بينا به هر چيز ، دانا به هر كار ، آگاه به هرگاه !\r\n\r\nسوره 57 آيه 4\r\n4 -  وَ هُوَ مَعَكُمْ أَيْنَ ما كُنْتُمْ .  آيه . بندگان من ، رهيگان من ، هرجا باشيد من به عنايت و رحمت با شمايم ( ام ) ، هرجا در جهان ناتوانى است خستهء جرمى ، درماندهء خصمى من او را مولايم ، هرجا كه خراب عمرى و مفلس روزگارى است من جوياى اويم ، هرجا كه سوخته و اندوه‌زده‌ايست من شاهد جان اويم ، هرجا كه زارنده‌اى از شرم و سرگذارنده‌اى از بىكسى است من برهان اويم . من آن خداوندم كه از راه كيفر دادن دورم و همهء افكندگان و رميدگان را برگيرم ، از آنكه بر بندگان مهربانم . چنان كه مىفرمايد :\r\n\r\nسوره 57 آيه 9\r\n9 -  وَ إِنَّ اللَّهَ بِكُمْ لَرَؤُفٌ رَحِيمٌ .  آيه . از رأفت و رحمت او است كه بنده در كتم عدم ! و خداوند سازندهء كار او است بنده در كتم عدم و خداوند به كمال فضل و كرم او را برگزيده بر همهء عالم ! از رحمت او است كه بنده را توفيق دهد تا از شرك و ريا دورى كند كه فرمود : من رؤف و رحيم هستم تا گناهكاران نوميد نشوند و به فضل و كرم دل قوى دارند .\r\nيحيى معاذ ( عارف بزرگوار ) گويد : خداوندا ، عبهر لطف و ريحان فضل در بوستان دل دوستان برويانيدى ، تا به لطف و فضل تو به راز معرفت و اداء وظيفت رسيدند ، اگر با دشمنان دين هم همين فضل و كرم بودى ، دار سلام جاى آنان بودى ! ليكن قومى به فلك رسيده و قومى به مغاك ! فرياد ز تهديد تو با مشتى خاك !\r\nقومى را تاج كرامت بر سر نهاده كه :  يَسْعى نُورُهُمْ بَيْنَ أَيْدِيهِمْ .  آيه . روشنى آنان ميان دستهاشان نمايان است . و قومى را از اين داغ حرمان برنهاده كه :  فَضُرِبَ بَيْنَهُمْ بِسُورٍ لَهُ بابٌ باطِنُهُ فِيهِ الرَّحْمَةُ وَ ظاهِرُهُ مِنْ قِبَلِهِ الْعَذابُ .  آيه . ميان آن دو گروه با روى ميان بهشت و دوزخ است !\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nجادوگران فرعون كه در عين كفر بودند ، چون باد ايمان از وزشگاه لطف و كرم بوزيد ، نه جادو ماند نه جادوگر ! و نه كفر ماند نه كافر !\r\nشيخ ابو سعيد ابو الخير گفت : هركه بار از بوستان عنايت برگيرد به ميدان ولايت فرونهد و هركه را چاشت آشنائى دادند ، اميد داريم كه شام آمرزش به وى رسانند كه توفيق همه با خدا است .\r\n\r\nتفسير لفظى [ آيات 16 الى 29 
  ]\r\n16 -  أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ وَ ما نَزَلَ مِنَ الْحَقِّ وَ لا يَكُونُوا كَالَّذِينَ أُوتُوا الْكِتابَ مِنْ قَبْلُ فَطالَ عَلَيْهِمُ الْأَمَدُ فَقَسَتْ قُلُوبُهُمْ وَ كَثِيرٌ مِنْهُمْ فاسِقُونَ .  « 1 » آيا هنگام آن نرسيده كه كسانى كه ايمان آورده‌اند دلهاشان به ياد خدا و به آنچه از حق و راستى فروآمده خاشع باشد ؟ و مانند كسانى نباشند كه از پيش آنها را تورات و انجيل دادند و روزگار درنگ ايشان دراز شد تا دلهاشان سخت گشت و بيشتر آنها از اطاعت بيرون شدند و كافر گشتند !\r\n17 -  اعْلَمُوا أَنَّ اللَّهَ يُحْيِ الْأَرْضَ بَعْدَ مَوْتِها قَدْ بَيَّنَّا لَكُمُ الْآياتِ لَعَلَّكُمْ تَعْقِلُونَ  بدانيد كه خداوند زمين را پس از مرگش زنده مىكند و ما نشانهائى از زنده كردن مردگان بيان كرديم تا مگر شما دريابيد .\r\n18 -  إِنَّ الْمُصَّدِّقِينَ وَ الْمُصَّدِّقاتِ وَ أَقْرَضُوا اللَّهَ قَرْضاً حَسَناً يُضاعَفُ لَهُمْ وَ لَهُمْ أَجْرٌ كَرِيمٌ .  همانا مردان و زنان صدقه‌دهنده و كسانى كه وام به خدا مىدهند وام نيكو ، خداوند آن را براى آنها در پاداش دوچندان ( توى در توى ) كند و آنان راست مزدى نيكو .\r\n19 -  وَ الَّذِينَ آمَنُوا بِاللَّهِ وَ رُسُلِهِ أُولئِكَ هُمُ الصِّدِّيقُونَ وَ الشُّهَداءُ عِنْدَ رَبِّهِمْ لَهُمْ أَجْرُهُمْ وَ نُورُهُمْ وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ الْجَحِيمِ .  كسانى كه به خدا و رسولش ايمان آوردند ، آنان راست سخنان و راست‌ايمانانند ، و نزد خداوند خويش شهيدانند و آنان راست مزدشان و روشنائيشان ( در پل صراط ) . و كسانى كه كافر شدند و سخنان و نشانهاى ما را دروغ شمردند آنها دوزخيانند .\r\n20 -  اعْلَمُوا أَنَّمَا الْحَياةُ الدُّنْيا لَعِبٌ وَ لَهْوٌ وَ زِينَةٌ وَ تَفاخُرٌ بَيْنَكُمْ وَ تَكاثُرٌ فِي الْأَمْوالِ وَ الْأَوْلادِ كَمَثَلِ غَيْثٍ أَعْجَبَ الْكُفَّارَ نَباتُهُ ثُمَّ يَهِيجُ فَتَراهُ مُصْفَرًّا .  بدانيد كه زندگانى دنيا بازى است و نابكارى و بازيچه و آرايش و لاف و گزاف ميان خودتان و زيادى در مالها و فرزندان و سود و زيان ( سوزيان ) ، راست و درست به مانند بارانى است كه گياه روئيدن آن ، كافران را به شگفت آرد ، پس از آن خشك شود تا بينى كه آنها زرد شده ،  ثُمَّ يَكُونُ حُطاماً وَ فِي الْآخِرَةِ عَذابٌ شَدِيدٌ وَ مَغْفِرَةٌ مِنَ اللَّهِ وَ رِضْوانٌ وَ مَا الْحَياةُ الدُّنْيا إِلَّا مَتاعُ الْغُرُورِ .  پس از آن گياه كاه گردد و خشك و خرد شود و در جهان ديگر ( كه نه بازى است نه نابكارى ) عذابى است سخت ( براى كافران ) و آمرزش و خشنودى از\r\n\r\n\r\n","description":"","footnote":"\r\n( 1 ) - در شأن نزول اين آيه نوشته‌اند كه يهود مكرر از سلمان مىپرسيدند : براى ما از قرآن بگو كه داستانهاى شگفت‌آور دارد ! سلمان هر دفعه آنها را به قصه‌هاى شگفت‌آور قرآن تذكر مىداد ، باز آنها دست از لجاج و خواسته خود برنمىداشتند ! تا اين آيه آمد .\r\n","page_name":" 500 ","page_number":500},
  {"content":"\r\n\r\nخداى يگانه است ، ( براى مؤمنان ) و زندگانى دنيا جز به فريب روز به سر بردن چيز ديگرى نيست !\r\n21 -  سابِقُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُها كَعَرْضِ السَّماءِ وَ الْأَرْضِ أُعِدَّتْ لِلَّذِينَ آمَنُوا بِاللَّهِ وَ رُسُلِهِ ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ .  بشتابيد ( و بر يكدگر سبقت گيريد ) به آمرزش از خداوندتان و بهشتى كه وسعت و فراخى آن چون فراخى آسمان و زمين است و براى كسانى آماده شده كه ايمان به خدا و فرستادگانش آوردند . اين است فضل خداوند كه به هركس كه خود بخواهد مىدهد و خداوند داراى فضل بزرگ است .\r\n22 -  ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها إِنَّ ذلِكَ عَلَى اللَّهِ يَسِيرٌ .  هيچ مصيبتى و بلائى در زمين و در نفسهاى خود شما نرسد مگر آنكه در كتاب ( لوح محفوظ ) ثبت است پيش از آنكه زمين و شماها را بيافرينم ! همانا دانستن و شمردن آن و رسانيدن و نگاه داشتن اندازهء آن و بازداشت آن بلاها و مصيبتها براى خداوند آسان است .\r\n23 -  لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ وَ اللَّهُ لا يُحِبُّ كُلَّ مُخْتالٍ فَخُورٍ .  ( چنان كرديم ) تا شما اندوه نبريد بر آنچه از دست شما شده و شادى نبريد به آنچه خداوند در اين دنيا بشما داده ، كه خداوند لاف‌زن خرامان و خويشتن‌ستاى را هيچ دوست ندارد ! « 1 »\r\n24 -  الَّذِينَ يَبْخَلُونَ وَ يَأْمُرُونَ النَّاسَ بِالْبُخْلِ وَ مَنْ يَتَوَلَّ فَإِنَّ اللَّهَ هُوَ الْغَنِيُّ الْحَمِيدُ  ( آن لاف‌زنان خودستاى ) كسانى هستند كه دست از بخشيدن فرومىبندند ، و مردم را هم به بخل فرمان مىدهند ! و هركس از بخشش برگردد ( بداند ) كه خداوند بىنياز و به خود ستوده است .\r\n25 -  لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ .  ما فرستادگان خويش را با نشانيهاى روشن و پيغامهاى راست فرستاديم ، و با ايشان كتاب ( نامه ) و ترازو فرستاديم ، تا مردمان را به دادگرى به‌پا دارند ،  وَ أَنْزَلْنَا الْحَدِيدَ فِيهِ بَأْسٌ شَدِيدٌ وَ مَنافِعُ لِلنَّاسِ وَ لِيَعْلَمَ اللَّهُ مَنْ يَنْصُرُهُ وَ رُسُلَهُ بِالْغَيْبِ إِنَّ اللَّهَ قَوِيٌّ عَزِيزٌ .  « 2 » و ما آهن را فروفرستاديم ( آفريديم ) كه در آن زور و نيروى سخت و سودها براى مردم است ، تا خداوند كسانى كه او را و فرستادگانش را يارى مىكنند ببيند و از بهر خداى ناديده به اميد بهشت ناديده و بيم دوزخ ناديده و از بهر دين شمشير زنند كه خداوند ( تاونده ) نيرومند سخت‌گير است .\r\n26 -  وَ لَقَدْ أَرْسَلْنا نُوحاً وَ إِبْراهِيمَ وَ جَعَلْنا فِي ذُرِّيَّتِهِمَا النُّبُوَّةَ وَ الْكِتابَ فَمِنْهُمْ مُهْتَدٍ وَ كَثِيرٌ مِنْهُمْ فاسِقُونَ .  ما نوح و ابراهيم را به پيغام فرستاديم و در فرزندان آنها پيغمبرى با كتاب و دين نهاديم ، پس برخى از فرزندان آنها در راه راست بودند و بسيارى از آنان هم از فرمان‌بردارى بيرون شدند .\r\n\r\n\r\n","description":"","footnote":"\r\n( 1 ) - شادى از نعمت كه به تفاخر و غرور رسد ناپسند است ، ولى شادى به سپاس نعمتهاى خداوند نه تنها بد نيست و نهى نشده بلكه بجا و پسنديده است .\r\n( 2 ) - در تفسير اين آيه است كه چون آدم به زمين روانه شد ، سندان و پتك و انبر و سوزن و آهن و سنگ سياه ( حجر الاسود ) كه از برف سفيدتر بود و پس از آن سياه شد ، همراه داشت .\r\n","page_name":" 501 ","page_number":501},
  {"content":"\r\n\r\n27 -  ثُمَّ قَفَّيْنا عَلى آثارِهِمْ بِرُسُلِنا وَ قَفَّيْنا بِعِيسَى ابْنِ مَرْيَمَ وَ آتَيْناهُ الْإِنْجِيلَ وَ جَعَلْنا فِي قُلُوبِ الَّذِينَ اتَّبَعُوهُ رَأْفَةً وَ رَحْمَةً وَ رَهْبانِيَّةً ابْتَدَعُوها .  از پس آنها پيغمبران خود را فرستاديم و از پس آنها عيسى را فرستاديم و او را كتاب انجيل داديم ، و در دل پيروان او مهربانى سخت و دل‌سوزى نهاديم ، ولى از خودشان رهبانيّت ( ديرنشينى و دورى از زن گرفتن ) درآوردند .  ما كَتَبْناها عَلَيْهِمْ إِلَّا ابْتِغاءَ رِضْوانِ اللَّهِ فَما رَعَوْها حَقَّ رِعايَتِها فَآتَيْنَا الَّذِينَ آمَنُوا مِنْهُمْ أَجْرَهُمْ وَ كَثِيرٌ مِنْهُمْ فاسِقُونَ .  ما آن احكام را بر پيروان مسيح ننوشتيم مگر براى خشنودى خداوند ! پس حقّ آن را رعايت نكردند ، و كسانى كه ايمان آوردند مزدشان را داديم و بسيارى از آنها هم نابكارند .\r\n28 -  يا أَيُّهَا الَّذِينَ آمَنُوا اتَّقُوا اللَّهَ وَ آمِنُوا بِرَسُولِهِ يُؤْتِكُمْ كِفْلَيْنِ مِنْ رَحْمَتِهِ وَ يَجْعَلْ لَكُمْ نُوراً تَمْشُونَ بِهِ وَ يَغْفِرْ لَكُمْ وَ اللَّهُ غَفُورٌ رَحِيمٌ .  اى كسانى كه گرويدند ، بپرهيزيد از خشم و عذاب خداى و به فرستادهء او ايمان بياوريد ( و بپائيد بر ايمان به رسول او ) تا شما را از رحمت خود مزد دو بهره دهد و شما را روشنائى دهد كه با آن راه رويد و شما را بيامرزد كه خداوند آمرزندهء بخشاينده و آمرزگار مهربان است .\r\n29 -  لِئَلَّا يَعْلَمَ أَهْلُ الْكِتابِ أَلَّا يَقْدِرُونَ عَلى شَيْءٍ مِنْ فَضْلِ اللَّهِ وَ أَنَّ الْفَضْلَ بِيَدِ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ .  تا اهل كتاب ( جهودان و ترسايان ) بدانند كه بر چيزى از فضل خداوند توانا نيستند و بدانند كه پاداش ( فضل ) به دست خداوند است كه به هركس كه بخواهد مىدهد چون او دارى فضل و پاداش و نيكوكارى بزرگ است .\r\n\r\nتفسير ادبى و عرفانى\r\n\r\nسوره 57 آيه 16\r\n16 -  أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ .  آيه . فرمان درگاه عزّت و خطاب حضرت الهيّت به ساكنان سراى آدميّت و خودبينان جهان انسانيّت اين است كه : آيا هنگام آن نيامده كه دستار خواجگى از سر بنهند و جامهء خودبينى را از تن بركشند و خود را بر آستان بندگى به صفت خوارى بيفكنند ؟\r\nو حقّ ما را گردن نهند ؟ آيا نمىدانند كه خودبينان و عادت‌پرستانرا بر درگاه ما آبروئى نيست ؟ و از لطف و كرم ما آنان را بهره و نصيبى نخواهد بود ؟\r\n دور باش از صحبت خودپرور عادت‌پرست * بوسه بر خاك كف پاى ز خود بيزار زن \r\nآنها كه دلهاشان از خشوع و خضوع خالى است و در سر سوداى خودبينى و خودپسندى دارند ، چون ستارگانند كه شب از نور آفتاب روشن شوند و چون روز آفتاب برآيد آنها نقاب نوميدى بر چهره زنند و دعوى روشنى نكنند !\r\nخويشتن بين هم كه تكيه بر پنداشت و غرور خود كند ، و به گفتار و كردار خود نگرد و مغرور شود ، چون آفتاب جلال الهيّت از برج كمال احديّت طالع گردد ، روى در نقاب شرمسارى كشد و انگشت تحيّر به دندان تحسّر گيرد ! و آنگاه بداند كه در دست وى جز باد نيست ! ولى آن درويش بىخويش دل ريش كه به دل خاشع و به تن خاضع است ، از ادّعا بيزار و برهنه خوشحال آمده و مانند ذرّه‌اى است كه از روشنائى آفتاب ،\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nخلعتى پوشيده تا در آن تابش بر ديده‌ها روشن گردد ! و زبان حال آن درويش اين است :\r\n خورشيد توئى به ذرّه من مانندم * چون ذرّه به خورشيد همىبينندم \r\nدربارهء فضيل عياض نوشته‌اند : او دزدى سر راهزن بود كه ايمنى از مردم برداشته بود ! در آغاز كار ، مردانه راه زدى و بر ناشايست گام نهادى ، روزى عشق زيبا جمالى در سر او افتاد و با وى وعده‌اى نهاد ، در ميان شب به سر آن وعده باز شد و از ديوارى بالا مىرفت ، شنيد كه كسى اين آيه را  أَ لَمْ يَأْنِ لِلَّذِينَ آمَنُوا . . . \r\nمىخواند ، همان دم اين آيت تيروار بر دل او نشست و دردى و سوزى از درون او سرزد و كمين عنايت بر او گشاده شد و اسير كمند توفيق گشت ، از آن كار بازگشت و همىگفت : آرى ، آرى ، هنگام آن رسيده كه بايد توبه كرد و براى خدا خاشع و خاضع بود !\r\nفورا از آنجا بازگشت و در خرابه شد ، گروهى از كاروانيان را ديد كه با يكدگر مىگفتند : فضيل بر سر راه است ، اگر برويم راه بر ما زند و رخت ما را برد ! فضيل چون اين بشنيد خود را سرزنش داد كه : اى بدمرد كه منم ، اين چه سخت‌دلى است روى به من نهاده كه ميانه شب براى گناه از خانه به درآمده و گروهى مسلمان از بيم من در اين خرابه گريخته‌اند ! آنگاه رو سوى آسمان كرد و از دلى پاك توبه نصوح « 1 » ( ناشكستنى ) كرد و گفت : خدايا من بسوى تو بازگشتم و در نزديكى مسجد الحرام توبه كردم ، خدايا از سزاى بد خود در دردم و از ناكسى خود به فغان ! دردم را درمان كن ، اى درمان‌كنندهء همه دردها ، اى پاك‌صفت از عيب ، اى دور از هرگونه ريب ، اى بىنياز از خدمت من ، بر من ببخشاى و بند اسيرى هواى نفسم را بگشاى .\r\nخداوند ، دعاى او را پذيرفت و به او كرامتها كرد و از آنجا برگشت و روى به خانهء كعبه نهاد و سالها آنجا مجاور شد و از جملهء اولياء گشت !\r\n\r\nسوره 57 آيه 22\r\n22 -  ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ .  آيه . بنده را بايد كه ايمان به خدا آرد و هر نعمت يا محنت كه به او رسد ، آسان يا دشوار ، خوش يا ناخوش همه را به تقدير و تدبير خداوند و به اراده و مشيّت او داند .\r\nبندهء مؤمن چون اين اعتقاد كرد و درين عقيده بپائيد ، از درگاه خداوند به او سه كرامت رسد : يكى عافيت ، دوم دولت ، سوم سعادت . عافيت بهرهء تن است و دولت ضامن روزى جان و سعادت بهرهء دل و دين ! عافيت بجاى ديده ، دولت بجاى جان ، سعادت بجاى دل ، اين هر سه جمع بايد تا كار دل و دين هميشه بر نظام باشد .\r\nلطيفه : يكى از بزرگان دين گويد : عافيت تنى باشد بىبلا و علّت دمى باشد بىهوا و بدعت دلى باشد بىرشك و عداوت ديوانى باشد بىجفا و زلّت طاعتى باشد بىريا ( بدون خودنمائى و رياكارى ) چون اين\r\n\r\n\r\n","description":"","footnote":"\r\n( 1 ) - نوشته‌اند : نصوح مرد عربى بود كه چهره و سيماى زنان داشت و به اين جهت كارش دلاكى در حمام زنانه بود و زنان شاهزادگان را دلاكى مىكرد ! اتفاقا روزى انگشترى دختر امير در گرمابه گم شد قرار شد فوطهء ( لنگ ) همه دلاكان را كاوش كنند . نصوح وحشت‌زده به گوشه‌اى پنهان باشد و با خدا عهد كرد كه اگر انگشتر پيدا شد از اين كار و شغل توبهء بىبرگشت كند چون انگشتر پيدا شد و نصوح ايمن گشت و توبه ناشكستنى كرد ، توبهء نصوح معروف شد .\r\n","page_name":" 503 ","page_number":503},
  {"content":"\r\n\r\nپنج معنى كسى را مسلّم باشد ، نعمت دنيا و دين بر او تمام گردد .\r\nيكى از بزرگان عرفان گويد : عافيت آنست كه امروز مردم از دست و زبان تو سلامت باشند و فردا تو از دست دعوى و دشمنى آنان در امان باشى ، چون برين جمله باشى ، عافيت دنيا و آخرت درباره تو جمع شده ! كه گفته‌اند : دولت عافيت همانا پيش‌آمدهاى نيكو است !\r\nپير طريقت اينجا سخنى نغز گفته : الهى ، دانى به چه شادم ، به آنكه نه به خويشتن به تو افتادم ؟ خدايا ، تو خواستى ! نه من خواستم ، دوست بر بالين ديدم چو از خواب برخاستم !\r\nدولت حقيقى و عافيت واقعى آن بود كه ناگاه به دل بلال حبشى راه يافت و بىدولتى آن بود كه ابو طالب قريشى را دريافت « 1 » هيچ‌كس از بو طالب ( عموى پيغمبر ) به او نزديكتر نبود ، لكن چه سود كه دولت دستگير او نبود !\r\nاما سعادت ، حكمى است ازلى و كارى است ابدى ، سعى و كوشش بنده در آن مجالى نيست ، آنها كه بدان رسيدند به اراده و مشيّت خداوندى رسيدند ، آرى سعادت تاج است تا بر سر كسى نهند ؟ تراز عزّت است تا بر آستين كسى كشند ؟\r\n\r\nسورهء - 58 - مجادله - 22 - آيه - مدنى - جزو 28\r\n\r\nتفسير لفظى [ آيات 1 الى 10 
  ]\r\nجزو بيست و هشتم :  بِسْمِ اللَّهِ الرَّحْمنِ الرَّحِيمِ  بنام خداوند فراخ بخشايش مهربان .\r\n1 -   قَدْ سَمِعَ اللَّهُ قَوْلَ الَّتِي تُجادِلُكَ فِي زَوْجِها وَ تَشْتَكِي إِلَى اللَّهِ وَ اللَّهُ يَسْمَعُ تَحاوُرَكُما إِنَّ اللَّهَ سَمِيعٌ بَصِيرٌ .   خداوند سخن آن زن كه با تو دربارهء شوهرش مجادله ( پيچيدگى ) مىكرد شنيد كه به خدا مىناليد و شكوه مىكرد ، و خداوند گفتگوى شما را با يكدگر مىشنيد ، كه خداوند شنونده‌اى بينا و آگاه است .\r\n2 -  الَّذِينَ يُظاهِرُونَ مِنْكُمْ مِنْ نِسائِهِمْ ما هُنَّ أُمَّهاتِهِمْ إِنْ أُمَّهاتُهُمْ إِلَّا اللَّائِي وَلَدْنَهُمْ وَ إِنَّهُمْ لَيَقُولُونَ مُنْكَراً مِنَ الْقَوْلِ وَ زُوراً وَ إِنَّ اللَّهَ لَعَفُوٌّ غَفُورٌ .  كسانى كه از شما ظهار « 2 » مىكنند از زنان خويش ، آن زنان مادران آنها نيستند ، مادران آنها آن كسى است كه آنها را زائيده و آنها گفتارى زور و منكر و سخنى ناپسند مىگويند و خداوند بخشنده و آمرزنده است .\r\n\r\n\r\n","description":"","footnote":"\r\n( 1 ) - ابن ابى الحديد ( از علماء اهل سنت ) در شرح نهج البلاغة مىگويد : اسلام ابو طالب مورد اختلاف است ، اماميه و زيديه معتقد به اسلام اويند ، و برخى از شيوخ معتزله ( فرقهء آزادفكر مسلمانان ) نيز بر اين عقيده‌اند ، و خبرهاى بسيار از عامّهء ( اهل سنت ) و خاصه ( شيعه ) براى اثبات اسلام ابو طالب آورده‌اند . از جمله خبر موثّق آنكه ابو بكر روزى پدر كور خود ابو قحافه را به خدمت رسول خدا آورد تا مسلمان شود ، حضرت از او پرسشى كرد ، او در پاسخ گفت : اسلام ابو طالب بيش از اسلام پدرم مرا شادمان ساخت ! در كافى نيز اخبارى صريح آمده كه نوشته‌اند ابو طالب مانند اصحاب كهف اسلام خود را پنهان مىداشته !\r\n( 2 ) - ظهار بدين‌گونه است كه مرد به زنش بگويد : تو مانند پشت مادر من هستى و مىگفتند اين جمله باعث حرامى زن بر مرد مىشد .\r\n","page_name":" 504 ","page_number":504},
  {"content":"\r\n\r\n3 -  وَ الَّذِينَ يُظاهِرُونَ مِنْ نِسائِهِمْ ثُمَّ يَعُودُونَ لِما قالُوا فَتَحْرِيرُ رَقَبَةٍ مِنْ قَبْلِ أَنْ يَتَمَاسَّا ذلِكُمْ تُوعَظُونَ بِهِ وَ اللَّهُ بِما تَعْمَلُونَ خَبِيرٌ .  كسانى كه از زنان خويش ظهار مىكنند ، سپس به آنچه گفته‌اند برمىگردند و اعاده مىكنند ( و به زوجيّت برمىگردند ) ( كفّارهء اين گناه ) آزاد كردن يك بنده است پيش از آنكه با زن خود تماس گيرند ، اين است سخنى كه بشما پند مىدهد ، و خداوند به آنچه شما مىكنيد آگاه و باخبر است .\r\n4 -  فَمَنْ لَمْ يَجِدْ فَصِيامُ شَهْرَيْنِ مُتَتابِعَيْنِ مِنْ قَبْلِ أَنْ يَتَمَاسَّا فَمَنْ لَمْ يَسْتَطِعْ فَإِطْعامُ سِتِّينَ مِسْكِيناً ذلِكَ لِتُؤْمِنُوا بِاللَّهِ وَ رَسُولِهِ وَ تِلْكَ حُدُودُ اللَّهِ وَ لِلْكافِرِينَ عَذابٌ أَلِيمٌ .  پس هركس برده نيابد ، دو ماه پشت هم روزه گيرد پيش از آنكه زن و شوهر باهم تماس گيرند ، و كسى كه نتواند روزه بگيرد ، شصت نفر فقير را غذا دهد ، اين حكم براى اين است كه به خدا و رسولش ايمان آوريد ، و اين است حدّها و حكم‌هاى خداوند كه در دين خود براى مردم نهاده ، و كافران ( اين حكم ) را عذابى دردناك است .\r\n5 -  إِنَّ الَّذِينَ يُحَادُّونَ اللَّهَ وَ رَسُولَهُ كُبِتُوا كَما كُبِتَ الَّذِينَ مِنْ قَبْلِهِمْ وَ قَدْ أَنْزَلْنا آياتٍ بَيِّناتٍ وَ لِلْكافِرِينَ عَذابٌ مُهِينٌ .  كسانى كه با خدا و رسولش خلاف كنند ، شرمنده و رسوا خواهند شد ، چنان كه مردم پيش از اين‌ها كه مخالفت با رسول خدا كردند شرمنده و رسوا شدند ، درصورتىكه ما پيغامهاى روشن و استوار فروفرستاديم و كافران را عذابى خواركننده است .\r\n6 -  يَوْمَ يَبْعَثُهُمُ اللَّهُ جَمِيعاً فَيُنَبِّئُهُمْ بِما عَمِلُوا أَحْصاهُ اللَّهُ وَ نَسُوهُ وَ اللَّهُ عَلى كُلِّ شَيْءٍ شَهِيدٌ .  آن روز كه خداوند همه را به كارهائى كه كرده‌اند برمىانگيزد و آنان را آگاه مىكند و خداوند آن كارها را دانسته و يادداشت كرده و شماره نموده و آنان آن را فراموش كرده‌اند و خداوند بر هر چيزى گواه است .\r\n7 -  أَ لَمْ تَرَ أَنَّ اللَّهَ يَعْلَمُ ما فِي السَّماواتِ وَ ما فِي الْأَرْضِ ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ وَ لا خَمْسَةٍ إِلَّا هُوَ سادِسُهُمْ وَ لا أَدْنى مِنْ ذلِكَ وَ لا أَكْثَرَ إِلَّا هُوَ مَعَهُمْ أَيْنَ ما كانُوا ثُمَّ يُنَبِّئُهُمْ بِما عَمِلُوا يَوْمَ الْقِيامَةِ إِنَّ اللَّهَ بِكُلِّ شَيْءٍ عَلِيمٌ .  آيا نمىدانى ( اى محمّد ) كه خداوند به آنچه در آسمانها و زمين است دانا است ، هيچ سه رازكننده‌اى نيستند مگر آنكه خداوند چهارمى آنها است و نه هيچ پنج‌نفرى اهل راز ، مگر آنكه خداوند ششمى آنها است و نه كمتر از آن و نه بيشتر مگر آنكه خداوند با آنها است هرجا كه باشند ، پس از آن در روز رستاخيز كارهائى كه در دنيا كرده‌اند به آنها خبر مىدهد كه خداوند به همه چيز دانا است .\r\n8 -  أَ لَمْ تَرَ إِلَى الَّذِينَ نُهُوا عَنِ النَّجْوى ثُمَّ يَعُودُونَ لِما نُهُوا عَنْهُ وَ يَتَناجَوْنَ بِالْإِثْمِ وَ الْعُدْوانِ وَ مَعْصِيَةِ الرَّسُولِ .  آيا نمىبينى آنهائى را كه از راز كردن با يكدگر باززدند ؟ آنگاه به آنچه آنها را بازداشته‌اند برمىگردند و با يكدگر در بزه و ستم و دشمنى و نافرمانى رسول خدا راز مىگويند !  وَ إِذا جاؤُكَ حَيَّوْكَ بِما لَمْ يُحَيِّكَ بِهِ اللَّهُ وَ يَقُولُونَ فِي أَنْفُسِهِمْ لَوْ لا يُعَذِّبُنَا اللَّهُ بِما نَقُولُ حَسْبُهُمْ جَهَنَّمُ يَصْلَوْنَها فَبِئْسَ الْمَصِيرُ .  و چون نزد تو آيند تو را سلام كنند ( به گفتن سام بر تو ) به درودى كه خداوند او را به آن درود نكرده ! و پيش خود مىگويند : چرا خداوند ما را بر اين چيزى كه مىگوئيم عذاب\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nنمىكند ؟ ( اگر محمّد پيغمبر است ) . بگو : آنان را دوزخ بسنده است كه آن را مىافروزند و بد بازگشت و سرانجامى است .\r\n9 -  يا أَيُّهَا الَّذِينَ آمَنُوا إِذا تَناجَيْتُمْ فَلا تَتَناجَوْا بِالْإِثْمِ وَ الْعُدْوانِ وَ مَعْصِيَةِ الرَّسُولِ وَ تَناجَوْا بِالْبِرِّ وَ التَّقْوى وَ اتَّقُوا اللَّهَ الَّذِي إِلَيْهِ تُحْشَرُونَ .  اى كسانى كه ايمان آوردند ، چون با خود راز گوئيد پس به گناه و دشمن و نافرمانى رسول خدا راز نگوئيد و به نيكوكارى و پرهيزكارى راز گوئيد و از خشم و عذاب خداوند بپرهيزيد ، آن خدائى كه بسوى او باز خواهيد گشت !\r\n10 -  إِنَّمَا النَّجْوى مِنَ الشَّيْطانِ لِيَحْزُنَ الَّذِينَ آمَنُوا وَ لَيْسَ بِضارِّهِمْ شَيْئاً إِلَّا بِإِذْنِ اللَّهِ وَ عَلَى اللَّهِ فَلْيَتَوَكَّلِ الْمُؤْمِنُونَ .  همانا بدانيد كه راز كردن از كارهاى شيطان ( ديو ) است تا گروندگان را اندوهگين كند ! درحالىكه هيچ زيانى و گزندى از رازكننده به كسى يا چيزى نمىرسد جز بخواست خداوند و بايد مؤمنان بر خدا پشتى داشته باشند .\r\n\r\nتفسير ادبى و عرفانى\r\n\r\nسوره 58 آيه 0\r\n بِسْمِ اللَّهِ .  اى خدائى كه چون مرغى تا از آشيان ازلى برآمدى ، شكارت جگر همهء صدّيقان است ، و تماشاگاهت همهء ارواح عاشقان ، آشيانت همهء دلهاى محبّان ، پروازت همه بر هواى جان عاشقان . اى عزيزى كه تا تو نقاب از چهرهء جمال برداشتى ، همه خراباتها كعبهء وصال گشت ! و كنشت و كليسا به مسجد و محراب بدل گشت ، زنّارها كمر عشق دين شد :\r\n چون تو نمودى جمال ، عشق بتان شد هوس * رو كه از اين دلبران ، كار تو دارى و بس \r\n\r\nسوره 58 آيه 1\r\n1 -   قَدْ سَمِعَ اللَّهُ قَوْلَ الَّتِي تُجادِلُكَ فِي زَوْجِها وَ تَشْتَكِي إِلَى اللَّهِ .   آيه . خداوند مهربان كار ناتوانان و بيچارگان چنان سازد كه همه توانايان از آن در شگفت شوند ! صد هزاران فرشتهء مقرّب و مقدّس در درياى نماز فروروند و بر درگاه عزّت تسبيح و تقديس برآورند و كسى از آنان حديثى نكند و خبرى نشنود ! ولى آن ضعيفهء بينوا كه با شوهر خود مجادله داشت از سر سوز و حيرت به درگاه خداوندى بزاريد و از نوميدى بناليد ، بنگر كه قرآن كريم چگونه بر كسوت راز او رقم اعزاز بركشيد و فرمود : ما آن شكوى را نيوشيديم و ناله و دعاى وى شنيديم و آن رنجورى و دربندى كه در آن بمانده بود گشايش پديد كرديم . ما آن خداونديم كه هر درمانده‌اى كش يارى نماند ما نيك‌ياريم هر دربندى ( بندور ) را بند گشائيم و هر غمگينى را غم‌روائيم ، شنوندهء آواز درويشانيم ، نيوشندهء راز بيچارگانيم ، پاسخ گويندهء نياز درماندگانيم .\r\nدر خبر است كه آن زن ( مجادله ) روزى نزد خليفه عمر رفت و با او به صداى بلند سخن گفت ، حاضران او را بانگ زدند كه نمىدانى با خليفه سخن درشت نبايد گفت ؟ عمر ايشان را گفت : خاموش ، اين زن را حرمت داريد ، اين كسى است كه نالهء او را خداوند شنيد و اين نوازش بر سر او نهاد كه اين آيه را نازل فرمود !\r\nاى مسلمانان ، درويشان را حرمت داريد ، و به مراعات و مواسات با ايشان به خدا تقرّب جوئيد ، كه ايشان اگرچه امروز بينوا و بيچاره‌اند ، فردا پادشاه بهشت برين و فردوس عليّين هستند ، بدان منگريد كه امروز در حالشان خلل است و جامه‌شان كهنه و رخسارشان زرد و دلشان پردرد است ! بدان بنگريد كه فردا عزيزان دارالسلام و رئيسان دار المقام ايشان باشند ! و حال آنان چنين است كه شاعر گفته :\r\n\r\n","description":"","footnote":"","page_name":" 506 ","page_number":506},
  {"content":"\r\n\r\n اين درويشان ، ز وصل بوئى دارند * گوئى ز شراب مهر ، جوئى دارند \r\n در مجلس ذكر ، هاىوهوئى دارند * مى نعره‌زنان ، كزو چنوئى دارند ! \r\n\r\nسوره 58 آيه 7\r\n7 -  ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ . . .   هُوَ مَعَهُمْ .  آيه . اگر مؤمنان امّت محمّد را خود تنها اين آيت تشريفى بودى كه خداوند مىفرمايد : هيچ رازگوينده نيست مگر آنكه چهارمى آنها خدا است ! - آن تشريف تمام بودى ، زيرا خداوند به علم با آنان باشد ، به فضل و نصرت با آنها باشد ، مونس دل آنها باشد ، همراه و همراز با آنها باشد . چنان كه اصحاب كهف را با جلال رتبت ايشان و كمال منزلتى كه داشتند ، خداوند دربارهء آنها مىگويد : سه نفر بودند كه چهارمى آنها سگشان بود ! يا چهار نفر بودند كه پنجمى سگ آنها بود ! يا پنج تن بودند كه ششمى آنان سگ آنها بود و در اين مورد خداوند كس آنها نبود بلكه همراز و همراه ايشان بود !\r\nذو النون مصرى را حكايت كنند كه گفت : روزى در اطراف نيل مىگذشتم جوانى را ديدم شورى عظيم داشت ، گفتم : اى غريب ، از كجائى ؟ به بداهت پاسخ داد : غريب چه كسى باشد كه با خدا او را انس باشد ؟\r\nچه كسى تنها بود كه همراهش او باشد ؟ ذو النّون بشنيدن اين سخن از دست خود رها و از خود بىخود شد ، ولهى در او پديد آمد ! ساعتى از خود غايب گشت ! بىخود نعره همىكشيد ! جوان گفت : اى پير طريقت ، تو را چه روى داد كه اين ساعت چنين شدى ؟ گفت : دارو با درد موافق افتاد ! آنگاه رو سوى آسمان كرد و در مناجات شد و گفت : اى خداوندى كه درمان دردها تو دارى ، كيمياى حاصلها تو سازى ، فغان جانها تو شنوى تابش ( تاوش ) خاطرها تو بينى ، درياب اين بيچاره كه در غرقاب است و دلش از بيم درد ناباب كباب است ، دردى دارد كه بهى مباد او را ، اين درد صواب است ! با دردمندى به درد خرسند ، كسى را چه حساب است ؟ !\r\n\r\nتفسير لفظى [ آيات 11 الى 22 
  ]\r\n11 -  يا أَيُّهَا الَّذِينَ آمَنُوا إِذا قِيلَ لَكُمْ تَفَسَّحُوا فِي الْمَجالِسِ فَافْسَحُوا يَفْسَحِ اللَّهُ لَكُمْ وَ إِذا قِيلَ انْشُزُوا فَانْشُزُوا يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ وَ اللَّهُ بِما تَعْمَلُونَ خَبِيرٌ .  اى كسانى كه ايمان آورده‌اند ، چون شما را گويند كه در مجلس فراخ‌تر نشينيد ، پس بجنبيد و فراخ نشينيد تا خداوند شما را جاى فراخ كند ، و چون گفته شود به شما كه برخيزيد ، برخيزيد تا خداوند كسانى از شما را كه ايمان آورده‌اند بردارد و بلندمقام گرداند و آنان را كه دانش دارند درجه‌ها بردارد ( هم در مزد ، هم گوينده هم شنونده را در مجلس درجه‌ها بردارد ) و خداوند به آنچه شما مىكنيد دانا و آگاه است « 1 » .\r\n\r\n\r\n","description":"","footnote":"\r\n( 1 ) - در شأن نزول اين آيه آمده كه هنگام جهاد ، مجاهدين براى فداكارى در راه حق و شهيد شدن اصرار داشتند كه در صف مقدم لشكر اسلام باشند كه زودتر به شهادت رسند ! ولى سربازان جلو صف پس نمىرفتند و راه به آنها نمىدادند ! تا آنكه جبرئيل آمد و اين آيت را آورد . بعضى مفسران آن را در مورد واردين مسجد براى نماز دانسته و نوشته‌اند پيغمبر به توانگرى كه راه جلو آمدن در صف به يك نفر نيازمند نداد فرمود : ترسيدى از غناى تو چيزى به او رسد يا از فقر او به تو چيزى رسد كه او را راه ندادى ! !\r\n","page_name":" 507 ","page_number":507},
  {"content":"\r\n\r\n12 -  يا أَيُّهَا الَّذِينَ آمَنُوا إِذا ناجَيْتُمُ الرَّسُولَ فَقَدِّمُوا بَيْنَ يَدَيْ نَجْواكُمْ صَدَقَةً ذلِكَ خَيْرٌ لَكُمْ وَ أَطْهَرُ فَإِنْ لَمْ تَجِدُوا فَإِنَّ اللَّهَ غَفُورٌ رَحِيمٌ .  اى گروندگان ، چون خواهيد با رسول خدا راز كنيد ، پيش از راز خويش صدقه‌اى فرا فرستيد ، اين براى شما كه راز مىكنيد بهتر است و دل مسلمانان را پاك‌دارنده‌تر ! اگر نمىيابيد ( ياويد ) چيزى كه صدقه دهيد ، خداوند آمرزنده و مهربان است .\r\n13 -  أَ أَشْفَقْتُمْ أَنْ تُقَدِّمُوا بَيْنَ يَدَيْ نَجْواكُمْ صَدَقاتٍ فَإِذْ لَمْ تَفْعَلُوا وَ تابَ اللَّهُ عَلَيْكُمْ فَأَقِيمُوا الصَّلاةَ وَ آتُوا الزَّكاةَ وَ أَطِيعُوا اللَّهَ وَ رَسُولَهُ وَ اللَّهُ خَبِيرٌ بِما تَعْمَلُونَ .  آيا مىترسيد كه پيش از راز خود ( با رسول خدا ) صدقه دهيد ؟ اينك كه چنين نكرديد و خداوند از گذشته گذشت كرد و از شما توبه و عذر بپذيرفت ، پس شما هم نماز بر پا داريد و زكات مال دهيد و خدا و رسولش را فرمان بريد كه خداوند به آنچه مىكنيد آگاه است .\r\n14 -  أَ لَمْ تَرَ إِلَى الَّذِينَ تَوَلَّوْا قَوْماً غَضِبَ اللَّهُ عَلَيْهِمْ ما هُمْ مِنْكُمْ وَ لا مِنْهُمْ وَ يَحْلِفُونَ عَلَى الْكَذِبِ وَ هُمْ يَعْلَمُونَ .  آيا نبينى كسانى را كه گروهى كه خداوند به آنها خشم كرده ، به دوستى گرفتند ؟\r\nآنان نه از شما هستند كه مسلمانيد و نه از يهود هستند ! و به دروغ سوگند ياد مىكنند ! درحالىكه مىدانند دروغ‌زنانند !\r\n15 -  أَعَدَّ اللَّهُ لَهُمْ عَذاباً شَدِيداً إِنَّهُمْ ساءَ ما كانُوا يَعْمَلُونَ .  خداوند براى آنها كيفر سخت قرار داد كه آنها بدكار مىكنند و بدكردارند !\r\n16 -  اتَّخَذُوا أَيْمانَهُمْ جُنَّةً فَصَدُّوا عَنْ سَبِيلِ اللَّهِ فَلَهُمْ عَذابٌ مُهِينٌ .  آنان سوگندهاى خود را سپر خود كردند و از راه خدا بازگشتند و آنان راست عذابى خواركننده !\r\n17 -  لَنْ تُغْنِيَ عَنْهُمْ أَمْوالُهُمْ وَ لا أَوْلادُهُمْ مِنَ اللَّهِ شَيْئاً أُولئِكَ أَصْحابُ النَّارِ هُمْ فِيها خالِدُونَ .  ( در روز رستاخيز ) مالها و فرزندانشان به كار نيايند و آنان ياران جاويدان دوزخند .\r\n18 -  يَوْمَ يَبْعَثُهُمُ اللَّهُ جَمِيعاً فَيَحْلِفُونَ لَهُ كَما يَحْلِفُونَ لَكُمْ وَ يَحْسَبُونَ أَنَّهُمْ عَلى شَيْءٍ أَلا إِنَّهُمْ هُمُ الْكاذِبُونَ .  آن روز كه خداوند همه را برمىانگيزد ، او را سوگند ياد كنند همچنان‌كه شما را به دروغ ياد مىكنند و مىپندارند كه بر چيزى هستند ! آگاه باشيد كه آنان همان دروغ‌گوهايند .\r\n19 -  اسْتَحْوَذَ عَلَيْهِمُ الشَّيْطانُ فَأَنْساهُمْ ذِكْرَ اللَّهِ أُولئِكَ حِزْبُ الشَّيْطانِ أَلا إِنَّ حِزْبَ الشَّيْطانِ هُمُ الْخاسِرُونَ .  ديو بر آنان چيره شد و زور گرفت ، پس بر آنها ياد خدا را فراموش گردانيد ( و آن را سست و خوار كرد ) آنان سپاه ديوند ! و آگاه باشيد كه سپاه ديو همان زيان‌كارانند !\r\n20 -  إِنَّ الَّذِينَ يُحَادُّونَ اللَّهَ وَ رَسُولَهُ أُولئِكَ فِي الْأَذَلِّينَ .  آنان كه با خدا و رسولش مخالفت مىكنند ، آنان در گروه خوارتر از همه خوارانند .\r\n21 -  كَتَبَ اللَّهُ لَأَغْلِبَنَّ أَنَا وَ رُسُلِي إِنَّ اللَّهَ قَوِيٌّ عَزِيزٌ .  خداوند نوشته ( و خواست قضا و قدر كرده ) كه من و فرستادگانم بر دشمن غلبه خواهيم كرد . كه خداوند توانا و سخت‌گير و فراخ‌توان است .\r\n22 -  لا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ يُوادُّونَ مَنْ حَادَّ اللَّهَ وَ رَسُولَهُ وَ لَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشِيرَتَهُمْ .  تو ( اى محمّد ) ، هيچ گروهى را نيابى كه به خدا و روز\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nرستاخيز گرويده باشند و كسانى را كه مخالف خدا و رسولش هستند دوست بدارند ! هرچند آن خلاف‌كاران پدران يا فرزندان يا برادران يا خاندان آنها باشند .  أُولئِكَ كَتَبَ فِي قُلُوبِهِمُ الْإِيمانَ وَ أَيَّدَهُمْ بِرُوحٍ مِنْهُ وَ يُدْخِلُهُمْ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها رَضِيَ اللَّهُ عَنْهُمْ وَ رَضُوا عَنْهُ أُولئِكَ حِزْبُ اللَّهِ أَلا إِنَّ حِزْبَ اللَّهِ هُمُ الْمُفْلِحُونَ .  آنان را خداوند در دلهاشان ايمان نهاده و از روح خود آنان را نيرو داده ، و ايشان را در بهشتى آرد كه آب از زير درختان آن جارى است و در آن جاويدانند و خداوند از آنها خشنود و آنان هم از خداوند خشنودند و آنان سپاه خدايند و آگاه باشيد كه سپاه خداوند پرستگاران و جاويدپرورانانند .\r\n\r\nتفسير ادبى و عرفانى\r\n\r\nسوره 58 آيه 11\r\n11 -  يا أَيُّهَا الَّذِينَ آمَنُوا إِذا قِيلَ لَكُمْ تَفَسَّحُوا فِي الْمَجالِسِ فَافْسَحُوا يَفْسَحِ اللَّهُ لَكُمْ .  بعضى مفسّران چنين تفسير كرده‌اند كه : اگر مىخواهى كه فردا چون در خاكت نهند گور بر تو فراخ باشد و عروس‌وار تو را در خواب كنند ، امروز جاى بر مسلمانان فراخ دار ، و رنج خويش را از آنان بازدار ، اى مسكين ، خبر ندارى كه گور خانهء ظلمت است و كان وحشت ، و مكان وحدت و منزل غربت ، و لشگرگاه حشرات ، و محلّ حسرات است ! يكى را حفرهء دوزخ است و يكى را روضهء بهشت ، چراغ ايمان آنجا افروزند و سياهى شب كفر آنجا آشكارا كنند ! در زير پهلو در گور او يا مهد طاعت است يا خار معصيت ، و در زير سر او يا فرستادهء رحمت است يا خشت لعنت ! سؤال‌كننده يا بشير و مبشّر باشد يا نكير و منكر ، پاسخ يا از نفس صنم دهند يا از تلقين صمد ، چون جواب داد از دو حال بيرون نباشد يا بر تخت بخت خوابش چون عروس باشد يا بختش نگون و طالعش واژگون بود !\r\n . . . يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ .  آيه . برخى مفسّران نوشته‌اند :\r\nصاحبان ايمان را يك درجه و صاحبان علم را چند درجه است كه علم بر ايمان برترى دار زيرا برترى عالم بر شهيد يك درجه و برترى شهيد بر عابد يك درجه و برترى محمد مصطفى بر عالم يك درجه و برترى عالم بر ساير مردم مانند برترى مصطفى بر پست‌ترين مردم است .\r\nبرترى عالم بر عابد : محمد مصطفى فرمود : كسى كه در راه آموختن دانش بميرد ، فاصلهء ميان او با پيغمبران يك درجه باشد !\r\nعارفى گويد : اوزاعى ( عارف بزرگوار ) را بخواب ديدم پرسيدم بهترين و بالاترين درجات كدام است ؟\r\nگفت : اوّل درجهء علماء و بعد درجهء اندوهناكان !\r\nنيز فرمود : هركس راه دانش‌آموزى پيمايد ، خداوند راه بهشت را بر او آسان گرداند و فرشتگان بال خويش براى آسايش او گسترند ، و برترى عالم بر عابد مانند برترى ماه و خورشيد با ديگر ستارگان است !\r\nنيز فرمود : دانشمندان وارث پيمبرانند و پيمبران از خود ارثى جز دانش ننهند ! و از اين ارث مىتوان بهترين سود برد !\r\nدر خبر است كه پيغمبر از مسجدى گذشت كه در آن دو مجلس بود ، يكى مجلس دعا و نيايش و ديگرى محفل پرورش و آموزش ، حضرت فرمود : هر دو مجلس نيكو و سودمند است ليكن اين يكى بر ديگرى فضيلت دارد ، زيرا آنها خدا را مىخوانند و بسوى او راغبند ، و اينان نادان را مىآموزند و اين گروه بالاتر باشند چنان كه منهم\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nبراى آموزش و پرورش برانگيخته شدم !\r\nنيز فرموده : هركس دانشى آموزد كه بدان وسيله گمراهى را به راه راست آورد ، عملش مانند چهل سال عبادت عابد است و هركس ديگرى را بياموزد مزد او از ميان نمىرود .\r\nنيز فرموده : هيچ دانشمندى نبايد از آموختن خوددارى كند و هيچ نادانى نبايد از فراگرفتن دانش خوددارى نمايد ! و اگر آموزنده‌اى در راه دانش بميرد شهيد راه حق بشمار است .\r\nابا ذر گويد : براى من فراگرفتن يك مسئله محبوب‌تر است از اينكه صد ركعت نماز بگزارم ! و آموختن يك مسئله از هزار ركعت نماز براى من دوست‌داشته‌تر است !\r\nكسى دانشمندى را خواب ديد و پرسيد در دنيا چه عملى بهترين اعمال است ؟ گفت : هيچ عملى بهتر از تحصيل علم و هيچ درجه‌اى بالاتر از درجهء عالم نباشد و به همين جهت علماء دين را چند درجه بالاتر در دنيا به مرتبت و شرافت و وراثت دادند ، و در عقبى درجه‌هاى آنها از درجه‌هاى دنيا بيشتر و برتر باشد ! كه فرمود  وَ لَلْآخِرَةُ أَكْبَرُ دَرَجاتٍ وَ أَكْبَرُ تَفْضِيلًا .  چنان كه دانشمند در دنيا به منزلهاى طاعت و عبادت و كشف حقيقت از عامّه مردم برتر است ، فردا هم در بهشت از منزل بهشتيان برتر و بالاتر است .\r\n\r\nسوره 58 آيه 12\r\n12 -  يا أَيُّهَا الَّذِينَ آمَنُوا إِذا ناجَيْتُمُ الرَّسُولَ فَقَدِّمُوا بَيْنَ يَدَيْ نَجْواكُمْ صَدَقَةً . \r\nحضرت امير المؤمنين على ( ع ) فرمود چون اين آيه نازل شد براى مناجات با پيغمبر يك دينار صدقه دادم و ده سؤال از پيغمبر كردم ، از جمله پرسيدم كه خداى را چون خوانم و چگونه پرستم ؟ فرمود : به راستى در گفتار و كردار و وفاى به عهدى كه در روز الست به گفتن بلى با او بستى ! و در گفتار و كردار خود صدق پيش آر .\r\nپرسيدم از خدا چه خواهم ؟ فرمود : سلامت دل در دنيا و آخرت از آفات بشريّت و عافيت تن از همه‌گونه بليّت !\r\nپرسيدم براى نجات از عذاب دوزخ چه كنم ؟ فرمود : آنچه خورى حلال خور و آنچه گوئى راست‌گو ، حرام را به خود راه مده كه حرام سرانجام بد دارد ، و از دروغ بپرهيز كه دروغگو در هر دوجهان بدنام باشد !\r\nپرسيدم : تدبير و حيله در كار چون باشد ؟ فرمود : بهترين حيله ترك حيله است ، حيلت را بگذار و بدان كه همه آن بود كه خدا خواهد و حيلت و تدبير بنده هرگز بر تقدير الهى پيروز نگردد !\r\nپرسيدم بر من از احكام الهى چيست تا بگزارم ؟ فرمود : به هرچه خدا و رسول از واجبات امر كرده انجام ده و از مستحبّات عمل نما .\r\nپرسيدم راحتى در چيست ؟ فرمود : راحتى در آن است كه به بهشت با نعمت فرود آئى و از دوزخ ايمن شوى .\r\nپرسيدم شادى در چيست ؟ فرمود : در اينكه شب فراق به سر آيد و صبح وصال از مطلع اقبال برآيد و بنده شاهد صاحب جلال را مشاهده كند !\r\nپرسيدم حق چيست ؟ فرمود : اسلام ، گفتم آن حق را كه باطل در راه نيست كدام است فرمود :\r\nدين اسلام و احكام آن .\r\nپرسيدم فساد چيست ؟ فرمود : كفر ورزيدن و حق پوشيدن ! كه هميشه از راستى و پاكى دور است .\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nپرسيدم وفا چيست و مرد وفادار كيست ؟ فرمود : شهادت به يگانگى خداوند دادن و به ايمان و اخلاص راست و استوار بودن .\r\nشأن نزول اين آيه : در خبر است كه توانگران در مجلس رسول خدا مىآمدند و در حال پرسش و مناجات با او ، دراز مىكشيدند و به درويشان مزاحمت داشتند و از آن پس درويشان را تمكّن دادن صدقه نبود و توانگران هم بخل مىورزيدند ! پس آيهء ناسخ آن نازل شد كه :\r\n\r\nسوره 58 آيه 13\r\n13 -  أَ أَشْفَقْتُمْ أَنْ تُقَدِّمُوا بَيْنَ يَدَيْ نَجْواكُمْ صَدَقاتٍ .  آيه . نوشته‌اند كه هيچ‌يك از صحابه به حكم اين آيت نرفت مگر حضرت علىّ بن ابى طالب كه خود فرمود : هيچ‌كس نه پيش از من و نه بعد از من مانند من به آيهء مناجات عمل نكرد !\r\nدر خبر است كه پيغمبر از على پرسيد : مردم چه مبلغى پيش از نجواى با من بايد بپردازند ؟ على فرمود خدا و رسول بهتر مىدانند و حضرت فرمود با يك دينار ! على گفت : زياد است ، پيغمبر آن را به يك دانه يا يك شعير تنزّل داد !\r\nاز عبد اللّه بن عمر نقل شده كه گفت : اگر من يكى از سه چيز كه علىّ بن ابى طالب داشت داشتم از بسيارى نعمتهاى دنيا براى من محبوب‌تر بود : يكى زناشوئى با فاطمه دختر پيغمبر ، ديگرى بر داشتن بيرق اسلام در جنگ خيبر ، سوّم نزول آيهء نجوى و صدق آن در مورد على !\r\n . . . أَلا إِنَّ حِزْبَ اللَّهِ هُمُ الْمُفْلِحُونَ  يعنى حزب خدا رستگارانند .\r\nداود پيغمبر پرسيد : خدايا ، حزب خدا كيانند ؟ فرمود : چشم‌پوشان از گناه ، پاك‌دلان و دستياران مردم .\r\n\r\nسورهء - 59 - حشر - 24 - آيه - مكى - جزو 28\r\n\r\nتفسير لفظى [ آيات 1 الى 7 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشايندهء مهربان .\r\n1 -   سَبَّحَ لِلَّهِ ما فِي السَّماواتِ وَ ما فِي الْأَرْضِ وَ هُوَ الْعَزِيزُ الْحَكِيمُ .   به پاكى مىستايد خداوند را هرچه در آسمانها و در زمين است و او است تواناى راست دانش .\r\n2 -  هُوَ الَّذِي أَخْرَجَ الَّذِينَ كَفَرُوا مِنْ أَهْلِ الْكِتابِ مِنْ دِيارِهِمْ لِأَوَّلِ الْحَشْرِ ما ظَنَنْتُمْ أَنْ يَخْرُجُوا وَ ظَنُّوا أَنَّهُمْ مانِعَتُهُمْ حُصُونُهُمْ مِنَ اللَّهِ فَأَتاهُمُ اللَّهُ مِنْ حَيْثُ لَمْ يَحْتَسِبُوا  خداوند است كه كافران اهل تورات را از خانمان‌هاى خود بيرون كرد براى اولين حشر يعنى مهاجرت از مدينه بشام « 1 » و شما هرگز باور نداشتيد كه آنها بيرون روند و پنداشتند كه باروهاى آنها مانع شكستشان است ! پس فرمان خداوند از جائى رسيد كه نمىپنداشتند و نه مى ( بيوسيدند ) .  وَ قَذَفَ فِي قُلُوبِهِمُ الرُّعْبَ يُخْرِبُونَ بُيُوتَهُمْ بِأَيْدِيهِمْ وَ أَيْدِي الْمُؤْمِنِينَ فَاعْتَبِرُوا يا أُولِي الْأَبْصارِ .  خداوند ترس در دل آنها افكند كه خانه‌هاى خود را به دستهاى خودشان و دستهاى مسلمانان خراب و خالى مىكردند و فرومىگذاشتند ! پس شما اى بينايان و زيركان پند و عبرت گيريد .\r\n3 -  وَ لَوْ لا أَنْ كَتَبَ اللَّهُ عَلَيْهِمُ الْجَلاءَ لَعَذَّبَهُمْ فِي الدُّنْيا وَ لَهُمْ فِي الْآخِرَةِ عَذابُ النَّارِ . \r\n\r\n\r\n","description":"","footnote":"\r\n( 1 ) - و حشر دوم حشر روز قيامت است كه همهء بندگان به صحراى محشر گرد آيند .\r\n","page_name":" 511 ","page_number":511},
  {"content":"\r\n\r\nاگرنه اين بود كه خداوند جلاء وطن و بيفتادن از خانمان را براى آنها نوشته بود ، هرآينه آنان را در دنيا عذاب بيشتر كردى و در آن دنيا هم به آتش دوزخ گرفتارند !\r\n4 -  ذلِكَ بِأَنَّهُمْ شَاقُّوا اللَّهَ وَ رَسُولَهُ وَ مَنْ يُشَاقِّ اللَّهَ فَإِنَّ اللَّهَ شَدِيدُ الْعِقابِ .  آن جلاء وطن از آن سبب بود كه يهود بت‌پرست ( بنى نضير ) از فرمان خدا و رسولش سرپيچيدند و خلاف كردند و هركس از فرمان خداى بيرون شود ، خداوند سخت‌گير و سخت‌كيفر است .\r\n5 -  ما قَطَعْتُمْ مِنْ لِينَةٍ أَوْ تَرَكْتُمُوها قائِمَةً عَلى أُصُولِها فَبِإِذْنِ اللَّهِ وَ لِيُخْزِيَ الْفاسِقِينَ .  آنچه از درخت خرما ببريديد ( از مال كافران ) يا بر پاى خود واگذاشتيد همه به اذن و پسند خدا بود و براى آن بود كه فاسقان را رسوا كند .\r\n6 -  وَ ما أَفاءَ اللَّهُ عَلى رَسُولِهِ مِنْهُمْ فَما أَوْجَفْتُمْ عَلَيْهِ مِنْ خَيْلٍ وَ لا رِكابٍ وَ لكِنَّ اللَّهَ يُسَلِّطُ رُسُلَهُ عَلى مَنْ يَشاءُ وَ اللَّهُ عَلى كُلِّ شَيْءٍ قَدِيرٌ .  آنچه كه خداوند ( از مال يهودان ) بهرهء پيغمبرش كرد ، شما در آن نه اسب تاختيد و نه اشتر دوانيديد ! ليكن خداوند پيغمبران خود را بر هركه خواهد چيره مىسازد . و خداوند بر هر چيزى و هر كارى توانا است « 1 » .\r\n7 -  ما أَفاءَ اللَّهُ عَلى رَسُولِهِ مِنْ أَهْلِ الْقُرى فَلِلَّهِ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ كَيْ لا يَكُونَ دُولَةً بَيْنَ الْأَغْنِياءِ مِنْكُمْ  « 2 » آنچه خداوند از مال مردم ديه‌ها و شهرها بهرهء پيغمبرش داد ، آنها از آن خدا و رسولش و خويشاوندان رسول خدا و يتيمان و درويشان و مسافران درمانده است ، تا آنكه توانگران دست در مال غنيمت جنگ دراز نكنند !  وَ ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا وَ اتَّقُوا اللَّهَ إِنَّ اللَّهَ شَدِيدُ الْعِقابِ .  و آنچه پيغمبر به شما ( مسلمانان مجاهد ) داد آن را بپذيريد و آنچه را از شما باززند باز شويد و از خشم و عذاب خداى بترسيد كه خداوند سخت‌گير و سخت‌سزا است .\r\n\r\nتفسير ادبى و عرفانى\r\n\r\nسوره 59 آيه 0\r\n بِسْمِ اللَّهِ الرَّحْمنِ الرَّحِيمِ .  اى صيقل آئينهء يقين و كيمياى دولت كلمات ، و راست لشكر قرآن ، اى مرغى كه پروبالت از هواى احديّت درآمده و بر شاخ قدس فردانيّت آشيان نهاده و صد هزار و اند ، مرغ نبوّت به زير آورده و در عالم احكام گذاشته ، تو كه رائى ؟ تا آشيانت ببوسيم ؟ ! با كه باشى ؟ تا از تو نشانى جوئيم ؟\r\nدر كدام باديه‌اى ؟ تا جانها در باديهء طلب نثار كنيم ؟\r\n بسيار خلايقند جويان رهت * كشته شده عالمى به هول سپهت \r\n تا بر مه چارده نهادى كلهت * بينم كله ملوك در خاك رهت ! \r\n\r\n\r\n","description":"","footnote":"\r\n( 1 ) - چون در اين واقعه يهوديهاى بت‌پرست بنى نضير خود را ناتوان ديدند به جلاء وطن تن دادند بر خلاف بنى قريظه كه ايستادگى كرده و به كلى مغلوب و تارمار شدند .\r\n( 2 ) - اموالى كه از كافران به دست مسلمانان مىرسد يا غنيمت جنگ است يا مالهائى است كه از كافران بدون جنگ ( بر اثر صلح ) به دست مسلمانان مىرسد كه آن را ( فىء ) نامند ( يعنى خسارت جنگ ) .\r\n","page_name":" 512 ","page_number":512},
  {"content":"\r\n\r\n\r\nسوره 59 آيه 1\r\n1 -   سَبَّحَ لِلَّهِ ما فِي السَّماواتِ وَ ما فِي الْأَرْضِ .   آيه . بر ذوق جوانان طريقت ، تسبيح در اينجا شناورى رازهاى دوستان است در درياى بزرگى حق‌تعالى كه در آن دريا فروروند و گوهرهاى توحيد بيرون آرند و در رشتهء ايمان كشند ، جوانمردانى كه قدم بر بساط قرب دارند به سرحدّ يگانگى رسيده ، دوئى برخاسته دست ديگران ( بيگانگان ) از آنان كوتاه شده ، سرهاشان بر حقيقت حقّ آگاهى يافته ، از علاقه‌ها ببريدند تا مجاور كعبهء وصال شدند ، و با واسطه‌ها و سبب‌ها گذشتند تا معتكف كوى اقبال گشتند .\r\nمريدى از شبلى پرسيد : تو را هيچ ديدهء گريه نيست ؟ گفت : اى فلان آنچه دل ما را با جان ما افتاده از ديده پنهان است ، هرچه بيرون قالب تن است بيگانهء راه است و تعبيه‌اى در درون بايد ، اى جوان‌مرد ، اندوه او ازلى است ليكن نه با هركس باشد ، اين اندوه چون بر دل عاشقى سايه افكند ، در آن هنگام رعد حالت به خروشيدن آيد و برق اميد به جستن آيد و باران مراد بر ساحت دل مىبارد ! و گياه‌هاى گوناگون مىرويد :\r\nگاهى نرگس رضا است ، گاهى ارغوان قناعت ، گاهى سوسن توكّل ، گاهى ياسمين تواضع ، و عاشق در كار ايستاده ، زير ابر اندوه از باغ دل گلهاى رنگارنگ مىدرود و دسته‌ها مىبندد .\r\n باش تا خاربن كوى تو را نرگس‌وار * دسته بندند و سوى مجلس سلطان آرند \r\n عاشقانت سوى تو تحفه اگر جان آرند * عرق سنگ سوى چشمهء حيوان آرند \r\n  . . . وَ هُوَ الْعَزِيزُ الْحَكِيمُ .   آيه . طالبان به اميد ادراك روى در باديهء طلب نهاده ، عاشقان به طمع وصال جان و دل را هدف تير بلا ساخته‌اند . همه عالم را به بوئى و گفتگوئى خشنود كرده و قطره‌اى از جرعهء قدح عزّت به كسى نداده ! چون حقيقت صمديّت و كمال احديّت از ادراك بشر منزّه و از دريافت عقل دور است چنان كه آدمى در آينه مىنگرد صورت خويش را در آن مىبيند ، از آنجا كه ظاهر گمان و خوش‌باور است ، گويد دست فراز كنم و آن صورت در اختيار خود گيرم ! هيهات ! آن قربى است كه عين بعد است ! اگر در طلب آن صورت برخيزد عمر به پايان رسد و هرگز دست به آن نرسد و از وجود آن ذرّه‌اى نيابد !\r\n در عشق تو صد هزار جانند به سر * رفتند و نديدند ز وصل تو اثر \r\n\r\nسوره 59 آيه 2\r\n2 -  هُوَ الَّذِي أَخْرَجَ الَّذِينَ كَفَرُوا مِنْ أَهْلِ الْكِتابِ مِنْ دِيارِهِمْ .  آيه . چون خداوند قومى را بر دشمن يارى دهد خرگوش آنها شير شود و گروهى را كه شكست و رسوائى دهد شير ايشان خرگوش گردد .\r\nبزرگان بخت‌برگشتهء يهود بنى نضير به دشمنى پيغمبر برخاستند و به باروها پناه بردند و به خيال خودشان در آنجا ايمن نشستند ! لاجرم بطش قهّارى روى به ايشان نهاد تا نخست خانه دل خود را خراب كردند و خرابى باطن به ظاهر هم سرايت كرد تا خانه‌هاى جاى سكونت خود را هم به دست خويش ويران كردند !\r\n . . . فَاعْتَبِرُوا يا أُولِي الْأَبْصارِ .  آيه . اى زيركان و خردمندان و دانايان اگر پند مىپذيريد و عبرت مىگيريد جاى پند پذيرفتن و عبرت گرفتن است ! مؤمنان و مخلصان به توفيق خود با روى مساعد گفتند : خداوندا به‌نظر عبرت مىنگريم و با انديشهء راست پند مىپذيريم اكنون چه كنيم تا در اين حالت بمانيم ؟ از سوى حق فرمان آمد كه :\r\n\r\nسوره 59 آيه 7\r\n7 -  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا .  آيه . هر شربتى كه از دست اقبال پيغمبر\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nدرآيد بستانيد كه زندگانى شما در آنست و آن لوح خوانيد كه او نويسد ، بندگى از خوى او آموزيد ، سنّت وى نگاه داريد ، دست طلب از همّت وى گيريد و در همه حال پيرو او باشيد ، زيرا كمال حال بندگان و منتهاى رويهء آنان محبّت ما است و محبّت ما در متابعت از سنّت و سيرت پيغامبر شما است . هركس بر پى وى رفت راست ، او به حقيقت دوست ما است . مؤمنان صحابه به وفاى عهد ازل بازآمدند و قدم در راه شريعت راست نهادند و راستى و درستى در عمل بجاى آوردند تا خداوند فرمود :  أُولئِكَ هُمُ الصَّادِقُونَ  آنان راست‌كارانند :\r\n راستگارى پيشه كن ، كاندر مصاف رستخيز * نيستند از خشم حقّ ، جز راست‌كاران رستگار \r\n\r\nتفسير لفظى [ آيات 8 الى 24 
  ]\r\n8 -  لِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ وَ أَمْوالِهِمْ يَبْتَغُونَ فَضْلًا مِنَ اللَّهِ وَ رِضْواناً وَ يَنْصُرُونَ اللَّهَ وَ رَسُولَهُ أُولئِكَ هُمُ الصَّادِقُونَ .  اموالى كه از طايفه يهود بنى نضير به دست مسلمانان رسيد براى درويشانى است كه از خان‌ومان خود هجرت كردند و آنان را از خانه‌هاى خود بيرون راندند و قصد و نيّت مهاجران خشنودى خداوند بود كه دين خدا و رسول را يارى مىدهند ، اينانند راست‌گويان .\r\n9 -  وَ الَّذِينَ تَبَوَّؤُا الدَّارَ وَ الْإِيمانَ مِنْ قَبْلِهِمْ يُحِبُّونَ مَنْ هاجَرَ إِلَيْهِمْ وَ لا يَجِدُونَ فِي صُدُورِهِمْ حاجَةً مِمَّا أُوتُوا .  كسانى كه سراى اسلام را جايگاه گرفتند ( مدينه ) و به دين و ايمان ( پيش از آمدن مهاجران ) دل فرودادند ، هركس كه بسوى آنها هجرت كند دوست مىدارند درحالىكه در دلشان هيچ‌گونه نيازى به آنچه آنها دارند ندارند  وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ .  و ميهمان را بر خود مىگزينند هرچند كه به خوراك نيازمندند ، پس كسانى كه نفس خود را در كار مال دنيا بازداشتند آن كسان رستگارانند « 1 » .\r\n10 -  وَ الَّذِينَ جاؤُ مِنْ بَعْدِهِمْ يَقُولُونَ رَبَّنَا اغْفِرْ لَنا وَ لِإِخْوانِنَا الَّذِينَ سَبَقُونا بِالْإِيمانِ وَ لا تَجْعَلْ فِي قُلُوبِنا غِلًّا لِلَّذِينَ آمَنُوا رَبَّنا إِنَّكَ رَؤُفٌ رَحِيمٌ .  و كسانى كه بعد از مهاجرين دررسند گويند : خداوندا ، ما را و آن برادران ما كه در ايمان از ما پيشى گرفتند بيامرز و در دلهاى ما كينهء كسانى كه ايمان آوردند منه ، پروردگار ما ، تو خود مهربان و بخشاينده‌اى .\r\n11 -  أَ لَمْ تَرَ إِلَى الَّذِينَ نافَقُوا يَقُولُونَ لِإِخْوانِهِمُ الَّذِينَ كَفَرُوا مِنْ أَهْلِ الْكِتابِ لَئِنْ أُخْرِجْتُمْ لَنَخْرُجَنَّ مَعَكُمْ وَ لا نُطِيعُ فِيكُمْ أَحَداً أَبَداً وَ إِنْ قُوتِلْتُمْ لَنَنْصُرَنَّكُمْ وَ اللَّهُ يَشْهَدُ إِنَّهُمْ لَكاذِبُونَ .  نمىبينى آنان را كه در دين خويش دوروئى كردند و به برادران خود از اهل تورات كه كافر شدند مىگويند : اگر شما را از خان‌ومان بيرون كردند ما هم با شما بيرون مىرويم و اگر با شما جنگ كردند ما شما را يارى دهيم ! و خدا گواهى مىدهد كه آنان دروغ مىگويند .\r\n12 -  لَئِنْ أُخْرِجُوا لا يَخْرُجُونَ مَعَهُمْ وَ لَئِنْ قُوتِلُوا لا يَنْصُرُونَهُمْ وَ لَئِنْ نَصَرُوهُمْ لَيُوَلُّنَّ الْأَدْبارَ ثُمَّ لا يُنْصَرُونَ .  اگر ( به راستى ) جهودان را بيرون كنند اين دورويان با آنها بيرون نمىروند !\r\n\r\n\r\n","description":"","footnote":"\r\n( 1 ) - اين روايت در شأن انصار مدينه نازل شده كه از مهاجرين فقير پذيرائى كرده و از اموال يهود بنى نضير كه پيغمبر ميان مهاجران پخش كرد و به آنها نداد ناخشنود نبودند بلكه خوش‌حال شدند .\r\n","page_name":" 514 ","page_number":514},
  {"content":"\r\n\r\nو اگر با آنها جنگ كنند اينان ( دورويان ) آنها را يارى نمىكنند و اگر هم يارى كنند از ميدان جنگ پس مىنشينند ! پس از آن آنها را كسى يارى ندهد .\r\n13 -  لَأَنْتُمْ أَشَدُّ رَهْبَةً فِي صُدُورِهِمْ مِنَ اللَّهِ ذلِكَ بِأَنَّهُمْ قَوْمٌ لا يَفْقَهُونَ .  به راستى كه شما در دلهاى منافقان از خداوند ترساننده‌تريد ( و از شما بيشتر بيم دارند تا از عذاب خدا ) آن بدين سبب است كه آنان گروهى هستند كه حق را درنمىيابند .\r\n14 -  لا يُقاتِلُونَكُمْ جَمِيعاً إِلَّا فِي قُرىً مُحَصَّنَةٍ أَوْ مِنْ وَراءِ جُدُرٍ بَأْسُهُمْ بَيْنَهُمْ شَدِيدٌ تَحْسَبُهُمْ جَمِيعاً وَ قُلُوبُهُمْ شَتَّى ذلِكَ بِأَنَّهُمْ قَوْمٌ لا يَعْقِلُونَ .  با شما هرگز نمىجنگند مگر در جاهاى بارودار ، يا از پشت ديوارها ، زور آنها بر يكدگر خيلى سخت است و آن چنان كه گمان كنى ( اى محمّد ) كه آنها يكدلند ! نه يكدلند ، بلكه آنها پراكنده‌دلند ! و اين به اين جهت است كه آنها گروهى هستند كه فرا راستى و خرد هوش نمىدهند .\r\n15 -  كَمَثَلِ الَّذِينَ مِنْ قَبْلِهِمْ قَرِيباً ذاقُوا وَبالَ أَمْرِهِمْ وَ لَهُمْ عَذابٌ أَلِيمٌ .  مانند جهودان پيش از ايشان ( بنى قريظة ) كه ناسازگارى كار خويش را ديدند و گرانى و ناسازگارى سرانجام آخر چشيدند و آنان راست عذابى دردناك .\r\n16 -  كَمَثَلِ الشَّيْطانِ إِذْ قالَ لِلْإِنْسانِ اكْفُرْ فَلَمَّا كَفَرَ قالَ إِنِّي بَرِيءٌ مِنْكَ إِنِّي أَخافُ اللَّهَ رَبَّ الْعالَمِينَ .  راست به‌سان ديو ( شيطان ) باشند كه به انسان گفت : كافر شو ، پس چون كافر شد گفت : من از تو بىزارم ، من از پروردگار جهانيان مىترسم « 1 » .\r\n17 -  فَكانَ عاقِبَتَهُما أَنَّهُما فِي النَّارِ خالِدَيْنِ فِيها وَ ذلِكَ جَزاءُ الظَّالِمِينَ .  پس سرانجام هر دو آنست كه باهم در آتشند هر دو جاويدان و اين است سزاى ناگرويدگان .\r\n18 -  يا أَيُّهَا الَّذِينَ آمَنُوا اتَّقُوا اللَّهَ وَ لْتَنْظُرْ نَفْسٌ ما قَدَّمَتْ لِغَدٍ وَ اتَّقُوا اللَّهَ إِنَّ اللَّهَ خَبِيرٌ بِما تَعْمَلُونَ .  اى مؤمنان ، خدا را بپرهيزيد و ايدون باد كه هركس بايد بنگرد كه براى فردا چه فرا فرستاده ؟\r\nو از خشم و عذاب خداوند پرهيز كنيد كه خدا به آنچه مىكنند آگاه است .\r\n19 -  وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ أُولئِكَ هُمُ الْفاسِقُونَ .  مانند كسانى مباشيد كه خدا را فراموش كردند ، تا خداوند هم تيمار داشتن تنهاى آنها را بر آنها فراموش كرد ( يعنى كه خود را فراموش كردند ) آرى ، آنان از دين و طاعت خداوند بيرونند .\r\n20 -  لا يَسْتَوِي أَصْحابُ النَّارِ وَ أَصْحابُ الْجَنَّةِ أَصْحابُ الْجَنَّةِ هُمُ الْفائِزُونَ .  هرگز دوزخيان چون بهشتيان يكسان نيستند ، بهشتيانند كه رستگارانند .\r\n21 -  لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَهُ خاشِعاً مُتَصَدِّعاً مِنْ خَشْيَةِ اللَّهِ وَ تِلْكَ الْأَمْثالُ نَضْرِبُها لِلنَّاسِ لَعَلَّهُمْ يَتَفَكَّرُونَ .  اگر اين قرآن را ما بر كوه فروفرستادمى ، آن كوه را\r\n\r\n\r\n","description":"","footnote":"\r\n( 1 ) - مراد از ايشان در اينجا يكى از زاهدان يهود است كه فريب ابليس خورد ! و شرح آن در تفسير ادبى همين آيه است .\r\n","page_name":" 515 ","page_number":515},
  {"content":"\r\n\r\nمىديدى ( اى محمّد ) كه از ترس خداوند فروشده و پاره‌پاره شكافته ! و اين مثل‌ها را ما مىزنيم براى مردم تا شايد درانديشند .\r\n22 -  هُوَ اللَّهُ الَّذِي لا إِلهَ إِلَّا هُوَ عالِمُ الْغَيْبِ وَ الشَّهادَةِ هُوَ الرَّحْمنُ الرَّحِيمُ .  او است خدائى كه جز او خدائى نيست ، داناى نهان و آشكارا ، او است فراخ بخشايش مهربان اوست .\r\n23 -  هُوَ اللَّهُ الَّذِي لا إِلهَ إِلَّا هُوَ الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ سُبْحانَ اللَّهِ عَمَّا يُشْرِكُونَ .  او است خدائى كه جز او خدائى نيست ، پادشاه پاك بىعيب ، ايمن‌دارنده از غيب ، گواه راست و استوار ، تاوندهء تواننده ، به هيچ‌چيز نماننده ، خلق بر مراد خود دارنده ، برتر از آنكه بر كسى ستم‌كننده ، پاك و منزّه است خداوند از آنچه انبازگران مىگويند .\r\n24 -  هُوَ اللَّهُ الْخالِقُ الْبارِئُ الْمُصَوِّرُ لَهُ الْأَسْماءُ الْحُسْنى يُسَبِّحُ لَهُ ما فِي السَّماواتِ وَ الْأَرْضِ وَ هُوَ الْعَزِيزُ الْحَكِيمُ .  اوست خداى آفريدگار ، نوساز ، نيكوكار ، كه او راست نامهاى نيكو و به پاكى او را هرچه در آسمانها و زمين است مىستايند و اوست سخت تواناى بىهمتا و راست‌دانش .\r\n\r\nتفسير ادبى و عرفانى\r\n\r\nسوره 59 آيه 8\r\n8 -  لِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ .  آيه . مفهوم اين آيت صفت و سيرت مهاجران است كه اينان غريبان اين ديار و شهيدان آن سرايند ، پادشاهان دولتند و در خانه‌شان نانى نه ! اميران كشورند و در برشان كهنه‌اى نه ! آفتاب‌رويان روز رستاخيزند و در اين جهان از هيچ سو روى نه ! آتش‌دلانند و شرارهء آنان را دودى نه ! دردزدگانند و زخم ايشان را مرهمى نه ! مسافرانند و راه آنان را پايانى نه ! همه در كورهء بلا گداخته و واخواستى نه ! و با اين همه نعرهء عاشقى آنها در ملكوت افتاده ، گويند : جان را گوى ميدان تو داديم هركجا خواهى بينداز !\r\n جانى داريم به عشق تو كرده رقم * خواهيش به شادى كش و خواهيش به غم \r\nمصطفى فرمود : ما مهتر فرزندان آدميم و ما را به آن فخر نه ! شربتهاى گرم بر دست ما نهادند و هديه‌هاى شريف به خانهء ما آوردند و لباسهاى نفيس در ما پوشانيدند و تراز عزّت بر آستين ما كشيدند ! و ما را بدان همه هيچ افتخارى نه ! پرسيدند : مهترا ، پس افتخار تو به چيست ؟ - گفت : افتخار و اختيار ما به آنست كه در روز ساعتى خلوتى جوئيم و با اين فقيران مهاجر چون سلمان و بلال و عمّار و صهيب حديث گوئيم و گفت‌وشنود كنيم . زيرا :\r\n بر دل ز كرامتش نثار است مرا * ور فقر لباس اختيار است مرا \r\n دينار و درم خود به چه كار است مرا * با حق همه كار چون نگار است مرا \r\nمراتب فقر : بدانكه فقر دو گونه است ، يكى فقرى است كه رسول خدا از آن به خدا پناه مىبرد و مىگويد :\r\n( اعوذ بك من الفقر ) ، و ديگر فقر كه رسول خدا به آن فخر مىكند و مىگويد : ( الفقر فخرى . ) آن نزديك به كفر و اين يكى نزديك به حق است ! امّا آن فقر كه به كفر نزديك است فقر دل است كه فرمود : ( كاد الفقر ان يكون كفرا ) و آن آنست كه هفت صفت فقر كه : علم ، حكمت ، اخلاص ، صبر ، رضا ، تسليم ، توكّل است از دل ببرد ! تا دل از آنها فقير و بينوا گردد ! و چون زمين دل خراب شود منزل شيطانها گردد ! آنگاه كه شيطان در دل فروآمد ،\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nهفت سپاه شيطان روى به او نهند و آنها : شهوت ، خشم ، رشك ، شكّ ، شبهه ، نفاق و شرك است .\r\nنشان اين فقر اين است كه هرچه بيند كج بيند ! گوش همه دروغ شنود ، زبان همه دروغ گويد ، قدم همه به كوى ناشايست نهد ، اين آن فقر است كه پيغمبر از آن به خدا پناه برد !\r\nامّا آن فقر كه مايهء افتخار پيغمبر است آنست كه آدمى از دنيا برهنه گردد و در اين برهنگى به دين و ايمان به خدا نزديك شود و اين مقام همان است كه متصوّفه آن را تجريد گويند كه آدمى از قيود و رسوم چون تيغ بيرون از نيام مجرّد شود ! چه تيغ تا وقتى كه در نيام است هنرش آشكارا نشود ! و كارى از او نيايد ! همين‌گونه دل تا در غلاف انسانى است هنر او آشكارا نگردد و از او گرهى نگشايد و چون از غلاف انسانيت برهنه شود صورتها و صفتها در او بنمايد !\r\n\r\nسوره 59 آيه 9\r\n9 -  وَ الَّذِينَ تَبَوَّؤُا الدَّارَ وَ الْإِيمانَ .  آيه . اين كسان انصار نبوّت و رسالتند و اصحاب موافقت و مرافقت ! و منبع جود و سخاوت ! خداوند روش آنان را پسنديده و ايثار ايشان را ستوده كه :\r\n . . . وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ .  آيه . گروهى كه هرگز از خار حسد خارى به دامنشان نياويخت و از بيابان هواى نفس هرگز غبارى بر گوشهء ديانت آنها نه‌نشست ! و از پرتگاه هوس هرگز دودى به چشمان نرسيد « 1 » آنان پادشهان راهند در لباس درويشان و فرشته صفتند به‌صورت آدميان ! روندگان حقيقتند در راه فناى خويش خرامان .\r\nشيخ بسطام ( بايزيد ) گفته : اگر هشت بهشت را در اين كلبهء ما بگشايند و اين سراى و آن سراى هر دو بما دهند هنوز به يك آه سحرگاهى كه بر ياد او از سينه برآيد ندهيم ! و يك نفس كه به درد عشق او برآورديم با ملك همه جهان برابر نكنيم ! و به زبان حال گويد :\r\n خيز يارا تا به ميخانه زمانى دم زنيم * آتش اندر ملك آل بنىآدم زنيم \r\n هرچه اسباب است جمع آئيم و پس جمع آوريم * پس به حكم حال بىزارى همه بر هم زنيم \r\n\r\nسوره 59 آيه 10\r\n10 -  وَ الَّذِينَ جاؤُ مِنْ بَعْدِهِمْ .  آيه . اندر اين آيت پسينيان امّت و پيروان صالحان ملّت را تا قيامت به پيشوايان صدر اسلام دررسانيده و در حكم برابر فرموده . چنان كه مصطفى فرمود : مثل امّت من مثل باران است كه معلوم نيست اول آن بهتر است يا آخر آن ! و كسانى كه امروز ساكنان سراى قربت من‌اند و فردا شايستهء شفاعت من ! ايشان همه بزرگوارانند و كرامت را سزاوارند و در منفعت و راحت همچون باران بهارند ! و باران را ندانند كه اول آن بهتر است يا آخر آن ! نفعى است همگانى ، حال امّت من همچنين است ، همان درويشان آخر زمان و همان شكستگان سرافكنده و همين بزرگان صحابه همه باهم برادرانند و در مقام راحت و منفعت و شفقت همه يكدست و يكسانند مانند باران كه در بوستان و در خارستان همه جا سود رسانند « 2 » .\r\n\r\n\r\n","description":"","footnote":"\r\n( 1 ) - نوشته‌اند آن روز كه رسول خدا اموال يهود بنى نضير را قسمت مىكرد به انصار فرمود اگر مىخواهيد شما را در اين قسمت آرم تا شريك مهاجرين باشيد و آنان را هم در اموال خود شريك كنيد ! و اگر نمىخواهيد شريك كنيد تا همه اموال را به آنها دهم ، انصار همه گفتند ما در غنيمت با آنها شريك نمىشويم و همه را به آنها دهيد ولى ما آنها را در اموال و املاك خود شريك مىكنيم ! آنگاه اين آيه در شأن آنها نازل شد !\r\n( 2 ) - اين حديث و سخن پيغمبر براى اثبات تساوى حقوق بشر و مواسات و مساوات و برادرى و برابرى در اسلام بزرگترين دستور و سند است .\r\n","page_name":" 517 ","page_number":517},
  {"content":"\r\n\r\n\r\nسوره 59 آيه 16\r\n16 -  كَمَثَلِ الشَّيْطانِ إِذْ قالَ لِلْإِنْسانِ اكْفُرْ .  آيه . مثل بيم دادن خداوند به يهودان بنى قريظه مثل همان بيم دادنى است كه به يهود بنى نضير يا به مشركين مكّه رسيد و خداوند مىفرمايد : مثل منافقان يهود در وعدهء كمك دادن به بنى قريظه مانند مثل شيطان است كه وعده به انسان مغرور داد ! و او را به كفر وادار ساخت ! پس از آن گفت : من از تو ( اى انسان مغرور ) بىزارم و از خداى جهانيان مىترسم ! اينك شرح اين داستان :\r\nزاهد يهود و ابليس - مفسران نوشته‌اند كه اين دو آيت در وصف برصيصا زاهد يهودى آمده و شرح آن چنين نوشته‌اند كه : راهبى يهودى برصيصا نام در روزگار فترت بنى اسرائيل صومعه‌اى ساخته و هفتاد سال در آنجا مجاور شده و خداى را پرستش مىكرد .\r\nابليس ملعون در كار او فرومانده و از گمراه كردن او ناتوان شده بود ! روزى مريدهاى خود را ( شيطانها ) جمع كرد و گفت : كى مرا از اين زاهد كافى است كه او را از راه به در برد ؟ يكى از آن شيطانها گفت : من اين كار كفايت كنم ! و مراد تو را حاصل نمايم .\r\nشيطان مريد ، به در صومعه رفت و به سيماى راهبان گفت : من مردى راهبم و عزلت و خلوت مىخواهم ، تو را چه زيان اگر من به صحبت تو بياسايم و در اين خلوتگاه باهم عبادت كنيم ؟ چون برصيصا را عادت در نماز اين بود كه ده روز از نماز بيرون نيامدى و روزه‌دار بودى و هر ده روز يك‌بار افطار كردى ! شيطان هم در برابر او به نماز ايستاد و بر نيايش خود بيفزود چنان كه چهل روز در نماز بودى و بعد از چهل روز افطار كردى !\r\nبرصيصا ، چون خود را در برابر عبادت او قاصر ديد به او علاقه‌مند شد ! شيطان گفت : مرا رفيقى ديگر است كه من عبادت تو را از او بيشتر مىدانستم ليكن معلوم شد چنين نيست ، اينك نزد او مىروم ! برصيصا جدائى از او را ناخوش‌آيند ديد ! شيطان گفت : ناچار بايد بروم ! ولى تو را دعائى بياموزم كه هر بيمار و ديوانه‌اى را شفا بخشد ! راهب ابتدا نمىپذيرفت و پس از اصرار شيطان و ذكر نفع آن پذيرفت !\r\nشيطان نزد ابليس رفت و گفت : اين مرد را گمراه كردم ! سپس برفت و مردى را ديوانه و جن‌ّزده كرد ، آنگاه به صورت پزشك به درب خانه او رفت و گفت : مىخواهيد بيمارى شما را درمان كنم ؟ آنها پذيرفتند ، شيطان چون بيمار را ديد گفت : درمان اين سخت است و كار من نيست و چارهء او به دست راهبى است كه در اين صومعه است ! و او را معرّفى كرد ، او را نزد راهب بردند و او دعائى خواند و بيمار شفا يافت !\r\nسپس شيطان ، يكى از زنان زيباى يهود را رنجه كرد تا بسان ديوانگان شد و او را سه برادر بود شيطان نزد آنها رفت و گفت : من پزشكم و درمان بيمارى كنم ، چون زن را ديد گفت : كار من نيست و كار راهب اين صومعه است گفتند : شايد راهب نپذيرد ؟ گفت : نزديك صومعهء او جائى بسازيد و زن را آنجا گذاريد و گوئيد اين امانت است به تو سپرديم ! كه در حق او دعا كنى ! آنها چنان كردند و راهب از صومعه بيرون آمد زنى ديد در غايت زيبائى ! و از جمال او در فتنه افتاد ! شيطان او را وسوسه كرد و گفت : كام از او برگير و سپس توبه كن كه درب توبه گشاده و رحمت خداوند فراوان است ! راهب چنان كرد و زن باردار شد !\r\nراهب به خود آمد و از اين كار پشيمان شد و از رسوائى آن ترسيد ! شيطان او را وسوسه كرد كه زن را كشته و پنهان كند تا از رسوائى در امان باشد ! راهب چنان كرد و چون برادران آمدند و خواهر خود را نديدند .\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nراهب گفت : شيطانى آمد و او را برد و من زور نگاهدارى او را نداشتم و آنان باور داشتند و رفتند !\r\nشيطان شب به خواب برادران آمد كه گفت : راهب خواهر آنها را كشته و در فلان‌جا خاك كرده ! ايشان هم برفتند و جسد خواهر را از خاك درآورده نزد پادشاه بردند ! راهب ناچار به گناه خود اعتراف كرد و به حكم پادشاه او را بردند كه به دار آويزند ! ؟ آن ساعت شيطان برابر او آمد و گفت : همهء اين كارها و پيش‌آمدها ساخته و پرداخته من است اگر آنچه فرمايم انجام دهى تو را نجات دهم ، راهب گفت : در فرمانم ! شيطان گفت : مرا سجده كن ! آن بدبخت او را سجده كرد و كافر گشت ! و او را با كفر به دار زدند !  فَاعْتَبِرُوا يا أُولِي الْأَبْصارِ  !\r\n\r\nسوره 59 آيه 18\r\n18 -  يا أَيُّهَا الَّذِينَ آمَنُوا اتَّقُوا اللَّهَ .  آيه . در يك آيت دو بار ذكر تقوى كرده اول تقوى عام يعنى از حرام پرهيز كردن ، دوّم تقوى خاص يعنى از هرچه دون حق است پرهيز كردن . تقواى اول اشارت به اصل تقوى است و دوم اشاره به كمال تقوى است و از عذاب رستاخيز نتوان در امان بود جز با كمال تقوى ! همه مرادها را بايد گذاشت و بىمرادى را در برگرفت ، همه زهرها را نوش بايد گرفت و همه نوشها را زهر بايد پنداشت چون به اينجا رسيدند به كمال تقوى رسيده‌ايد !\r\nواسطى عارف بزرگوار گويد : اهل تقوى كه به مردم دنيا تكبّر كنند ، آنان مدعى تقوى هستند نه متّقى ، زيرا اگر دنيا در دل آنها وقعى و شأنى نداشتى هرگز تكبّر نكردى ! عزيزى گفته : دنيا سفالى است و آن هم در خواب ! و آخرت گوهرى است آن هم در بيدارى يافته ! مرد نه آنست كه در سفال به خواب ديده متّقى شود ! مرد آنست كه در گوهر به بيدارى ديده متّقى گردد ! راه‌روندگان تقوى را سه قدم است : قدم نخست قدم شريعت كه تن را روشن كند ، دوّم قدم طريقت كه دل را روشن كند ، قدم سوّم قدم حقيقت كه جان را روشن كند ، منزل‌روندگان تن بهشت است ، منزل‌روندگان دل مقعد صدق يا نشيمنگاه راستى است و منزل جان عند مليك مقتدر است كه در حضور بارگاه كبريائى است .\r\n\r\nسوره 59 آيه 21\r\n21 -  لَوْ أَنْزَلْنا هذَا الْقُرْآنَ عَلى جَبَلٍ .  آيه ، در اين آيت ، نشر بساط توقير قرآن و اخبار از بيان تعظيم آن است كه كلامى خطير ، نظامى بىنظير ، جان‌آسائى دل‌پذير ، راهنمائى دستگير . فراريان را بند و گناهكاران را پند ، تاريكى حيرت را نور مبين ، و عصمت را حبلى است متين ! خبر او صدق ، شهادت او حقّ ، تأويل او جان‌آويز ، تفسير او مهرانگيز ، چه بسا قفلها كه به او از دلها برداشتند و چه بسا رقمهاى محبّت كه به او در سينه‌ها نگاشتند و چه بسا بيگانگان كه به او آشنا گشتند ! و چه بسيار خزينه‌هاى معرفت كه به او پيدا كردند ! و چه بسيار خفتگان كه به او بيدار شدند ! و چه بسا غافلان كه به او هشيار گشتند و چه بسا طالبان كه به او به مقصود رسيدند و مشتاقانى كه به او دوست را يافتند ، پس او هم ياد است هم يادگار ! بنازش مىدار تا به وقت ديدار\r\n دل را اثر روى تو گل‌پوش كند * جان را سخن تو مدهوش كند ! \r\n آتش كه شراب وصل تو نوش كند * از لطف تو سوختن فراموش كند ! \r\n\r\nسوره 59 آيه 24 - 23 - 22\r\n22 - 23 - 24 -  هُوَ اللَّهُ الَّذِي . . .  معقل بن يسار و ابو امامه و ابو هريره هر سه از رسول خدا ( هريك جداگانه . ) دربارهء سه آيه آخر سوره حشر شنيده‌اند كه : قرائت آنها ثواب درود هزاران فرشته به خواننده دارد و مرگ وى مرگ شهيدان كه در بهشت جاودانند و آن سه آيه به‌منزلهء اسم اعظم هستند كه بايد زياد قرائت كرد !\r\n\r\n","description":"","footnote":"","page_name":" 519 ","page_number":519},
  {"content":"\r\n\r\n\r\nسورهء - 60 - ممتحنه - 13 - آيه - مدنى - جزو 28\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   يا أَيُّهَا الَّذِينَ آمَنُوا لا تَتَّخِذُوا عَدُوِّي وَ عَدُوَّكُمْ أَوْلِياءَ تُلْقُونَ إِلَيْهِمْ بِالْمَوَدَّةِ وَ قَدْ كَفَرُوا بِما جاءَكُمْ مِنَ الْحَقِّ يُخْرِجُونَ الرَّسُولَ وَ إِيَّاكُمْ أَنْ تُؤْمِنُوا بِاللَّهِ رَبِّكُمْ .   اى مؤمنان ، دشمنان من و دشمنان خودتان را دوست مگيريد ، با ايشان در نهانى دوستى ميافكنيد ، درحالىكه آنان به آنچه از خدا بشما پيغام حق آمده كافر هستند ! و رسول خدا و شما را از خانه‌هاتان بيرون مىكنند كه چون شما ايمان به خداوند خويش آورده‌ايد .   إِنْ كُنْتُمْ خَرَجْتُمْ جِهاداً فِي سَبِيلِي وَ ابْتِغاءَ مَرْضاتِي تُسِرُّونَ إِلَيْهِمْ بِالْمَوَدَّةِ وَ أَنَا أَعْلَمُ بِما أَخْفَيْتُمْ وَ ما أَعْلَنْتُمْ وَ مَنْ يَفْعَلْهُ مِنْكُمْ فَقَدْ ضَلَّ سَواءَ السَّبِيلِ .   اگر از خان‌ومان خود براى جهاد در راه من بيرون آمديد و براى خشنودى من است ( با دشمنان من دوستى مگيريد ) شما در پنهانى با ايشان دوستى مىكنيد ! و من به آنچه شما پنهان يا آشكارا مىداريد دانا هستم و هركس از شما اين كار را بكند از راه راست گم شده !\r\n2 -  إِنْ يَثْقَفُوكُمْ يَكُونُوا لَكُمْ أَعْداءً وَ يَبْسُطُوا إِلَيْكُمْ أَيْدِيَهُمْ وَ أَلْسِنَتَهُمْ بِالسُّوءِ وَ وَدُّوا لَوْ تَكْفُرُونَ .  اگر شما را جائى دريابند دشمنان شما باشند و دستها و زبانهاى خويش را به بدگوئى شما مىگشايند و دوست دارند كه شما كافر شويد .\r\n3 -  لَنْ تَنْفَعَكُمْ أَرْحامُكُمْ وَ لا أَوْلادُكُمْ يَوْمَ الْقِيامَةِ يَفْصِلُ بَيْنَكُمْ وَ اللَّهُ بِما تَعْمَلُونَ بَصِيرٌ .  در روز رستاخيز ، هرگز خويشان و فرزندان شما براى شما سودمند نخواهند بود و آن روز ميان شما جدائى افكنند و داورى برگزارند و دشمنى برگسلند و خداوند به آنچه شما مىكنيد آگاه است .\r\n4 -  قَدْ كانَتْ لَكُمْ أُسْوَةٌ حَسَنَةٌ فِي إِبْراهِيمَ وَ الَّذِينَ مَعَهُ .  شما را تأسّى كردن به ابراهيم و بر نشان او رفتن و به كسانى كه با او بوده‌اند پيروى نمودن است ،  إِذْ قالُوا لِقَوْمِهِمْ إِنَّا بُرَآؤُا مِنْكُمْ وَ مِمَّا تَعْبُدُونَ مِنْ دُونِ اللَّهِ كَفَرْنا بِكُمْ وَ بَدا بَيْنَنا وَ بَيْنَكُمُ الْعَداوَةُ وَ الْبَغْضاءُ أَبَداً حَتَّى تُؤْمِنُوا بِاللَّهِ وَحْدَهُ ،  آنگاه كه آنان به كسان خويش گفتند ما از شما بيزاريم و از آنچه جز خداى يگانه را مىپرستيد ! ما بشما كافريم و ميان ما و شما هميشه دشمنى و خشم پديد آمده ! مگر آنكه به خداى يگانه بگرويد ،  إِلَّا قَوْلَ إِبْراهِيمَ لِأَبِيهِ لَأَسْتَغْفِرَنَّ لَكَ وَ ما أَمْلِكُ لَكَ مِنَ اللَّهِ مِنْ شَيْءٍ رَبَّنا عَلَيْكَ تَوَكَّلْنا وَ إِلَيْكَ أَنَبْنا وَ إِلَيْكَ الْمَصِيرُ .  ( پيروى شما از ابراهيم نيكو است ) مگر گفته او درباره پدرش كه گفت :\r\nمن براى تو از خدا آمرزش خواهم خواست ، ولى به دست من براى تو از خدا چيزى نيست ، خداوندا ، به تو توكّل مىكنيم و به تو باز مىگرديم .\r\n5 -  رَبَّنا لا تَجْعَلْنا فِتْنَةً لِلَّذِينَ كَفَرُوا وَ اغْفِرْ لَنا رَبَّنا إِنَّكَ أَنْتَ الْعَزِيزُ الْحَكِيمُ . \r\nپروردگارا ، ما را فتنهء ( شك و گمان افزودن ) كافران مكن و ما را بيامرز كه توئى آن عزيز كه كس با تو نتاود و تو را غلط و خطا نيفتد و تو توانا و دانائى .\r\n\r\n","description":"","footnote":"","page_name":" 520 ","page_number":520},
  {"content":"\r\n\r\n6 -  لَقَدْ كانَ لَكُمْ فِيهِمْ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ وَ مَنْ يَتَوَلَّ فَإِنَّ اللَّهَ هُوَ الْغَنِيُّ الْحَمِيدُ .  شما را در ابراهيم و كسان او پى بردنى نيكو است براى كسى كه از خدا و روز رستاخيز ترسد و هركس از ايمان برگردد ( بداند ) كه خداوند بىنياز ستوده است .\r\n7 -  عَسَى اللَّهُ أَنْ يَجْعَلَ بَيْنَكُمْ وَ بَيْنَ الَّذِينَ عادَيْتُمْ مِنْهُمْ مَوَدَّةً وَ اللَّهُ قَدِيرٌ وَ اللَّهُ غَفُورٌ رَحِيمٌ .  اميد است كه خداوند ميان شما و كسانى كه دشمنى داريد دوستى سازد ، كه خدا توانا است و آمرزنده و بخشاينده است .\r\n8 -  لا يَنْهاكُمُ اللَّهُ عَنِ الَّذِينَ لَمْ يُقاتِلُوكُمْ فِي الدِّينِ وَ لَمْ يُخْرِجُوكُمْ مِنْ دِيارِكُمْ أَنْ تَبَرُّوهُمْ وَ تُقْسِطُوا إِلَيْهِمْ إِنَّ اللَّهَ يُحِبُّ الْمُقْسِطِينَ .  خداوند شما را از كسانى كه در راه دين تيغ بشما نزدند باز نمىدارد و آنها كه شما را از خانه‌هاتان بيرون نكردند منع نمىكند كه با ايشان نيكوئى كنيد و داد به ايشان رسانيد ، كه خداوند دادگران را دوست دارد .\r\n9 -  إِنَّما يَنْهاكُمُ اللَّهُ عَنِ الَّذِينَ قاتَلُوكُمْ فِي الدِّينِ وَ أَخْرَجُوكُمْ مِنْ دِيارِكُمْ وَ ظاهَرُوا عَلى إِخْراجِكُمْ أَنْ تَوَلَّوْهُمْ وَ مَنْ يَتَوَلَّهُمْ فَأُولئِكَ هُمُ الظَّالِمُونَ .  همانا ، خداوند شما را از ( دوستى ) كسانى باز مىدارد كه در دين با شما كشتار كردند ، و از خان‌ومانتان بيرون كردند ، مبادا كه با آنها به دوستى گرائيد ! و هركس با آنها به دوستى گرايد ، آنان خود ستمكارانند .\r\n10 -  يا أَيُّهَا الَّذِينَ آمَنُوا إِذا جاءَكُمُ الْمُؤْمِناتُ مُهاجِراتٍ فَامْتَحِنُوهُنَّ اللَّهُ أَعْلَمُ بِإِيمانِهِنَّ فَإِنْ عَلِمْتُمُوهُنَّ مُؤْمِناتٍ فَلا تَرْجِعُوهُنَّ إِلَى الْكُفَّارِ لا هُنَّ حِلٌّ لَهُمْ وَ لا هُمْ يَحِلُّونَ لَهُنَّ وَ آتُوهُمْ ما أَنْفَقُوا .  اى مؤمنان هنگامى كه زنهاى باايمان نزد شما آيند بعنوان مهاجرت ، پس آنان را بيازمائيد ، هرچند خداوند ايمان آنها را داند ، اگر آنها را بر ايمان ثابت يافتيد آنها را به كافران مفرستيد كه نه زنان باايمان براى كافران حلال است و نه مردان كافر براى آنها حلالند ، و كابين كه به آنها داده‌اند به آنها بفرستيد  وَ لا جُناحَ عَلَيْكُمْ أَنْ تَنْكِحُوهُنَّ إِذا آتَيْتُمُوهُنَّ أُجُورَهُنَّ وَ لا تُمْسِكُوا بِعِصَمِ الْكَوافِرِ وَ سْئَلُوا ما أَنْفَقْتُمْ وَ لْيَسْئَلُوا ما أَنْفَقُوا ذلِكُمْ حُكْمُ اللَّهِ يَحْكُمُ بَيْنَكُمْ وَ اللَّهُ عَلِيمٌ حَكِيمٌ . \r\nبر شما تنگى نيست كه زنهاى مهاجر به زنى بگيريد به شرطى كه به آنها مهر دهيد و زنان كافر را نگاه نداريد و ايشان را زنان خويش مشمريد ، و كاوين كه به زن كافر داده‌ايد بازستانيد و آنها هم كاوين كه به زنى داده‌اند كه بسوى شما آمده بازپس گيرند ، اين است حكم خداوند كه ميان شما حكم مىكند و خداوند دانا و راست دانش است .\r\n11 -  وَ إِنْ فاتَكُمْ شَيْءٌ مِنْ أَزْواجِكُمْ إِلَى الْكُفَّارِ فَعاقَبْتُمْ فَآتُوا الَّذِينَ ذَهَبَتْ أَزْواجُهُمْ مِثْلَ ما أَنْفَقُوا وَ اتَّقُوا اللَّهَ الَّذِي أَنْتُمْ بِهِ مُؤْمِنُونَ .  اگر زنى از شما به كافران رود و شما جنگ كرديد ، پس به شوهران آنها از مال غنيمت به اندازه‌اى كه بر آن زن داده به او بدهيد و خداى را كه به او گرويده‌ايد بپرهيزيد ( و بپرستيد ) .\r\n12 -  يا أَيُّهَا النَّبِيُّ إِذا جاءَكَ الْمُؤْمِناتُ يُبايِعْنَكَ عَلى أَنْ لا يُشْرِكْنَ بِاللَّهِ شَيْئاً وَ لا يَسْرِقْنَ وَ لا يَزْنِينَ وَ لا يَقْتُلْنَ أَوْلادَهُنَّ وَ لا يَأْتِينَ بِبُهْتانٍ يَفْتَرِينَهُ بَيْنَ أَيْدِيهِنَّ \r\n\r\n","description":"","footnote":"","page_name":" 521 ","page_number":521},
  {"content":"\r\n\r\n وَ أَرْجُلِهِنَّ وَ لا يَعْصِينَكَ فِي مَعْرُوفٍ فَبايِعْهُنَّ وَ اسْتَغْفِرْ لَهُنَّ اللَّهَ إِنَّ اللَّهَ غَفُورٌ رَحِيمٌ .  اى پيغامبر چون زنان مؤمن به تو آيند كه بيعت كنند بر اينكه به خدا چيزى شريك نياورند ( انباز نسازند ) و دزدى نكنند و زنا نكنند و كودكان خود را نكشند ! و فرزندى از شوهر پيشين يا پسين از حرام نيارند ( كه به دروغ به كسى بگويند اين بچه از تو است و نسبت آن را به او دهند و در دست و پاى او افكنند ) ! و در تو براى سخنان نيكو عصيان نورزند ، ( با اين شرطها ) با آنان بيعت كن و براى آنها از خدا آمرزش خواه ، كه خداوند آمرزنده و مهربان است .\r\n13 -  يا أَيُّهَا الَّذِينَ آمَنُوا لا تَتَوَلَّوْا قَوْماً غَضِبَ اللَّهُ عَلَيْهِمْ قَدْ يَئِسُوا مِنَ الْآخِرَةِ كَما يَئِسَ الْكُفَّارُ مِنْ أَصْحابِ الْقُبُورِ .  اى گروندگان ، كسانى كه خداوند به آنها خشم كرده به دوستى مگيريد آنان از آخرت نااميد شده ، همچنان‌كه كافران از ديدار مردگان در گورها نوميد شدند !\r\n\r\nتفسير ادبى و عرفانى\r\n\r\nسوره 60 آيه 0\r\n بِسْمِ اللَّهِ الرَّحْمنِ الرَّحِيمِ .  سه چيز است كه سعادت بنده در آنست و روى بندگى به آن روشن است :\r\nنخست اشتغال زبان به ذكر حق ، ديگرى استغراق دل به مهر حق ، سوّم امتلاء سرّ از نظر حق ، خوشا كسى كه خداوند به سرّ او نظر كند تا دل وى به مهر بيارايد و زبان وى به ذكر دارد .\r\nبدانكه : هيچ ذكرى عزيزتر از نام خدا نيست و هيچ نام و ذكرى عزيزتر از آيت تسميت ( بسم الله الرحمن الرحيم ) نيست كه مصطفى فرمود هر كار بزرگ و باخطير كه در آغاز آن بسم الله نبود آن كار ناقص باشد و از آن مقصود بر نيايد ! بىتوقيع بسم الله هيچ كار روان نگردد ، بىگفتن بسم الله نمازت درست نه و رازت به كار نيست ! و شرف سوره‌هاى قرآن براى خواننده از وجود بسم الله است .\r\nپير طريقت گفت : اگر همه ملك موجود بنام تو باز كنند بنگر تا بىتوقع بسم الله بدان ننگرى ! كه آن را به قدر پر پشه‌اى قدر و قيمت نيست و شرفى از آن بالاتر نباشد كه بسم الله داغى و نشانى از آن خويش بر ميان جانت نهد ، زيرا هر جانى عاشق‌تر باشد آن را اسيرتر گيرند ، و هر دلى سوخته‌تر بود رختش زود به غارت برند !\r\n گفتم كه چو زيرم و به دست تو اسير * بنواز مرا ، مزن تو اى بدر منير \r\n گفتا كه : ز زخم من تو آزار مگير * در زخمه بود همه نوازيدنِ زير \r\n\r\nسوره 60 آيه 1\r\n1 -   يا أَيُّهَا الَّذِينَ آمَنُوا لا تَتَّخِذُوا عَدُوِّي وَ عَدُوَّكُمْ أَوْلِياءَ .   آيه . اى شما كه ايمان آورديد ، و پيغام‌رسان را راست دانستيد و پيغام مرا به جان و دل پذيرفتيد ، دشمن من و دشمن خود را به دوستى مگيريد ، هيچ دشمن شما بدتر از نفس امّاره نيست ! زينهار از او ايمن نباشيد و پيوسته از او بر حذر باشيد كه مصطفى فرمود :\r\nدشمن‌ترين دشمن تو ، نفس تو است كه ميان دو پهلوى تو است ! زيرا او همه آن خواهد كه زيان تو در آن است ، هركس نفس خويش را خودكامه دارد ، خويشتن را تخم حسرت مىكارد !\r\nخداوند به داود فرمود : نفس خويش را دشمن دار و دشمنى او را در ميان بند و او را دربند قهر و زندان مخالفت بدار كه در كشور ما را جز او منازع و دشمن نيست ! چه كه اين نفس خاكى و سفلى و ظلمانى دشمنى غدّار و مكّار است و مايه و ريشه وى از تنافس و خودنمائى است و منافست مقدّمهء حسد و حقد و بغض و عداوت است .\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nمحمّد مصطفى ، در مراجعت از يكى از جنگها فرمود : از جهاد كوچكتر برگشتيم و اينك بايد به جهاد بزرگتر برويم ، زيرا با لشكرى ، بتوان روم از قيصر گرفت ! ولى با نيروى همهء روى زمين ، نفس را از يكى نتوان گرفت ، كه در جنگ با دشمن ، روياروى جنگ شود و پيروزى نصيب گردد ، امّا در جهاد با نفس ، معاينه نباشد بلكه در ظاهر ، دوستى و مودّت كند ، و كار نيك جلوه دهد ! و مردان دين بدين سبب او را اطاعت كنند ! كه شكارچى مرغ با مرغ گيرد !\r\nاحمد بلخى عارف بزرگ ، گويد نفس خود را كه به انواع رياضت و مجاهدت مقهور و مغلوب كردم ، روزى نشاط جنگ داشت ، شگفتم آمد كه از نفس نشاط طاعت نيايد ! گفتم در زير اين گوى چه حيله باشد ؟ اينك او را آزمايش كنم ! مىدانستم كه طاقت گرسنگى ندارد ، گفتم اى نفس ، اگر من به سفر جنگ روم روزه نگشايم ! گفت روا دارم ! مىدانستم كه طاقت شب بيدارى نماز شب ندارد ! گفتم اى نفس ، من در سفر هم نماز شب ترك نكنم گفت روا دارم ! مىدانستم كه در حضر با مردم نمىآميزد و به‌وسيله سفر مىخواهد با مردم معاشرت كند ، گفتم اى نفس ، من در سفر در خرابه‌اى فرود آيم و با كسى آمد و شد ندارم ! گفت روا دارم ! چون از دست او عاجز گشته به خداوند متوسّل شدم كه مرا از مكر و حيلهء وى آگهى دهد ، تا آنكه او را به اقرار آوردم ! گفت در حضر روزى هزار بار مرا بر خلاف ميل من بكشى ! و مردم ندانند ولى در جنگ كشتن يك بار باشد ، و همه جا مشهور شود كه احمد در جنگ شهيد شد و من اين همه كارها مىكنم كه چون در جنگ شهيد بميرى شهادت يك‌بار است ! و من از چندين بار سنگين عبادات تو آسوده مىشوم !\r\n\r\nسورهء - 61 - صف - 14 - آيه - مدنى - جزو 28\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ .  بنام خداوند فراخ بخشايش مهربان .\r\n1 -   سَبَّحَ لِلَّهِ ما فِي السَّماواتِ وَ ما فِي الْأَرْضِ وَ هُوَ الْعَزِيزُ الْحَكِيمُ .   پاك و ستوده است خدائى كه آنچه در آسمانها و زمين است او را ستايش مىكنند و او است عزيز و حكيم .\r\n2 -  يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ .  اى كسانى كه گرويده‌اند ، چرا مىگوئيد آنچه را كه نمىكنيد ؟\r\n3 -  كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ .  نزد خداوند زشتى بزرگ و خشم‌آور است كه بگوئيد امرى را و نكنيد !\r\n4 -  إِنَّ اللَّهَ يُحِبُّ الَّذِينَ يُقاتِلُونَ فِي سَبِيلِهِ صَفًّا كَأَنَّهُمْ بُنْيانٌ مَرْصُوصٌ .  خداوند كسانى را كه صف‌صف در راه او مىجنگند دوست مىدارد ، گوئى كه آنان در صف جنگ چون ديوارى درهم رسته‌اند !\r\n5 -  وَ إِذْ قالَ مُوسى لِقَوْمِهِ يا قَوْمِ لِمَ تُؤْذُونَنِي وَ قَدْ تَعْلَمُونَ أَنِّي رَسُولُ اللَّهِ إِلَيْكُمْ فَلَمَّا زاغُوا أَزاغَ اللَّهُ قُلُوبَهُمْ وَ اللَّهُ لا يَهْدِي الْقَوْمَ الْفاسِقِينَ .  ياد كن ( اى محمّد ) وقتى كه موسى به كسان خود گفت : اى قوم ، چرا مرا آزار مىدهيد ؟ درحالىكه مىدانيد من فرستادهء خدا بسوى شما هستم ! پس چون قوم از فرمان‌بردارى موسى بگشتند ، خداوند دلهاى آنان را بگردانيد ( از آشنائى ) و خداوند ، بيرون‌شدگان\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nاز اطاعت را راهنمائى نمىكند .\r\n6 -  وَ إِذْ قالَ عِيسَى ابْنُ مَرْيَمَ يا بَنِي إِسْرائِيلَ إِنِّي رَسُولُ اللَّهِ إِلَيْكُمْ مُصَدِّقاً لِما بَيْنَ يَدَيَّ مِنَ التَّوْراةِ وَ مُبَشِّراً بِرَسُولٍ يَأْتِي مِنْ بَعْدِي اسْمُهُ أَحْمَدُ فَلَمَّا جاءَهُمْ بِالْبَيِّناتِ قالُوا هذا سِحْرٌ مُبِينٌ .  وقتى كه عيسى پسر مريم به بنى اسرائيل گفت : من فرستادهء خداوند بسوى شما هستم و راست‌دارنده و پذيرندهء آن كتاب تورات كه پيش از من فروآمده و مژده‌دهنده است به رسولى كه نامش احمد است ! پس چون عيسى با معجزه‌هاى روشن به آنها آمد ، گفتند اين جادوئى آشكار است .\r\n7 -  وَ مَنْ أَظْلَمُ مِمَّنِ افْتَرى عَلَى اللَّهِ الْكَذِبَ وَ هُوَ يُدْعى إِلَى الْإِسْلامِ وَ اللَّهُ لا يَهْدِي الْقَوْمَ الظَّالِمِينَ .  كيست ستم كارتر از كسى كه بر خداوند دروغ مىسازد ؟ درحالىكه او را به اسلام و مسلمانى مىخوانند و خداوند ستمكاران را راهنمائى نكند .\r\n8 -  يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ .  آنان مىخواهند با دهان خود نور خدائى را ( قرآن و محمّد ) خاموش كنند ! درحالىكه خداوند تمام‌كنندهء نور خويش است هرچند كافران را خوش نيايد .\r\n9 -  هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ .  او خدائى است كه رسول خود را به راهنمونى و دين حق فرستاده ، تا آن را بر همه دينها برتر دارد ، هرچند كه انبازگيران را دشوار آيد !\r\n10 -  يا أَيُّهَا الَّذِينَ آمَنُوا هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ .  اى گروندگان مىخواهيد شما را راهنمونى كنيم بر كار بازرگانى كه شما را از عذاب دردناك رهائى دهد ؟\r\n11 -  تُؤْمِنُونَ بِاللَّهِ وَ رَسُولِهِ وَ تُجاهِدُونَ فِي سَبِيلِ اللَّهِ بِأَمْوالِكُمْ وَ أَنْفُسِكُمْ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ .  آن بازرگانى اين است كه به خدا ايمان آوريد و در راه خدا با مال و جان خود جهاد كنيد ، اين شما را از هر بازرگانى بهتر است .\r\n12 -  يَغْفِرْ لَكُمْ ذُنُوبَكُمْ وَ يُدْخِلْكُمْ جَنَّاتٍ تَجْرِي مِنْ تَحْتِهَا الْأَنْهارُ وَ مَساكِنَ طَيِّبَةً فِي جَنَّاتِ عَدْنٍ ذلِكَ الْفَوْزُ الْعَظِيمُ .  خداوند گناهان شما را بيامرزد و در بهشتهائى كه آب از زير درختان آن روان است در جاهاى پاكيزه و بهشتهاى هميشگى وارد كند كه اين است رستگارى بزرگوار !\r\n13 -  وَ أُخْرى تُحِبُّونَها نَصْرٌ مِنَ اللَّهِ وَ فَتْحٌ قَرِيبٌ وَ بَشِّرِ الْمُؤْمِنِينَ .  و بازرگانى ديگر كه دوست مىداريد ، يارى از سوى خداوند و پيروزى نزديك است كه آن را به گروندگان بشارت ده ( اى محمد ) .\r\n14 -  يا أَيُّهَا الَّذِينَ آمَنُوا كُونُوا أَنْصارَ اللَّهِ كَما قالَ عِيسَى ابْنُ مَرْيَمَ لِلْحَوارِيِّينَ مَنْ أَنْصارِي إِلَى اللَّهِ قالَ الْحَوارِيُّونَ نَحْنُ أَنْصارُ اللَّهِ .  اى كسانى كه ايمان آوردند ، ياران دين خدا باشيد ، چنان كه عيسى پسر مريم به حواريان گفت : كيست ياران من در روى كردن بسوى خدا ؟ حواريان گفتند : ما ياران خدائيم و يارى دهندگان دين او و فرستادهء او .  فَآمَنَتْ طائِفَةٌ مِنْ بَنِي إِسْرائِيلَ وَ كَفَرَتْ طائِفَةٌ فَأَيَّدْنَا الَّذِينَ آمَنُوا عَلى عَدُوِّهِمْ فَأَصْبَحُوا ظاهِرِينَ .  پس گروهى از يهوديان به عيسى ايمان آوردند و گروهى كافر شدند و ما آن گروه را كه ايمان آوردند يارى كرديم و دست داديم تا بر دشمنان برترى و پيروزى يافتند .\r\n\r\n","description":"","footnote":"","page_name":" 524 ","page_number":524},
  {"content":"\r\n\r\n\r\nتفسير ادبى و عرفانى\r\n\r\nسوره 61 آيه 0\r\n بِسْمِ اللَّهِ الرَّحْمنِ الرَّحِيمِ .  استاد بو على در مجلسى كه قارى قرآن مىخواند گفت : باء بسم الله درگاه عزّت قرآن است ، نگر تا به حرمت فراروى ، و جز به چشم تعظيم ننگرى ! كه اگر شررى از سياست جلال خداوندى بر كائنات مستولى شود ، همه آنها نابود گردد ! و اگر نورى به صفت جمال خداوندى بر عالم كون و فساد در ظهور آيد ، همه ظلمتها نور گردد و همه كفرها توحيد شود و همهء زنّارها كمربند عشق دين گردد !\r\nپير طريقت گفت : اى يار بارم ده ، تا داستان درد خود به تو پردازم ، بر درگاه تو مىزارم و در اميد بيم‌آميز تو مىنازم ، الهى ، واپذيرم تا با تو پردازم يك نظر در من نگر ، تا دو گيتى به آب اندازم .\r\n يك روزه جمال خويش اگر بنمائى * پرنور شود ز ماه بر تا ماهى \r\n\r\nسوره 61 آيه 1\r\n1 -   سَبَّحَ لِلَّهِ ما فِي السَّماواتِ وَ ما فِي الْأَرْضِ .   آيه . هركس بخواهد در دنيا خداستائى او پاك و صاف و بىآلايش باشد بايد دل خويش را از آلودگىهاى نفس امّاره پاك نگاه دارد ! و هركس بخواهد لذّت بهشت در آخرت بر او صاف و گوارا باشد ، بايد دين خود را از آلايش هوا و هوس صاف و پاك دارد . زيرا :\r\nمردمان دو گروهند : گروهى زندگانيشان به لطف و فضل حقّ و آسايش آنان به ذكر حق است و گروهى ديگر زندگانيشان نشانهء عدل حقّ و آسايش ايشان به حظّ نفس است . آنان كه اهل لطف و فضلند ، دلى صافى و همّتى عالى و سينه‌اى خالى دارند كه در آن يادگار الهى است ، و زبانشان به شهادت داده و دلشان به معرفت پرداخته و جانشان با محبّت آميخته و از صفات خود بيزار گشته ! كه هرچه صفت خودى همه بند است ! و هرچه بند است همه رنگ است و آنچه رنگ است همه ننگ است ! زيرا :\r\n آن كس كه هزار عالم ، از رنگ نگاشت * رنگِ من و تو كجا خَرَد ، اى ناداشت ؟ \r\nچون تسبيح و ذكر اين گروه از معدن پاك برآيد و به خداوند پاك رسد و پسنديده و پذيرفتهء خداوند باشد .\r\nامّا آنها كه نشانهء عدل حق باشند و زندگانيشان به لذّت نفس باشد و سينهء آنها آلودهء شهوت ! و دلشان معدن فتنه و فساد ! و باطن آنها بر خلاف ظاهر باشد ، نام ايشان در رديف دورويان و منافقان باشد و گفتارشان خلاف كردارشان باشد كه فرمود :\r\n . . . لِمَ تَقُولُونَ ما لا تَفْعَلُونَ .  آيه . چرا چيزى مىگوئيد كه خود نمىكنيد ؟ نزد خداوند كردارى از آن زشت‌تر نيست يعنى گفتارى كه با آن كردار نيست ! وعظى كه واعظ از آن بىبهره باشد !\r\nخداوند به عيسى وحى فرستاد كه : اى پسر مريم ، نخست خود را پند ده ، آنگاه اگر آگاه شدى ديگران را پند ده و گرنه از من شرم دار !\r\n\r\nسوره 61 آيه 4\r\n4 -  إِنَّ اللَّهَ يُحِبُّ الَّذِينَ يُقاتِلُونَ فِي سَبِيلِهِ صَفًّا .  آيه . درباره گروهى است كه در بالا بردن كلمهء حق كوشند و از بهر اعزاز و تعظيم دين با دشمنان خدا جهاد كنند ، اين همان بازرگانى پرسودى است كه فرمود :\r\n . . . هَلْ أَدُلُّكُمْ عَلى تِجارَةٍ تُنْجِيكُمْ .  آيه . تجارت سودمند ، ايمان است و جهاد با دشمنان دين .\r\nو دشمنان دو گونه‌اند : گروهى كه سپاه شيطانند و به دستان و وسواس و مكر دستشان گشاده ! و گروهى ديگر كه آرزوهاى خود را به دست هواى نفس سپرده درحالىكه آن پيوسته در هلاكشان مىكوشد ! گروهى دشمن ظاهراند و آنها كافرانند كه بر دين اسلام نيستند و گروهى دشمن باطن‌اند ، آنها كه بر دين اسلام بدعت نهند و آن دو گروه\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nاول جزء دشمنان باطن هستند .\r\nو بايد دانست كه جنگ و جهاد با كافران با شمشير سياست است و با شيطان به مداومت در ذكر حق ، با هواى نفس به تير مجاهدت و رياضت است ، و هر كرا توفيق رفيق باشد و سعادت مساعد ، در تصفيهء احوال و تهذيب اعمال درست آيد و از خزينهء رحمت خداوندى خلعت آمرزش يابد و در مجمع انس ، شراب قدس بيند ، كه فرمود :  وَ مَساكِنَ طَيِّبَةً فِي جَنَّاتِ عَدْنٍ  اين است فوز عظيم و رستگارى بزرگ !\r\n\r\nسورهء - 62 - جمعه - 11 - آيه - مدنى - جزو 28\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند فراخ بخشايش مهربان .\r\n1 -   يُسَبِّحُ لِلَّهِ ما فِي السَّماواتِ وَ ما فِي الْأَرْضِ الْمَلِكِ الْقُدُّوسِ الْعَزِيزِ الْحَكِيمِ .  \r\nآنچه در آسمانها و زمين است به پاكى خداى را مىستايد ، آن پادشاه پاك ستوده ، و بىهمتا و راست دانش .\r\n2 -  هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ .  او است خدائى كه در ميان ناخواندگان و نادبيران ، فرستاده‌اى هم از ايشان برانگيخت كه آنها را هنرى و پاك مىسازد و قرآن و درس دين را به آنها مىآموزد ، هرچند كه از اين پيش ، آنان در گمراهى آشكارا بودند .\r\n3 -  وَ آخَرِينَ مِنْهُمْ لَمَّا يَلْحَقُوا بِهِمْ وَ هُوَ الْعَزِيزُ الْحَكِيمُ .  و ديگران هم از ايشان هستند كه هنوز با ايشان در نرسيده‌اند ( و بعد مىآيند ) و او است توانا و راست دانش .\r\n4 -  ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ .  اين فضل و لطف خداوند است كه به هر كس بخواهد مىدهد و او است داراى فضل بزرگ .\r\n5 -  مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً بِئْسَ مَثَلُ الْقَوْمِ الَّذِينَ كَذَّبُوا بِآياتِ اللَّهِ وَ اللَّهُ لا يَهْدِي الْقَوْمَ الظَّالِمِينَ .  مثل كسانى كه گفتند تورات را برداريد و بر نداشتند و نپذيرفتند ، به راستى بسان خر است كه كراسه‌هائى ( جزوه‌ها ) بردارد ! بد مثلى است براى كسانى كه نشانيها و پيغام خدا را و دروغ شمردند ! و خداوند قوم ستمگر را راهنمائى نمىكند .\r\n6 -  قُلْ يا أَيُّهَا الَّذِينَ هادُوا إِنْ زَعَمْتُمْ أَنَّكُمْ أَوْلِياءُ لِلَّهِ مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ .  بگو ( اى محمّد ) به كسانى كه جهود ( يهودى ) شدند ( و از راه راست بگشتند ) اگر گمان مىكنيد كه تنها از ميان تمام مردم ، شما دوستان خدائيد ، پس مرگ را آرزو كنيد ! اگر راست مىگوئيد !\r\n7 -  وَ لا يَتَمَنَّوْنَهُ أَبَداً بِما قَدَّمَتْ أَيْدِيهِمْ وَ اللَّهُ عَلِيمٌ بِالظَّالِمِينَ .  و هرگز آنها مرگ را آرزو نكنند به سبب كارهائى كه دست ايشان از پيش فرا فرستاده است ! و خداوند به ستمگران دانا است .\r\n8 -  قُلْ إِنَّ الْمَوْتَ الَّذِي تَفِرُّونَ مِنْهُ فَإِنَّهُ مُلاقِيكُمْ ثُمَّ تُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُونَ .  بگو ( اى محمّد ) به آنها ، آن مرگ كه شما از آن مىگريزيد ، شما را آمدنى است ، پس از آن شما را به جهان پنهان و آشكار باز برند ، تا خداوند شما را به آنچه مىكرديد خبر كند !\r\n\r\n","description":"","footnote":"","page_name":" 526 ","page_number":526},
  {"content":"\r\n\r\n9 -  يا أَيُّهَا الَّذِينَ آمَنُوا إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّهِ وَ ذَرُوا الْبَيْعَ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ .  اى مؤمنان ، چون روز آدينه بانگ نماز زنند ، پس سعى كنيد بسوى ذكر خدا ، و خريدوفروش را بگذاريد ، اين براى شما بهتر است اگر مىدانيد « 1 » .\r\n10 -  فَإِذا قُضِيَتِ الصَّلاةُ فَانْتَشِرُوا فِي الْأَرْضِ وَ ابْتَغُوا مِنْ فَضْلِ اللَّهِ وَ اذْكُرُوا اللَّهَ كَثِيراً لَعَلَّكُمْ تُفْلِحُونَ .  چون نماز گزارده شد ، در روى زمين بپراكنيد و از فضل خدا روزى بخواهيد و خدا را بسيار ياد كنيد تا مگر رستگار شويد ( و نيك روز بمانيد ) .\r\n11 -  وَ إِذا رَأَوْا تِجارَةً أَوْ لَهْواً انْفَضُّوا إِلَيْها وَ تَرَكُوكَ قائِماً قُلْ ما عِنْدَ اللَّهِ خَيْرٌ مِنَ اللَّهْوِ وَ مِنَ التِّجارَةِ وَ اللَّهُ خَيْرُ الرَّازِقِينَ .  و چون ( اين مردم ) تجارتى يا آواز لهوى و لغوى شنوند ، بسوى آن پراكنند و تو را بر پاى ايستاده فروگذارند ! ( اى محمّد ) بگو به آنها آنچه نزد خدا است بهتر است از طبل و كاروان و آواى بازرگانى ! و خداوند بهترين روزى دهان است .\r\n\r\nتفسير ادبى و عرفانى\r\n\r\nسوره 62 آيه 0\r\n بِسْمِ اللَّهِ الرَّحْمنِ الرَّحِيمِ  اين است نام عزيز ازلى ، اين است نظم لطيف و آراستهء تام ، دل را انس است و جان را پيغام ، از دوست يادگار و بر جان عاشقان سلام ، خدا است يگانهء يكتا ، در ذات و صفات بىهمتا ، از هم مانندى ما جدا ، در حكم بىچون و چرا ، شنوندهء راز است و نيوشندهء دعا ، در آزمايش با عطا است ، و در ضمانها باوفا ، رحمان و مهربان كه بر بنده بخشايد و جفاى آنان را به نيكوئى نگرد و بنده اگرچه بدكار است و از گناه گران‌بار ! رحمان او را آمرزگار ، و گناه او را درگذار ، خوب‌نگار است و در گفتار ، جهان را آفريننده و خلق را نگاهدار ، دشمن را دارنده و دوست را يار . رحيم است كه رحمت خود را بر مؤمنان باران كرد و عطاى خويش را بر ايشان ريزان ، هركس را آنچه صلاح و بهينهء او بود آن كرد ، و گناهان مردم را زير حلم خود پنهان . هر زبان كه به نام او گويا است پاك و هر دل كه به مهر او يارا است آباد و يادكنندهء او در اين جهان و جهان ديگر آزاد است .\r\n چون ياد تو آرم ، از غمان آزادم * جز ياد تو هرچه بود رفت از يادم \r\n\r\nسوره 62 آيه 1\r\n1 -   يُسَبِّحُ لِلَّهِ ما فِي السَّماواتِ وَ ما فِي الْأَرْضِ .   آيه . پادشاه به حقيقت او است كه ملكش را عزل نيست و جدّش را هزل نه ! و عزّش را ذلّ نه ، و حكمش را ردّ نيست ، بندهء مؤمن چون داند كه مالك حقيقى خدا است ، لوح دعاوى بشكند و بساط هوس درنوردد ، دست از دامن جهانيان دركشد . ننگش آيد كه مخلوق را تذلّل كند ، يا بهر لقمه‌اى گردن برافراشتهء خود را بشكند .\r\nهركس جلال حق بدانست به دلال خلق تن در ندهد و دست صدقش از دو جهان كوتاه و پاى عشقش هميشه در راه باشد و دلش در اختيار عزّت پادشاه و سرّش كان راز صاحب جلال گردد و در پيشانيش نشان اقبال ، و در ديدهء يقينش نور اعمال ، و در مشامش بوىهاى خوش وصال بود ، مردم همه با كام و با نام و با حال باشند و او بىكام و بىنام و بىحال بود ، چه زيان او را كه در سراى آخرت عندليب باغ عنديّت ( نزد خدا بودن )\r\n\r\n\r\n","description":"","footnote":"\r\n( 1 ) - در واجب بودن نماز جمعه ميان مسلمين عقايد مختلف است ، گروهى عقيده دارند بر مردم هر آبادى كه چهل نفر ساكن ثابت و دائم دارد نماز جمعه واجب است و از حضرت على امير المؤمنين ( ع ) نقل كنند كه هرجا مسجد جامع است نماز جمعه واجب است و عقيدهء اصحاب راى همچنين است .\r\n","page_name":" 527 ","page_number":527},
  {"content":"\r\n\r\nو باز راز احديّت باشد .\r\nحسين منصور حلّاج را ، از زهد پرسيدند ، گفت : تنعّم دنيا بگذاشتن ، زهد نفس است و نعيم آخرت بگذاشتن ، زهد دل است و ترك خويش به گفتن ، زهد جان است . آنان كه در دنيا زاهد شدند در سراى رضوان فروآمدند ، آنها كه در بهشت زاهد شدند به مقام قدس فروآمدند ، و آن طايفه كه در خودى خود زاهد شدند ، ايشان را سيلاب وادى لا إله الّا اللّه در ربود ، و در اين سراى از آنان خبرى نه ، در آن سراى هم اثرى از آنها نيست ! در سراپرده احديّت فروآمدند و در بارگاه صمديّت ايشان را بار دادند .\r\n\r\nسوره 62 آيه 2\r\n2 -  هُوَ الَّذِي بَعَثَ فِي الْأُمِّيِّينَ رَسُولًا .  آيه . اين آيت ، صفت مهتر عالم و سيّد فرزند آدم است ، يتيم بود از صدف قدرت برآمده ، آفتابى روشن از فلك اقبال بتافته ، درختى شگرف از بوستان دولت برآمده ، خداوند او را به حقيقت نبوّت مزيّن كرده و به مردمى نادان و نادبيران فرستاده ، چه خلقى ؟ كه از حق بىخبران و در جهان حيرت سرگردان . چون قدم در عالم بعثت نهاد ، بساط شرع گسترد ، و چنان كه ميزبان بهر ميهمان سفره نهد و آواز دهد ، او سفرهء اسلام نهاد و صلاى دعوت آواز داد .\r\n جان پاكان گُشنهء عدل تو بود از ديرباز « 1 » * سفره اندر سدره بنهادى و در وادى صلا \r\n اى يتيمى ديده ، اكنون با يتيمان لطف كن * واى غريبى كرده اكنون با غريبان كن سخا \r\nسيّد عالم ، سفرهء دعوت بنهاد ، و به صلا آواز داد « 2 » خواجگان قريش اجابت نكردند و گفتند ما را عار است كه بر سفره گدايان و درويشان نشستن ! فرمان آمد كه اى سيّد ، از اينان چه رنج مىبرى ؟ سرشت پليد ايشان نه از آن اصل است كه هرگز نقش نگين تو پذيرد .\r\n\r\nسوره 62 آيه 5\r\n5 -  . . . كَمَثَلِ الْحِمارِ يَحْمِلُ أَسْفاراً .  آيه . مثل ايشان مثل خر است كه بر گردهء او دفتر و جزوهء كتاب باشد ، خر را از آن دفتر چه سود ؟ كه هوش و گوش دريافت ندارد ! ايشان را نيز از دعوت چه سود ؟\r\nكه بر گوش و بر دلشان مهر بيگانگى است و بر ديده‌شان پردهء غفلت ! نه زبانشان سزاوار ذكر ما است و نه دلشان بابت مهر ما . اگر نقد دين مىجوئى و سوز عشق ما مىطلبى ، از دلهاى درويشان صحابه جوى ! كه در دلشان سوز عشق ما است ، و در سرشان خمار شراب ذكر ما ، دل ايشان حريق مهر و محبّت ، و جانشان غريق نظر لطف ما است .\r\n اين درويشان ز وصل ، بوئى دارند * گوئى ز شراب مهر ، جوئى دارند \r\n در مجلس ذكر ، هاوهوئى دارند * مَى نعره زند كزو چنوئى دارند \r\n\r\nسوره 62 آيه 9\r\n9 -  يا أَيُّهَا الَّذِينَ آمَنُوا إِذا نُودِيَ لِلصَّلاةِ .  آيه . خداوند در اين آيت بندگان را به كارى از كارهاى دين مىخواند كه تمامى و كمال دين در آن است ، و از كيفر گناه رستن به آن است ، و بهشت جاودان يافتن در گزاردن آن است . و آن نماز آدينه است . مىگويد : اى شما كه گروندگان و دوستان و آشنايانند و پيغام را پذيرفته‌اند و فرمان برداشتند ، چون شما را به نماز آدينه بخوانند ، آهنگ آن كنيد كه شما را به من مىخوانند ، آهسته آئيد و به وقار آئيد ، نخست به غسل ( شست‌وشو و مسواك ) و ديگر جامهء بهتر ، ديگر بوى خوش ، ديگر به گاه آمدن ، ديگر مسلمانان را نرنجانيدن ، ديگر خطبه گوش دادن ، كه همه اين كارها سنّت رسول خدا و فرمان او است .\r\n\r\n\r\n","description":"","footnote":"\r\n( 1 ) - گشنه ، عاميانهء گرسنه است كه در فارسى بسيار متداول است .\r\n( 2 ) - صلا ، دعوت نماز و يا غذا است .\r\n","page_name":" 528 ","page_number":528},
  {"content":"\r\n\r\nثواب نماز جمعه : در خبر است كه خداوند بنده مؤمن را در روز آدينه ده چيز وعده داده يكى آنكه چون به نماز آيد هر گامى كه بردارد ، وى را نيكى در ديوان نويسد ، دوّم به هر قدمى گناهى از ديوان وى بسترد ، سوم آنكه گناه يك هفتهء او را درگذارد ، چهارم در ساعتى معين از روز آدينه هرچه از خدا خواهد برآورده شود ، پنجم و ششم اگر روز آدينه سورهء كهف و شب آن سورهء دخان خواند خداوند او را از آفتها نگاه دارد و گناه او را بيامرزد ، هفتم هر كار نيكى كه در روز آدينه كند صد برابر شود ، هشتم اگر صد بار درود بر پيغمبر فرستد فردا او را شفيع وى كند ، نهم اگر روز آدينه اجل او رسد از عذاب گور ايمن باشد ، دهم اگر در آن روز يك بنده از ميان آن جماعت آزاد كند ، همهء بنده‌هاى ديگر را به او بخشند .\r\n . . . فَاسْعَوْا إِلى ذِكْرِ اللَّهِ .  آيه . سعى از واجبات نماز آدينه است كه خداوند مىفرمايد : بسوى نماز جمعه سعى كنيد . نمازهاى ديگر در خانه يا مسجد تنها گزاردن يا با جماعت جائز است ولى نماز آدينه بايد با جماعت باشد .\r\nخداوند فرمود : چون بنده به مسجد رفتن و رنج بر خود نهادن و خدمت گزاردن از بهر من باشد ، من يك نيم از نماز را گرفتم و دو ركعت آوردم . بندهء من كه امروز يك گام در راه من بردارد مزد او را ضايع نكنم ، امروز كه به اختيار و نشاط از خانه به مسجد مىآئى و فردا به اضطرار از دنيا به گور خواهى رفت ! من چگونه آمرزش از تو دريغ دارم ؟\r\n\r\nسورهء - 63 - منافقين - 11 - آيه - مدنى - جزو 28\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   إِذا جاءَكَ الْمُنافِقُونَ قالُوا نَشْهَدُ إِنَّكَ لَرَسُولُ اللَّهِ وَ اللَّهُ يَعْلَمُ إِنَّكَ لَرَسُولُهُ وَ اللَّهُ يَشْهَدُ إِنَّ الْمُنافِقِينَ لَكاذِبُونَ .   چون دورويان نزد تو آيند ( اى محمّد ) مىگويند ما گواهى مىدهيم كه تو فرستاده خدائى ! و خدا مىداند كه آنان دروغ‌گويانند .\r\n2 -  اتَّخَذُوا أَيْمانَهُمْ جُنَّةً فَصَدُّوا عَنْ سَبِيلِ اللَّهِ إِنَّهُمْ ساءَ ما كانُوا يَعْمَلُونَ . \r\nسوگندهاى خويش را سپرى براى خود ( بر خون و مال خويش ) گرفتند تا از راه خدا برگشتند ، آنان كار بسيار بدى كردند .\r\n3 -  ذلِكَ بِأَنَّهُمْ آمَنُوا ثُمَّ كَفَرُوا فَطُبِعَ عَلى قُلُوبِهِمْ فَهُمْ لا يَفْقَهُونَ .  اين بدكارى به اين است كه آنها اوّل ايمان آوردند پس از آن كافر شدند ، پس بر دلهاى آنان مهر نهادند ، تا روشنائى راستى در دلهاى آنها نرود و صواب درنيابند !\r\n4 -  وَ إِذا رَأَيْتَهُمْ تُعْجِبُكَ أَجْسامُهُمْ وَ إِنْ يَقُولُوا تَسْمَعْ لِقَوْلِهِمْ كَأَنَّهُمْ خُشُبٌ مُسَنَّدَةٌ يَحْسَبُونَ كُلَّ صَيْحَةٍ عَلَيْهِمْ هُمُ الْعَدُوُّ فَاحْذَرْهُمْ قاتَلَهُمُ اللَّهُ أَنَّى يُؤْفَكُونَ . \r\nو چون تنهاى آنها را درنگرى ، چشم تو را خوش آيد و تو را شگفت آيد ! و اگر سخن گويند گوش فرا سخن آنها مىدهى ، گوئى پل‌هائى هستند با ديوار دار نهاده ، و از بددلى هر بانگى را بر زيان خود پندارند ، ايشان دشمنند از آنها بپرهيز ، خداوند آنها را بكشد ! خدا ايشان را بنفريناد ( نفرين كناد ) چگونه آنها از دين برمىگردند !\r\n5 -  وَ إِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّهِ لَوَّوْا رُؤُسَهُمْ وَ رَأَيْتَهُمْ يَصُدُّونَ وَ هُمْ مُسْتَكْبِرُونَ .  و چون به ايشان گويند بيائيد تا رسول خدا براى شما از خدا آمرزش بخواهد ، سرها را برمىگردانند و آنها را ديدى كه برمىگردند درحالىكه گردن‌كش هستند .\r\n\r\n","description":"","footnote":"","page_name":" 529 ","page_number":529},
  {"content":"\r\n\r\n6 -  سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّهُ لَهُمْ إِنَّ اللَّهَ لا يَهْدِي الْقَوْمَ الْفاسِقِينَ .  خواه ( تو اى محمّد ) براى آنها آمرزش بخواهى خواه نخواهى خداوند آنها را هرگز نمىآمرزد چه كه خداوند بدكاران را راهنمائى نمىكند .\r\n7 -  هُمُ الَّذِينَ يَقُولُونَ لا تُنْفِقُوا عَلى مَنْ عِنْدَ رَسُولِ اللَّهِ حَتَّى يَنْفَضُّوا وَ لِلَّهِ خَزائِنُ السَّماواتِ وَ الْأَرْضِ وَ لكِنَّ الْمُنافِقِينَ لا يَفْقَهُونَ .  آنانند كه مىگويند : به كسانى كه نزد رسول خدا هستند انفاق نكنيد تا از آنجا پراكنده شوند ، ( آنها نمىدانند ) درحالىكه خزانه‌هاى روزى در آسمانها و زمين از آن خدا است .\r\n8 -  يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ وَ لكِنَّ الْمُنافِقِينَ لا يَعْلَمُونَ .  منافقان مىگويند ( پس از جنگى كه اسلام پيروز شده بود ) اگر به مدينه بازگشتيم ، هركه از ما عزيزتر است ، خوارترين مردم ( يعنى مسلمانها ) آنان را از مدينه بيرون خواهند كرد ! درحالىكه عزّت تنها خداى و رسول او و مؤمنين راست ، ليكن منافقان ( بواسطهء غرور ) اين امر را نمىدانند !\r\n9 -  يا أَيُّهَا الَّذِينَ آمَنُوا لا تُلْهِكُمْ أَمْوالُكُمْ وَ لا أَوْلادُكُمْ عَنْ ذِكْرِ اللَّهِ وَ مَنْ يَفْعَلْ ذلِكَ فَأُولئِكَ هُمُ الْخاسِرُونَ .  اى ايمان‌داران ، مالهاى شما و فرزندانتان شما را از ياد خدا باز ندارد و هركس چنين كند از زيان‌كاران است .\r\n10 -  وَ أَنْفِقُوا مِنْ ما رَزَقْناكُمْ مِنْ قَبْلِ أَنْ يَأْتِيَ أَحَدَكُمُ الْمَوْتُ فَيَقُولَ رَبِّ لَوْ لا أَخَّرْتَنِي إِلى أَجَلٍ قَرِيبٍ فَأَصَّدَّقَ وَ أَكُنْ مِنَ الصَّالِحِينَ .  از آنچه شما را روزى داديم نفقه كنيد ( به فقيران ) پيش از آنكه مرگ به يكى از شماها بيايد ، و بگويد ( هنگام مرگ ) پروردگارا ، چرا مرگ مرا بتاخير نينداختى تا صدقه دهم ! و از نيكان و صالحان و تائبان باشم ؟\r\n11 -  وَ لَنْ يُؤَخِّرَ اللَّهُ نَفْساً إِذا جاءَ أَجَلُها وَ اللَّهُ خَبِيرٌ بِما تَعْمَلُونَ .  ( درحالىكه ) هرگز خداوند نفسى را ( از مرگ ) بازپس نگذارد ، چون سرانجام او مرگ است و خداوند به كردار شما آگاه است .\r\n\r\nتفسير ادبى و عرفانى\r\n\r\nسوره 63 آيه 0\r\n بِسْمِ اللَّهِ الرَّحْمنِ الرَّحِيمِ .  در قرآن 2563 جا نام ( الله ) است و در هيچ جاى قرآن ، چندان آثار كرم و دلائل فضل و رحمت و لطف كه در اين آيت است ( يعنى آيهء ( بسم الله ) در ديگر آيت‌ها نيست ! زيرا بر اثر نام ( الله ) نام رحمن و رحيم اميد گناهكاران و دست‌آويز مفلسان است ، نام رحمن و رحيم تاج صدق بر سر صدّيقان و منشور خاصگى در قبضهء خاصان است ، نام رحمن و رحيم رايت دانش در دست دانايان و زيور شكيبائى و بردبارى نزد خداپرستان است ، نام رحمن و رحيم باعث وجد واجدان ، سوز عاشقان و شوق مشتاقان است !\r\nلطيفه : در خبر آمده كه خداوند به موسى كليم فرمود : منم خداى رحمن و رحيم ، كبرياء و جبروت صفت من است و اللّه نام من است ، پس چه كسى مانند من است ؟\r\n\r\nسوره 63 آيه 1\r\n1 -   إِذا جاءَكَ الْمُنافِقُونَ .   آيه . از عهد ازل ، غوّاص قدرت در درياى صلب آدم ، هم گوهر شب چراغ و هم شبه سيه‌رنگ برآورد و بر ساحل وجود نهاد ، كه هم مؤمنان بودند ، هم منافقان ! اما مؤمنان را\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nبه فضل خود در صدر عزّت و بساط لطف بداشت و منافقان را به عدل خود در صف ذلّت بداشت ! مؤمنان را تاج سعادت و كرامت بر فرق نهاد و منافقان را بند مذلّت و قيد اهانت بر پاى نهاد ، مؤمنان را در نشيمنگاه صدق نزد خداى توانا جاى داد و منافقان را درك اسفل جايگاه كرد ! و هر دو به زبان حال به يك دگر گويند :\r\n تو چنان باش كه بخت تو چنان آمد * من چنينم كه مرا فال چنين آمد \r\n\r\nسوره 63 آيه 9\r\n9 -  يا أَيُّهَا الَّذِينَ آمَنُوا لا تُلْهِكُمْ أَمْوالُكُمْ وَ لا أَوْلادُكُمْ عَنْ ذِكْرِ اللَّهِ .  آيه . مراد از ذكر در اينجا نماز است كه در جاى ديگر فرمود : خريدوفروش و بازرگانى نبايد مانع از ذكر خدا يعنى نماز بشود ، و هركس كه مال و فرزندش مانع نماز و ذكر او گردد از زيان‌كاران است .\r\n\r\nسوره 63 آيه 11\r\n11 -  وَ لَنْ يُؤَخِّرَ اللَّهُ نَفْساً إِذا جاءَ أَجَلُها .  آيه . آنچه در لوح محفوظ هنگام مرگ كسان نوشته شده هيچ‌گاه به تأخير نمىافتد ! و چون آيت‌هاى اين سوره در وصف منافقان است ، بايد دانست كه فرداى قيامت منافقان به طفيل مؤمنان و به روشنائى نور ايشان همىروند تا به پل صراط رسند ، آنگاه مؤمنان پيشى گيرند و به نور ايمان از پل بگذرند و كفر و نفاق منافقان دامن‌گيرشان شده در تاريكى بر جاى بمانند ، و از مؤمنان روشنائى خواهند و مؤمنان آنها را گويند : اين روشنائى را از حكم ازل بخواهيد نه از ما ! هر كرا نور دادند آن روز دادند ، و هركه را گذاشتند آن روز گذاشتند ! بهرهء منافقان جز شقاوت نيست و گمان نبريد كه شقاوت در كفر است بلكه كفر در شقاوت است ! و گمان مبريد كه سعادت در دين است بلكه دين در سعادت است ! چنان كه سگ اصحاب كهف خبث كفر داشت و بلعم باعورا لباس دين داشت ! سگ را در رديف آدمى آوردند  رابِعُهُمْ كَلْبُهُمْ  گفتند و بلعم را مرقّع سگ پوشيدند  فَمَثَلُهُ كَمَثَلِ الْكَلْبِ  فرمودند ! پس چه بسا خرمن طاعت كه به وقت مردن به باد بىنيازى دهند ، و چه بسا سينهء آبادان كه در حال جان دادن خراب كنند و چه بسا روىها كه در لحد از قبله بگردانند ! و چه بسا آشنا را كه در شب نخستين بيگانه خوانند ! ! و هريك به زبان حال گويد :\r\n مسكين دل من گرچه فراوان داند * در دانش عاقبت همى فرومىماند ! \r\n\r\nسورهء - 64 - تغابن - 18 - آيه - مكى - جزو 28\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   يُسَبِّحُ لِلَّهِ ما فِي السَّماواتِ وَ ما فِي الْأَرْضِ لَهُ الْمُلْكُ وَ لَهُ الْحَمْدُ وَ هُوَ عَلى كُلِّ شَيْءٍ قَدِيرٌ .   خدا را ستايش مىكند هرچه در آسمانها و زمين است ، پادشاهى و ستايش نيكو او راست . و او است كه بر هر چيزى توانا است .\r\n2 -  هُوَ الَّذِي خَلَقَكُمْ فَمِنْكُمْ كافِرٌ وَ مِنْكُمْ مُؤْمِنٌ وَ اللَّهُ بِما تَعْمَلُونَ بَصِيرٌ .  او است كه شما را آفريده ، پس بعضى از شما كافر و بعضى مؤمن هستيد و خداوند به آنچه مىكنيد آگاه است .\r\n3 -  خَلَقَ السَّماواتِ وَ الْأَرْضَ بِالْحَقِّ وَ صَوَّرَكُمْ فَأَحْسَنَ صُوَرَكُمْ وَ إِلَيْهِ الْمَصِيرُ . \r\nخداوند ، آسمانها و زمين به فرمان روان آفريد و شما را بنگاشت ( صورت ساخت ) و پيكر شما را نيكو و درخور\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nشايستگى كرد ، و آخر امر بازگشت همه بسوى اوست .\r\n4 -  يَعْلَمُ ما فِي السَّماواتِ وَ الْأَرْضِ وَ يَعْلَمُ ما تُسِرُّونَ وَ ما تُعْلِنُونَ وَ اللَّهُ عَلِيمٌ بِذاتِ الصُّدُورِ .  خداوند آنچه در آسمانها و زمين است مىداند ، و به آنچه شما در نهانى و آشكارى مىكنيد دانا است ، و اوست دانا به آنچه در دلها است .\r\n5 -  أَ لَمْ يَأْتِكُمْ نَبَأُ الَّذِينَ كَفَرُوا مِنْ قَبْلُ فَذاقُوا وَبالَ أَمْرِهِمْ وَ لَهُمْ عَذابٌ أَلِيمٌ . \r\nآيا خبر آنها كه از پيش كافر بودند به شما نيامده كه گران بارى كار خويش و دشوارى سرانجام خويش را چشيدند ؟\r\nو آنان راست عذابى دردناك !\r\n6 -  ذلِكَ بِأَنَّهُ كانَتْ تَأْتِيهِمْ رُسُلُهُمْ بِالْبَيِّناتِ فَقالُوا أَ بَشَرٌ يَهْدُونَنا فَكَفَرُوا وَ تَوَلَّوْا وَ اسْتَغْنَى اللَّهُ وَ اللَّهُ غَنِيٌّ حَمِيدٌ .  اين كيفر به آن سبب است كه فرستادگان ما با پيغامهاى روشن بانها آمدند ، پس آنها گفتند آيا يكى از مردمان ( بجاى فرشته ) ما را راهنمائى مىكند ؟ سپس كافر شدند و رو گردان گشتند و خداوند از ايشان بىنياز و با ستايش تمام است .\r\n7 -  زَعَمَ الَّذِينَ كَفَرُوا أَنْ لَنْ يُبْعَثُوا قُلْ بَلى وَ رَبِّي لَتُبْعَثُنَّ ثُمَّ لَتُنَبَّؤُنَّ بِما عَمِلْتُمْ وَ ذلِكَ عَلَى اللَّهِ يَسِيرٌ .  كافران گمان كردند كه برانگيخته نمىشوند ! بگو ( اى محمّد ) ، آرى به پروردگار من سوگند كه برانگيخته مىشويد ! پس از آن شما را به آنچه كرده‌ايد خبر مىدهند و اين كار بر خداى يكتا آسان است .\r\n8 -  فَآمِنُوا بِاللَّهِ وَ رَسُولِهِ وَ النُّورِ الَّذِي أَنْزَلْنا وَ اللَّهُ بِما تَعْمَلُونَ خَبِيرٌ .  پس به خدا و به فرستاده‌اش و به قرآن كه فروفرستاديم ايمان آوريد و خداوند به آنچه مىكنيد بينا است .\r\n9 -  يَوْمَ يَجْمَعُكُمْ لِيَوْمِ الْجَمْعِ ذلِكَ يَوْمُ التَّغابُنِ وَ مَنْ يُؤْمِنْ بِاللَّهِ وَ يَعْمَلْ صالِحاً يُكَفِّرْ عَنْهُ سَيِّئاتِهِ وَ يُدْخِلْهُ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً ذلِكَ الْفَوْزُ الْعَظِيمُ .  آن روز كه ( خداوند ) شما را براى روز جمع‌آورى فراهم مىكند ، آن روز ( تغابن ) روز زيان معاملهء كافران و سود مؤمنان است و هركس به خدا ايمان آورد و كار نيك كند ، بديهاى او پوشيده مىشود و او را به بهشتهائى در آرند كه جوىها از زير درختان آن روان است و در آنجا جاودان هستند ، اين است رستگارى هميشگى و پيروزى بزرگوار .\r\n10 -  وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ النَّارِ خالِدِينَ فِيها وَ بِئْسَ الْمَصِيرُ .  آنان كه كافر شدند و نشانها و پيغامهاى ما را دروغ پنداشتند ، آنها ياران دوزخ‌اند كه در آن جاويدانند ! و آن بازگشت بدى است .\r\n11 -  ما أَصابَ مِنْ مُصِيبَةٍ إِلَّا بِإِذْنِ اللَّهِ وَ مَنْ يُؤْمِنْ بِاللَّهِ يَهْدِ قَلْبَهُ وَ اللَّهُ بِكُلِّ شَيْءٍ عَلِيمٌ .  هيچ مصيبتى و بلائى به كسى نرسد جز به خواست خدا و هركس به خدا ايمان آرد خدا دل او را به نيكوكارى و به كار سپارى رهبرى مىكند و خدا به همه چيز دانا است .\r\n12 -  وَ أَطِيعُوا اللَّهَ وَ أَطِيعُوا الرَّسُولَ فَإِنْ تَوَلَّيْتُمْ فَإِنَّما عَلى رَسُولِنَا الْبَلاغُ الْمُبِينُ \r\n\r\n","description":"","footnote":"","page_name":" 532 ","page_number":532},
  {"content":"\r\n\r\nخدا و فرستادهء او را فرمان بريد و اطاعت كنيد ، پس اگر از اطاعت رو گردان شديد ! ( بدانيد ) كه بر عهدهء فرستادهء ما رساندن پيغام آشكار است و بس .\r\n13 -  اللَّهُ لا إِلهَ إِلَّا هُوَ وَ عَلَى اللَّهِ فَلْيَتَوَكَّلِ الْمُؤْمِنُونَ .  خداى يگانه است جز او خدائى نيست و مؤمنان بر خداى يگانه بايد توكّل كنند .\r\n14 -  يا أَيُّهَا الَّذِينَ آمَنُوا إِنَّ مِنْ أَزْواجِكُمْ وَ أَوْلادِكُمْ عَدُوًّا لَكُمْ فَاحْذَرُوهُمْ وَ إِنْ تَعْفُوا وَ تَصْفَحُوا وَ تَغْفِرُوا فَإِنَّ اللَّهَ غَفُورٌ رَحِيمٌ .  اى گروندگان ، برخى از زنان و فرزندان شما دشمن شما هستند ، پس از آنها دورى كنيد و اگر عفو كنيد و درگذريد و بيامرزيد خداوند آمرزندهء مهربان است .\r\n15 -  إِنَّما أَمْوالُكُمْ وَ أَوْلادُكُمْ فِتْنَةٌ وَ اللَّهُ عِنْدَهُ أَجْرٌ عَظِيمٌ .  همانا ، مالهاى شما و فرزندانتان فتنهء دل و شور و زيان دلند ! و نزد خداوند مزدى بزرگ براى پدر و مادر است .\r\n16 -  فَاتَّقُوا اللَّهَ مَا اسْتَطَعْتُمْ وَ اسْمَعُوا وَ أَطِيعُوا وَ أَنْفِقُوا خَيْراً لِأَنْفُسِكُمْ وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ .  پس تا بتوانيد از خشم و عذاب خداوند پرهيز كنيد و فرمان پذيريد و فرمان بريد و كسانى كه دست خود را از گذاردن به مال مردم بازداشتند ، آنانند رستگاران و روزبه‌آمدگان .\r\n17 -  إِنْ تُقْرِضُوا اللَّهَ قَرْضاً حَسَناً يُضاعِفْهُ لَكُمْ وَ يَغْفِرْ لَكُمْ وَ اللَّهُ شَكُورٌ حَلِيمٌ .  اگر وامى نيكو نزد خدا نهيد ، خداوند آن را دو برابر كند و شما را بيامرزد ، كه خداوند اندك پذيرنده و فراگذارنده است .\r\n18 -  عالِمُ الْغَيْبِ وَ الشَّهادَةِ الْعَزِيزُ الْحَكِيمُ .  داناى نهان و آشكار و تواناى دانا و تاوندهء داننده است .\r\n\r\nتفسير ادبى و عرفانى\r\n\r\nسوره 64 آيه 0\r\n بِسْمِ اللَّهِ الرَّحْمنِ الرَّحِيمِ .  بنام او كه جان را جان است و دل را عيان ، ياد او زينت زبان و مهر او راحت روان و وصال او به هر دوعالم ارزان است ، هرچه نه او است همه عين تاوان است و هر دل كه نه در طلب او است ويران است ! يك نفس با او به دو گيتى ارزان است ، يكى نظر از او به صد هزار جان رايگان است .\r\n امروز كه ماه من مرا مهمان است * بخشيدن جان و دل مرا پيمان است \r\n دل را خطرى نيست سخن در جان است * جان افشانم كه روزِ جان‌افشان است \r\nبار خدائى كه وجودش معلّل اشباه نيست و شهودش مقدّر اشتباه نه ! مفلسان را جز حضرتش پناه نيست و عاصيان را جز درگاهش درگاه نه ! و جهانيان را چون او پادشاه نيست و در آسمان و زمين جز او اللّه نيست .\r\nاى خداوندى كه خرد را به تو راه نيست و از حقيقت تو هيچ‌كس آگاه نه !\r\n گر پاى من از عجز طلبكار تو نيست * تا ظنّ نبرى كه دل گرفتار تو نيست \r\n نه زان نايم كه جان خريدار تو نيست ! * خود ديدهء ما ، محرم اسرار تو نيست ! \r\n\r\nسوره 64 آيه 1\r\n1 -   يُسَبِّحُ لِلَّهِ ما فِي السَّماواتِ وَ ما فِي الْأَرْضِ .   آيه . معنى تسبيح تقديس است و تقديس آنست كه خداى را از صفات ناسزا منزّه و مقدّس دانى و از نقص پاك و از وهم دور ، بيرون از عقل ، قدّوس از قياس ، موصوف نه معلول ، معروف نه معقول ، پيدا نه مجهول ، چونى او نه معلوم ، عقل در او معزول و فهم\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nدر او حيران ، هستى او ديدنى ، ذات و صفات او پذيرفتنى ، نه دريافتنى و شنيدنى و كيفيّت او ندانستنى . مىفرمايد :\r\nآنچه در آسمانها و زمين است همه خداى را تسبيح مىكنند ، و او را به پاكى مىستايند ، شما تسبيح آسمان و زمين و آب و آتش و باد و خاك و كوه و دريا و هم جانداران و بىجانان در نمىيابيد ، و خداوند ايمان به آن را واجب و مردم را از دريافت آن نوميد كرد ! چون تو كه همهء مخلوق را به عقل در نمىيابى ! چگونه به عقل تنها در ذات و صفات حقّ تصرّف كنى ؟ ! ظاهر مىپذير و باطن مىسپار و به مراد خدا واگذار ! و سلامت به ياد دار و بدانكه خداى يكتا در بيست صفت از بيست صفت پاك و دور است :\r\nدر احديّت از انباز پاك ، در صمديّت از دريافت پاك ، در اوّليّت از آغاز پاك ، در آخريّت از انجام پاك ، در قديم بودن از حدوث پاك ، در وجود از احاطه پاك ، در شهود از ادراك پاك ، در قيومت از تغيّر پاك ، در قدرت از ضعف پاك ، در صبر از عجز پاك ، در منع از بخل پاك ، در انتقام از حقد پاك ، در جبروت از جور پاك ، در تكبّر از بغى و ظلم پاك ، در غضب از ضجر پاك ، در صنع از حاجت پاك ، در كيد از غرور پاك ، در مكر از حيلت پاك ، در تعجّب از استنكار پاك ، در بقا از فنا پاك .\r\nاين است صفات خالق بىضد و بىنظير و بىشبيه ! و صفات مخلوق را ضدّها و شبيه‌ها قرين است ، بدين‌گونه كه با حيات او ممات ، با قدرت او عجز ، با قوّت او ضعف ، با منع او بخل ، با غضب او ضجر ، با مكر او حيلت ، و با انتقام او حقد و با كيد او غرور ، و با مكر او حيلت و در تعجّب او انكار ، و در بقاى او فنا است .\r\nتا بدانى كه كردهء كردگار چون كردهء مردمان نيست ، و صفات خالق چون صفات مخلوق نيست ، و خداى را در ذات و صفات و كبرياء و عزّت مثل و مانند نه .\r\n\r\nسوره 64 آيه 2\r\n2 -  هُوَ الَّذِي خَلَقَكُمْ فَمِنْكُمْ كافِرٌ وَ مِنْكُمْ مُؤْمِنٌ .  آيه . كار آنست كه در ازل كرد ، حكم آنست كه در ازل راند ، خلعت آنست كه در ازل داده ، قسمتى رفته ، نه فزوده نه كاسته ، يكى را به آب عنايت شسته ، ديگرى را به ميخ ردّ بسته ، يكى را در ديوان سعد ثبت نام كرده و بر لطف ازلى قبول كرده ! يكى را در جريدهء شقىّها نام ثبت كرده و زنّار ردّ بر ميان او بسته ! و از درگاه قبول و اقبال رانده ! گروهى شب و روز در راه طلب هيچ نياسوده و با رياضت و مجاهدت خود را نزار و نحيف گردانيده ! دست ردّ به سينهء ايشان بازنهاده ! گروهى در بتكده معتكف گشته و نداى عزّت از بهر ايشان به پاى شده كه شما از منيد و من از شما ؟ !\r\nابراهيم خواص : ( عارفى بزرگوار ) شيطان را به صورت پيرى در بيابان ديد كه مىگريست ! پرسيد :\r\nاى پير چرا مىگريى ؟ گفت : از من سزاوارتر به گريستن كيست ؟ كه صد هزاران سال بر درگاه خداوندى خدمت كردم و در افق اعلا از من بالاتر كسى نبود ! اكنون تقدير خدائى و حكم غيبى بنگر كه مرا به چه روز آورده ! آنگاه گفت : نگر ، تا بدين جهد و طاعت خويش غرّه نباشى كه كار به اختيار او است ، نه به جهد و طاعت بنده ! به من يك فرمان آمد كه آدم را سجده كن ، من سجده نكردم ! و آدم را فرمان آمد كه از آن درخت مخور و خورد ! در كار آدم عنايت بود عذرش بنهاد و زلّت او را در حساب نياوردند ! و او را گفت : صاحب عزم نيست ولى مرا گفت : تكبر و خودپسندى كرده و لغزش مرا در حساب نياورد و همهء طاعتهاى ديرينهء مرا لغزش ( زلّت ) شمرد !\r\n\r\nسوره 64 آيه 16\r\n16 -  فَاتَّقُوا اللَّهَ مَا اسْتَطَعْتُمْ  جاى ديگر فرموده :  اتَّقُوا اللَّهَ حَقَّ تُقاتِهِ !  ابتدا پرهيزگارى را\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nبه سزاوارى حقّ فرمان داد و در ثانى پرهيزكارى را به توانائى خلق محدود فرمود ، اول اشارت است به واجب حق ، دوّم اشارت است به واجب امر ، واجب امر بيامد و واجب حق را منسوخ كرد ، زيرا خداوند بندگان را به واجب امر مطالبه و مؤاخذه كند تا كار آنها بتواند مورد عفو واقع شود ، كه اگر آنان را بر واجب حقّ بگيرد ، طاعت هزارساله با گناه هزارساله يك رنگ و يك نواخت آيد !\r\nمسئلهء جبر يا اختيار : اگر همه پيغمبران ، وليّان ، صفيّان ، عارفان و حق دوستان ، همگى به هم آيند ، آن كيست كه طاقت آن را دارد كه به حق خداوند قيام كند ؟ يا جواب حقّ او باز دهد ؟ امر او متناهى است اما حقّ او متناهى نيست ! زيرا ، بقاء امر به بقاء تكليف است و تكليف در دنيا است كه سراى تكليف است اما بقاء حقّ به بقاء ذات است و ذات حقّ متناهى نيست ! پس بقاء حقّ متناهى نيست ، واجب امر برخيزد و تغيير كند ( در لوح محو و اثبات ) ولى واجب حق تغييرپذير نيست « 1 » و چون دنيا در گذرد نوبت امر هم با وى درگذرد اما نوبت حقّ هرگز در نگذرد « 2 » .\r\nامروز هركسى را سودائى در سر است كه در آن مىنگرند ، پيمبران و رسولان به پيامبرى و رسالت خويش مىنگرند ! فرشتگان به طاعت و عبادت خود مىنگرند ! موحّدان و مجتهدان و مؤمنان و مخلصان به توحيد و اجتهاد و ايمان و اخلاص خود مىنگرند ! ولى فردا كه در پيشگاه عظمت و جلال خداوندى حاضر شوند ، پيمبران گويند : ما را در درگاه عزّت دانشى نيست ! فرشتگان گويند : ما حق پرستش تو به جاى نياورديم ! عارفان گويند : ما تو را به حقّ شناسائى نشناختيم ! « 3 » .\r\n\r\n\r\n","description":"","footnote":"\r\n( 1 ) - اين معنى خود دليل ديگر بر اختيار آدمى و آزادى ارادهء او در اختيار راه راست و كج در جهان امر و در جهان تكليف است چون دنيا سراى تكليف است پس بندگان همگى مكلف هستند و مسئول كارهاى خود بوده و سزاوار ثواب و عقابند !\r\n( 2 ) - اينكه در خبر است كه سعيد در شكم مادر سعيد و خوشبخت است و شقىّ هم در شكم مادر شقى و بدبخت است ! ظاهر اين خبر ، جبر را مىرساند و اختيار را از ميان مىبرد ! براى رفع اين اشتباه گفته‌اند :\r\nاولا - استعداد خوبى و بدى ، ارثى و تابع عاملهاى محيط و وراثت از نياگان در چندين پشت است كه در لوح محفوظ ثبت شده ، ثانيا - فضل الهى و توسّل و توجّه آدمى به خداوند و رياضت و خدمت به خلق در لوح محو و اثبات اثر مىگذارد .\r\n( 3 ) - اين است معنى بندگى و حق‌شناسى و حق‌پرستى در برابر حق و خداى مطلق ! پس تا پاى واجب امر در كار است ما بايد به وظيفه و تكليف خود عمل كنيم و طبق دستور پيمبران رفتار نمائيم و به خدا اميدوار باشيم كه توفيق كار نيك و عمل صالح بما عنايت فرمايد - اما چون مورد واجب حق باشد كميت همه لنگ و جز فضل و لطف حق هيچ اميد و پناه‌گاهى نيست و اداء تكليف و وظيفه و عبادت تمام عمر و رياضت شب و روز در برابر واجب حق كاه در برابر كوه است ! واجب حق  ( حَقَّ تُقاتِهِ )  است و واجب امر  ( مَا اسْتَطَعْتُمْ ) *  است . ابتدا فرمان به واجب حق آمد و تكليف سنگين شد ، پس فرمان تخفيف آمد كه پرهيزكارى را به قدر واجب امر دارا شويد !\r\n","page_name":" 535 ","page_number":535},
  {"content":"\r\n\r\n\r\nسورهء - 65 - طلاق - 12 - آيه - مدنى - جزو 28\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   يا أَيُّهَا النَّبِيُّ إِذا طَلَّقْتُمُ النِّساءَ فَطَلِّقُوهُنَّ لِعِدَّتِهِنَّ وَ أَحْصُوا الْعِدَّةَ وَ اتَّقُوا اللَّهَ رَبَّكُمْ .   اى پيغامبر ، چون زنان را طلاق دهيد ( دست بازداريد ) آنان را در پاكى از حيض ( قاعدگى ) دست بازداريد ( پيش از پاسيدن ) و عدّهء زن كه به پاكى ( از حيض ) است بشماريد و از خشم و عذاب خداوند پرهيز نمائيد ،   لا تُخْرِجُوهُنَّ مِنْ بُيُوتِهِنَّ وَ لا يَخْرُجْنَ إِلَّا أَنْ يَأْتِينَ بِفاحِشَةٍ مُبَيِّنَةٍ وَ تِلْكَ حُدُودُ اللَّهِ وَ مَنْ يَتَعَدَّ حُدُودَ اللَّهِ فَقَدْ ظَلَمَ نَفْسَهُ لا تَدْرِي لَعَلَّ اللَّهَ يُحْدِثُ بَعْدَ ذلِكَ أَمْراً .  \r\nآنها را از خانه بيرون نكنيد ( تا عدّه آنها به سر رود ) و از خانه بيرون نشوند مگر آنكه كار فاحشى بر آنان درست گردد ، اين است اندازه‌هائى كه خداوند در دين خود نهاده و هركس از اندازه‌هاى خدائى درگذرد بر خود ستم روا داشته ، نمىدانى ! شايد خداوند پس از ناسازگارى آنها مهر از دو طرف نمودار سازد و برگردند !\r\n2 -  فَإِذا بَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ فارِقُوهُنَّ بِمَعْرُوفٍ وَ أَشْهِدُوا ذَوَيْ عَدْلٍ مِنْكُمْ وَ أَقِيمُوا الشَّهادَةَ لِلَّهِ .  پس چون زنان به كران ( آخر ) عدّهء خود رسيدند ، پس آنها را به نيكوئى نگاه داريد يا به نيكوئى از آنها جدا شويد ( دست بازداريد ) و دو مرد عادل ( راست استوار ) از ميان خويش گواه كنيد ، و آن گواهى را از بهر خدا به پا داريد ،  ذلِكُمْ يُوعَظُ بِهِ مَنْ كانَ يُؤْمِنُ بِاللَّهِ وَ الْيَوْمِ الْآخِرِ وَ مَنْ يَتَّقِ اللَّهَ يَجْعَلْ لَهُ مَخْرَجاً .  اين است سخنى كه به آن شما را و هركس را كه به روز جزا ايمان آورد پند مىدهند و هركس از خشم خدا بپرهيزد خداوند او را از سختى و تنگى بيرون آرد .\r\n3 -  وَ يَرْزُقْهُ مِنْ حَيْثُ لا يَحْتَسِبُ وَ مَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْراً .  و خداوند او را روزى دهد از جائى كه گمان نمىكند ( نه بيوسد ) و هركس به خدا توكّل كند ( پشت به خدا باز كند ) بسندهء او است ( كه او را به كس نيازمند نكند ) و كه فرمان خداوند پيش شدنى است ( و خواست او بجاى رسيدنى است ) و خداوند هر چيزى را اندازه‌اى نهاده است .\r\n4 -  وَ اللَّائِي يَئِسْنَ مِنَ الْمَحِيضِ مِنْ نِسائِكُمْ إِنِ ارْتَبْتُمْ فَعِدَّتُهُنَّ ثَلاثَةُ أَشْهُرٍ وَ اللَّائِي لَمْ يَحِضْنَ وَ أُولاتُ الْأَحْمالِ أَجَلُهُنَّ أَنْ يَضَعْنَ حَمْلَهُنَّ وَ مَنْ يَتَّقِ اللَّهَ يَجْعَلْ لَهُ مِنْ أَمْرِهِ يُسْراً .  آنان كه در پيرى از قاعده شدن نااميدند ، اگر شك داريد كه عدّهء آنها چقدر است ؟ پس بدانيد كه عدهء آنها سه ماه است ، و زنانى كه هنوز حيض نشده‌اند نيز همين عدّه را دارند ، و عدّه زنان باردار آنست كه بار خود را بگذارند ( هر مدّت كه باشد ) و كسانى كه از خشم خدا پرهيز دارند ، خداوند كار آنها را بىرنج و به آسانى باز سازد .\r\n5 -  ذلِكَ أَمْرُ اللَّهِ أَنْزَلَهُ إِلَيْكُمْ وَ مَنْ يَتَّقِ اللَّهَ يُكَفِّرْ عَنْهُ سَيِّئاتِهِ وَ يُعْظِمْ لَهُ أَجْراً . \r\nاين است فرمان خداوند كه به شما فروفرستاده و هركس از خشم خدا بترسد و آزرم دارد ، خداوند بديهاى او را بسترد و نابود كند و مزد او را بزرگ كند .\r\n\r\n","description":"","footnote":"","page_name":" 536 ","page_number":536},
  {"content":"\r\n\r\n6 -  أَسْكِنُوهُنَّ مِنْ حَيْثُ سَكَنْتُمْ مِنْ وُجْدِكُمْ وَ لا تُضآرُّوهُنَّ لِتُضَيِّقُوا عَلَيْهِنَّ وَ إِنْ كُنَّ أُولاتِ حَمْلٍ فَأَنْفِقُوا عَلَيْهِنَّ حَتَّى يَضَعْنَ حَمْلَهُنَّ .  آنها را از همان توانائى كه خود سكنى داريد جاى دهيد و به آنها زيان نرسانيد و ستيزه نكنيد كه كار نفقه را بر آنها تنگ گيريد ! و اگر آبستن باشند هزينه آنها را تا زائيدن بدهيد .  فَإِنْ أَرْضَعْنَ لَكُمْ فَآتُوهُنَّ أُجُورَهُنَّ وَ أْتَمِرُوا بَيْنَكُمْ بِمَعْرُوفٍ وَ إِنْ تَعاسَرْتُمْ فَسَتُرْضِعُ لَهُ أُخْرى .  پس اگر براى شما به فرزند شير دهند مزد آنها را بدهيد ، و با يكدگر به نيكوئى ( بىگزند و ستيز ) كار باز سازيد و مشاوره كنيد ، و اگر با يكدگر ناسازگار و ناهموار كار باشيد پس ديگرى آن كودك را شير خواهد داد ، ( دايه بايد شير دهد ) .\r\n7 -  لِيُنْفِقْ ذُو سَعَةٍ مِنْ سَعَتِهِ وَ مَنْ قُدِرَ عَلَيْهِ رِزْقُهُ فَلْيُنْفِقْ مِمَّا آتاهُ اللَّهُ لا يُكَلِّفُ اللَّهُ نَفْساً إِلَّا ما آتاها سَيَجْعَلُ اللَّهُ بَعْدَ عُسْرٍ يُسْراً .  كسى كه توانائى دار : بايد توانگرانه از مال خويش نفقه كند و كسى كه توان ندارد و دنيا بر او فشرده و تنگ است بايد از آنچه دارد نفقه كند ، خداوند بر هيچ‌كس تكليف ( بار ) ننهد مگر به قدر آن توانائى كه او را داده است ، و چه بسا كه خداوند پس از هر درويشى و دشوارى توانگرى و آسانى دهد .\r\n8 -  وَ كَأَيِّنْ مِنْ قَرْيَةٍ عَتَتْ عَنْ أَمْرِ رَبِّها وَ رُسُلِهِ فَحاسَبْناها حِساباً شَدِيداً وَ عَذَّبْناها عَذاباً نُكْراً .  اى بسا شهرها كه مردم آن از فرمان خدا و رسولش گردن‌كشى و سرپيچى كردند ، پس ما به حساب آنها به سختى خواهيم رسيد و عذاب نديده و نشناختهء آنها را خواهيم داد .\r\n9 -  فَذاقَتْ وَبالَ أَمْرِها وَ كانَ عاقِبَةُ أَمْرِها خُسْراً .  پس مردم آنجا ناگوارى و بدفرجامى كار خود را چشيدند و سرانجام آنها زيان بود !\r\n10 -  أَعَدَّ اللَّهُ لَهُمْ عَذاباً شَدِيداً فَاتَّقُوا اللَّهَ يا أُولِي الْأَلْبابِ الَّذِينَ آمَنُوا قَدْ أَنْزَلَ اللَّهُ إِلَيْكُمْ ذِكْراً .  خداوند عذابى سخت براى آنها آماده كرد پس شما اى خودپسندان از خشم خدا بپرهيزيد .\r\n11 -  رَسُولًا يَتْلُوا عَلَيْكُمْ آياتِ اللَّهِ مُبَيِّناتٍ لِيُخْرِجَ الَّذِينَ آمَنُوا وَ عَمِلُوا الصَّالِحاتِ مِنَ الظُّلُماتِ إِلَى النُّورِ .  خداوند به آنها كه گرويدند يادى ( قرآن ) و پيامبرى فرستاد كه پيغامهاى روشن خدا را بر شما مىخواند ، تا آنان كه ايمان آوردند و كارهاى نيكو كرده‌اند از تاريكيهاى نادانى و كفر به روشنائى دانش و ايمان آورد .  وَ مَنْ يُؤْمِنْ بِاللَّهِ وَ يَعْمَلْ صالِحاً يُدْخِلْهُ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً قَدْ أَحْسَنَ اللَّهُ لَهُ رِزْقاً .  و هركس به خدا ايمان آورده و كار نيكو مىكند ، خداوند او را در بهشتهائى كه آب از زير درختان آن روان است درمىآورد ، و در آن جاويدانند و خداوند او را روزى نيكو داده است .\r\n12 -  اللَّهُ الَّذِي خَلَقَ سَبْعَ سَماواتٍ وَ مِنَ الْأَرْضِ مِثْلَهُنَّ يَتَنَزَّلُ الْأَمْرُ بَيْنَهُنَّ لِتَعْلَمُوا أَنَّ اللَّهَ عَلى كُلِّ شَيْءٍ قَدِيرٌ وَ أَنَّ اللَّهَ قَدْ أَحاطَ بِكُلِّ شَيْءٍ عِلْماً .  خدائى كه هفت آسمان آفريده و از زمين هم چندان آفريده ، فرمانها را بين آنها فرومىآورد ، تا بدانيد كه خداوند بر هر چيزى توانا است و اينكه دانش او به هر چيزى احاطه دارد و مىرسد .\r\n\r\n","description":"","footnote":"","page_name":" 537 ","page_number":537},
  {"content":"\r\n\r\n\r\nتفسير ادبى و عرفانى\r\n\r\nسوره 65 آيه 0\r\n بِسْمِ اللَّهِ الرَّحْمنِ الرَّحِيمِ -  نام خداوندى لطف نشان ، كريم پيمان ، قديم احسان ، روشن برهان ، نام خداوندى ، دانندهء هر چيز ، سازندهء هر كار ، دارندهء هركس ، نام خداوندى كه كس را با وى انباز نه ، و كس را از وى بىنياز نه ! نام خداوندى كه زبانها ستايش به قدر سزاوارى او جست و نديد ، فهمها فرا عزّت او نرسيد عقلها از دريافت چگونگى او برميد . اى خدائى كه داناى هر ضميرى ، سرمايهء هر فقيرى ، چاره‌ساز هر اسيرى ، عاصيان را عذرپذيرى ، افتادگان را دست‌گيرى ، در صنع بىنظيرى ، در حكم بىمشيرى ، در پادشاهى بىوزيرى اى من سگ كوى تو اگر بپذيرى !\r\n\r\nسوره 65 آيه 1\r\n1 -   يا أَيُّهَا النَّبِيُّ إِذا طَلَّقْتُمُ النِّساءَ .   آيه . بيان حكم طلاق است ، هرچند طلاق در شرع مباح است ، خداوند آن را دوست ندارد ، رسول خدا فرمود : زن خواهيد و زناشوئى كنيد و طلاق مگوئيد و فراق مجوئيد كه از طلاق و فراق عرش خدا به لرزه درآيد ، و هر زنى كه بىگزندى و بىرنجى از شوهر خويش طلاق خواهد ، بوى بهشت به مشام او نرسد .\r\nلطيفه : نكاح سبب وصلت است و خدا وصال را دوست دارد ، و طلاق سبب فرقت است و خدا فراق را دشمن دارد ، عالم فراق را ديوار از مصيبت است ، و درياى فراق را آب خونابهء حسرت است و روز فرقت را آفتاب نيست و شب جدائى را روز نه .\r\nشربت تلخ فراق بر دست آن مطرود درگاه يعنى ابليس لعين نهادندى ، و از لعنت جامى ساختندى و از فراق در آن شراب افكندى و آن را جمله دركشيدى كه جرعتى از آن به سر نيامد ! قدح شراب كافران پر از شربت فراق بود و قدح شراب مؤمنان پس از شربت وصال بود . قدح رحمت پرشربت وصال از كف اقبال با بدرقهء افضال به جان مصطفى فرستاد و قدح كفر از دست عدل به صفت اذلال ، به ابليس مهجور داد .\r\nرابعه عدوى گفته : كفر طعم فراق دارد و ايمان لذّت وصال ، اين طعم و اين لذّت فرداى قيامت پديد آيد كه در آن عرصهء سياست گروهى گويند : فراقى است بىوصال و قومى ديگر گويند : وصالى است بىپايان و اين سوختگان فراق همىگويند :\r\n فراق او ز زمانى هزار روز آرد * بلاى او ز شبى صد هزار سال كند \r\nو افروختگان وصال همىگويند :\r\n سراى پردهء وصلت كشيد روز وصال * به طبلِ رحلت برزد فراق يار ، دوال \r\n\r\nسوره 65 آيه 2\r\n2 -  وَ مَنْ يَتَّقِ اللَّهَ يَجْعَلْ لَهُ مَخْرَجاً .  آيه . روزى مردى نزد عمر خليفه رفت و از او ارجاع شغلى خواست ، خليفه گفت : قرآن دانى ؟ گفت : ندانم كه بما نياموخته‌اند ، خليفه گفت : ما كار به كسى كه قرآن نداند ندهيم ، آن مرد به اميد آنكه خليفه او را كارى دهد قرآن خواندن آموخت ، و از دانستن قرآن به جائى رسيد كه در دل او نه حرص كار و نه درخواست ديدار خليفه ماند ! - چندى بگذشت ، روزى خليفه او را ديد پرسيد :\r\nسراغ ما نيامدى و از ما دورى كردى ! گفت : اى امير مؤمنان تو كسى نباشى كه مردم از تو دورى كنند ، ليكن چون من قرآن بياموختم چنان توانگر گشتم كه از خلق و از عمل بىنياز شدم ، خليفه پرسيد كدام آيت است كه\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nبدين‌گونه تو را بىنياز كرد ؟ گفت : آيهء  وَ مَنْ يَتَّقِ اللَّهَ يَجْعَلْ لَهُ مَخْرَجاً .  آنگاه گفت : هركس به دستور اين آيت ، تقوى شعار خود كند ، از سه كار سخت در امان است : يكى شبههء حلال و حرام دنيا ، ديگرى درد و رنج جان كندن ، سوّمى سختيهاى روز رستاخيز !\r\n\r\nسوره 65 آيه 3\r\n3 -  وَ يَرْزُقْهُ مِنْ حَيْثُ لا يَحْتَسِبُ  آيه . اين آيه در وصف مرد درويشى است كه پسرى داشت اسير مشركان شده بود ، پدر نزد پيغمبر آمد و از فراق فرزند ناليد حضرت او را به صبر و تقوى امر داد ، آن مرد به زن خود دستور پيغمبر را بگفت : زن گفت : نيكو دستورى است و بر آن عمل كردند ، چندى نگذشت كه پسر با گلّه گوسفند آمد و گفت : من اين‌ها را از اسيركنندهء خود با اغفال او گرفتم ! پدر حكم او را از رسول خدا پرسيد ، حضرت حلال بودن آن را پاسخ داد و فرمود : اين است نتيجهء صبر و تقوى !\r\n . . . وَ مَنْ يَتَوَكَّلْ عَلَى اللَّهِ فَهُوَ حَسْبُهُ .  آيه . توكّل آفتابى است كه از برج سعادت تابد ، بادى است كه از سراى قرب وزد ، بوئى است كه بشارت وصل آرد ، منزلى شريف و مقامى بزرگوار ، و درجه‌ايست كه دست هر بىقدرى به او نرسد .\r\nآن جوان‌مردان كه قدم در ميدان توكّل نهادند ساكنان عالم قرآن بودند ، پادشاهان جهان هدايت و مستان شراب نيستى ، عظيم روشى داشتند كه دنيا در راهشان افتاد با او انس نگرفتند ، گوشها را بستند تا هيچ نبايد شنيد ! ديده‌ها را از هرچه نشان حق نداشت بستند و گفتند ما تنها يكى را خوانيم و يكى را دانيم ، از همه عالم او ما را بسنده و همه كارها را سازنده است .\r\nخطاب  وَ مَنْ يَتَوَكَّلْ  خطاب عموم است و همه مردم از اهل تكليف در زير اين خطابند ، ولى مصطفى را خطاب خاصّ توكّل رسيد كه فرمود :  وَ تَوَكَّلْ عَلَى الْحَيِّ الَّذِي لا يَمُوتُ  ( اى محمّد ) ، توكّل به خداى ازل و ابد كن كه هرگز نمىميرد ، يعنى رازى كه گوئى با من گوى ، كه از رازت آگاه منم ، گفتار فرزند آدم از سر زبان است و گفتار تو از ميان جان است ، دريغ باشد كه با ايشان رازگوئى ، همه با من گوى كه قدر تو من دانم ، اى مهتر فرزند آدم ، آفرينش به حرمت و بزرگى قدم تو بر پاى است ، گرنه وجود تو بودى نه عالم بودى نه آدم :\r\n گرنه سببش تو بودى اى دُرّ خوشاب * آدم نزدى دمى در اين كوى خراب \r\n\r\nسوره 65 آيه 10\r\n10 -  فَاتَّقُوا اللَّهَ يا أُولِي الْأَلْبابِ الَّذِينَ آمَنُوا قَدْ أَنْزَلَ اللَّهُ إِلَيْكُمْ ذِكْراً .  آيه . خداوند با بعثت پيغمبر بر بندگان منّت نهاد و فرمود : ما اين مهتر عالم را به شما مردم فرستاديم تا شما را يارى و يادگارى باشد ، نامهء ما بر شما خواند ، پيغام ما به شما رساند ، گم‌شدگان را به راه نجات خواند ، مهجوران را از زحمت هجران به رحمت وصال آرد ، سراپردهء كفر و گمراهى براندازد بساط شريعت بگستراند ! اى محتشمان عالى ، و اى محترمان اولاد آدم ، اى عقلاء عرب و عجم ، خدمت و حشمت او را كمر بنديد ، عزّت و مرتبت از متابعت او جوئيد ، دل در شفاعت او بنديد ، بندگى او را زندگى ابد دانيد ، چه نيك سخنى كه عزيزى در وصف او گفته :\r\n ديو را ديوى فروريزد همى در عهد تو ! * آدمى را خاصه با عشق تو كى ماند جفا ؟ \r\n نى تو درّى بودى اندر بحر جسمانى يتيم ؟ * فضل ما تاجيت كرد از بهر فرق انبيا ! \r\n\r\n","description":"","footnote":"","page_name":" 539 ","page_number":539},
  {"content":"\r\n\r\n\r\nسورهء - 66 - تحريم - 12 - آيه - مدنى - جزو 28\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   يا أَيُّهَا النَّبِيُّ لِمَ تُحَرِّمُ ما أَحَلَّ اللَّهُ لَكَ تَبْتَغِي مَرْضاتَ أَزْواجِكَ وَ اللَّهُ غَفُورٌ رَحِيمٌ .   اى پيغمبر ، چرا حرام مىكنى ( ببندى ) آنچه را كه خداوند براى تو حلال كرده ( بگشاده ) به اين كار خشنودى زنان خود را مىخواهى ؟ و خداوند آمرزگار مهربان است .\r\n2 -  قَدْ فَرَضَ اللَّهُ لَكُمْ تَحِلَّةَ أَيْمانِكُمْ وَ اللَّهُ مَوْلاكُمْ وَ هُوَ الْعَلِيمُ الْحَكِيمُ .  خداوند حلال كردن سوگندها ( و بازگشادن تنگىها ) بر شما فرض و مقدّر كرده و او يار شما است ، و اوست دانا و راست دانش .\r\n3 -  وَ إِذْ أَسَرَّ النَّبِيُّ إِلى بَعْضِ أَزْواجِهِ حَدِيثاً فَلَمَّا نَبَّأَتْ بِهِ وَ أَظْهَرَهُ اللَّهُ عَلَيْهِ عَرَّفَ بَعْضَهُ وَ أَعْرَضَ عَنْ بَعْضٍ فَلَمَّا نَبَّأَها بِهِ قالَتْ مَنْ أَنْبَأَكَ هذا قالَ نَبَّأَنِيَ الْعَلِيمُ الْخَبِيرُ  هنگامى پيغمبر يا بعض زنان خود ( حفصه ) راز كرد ، چون آن زن راز را به ديگرى از زنها بگفت ( به عايشه ) و خداوند پيغمبر را از آن رازگوئى به ديگرى آگاه كرد ، پيغمبر لختى از آن قصّه را در سرزنش و عتاب باز گفت و بعضى را باز نگفت ! پس چون پيغمبر آن زن راز فاش كن را خبر داد ، او گفت : چه كسى بشما اين خبر ( فاش راز ) داد ؟ فرمود : خداى آگاه و دانا مرا خبر داد .\r\n4 -  إِنْ تَتُوبا إِلَى اللَّهِ فَقَدْ صَغَتْ قُلُوبُكُما وَ إِنْ تَظاهَرا عَلَيْهِ فَإِنَّ اللَّهَ هُوَ مَوْلاهُ وَ جِبْرِيلُ وَ صالِحُ الْمُؤْمِنِينَ وَ الْمَلائِكَةُ بَعْدَ ذلِكَ ظَهِيرٌ .  اگر شما ( دو زن ) به خدا توبه كنيد ، جاى دارد ، زيرا كه دلهاى شما از اطاعت رسول گشته و اگر هم بر او پشت شويد ( رو گردانيد ) بدانيد كه خدا و جبرئيل و صالح مؤمنين و فرشتگان يار و ياور او هستند .\r\n5 -  عَسى رَبُّهُ إِنْ طَلَّقَكُنَّ أَنْ يُبْدِلَهُ أَزْواجاً خَيْراً مِنْكُنَّ مُسْلِماتٍ مُؤْمِناتٍ قانِتاتٍ تائِباتٍ عابِداتٍ سائِحاتٍ ثَيِّباتٍ وَ أَبْكاراً .  از خداوند اميد است كه اگر پيغمبر شما را طلاق دهد ، زنهاى بهتر از شما : مسلمان ، مؤمن ، مطيع ، توبه كار ، خداپرست ، روزه‌دار ، شوهر ديده ، و دوشيزه بهرهء او گرداند .\r\n6 -  يا أَيُّهَا الَّذِينَ آمَنُوا قُوا أَنْفُسَكُمْ وَ أَهْلِيكُمْ ناراً وَقُودُهَا النَّاسُ وَ الْحِجارَةُ عَلَيْها مَلائِكَةٌ غِلاظٌ شِدادٌ لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ .  اى مؤمنان بازداريد از خود و از كسانتان آتشى كه هيزم آن مردم و سنگ است ! كه در آن فرشتگان ستبر جگر و سخت خشمان گماشته‌اند كه از فرمان خدا سرپيچى نمىكنند و آنچه ايشان را فرمايند مىكنند .\r\n7 -  يا أَيُّهَا الَّذِينَ كَفَرُوا لا تَعْتَذِرُوا الْيَوْمَ إِنَّما تُجْزَوْنَ ما كُنْتُمْ تَعْمَلُونَ .  اى كافران امروز خود را ملامت مكنيد و پوزش مخواهيد ، شما را پاداش آنچه مىكرديد مىدهند .\r\n8 -  يا أَيُّهَا الَّذِينَ آمَنُوا تُوبُوا إِلَى اللَّهِ تَوْبَةً نَصُوحاً عَسى رَبُّكُمْ أَنْ يُكَفِّرَ عَنْكُمْ سَيِّئاتِكُمْ وَ يُدْخِلَكُمْ جَنَّاتٍ تَجْرِي مِنْ تَحْتِهَا الْأَنْهارُ يَوْمَ لا يُخْزِي اللَّهُ النَّبِيَّ وَ الَّذِينَ آمَنُوا مَعَهُ \r\n\r\n","description":"","footnote":"","page_name":" 540 ","page_number":540},
  {"content":"\r\n\r\nاى مؤمنان ، بسوى خدا توبه كنيد ، توبه‌اى كه شكستنى و بازگشتنى از آن نباشد ، بسا كه خداوند بديهاى شما را بسترد و ناپيدا كند و شما را به بهشتها كه جويهاى آب زير درختان آن روان است جاى دهد ، آن روزى است كه خداوند پيغمبر و ياران او را خوار نگرداند .  نُورُهُمْ يَسْعى بَيْنَ أَيْدِيهِمْ وَ بِأَيْمانِهِمْ يَقُولُونَ رَبَّنا أَتْمِمْ لَنا نُورَنا وَ اغْفِرْ لَنا إِنَّكَ عَلى كُلِّ شَيْءٍ قَدِيرٌ .  درحالىكه روشنائى ايمان از پيش روى و از سوى راست آنان مىشتابد و آنان مىگويند : پروردگارا ، اين روشنائى ما را كامل گردان و گناهان ما را بيامرز كه تو بر هر چيزى توانا هستى .\r\n9 -  يا أَيُّهَا النَّبِيُّ جاهِدِ الْكُفَّارَ وَ الْمُنافِقِينَ وَ اغْلُظْ عَلَيْهِمْ وَ مَأْواهُمْ جَهَنَّمُ وَ بِئْسَ الْمَصِيرُ .  اى پيغمبر ، جهاد كن ( باز كوش ) با كافران و منافقان و بر ايشان درشت و سخت‌گير ، و جايگاه آنها دوزخ است و بد بازگشتنى است .\r\n10 -  ضَرَبَ اللَّهُ مَثَلًا لِلَّذِينَ كَفَرُوا امْرَأَتَ نُوحٍ وَ امْرَأَتَ لُوطٍ كانَتا تَحْتَ عَبْدَيْنِ مِنْ عِبادِنا صالِحَيْنِ فَخانَتاهُما فَلَمْ يُغْنِيا عَنْهُما مِنَ اللَّهِ شَيْئاً وَ قِيلَ ادْخُلَا النَّارَ مَعَ الدَّاخِلِينَ .  خداوند براى كافران ( از نوميدى فرداى قيامت ) مثلى زد ، زن نوح و زن لوط كه زن دو نفر بندگان صالح خدا بودند و به شوهرهاى خود خيانت كردند ، و شوهران آنها پيش خدا براى آنها هيچ به كار نيامدند و از خداى سودى به آنان نرسانيدند و به آنها گفتند با گنهكاران به دوزخ درآئيد .\r\n11 -  وَ ضَرَبَ اللَّهُ مَثَلًا لِلَّذِينَ آمَنُوا امْرَأَتَ فِرْعَوْنَ إِذْ قالَتْ رَبِّ ابْنِ لِي عِنْدَكَ بَيْتاً فِي الْجَنَّةِ وَ نَجِّنِي مِنْ فِرْعَوْنَ وَ عَمَلِهِ وَ نَجِّنِي مِنَ الْقَوْمِ الظَّالِمِينَ .  خداوند براى مؤمنان ( در ايمنى از گزند كفر كافران ) زن فرعون را مثل زد ، آنگاه كه گفت : خداوند مرا در بهشت به نزديك خود خانه‌اى بساز و مرا از فرعون و كردار او رهائى ده و مرا از گروه ستمكاران نجات ده .\r\n12 -  وَ مَرْيَمَ ابْنَتَ عِمْرانَ الَّتِي أَحْصَنَتْ فَرْجَها فَنَفَخْنا فِيهِ مِنْ رُوحِنا وَ صَدَّقَتْ بِكَلِماتِ رَبِّها وَ كُتُبِهِ وَ كانَتْ مِنَ الْقانِتِينَ .  ( مثل ديگر ) مريم دختر عمران كه ناموس خود را نگاه داشت و ما از روح خويش در آن دميديم و او بپذيرفت و سخن خداوند و كتابهاى ( نامه‌ها ) او را استوار كرد ( تصديق كرد ) و از فرمان‌برداران بود .\r\n\r\nتفسير ادبى و عرفانى\r\n\r\nسوره 66 آيه 0\r\n بِسْمِ اللَّهِ الرَّحْمنِ الرَّحِيمِ ،  نام خداوندى كه بىنام او سخن ابتر آيد و بىذكر او گفتار مختصر آيد ، بىستايش او گفتار را آرايش نيست ، بىآشنائى او اسرار را روشنائى نه ! بىخدمت او تن را نظام نيست ، و بىنعمت او جان را قوام نه ! بىجود او وجود نيست ، بىلطف او شهود نه ! پادشاهى كه صنع او بىآلت است و خواست او بىعلت ، كريمى كه كرم او بىحدّ است و قدرت او بىنهايت ! خداوند مهربانى كه روز بيعت بندهء حقير را نداى  إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ  داد . و در هنگام پيمان بستن ، او را  قالُوا بَلى *  تلقين كرد و در لوح رقمش  سَبَقَتْ لَهُمْ مِنَّا الْحُسْنى  ثبت كرد ، و روز ايثار ، بهره‌اش  أَلْزَمَهُمْ كَلِمَةَ التَّقْوى  كرد . اين است كرم و رحمت ، اين است عنايت و شفقت .\r\n\r\nسوره 66 آيه 8\r\n8 -  يا أَيُّهَا الَّذِينَ آمَنُوا تُوبُوا إِلَى اللَّهِ تَوْبَةً نَصُوحاً .  آيه . « 1 » اى گروندگان ، دوستان و آشنايان ،\r\n\r\n\r\n","description":"","footnote":"\r\n( 1 ) راجع به كلمهء نصوح در ذيل سورهء حديد شرحى نوشته شده است .\r\n","page_name":" 541 ","page_number":541},
  {"content":"\r\n\r\nهمه توبه كنيد ، به درگاه من بازآئيد ، اگر شما با من آن كرديد كه از شما آمد ، من هم با شما آن كنم كه از من آيد ، هيچ جا ناقص و معيوب نپذيرند مگر اينجا ! بازآئيد ، هيچ درگاهى گناه نيامرزند مگر اينجا ، پناه به من آريد ، از نامهربانان به مهربان آئيد ، از درد نوميدى به اميد آئيد ، ما را از گناه آمرزيدن باك نيست ، بازآئيد ، ما را از معيوب پذيرفتن عار نيست ، باز گرديد ،  وَ أَنِيبُوا إِلى رَبِّكُمْ  بسوى خداى خود انابت جوئيد كه مقام انابت برتر از مقام توبت است ! انابت بازگشت بنده است به خداى خويش با دل و همّت ، ولى توبت ، بازگشت بنده است از معصيت به اطاعت ! انابت ، از وادى نفاق با قدم صدق به وادى آرامش آمدن است و از وادى بدعت با قدم تسليم به وادى سنّت آمدن ! و از وادى تفرّق با قدم انقطاع به وادى جمع آمدن ، و از وادى دعوت با قدم افتقار به وادى تفريد آمدن ، و از وادى خرد با قدم فاقت به سوى حق آمدن است .\r\nاما توبت ، شفيعى است مطاع و وكيلى مشفق و نايبى كريم ، نقش گناه را محو كند و حق به شفاعت او بندهء گنه كار را عفو كند ، و ديوان عمل بندگان را از عصيان و نافرمانى پاك نمايد و مرد توبه‌كار را با مرد بىگناه برابر كند ! كه فرمود : توبهء از گناه چنان است كه گناه نكرده باشد .\r\n . . . عَسى رَبُّكُمْ أَنْ يُكَفِّرَ عَنْكُمْ سَيِّئاتِكُمْ .  آيه . حق‌تعالى به هيچ طاعتى چنان خشنود نشود كه به توبهء تائبان ! و رضاى او به توبهء گناه كار همچون شادى تشنه‌اى است در بيابان خشك و بىآب كه ناگاه به آب پاك رسد ! يا زنى نازا كه آرزوى فرزند دارد ( نابيوسان ) نوميدانه او را بشارت فرزند دهند ! يا مسافرى كه در بيابانى هولناك راه و مركب خود را كم كرده و پس از نوميدى ناگاه به راه و مركب خويش رسد ! كه اين هر سه بزرگترين شادى است ولى در برابر رضاى خداوند اين سه شادى ارزشى ندارد ! زيرا :\r\nحكم خداوند چنان رفته كه اگر كسى هفتاد سال در خرابات معصيت كند ، آنگاه روزى به خود آمده و غسل كند و لباس وفا در پوشد و به مسجد آيد و با حيرت نيّت كند و با حسرت دست بردارد و نماز گذارد ، هنوز نماز تمام نكرده كه از جانب خداوند رحيم غفّار ندا آيد كه اى اهل ملكوت ، اى گماشتگان در آسمانها و در زمين ، اين بنده برگشتهء ما به درگاه ما آمده ! آبى كه از ديدهء دردناك او بيرون آمده در خزانهء رحمت ما بنهيد تا فردا در عرصهء قيامت ، رضوان را فرستيم تا دست او را گيرد و اين ندا كند كه : اين آزادكردهء خداوند است كه به آمرزش رسيده ! چون در گناهكارى هم داغ محمّد ( اسلام ) بر زبان داشت و هم داغ مهر ما در بر دل .\r\nچگونگى عفو خداوند : آورده‌اند كه چون روز قيامت نامهء بنده گنهكار را بدست او دهند سر به زير افكند و اندوهى بزرگ بر او نشيند ! حق‌تعالى به وى نظر رحمت كند و گويد : اى بيچاره گناهكار ، سر بردار كه امروز روز آشتى است و هنگام نياز رحمت ، بنده از شرم همچنان سر در پيش دارد ، ربّ عزّت فرمايد : به عزّت من سر از پيش بردار و در جلال من بنگر ، اگر تو در دنيا آن نكردى كه من فرمودم ! من امروز روز درماندگى تو آن كنم كه تو خواهى ! هركس آن كند كه سزاوار او است ! تو را كه بىوفائى سزاوار تو است چنان آفريدم ! ولى سزاوارى من همه وفا و كرم است ، پس جام شراب قدس به دستش دهند كه يك دم در كشد و نعره‌زنان به زبان حال گويد :\r\n چون عفو تو ، راه جُرمِ من پاك ببست * زين پس همه در معصيت ، آويزم دست ! \r\nاين است كه فرمود :  فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ .  آيه . آنانند كه بديهاشان به نيكيها بدل\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nشود و گناهانشان بخشوده شود « 1 » .\r\n\r\nسورهء - 67 - ملك - 30 - آيه - مكىّ - جزو 29\r\n\r\nتفسير لفظى [ آيات 1 الى آخر 
  ]\r\nجزو بيست و نهم :  بِسْمِ اللَّهِ الرَّحْمنِ الرَّحِيمِ  بنام خداوند فراخ بخشايش مهربان .\r\n1 -   تَبارَكَ الَّذِي بِيَدِهِ الْمُلْكُ وَ هُوَ عَلى كُلِّ شَيْءٍ قَدِيرٌ .   بزرگ است و بزرگوار و با بركت در كارسازى و كردگارى ، كه پادشاهى جهان به دست اوست و او بر همه چيز توانا است .\r\n2 -  الَّذِي خَلَقَ الْمَوْتَ وَ الْحَياةَ لِيَبْلُوَكُمْ أَيُّكُمْ أَحْسَنُ عَمَلًا وَ هُوَ الْعَزِيزُ الْغَفُورُ . \r\nآن خدائى كه مرگ و زندگى را آفريد تا شما را بيازمايد كه چه كسى از شما نيكوكارتر است ؟ و اوست كه تواند و تاود و مىپوشد و مىآمرزد .\r\n3 -  الَّذِي خَلَقَ سَبْعَ سَماواتٍ طِباقاً ما تَرى فِي خَلْقِ الرَّحْمنِ مِنْ تَفاوُتٍ فَارْجِعِ الْبَصَرَ هَلْ تَرى مِنْ فُطُورٍ .  خدائى كه هفت آسمان را زير و زبر هم آفريد ، در آفرينش خداوند چيزى فروشده ( تفاوت ) نبينى ، چشم خويش را بازگردان ، آيا هيچ شكافى يا گشادى در آسمانها مىبينى ؟\r\n4 -  ثُمَّ ارْجِعِ الْبَصَرَ كَرَّتَيْنِ يَنْقَلِبْ إِلَيْكَ الْبَصَرُ خاسِئاً وَ هُوَ حَسِيرٌ .  باز چشم خويش و نگرستن خويش را بازآر ، تا چشم تو از نگرستن و عيب جستن در حال پس‌ماندگى و كم‌آمدگى پس آيد ، درحالىكه او خود بازمانده و بازايستاده است !\r\n5 -  وَ لَقَدْ زَيَّنَّا السَّماءَ الدُّنْيا بِمَصابِيحَ وَ جَعَلْناها رُجُوماً لِلشَّياطِينِ وَ أَعْتَدْنا لَهُمْ عَذابَ السَّعِيرِ .  ما آسمان دنيا را به چراغها بياراستيم و آنها را چنان ساختيم كه شيطانها را از در آسمان برانند و براى آنها عذاب آتش قرار داديم .\r\n6 -  وَ لِلَّذِينَ كَفَرُوا بِرَبِّهِمْ عَذابُ جَهَنَّمَ وَ بِئْسَ الْمَصِيرُ .  براى آنها كه به پروردگار خويش كافر شدند عذاب دوزخ است كه بد بازگشت گاهى است .\r\n7 -  إِذا أُلْقُوا فِيها سَمِعُوا لَها شَهِيقاً وَ هِيَ تَفُورُ .  چون كافران را در دوزخ افكنند ، صدائى سخت زننده شنوند درحالىكه دوزخ مىجوشد .\r\n8 -  تَكادُ تَمَيَّزُ مِنَ الْغَيْظِ كُلَّما أُلْقِيَ فِيها فَوْجٌ سَأَلَهُمْ خَزَنَتُها أَ لَمْ يَأْتِكُمْ نَذِيرٌ . \r\nدوزخ مىخواهد از خشم پاره‌پاره شود ، هرگاه گروهى در آن افكنند ! و عذاب‌سازان پرسند آيا شما را ترساننده نيامد ؟\r\n9 -  قالُوا بَلى قَدْ جاءَنا نَذِيرٌ فَكَذَّبْنا وَ قُلْنا ما نَزَّلَ اللَّهُ مِنْ شَيْءٍ إِنْ أَنْتُمْ إِلَّا فِي ضَلالٍ كَبِيرٍ .  گويند : آرى ، آگاه‌كننده به ما آمد ، ولى ما او را دروغ زن گرفتيم و گفتيم : خداوند هيچ چيز فرونفرستاده و شما نيستيد مگر در گمراهى بزرگ ! ( كه اين سخنان را مىگوئيد ) .\r\n10 -  وَ قالُوا لَوْ كُنَّا نَسْمَعُ أَوْ نَعْقِلُ ما كُنَّا فِي أَصْحابِ السَّعِيرِ .  و مىگويند اگر ما مىشنيديم و آن را در مىيافتيم ، ما در دوزخيان نبوديم .\r\n\r\n\r\n","description":"","footnote":"\r\n( 1 ) - در عين حال البته نبايد به اميد عفو خداوندى ، گناه كرد و از انجام دادن وظيفه انسانى و تكليف بندگى خوددارى كرد كه خداوند هم خداوند رحمت است هم جبار منتقم و نقمت ! !\r\n","page_name":" 543 ","page_number":543},
  {"content":"\r\n\r\n11 -  فَاعْتَرَفُوا بِذَنْبِهِمْ فَسُحْقاً لِأَصْحابِ السَّعِيرِ .  پس آنان به گناه خويش خستو شدند ، پس دوزخيان از رحمت خداوند دور باد !\r\n12 -  إِنَّ الَّذِينَ يَخْشَوْنَ رَبَّهُمْ بِالْغَيْبِ لَهُمْ مَغْفِرَةٌ وَ أَجْرٌ كَبِيرٌ .  آنها كه از خداوند در نهان ترس دارند آنان مردمى راست آمرزش هستند و پاداش بزرگ دارند .\r\n13 -  وَ أَسِرُّوا قَوْلَكُمْ أَوِ اجْهَرُوا بِهِ إِنَّهُ عَلِيمٌ بِذاتِ الصُّدُورِ .  ( اى بندگان من ) خواه سخن خويش نهان و خواه آشكار داريد ، خداوند به هرچه در دلها است دانا و آگاه است .\r\n14 -  أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ .  آيا كسى كه دل را آفريد ، نمىداند در آن چيست ؟ درحالىكه او باريك‌دان و آگاه و دوربين است !\r\n15 -  هُوَ الَّذِي جَعَلَ لَكُمُ الْأَرْضَ ذَلُولًا فَامْشُوا فِي مَناكِبِها وَ كُلُوا مِنْ رِزْقِهِ وَ إِلَيْهِ النُّشُورُ .  او است كه زمين را رام و فرمان‌بردار شما كرد ، پس در كنارهاى آن برويد و از روزى آن بخوريد و ( بدانيد كه ) برگشت همه شماها به همان زمين است .\r\n16 -  أَ أَمِنْتُمْ مَنْ فِي السَّماءِ أَنْ يَخْسِفَ بِكُمُ الْأَرْضَ فَإِذا هِيَ تَمُورُ .  آيا از او كه در آسمان است ايمن هستيد كه شما را در زمين فروبرد در همان حالى كه زمين شما را مىگرداند ؟\r\n17 -  أَمْ أَمِنْتُمْ مَنْ فِي السَّماءِ أَنْ يُرْسِلَ عَلَيْكُمْ حاصِباً فَسَتَعْلَمُونَ كَيْفَ نَذِيرِ  آيا ايمن هستيد از او كه در آسمان است از اينكه بر شما سنگ ببارد ؟ و شما خواهيد دانست كه ترساندن چون است !\r\n18 -  وَ لَقَدْ كَذَّبَ الَّذِينَ مِنْ قَبْلِهِمْ فَكَيْفَ كانَ نَكِيرِ .  پيش از ايشان هم پيغمبران مرا دروغ زن گرفتند ، پس چون بود و چگونه ديدى ناخشنودى من نسبت به آنان ؟\r\n19 -  أَ وَ لَمْ يَرَوْا إِلَى الطَّيْرِ فَوْقَهُمْ صافَّاتٍ وَ يَقْبِضْنَ ما يُمْسِكُهُنَّ إِلَّا الرَّحْمنُ إِنَّهُ بِكُلِّ شَيْءٍ بَصِيرٌ .  آيا مرغ را نمىبينند و نمىنگرند بالاى سر آنها در حال پرواز و گسترانيدن بال ، درحالىكه بازپريدن را فراهم آورند ، هيچ‌كس آنها را در هوا جز خداوند نگاه نمىدارد ! كه او به هر چيزى آگاه و بينا است .\r\n20 -  أَمَّنْ هذَا الَّذِي هُوَ جُنْدٌ لَكُمْ يَنْصُرُكُمْ مِنْ دُونِ الرَّحْمنِ إِنِ الْكافِرُونَ إِلَّا فِي غُرُورٍ .  آيا كيست كه سپاه شما است و شما را يارى مىدهد بجز خداى مهربان ؟ آرى ، كافران نيستند جز در فريب و غرور نادانى !\r\n21 -  أَمَّنْ هذَا الَّذِي يَرْزُقُكُمْ إِنْ أَمْسَكَ رِزْقَهُ بَلْ لَجُّوا فِي عُتُوٍّ وَ نُفُورٍ .  آيا كيست كه شما را روزى دهد ؟ اگر خداوند روزى خود را بازگيرد ؟ اين نيست جز آنكه كافران در شوخى و در رميدن و در نافرمانى لج مىكنند ( مىستهند ) .\r\n22 -  أَ فَمَنْ يَمْشِي مُكِبًّا عَلى وَجْهِهِ أَهْدى أَمَّنْ يَمْشِي سَوِيًّا عَلى صِراطٍ مُسْتَقِيمٍ . \r\nآيا آنكه بر روى خويش نگونسار مىرود راست‌راه‌تر است يا آنكه ( سربلند ) بر راه راست مىرود ؟ ( و راه را مىبيند ) .\r\n23 -  قُلْ هُوَ الَّذِي أَنْشَأَكُمْ وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ قَلِيلًا ما تَشْكُرُونَ  بگو ( اى پيغمبر ) او خدائى است كه شما را آفريد و شما را گوش شنوائى و چشم بينائى و دل هشيارى داد و شما به مقدار اندك شكرگزار مىباشيد !\r\n\r\n","description":"","footnote":"","page_name":" 544 ","page_number":544},
  {"content":"\r\n\r\n24 -  قُلْ هُوَ الَّذِي ذَرَأَكُمْ فِي الْأَرْضِ وَ إِلَيْهِ تُحْشَرُونَ .  بگو آن خدا خدائى است كه شما را در زمين بيافريد و به سوى او باز برده خواهيد شد .\r\n25 -  وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ .  آنها مىگويند : رستاخيز كى است ؟ اگر شما راست مىگوئيد ؟\r\n26 -  قُلْ إِنَّمَا الْعِلْمُ عِنْدَ اللَّهِ وَ إِنَّما أَنَا نَذِيرٌ مُبِينٌ .  بگو ( اى محمّد ) دانش آنچه مىپرسيد نزد خدا است و من تنها بيم‌دهندهء آشكارم .\r\n27 -  فَلَمَّا رَأَوْهُ زُلْفَةً سِيئَتْ وُجُوهُ الَّذِينَ كَفَرُوا وَ قِيلَ هذَا الَّذِي كُنْتُمْ بِهِ تَدَّعُونَ . \r\nچون رستاخيز را نزديك ببينند ، بدى و اندوه در روى كسانى كه كافر شدند پيدا مىشود و به آنها مىگويند اين است آنچه را كه در آن گيتى از ما باز مىخواستيد .\r\n28 -  قُلْ أَ رَأَيْتُمْ إِنْ أَهْلَكَنِيَ اللَّهُ وَ مَنْ مَعِيَ أَوْ رَحِمَنا فَمَنْ يُجِيرُ الْكافِرِينَ مِنْ عَذابٍ أَلِيمٍ .  به آنها بگو اگر خداوند مرا و هركس با من است بميراند يا ببخشايد ؟ آن كيست كه از عذاب دردناك پناه دهد ؟ ( به زينهار دارد ) .\r\n29 -  قُلْ هُوَ الرَّحْمنُ آمَنَّا بِهِ وَ عَلَيْهِ تَوَكَّلْنا فَسَتَعْلَمُونَ مَنْ هُوَ فِي ضَلالٍ مُبِينٍ . \r\nبگو آن خداى رحمن است كه به او گرويده‌ايم و به او توكّل داريم ، آرى ، به زودى خواهيد دانست كه چه كسى در گمراهى آشكار است ؟\r\n30 -  قُلْ أَ رَأَيْتُمْ إِنْ أَصْبَحَ ماؤُكُمْ غَوْراً فَمَنْ يَأْتِيكُمْ بِماءٍ مَعِينٍ .  بگو به آنها اگر اين آب شما در زمين فرورود ! چه كسى آب گوارا براى شما مىآورد ؟ ( البتّه خداوند )\r\n\r\nتفسير ادبى و عرفانى\r\n\r\nسوره 67 آيه 0\r\n بِسْمِ اللَّهِ الرَّحْمنِ الرَّحِيمِ ،  اين آيت آيت پادشاهى است ، اگر نقاب پادشاهى بگشايد و جلال خدائى او پيدا گردد بر هرچه آن جلال افتد دمار از وى برآرد ؟ و رقم نيستى برو كشد ! شنوندهء اين كلمه چنان از خود فانى شود كه او را هيچ خيال نماند و از هر نشان كه دهند از آن نشان نهان شود !\r\nباز بشنيدن نام رحمن و رحيم از تنگى دهشت به دشت انس افتد و فناء او به بقاء بدل شود ! اين است سنّت خداى عزّ و جلّ ! چون هيبت الهيّت نمايد موجب دهشت و حيرت گردد ، باز به صفت لطف و رحمت مرهم نهد ! رحمن و رحيم اشاره به كمال لطف و رحمت است ، هركه را دولت دين دهند منشور عزّ او از حضرت اين نام نويسند ، و هر كرا داغ شقاوت بر جان نهادند ، رقم رسوائى او از حضرت اين نام كشند !\r\n\r\nسوره 67 آيه 1\r\n1 -   تَبارَكَ الَّذِي بِيَدِهِ الْمُلْكُ .   آيه . پادشاهى ملك جهان به دست او است ، سر همهء سروران در دست توانائى او است ، گردن همه گردن‌فرازان در ربقهء تسخير او است ، پيشانى همه جبّاران ، رام قهر جبروت او است . سياست عزّت و ذلّت همه نتيجهء لطف و قهر او است .\r\nخداوند مىفرمايد : من پادشاه پادشاهانم ، عزّت و ذلّت بندگان در دست من است ، و دلهاى جهانيان در قبضهء قدرت من ! چنان كه خواهم مىگردانم ، خواهم بخواهم و بخندانم ، و خواهم برانم و بگريانم ، اى شما كه\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nجهانيانيد ، دل در دين ما بنديد و دل درويشان مبنديد ، توكّل بر كرم ما كنيد ، روى به درگاه طاعت ما آريد ، دين‌پرست باشيد تا دنيا تابع شما شود ، خدمت شاه شاهان ( خداوند ) كنيد تا پادشهان جهان شما را خدمت كنند .\r\n خدمت او كن مگر شاهان تو را خدمت كنند * چاكر او باش تا سلطان تو را گردد غلام \r\nبدانكه ملك انسانيت جدا ، و ملك دلها جدا ، و ملك جهانها جدا است ، انسانيّت در دنيا ملك راند ، و دل در آخرت ملك راند ، و جان در عالم حقيقت ملك راند ، ملك آدمى در دنيا لهو است و لعب كه  أَنَّمَا الْحَياةُ الدُّنْيا لَعِبٌ وَ لَهْوٌ وَ زِينَةٌ .  ملك دل دوستى از دو سو است كه  يُحِبُّهُمْ وَ يُحِبُّونَهُ  و ملك جان اين است كه :   وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ .   روىهاى شكوفان بسوى خداى مىنگرند .\r\nآن عزيز راه گويد : فردا كه پرچم كبرياى خداوند به رستاخيز برند و  لِمَنِ الْمُلْكُ  گويد ، من از گوشهء دل خويش به دستورى او درى برگشايم و دردى از دردهاى او بيرون دهم ! تا گرد قيامت برآيد و  لِمَنِ الْمُلْكُ  گويد اگر كسى بر عزيز راه اعتراض كند كه بنده را چه رسد كه :  لِمَنِ الْمُلْكُ  گويد ؟ او گويد : او كه چون ما ضعفا و مساكين دارد ،  لِمَنِ الْمُلْكُ  گويد ! ما كه چون او پادشاهى مقتدر قهّار و جبّارى داريم چرا نگوئيم : امروز پادشاهى كه راست ؟ اگر او را چون ما بندگان است ما را چون او خداوند است ، كسى كه در حرم قرآن بار داده شده ، خلعت تشريف  لَيْسَ لَكَ عَلَيْهِمْ سُلْطانٌ *  پوشد و شربت  وَ سَقاهُمْ رَبُّهُمْ  نوشد ، چنين كسى را چرا نرسد كه بر جهان خواجگى كند و شبانگاه و بامدادان گويد  لِمَنِ الْمُلْكُ ؟  « 1 »\r\n جز خداوند مفرماى كه خوانند مرا * سزد اين نام كسى را كه غلام تو بود ! \r\n بگسلانم كَمَرِ گردون از قوّت خويش * چون به طرف كَمَرم نقش زنام تو بود \r\n\r\nسورهء - 68 - قلم - 52 - آيه - مكى - جزو 29\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ .  بنام خداوند جهان‌دار دشمن‌پرور به بخشايندگى و دست‌بخشاى به مهربانى .\r\n1 -   ن ، وَ الْقَلَمِ وَ ما يَسْطُرُونَ .   به دوات و قلم و آنچه مىنويسند سوگند .\r\n2 -  ما أَنْتَ بِنِعْمَةِ رَبِّكَ بِمَجْنُونٍ .  با آن نعمتى كه از خداوند به تو است تو ديوانه نيستى .\r\n3 -  وَ إِنَّ لَكَ لَأَجْراً غَيْرَ مَمْنُونٍ .  و تو را مزدى ، ناكاست‌شدنى است .\r\n4 -  وَ إِنَّكَ لَعَلى خُلُقٍ عَظِيمٍ .  و تو ( بر ادب پيغام ما ) بر خوئى بسيار نيكو هستى .\r\n5 -  فَسَتُبْصِرُ وَ يُبْصِرُونَ .  آرى ، پس تو خواهى ديد و آنها هم ببينند كه :\r\n6 -  بِأَيِّكُمُ الْمَفْتُونُ .  كه ديوانه و فتنه رسيده و فريفته از شما كيست ؟\r\n7 -  إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِهِ وَ هُوَ أَعْلَمُ بِالْمُهْتَدِينَ .  پروردگار تو داناتر است به هركسى كه از راه راست گمراه شده و او داناتر است به يافتگان راه راست .\r\n8 -  فَلا تُطِعِ الْمُكَذِّبِينَ .  پس تو ( اى پيغمبر ) بنگر ، كه دروغ زن گران را فرمان نبرى !\r\n9 -  وَدُّوا لَوْ تُدْهِنُ فَيُدْهِنُونَ .  دوست دارند كه تو به چيزى فرا ايشان آئى تا آنها هم فرا تو آيند .\r\n10 -  وَ لا تُطِعْ كُلَّ حَلَّافٍ مَهِينٍ .  هر سوگند خوار دروغ‌زن خوارشده‌اى را فرمان مبر !\r\n\r\n\r\n","description":"","footnote":"\r\n( 1 ) - از اين بيان و تعبير چنين فهميده مىشود كه مراد از ( عزيز راه ) پيغمبر اسلام است كه داراى اين مقام مىباشد .\r\n","page_name":" 546 ","page_number":546},
  {"content":"\r\n\r\n11 -  هَمَّازٍ مَشَّاءٍ بِنَمِيمٍ .  ( يعنى ) مردم غيبت كردن و مردم نكوه و سخن چين !\r\n12 -  مَنَّاعٍ لِلْخَيْرِ مُعْتَدٍ أَثِيمٍ .  از نيكوئى بازدارنده و گزاف‌كار و گزاف‌گو و ناسازگار و گناهكار و پليدكار است .\r\n13 -  عُتُلٍّ بَعْدَ ذلِكَ زَنِيمٍ .  درشت‌خو و بعد از آن نادرست و بدنام و بداصل و فرزند زنا .\r\n14 -  أَنْ كانَ ذا مالٍ وَ بَنِينَ .  از بهر آنكه كسى داراى مال و فرزندان مىباشد .\r\n15 -  إِذا تُتْلى عَلَيْهِ آياتُنا قالَ أَساطِيرُ الْأَوَّلِينَ .  چون سخنان ما بر او خوانند ، گويد اين افسانهء پيشينيان است .\r\n16 -  سَنَسِمُهُ عَلَى الْخُرْطُومِ .  آرى ، فردا او را نشانى در روى نهيم .\r\n17 -  إِنَّا بَلَوْناهُمْ كَما بَلَوْنا أَصْحابَ الْجَنَّةِ إِذْ أَقْسَمُوا لَيَصْرِمُنَّها مُصْبِحِينَ . \r\nما آنها را ( به آنچه از مال داديم ) آزمايش كنيم ، چنان كه سه برادر صاحبان باغ را آزموديم ( باغ در صنعاى يمن بوده ) آنگاه كه همگى سوگند ياد كردند كه صبح زود انگور و خرما و كاشتهء بستان را ببرند ( تا بىنوايان نرسند و چيزى بخواهند ) .\r\n18 -  وَ لا يَسْتَثْنُونَ .  و نگفتند اگر خدا بخواهد !\r\n19 -  فَطافَ عَلَيْها طائِفٌ مِنْ رَبِّكَ وَ هُمْ نائِمُونَ .  شبانه به آن باغ و كشت آتشى از آسمان از سوى خداوند رسيد و همه را سوزانيد درحالىكه آنها همگى در خواب بودند .\r\n20 -  فَأَصْبَحَتْ كَالصَّرِيمِ .  آن بستان چون شب سياه و بىگياه و آب شد .\r\n21 -  فَتَنادَوْا مُصْبِحِينَ .  نزديك بامداد همگى يكدگر را آواز دادند كه به ميوه‌چينى باغ روند !\r\n22 -  أَنِ اغْدُوا عَلى حَرْثِكُمْ إِنْ كُنْتُمْ صارِمِينَ .  از خواب بامداد برخيزيد تا به سوى كشتگاه خودمان رويم اگر چيدن ميوه مىخواهيد ؟ !\r\n23 -  فَانْطَلَقُوا وَ هُمْ يَتَخافَتُونَ .  پس به راه افتادند و باهم راز مىكردند و به هم مىگفتند :\r\n24 -  أَنْ لا يَدْخُلَنَّهَا الْيَوْمَ عَلَيْكُمْ مِسْكِينٌ .  كه امروز هيچ درويشى و فقيرى بر شما در آن بستان نيايد !\r\n25 -  وَ غَدَوْا عَلى حَرْدٍ قادِرِينَ .  بامدادان كه با آهنگ بدآمد ، چون نزديك باغ رسيدند هيچ درويش و فقيرى نديدند خوش‌حال شده گفتند : ما دست يافتيم ( پيروز شديم ) .\r\n26 -  فَلَمَّا رَأَوْها قالُوا إِنَّا لَضَالُّونَ .  پس چون بستان را هامون ديدند ( همه سوخته و دود شده ) گفتند : ما راه گم كرديم . و اينجا ، باغ ما نيست ! ولى چون دانستند كه باغ آنها است كه سوخته گفتند :\r\n27 -  بَلْ نَحْنُ مَحْرُومُونَ .  نه ، راه كم نگرديم ! بلكه از نعمت و ميوهء اين باغ بىبهره شديم .\r\n28 -  قالَ أَوْسَطُهُمْ أَ لَمْ أَقُلْ لَكُمْ لَوْ لا تُسَبِّحُونَ .  بهينه برادران آنها گفت : نگفتم شما را كه چرا خداى پاك را ستايش نكنيد ! و ندانيد كه او ستم را نمىپذيرد ؟\r\n29 -  قالُوا سُبْحانَ رَبِّنا إِنَّا كُنَّا ظالِمِينَ .  گفتند : خداوند ما از ستمكارى پاك است و اين مائيم كه ستم كرديم و ستمكارانيم !\r\n\r\n","description":"","footnote":"","page_name":" 547 ","page_number":547},
  {"content":"\r\n\r\n30 -  فَأَقْبَلَ بَعْضُهُمْ عَلى بَعْضٍ يَتَلاوَمُونَ .  پس آنها روى فراهم كردند و يك دگر را سرزنش مىدادند !\r\n31 -  قالُوا يا وَيْلَنا إِنَّا كُنَّا طاغِينَ .  گفتند : اى واى بر ما كه ما از اندازه بيرون شديم ( طغيان كرديم ) و فرمان‌بردارى خداوند را بگذاشتيم .\r\n32 -  عَسى رَبُّنا أَنْ يُبْدِلَنا خَيْراً مِنْها إِنَّا إِلى رَبِّنا راغِبُونَ .  اميد است كه پروردگار ما بهتر از آن بما دهد و ما بسوى خداى خود مىگرديم و پناه مىبريم .\r\n33 -  كَذلِكَ الْعَذابُ وَ لَعَذابُ الْآخِرَةِ أَكْبَرُ لَوْ كانُوا يَعْلَمُونَ .  چنين است عذاب اين جهانى ! و عذاب آن جهان بزرگتر است اگر بدانند !\r\n34 -  إِنَّ لِلْمُتَّقِينَ عِنْدَ رَبِّهِمْ جَنَّاتِ النَّعِيمِ .  براى پرهيزكاران از شرك نزد پروردگارشان بهشتهاى پرنازونعمت است .\r\n35 -  أَ فَنَجْعَلُ الْمُسْلِمِينَ كَالْمُجْرِمِينَ .  ( خداوند به كافران گويد : ) آيا ما مسلمانان را چون كافران سازيم ؟\r\n36 -  ما لَكُمْ كَيْفَ تَحْكُمُونَ .  شما را چه رسيده كه چنين حكمى مىكنيد ؟\r\n37 -  أَمْ لَكُمْ كِتابٌ فِيهِ تَدْرُسُونَ .  آيا شما را كتاب آسمانى است كه همىخوانيد ؟\r\n38 -  إِنَّ لَكُمْ فِيهِ لَما تَخَيَّرُونَ .  شما راست در آن كتاب آنچه را اختيار مىكنيد .\r\n39 -  أَمْ لَكُمْ أَيْمانٌ عَلَيْنا بالِغَةٌ إِلى يَوْمِ الْقِيامَةِ إِنَّ لَكُمْ لَما تَحْكُمُونَ .  يا شما را سوگندهائى و پيمان‌هائى به ما تا روز رستاخيز رسيده ؟ كه شما راست آنچه حكم مىكنيد ؟ ( و چنين اختيارى داريد ؟ )\r\n40 -  سَلْهُمْ أَيُّهُمْ بِذلِكَ زَعِيمٌ .  از آنها بپرس ( اى پيغمبر ) تا كيست از ايشان كه ميانجى و نمايندهء درستى آن پيمان است ؟ ( و درستى آنها را به عهده مىگيرد )\r\n41 -  أَمْ لَهُمْ شُرَكاءُ فَلْيَأْتُوا بِشُرَكائِهِمْ إِنْ كانُوا صادِقِينَ .  يا آنان شريكهائى دارند پس بايد آنان را بياورند اگر راست مىگويند .\r\n42 -  يَوْمَ يُكْشَفُ عَنْ ساقٍ وَ يُدْعَوْنَ إِلَى السُّجُودِ فَلا يَسْتَطِيعُونَ .  آن روز كه پرده از ساق بركشند و مردم را به سجود خوانند ، آن روز ناگروندگان نتوانند سجده كنند !\r\n43 -  خاشِعَةً أَبْصارُهُمْ تَرْهَقُهُمْ ذِلَّةٌ وَ قَدْ كانُوا يُدْعَوْنَ إِلَى السُّجُودِ وَ هُمْ سالِمُونَ . \r\nدرحالىكه چشم آنها از بيم فروشده و خوارى بر روى آنها نشسته ! درحالىكه در دنيا چون آنان را به سجده كردن خواندند با آنكه سلامت بودند ، اجابت نكردند .\r\n44 -  فَذَرْنِي وَ مَنْ يُكَذِّبُ بِهذَا الْحَدِيثِ سَنَسْتَدْرِجُهُمْ مِنْ حَيْثُ لا يَعْلَمُونَ . \r\nپس ( اى پيغمبر ) كسانى كه اين سخن را دروغ مىشمردند به من واگذار ، آرى ، من آنها را طورى ( بتدريج خرد خرد ) فراگيرم از جائى كه ندانند .\r\n45 -  وَ أُمْلِي لَهُمْ إِنَّ كَيْدِي مَتِينٌ .  و ايشان را مهلت ( درنگ ) دهم ، زيرا كه ساز من استوار و كار بردبارى بر من فراخ و از فردا مرا بيم نه .\r\n\r\n","description":"","footnote":"","page_name":" 548 ","page_number":548},
  {"content":"\r\n\r\n46 -  أَمْ تَسْئَلُهُمْ أَجْراً فَهُمْ مِنْ مَغْرَمٍ مُثْقَلُونَ .  يا بر رسانيدن پيغام از آنها مزد مىخواهى كه آنان چنين گران‌بار گشتند ؟ !\r\n47 -  أَمْ عِنْدَهُمُ الْغَيْبُ فَهُمْ يَكْتُبُونَ .  يا علم غيب نزد ايشان است كه ايشان مىنويسند ؟\r\n48 -  فَاصْبِرْ لِحُكْمِ رَبِّكَ وَ لا تَكُنْ كَصاحِبِ الْحُوتِ إِذْ نادى وَ هُوَ مَكْظُومٌ .  پس ( اى محمّد ) به حكم پروردگارت شكيبا باش و چون مرد ماهى ( يونس ) مباش آنگاه كه در حال پرغم و اندوهگين ما را خواند و ندا زد ! « 1 »\r\n49 -  لَوْ لا أَنْ تَدارَكَهُ نِعْمَةٌ مِنْ رَبِّهِ لَنُبِذَ بِالْعَراءِ وَ هُوَ مَذْمُومٌ .  اگرنه آن بود كه نعمت خداى را دريافت كرد ، خداوند او را از شكم ماهى به هامون رستاخيز مىافكندى و روز رستاخيز بر او سرزنش و نكوهش بود !\r\n50 -  فَاجْتَباهُ رَبُّهُ فَجَعَلَهُ مِنَ الصَّالِحِينَ .  پس خداوند او را بركشيد و برگزيد و او را از شايستگان ساخت .\r\n51 -  وَ إِنْ يَكادُ الَّذِينَ كَفَرُوا لَيُزْلِقُونَكَ بِأَبْصارِهِمْ لَمَّا سَمِعُوا الذِّكْرَ وَ يَقُولُونَ إِنَّهُ لَمَجْنُونٌ .  اگر كافران نزديك تو شوند ، چون قرآن بشنوند ! تو را به چشم زدن به زمين آرند و مىگويند :\r\nاو ديوانه است ( پس متوجّه آنها باش )\r\n52 -  وَ ما هُوَ إِلَّا ذِكْرٌ لِلْعالَمِينَ .  درحالىكه اين صداى آواى جهانيان و شرف دو گيتى است .\r\n\r\nتفسير ادبى و عرفانى\r\n\r\nسوره 68 آيه 0\r\n بِسْمِ اللَّهِ الرَّحْمنِ الرَّحِيمِ  ( باء ) اشاره به برّ و نيكوئى خداوند به اهل سعادت است ، ( سين ) اشاره به سابقهء رحمت به اهل جهالت است ، ( ميم ) اشاره به مقام محمود اهل شفاعت است .\r\nبرّ و نيكوئى خداوند آنست كه دل بنده را به نور معرفت بياراست و چراغ توحيد در آن بيفروخت ، سبق رحمت آنست كه در عهد ازل پيش از وجود آفرينش ، از بهر بندگان بر خود رحمت نوشت كه فرمود :\r\n كَتَبَ عَلى نَفْسِهِ الرَّحْمَةَ .  مقام محمود آنست كه خداوند به مصطفى فرمود : از بهر شفاعت گناهكاران امّت ، فردا تو را در مقامى بر پا كنم كه همهء پيشينيان و پسينيان آن را بستايند كه فرمود :  عَسى أَنْ يَبْعَثَكَ رَبُّكَ مَقاماً مَحْمُوداً . \r\n\r\nسوره 68 آيه 1\r\n  ن ، وَ الْقَلَمِ وَ ما يَسْطُرُونَ .   ( ن ) حرف تهجّى است و حرفهاى تهجّى ، لغات را اصل و كلمات را وصل و آيات را فصل است و همه دليل كرم و فضل ، بعضى مجمل و بعضى مفصّل كه از لطف اشارت و به مهر بشارت و گناه را كفّارت و دلهاى دوستان را غارت است ، آن حروف مايهء سخنان و پيرايهء سخن‌گويان است ، و فهم آن نشان موافقان و بار بر گردن مخالفان و خار در چشم بدعت‌گذاران است .\r\nاعتقاد مؤمنان آنست كه اين حروف ، كلام خداوند است خداوندى كه او را علم و قدرت است ، علم او بىفكرت ، قدرت او بىآلت ، ملك او بىنهايت ، عنايت او بىرشوت ، عطاى او بىمنّت ، خداوندى كه\r\n\r\n\r\n","description":"","footnote":"\r\n( 1 ) - اين آيت در جنگ احد نازل شد وقتى كه مشركان دندان پيغمبر را با سنگ شكستند و او خواست در حق آنها نفرين كند ! خطاب به پيغمبر رسيد كه مانند يونس كه در عذاب قوم خود شتاب كرد و گرفتار ماهى شد مباش ، كه اگر او مورد بخشش خداوند نشده بود ، تا رستاخيز ملوم و مورد سرزنش بود و تو شكيبا باش و شتاب در عذاب آنها مكن .\r\n","page_name":" 549 ","page_number":549},
  {"content":"\r\n\r\nجهان را سازنده و خلق را نگاهدارنده و دشمن را دارنده ، و دوست را يارىدهنده است .\r\nپير طريقت در مناجات خويش مىگويد : الهى ، هرچند ما گنهكاريم تو غفّارى ، هرچند ما زشت‌كاريم تو ستّارى ، پادشاها ، گنج فضل تو دارى و بىنظير و بىيارى ، سزد كه خطاهاى ما را درگذارى .\r\n( ن ) دوات است و ( قلم ) خامه‌اى از نور و نويسنده خداوند غفور ، لوح كردار و رفتار مخلوق را با قلم زبرجد و بامداد نور بر دفتر ياقوت نوشت ! لوح كارهاى مخلوق را بامداد فضل بر دفتر لطف در دل آنان ايمان نوشت كه فرمود :  ( كَتَبَ فِي قُلُوبِهِمُ الْإِيمانَ ) . \r\n\r\nسوره 68 آيه 2\r\n2 -  ما أَنْتَ بِنِعْمَةِ رَبِّكَ بِمَجْنُونٍ .  آيه . مهتر عالم ، سيّد فرزند آدم ، مرد كار بود ، معتكف درگاه عزّت ، مجاور محلّهء محبّت ، درّى از صدف قدرت برآمده ، آفتابى از فلك اقبال تابيده ، آسمان و زمين به وى آراسته و شب معراج او را گفتند : اى سيّد ، بر اين گلشن بلند بر خرام كه عالم قدس در انتظار تو است ، و جمله فردوسيان عاشق جمال تو ! و آستانهء حضرت ما مشتاق قدم معرفت تو است .\r\n\r\nسوره 68 آيه 3\r\n3 -  وَ إِنَّ لَكَ لَأَجْراً غَيْرَ مَمْنُونٍ .  آيه . آن مهتر عالم چون قدم در خلوت  ( أَوْ أَدْنى )  بر بساط انبساط نهاد ، خطاب از حضرت جلال آمد كه : درود و رحمت بر تو باد ! امشب ما خزينهء دار سلام را در لشكرگاه سينهء تو نثار مىكنيم و پاداش مىدهيم ، سيّد گفت : ما را از خداوند پرواى خزينه نيست ، آن را بر گدايان امّت ايثار كرديم ! گفتند : اى سيّد ، به آفرينش برون نگر كه همه منتظر جمال توأند ! تا امشب از تو بهره‌اى بردارند ، سيّد گفت : در اين مقام كه سعادت ما را فرود آورد ، ما را سر به روضهء رضوان و حجرهء آدم سر فرونيايد ، از حضرت سبحان ندا آمد كه :\r\n\r\nسوره 68 آيه 4\r\n4 -  وَ إِنَّكَ لَعَلى خُلُقٍ عَظِيمٍ .  آيه . باش تا فرداى قيامت كه علم دولت تو به عرصهء بزرگ برافرازند ، و تو قدم در ركاب براق آورده ، جامهء افتخار پوشيده ، تاج فضل بر سر نهاده ، لواء حمد در دست گرفته ، آدم و هركه دون او است از پيغمبران و وليّان همه در زير علم عزّت تو و رايت قدرت او درآمده و از حضرت عزّت اين ندا و نواخت برآمد كه ( اى محمّد ) : سخن بگو تا بشنويم ، بخواه تا بدهيم ، شفاعت كن تا بپذيريم ، قدر و مقام آن مهتر عالم را موسى دانست كه در آن غيرت از اين عالم بيرون شد و دل بر آن نهاده بود كه خادمى اين مهتر عالم را ميان بندد ، و درگاه مكّه و مدينه را با جاروب عاشقى بروبد ! آرى ، اى جوان‌مرد ، قدر آن مهتر كه داند و كدام خاطر به بدايت او رسد ؟ پيمبران در برابر او ستارگانى بودند در برابر آفتاب ! چنان كه آفتاب اگر پنهان باشد ستارگان از وى نور گيرند و چون آفتاب پيدا شود آنها همه ناپيدا گردند ! همين گونه پيمبران نور از مصطفى گرفتند و چون او به عالم صورت درآمد ، ايشان همه گم شدند .\r\n\r\nسورهء - 69 - الحاقه - 52 - آيه - مكى - جزو 29\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند دشمن‌پرور به بخشايندگى و دوست‌بخشاى به مهربانى .\r\n1 -   الْحَاقَّةُ .   2 -  مَا الْحَاقَّةُ .  3 -  وَ ما أَدْراكَ مَا الْحَاقَّةُ .  آن روز جزا ، آن روز بودنى ! چه چيز تو را دانا كرد ( اى محمّد ) كه آن روز چه روزى است و آن كار چه كار است ؟\r\n\r\n","description":"","footnote":"","page_name":" 550 ","page_number":550},
  {"content":"\r\n\r\n4 -  كَذَّبَتْ ثَمُودُ وَ عادٌ بِالْقارِعَةِ .  قوم عاد و ثمود ، روز رستاخيز را دروغ دانستند .\r\n5 -  فَأَمَّا ثَمُودُ فَأُهْلِكُوا بِالطَّاغِيَةِ .  امّا قوم ثمود به سبب نافرمانى تباه و هلاك شدند .\r\n6 -  وَ أَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ .  اما قوم عاد با باد سخت سركش هلاك شدند .\r\n7 -  سَخَّرَها عَلَيْهِمْ سَبْعَ لَيالٍ وَ ثَمانِيَةَ أَيَّامٍ حُسُوماً فَتَرَى الْقَوْمَ فِيها صَرْعى كَأَنَّهُمْ أَعْجازُ نَخْلٍ خاوِيَةٍ .  كه خداوند آن باد را هفت شب و هشت روز بر آنها برگماشت ! و پيوسته برهم آن‌چنان‌كه از خان‌ومان آنها اثرى نگذاشت ، تو آنها را بينى ( اى محمّد ) كه در عذاب افتاده ! گويا كه آنان خرما بنان بىشاخ هستند كه از رستنگاه افكنده شده‌اند !\r\n8 -  فَهَلْ تَرى لَهُمْ مِنْ باقِيَةٍ .  آيا مىبينى ( اى محمّد ) كه كسى از آنها مانده باشد ؟\r\n9 -  وَ جاءَ فِرْعَوْنُ وَ مَنْ قَبْلَهُ وَ الْمُؤْتَفِكاتُ بِالْخاطِئَةِ .  فرعون و كسان پيش از او و قوم لوط ، همگى روى خويش را ( به خطاكارى ) آوردند .\r\n10 -  فَعَصَوْا رَسُولَ رَبِّهِمْ فَأَخَذَهُمْ أَخْذَةً رابِيَةً .  پس آنها فرستادهء خدايشان را نافرمانى كردند و خداوند آنان فراگرفت فراگرفتنى بيش از آنكه مىترسيدند و افزون از آنكه مىكردند .\r\n11 -  إِنَّا لَمَّا طَغَى الْماءُ حَمَلْناكُمْ فِي الْجارِيَةِ .  آنگاه كه آب طغيان كرد ما شما را در كشتى ( نوح ) برداشتيم و از غرق شدن رها ساختيم .\r\n12 -  لِنَجْعَلَها لَكُمْ تَذْكِرَةً وَ تَعِيَها أُذُنٌ واعِيَةٌ .  تا آن را يادگارى كنيم ( در جهان ) و گوش دريابنده و نگاه‌دارنده آن را گوش دهد و نگاه دارد و پند و عبرت گيرد !\r\n13 -  فَإِذا نُفِخَ فِي الصُّورِ نَفْخَةٌ واحِدَةٌ .  پس آنگاه كه در صور دردمند يك دميدنى :\r\n14 -  وَ حُمِلَتِ الْأَرْضُ وَ الْجِبالُ فَدُكَّتا دَكَّةً واحِدَةً .  و آنگاه كه زمين و كوه‌ها را بردارند پس درهم كوبيده شوند درهم كوبيدنى :\r\n15 -  فَيَوْمَئِذٍ وَقَعَتِ الْواقِعَةُ .  آن روز روز واقع شدنى و افتادنى رستاخيز است .\r\n16 -  وَ انْشَقَّتِ السَّماءُ فَهِيَ يَوْمَئِذٍ واهِيَةٌ .  آنگاه كه آسمان برشكافت پس آن روز آسمان سست و تباه شود و مانند كاه پراكنده شود .\r\n17 -  وَ الْمَلَكُ عَلى أَرْجائِها وَ يَحْمِلُ عَرْشَ رَبِّكَ فَوْقَهُمْ يَوْمَئِذٍ ثَمانِيَةٌ .  و فرشتگان بر كرانه‌هاى آسمان ايستاده ( مىنگرند ) و عرش خداوند را آن روز هشت فرشته در بر گيرند !\r\n18 -  يَوْمَئِذٍ تُعْرَضُونَ لا تَخْفى مِنْكُمْ خافِيَةٌ .  آن روز شما را عرضه كنند و پيش آرند و هيچ چيز از كارهاى شما پوشيده و پنهان نمىماند .\r\n19 -  فَأَمَّا مَنْ أُوتِيَ كِتابَهُ بِيَمِينِهِ فَيَقُولُ هاؤُمُ اقْرَؤُا كِتابِيَهْ .  اما آن كس كه نامه را دست راست او دهند ، گويد : بيائيد نامه من را گيريد و برخوانيد .\r\n20 -  إِنِّي ظَنَنْتُ أَنِّي مُلاقٍ حِسابِيَهْ .  ( و گويد ) من گمان دارم كه امروز شمار كارهاى خود را خواهم ديد .\r\n21 -  فَهُوَ فِي عِيشَةٍ راضِيَةٍ .  پس او ( كه درست حساب است ) در زندگانى پسنديده است .\r\n\r\n","description":"","footnote":"","page_name":" 551 ","page_number":551},
  {"content":"\r\n\r\n22 -  فِي جَنَّةٍ عالِيَةٍ .  در بهشتى بالا بلند ( و برگزيده ) آرميده .\r\n23 -  قُطُوفُها دانِيَةٌ .  كه خوشه‌هاى ميوه بهشت نزديك دست چيننده است .\r\n24 -  كُلُوا وَ اشْرَبُوا هَنِيئاً بِما أَسْلَفْتُمْ فِي الْأَيَّامِ الْخالِيَةِ .  ( گويند ) بخوريد و بياشاميد گواراى وجود ، آن به سبب آن كردارهائى و كارهائى است كه در روزگار پيش فروفرستاديد .\r\n25 -  وَ أَمَّا مَنْ أُوتِيَ كِتابَهُ بِشِمالِهِ فَيَقُولُ يا لَيْتَنِي لَمْ أُوتَ كِتابِيَهْ .  اما كسى كه نامه‌اش به دست چپ او داده‌اند ، مىگويد : اى كاش مرا نامه ندادندى !\r\n26 -  وَ لَمْ أَدْرِ ما حِسابِيَهْ .  و كاشكى من شمار كارهاى خود را نمىدانستم !\r\n27 -  يا لَيْتَها كانَتِ الْقاضِيَةَ .  اى كاش هميشه مرا مرگ بود كه چنين روزى نمىديدم .\r\n28 -  ما أَغْنى عَنِّي مالِيَهْ .  مال و دارائى من مرا امروز به كار نيامد !\r\n29 -  هَلَكَ عَنِّي سُلْطانِيَهْ .  توان و قدرت و سلطهء من تمام شد ( عذر من بپذيريد ) .\r\n30 -  خُذُوهُ فَغُلُّوهُ .  ( گويند ) او را بگيريد و دستهاى او را بر گردن او بنديد .\r\n31 -  ثُمَّ الْجَحِيمَ صَلُّوهُ .  آنگاه او را به آتش رسانيد و بسوزانيد .\r\n32 -  ثُمَّ فِي سِلْسِلَةٍ ذَرْعُها سَبْعُونَ ذِراعاً فَاسْلُكُوهُ .  پس از آن ، او را در زنجير هفتاد بازو ببنديد .\r\n33 -  إِنَّهُ كانَ لا يُؤْمِنُ بِاللَّهِ الْعَظِيمِ .  زيرا كه او به خداى بزرگوار نگرويده بود .\r\n34 -  وَ لا يَحُضُّ عَلى طَعامِ الْمِسْكِينِ .  و بر غذا دادن به فقير و سير كردن گرسنگان نمىانگيخت .\r\n35 -  فَلَيْسَ لَهُ الْيَوْمَ هاهُنا حَمِيمٌ .  پس امروز او را هيچ دوست و حامى و ياور نيست .\r\n36 -  وَ لا طَعامٌ إِلَّا مِنْ غِسْلِينٍ .  و نه در آنجا خوراكى و غذائى است مگر آنچه از چركيها و پليديها است .\r\n37 -  لا يَأْكُلُهُ إِلَّا الْخاطِؤُنَ .  كه نخورند از آن خوراك مگر خطاكاران و گناهكاران .\r\n38 -  فَلا أُقْسِمُ بِما تُبْصِرُونَ .  پس سوگند مىخورم به آنچه مىبينيد از آفريده‌ها در روى زمين و از نعمتهاى ظاهرى . « 1 »\r\n39 -  وَ ما لا تُبْصِرُونَ .  و سوگند مىخورم به آنچه نمىبينيد از آفريده‌ها در زير زمين و از نعمتهاى باطنى ! « 1 »\r\n40 -  إِنَّهُ لَقَوْلُ رَسُولٍ كَرِيمٍ .  سوگند مىخورم كه اين گفتار فرستادهء راست‌گوى پاك مقام است .\r\n41 -  وَ ما هُوَ بِقَوْلِ شاعِرٍ قَلِيلًا ما تُؤْمِنُونَ .  و نه سخن شاعر است ! چون شما اندك مىگرويد ! و اندك درمىيابيد و كمتر ايمان مىآوريد ؟\r\n42 -  وَ لا بِقَوْلِ كاهِنٍ قَلِيلًا ما تَذَكَّرُونَ .  و اين سخنان نه سخن كاهن است و شما اندك پند مىپذيريد .\r\n43 -  تَنْزِيلٌ مِنْ رَبِّ الْعالَمِينَ .  اين سخنان فروفرستاده از سوى خداوند جهانيان است .\r\n44 -  وَ لَوْ تَقَوَّلَ عَلَيْنا بَعْضَ الْأَقاوِيلِ .  و اگر رسول خدا ، جز از گفتهء ما سخنى فرا نهادى .\r\n45 -  لَأَخَذْنا مِنْهُ بِالْيَمِينِ .  ما هرآينه دست او را به سختى مىگرفتمى و مىبستمى .\r\n46 -  ثُمَّ لَقَطَعْنا مِنْهُ الْوَتِينَ .  آنگاه رگ دل او را بگسستمى و ببريدمى .\r\n47 -  فَما مِنْكُمْ مِنْ أَحَدٍ عَنْهُ حاجِزِينَ .  و هيچ‌يك از شما بازدارندهء عذاب از او نيست !\r\n\r\n\r\n","description":"","footnote":"\r\n( 1 ) - كلمهء ( لا ) در هر دو آيه ( زايد ) شناخته شده كه بسيار در آيهء سوگندها معمول است .\r\n","page_name":" 552 ","page_number":552},
  {"content":"\r\n\r\n48 -  وَ إِنَّهُ لَتَذْكِرَةٌ لِلْمُتَّقِينَ .  اين سخن يادگار پرهيزكاران است .\r\n49 -  وَ إِنَّا لَنَعْلَمُ أَنَّ مِنْكُمْ مُكَذِّبِينَ .  و ما مىدانيم كه از شما دروغ‌زن‌گيرانند به اين سخن !\r\n50 -  وَ إِنَّهُ لَحَسْرَةٌ عَلَى الْكافِرِينَ .  و اين پيغام براى كافران حسرت پشيمانى است كه نپذيرفته .\r\n51 -  وَ إِنَّهُ لَحَقُّ الْيَقِينِ .  و اينكه آن سخن و آن پيغام راست است به درستى .\r\n52 -  فَسَبِّحْ بِاسْمِ رَبِّكَ الْعَظِيمِ .  پس به پاكى ياد كن خداى بزرگ را ( اى محمّد ) .\r\n\r\nتفسير ادبى و عرفانى\r\n\r\nسوره 69 آيه 0\r\n بِسْمِ اللَّهِ الرَّحْمنِ الرَّحِيمِ  نام خدا راحت روح است و شفاى دل زخمدار .\r\n اندر همه عمر من ، شبى وقت صبوح * آمد بَرِ من ، خيال آن راحت روح \r\n پرسيد ز من كه : چون شدى اى مجروح ؟ * گفتم كه : ز عشق تو همين بود فتوح \r\nپير طريقت گفت : خدايا ، به نشانت بينندگانيم ، به نامت زندگانيم ، به فضلت شادانيم ، به مهرت نازانيم ، از جام مهر تو مست مائيم ، صيد عشق تو در دام مائيم .\r\n زنجير مُعَنبر تو دام دل ما است * عنبر ز نسيم او غلام دل ما است \r\n در عشق تو چون خطى بنام دل ما است * گوئى كه همه جهان به كام دل ما است \r\n\r\nسوره 69 آيه 1\r\n1 -    الْحَاقَّةُ مَا الْحَاقَّةُ .    رستاخيز چه گوئيم كه چيست ؟ آن رستاخيز حق است و بودنى ، راست است و افتادنى ، هركس برسد به آنچه سزاى او است و پاداش گيرد از نيك و بد كه در جريدهء او است !\r\nبزرگان دين گفته‌اند : قيامت دو تا است ، يكى امروز و ديگرى فردا ، امروز مرگ است كه در هركس خبر است كه هركس مرد رستاخيز او به پا مىشود و هركس به اين قيامت يقين دارد هميشه در هول و هراس مرگ است ! و همواره از نهيب آن سوخته و گداخته باشد ! و پيوسته در تهيهء برگ راه و ساز آن سفر است .\r\nنيز بزرگان دين گفته‌اند : آدمى از دو حال بيرون نيست يا مانند ستورى است در تويله ( استبل ) باز داشته يا بر مثال مرغى در زندان قفس كرده ! آن بيچاره كه مانند ستور است از مرگ مىترسد و مىلرزد ! داند كه چون او را بيرون برند در زير بار كشند ! و آن جوان مرد كه بر مثال مرغ است پيوسته در انتظار مرگ است ، زيرا مىداند كه همه شادى و راحت مرغ از شكستن قفس او است . چنان كه آن جوان مرد گفت :\r\n كى باشد ، كين قفس بپردازم * در باغ الهى آشيان سازم \r\nامّا قيامت فردا : روز برخاستن است كه خلق اولين و آخرين را در آنجا گرد آورند ، روزى بزرگ و كارى سخت و سياستى دشوار ! ايوان كبرياء بركشيده ! ميزان عدل در آويخته ، پل راه راستى بار كشيده ، فردوس جمال آراسته ، دوزخ هيبت برآشفته ، آن روز روزى است كه پرده‌ها بردارند و رازها آشكارا كنند و تاجهاى بازى و هزل به خاك اندازند و كلاههاى هوا و هوس فرونهند ، و پندارها از آب و خاك بيفشانند ، و پاداش نيك و بد در كنار نهند ، و اين كار از دو حال بيرون نيست ، يا بر بنده سلام كنند و نعمت سلامت اسلام بر او تمام نمايند و نامه به دست راست او دهند كه فرمود :  فَأَمَّا مَنْ أُوتِيَ كِتابَهُ بِيَمِينِهِ . \r\nيا اسير عذاب و غرام گردند و لذّتهاى روحانى بر او حرام كنند و نامهء كردار او را به دست چپ او\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nدهند كه فرمود :  وَ أَمَّا مَنْ أُوتِيَ كِتابَهُ بِشِمالِهِ . \r\nآن را كه نامه به دست راست دهند از عالم ملكوت هر لحظه هزار شربت گواراى مهر و كرامت و لطافت به دست او دهند و در آسمانها حديث او كنند . و در گرداگرد عرش از بهر وى مباهات كنند . آنگاه او را به بهشتهاى جاويدان برند و با حور عين و غلمان بنشانند و تاج وقار بر سرش نهند و بر مائدهء جاويد آرامش دهند و از حضرت عزّت اين ندا رسد كه :\r\n24 -  كُلُوا وَ اشْرَبُوا هَنِيئاً بِما أَسْلَفْتُمْ فِي الْأَيَّامِ الْخالِيَةِ .  آيه . بخوريد و بياشاميد از اين نعمتهاى بهشت هرگونه كه خواهيد ، چون از فزع اكبر ايمن گشته و به جايگاه صدق رسيديد ، كس را با شما حساب نه و ما را با شما عتاب نه . ايشان چون اين ندا شنوند ، آواز بردارند و سپاس گزارند كه به وعدهء خداوندى رسيدند و گويند : سپاس آن خدائى كه وعدهء خود را راست گردانيد و ما را شراب وصل چشانيد .\r\nو آن را كه نامه به دست چپ دهند ، نداى قهر و سياست به خازنان دوزخ آيد كه :\r\n\r\nسوره 69 آيه 30\r\n30 -   خُذُوهُ فَغُلُّوهُ ثُمَّ الْجَحِيمَ صَلُّوهُ .   تا آخر آيه . . . او را گيريد ، به قهر و عنف كشيد ، و او را به دوزخ بريد ، دست و پاى او را در غل و زنجير كشيد و به سقر ( آتش دوزخ ) رسانيد ، كه اگر شررى از آن آتش به دنيا فرستند همه بىتاب شوند ! پس چون باشد حال كسى كه در ميان آن آتش باشد ؟\r\nمصطفى فرمود : به آن خداى كه جان من در دست توانائى اوست ، اگر يك حلقه از آن غلها و زنجيرها بر كوه‌هاى دنيا نهند همه كوه‌ها بگدازد و به زمين فروشود ! پس چون بود حال كسى كه بدين غلها و زنجيرها بند كنند ؟ پس از آن فرمود : حمد خدا را در هر حال و پناه به خدا از حال اهل نار ! !\r\n\r\nسورهء - 70 - معارج - 44 - آيه - مكى - جزو 29\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند فراخ بخشندهء مهربان .\r\n1 -   سَأَلَ سائِلٌ بِعَذابٍ واقِعٍ .   پرسنده‌اى از عذاب واقع شدنى پرسيد - * -\r\n2 -  لِلْكافِرينَ لَيْسَ لَهُ دافِعٌ .  ناگروندگان را از خداوند بازدارنده‌اى نيست - * -\r\n3 -  مِنَ اللَّهِ ذِي الْمَعارِجِ .  از سوى خداوند داراى صفات و عطاياى باشكوه - * -\r\n4 -  تَعْرُجُ الْمَلائِكَةُ وَ الرُّوحُ إِلَيْهِ فِي يَوْمٍ كانَ مِقْدارُهُ خَمْسِينَ أَلْفَ سَنَةٍ .  بسوى خداوند بر مىشوند فرشتگان و جبرئيل در روزى كه اندازهء آن پنجاه هزار سال است - * -\r\n5 -  فَاصْبِرْ صَبْراً جَمِيلًا .  تو شكيبائى كن ( اى پيغمبر ) شكيبائى نيكوئى - * -\r\n6 -  إِنَّهُمْ يَرَوْنَهُ بَعِيداً .  آنها آن روز را دور ( نابودنى ) مىدانند - * -\r\n7 -  وَ نَراهُ قَرِيباً .  و ما آن را نزديك ( بودنى ) مىدانيم - * -\r\n8 -  يَوْمَ تَكُونُ السَّماءُ كَالْمُهْلِ . \r\nآن روز كه آسمان از بيم چون دردى زيت يا مانند مس گداخته گردد - * -\r\n9 -  وَ تَكُونُ الْجِبالُ كَالْعِهْنِ .  و كوه‌ها چون پشم رنگارنگ شوند - * -\r\n10 -  وَ لا يَسْئَلُ حَمِيمٌ حَمِيماً .  آن روز هيچ‌كس از خويش و دوست نپرسد !\r\n- *\r\n- 11 -  يُبَصَّرُونَهُمْ يَوَدُّ الْمُجْرِمُ لَوْ يَفْتَدِي مِنْ عَذابِ يَوْمِئِذٍ بِبَنِيهِ .  بر ديدار چشم او مىدارند ( نشان دهند ) كه كافر دوست دارد براى رهائى از عذاب آن روز ، فرزندان خود را فدا كند و عذاب را باز خريد كند .\r\n- * -\r\n12 -  وَ صاحِبَتِهِ وَ أَخِيهِ .  و يا زن و برادر خويش را باز خريد كند - * -\r\n13 -  وَ فَصِيلَتِهِ الَّتِي تُؤْوِيهِ .  و خاندان او\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nكه او را مىداشتند - * -\r\n14 -  وَ مَنْ فِي الْأَرْضِ جَمِيعاً ثُمَّ يُنْجِيهِ .  و همه كسانى كه در زمين هستند ! همهء آنها او را از آن عذاب برهانند - * -\r\n15 -  كَلَّا إِنَّها لَظى .  آن را نجات نبود نه ، همانا ، آن آتشى است زبانه زن .\r\n- * -\r\n16 -  نَزَّاعَةً لِلشَّوى .  كه پوست از تن بركند - * -\r\n17 -  تَدْعُوا مَنْ أَدْبَرَ وَ تَوَلَّى .  كسانى را كه از حق برگشتند و به فرمان‌بردارى پشت كردند ، ( به يارى خود مىخواند ) - * -\r\n18 -  وَ جَمَعَ فَأَوْعى .  و آنها كه مال جمع كردند و بنهادند - * -\r\n19 -  إِنَّ الْإِنْسانَ خُلِقَ هَلُوعاً .  مردم ناشكيبا و تنگ‌دل و آزمند آفريده شدند - * -\r\n20 -  إِذا مَسَّهُ الشَّرُّ جَزُوعاً .  چون به دو درويشى و فقر رسد مىزارد - * -\r\n21 -  وَ إِذا مَسَّهُ الْخَيْرُ مَنُوعاً .  و چون به او مال رسد ، از دادن آن دريغ دارد - * -\r\n22 -  إِلَّا الْمُصَلِّينَ .  - * - مگر نمازگزاران .\r\n23 -  الَّذِينَ هُمْ عَلى صَلاتِهِمْ دائِمُونَ .  آنان كه بر نماز خود هميشه پاينده‌اند - * -\r\n24 -  وَ الَّذِينَ فِي أَمْوالِهِمْ حَقٌّ مَعْلُومٌ .  و كسانى كه در مالهاى خويش حق مىبينند - * -\r\n25 -  لِلسَّائِلِ وَ الْمَحْرُومِ .  براى خواهنده و درمانده - * -\r\n26 -  وَ الَّذِينَ يُصَدِّقُونَ بِيَوْمِ الدِّينِ .  و آنان كه روز رستاخيز را گواهى دارند - * -\r\n27 -  وَ الَّذِينَ هُمْ مِنْ عَذابِ رَبِّهِمْ مُشْفِقُونَ . \r\nو كسانى كه از كيفر خداى خويش مىترسند - * -\r\n28 -  إِنَّ عَذابَ رَبِّهِمْ غَيْرُ مَأْمُونٍ .  كه از عذاب خداوند در أمان نيستند - * -\r\n29 -  وَ الَّذِينَ هُمْ لِفُرُوجِهِمْ حافِظُونَ .  و آنان كه فرجهاى ( ناموس ) خود را حفظ مىكنند - * -\r\n30 -  إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ .  مگر از زنان يا كنيزان خويش ، كه ايشان در مورد آنها سرزنش نمىشوند - * -\r\n31 -  فَمَنِ ابْتَغى وَراءَ ذلِكَ فَأُولئِكَ هُمُ العادُونَ .  پس هركس افزون از آن جويد ، از اندازه‌گذرندگانند . ( ستمكارانند ) - * -\r\n32 -  وَ الَّذِينَ هُمْ لِأَماناتِهِمْ وَ عَهْدِهِمْ راعُونَ .  و آنان كه در امانتها و عهدشان كوشندگانند - * -\r\n33 -  وَ الَّذِينَ هُمْ بِشَهاداتِهِمْ قائِمُونَ .  و آنان كه گواهى خويش را به‌پادارندگانند - * -\r\n34 -  وَ الَّذِينَ هُمْ عَلى صَلاتِهِمْ يُحافِظُونَ .  و آنان كه بر نماز خويش ( به هنگام ) نگاهدارندگانند - * -\r\n35 -  أُولئِكَ فِي جَنَّاتٍ مُكْرَمُونَ .  آنان در بهشتها نواختگانند - * -\r\n36 -  فَما لِ الَّذِينَ كَفَرُوا قِبَلَكَ مُهْطِعِينَ .  پس كافران را چه رسيده كه چشمها را بر گرداگرد تو دوخته‌اند - * -\r\n37 -  عَنِ الْيَمِينِ وَ عَنِ الشِّمالِ عِزِينَ .  از راست و چپ جوك جوك - * -\r\n38 -  أَ يَطْمَعُ كُلُّ امْرِئٍ مِنْهُمْ أَنْ يُدْخَلَ جَنَّةَ نَعِيمٍ .  آيا مىبيوسد ( اميد دارد ) هركس از ايشان كه به بهشت پرناز درآيد ؟\r\n- * -\r\n39 -  كَلَّا إِنَّا خَلَقْناهُمْ مِمَّا يَعْلَمُونَ .  نيست چنين ، ما آنها را از چيزى آفريديم كه مىدانند ( از چكّهء آب ) - * -\r\n40 -  فَلا أُقْسِمُ بِرَبِّ الْمَشارِقِ وَ الْمَغارِبِ إِنَّا لَقادِرُونَ .  سوگند مىخورم به خداى دو سوى جهان ، آن سوى كه روز و شب برآيد و آن سوى كه فرونشيند ، كه ما توانا هستيم - * -\r\n41 -  عَلى أَنْ نُبَدِّلَ خَيْراً مِنْهُمْ وَ ما نَحْنُ بِمَسْبُوقِينَ .  توانا هستيم بر اينكه از ايشان بهتر آريم و ما در هيچ كار درنمانيم و از كسى بازپس نمانيم - * -\r\n42 -  فَذَرْهُمْ يَخُوضُوا وَ يَلْعَبُوا حَتَّى يُلاقُوا يَوْمَهُمُ الَّذِي يُوعَدُونَ .  پس آنها را واگذار ( اى پيغمبر ) كه در نابكار گفتن فروروند و بازى كنند تا روز موعود را ببينند - * -\r\n43 -  يَوْمَ يَخْرُجُونَ مِنَ الْأَجْداثِ سِراعاً كَأَنَّهُمْ إِلى نُصُبٍ يُوفِضُونَ .  آن روز كه از گورها بيرون مىآيند زودازود ! ( و چنان بسوى دمندهء صور مىدوند و شتاب مىكنند ) كه گوئى ايشان به سوى پرچمى همىشتابند - * -\r\n44 -  خاشِعَةً أَبْصارُهُمْ تَرْهَقُهُمْ ذِلَّةٌ ذلِكَ الْيَوْمُ الَّذِي كانُوا يُوعَدُونَ .  درحالىكه چشمهاشان از بيم فرومانده و فروشده\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nو خوارى بر آنها نشسته ، اين است آن روز كه در دنيا به آنها وعده مىدادند !\r\n\r\nتفسير ادبى و عرفانى\r\n\r\nسوره 70 آيه 0\r\n بِسْمِ اللَّهِ الرَّحْمنِ الرَّحِيمِ .  اين نام عزيزتر است كه كارها بدان تمام و از سوى مولى ما را پيغام است ، خنك زبانى كه بدان نام گويا و خنك آن دل كه بدان شيدا ، به ياد اين نام بنده را امروز حلاوت طاعت است و هنگام مرگ رستگارى و سعادت و در گور تلقين و حجّت و در قيامت سبكبارى و راحت و در بهشت رضا و رؤيت است .\r\n\r\nسوره 70 آيه 1\r\n1 -   سَأَلَ سائِلٌ بِعَذابٍ واقِعٍ .   آيه . آورده‌اند كه چون كافران و مشركان مكّه ، محمّد مصطفى را رنجه مىداشتند و مردان او را ناسزا مىگفتند ! دندانش را شكستند ! زنان از بامها خاك بر سرش مىريختند ! كودكان بر پى وى برمىانگيختند ! بيهوده‌ها و ناصواب مىگفتند و مؤمنان را معذّب مىداشتند . رسول خدا از سر حيرت و حسرت دعا كرد و از خداوند براى كافران عذاب خواست كه :  لِلْكافِرينَ لَيْسَ لَهُ دافِعٌ . \r\nكه هم در دنيا و هم در آخرت عذاب بر آنها فروگشاد ، در دنيا روز بدر آنها را كشتند و در آخرت آنان را عذاب كردند .\r\n\r\nسوره 70 آيه 5\r\n5 -  فَاصْبِرْ صَبْراً جَمِيلًا .  آيه . ( خطاب رسيد ) ( اى محمّد ) تو صبر كن و خوش همىباش و دل‌تنگ مباش ، و به پيغمبران گذشته اقتدا كن كه آنان همه لباس صبر پوشيدند تا به مراد و مقصود خويش رسيدند :\r\n. . . . . . . . صبر بود كه يعقوب را به دست راحت و فرج از غم خانه بيرون آورد ، صبر بود كه شراب شفا بر مذاق ايّوب ريخت و از درد و غم رها شد كه  إِنَّا وَجَدْناهُ صابِراً ،  صبر بود كه نداى خدا به گوش اسماعيل رسانيد كه  سَتَجِدُنِي إِنْ شاءَ اللَّهُ مِنَ الصَّابِرِينَ  صبر است كه مؤمنان را از سراى بلوى به بهشت مأوى رسانيد كه  وَ بَشِّرِ الصَّابِرِينَ .  يعنى شكيبايان را بشارت ده .\r\nبالجمله ، شير مردى بايد بزرگ همّت ، كه در راه دين هر شربت كه تلخ‌تر باشد او را شيرين‌تر آيد ، و هر راه كه دور تر باشد او را نزديك‌تر آيد ، تا نام او در جريدهء صابران ثبت كنند و امروز او را منشور محبّت نويسند كه :  وَ اللَّهُ يُحِبُّ الصَّابِرِينَ .  خداوند صابران را دوست دارد .\r\n\r\nسوره 70 آيه 7 - 6\r\n6 -  إِنَّهُمْ يَرَوْنَهُ بَعِيداً  7 -  وَ نَراهُ قَرِيباً .  آيه . كافران آمدن رستاخيز را دير و دور مىرانند و آن نزديكتر از آنست كه آنان مىپندارند ! مصطفى فرمود : از دنيا آنچه مانده نسبت به آنچه گذشته ، مانند جامه‌ايست كه استادورزى آن را به درد تا آنگاه كه يك رشته بماند ! و آن يك رشته در پهلوى آنچه بريده شده هيچ است ، انگار كه آن يك رشته هم بريده شد و انگار كه مدّت دنيا به آخر كشيده شد ! جهانيان همه رهى ( مسافر ) هستند كه روى به سفر آخرت آورده و دنيا بر مثال كاروان سرائى است كه بر سر راه قيامت نهاده‌اند ، عمرهاى خلق ! درازى و پهناى آن سفر است ! سالهاى عمر چون منزلها است ! و ماه‌ها چون مرحله‌ها است ! شب و روز بر مثال فرسنگ است ! نفسها همچون گام‌ها است ! سفرى دور و دراز و گردنه‌ها تند و دشوار و مسافر غافل و بيكار و بىعار ، دنيا چون درختى با سايه و نسيم ، آن كس كه دل در سايهء درخت و جايگاه موقّت بندد او مردى است سليم .\r\n ما همچو مسافريم در زير درخت * چون سايه برفت زود بردارد رخت \r\n\r\n","description":"","footnote":"","page_name":" 556 ","page_number":556},
  {"content":"\r\n\r\nمصطفى فرمود : مثل ما با دنيا همچون مثل مردى است كه در تابستان گرم از بيابانى تافته برآيد ، درختى بيند با نسيمى خوش و سايه‌اى دلكش ، زمانى با نسيم و سايهء آن درخت بياسايد و چون برآسود پاى در ركاب مركب نهد و زود از آنجا كوچ نمايد و آن درخت و سايهء آن را بگذارد و دل در آن نبندد كه ره دور است و منزل بس دراز !\r\nاى مسكين ، كسى كه مركب او شب و روز باشد ، منزل‌ها و مرحله‌هاى او سال و ماه بود ، او را هميشه مىبرند اگرچه نمىرود ! در آن حال كه در خانه نشسته يا بر بستر گرم خفته ، مىپندارد كه ساكن و آرام است ! و اين خطا است ، كه شب و روز او را در جنبش و حركت دارند ! و بىخواست او او را مىرانند و بىاراده و بىتدبير او او را مىبرند ! و بىتاختن او او را مىتازانند ! و بگفته او :\r\n من مىنروم كه مىبرندم ناكام * با چشم پرآب و يار ناديده تمام \r\n\r\nسورهء - 71 - نوح - 28 - آيه - مكى - جزو 29\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند جهاندار بخشندهء مهربان .\r\n1 -   إِنَّا أَرْسَلْنا نُوحاً إِلى قَوْمِهِ أَنْ أَنْذِرْ قَوْمَكَ مِنْ قَبْلِ أَنْ يَأْتِيَهُمْ عَذابٌ أَلِيمٌ .  \r\nما نوح به كسانش فرستاديم ( و گفتيم ) كه آنها را آگاه كن و بترسان پيش از آنكه عذابى دردناك به آنها بيايد .\r\n2 -  قالَ يا قَوْمِ إِنِّي لَكُمْ نَذِيرٌ مُبِينٌ .  نوح گفت : اى قوم ، من شما را آگاه‌كننده و ترساننده از عذابى آشكار هستم .\r\n3 -  أَنِ اعْبُدُوا اللَّهَ وَ اتَّقُوهُ وَ أَطِيعُونِ .  ( و مىگويم ) كه خداى يگانه را بپرستيد و مرا فرمان بريد .\r\n4 -  يَغْفِرْ لَكُمْ مِنْ ذُنُوبِكُمْ وَ يُؤَخِّرْكُمْ إِلى أَجَلٍ مُسَمًّى إِنَّ أَجَلَ اللَّهِ إِذا جاءَ لا يُؤَخَّرُ لَوْ كُنْتُمْ تَعْلَمُونَ .  تا بيامرزد گناهان شما را و شما را با مدتهاى بادرنگ افكند ( و شما را از عذاب اين جهانى آزاد كند ، كه آن هنگام كه وقت نامزد كردهء خداوند آيد آن را پس نيفكنند ، اگر بدانيد و دانا شويد .\r\n5 -  قالَ رَبِّ إِنِّي دَعَوْتُ قَوْمِي لَيْلًا وَ نَهاراً .  نوح گفت : پروردگارا ، من شب و روز كسان خود را ( شبها در خانه و روزها در انجمنها ) باز خواندم .\r\n6 -  فَلَمْ يَزِدْهُمْ دُعائِي إِلَّا فِراراً .  و خواندن من آنان را جز فرار و گريختن نيفزود !\r\n7 -  وَ إِنِّي كُلَّما دَعَوْتُهُمْ لِتَغْفِرَ لَهُمْ جَعَلُوا أَصابِعَهُمْ فِي آذانِهِمْ وَ اسْتَغْشَوْا ثِيابَهُمْ وَ أَصَرُّوا وَ اسْتَكْبَرُوا اسْتِكْباراً .  من هرگاه ايشان را دعوت كردم تا آنها را بيامرزى ، انگشتهايشان را در گوش كردند و جامه‌ها بر سر كشيدند ( تا مرا نبينند ) و بر كفر خويش اصرار داشتند ( بستهيدند ) و گردن‌كشى كردند گردن كشيدنى بزرگ ( نهمار ) - * -\r\n8 -  ثُمَّ إِنِّي دَعَوْتُهُمْ جِهاراً .  پس من آنها را آشكارا باز خواندم .\r\n9 -  ثُمَّ إِنِّي أَعْلَنْتُ لَهُمْ وَ أَسْرَرْتُ لَهُمْ إِسْراراً .  پس از آن خواندن را به آنها علنى كردم و گاهى پنهان كردم پنهان‌كردنى !\r\n\r\n","description":"","footnote":"","page_name":" 557 ","page_number":557},
  {"content":"\r\n\r\n10 -  فَقُلْتُ اسْتَغْفِرُوا رَبَّكُمْ إِنَّهُ كانَ غَفَّاراً .  گفتم از خدا آمرزش خواهيد كه او آمرزش‌كار است .\r\n11 -  يُرْسِلِ السَّماءَ عَلَيْكُمْ مِدْراراً .  باران از آسمان به هنگام بر شما فرومىبارد .\r\n12 -  وَ يُمْدِدْكُمْ بِأَمْوالٍ وَ بَنِينَ وَ يَجْعَلْ لَكُمْ جَنَّاتٍ وَ يَجْعَلْ لَكُمْ أَنْهاراً .  و شما را به مالها و فرزندان مدد و يارى كند و شما را درختها و بهشتها سازد و جويهاى روان ساز كند .\r\n13 -  ما لَكُمْ لا تَرْجُونَ لِلَّهِ وَقاراً .  شما را چه مىشود كه از عظمت خداوند ترس نداريد ؟\r\n14 -  وَ قَدْ خَلَقَكُمْ أَطْواراً .  درحالىكه شما را رنگارنگ و چند زبان و چند وظيفه آفريده است !\r\n15 -  أَ لَمْ تَرَوْا كَيْفَ خَلَقَ اللَّهُ سَبْعَ سَماواتٍ طِباقاً .  آيا نمىبينيد و نمىدانيد خداوند چگونه هفت آسمان را روى هم آفريده ؟\r\n16 -  وَ جَعَلَ الْقَمَرَ فِيهِنَّ نُوراً وَ جَعَلَ الشَّمْسَ سِراجاً .  و ماه را روشنائى آسمانها قرار داده و خورشيد را چراغ آسمانها ساخته ؟\r\n17 -  وَ اللَّهُ أَنْبَتَكُمْ مِنَ الْأَرْضِ نَباتاً .  و شما را رستنى از خاك زمين رويانيد !\r\n18 -  ثُمَّ يُعِيدُكُمْ فِيها وَ يُخْرِجُكُمْ إِخْراجاً .  آنگاه شما را به زمين برمىگرداند و باز بيرون مىآورد !\r\n19 -  وَ اللَّهُ جَعَلَ لَكُمُ الْأَرْضَ بِساطاً .  و خداوند ، زمين را گسترش گاه شما ساخت !\r\n20 -  لِتَسْلُكُوا مِنْها سُبُلًا فِجاجاً .  تا در زمين راه‌هاى فراخ و پيدا برويد .\r\n21 -  قالَ نُوحٌ رَبِّ إِنَّهُمْ عَصَوْنِي وَ اتَّبَعُوا مَنْ لَمْ يَزِدْهُ مالُهُ وَ وَلَدُهُ إِلَّا خَساراً . \r\nنوح گفت : پروردگارا ، آنان مرا نافرمانى كردند و پى كسى رفتند كه مال و فرزند آنها را جز زيان نيفزايد .\r\n22 -  وَ مَكَرُوا مَكْراً كُبَّاراً .  و مكرها كردند و سازها ساختند سخت بزرگ .\r\n23 -  وَ قالُوا لا تَذَرُنَّ آلِهَتَكُمْ وَ لا تَذَرُنَّ وَدًّا وَ لا سُواعاً وَ لا يَغُوثَ وَ يَعُوقَ وَ نَسْراً . \r\nو به يكدگر گفتند پرستش خدايان خود را مگذاريد و پرستش اين پنج خدا را نيز مگذاريد ! « 1 »\r\n24 -  وَ قَدْ أَضَلُّوا كَثِيراً وَ لا تَزِدِ الظَّالِمِينَ إِلَّا ضَلالًا .  و خلق بسيار را گمراه كردند و ( خداوندا ) ميفزاى ستمكاران را مگر گمراهى !\r\n25 -  مِمَّا خَطِيئاتِهِمْ أُغْرِقُوا فَأُدْخِلُوا ناراً فَلَمْ يَجِدُوا لَهُمْ مِنْ دُونِ اللَّهِ أَنْصاراً . \r\nاز خطاها و بديهاى آنها بود كه در آب غرق شدند و به دوزخ درآمدند ، پس از آن جز خداى يگانه داورى و ياورى نيافتند .\r\n26 -  وَ قالَ نُوحٌ رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً .  نوح گفت : پروردگارا ، بر روى زمين از كافرين يك نفر جهانگرد را مگذار .\r\n\r\n\r\n","description":"","footnote":"\r\n( 1 ) - اين پنج بت نام معبود قوم نوح بود كه بعد از آن عربها هم گرفتند بدين‌گونه : ود خداى قبيله كلب ، سواع خداى قبيلهء همدان ، يغوث خداى قبيله طى ، يعوق خداى قبيله كنانه ، نسر خداى قبيلهء حمير كه اين‌ها به صورت زن و يا شير يا اسب يا مرغ بودند و عربها بعلاوه بتهاى ديگر بنام : لات ، عزّى ، و منات مىپرستيدند كه به ترتيب : مخصوص قبيلهء ثقيف و سليم و غطفان بود ! و هبل كه مخصوص مردم مكه بود كه همهء آنها را به ديوار خانه خدا آويخته بودند .\r\n","page_name":" 558 ","page_number":558},
  {"content":"\r\n\r\n27 -  إِنَّكَ إِنْ تَذَرْهُمْ يُضِلُّوا عِبادَكَ وَ لا يَلِدُوا إِلَّا فاجِراً كَفَّاراً .  خدايا اگر آنها را زنده گذارى ، بندگان تو را گمراه كنند و جز فاجر و كافر ( ناسپاس ) نزايند !\r\n28 -  رَبِّ اغْفِرْ لِي وَ لِوالِدَيَّ وَ لِمَنْ دَخَلَ بَيْتِيَ مُؤْمِناً وَ لِلْمُؤْمِنِينَ وَ الْمُؤْمِناتِ وَ لا تَزِدِ الظَّالِمِينَ إِلَّا تَباراً .  خداوندا ، مرا و پدر و مادرم را بيامرز و هركسى كه در خانه درآيد و مؤمن باشد و مردان و زنان با ايمان را بيامرز ، و ستمكاران را جز تباهى و نيستى ميفزا !\r\n\r\nتفسير ادبى و عرفانى\r\n\r\nسوره 71 آيه 0\r\n بِسْمِ اللَّهِ الرَّحْمنِ الرَّحِيمِ  بنام او كه رستگارى بندگان در رضاى او ، دل مشتاقان بستهء بند وفاى او ، سعادت سعيدان به فرّ فضل او ، شقاوت شقيّان از اثر عدل او ، بقاى عالميان به مشيّت او ، فناى آدميان به ارادهء او ، هفت آسمان ، ايوان درگاه او ، بسيط زمين گستردهء خاصگان او ، خورشيد جهان‌آرا به حكمت او ، هيكل ماه گهى سيمين و گاه زرّين به قدرت او ، هركجا عزيزى است آراستهء خلعت كرم او ، و هركجا ذليلى است خستهء تير قهر او است !\r\nپير طريقت در مناجات گفت : خدايا ، در خدائى يكتائى ، در يگانگى بىهمتائى ، در ذات و صفات از خلق جدائى ، متّصف به بهائى ، متّحد به كبريائى ، مايهء هر بينوا و پناه هر گدائى ، همه را خدائى ، تا دوست‌گرائى .\r\n در چشم منى ، روى به من ننمائى * و اندر دلمى هيچ به من نگرائى \r\n اى جان و دل و ديده و اى بينائى * چون از دل و ديده در كنارم نائى \r\n\r\nسوره 71 آيه 1\r\n1 -   إِنَّا أَرْسَلْنا نُوحاً إِلى قَوْمِهِ .   آيه . چون خداوند به علم قديم دانسته بود و تقدير كرده بود كه كارها و حالهاى آدمى بعضى باعث سعادت و برخى موجب شقاوت است و بعضى زيان جان ، و برخى خسران ايمان ! و نيز مىدانست كه آدمى به خرد خويش راه به مصلحت دنياى خويش نبرد و اسباب خوش‌بختى از بدبختى باز نداند و نشناسد ! « 1 » به حكم فضل و كرم خويش پيمبرانى را كه در ازل به سعادت آنها حكم كرده بود برگزيد و ايشان را از اين راز آگاه كرد ، و ايشان را پيغام داد و به خلق فرستاد ، تا راه بيم و اميد به آنها بنمايند و زهر و پادزهر را از هم جدا كنند و سود و زيان ايمان را بيان نمايند ، گروهى كه ايمان آورند به فضل خداوند بشارت دهند ، و گروهى كه از ايمان سر باززنند به عذاب دردناك بترسانند ، و آنان را به صفت بشارت دهندگان و بيم‌دهندگان توصيف فرمود ، تا هيچ‌كس را حجّت و بهانه نماند !\r\nخداوند اگر خواستى ، همه مردم را بىرسول و بىواسطه ايمان دادى ، ليكن خواست كه گروهى از بندگان مخلص خود را به رسالت و نبوّت گرامى دارد ، و هر يكى را به نوعى كرامت مخصوص گرداند ، آدم را صفوت دهد ، نوح را كرامت بخشد ، ابراهيم را دوست خواند ، موسى را هم سخن گويد ، عيسى را رفعت دهد و محمد مصطفى را محبّت و تقرّب دهد . و به اين مزيّتها عزّت آنان را خواست نه نظام ملك خويش ! كه عزّت و جلال او از كسان بىنياز است و حضرتش را از نبود ( پس بود ) پيوندى در نيايد و دوام ملك او را آسمانيان و زمينيان مى درنبايد كه : كبرياى او عزّت او را بس ! و جلال او جمال او را بس است !\r\n\r\n\r\n","description":"","footnote":"\r\n( 1 ) - از اين سخن به درستى دانسته مىشود كه كار و حال آدمى كه باعث سعادت يا شقاوت او مىشود از خود او و به اراده و خواست خود او است كه در ازل مقدّر و ثبت شده !\r\n","page_name":" 559 ","page_number":559},
  {"content":"\r\n\r\n  . . . أَنْ أَنْذِرْ قَوْمَكَ مِنْ قَبْلِ أَنْ يَأْتِيَهُمْ عَذابٌ أَلِيمٌ .   آيه . نوح قوم خود را به دستور خداوند وعدهء عذاب داد ، آنان گفتند آن عذاب را بياور ، خداوند وعدهء او را راست كرد و همه را غرق نمود ! مصطفى ، امّت خود را وعدهء آمرزش داد و خداوند آن وعده را راست كرد و آنان را بخشيد ! نوح چون از قوم خود رنجيد ، به درگاه خداوند آنها را سعايت كرد و فناء آنها را خواست ! ولى مصطفى چون از قوم خود رنجيد ، از درگاه خدائى هدايت آنها را خواست ! قوم نوح به سعايت او در اين جهان همگى هلاك شدند و امّت محمّد در آن جهان به آمرزش رسيدند !\r\n\r\nسوره 71 آيه 14 - 13\r\n13 -   ما لَكُمْ لا تَرْجُونَ لِلَّهِ وَقاراً وَ قَدْ خَلَقَكُمْ أَطْواراً .   آيه . خداوند ، قوم نوح را گفت : شما را چه رسيده كه شكر نعمت خداوند را نمىگزاريد و حق پرورش ما نمىداريد و خود مىدانيد كه شما را از چه آفريدم ؟ در آغاز نطفه‌اى از صلب ضعيفى به رحم ضعيفى آوردم ، اندر آن حصن حصين و قرار مكين جا دادم ، بنگر كه به قلم قدرت چون نگاشتم ! و آن قطرهء آب را خون گردانيدم ! و خون را گوشت ، آنگاه از ميان آن استخوان درآوردم ! و به هم پيوند دادم ! و چون قالب مصوّر تمام گشت ، جان لطيف را فرمان دادم تا به تن درآمد ! چنان كه پادشاهى به كاخى درآيد ! و هر عضوى را خلعتى دادم چنان كه به چشم بينائى ، به گوش شنوائى ، به زبان گويائى ، به دست گرفتنى ، به پاى رفتنى دادم . اى بنده تو را نيكو بياراستم ، قدّ تو پيراستم ، از همه بهتر تو را آفريدم و از همه زيباتر نگاشتم !\r\n چون صورت تو بت ننگارند به كشور * چون قامت تو سرو نكارند به كاشمر \r\n چون نقش تو ، پيش بُتِ آذر نگرند * از شرم فروريزد نقش بت آذر ! \r\nكردگار حكيم و خداوند كريم كه تو را جمال صورت افزود و بدايع قدرت در فطرت تو بنمود و دلت به توحيد بياراست و زنگار انكار از او بزدود ! چه گوئى ، آيا از حكمت او و رحمت او سزد كه آراسته و پيراستهء خود را بسوزد ؟ نه هرگز ! چون در اين حال تأمّل كنى و در كار آفريدگار تدبّر نمائى ، به زبان شكر بگوى :\r\n از قطرهء آب نطفه بنگاشت مرا * بر خدمت خود به فضل بگماشت مرا \r\n از جملهء خلق سر برافراشت مرا * شكر ايزد را كه بس نكو داشت مرا \r\nنوح چون آن همه نعمت و كرامت حقّ به ياد ايشان داد و از آنها شكر نشنيد و جز بر كفر و تكذيب ايشان نيفزود ! روى از آنان بگردانيد و گفت : خدايا ، مرا و دو زايندهء مرا بيامرز و هركس كه به ايمان من درآمد در عهد من و همچنين مؤمنان و مرد و زن از امّت محمّد كه به آخر عهد در وجود آيند و بهينهء همهء امّتها و پسنديدهء تو هستند ، خداوندا ، همهء آنان را نيز بيامرز .\r\n\r\nسورهء - 72 - جن - 28 - آيه - مدنى - جزو 29\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   قُلْ أُوحِيَ إِلَيَّ أَنَّهُ اسْتَمَعَ نَفَرٌ مِنَ الْجِنِّ فَقالُوا إِنَّا سَمِعْنا قُرْآناً عَجَباً .  \r\nبگو ( اى پيغمبر ) مرا به وسيلهء وحى آگاهى دادند كه گروهى از پريان قرآن را شنيدند ( نيوشيدند ) پس گفتند : ما قرآن شگفت‌آورى شنيديم !\r\n\r\n","description":"","footnote":"","page_name":" 560 ","page_number":560},
  {"content":"\r\n\r\n2 -  يَهْدِي إِلَى الرُّشْدِ فَآمَنَّا بِهِ وَ لَنْ نُشْرِكَ بِرَبِّنا أَحَداً .  ( اين است ) قرآنى كه راه راست مىنمايد ، پس ما به آن گرويديم و هرگز بر پروردگار خود كسى را انباز نگيريم .\r\n3 -  وَ أَنَّهُ تَعالى جَدُّ رَبِّنا مَا اتَّخَذَ صاحِبَةً وَ لا وَلَداً .  و اينكه خداى ما پاك‌تر و بزرگوارتر است از اينكه همسر يا فرزند گيرد .\r\n4 -  وَ أَنَّهُ كانَ يَقُولُ سَفِيهُنا عَلَى اللَّهِ شَطَطاً .  و اينكه آن سفيه بىخرد ما بر خداوند دروغ مىگفت .\r\n5 -  وَ أَنَّا ظَنَنَّا أَنْ لَنْ تَقُولَ الْإِنْسُ وَ الْجِنُّ عَلَى اللَّهِ كَذِباً .  و اينكه ما چنان پنداشتيم كه آدمى و پرى هرگز بر خداوند دروغ نگويد !\r\n6 -  وَ أَنَّهُ كانَ رِجالٌ مِنَ الْإِنْسِ يَعُوذُونَ بِرِجالٍ مِنَ الْجِنِّ فَزادُوهُمْ رَهَقاً .  و اينكه مردمانى از انس به مردانى از پريان پناه مىبردند ( از آسيب بدان آنها ) پس پريان را فريب و غلطكارى افزودند !\r\n7 -  وَ أَنَّهُمْ ظَنُّوا كَما ظَنَنْتُمْ أَنْ لَنْ يَبْعَثَ اللَّهُ أَحَداً .  و پريان چنين پنداشتند چنان‌كه شما پنداشتيد كه هرگز خداوند كسى را مبعوث نخواهد كرد و پيغام نخواهد فرستاد !\r\n8 -  وَ أَنَّا لَمَسْنَا السَّماءَ فَوَجَدْناها مُلِئَتْ حَرَساً شَدِيداً وَ شُهُباً .  و اينكه ما در آسمان جستجو كرديم پس آن را پر از گوشوانان و نگاهبانان پرزور و شاخه‌هاى آتش ( تير شهاب ) يافتيم .\r\n9 -  وَ أَنَّا كُنَّا نَقْعُدُ مِنْها مَقاعِدَ لِلسَّمْعِ فَمَنْ يَسْتَمِعِ الْآنَ يَجِدْ لَهُ شِهاباً رَصَداً  و اينكه ما به روزگاران پيشين نشستن‌گاهها در آسمانها براى شنيدن داشتيم ، ليكن امروز هركس نيوشد ( گوش دهد ) شاخهاى آتشين و گوشوان بيند و يابد ( كه آنها نگاهبان هستند ) .\r\n10 -  وَ أَنَّا لا نَدْرِي أَ شَرٌّ أُرِيدَ بِمَنْ فِي الْأَرْضِ أَمْ أَرادَ بِهِمْ رَبُّهُمْ رَشَداً .  و اينكه ما نمىدانيم كه آيا به اهل زمين بدى خواسته‌اند ، يا پروردگارشان نيكى و رشد آنها را خواسته است ؟ « 1 »\r\n11 -  وَ أَنَّا مِنَّا الصَّالِحُونَ وَ مِنَّا دُونَ ذلِكَ كُنَّا طَرائِقَ قِدَداً .  و اينكه از ما گروهى نيكان و شايستگانند و از ما جز اينان بودند ، و ما دسته‌دسته ( جوك جوك ) در كيش و در كردار از هم جدا بوديم ) .\r\n12 -  وَ أَنَّا ظَنَنَّا أَنْ لَنْ نُعْجِزَ اللَّهَ فِي الْأَرْضِ وَ لَنْ نُعْجِزَهُ هَرَباً .  و اينكه ما پنداشتيم كه هرگز از خداوند در زمين پيش ننشينيم و او را عاجز نسازيم و هرگز نتوانيم كه از او بگريزيم !\r\n13 -  وَ أَنَّا لَمَّا سَمِعْنَا الْهُدى آمَنَّا بِهِ فَمَنْ يُؤْمِنْ بِرَبِّهِ فَلا يَخافُ بَخْساً وَ لا رَهَقاً . \r\nو اينكه ما چون پيغام راست شنيديم ايمان آورديم و هركس كه به پروردگارش ايمان آورد ، هرگز از كاستن خرد و گرفتار شدن به گناه و ناتوانى به كار نترسد !\r\n14 -  وَ أَنَّا مِنَّا الْمُسْلِمُونَ وَ مِنَّا الْقاسِطُونَ فَمَنْ أَسْلَمَ فَأُولئِكَ تَحَرَّوْا رَشَداً .  و اينكه\r\n\r\n\r\n","description":"","footnote":"\r\n( 1 ) - گروهى از پريان يمن كه يهودى بودند در آسمانها گوش به شنيدنىها مىدادند و بر آنها مىافزودند و دروغ مىساختند تا آنكه ناگهان دوچار تير شهاب شده و از آسمانها به زمين آمدند و از ابليس سركردهء خود علت را جويا شدند و به دستور او همه جا را جستجو كردند تا به زمين تهامه رسيدند و در بازار عكاظ پيغمبر را ديدند كه با پيروان خود نماز بامداد مىگزارد و قرآن را آنجا شنيدند و دانستند كه آن پيغام و سخن خداوندى مانع استراق سمع آنها شده است .\r\n","page_name":" 561 ","page_number":561},
  {"content":"\r\n\r\nاز ما مسلمانان و از ما كژراهان و بر خويشتن ستمكاران هستند ، پس هركس مسلمان شود آنان بهينه راه گزينند .\r\n15 -  وَ أَمَّا الْقاسِطُونَ فَكانُوا لِجَهَنَّمَ حَطَباً .  و اما ستمكاران همگى هيزم دوزخند .\r\n16 -  وَ أَنْ لَوِ اسْتَقامُوا عَلَى الطَّرِيقَةِ لَأَسْقَيْناهُمْ ماءً غَدَقاً .  و اگر آنان در راه كفر پايدارى كنند ، ما آنها را آب دولت و نعمت روان كنيم و زندگانى فراخ و خوش به ايشان دهيم ! ( براى آزمايش )\r\n17 -  لِنَفْتِنَهُمْ فِيهِ وَ مَنْ يُعْرِضْ عَنْ ذِكْرِ رَبِّهِ يَسْلُكْهُ عَذاباً صَعَداً .  ( ما آن خوشيها را داديم ) تا آنان را بيازمائيم و هركه از ياد خداوند خويش و پرستش او روى گرداند خداوند او را در عذابى سخت افكند .\r\n18 -  وَ أَنَّ الْمَساجِدَ لِلَّهِ فَلا تَدْعُوا مَعَ اللَّهِ أَحَداً .  و اينكه سجده‌گاهها ، خاصّ خداوند است پس جز او كسى را مخوانيد و پرستش مكنيد .\r\n19 -  وَ أَنَّهُ لَمَّا قامَ عَبْدُ اللَّهِ يَدْعُوهُ كادُوا يَكُونُونَ عَلَيْهِ لِبَداً .  و اينكه چون بنده خدا به‌پا خاست كه خدا را پرستش كند ، پريان نزديك بودند از حرص شنيدن قرآن روى هم افتند !\r\n20 -  قُلْ إِنَّما أَدْعُوا رَبِّي وَ لا أُشْرِكُ بِهِ أَحَداً .  بگو ( اى پيغمبر ) من خداى خويش را مىخوانم و كسى را با او انباز نگيرم .\r\n21 -  قُلْ إِنِّي لا أَمْلِكُ لَكُمْ ضَرًّا وَ لا رَشَداً .  بگو به دست من نيست نه پادشاهم و نتوانم شما را گزندى رسانم و نه كارى راست و درخور و به‌چم توانم !\r\n22 -  قُلْ إِنِّي لَنْ يُجِيرَنِي مِنَ اللَّهِ أَحَدٌ وَ لَنْ أَجِدَ مِنْ دُونِهِ مُلْتَحَداً .  ( اى محمّد ) بگو هيچ‌كس مرا از ( عذاب ) خداى نگاه ندارد ، و هرگز من بازگشتن گاهى و زينهار جائى جز خدا نيابم .\r\n23 -  إِلَّا بَلاغاً مِنَ اللَّهِ وَ رِسالاتِهِ وَ مَنْ يَعْصِ اللَّهَ وَ رَسُولَهُ فَإِنَّ لَهُ نارَ جَهَنَّمَ خالِدِينَ فِيها أَبَداً .  مگر رساندن از خدا و آوردن پيغام او ، و هركس خدا را نافرمانى كند ، او راست آتش دوزخ جاويدان !\r\n24 -  حَتَّى إِذا رَأَوْا ما يُوعَدُونَ فَسَيَعْلَمُونَ مَنْ أَضْعَفُ ناصِراً وَ أَقَلُّ عَدَداً .  تا آنكه آنچه را بر آنها وعده دادند ببينند ! آرى ، پس آگاه شوند كه سست‌يارتر و اندك‌سپاه‌تر كيست ؟\r\n25 -  قُلْ إِنْ أَدْرِي أَ قَرِيبٌ ما تُوعَدُونَ أَمْ يَجْعَلُ لَهُ رَبِّي أَمَداً .  بگو ، من ندانم كه آيا آنچه بشما وعده داده‌اند نزديك است ، يا آنكه خداوند آن را درنگى و هنگامى نهاده است ؟\r\n26 -  عالِمُ الْغَيْبِ فَلا يُظْهِرُ عَلى غَيْبِهِ أَحَداً .  خداوند داناى نهان است و كسى را بر غيب خود آگاه نسازد .\r\n27 -  إِلَّا مَنِ ارْتَضى مِنْ رَسُولٍ فَإِنَّهُ يَسْلُكُ مِنْ بَيْنِ يَدَيْهِ وَ مِنْ خَلْفِهِ رَصَداً . \r\nمگر آن رسول پسنديده كه خداوند از جلو و از دنبال او فرشتگان را فوج فوج مىفرستد ( با نور و با تقديس تا سخن خدا را گوش دهند و از آن نكاهند و بر آن نيفزايند ) .\r\n28 -  لِيَعْلَمَ أَنْ قَدْ أَبْلَغُوا رِسالاتِ رَبِّهِمْ وَ أَحاطَ بِما لَدَيْهِمْ وَ أَحْصى كُلَّ شَيْءٍ عَدَداً . \r\nتا ( محمد ) بداند كه آنان پيغام خدا را رسانيدند و خداوند خود دانا است بر آنچه نزد آنها است و همهء چيزها را شماره مىكند و چند و چون آن را پيش از آن چيز مىداند .\r\n\r\n","description":"","footnote":"","page_name":" 562 ","page_number":562},
  {"content":"\r\n\r\n\r\nتفسير ادبى و عرفانى\r\n\r\nسوره 72 آيه 0\r\n بِسْمِ اللَّهِ الرَّحْمنِ الرَّحِيمِ .  نام خداوندى كه عالمان در وصف جلالش حيران ، عارفان در شهود جمالش گدازان ! واجدان در وجود افضالش نازان ، دوستان در شوق وصالش سوزان ، طالبان در باديهء نيازش خروشان ، محجوران در زاويهء فراقش نالان ، هر عزيزى نام و نشانش را جويان ، هر طالبى حمد و ثنايش را گويان ، هر ذاكرى نسيم وصلش را بويان ، و هر سائلى بر اميد فضلش :\r\n پويان‌پويان و دوانند خلايق ، به جهان در * در صومعه و مسجد و در غار و بيابان \r\n يكسر همه محوند به درياى تفكّر * برخوانده به خود ، بر همه : لاخان و لامان \r\n\r\nسوره 72 آيه 1\r\n1 -   قُلْ أُوحِيَ إِلَيَّ أَنَّهُ اسْتَمَعَ نَفَرٌ مِنَ الْجِنِّ .   آيه . مهتر عالم و سيّد فرزند آدم ، سرور اشراف و مركز عدل و انصاف ، فرستاده به اهل زمين قاف تا قاف ، روزى به منبر شرف برآمد و بر سبيل خطبه به اصحاب خطاب كرد كه : اى جمع‌شدگان در مسجد ، اى شنوندگان مجلس ، بدانيد و آگاه باشيد كه ما را رقم بهترى و مهترى كشيدند و سيادت رسولان به نام ما كردند ، و ما را از حضرت عزّت به پيغام‌برى كلّ عالم فرستادند ، هم به جهان انس و انسيان و هم به عالم جنّ و جنّيان ! همه را در حكم ما كردند و همه را شرع ما فرمودند .\r\nچون گروهى از جنّيان در بطن نخله در تهامه به حضرت رسيدند ، به يك دگر سفارش مىكردند كه گوش دهيد ، گوش دهيد ! خاموش باشيد ، به ادب باشيد حرمت حضرتش بجا آريد ، حق او را بشناسيد ، قدر او را بدانيد ، اين آن مهتر است كه خاك قدم او توتياى مقرّبان آسمانها است ، آن جنّيان رسالت او را پذيرفتند و قرآن نامهء خداوند را از جان و دل شنيدند و به قبيله‌هاى خود بازگشتند و به زبان افتخار گفتند :\r\n  . . . إِنَّا سَمِعْنا قُرْآناً عَجَباً .   ما قرآنى شنيديم كه از فصاحت و بلاغت آن در شگفت بمانديم ، قرآنى كه روح توانائى و دانائى است ، چراغ روشنائى و آشنائى است . شاه راه سلامت ، معراج كرامت ، راحت هر جراحت ، خنك آن كس كه قرآن رهبر او است و توفيق رفيق راه او ، كسى كه قرآن انيس او است ، يقين دان كه خداوند جليس او است .\r\nموسى كليم هنگام مناجات سؤال كرد : خداوندا ، ميدان مواصلت كجا است ؟ خلوتگاه مناجات كجا است ؟ كجات يابم ؟ به كجات جويم ؟ فرمان آمد : اى موسى ، در خلوت با يادكنان خود نشينم و بر بساط انبساط دوستان را نوازم ، من انس جان كسى هستم كه با نام منش انس است ، من يادگار دل كسى هستم كه يادگارش سخن من است ، من دوست اويم كه او دوست من است .\r\n\r\nسوره 72 آيه 3\r\n3 -  وَ أَنَّهُ تَعالى جَدُّ رَبِّنا .  آيه . جلال و عظمت او ، كبريا و عزّت او از وهمها و فهمها بيرون است و كس نداند كه چون است ؟ سزاى ثناى خود ، خود داند و قدر عظمت خويش ، خويش شناسد عرش عظيم در عظمت قدرتش ذرّه‌اى است ، و وجود همه عالم از درياى وجود او قطره‌اى است ، از دور آدم تا انتهاى خاتم همه فهمها و وهمها در درياى صفات او غوص همىكنند ، تا بر نشانى از نشانهاى او آگاه شوند و هر لحظه‌اى ايشان را حيرت در حيرت بيفزايد ! و همگى به زبان حال گويند :\r\n وصّافِ تو را وصف چه داند كردن ؟ * تو خود به صفات خود چنانى كه توئى \r\n\r\n","description":"","footnote":"","page_name":" 563 ","page_number":563},
  {"content":"\r\n\r\n\r\nسورهء - 73 - مزمّل - 20 - آيه - مكى - جزو 29\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند فراخ بخشايش مهربان .\r\n1 -   يا أَيُّهَا الْمُزَّمِّلُ ،   اى جامه در خود پيچيده .\r\n2 -  قُمِ اللَّيْلَ إِلَّا قَلِيلًا .  ( اى محمّد ) شب خيز براى نماز مگر اندكى ( از شب ) .\r\n3 -  نِصْفَهُ أَوِ انْقُصْ مِنْهُ قَلِيلًا .  نيمى از شب يا چيزى اندك از آن بكاه .\r\n4 -  أَوْ زِدْ عَلَيْهِ وَ رَتِّلِ الْقُرْآنَ تَرْتِيلًا .  يا چيزى بر نيم بيفزا و قرآن را گشاده حروف ( آرام ) بخوان .\r\n5 -  إِنَّا سَنُلْقِي عَلَيْكَ قَوْلًا ثَقِيلًا .  ما بر تو سخنى گران‌مايه مىافكنيم ، ( كه نگاه داشتن و به كار بردن آن بر بندگان گران است ) .\r\n6 -  إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قِيلًا .  ساعتهاى شب و برخاستن به شب ، سازنده‌تر و زبان و دل را استوارتر و موافق‌تر و راست‌تر انديشيدن و درست‌تر خواندن است .\r\n7 -  إِنَّ لَكَ فِي النَّهارِ سَبْحاً طَوِيلًا .  تو را در روز ، خواب و كار و پرداختن به شغل فرصت دراز است ( و شب را ويژه نماز ساز ) .\r\n8 -  وَ اذْكُرِ اسْمَ رَبِّكَ وَ تَبَتَّلْ إِلَيْهِ تَبْتِيلًا .  خداى خويش ياد كن و باز كسل از كارها باز گسستنى بسوى او ( يگانه باش و ياد او را يگانه دار ) .\r\n9 -  رَبُّ الْمَشْرِقِ وَ الْمَغْرِبِ لا إِلهَ إِلَّا هُوَ فَاتَّخِذْهُ وَكِيلًا .  پروردگار دو نيمهء جهان شرق و غرب ، نيست خدائى جز او ، پس او را ميانجى و كارساز بسنده براى كارهاى خود گير .\r\n10 -  وَ اصْبِرْ عَلى ما يَقُولُونَ وَ اهْجُرْهُمْ هَجْراً جَمِيلًا .  بر آنچه دشمنان مىگويند شكيبا باش و از ايشان كناره كن ( فرابر ) كناره‌اى نيكو بىمداهنه و بىنياز به آنها .\r\n11 -  وَ ذَرْنِي وَ الْمُكَذِّبِينَ أُولِي النَّعْمَةِ وَ مَهِّلْهُمْ قَلِيلًا ،  دروغ زنان را به من واگذار همان دارندگان مال و جاه ، و ايشان را اندكى از روزگار فراگذار و كمى مهلت ده .\r\n12 -  إِنَّ لَدَيْنا أَنْكالًا وَ جَحِيماً .  زيرا نزد ما در غيب ايشان را بندها و آتشى بزرگ است .\r\n13 -  وَ طَعاماً ذا غُصَّةٍ وَ عَذاباً أَلِيماً .  و خورشى گلوگير و عذابى دردناك آنان راست .\r\n14 -  يَوْمَ تَرْجُفُ الْأَرْضُ وَ الْجِبالُ وَ كانَتِ الْجِبالُ كَثِيباً مَهِيلًا .  آن روز كه زمين بلرزد و كوه‌ها از جاى بجنبند و كوه‌ها همه ريگ روان شوند .\r\n15 -  إِنَّا أَرْسَلْنا إِلَيْكُمْ رَسُولًا شاهِداً عَلَيْكُمْ كَما أَرْسَلْنا إِلى فِرْعَوْنَ رَسُولًا . \r\nما به شما رسولى فرستاديم تا بر شما گواه باشد ، چنان كه به فرعون هم رسولى فرستاديم .\r\n16 -  فَعَصى فِرْعَوْنُ الرَّسُولَ فَأَخَذْناهُ أَخْذاً وَبِيلًا .  پس فرعون نافرمانى رسول كرد ، پس ما او را فراگرفتيم فراگرفتنى سخت گران .\r\n17 -  فَكَيْفَ تَتَّقُونَ إِنْ كَفَرْتُمْ يَوْماً يَجْعَلُ الْوِلْدانَ شِيباً .  پس چگونه بپرهيزيد ؟ ( اگر\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nكافر شويد ) پرهيزكارى آن روزى را كه نوزادان از مادر آن بپراكنند ؟\r\n18 -  السَّماءُ مُنْفَطِرٌ بِهِ كانَ وَعْدُهُ مَفْعُولًا .  آسمان در آن روز شكافتنى است و وعدهء خداوند ( در روز رستاخيز ) بودنى و عمل‌كردنى است .\r\n19 -  إِنَّ هذِهِ تَذْكِرَةٌ فَمَنْ شاءَ اتَّخَذَ إِلى رَبِّهِ سَبِيلًا .  اين پيغام و سخن پندى است ( سودمند ) ، پس هركه خواهد آن را راه بسوى خدا گيرد .\r\n20 -  إِنَّ رَبَّكَ يَعْلَمُ أَنَّكَ تَقُومُ أَدْنى مِنْ ثُلُثَيِ اللَّيْلِ وَ نِصْفَهُ وَ ثُلُثَهُ وَ طائِفَةٌ مِنَ الَّذِينَ مَعَكَ وَ اللَّهُ يُقَدِّرُ اللَّيْلَ وَ النَّهارَ عَلِمَ أَنْ لَنْ تُحْصُوهُ فَتابَ عَلَيْكُمْ .  خداوند مىداند كه تو ( اى پيغمبر ) كمتر از دو بهر شب به نماز مىايستى و كمى از نيم‌شب و كمى از سه يك شب ، و گروهى از آنان كه با توأند ( چنين كنند ) و خداوند شب و روز را اندازه مىدارد و مىداند ، كه شما همه عمر را اين اندازه نماز شب نتوانيد و تاب نداريد ، به اين سبب از شما فرونهاد و عذر عجز شما را پذيرفت .  فَاقْرَؤُا ما تَيَسَّرَ مِنَ الْقُرْآنِ عَلِمَ أَنْ سَيَكُونُ مِنْكُمْ مَرْضى وَ آخَرُونَ يَضْرِبُونَ فِي الْأَرْضِ يَبْتَغُونَ مِنْ فَضْلِ اللَّهِ وَ آخَرُونَ يُقاتِلُونَ فِي سَبِيلِ اللَّهِ فَاقْرَؤُا ما تَيَسَّرَ مِنْهُ وَ أَقِيمُوا الصَّلاةَ وَ آتُوا الزَّكاةَ وَ أَقْرِضُوا اللَّهَ قَرْضاً حَسَناً وَ ما تُقَدِّمُوا لِأَنْفُسِكُمْ مِنْ خَيْرٍ تَجِدُوهُ عِنْدَ اللَّهِ هُوَ خَيْراً وَ أَعْظَمَ أَجْراً وَ اسْتَغْفِرُوا اللَّهَ إِنَّ اللَّهَ غَفُورٌ رَحِيمٌ .  پس هر قدر بر شما آسان است قرآن بخوانيد ( و نماز شب گزاريد ) خداوند مىداند كه از شما بيماران هستند كه به شب نتوانند برخاست و ديگرانند كه در زمين سفر مىكنند و از فضل خداوند روزى مىجويند و ديگرانند كه در راه خدا با دشمنان كشتار مىكنند ، پس شما هر قدر ميسّر و ممكن باشد قرآن بخوانيد ( و نماز شب گزاريد ) و نماز پنج‌گانه را به‌پاى داريد و زكات دهيد ، و نزد خدا وام نيكو نهيد و آنچه پيش فرستيد از نيكيها ، نزد خدا آن را خواهيد دريافت ، كه آن نيكيها همان كار بهتر و پاداش آن بزرگتر است و از خدا آمرزش بخواهيد كه آمرزگار ( عيب‌پوش ) بخشاينده است .\r\n\r\nتفسير ادبى و عرفانى\r\n\r\nسوره 73 آيه 0\r\n بِسْمِ اللَّهِ الرَّحْمنِ الرَّحِيمِ ،  بسم الله كلمه‌ايست كه شنيدنش باعث نزهت دلهاى فقيران و بهجت رازهاى ضعيفان ، و راحت روح وليّان ، و قوّت قلب پيمبران ، و تسلّى سينهء صفيّان ، و روشن ديدهء مبتلايان است .\r\nنام خداوندى است كه اشباح طالبان سوختهء جلال او ، ارواح قاصدان افروختهء جمال او ، انفاس عزيزان بستهء نوال او ، حواسّ مقرّبان سرگشتهء اقبال او ، اسرار عارفان تشنهء وصال او ، ابصار محبّان خستهء دلال او است ، چه بسا روىها كه بر آن گرد نايافت او است ، و چه بسا دلها كه در آن درد ناخواست او است !\r\n بسيار خلايقند جوياى رهَت * كشته شده عالمى ، زِ هول سپهت \r\n تا بر مهِ چهارده نهادى كلهت * بينم كُله ملوك در خاك رهت ! \r\n\r\nسوره 73 آيه 1\r\n1 -   يا أَيُّهَا الْمُزَّمِّلُ .   آيه . اى پيغمبر مطهّر ، اى سيّد اطهر ، اى رسول اكبر اى مقتداى بشر ، اى برج جلالت را ماه انور ، اى درج رسالت را درّ اظهر ، اى بر سر سيادت افسر ، اى بر افسر سعادت گوهر ، اى عنوان نامهء جلالت نام تو ، اى تراز جامهء رسالت احكام تو ، سرمايهء دين كلام تو ، پيرايهء شرع احكام تو ،\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nاى ناشر رايات رسالت ، اى مؤيّد اركان هدايت ، اى كاشف اسرار ولايت ، اى واضح منهاج شريعت ، اى رافع معراج حقيقت :\r\n\r\nسوره 73 آيه 2\r\n2 -  قُمِ اللَّيْلَ .  آيه . برخيز نماز شب كن ، لختى از شب بيدار باش و آسايش نفس را خواب كن ، اى سيّد ، اگر همه شب در خواب باشى امّت تو ضايع مانند ، اگر همه شب بيدار باشى رنجه شوى ! و من رنج تو نخواهم .\r\nچون بيدار باشى بسبب بيدارى تو ، برخى گناهكاران امّت تو را بيامرزم و چون خواب كنى ، به حرمت خواب تو باقى گناهكاران را بيامرزم . ( اى محمّد ) تو خلعت قربت ما را كه يافتى در شب يافتى ، هم در شب خدمت ما بجاى آر ، تا چنان كه خلعت در شب يافته باشى ، شكر خلعت هم به خدمت در شب گزارده باشى .\r\nاى جوان‌مرد ، هيچ كرامت چنان نبود كه در شب تارى از بستر گرم برخيزى و بر درگاه بارى با تضرّع و زارى در مناجات شوى و به زبان نياز در حضرت راز گوئى : الهى ، بارم ده تا قصّهء درد خود به تو بردارم ، بر درگاه تو مىزارم و در اميد و بيم مىنازم ، خدايا واپذيرم تا با تو پردازم ، يك نظر در من نگر ، تا دو گيتى به آب اندازم ، عزيز من در شب بيدار و هشيار باش كه شب بوستان دوستان است و بهار عارفان ، شب مرغزار محبّان است و نور صادقان ، شب سرور مشتاقان است و راحت روح مطيعان .\r\n\r\nسوره 73 آيه 4\r\n4 -  وَ رَتِّلِ الْقُرْآنَ تَرْتِيلًا .  آيه . ( اى محمّد ) ، به شب قرآن را به ترتيب و ترتيل بخوان و در نماز شب قرائت قرآن بلند بخوان ، كه دوستان ما با لحن انس و لذّت سماع كلام ما ، جانهاى خويش مىپرورند .\r\n( اى محمّد ) ، با دوستان بگوى ، چون خواهيد با ما راز كنيد ، روبه‌قبلهء شرع آريد و قدم در حضرت نماز گذاريد ، نماز با خدا راز گفتن است ، نماز سبب نجات است ، نماز مناجات با دوست است و نهايت مجاهدت و بدايت مشاهدت است ، نماز خويشتن را از دست نفس ربودن و جهد بندگى نمودن و دوست را ستودن است ، به نماز دوست از دشمن پيدا گردد و آشنا از بيگانه جدا شود .\r\nلطيفه : مثل مؤمن كه نماز كند چون درخت گل است و معرفت در او چون بوى و نماز بر او چون گل ، هركس مىتواند گل از درخت باز كند و برگش بركند امّا نتواند بويش كم كند و نسيمش ببرد ، همچنين شيطان تواند كه در نماز به ظاهر وسوسه كند تا چيزى از آن بربايد ، امّا نتواند كه معرفت از باطن ببرد .\r\n\r\nسوره 73 آيه 8\r\n8 -  وَ اذْكُرِ اسْمَ رَبِّكَ وَ تَبَتَّلْ إِلَيْهِ تَبْتِيلًا .  آيه .  تَبَتَّلْ  ( از همه چيز بريدن ) مقامى از مقامات روندگان است كه در مكاشفات خويش بدان مقام رسيدند ، كه بهشت با همه نهرها و جويها و آبها و درختها در جمال خيال آنان نيايد و دوزخ با آن همه غلها و زنجيرها از نهيب سوز سينه‌هاى آنان بلرزد ! و افعى حرص دنيا ، هرگز دندانى به روزگار خوش آنان نتواند نهاد ! و خارى از بيشهء حسد و كبر دامن آنان را نگيرد ، و گردى از بيابان نفس امّاره بر گوشهء رداى آنان ننشيند ! و دودى از هاويهء هوا به ديدهء ايشان نرسد ، و به چشم عبرت به مردم نگرند و به زبان شفقت سخن گويند و به دل الفت رحمت گيرند ، پادشاه صفتند و گدا صورت ، پادشاهانند در لباس گدايان ، روندگان رهند و مسافت نه در ميان ، پرندگان هوايند نه با پروبال ، مستانند زنده از شراب عشق ، زندگانند به حيات قرب !\r\n\r\n","description":"","footnote":"","page_name":" 566 ","page_number":566},
  {"content":"\r\n\r\n قومى كه ز هرچه دون ما ، پاك زدند * آتش ز غمان دل ، در افلاك زدند \r\n از هرچه برون ما است ، چون دور شدند * بر عرش رسيده خيمه بر خاك زدند ! \r\n\r\nسوره 73 آيه 9\r\n9 -  رَبُّ الْمَشْرِقِ وَ الْمَغْرِبِ لا إِلهَ إِلَّا هُوَ فَاتَّخِذْهُ وَكِيلًا .  آيه . چون مىدانى كه خداى جهان و جهانيان او است ، دارنده بندگان و پرورندهء آنان او است ، كاردان و نگهبان او است ، او را وكيل و كاردان خود ساز و بدان كه او بسنده‌تر از همه كارسازان است ، از تكاپوى خود و شغل خود يكسره بيرون آى و خود را يكسره به او سپار ، روى از همه بگردان و تكيه بر تقدير او كن و دل از خلق بردار و به تدبير او بگذار ، تا راه طلب بر تو روشن شود و سعى و كوشش تو عبث نگردد ! او خداوند يگانه است و بنده بايد خواسته خود را تنها از او خواهد كه گفته‌اند :\r\n مرد يگانه را سرِ عشقِ ميانه نيست * عشق ميانه درخورِ مردِ يگانه نيست \r\n يا عشق ، يا ملامت ، يا راه عافيت * جز جان مرد ، تير بلا را نشانه نيست \r\n\r\nسوره 73 آيه 10\r\n10 -  وَ اصْبِرْ عَلى ما يَقُولُونَ .  آيه . چند جاى قرآن رهبر مردمان را به صبر و شكيبائى فرمان داد ، زيرا كه ترياق بلا صبر است و نشان اهل محبّت و ولاء صبر است ، صبر در محنت بس كارى نيست كه آن خود خلق را عادت است ! مرد مردانه آنست كه در نعمت صبر كند و قدم بر جادّه بندگى نگه دارد ، و از رقم خويش در نعمت پاى بيرون ننهد ، نمرود و قارون و فرعون و هامان و مانند ايشان كه در درياى هلاك غرق شدند ، همه نتيجهء بىصبرى بود كه آدمى در نعمت ، كفور و عنود است و قدمش در نعمت بر جاى نماند و از حدّ خويش درگذرد ، لاجرم در دنيا سرانجام كارشان هلاكت و در عقبى آتش دوزخ باشد كه :   إِنَّ لَدَيْنا أَنْكالًا وَ جَحِيماً وَ طَعاماً ذا غُصَّةٍ وَ عَذاباً أَلِيماً .   ( تفسير آن گذشت )\r\n\r\nسورهء - 74 - المدثّر - 56 - آيه - مكى - جزو 29\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ .  بنام خداوند جهان‌دار دشمن‌پرور به بخشايندگى و دست‌بخشاى به مهربانى .\r\n1 -   يا أَيُّهَا الْمُدَّثِّرُ .   اى جامه در خود كشيده - * -\r\n2 -  قُمْ فَأَنْذِرْ .  برخيز و مردم را بياگاهان .\r\n- * -\r\n3 -  وَ رَبَّكَ فَكَبِّرْ .  و خداى خويش را بزرگ دان و بزرگ شناس از هر چيز بزرگتر - * -\r\n4 -  وَ ثِيابَكَ فَطَهِّرْ .  و جامهء خويش را پاك دار ، و نام خويش نيكودار و خوى خود راست دار و كار خويش پسنديده ساز .\r\n- *\r\n5 -  وَ الرُّجْزَ فَاهْجُرْ .  و از بدنامى ( و بت‌پرستى ) دورى جوى ، و از آلودگى بپرهيز - * -\r\n6 -  وَ لا تَمْنُنْ تَسْتَكْثِرُ  و چيزى مده كه تو را بيش از آن و به از آن دهند ! - * -\r\n7 -  وَ لِرَبِّكَ فَاصْبِرْ .  و از بهر خداى خويش شكيبائى كن - * -\r\n8 -  فَإِذا نُقِرَ فِي النَّاقُورِ .  پس آنگاه كه در صور دمند - * -\r\n9 -  فَذلِكَ يَوْمَئِذٍ يَوْمٌ عَسِيرٌ  آن روز روز دشوارى است - * -\r\n10 -  عَلَى الْكافِرِينَ غَيْرُ يَسِيرٍ .  بر كافران نه آسان است - * -\r\n11 -  ذَرْنِي وَ مَنْ خَلَقْتُ وَحِيداً .  مرا بگذار با آن كس كه او را آفريده‌ام - * -\r\n12 -  وَ جَعَلْتُ لَهُ مالًا مَمْدُوداً . \r\nاو را پيوسته مال بسيار دادم - * -\r\n13 -  وَ بَنِينَ شُهُوداً .  و پسران حاضر پيش او دادم - * -\r\n14 -  وَ مَهَّدْتُ لَهُ تَمْهِيداً . \r\nو او را كار ساختم كار ساختنى - * -\r\n15 -  ثُمَّ يَطْمَعُ أَنْ أَزِيدَ .  پس از آن اميد دارد كه بيفزايم - * -\r\n16 -  كَلَّا \r\n\r\n","description":"","footnote":"","page_name":" 567 ","page_number":567},
  {"content":"\r\n\r\n إِنَّهُ كانَ لِآياتِنا عَنِيداً .  نه ، هرگز ، نيفزائيم كه او با سخنان و پيغامهاى ما عناد و دشمنى داشت - * -\r\n17 -  سَأُرْهِقُهُ صَعُوداً .  « 1 » آرى ، به زودى عذابى سخت فرا سر او نشانم - * -\r\n18 -  إِنَّهُ فَكَّرَ وَ قَدَّرَ .  او در انديشيد و پيش خود اندازه‌گيرى كرد ( كه چه كند ) - * -\r\n19 -  فَقُتِلَ كَيْفَ قَدَّرَ .  پس نفرين كرده شد چون باز با خود اندازه گرفت - * -\r\n20 -  ثُمَّ قُتِلَ كَيْفَ قَدَّرَ .  باز او را بنفريدند چون خود را باز انداخت - * -\r\n21 -  ثُمَّ نَظَرَ . \r\n- * -\r\n22 -  ثُمَّ عَبَسَ وَ بَسَرَ .  پس نگريست و روى ترش كرد - * -\r\n23 -  ثُمَّ أَدْبَرَ وَ اسْتَكْبَرَ .  آنگاه پشت برگردانيد و گردن كشيد - * -\r\n24 -  فَقالَ إِنْ هذا إِلَّا سِحْرٌ يُؤْثَرُ .  پس گفت اين نيست جز جادوئى كه از كسى مىآموزند - * -\r\n25 -  إِنْ هذا إِلَّا قَوْلُ الْبَشَرِ .  اين نيست مگر گفتهء مردمان ! - * -\r\n26 -  سَأُصْلِيهِ سَقَرَ  آرى ، او را در آتش خواهم سوزانيد - * -\r\n27 -  وَ ما أَدْراكَ ما سَقَرُ .  چه تو را دانا كرد كه سقر چيست ؟\r\n- * -\r\n28 -  لا تُبْقِي وَ لا تَذَرُ .  نه گوشت و نه استخوان را ناسوخته نگذارد - * -\r\n29 -  لَوَّاحَةٌ لِلْبَشَرِ .  روى و پوست و دست و پاى را سياه مىكند و مىسوزد - * -\r\n30 -  عَلَيْها تِسْعَةَ عَشَرَ .  بر تابيدن آتش دوزخ نوزده فرشته سالارند - * -\r\n31 -  وَ ما جَعَلْنا أَصْحابَ النَّارِ إِلَّا مَلائِكَةً وَ ما جَعَلْنا عِدَّتَهُمْ إِلَّا فِتْنَةً لِلَّذِينَ كَفَرُوا لِيَسْتَيْقِنَ الَّذِينَ أُوتُوا الْكِتابَ وَ يَزْدادَ الَّذِينَ آمَنُوا إِيماناً .  ما دوزخ‌سازان را از فرشتگان ساختيم و اين شماره نوزده را نكرديم مگر براى شوراندن و آزمايش كافران تا آنها را كه تورات دادند يقين كنند و مؤمنان هم بر ايمان خود بيفزايند ،  وَ لا يَرْتابَ الَّذِينَ أُوتُوا الْكِتابَ وَ الْمُؤْمِنُونَ وَ لِيَقُولَ الَّذِينَ فِي قُلُوبِهِمْ مَرَضٌ وَ الْكافِرُونَ ما ذا أَرادَ اللَّهُ بِهذا مَثَلًا .  تا آنها را كه تورات دادند و مؤمنان شكّ و گمان نكنند و تا منافقان و بيماردلان و كافران بگويند : خداوند را از اين عدد نوزده چه اراده كرده است ؟\r\n كَذلِكَ يُضِلُّ اللَّهُ مَنْ يَشاءُ وَ يَهْدِي مَنْ يَشاءُ وَ ما يَعْلَمُ جُنُودَ رَبِّكَ إِلَّا هُوَ وَ ما هِيَ إِلَّا ذِكْرى لِلْبَشَرِ .  آرى ، اين چنان خداوند هركه را خواهد گمراه كند و هركه را خواهد راه نمايد ! و شمار سپاه خداوند جز او كسى نداند و اين دوزخ و اين سخن نيست جز يادآورى و پند مردمان - * -\r\n32 -  كَلَّا وَ الْقَمَرِ  نه چنان است سوگند به ماه - * -\r\n33 -  وَ اللَّيْلِ إِذْ أَدْبَرَ .  و به شب تاريك كه از پس روز مىآيد - * -\r\n34 -  وَ الصُّبْحِ إِذا أَسْفَرَ .  و به بامداد كه روشن مىشود - * -\r\n35 -  إِنَّها لَإِحْدَى الْكُبَرِ .  ( به آن سوگندها ) كه دوزخ يكى از بزرگ بلاها و مهين عذابها است - * -\r\n36 -  نَذِيراً لِلْبَشَرِ .  بيم‌دهندهء مردمان است - * -\r\n37 -  لِمَنْ شاءَ مِنْكُمْ أَنْ يَتَقَدَّمَ أَوْ يَتَأَخَّرَ .  براى هركس از شما كه خواهد پاى پيش نهد تا پاى پس نهد - * -\r\n38 -  كُلُّ نَفْسٍ بِما كَسَبَتْ رَهِينَةٌ .  هركسى گروگان كردار خويش است - * -\r\n39 -  إِلَّا أَصْحابَ الْيَمِينِ .  مگر كسان دست راست ( كه بهشتىاند ) « 2 » - * -\r\n40 -  فِي جَنَّاتٍ يَتَساءَلُونَ .  آنان در بهشتها - * -\r\n41 -  عَنِ الْمُجْرِمِينَ . \r\nجوياى حال گناهكاران مىشوند و مىپرسند : - * -\r\n42 -  ما سَلَكَكُمْ فِي سَقَرَ .  چه چيز شما را به دوزخ افكند ؟\r\n- * -\r\n43 -  قالُوا لَمْ نَكُ مِنَ الْمُصَلِّينَ .  گويند : ما از نمازگزاران نبوديم - * -\r\n44 -  وَ لَمْ نَكُ نُطْعِمُ الْمِسْكِينَ .  و بىنوايان را غذا نمىداديم - * -\r\n45 -  وَ كُنَّا نَخُوضُ مَعَ الْخائِضِينَ .  و با خداوندان باطل\r\n\r\n\r\n","description":"","footnote":"\r\n( 1 ) - اين آيات دربارهء وليد بن مغيره كافر لجوج آمده .\r\n( 2 ) - هركسى مسئول و مأخوذ به كار خويش است از نيك و بد ، مگر كسانى كه اعتماد به فضل الهى دارند كه آنان مأخوذ به گناه نيستند .\r\n","page_name":" 568 ","page_number":568},
  {"content":"\r\n\r\nبر باطل مىرفتيم - * -\r\n46 -  وَ كُنَّا نُكَذِّبُ بِيَوْمِ الدِّينِ .  و ما روز جزا را دروغ مىپنداشتيم - * -\r\n47 -  حَتَّى أَتانَا الْيَقِينُ .  تا آنكه رستاخيز به يقين بما آمد - * -\r\n48 -  فَما تَنْفَعُهُمْ شَفاعَةُ الشَّافِعِينَ .  پس ، فردا شفاعت كسان به حال آنها سود ندهد - * -\r\n49 -  فَما لَهُمْ عَنِ التَّذْكِرَةِ مُعْرِضِينَ .  آنها را چه رسيد كه از پند دورى كردند - * -\r\n50 -  كَأَنَّهُمْ حُمُرٌ مُسْتَنْفِرَةٌ .  گوئى خران رمانيده و ترسيده‌اند - * -\r\n51 -  فَرَّتْ مِنْ قَسْوَرَةٍ .  كه از شير گريخته‌اند - * -\r\n52 -  بَلْ يُرِيدُ كُلُّ امْرِئٍ مِنْهُمْ أَنْ يُؤْتى صُحُفاً مُنَشَّرَةً .  بلكه هريك از آنان مىخواهند كه به هركدام نامه‌اى دهند گشاده و مهر برگرفته - * -\r\n53 -  كَلَّا بَلْ لا يَخافُونَ الْآخِرَةَ .  نه چنين است ، بلكه از رستاخيز نمىترسند - * -\r\n54 -  كَلَّا إِنَّهُ تَذْكِرَةٌ .  به راستى كه اين پندى است دادنى - * -\r\n55 -  فَمَنْ شاءَ ذَكَرَهُ .  تا هركه خواهد آن را ياد گيرد و ياد كند - * -\r\n56 -  وَ ما يَذْكُرُونَ إِلَّا أَنْ يَشاءَ اللَّهُ هُوَ أَهْلُ التَّقْوى وَ أَهْلُ الْمَغْفِرَةِ .  و ياد نكنند و ياد ندارند جز اهل تقوى و اهل آمرزش .\r\n\r\nتفسير ادبى و عرفانى\r\n\r\nسوره 74 آيه 0\r\n بِسْمِ اللَّهِ الرَّحْمنِ الرَّحِيمِ .  بنام خداوند بخشايندهء مهربان\r\nسرّ خويش از هر دو سراى مجرّد كن تا گردى از ميدان بسم الله بر رخسار روزگارت نشيند و خوش‌بخت هميشگى گردى ، هرچه معانى بشريّت است و انديشهء طبيعت در آتش محبّت بسوزد ، تا چون نام او گوئى سينهء تو از حديث او خبر دارد ، يك قدم از خود فرانه تا جمال اين نام نقاب عزّت بگشايد و بر دلت متجلّى شود .\r\n تا فقر و غنا هر دو تو را ردّ نشود * توحيد تو از شرك مجرّد نشود \r\nاندوه و شادى اين نام بود كه بر تخت سليمان تافت تا جنّ و انس و پرندگان و جانوران كمر خدمت او بربستند ! پرتوى از اين حقيقت بر كوه طور تافت از هم فروريخت ! حشمت اين نام در روز قيامت به رسول خدا گويد : امّت را شفاعت كن و اينان را با ما بگذار كه ما ايشان را در حمايت خود مىداريم ، و آن سوختگان اهل توحيد قدم در آتش نهند و بسم الله گويند ، آتش بگريزد و گويد : اى مؤمن موحّد ، نور ايمان تو مرا خاموش كرد !\r\n\r\nسوره 74 آيه 1\r\n1 -   يا أَيُّهَا الْمُدَّثِّرُ .   آيه . اى مركز اقبال ، اى منبع افضال ، اى مطلع جمال ، اى چادر بشريّت بر سر كشيده ، و در گليم انسانيت پوشيده شده ، اگر قرب ما را آرزو است :\r\n\r\nسوره 74 آيه 2\r\n2 -  قُمْ فَأَنْذِرْ .  آيه . برخيز از خود ، و از برخاستن خود برخيز ! و در حريم عزّت ما گريز ، چادر بشريّت از خود باز كن ، گليم انسانيت از راه دل بردار تا دل صحرائى شود و مرغ‌وار ، در عالم ارادت به هواى طلب پرواز كند و به آشيان قرب رسد .\r\nبزرگى را پرسيدند : معنى قرب چيست ؟ گفت اگر قرب بنده مر حقّ را مىگوئى ، عبارت از او آسان و اشارت بدان روان ؟ خدمتى است در خلوت از خلق نهان ، مكاشفتى است در حقيقت از فرشته پنهان ، اگر قرب حق مر بنده را مىگوئى ، آن نه به طاقت گفتار است و نه عبارت و اشارت را بدان راه است ! جز اين نيست كه خود فرمايد :  فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ .  من ناجسته و نادريافته نزديكم ، در نزديكى من سياهى چشم از سپيدى دور است و من از آن نزديكترم ! نفس از لب دور است و من از آن نزديكترم .\r\nپير طريقت گفت : اگر مردم نور قرب در عارف بينند همه بسوزند ! و اگر عارف نور قرب در خود بيند بسوزد ! شناختن قرب در ميان زبان و گوش نگنجد كه آن راهى تنگ است و از همراهى آب و گل ، زبان قرب را ننگ است ، هرگاه كه قرب روى نمود ، عالم و آدم را چه جاى درنگ است ! !\r\n\r\n","description":"","footnote":"","page_name":" 569 ","page_number":569},
  {"content":"\r\n\r\n تا با تو توئى ، تو را به اين حرف چه كار * كين عين حيات است وز عالم بيزار « 1 » \r\n\r\nسوره 74 آيه 3\r\n3 -  وَ رَبَّكَ فَكَبِّرْ .  آيه . ( اى محمّد ) ، خداوند خود را بزرگوار دان و بزرگوار شناس ، و بدانكه به ذات از همهء چيزها برتر و به قدر از همهء نشانها بالاتر است . ( اى محمد ) ، همهء قدرها در برابر قدر خدا غدر بين ، همه جلالها در عالم جلال او زوال دان ، همه كمالها در جنب كمال او نقصان ، و همهء دعواها تاوان ، با كمال او كس را كمال نيست ، و با جمال او كس را جمال مسلّم نيست ، برهان كبريائى او ، هم كبرياى او و دليل هستى او ، هم هستى او ، مدح و ثناى او به دستورى او ، ياد كرد او به فرمان او ، طلب او به كشش او ، يافت او به عنايت اوست .\r\nجوانمردى از عزيزان راه حق گفته : كه درگاه ربوبيّت ، نظاره‌گاه ارواح است و آن درگاه را بسيار معارف فروگرفته : عزّت از سوى راست ، جلالت از جانب چپ و قهر و كبريا و عظمت در ساحت آن حضرت فروآمده ، تا هر نامحرمى را زهرهء آن نباشد كه قصد قرب حضرت كند .\r\n هركه او را دلى و جانى بود * شد به ميدان عاشقى كويش \r\n كشته گشتند عاشقان و هنوز * نشنيد است هيچ‌كس بويش \r\n رحلت عاشقان ز هر سوئى * نيست از قصد دل مگر سويش \r\n\r\nسوره 74 آيه 4\r\n4 -  وَ ثِيابَكَ فَطَهِّرْ .  آيه . به گفتهء يكى از مفسّران ، يعنى دل خود را از جز خداوند پاك گردان ، ( اى محمّد ) دل خود را از اغيار صافى دار و از هرچه جز خدا است بيزار شو و دوست را يكتا شو ، با خلق عاريت باش و با خود بيگانه و از تعلّق آسوده ، و سبب اين خطاب آن بود كه وحى آمد كه :\r\n2 -  قُمْ فَأَنْذِرْ ،  خيز و خلق را به درگاه ما دعوت كن ، پس از اين خطاب بر خاطر وى گذشت كه حمد خدا را كه ما را اين منزلت ميان عشيره و قبيله آمد كه همه ما را امين و با دين مىدانند ! و مرا تصديق كرده‌اند ! چون اين قدرشان از خاطرش گذشت و اين مقدار به قوم اعتماد كرد ، قصّه برگشت و هرچه دعوت بيشتر كرد خويشان از او بيشتر دور شدند ، اى شگفتا ! تا دعوت نبود ، من به نزد همه شماها امين بودم و اكنون كه رايت رسالت به درگاه دولت ما زدند ، ما خيانت كار شديم !\r\nآرى ، ( اى محمّد ) ، ما آن كنيم كه خود خواهيم ، از عين خوف رجا برآريم و در عين رجاء خوف تعبيه كنيم . ( اى محمّد ) ، آنها كه دل بر ايشان نهادى كه به دعوت تو آشنا شوند ، ميان تو و ايشان هزاران خيمهء هجران بزنيم و آنان كه به ايشان اميد نداشتى ، ميان تو و آنان هزاران قبّهء وصال بربنديم ! ( اى محمّد ) ، خويشان و تبار را بر تو بيرون آورديم ( چيره ساخته ) تا چون از نزديكان جفا ديدى دل بر بيگانگان ننهى ! زيرا ما نپسنديم كه در هر دوعالم اعتماد تو جز بر ما باشد ، همه را بر تو بيرون آورديم ( نارام ساختيم ) تا در هر دوجهان جز از مات ياد نيايد ! چنان كه يعقوب چون دل بر پسر نهاد و اعتماد بر وى كرد خداوند خويشان و نزديكان او را برگماشت تا او را از نزد پدرش ربودند و به چاه افكندند ! و اين همه به آن سبب كرديم تا سرّ و اعتماد وى از همه ببريم و بداند كه چون از خويشان وفائى نيايد ، از بيگانگان بس بيشتر نيايد ! پس بهتر كه يك‌سره دل با ما دهد و اعتماد بر ما كند !\r\n\r\n\r\n","description":"","footnote":"\r\n( 1 ) - يعنى تا تو خودبينى و خودخواه هستى ، تو را با قرب جلال چه كار ؟ زيرا مقام قرب ، عين حيات است و به زندگانى جهان چه‌كار دارد !\r\n","page_name":" 570 ","page_number":570},
  {"content":"\r\n\r\nپير طريقت گفت : الهى به درگاه آمدم بنده‌وار ، خواهى عزيز دار خواهى خوار ، اى مهربان فريادرس ، عزيز آن كس ، كش با تو يك نفس ، اى همه تو و بس ! با تو هرگز كى پديد آيد كس .\r\n\r\nسورهء - 75 - قيامة - 40 - آيه - مكى - جزو 29\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   لا أُقْسِمُ بِيَوْمِ الْقِيامَةِ .   سوگند مىخورم به روز رستاخيز - * -\r\n2 -  وَ لا أُقْسِمُ بِالنَّفْسِ اللَّوَّامَةِ .  سوگند مىخورم به نفس نكوهنده بر گناهكارى - * -\r\n3 -  أَ يَحْسَبُ الْإِنْسانُ أَلَّنْ نَجْمَعَ عِظامَهُ  آيا آدمى گمان مىكند كه ما استخوانهاى پوسيدهء او را فراهم نخواهيم آورد - * -\r\n4 -  بَلى قادِرِينَ عَلى أَنْ نُسَوِّيَ بَنانَهُ .  آرى ، ما مىتوانيم كه بندهاى انگشتان او را راست و برقرار كنيم ( مانند روز زندگى ) - * -\r\n5 -  بَلْ يُرِيدُ الْإِنْسانُ لِيَفْجُرَ أَمامَهُ .  آرى ، انسان مىخواهد كه آنچه فرا پيش او است دروغ شمرد ( از رستاخيز و بازخواست ( و در گناه آزاد باشد ) - * -\r\n6 -  يَسْئَلُ أَيَّانَ يَوْمُ الْقِيامَةِ .  مىپرسد كه روز قيامت كى است ؟\r\n- * -\r\n7 -  فَإِذا بَرِقَ الْبَصَرُ .  آنگاه كه چشم ( هنگام جان كندن ) خانه روشن كند و بتابد - * -\r\n8 -  وَ خَسَفَ الْقَمَرُ .  آنگاه كه ماه تاريك شود - * -\r\n9 -  وَ جُمِعَ الشَّمْسُ وَ الْقَمَرُ .  و خورشيد و ماه بهم رسند .\r\n- * -\r\n10 -  يَقُولُ الْإِنْسانُ يَوْمَئِذٍ أَيْنَ الْمَفَرُّ .  آدم مىگويد : گريزگاه كجا است - * -\r\n11 -  كَلَّا لا وَزَرَ .  نه چنان است ، جاى پناه و گريز نيست - * -\r\n12 -  إِلى رَبِّكَ يَوْمَئِذٍ الْمُسْتَقَرُّ .  آن‌روز بازگشت بسوى خدا است - * -\r\n13 -  يُنَبَّؤُا الْإِنْسانُ يَوْمَئِذٍ بِما قَدَّمَ وَ أَخَّرَ .  آگاه كنند ( و پاداش دهند ) انسان را به هرچه از پيش فرستاده از كردار و رفتار و يا از پس خويش از نهاد نيك يا بدنهاده - * -\r\n14 -  بَلِ الْإِنْسانُ عَلى نَفْسِهِ بَصِيرَةٌ .  بلكه آدمى نفس خود را نيك شناسد - * -\r\n15 -  وَ لَوْ أَلْقى مَعاذِيرَهُ .  هرچند كه حجّت و عذرهايش را گويد و سازد - * -\r\n16 -  لا تُحَرِّكْ بِهِ لِسانَكَ لِتَعْجَلَ بِهِ .  زبان خود را براى خواندن قرآن مجنبان تا به آن شتاب كنى . « 1 » - * -\r\n17 -  إِنَّ عَلَيْنا جَمْعَهُ وَ قُرْآنَهُ .  بر ما است كه قرآن را بر تو خوانيم و در ياد تو داريم - * -\r\n18 -  فَإِذا قَرَأْناهُ فَاتَّبِعْ قُرْآنَهُ .  چون ما بر تو خوانديم تو پس از آن مىخوان - * -\r\n19 -  ثُمَّ إِنَّ عَلَيْنا بَيانَهُ .  آنگاه بر ما است كه احكام آن را به تو بيان كنيم - * -\r\n20 -  كَلَّا بَلْ تُحِبُّونَ الْعاجِلَةَ .  ( بگو به كافران ) آرى شما اين جهان نزديك را دوست مىداريد - * -\r\n21 -  وَ تَذَرُونَ الْآخِرَةَ  و جهان پسين را مىگذاريد - * -\r\n22 -  وُجُوهٌ يَوْمَئِذٍ ناضِرَةٌ .  روىها است در آن روز شاد و تازه - * -\r\n23 -  إِلى رَبِّها ناظِرَةٌ .  به خداوند خويش نظر كنان - * -\r\n24 -  وَ وُجُوهٌ يَوْمَئِذٍ باسِرَةٌ .  و روىهاست آن‌روز از اندوه گرفته - * -\r\n25 -  تَظُنُّ أَنْ يُفْعَلَ بِها فاقِرَةٌ .  كه يقين دارد كه با او چه بتر مىكنند - * -\r\n26 -  كَلَّا إِذا بَلَغَتِ التَّراقِيَ .  به راستى آنگاه كه جان به چنبر گردن رسيد - * -\r\n27 -  وَ قِيلَ مَنْ راقٍ .  و مىگويند كدام پزشك است كه افسون كند ؟ - * -\r\n28 -  وَ ظَنَّ أَنَّهُ الْفِراقُ .  و بدانست كه از دنيا دور مىشود - * -\r\n29 -  وَ الْتَفَّتِ السَّاقُ بِالسَّاقِ .  و پاى او در كفن مىپيچند - * -\r\n30 -  إِلى رَبِّكَ يَوْمَئِذٍ الْمَساقُ .  او را بسوى خداى\r\n\r\n\r\n","description":"","footnote":"\r\n( 1 ) - چون هنگام نزول قرآن ، پيغمبر با جبرئيل مىخواند و مىترسد از خاطرش محو شود اين آيه آمد .\r\n","page_name":" 571 ","page_number":571},
  {"content":"\r\n\r\nتو راندند - * -\r\n31 -  فَلا صَدَّقَ وَ لا صَلَّى .  نه صدقه داد ( زكات ) و نه نماز خواند - * -\r\n32 -  وَ لكِنْ كَذَّبَ وَ تَوَلَّى .  لكن تكذيب كرد و از پذيرفتن برگشت - * -\r\n33 -  ثُمَّ ذَهَبَ إِلى أَهْلِهِ يَتَمَطَّى .  آنگاه با كسان خويش خرامان شد - * -\r\n34 -  أَوْلى لَكَ فَأَوْلى .  از آنچه مىترسيدى دررسيد و آنچه نمىپسندى به سود تو نيست پس حذر كن و بترس ( دربارهء ابو جهل است ) - * -\r\n35 -  ثُمَّ أَوْلى لَكَ فَأَوْلى .  باز دررسيد آنچه از آن مىترسيدى ، پس بگريز از آن اگر بتوانى « 1 » - * -\r\n36 -  أَ يَحْسَبُ الْإِنْسانُ أَنْ يُتْرَكَ سُدىً .  آيا آدمى گمان مىكند كه او را بر حال خود وامىگذارند بىبازخواست و بازپرس - * -\r\n37 -  أَ لَمْ يَكُ نُطْفَةً مِنْ مَنِيٍّ يُمْنى .  آيا آدمى نطفه‌اى نبود كه در رحم افكنده شد ؟ - * -\r\n38 -  ثُمَّ كانَ عَلَقَةً فَخَلَقَ فَسَوَّى .  پس از آن خون بسته شد و خداوند آن را آفريد و صورت و اندام او ساخت و راست كرد - * -\r\n39 -  فَجَعَلَ مِنْهُ الزَّوْجَيْنِ الذَّكَرَ وَ الْأُنْثى .  و از آن خون بسته جفت نر و ماده ساخت ؟ - * -\r\n40 -  أَ لَيْسَ ذلِكَ بِقادِرٍ عَلى أَنْ يُحْيِيَ الْمَوْتى .  آيا چنين خدائى توانا نيست كه مرده را دوباره زنده كند ؟\r\n\r\nتفسير ادبى و عرفانى\r\n\r\nسوره 75 آيه 0\r\n بِسْمِ اللَّهِ . . .  بنام او كه عالى ذات و صافى صفات و مقدّس و منزّه از بنين و بنات است ، كاشف تاريكيها ، اجابت‌كنندهء دعاها ، نگاهدارندهء از لغزشها ، آفرينندهء زمين و آسمانها ، روزىدهندهء جانوران و جاندارها .\r\n اى زهر غم تو در دلم آب حيات * و اى عشوهء عشق تو مرا راه نجات \r\n گفتى ببرم جان تو اى حور صفات * جان از تو مرا دريغ باشد ؟ هيهات ! \r\n\r\nسوره 75 آيه 1\r\n1 -   لا أُقْسِمُ بِيَوْمِ الْقِيامَةِ .   آيه . خداوند به روز رستاخيز سوگند ياد مىكند ، آن روز كه بساط جلال و عظمت او بگسترانند ، و رايت جبّارى به صحراى قهّارى بيرون آرند ، ايوان كبريا بركشيده ، ميزان عدل درآويخته و سياست جبروت و عزّت همه را مدهوش ساخته ، پيغمبران آيند و گويند : ما را دانش نيست ! فرشتگان مقرّب آيند و گويند : ما حقّ پرستش را بجاى نياورديم ! عارفان و موحّدان آيند و گويند : ما تو را به حقّ شناسائى نشناختيم ! اى هزار حسرت اگر روز فضل دست ما را نگيرد ! و اگر آن روز كرم او به فرياد ما نرسد ! زيرا اگر عنايت او دستگير نشود از طاعت ما چه آيد ؟ و اگر عدل او روى نمايد ما را از هلاك چاره نباشد !\r\nپير طريقت گفت : الهى دانى كه من نه به خود به اين روزم ، و نه به كفايت خود شمع هدايت افروزم ! از من چه آيد ؟ و از كردار من چه گشايد ؟ طاعت من به توفيق تو ، خدمت من به هدايت تو ، توبهء من به رعايت تو ، شكر من به انعام تو ، ذكر من به الهام تو است ، همه توئى من كىام ؟ اگر فضل تو نباشد من بر چه‌ام ؟\r\n\r\nسوره 75 آيه 2\r\n2 -  وَ لا أُقْسِمُ بِالنَّفْسِ اللَّوَّامَةِ .  آيه . بعض مفسّران نفس لوّامة را نفس بندهء مؤمن دانسته‌اند كه پيوسته به روزگار خود حسرت مىخورد و بر تقصير خويش خود را ملامت مىكند ! و خود را مىترساند و بيم مىدهد و به چشم حقارت و مذلّت در خود مىنگرد ! و مىگويد :\r\n\r\n\r\n","description":"","footnote":"\r\n( 1 ) - اين چند آيه در وصف ( ابو جهل ) بزرگترين دشمن محمد آمده كه خداوند او را سزاوار بدترين عذاب دانسته و روز جنگ بدر به سزاى خود رسيد .\r\n","page_name":" 572 ","page_number":572},
  {"content":"\r\n\r\n اى نفس خسيس همّت سودائى * بر هر سنگى كه برزنم قلب آئى ! \r\nپير طريقت گويد : اى در راه طلب حقّ به اول قدم فرومانده ، اى با هزار مركب ميان باديهء تكليف درمانده ، اى با هزار شمع و چراغ سر يك موى دولت ناديده ، اى در خزانهء تبّت افتاده و بوى مشك به مشامت نرسيده ، اى با همهء غوّاصان به دريا فروشده و هيچ چيز به دست نياورده و خويشتن را نيز از دست بداده ، اى دير آمده و زود بازگشته ، اى بجاى شراب سرور ، سراب غرور خريده ، و دل و دين به بها داده .\r\n تا كى از دار غرورى سوختى دار سرور * تا كى از دار فرارى ساختى دار قرار \r\n باش تا از صدمهء صور سرافيلى شود * صورت خوبت نهان و سيرت زشت آشكار \r\n يك تپانچه شير و زين مردار خواران يك جهان * يك صداى صور و زين فرعون طبعان صد هزار \r\nبزرگى را پرسيدند كه راه از كدام سو است ؟ گفت : از سوى تو نيست ، چون از تو درگذشت از همه جانبها راه است ! روزى نگذرد كه از عالم بىنهايت ندا مىآيد كه : اى ما تو را خواسته و تو روى از ما بازگردانيده ؟\r\nاى ما تو را از بامداد تا شبانگاه با دولت صحبت خوانده و تو قدم از كوى ما بار گرفته ! ناگزيرت مائيم ، با ما بنسازى با كه بسازى ؟ اگر پيل نتوانى بود بارى از پشه‌اى كم مباش كه در صورت پيل است و گويد : اگر به قوّت پيل نيستم كه بارى كشم ، بارى به صورت پيلم كه بار خويش بر كس نيفكنم !\r\nچون بندهء مؤمن نفس لوّامه را به رياضت دركشد و حق وى از روى عتاب و نصيحت به تمامى در كنار او نهد و توفيق او را مدد دهد ، به زودى آن نفس لوّامه نفس مطمئنّه گردد و خطاب ربّانى به صفت اكرام و اعزاز او را استقبال كند و گويد : اى نفس مطمئنّه ، بسوى خداى خويش بازگرد ! هم تو از خدا خشنود و هم خدا از تو خشنود . « 1 » اى نفس مطمئنّه و به صحبت ما آرميده و آسوده ، تا امروز از راه نفس آمدى ، اكنون از راه دل درآى تا به ما رسى ، بر درگاه ما دل را بار است و هيچ چيز ديگر را بار نيست !\r\n خون صدّيقان بيالودند و زان ره ساختند * جز به دل رفتن در آن ره يك قدم را راه نيست \r\nآنگاه بدان كه چون از راه صدق به ما رسيدى اين خلعت يا بى كه :\r\n\r\nسوره 75 آيه 22\r\n22 -   وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ ،   مثل بندهء مؤمن مثل باز است ، باز را چون بگيرند و بخواهند كه شايسته دست شاه گردد ، مدّتى چشم او بربندند و بندى بر پايش نهند و در اتاقى تاريك بازدارند ، از جفتش جدا كنند ، يك چندى به گرسنگى مبتلايش سازند ، تا ضعيف و نحيف گردد و وطن خود را فراموش كند ، آنگاه چشمش را بگشايند و شمعى پيش وى بيفروزند ، و طبلى از بهر او زنند ، خوراك گوشت پيش او نهند ، دست شاه را جاى او دهند ، آنگاه با خود گويد : كه را در همه جهان اين منزلت كه مرا است ؟ شمع پيش ديدهء من ، آواز طبل نواى من ، گوشت مرغ خوراك من ! دست شاه جاى من !\r\nبر مثال اين باز است كه : چون خواهند بندهء مؤمن را خلعت دوستى حقّ پوشانند و شراب محبّت نوشانند ، با او همين معاملت كنند ، مدتى در چهار ديوار لحد بازدارند ، و گيرائى از دست و روائى از پاى بستانند و بينائى از ديده بردارند و روزگارى بدين حال بگذارند ، آنگاه طبل قيامت بزنند ، و بنده از خاك لحد سر برآرد ،\r\n\r\n\r\n","description":"","footnote":"\r\n( 1 ) - اشاره به آيهء :   يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً .  \r\n","page_name":" 573 ","page_number":573},
  {"content":"\r\n\r\nو چشم بگشايد ، نور بهشت بيند ، دنيا را فراموش كند و شراب وصل نوشد ! بر سفرهء جاويدان بنشيند و چون چشم باز كند مانند آن باز كه خود را بر دست شاه بيند ! او هم سلام شاه بشنود و ميان بهشت شادان و نازان و در جلال و جمال حق نگران باشد .\r\nلطيفه : روى مؤمنان و صدّيقان و شهيدان و عاشقان مشتاقان چون ماه درفشان و چون خورشيد رخشان ، خداوند را مىنگرند ، آن خداى نوازندهء دوستان و دل‌گشاى مشتاقان ، چه خوش روزى كه روز وصال است ، شادى آن‌روز بىپايان و دولت آن‌روز بىكران ، روز شادى و پيروزى و روز عطا و نوال و از جانب كرم نداى كرامت روان كه : خانه خانه شما و من همسايهء شما .\r\nپير طريقت گفت : بهرهء عارف در بهشت سه چيز است : سماع و شراب و ديدار ، سماع را فرمود :\r\n فِي رَوْضَةٍ يُحْبَرُونَ ،  شراب را گفت :  وَ سَقاهُمْ رَبُّهُمْ شَراباً طَهُوراً ،  ديدار را گفت :   وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ .   سماع بهرهء گوش ، شراب بهرهء لب و زبان ، ديدار بهرهء چشم است ، سماع واجدان راست ، شراب عاشقان راست و ديدار دوستان راست ، سماع طرب فزايد ، شراب زبان گشايد ، ديدار صفت ربايد ، سماع مطلوب را نقد كند ، شراب راز را جلوه كند ، ديدار عارف را فرد كند ! سماع را هفت اندام رهى ! گوش چون ساقى او است ، شراب همه نوش ، ديدار را زير هر موئى ديده‌اى روش !\r\n\r\nسورهء - 76 - دهر - 31 - آيه - مكىّ - جزو 29\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   هَلْ أَتى عَلَى الْإِنْسانِ حِينٌ مِنَ الدَّهْرِ لَمْ يَكُنْ شَيْئاً مَذْكُوراً .   آيا بر انسان هنگامى از گيتى آمده كه چيزى ياد كرده و يادكردنى نبوده است ؟ « 1 »\r\n2 -  إِنَّا خَلَقْنَا الْإِنْسانَ مِنْ نُطْفَةٍ أَمْشاجٍ نَبْتَلِيهِ فَجَعَلْناهُ سَمِيعاً بَصِيراً .  ما آدمى را از نطفه ( جرم ) بهم آميخته آفريديم و او را مىآزمائيم و او را شنوا و بينا كرديم .\r\n3 -  إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً .  ما آدمى را به راه آورديم و راه نموديم و هر يكى را يكى از دو راه نموديم يا سپاس دار يا ناسپاس .\r\n4 -  إِنَّا أَعْتَدْنا لِلْكافِرِينَ سَلاسِلَ وَ أَغْلالًا وَ سَعِيراً .  ما براى كافران زنجيرها و غلها و آتش آماده ساختيم .\r\n5 -  إِنَّ الْأَبْرارَ يَشْرَبُونَ مِنْ كَأْسٍ كانَ مِزاجُها كافُوراً .  نيكان و نيكوكاران از جامى ( پرى ) مىنوشند كه آميغ آن كافور است ( از سفيدى و خوش‌بوئى و خوش‌مزگى ) .\r\n6 -  عَيْناً يَشْرَبُ بِها عِبادُ اللَّهِ يُفَجِّرُونَها تَفْجِيراً .  ( آن شراب را بندگان خدا ) از چشمه‌اى مىنوشند كه آن را از آن بندگان خدا از بالا و نشيب مىروانند روانيدنى !\r\n\r\n\r\n","description":"","footnote":"\r\n( 1 ) - در تفسير آيه ، بعضى مفسران مراد از انسان ، آدم ابو البشر و بعضى فرزندان آدم در مدت حمل نه‌ماهه مىدانند و بعضى ديگر مقصود همه مردم در فتوت ميان عيسى و محمد مىدانند .\r\n","page_name":" 574 ","page_number":574},
  {"content":"\r\n\r\n7 -  يُوفُونَ بِالنَّذْرِ وَ يَخافُونَ يَوْماً كانَ شَرُّهُ مُسْتَطِيراً .  آن بندگان خدا به نذر خود وفا مىكنند و از روزى مىترسند كه بدى آن‌روز همه جائى و به همه كس مىرسد !\r\n8 -  وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً .  ( آنان هستند ) كه هنگام نياز و دست‌تنگى ، درويش بينوا و كودك بىپدر و اسير را خوراك مىدهند . « 1 »\r\n9 -  إِنَّما نُطْعِمُكُمْ لِوَجْهِ اللَّهِ لا نُرِيدُ مِنْكُمْ جَزاءً وَ لا شُكُوراً .  ( و به آن سه نفر مىگويند ) همانا ، ما بشما غذا مىدهيم براى خشنودى خدا و از شما نه پاداش مىخواهيم نه سپاسگزارى .\r\n10 -  إِنَّا نَخافُ مِنْ رَبِّنا يَوْماً عَبُوساً قَمْطَرِيراً .  ما از خداى خود آن‌روز را مىترسيم كه سخت و هولناك است .\r\n11 -  فَوَقاهُمُ اللَّهُ شَرَّ ذلِكَ الْيَوْمِ وَ لَقَّاهُمْ نَضْرَةً وَ سُرُوراً .  خداوند هم آنان را از بدى آن‌روز نگاهداشت و ايشان را تازگى روى و شادى دل داد .\r\n12 -  وَ جَزاهُمْ بِما صَبَرُوا جَنَّةً وَ حَرِيراً .  و آنان را به سبب شكيبائى كه كردند ، پاداش بهشت و جامهء ابريشمين داد .\r\n13 -  مُتَّكِئِينَ فِيها عَلَى الْأَرائِكِ لا يَرَوْنَ فِيها شَمْساً وَ لا زَمْهَرِيراً .  درحالىكه ( بهشتيان ) بر تختها تكيه دادند و در آنجا نه گرما بينند نه سرما .\r\n14 -  وَ دانِيَةً عَلَيْهِمْ ظِلالُها وَ ذُلِّلَتْ قُطُوفُها تَذْلِيلًا .  درحالىكه سايهء درختان نزديك آنها است و چيدن ميوه‌ها نزديك و آسان است .\r\n\r\n\r\n","description":"","footnote":"\r\n( 1 ) - ابن عباس در تفسير اين آيه گويد : اين آيت در شأن على امير المؤمنين ( ع ) و خاندان او نازل شده و سبب آن بود كه حسن و حسين هر دو بيمار شدند ، رسول خدا با جمعى ياران به عيادت ايشان شدند و گفتند : يا على براى بهبودى فرزندان نذرى كن كه اميد بر عافيت آنان باشد . على نذر كرد كه در شفاى دو فرزند دلبند سه روز روزه دارد ، فاطمه ( ع ) هم همين نذر را كرد ، فضه كنيزك آنها هم همين نذر كرد .\r\nخداوند نذر آنان را پذيرفت و دو بيمار شفا يافتند و آنان به وفاى نذر باز آمدند و روزه داشتند ، و در خانه آنها غذائى نبود كه روزه گشايند ، على مرتضى از جهود خيبرى شمعون نام قرض خواست آن جهود سه صاع ( گيل ) جو به قرض او داد . فاطمهء زهرا يك صاع آن را با آسيا دست آرد كرد و پنج گردهء نان از آن پخت و هنگام افطار آن را فراپيش نهادند تا خورند كه ناگاه مسكينى فرا بر در سراى آمد و گفت : درود بر شما باد اى خاندان پيغمبر ، من يكى از مسكينان مسلمانان هستم مرا در راه خدا لقمهء نان دهيد .\r\nچون على اين سخن شنيد به فاطمه گفت : اى دختر بهترين خلق خدا ، مسكينى بر در از ما خوراك مىخواهد چه گوئى ؟ فاطمه گفت : اى پسرعم من سير كردن بنده‌اى را بر گرسنگى خودمان برترى مىدهم ، آنگاه آن طعام را جملگى به درويش بدادند و آن روزه را با آب افطار كردند !\r\nروز دوم يتيمى به همان كيفيت آمد و به همان گونه سؤال و جواب خاتمه يافت و با آب افطار كردند .\r\nروز سوم اسيرى پديدار شد و به همان منوال بگذشت و هر سه روز را با آب افطار كردند ؟ و هر سه روز را اهل خانه به گرسنگى شكيبا شدند تا خداوند بر اثر آن كار و شكيبائى اين آيت در شأن آنان نازل فرمود .\r\n","page_name":" 575 ","page_number":575},
  {"content":"\r\n\r\n15 -  وَ يُطافُ عَلَيْهِمْ بِآنِيَةٍ مِنْ فِضَّةٍ وَ أَكْوابٍ كانَتْ قَوارِيرَا .  و بر سر آنان ظرفهاى سيمين ( پيرايه‌ها ) و تنگهاى بلورين مىگردانند .\r\n16 -  قَوارِيرَا مِنْ فِضَّةٍ قَدَّرُوها تَقْدِيراً .  آبگينه‌هائى كه گوئى از سيم است و آنها را بر اندازهء شراب راست و درست كرده‌اند .\r\n17 -  وَ يُسْقَوْنَ فِيها كَأْساً كانَ مِزاجُها زَنْجَبِيلًا .  و ايشان را از جامى مىآشامانند كه آميغ و مزهء آن شراب زنجبيل است . ( چون به مذاق عربها خوش بوده ) .\r\n18 -  عَيْناً فِيها تُسَمَّى سَلْسَبِيلًا .  و آن چشمه‌ايست در بهشت كه نام آن سلسبيل است . ( يعنى گوارا )\r\n19 -  وَ يَطُوفُ عَلَيْهِمْ وِلْدانٌ مُخَلَّدُونَ إِذا رَأَيْتَهُمْ حَسِبْتَهُمْ لُؤْلُؤاً مَنْثُوراً .  و به خدمت آنان غلامانى چون كودكان جاويدان در گردشند ! كه چون آنها را بينى گمان كنى مرواريد پراكنده در بهشتند !\r\n20 -  وَ إِذا رَأَيْتَ ثَمَّ رَأَيْتَ نَعِيماً وَ مُلْكاً كَبِيراً .  و چون آنجا را بينى ، در آنجا ناز و نعمت و پادشاهى جاويد و بزرگ و شكوهمند بينى .\r\n21 -  عالِيَهُمْ ثِيابُ سُندُسٍ خُضْرٌ وَ إِسْتَبْرَقٌ وَ حُلُّوا أَساوِرَ مِنْ فِضَّةٍ وَ سَقاهُمْ رَبُّهُمْ شَراباً طَهُوراً .  جامه‌اى كه رويهء آنها سندس سبز و ديباى ستنبر است ، و با دستينه‌هاى سيمين زيور شده‌اند و خداوند شرابى پاك به آنها نوشانيده است .\r\n22 -  إِنَّ هذا كانَ لَكُمْ جَزاءً وَ كانَ سَعْيُكُمْ مَشْكُوراً .  ( و به آنها مىگويند ) اين پاداش شما است و رنجى كه مىبرديد پذيرفته و پسنديده است .\r\n23 -  إِنَّا نَحْنُ نَزَّلْنا عَلَيْكَ الْقُرْآنَ تَنْزِيلًا .  ما قرآن را ( اى محمّد ) به تو فرستاديم فرستادنى ( نيكو )\r\n24 -  فَاصْبِرْ لِحُكْمِ رَبِّكَ وَ لا تُطِعْ مِنْهُمْ آثِماً أَوْ كَفُوراً .  پس براى داورى و حكم خداوند ( و حراست او ) شكيبائى كن و بزه‌كاران و دروغ‌زنان و ناسپاسان را فرمان مبر .\r\n25 -  وَ اذْكُرِ اسْمَ رَبِّكَ بُكْرَةً وَ أَصِيلًا .  و نام خداوند را هر بامداد و شبانگاه ياد كن .\r\n26 -  وَ مِنَ اللَّيْلِ فَاسْجُدْ لَهُ وَ سَبِّحْهُ لَيْلًا طَوِيلًا .  و لختى از شب نمازگزار و شبهاى دراز او را پرستش كن و بستاى .\r\n27 -  إِنَّ هؤُلاءِ يُحِبُّونَ الْعاجِلَةَ وَ يَذَرُونَ وَراءَهُمْ يَوْماً ثَقِيلًا .  آنان ( كافران ) دنيا را دوست دارند و از پس خود روز گران مىگذارند ( و فراموش مىكنند ) .\r\n28 -  نَحْنُ خَلَقْناهُمْ وَ شَدَدْنا أَسْرَهُمْ وَ إِذا شِئْنا بَدَّلْنا أَمْثالَهُمْ تَبْدِيلًا .  ما آنان را آفريديم و آفرينش آنها سخت ببستيم و اگر بخواهيم آنان را به مانندهاى خودشان بدل مىكنيم .\r\n29 -  إِنَّ هذِهِ تَذْكِرَةٌ فَمَنْ شاءَ اتَّخَذَ إِلى رَبِّهِ سَبِيلًا .  اين پيغام ، ياد كردى و يادداشتنى است ، پس هركس بخواهد مىتواند ( بوسيلهء آن ) راهى به سوى خداى خويش بگيرد .\r\n30 -  وَ ما تَشاؤُنَ إِلَّا أَنْ يَشاءَ اللَّهُ إِنَّ اللَّهَ كانَ عَلِيماً حَكِيماً .  و نخواهيد مگر آنكه خدا خواهد كه او دانائى است راست‌دانش و راست‌كار .\r\n\r\n","description":"","footnote":"","page_name":" 576 ","page_number":576},
  {"content":"\r\n\r\n31 -  يُدْخِلُ مَنْ يَشاءُ فِي رَحْمَتِهِ وَ الظَّالِمِينَ أَعَدَّ لَهُمْ عَذاباً أَلِيماً .  خداوند هركس را كه بخواهد در بخشايش خود درمىآورد ، و ستمكاران را عذابى دردناك آماده ساخته است .\r\n\r\nتفسير ادبى و عرفانى\r\n\r\nسوره 76 آيه 0\r\n بِسْمِ اللَّهِ الرَّحْمنِ الرَّحِيمِ .  اين آيت ، نام جبّارى است كه در ازل به صفت جبروت يگانه و در ابد به صفت ملكوت يكتا است ، پس ازل او ابد و ابد او ازل او است ، احدى ذات و سرمدى صفات است ، در ذات و صفت مانند ندارد و در ساخته‌هاى او بازيچه راه ندارد و در دانش و حكمت او سهو و خطا رخنه نكند و در گفتار و سخن او لغو پديد نايد ، پس آن نام حكيمى است كه كار او با لهو نيست و عليمى است كه در احكام او سهو نه ، و كريمى است كه عمل بندگان را در لوح محفوظ محو و اثبات مىكند .\r\nبسم الله : به نام خدائى كه عقلها در جلال و عظمت او خيره و خردها در عالم مشيّت او سراسيمه ، به نام او كه برهان كبريائى او همان كبرياء او است و دليل هستى او همان هستى او است ، بنام او كه : طلب به كشش او و يافت به عنايت او است ، كدام تن بينى نه گداختهء قهر او ؟ كدام دل بينى نه نواختهء لطف او ؟ و كدام جان است نه در چنگال باز عزّت او ؟ كدام سر است نه سرمست شراب محبّت او ؟ كدام چشم است نه منتظر ديدار او ؟ كدام گوش است نه در آرزوى گفتار او ؟ به زاويهء درويشان رو ، تا بينى سوز طلب او ! به كوى خراباتيان شو تا بينى درد نايافت او ! در كليساى ترسايان نشاط جست‌وجوى او ! در كنشت جهودان آرزوى يافت او ! در آتشكدهء گبران ، درمان درد واماندگى از او است !\r\n دل داده بسى بينم و دلدار يكى * جويندهء يار بىعدد ، يار يكى ! \r\n\r\nسوره 76 آيه 1\r\n1 -   هَلْ أَتى عَلَى الْإِنْسانِ حِينٌ مِنَ الدَّهْرِ .   آيه . بعضى مفسّران گفته‌اند اينجا انسان ، آدم است و دهر اشاره به مدتى است كه جسدى بىروح بوده و خداوند در آفرينش وى مهلت افكند ! و علت آن بود كه :\r\nظاهر آدم از گل بود و در گل مهلت نمىبايست ! اما در دل مهلت مىبايست ، چه كه آدم ، در آفرينش اصل بود و باقى مردم فرع او بودند ! و هرچه بود از بهر آدم آفريد ، و آدم را از بهر خود آفريد و فرمود : در نهاد آدم دلى بايد كه مرا شناسد و زبانى بايد كه مرا ستايد و ديده‌اى بايد كه مرا بيند و دستى بايد كه جام وصل گيرد و قدمى بايد كه در راه ما رود ، اگر در يك لحظه به وجود آدم قدرت خود را آشكار ساخته‌ام ! و اگر او را سالها در ميان آدميان حشمت و بزرگى او را نمايان كرده باشم ! ازآن‌روست كه ما حشمت دوستان را آشكار كردن دوست‌تر از آن داريم كه قدرت خود نمودن ! زهى دولت و كرامت كه از درگاه عزّت روى به آدم نهاد ( كه او را برگزيد ) و او را با هزاران ناز و اعزاز در راه آورد ، و تراز راز بر كسوت او كشيد ! و خال اقبال ( نفخ روح خود ) بر رخسار جمال صفوت او زد ، و خلعت رفعت ( به دست خود آفريدن ) در وى پوشيد و به مقاميش رسانيد كه در صف صفوت بر بساط شهود او را شراب محبّت نوشانيد ! و فرشتگان ملكوت را سجود او فرمود .\r\nو با اين همه كرامت كه با وى كرد ، حشمت و مرتبت و منزلت او پديد نيامد مگر آنگاه كه او عصيان ورزيد ، كه فرمود :\r\n وَ عَصى آدَمُ رَبَّهُ  چون نوازش در وقت اطاعت و موافقت ، دليل كرامت نباشد و نوازش در وقت مخالفت و عصيان دليل بر عزّت و كرامت است ، اين بود كه گناه او را بخشيد !\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nهنگامى كه آدم بر تخت جمال و كمال بود و تاج اقبال بر سر و حلّهء كرامت در برداشت ، عجب نبود كه فرشتگان او را خدمت كنند ، عجب آنجا است كه وقتى آدم در گودال لغزش افتاد و رقم عصيان بر او زدند ، در آن حال تاج اقبال بر فرق خود بيند ! آدم دوست بود ولى دوستى پوشيدهء نعمت بهشت بود زيرا نه هرجا نعمت بود دوستى باشد ! و چون حجاب بهشت از پيش آدم برداشته شد حقيقت محبّت آشكار گشت .\r\nاما ابليس ! آنگاه كه ابليس بود كس ندانست كه ابليس است و نه خود مىدانست ! چون خدا را پرستش مىكرد ! و كمر خدمت بسته و چهره به آب طاعت شسته بود ! ولى چون پايش بلغزيد ، معلوم شد كه نه دوست است و نه بنده ! ولى آدم صفىّ دوست بود ، ليكن راز دوستى در پوشيدن نعمت بود چون پايش بلغزيد معلوم شد هم دوست است و هم بنده !\r\n\r\nسوره 76 آيه 5\r\n5 -  إِنَّ الْأَبْرارَ يَشْرَبُونَ مِنْ كَأْسٍ .  آيه . به راستى كه نيكان و نيك‌مردان ، فردا در بهشت از جام لطف شراب مىنوشند ، شرابى به رنگ كافور ، به بوى مشك ، شرابى به‌اندازهء بايسته ، نه از قدر بايست چيزى كاسته و نه افزونى به سر آمده ، چون كاسته و افزوده ، هر دو عيب است و بهشت از عيب رسته !\r\n\r\nسوره 76 آيه 6\r\n6 -  عَيْناً يَشْرَبُ بِها عِبادُ اللَّهِ .  آيه . چشمه‌اى در بهشت روان و فرمان بهشتى به آن روان ، آنچه را چنان كه مىخواهند مىرانند ، چشمها بر هم گشاده ، كافور ( سرد ) در زنجبيل ( گرم ) و زنجبيل گرم در كافور سرد ، اما اين از سردى رسته و آن از گرمى افتاده ! هريك بر حدّ اعتدال بداشته ، شراب بىمستى ! شراب بىخمار ! شراب انس در جام قدس ، در مجلس وجود ، بر بساط مشهود ، از دست دوست ، در عين عيان بىهيچ زحمت در ميان ! اى جوان‌مرد ، شراب آن شرابى است كه دست غيب در جام دل ريزد و ديدهء جان نوش كند ، آنان كه مست شراب شدند در مستى فانى شدند و آنان كه مست ديدار ساقى شدند باقى ماندند ! قومى را شراب مست كرد و مرا ديدار ساقى ! لاجرم ايشان در آن مستى فانى شدند و من درين مستى باقى .\r\nلطيفه : بزرگى به خواب ديد كه معروف كرخى گرد عرش الهى طواف مىكرد و خداوند به فرشتگان مىگفت : او را مىشناسند ؟ گفتند : نه ، فرمود معروف كرخى است كه به مهر ما مست شده و تا ديدهء او بر ما نيايد هشيار نشود !\r\n آن را كه به دوستى ورا مست كنند * عالم همه در همّت وى پست كنند \r\n در دوستيش نيستئى هست كنند * آنگه به شراب وصل سرمست كنند ! \r\n\r\nسوره 76 آيه 21\r\n21 -  وَ سَقاهُمْ رَبُّهُمْ شَراباً طَهُوراً .  آيه . شراب دو تا است ، يكى امروز ، و ديگرى فردا ، امروز شراب انس و فردا شراب وصل ، امروز شراب از منبع لطف روان ، فردا شراب طهور از كف رحمان ! هرك را امروز شراب لطف و محبّت نيست ، فردا او را شراب طهور نيست ، امروز شراب محبّت از جام معرفت مىآشامند و فردا شراب طهور در بهشت رضوان ، بهشت امروز دل عارفان است كه ديوارش ايمان و اسلام ، و زمينش اخلاص و معرفت ، درختانش تسبيح و تهليل ، جوىهايش تقوى و توكّل ، كاخهايش از علم و زهد ، منظره‌اش از صدق و يقين ، رضوانش رضا به قضا است فردا همه مؤمنان حق را بينند اما هريك به قدر شناخت خويش .\r\nلطيفه : هركس امروز فردوس دل را به طاعت و عبادت آراسته دارد ، فردا او را فردوس رضوان\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nبود ، آن فردوس كه جوىهاى آن ، آب و شير و مى و عسل است و خدمتگزاران غلمانانند و غم‌گساران پريانند .\r\nپير طريقت گفت : در ديدار به شركت چه لذّت باشد ؟ مجلسى بايد از اغيار خالى ! و دوست متجلّى و نگرنده در ديدهء فانى ، آن چشم كه در او نگرد هرگز فرا كرده نباشد و آن ديده كه او را ديد مانندش نبود ! خواندهء او هرگز بدبخت نبود ، و نزديك كردهء او را در دو گيتى جاى نباشد ! و مصاحب او را به بهشت نيازى نبود ! و مستى او جز از ساقى او نبود چون‌كه خداوند آنان را شراب پاك نوشانيده !\r\n\r\nسورهء - 77 - مرسلات - 50 - آيه - مدنى - جزو 29\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند فراخ بخشايش مهربان .\r\n1 -   وَ الْمُرْسَلاتِ عُرْفاً .   سوگند به بادهاى فروگشادهء پياپى پيوسته - * -\r\n2 -  فَالْعاصِفاتِ عَصْفاً  و به بادهاى سخت كشتى شكن - * -\r\n3 -  وَ النَّاشِراتِ نَشْراً .  و به فرشتگان گشاينده و پراكن‌كنندهء كرّاسه‌هاى ( دفاتر ) خواندنى براى پيغمبران - * -\r\n4 -  فَالْفارِقاتِ فَرْقاً .  و به كسانى كه پيغام خداى بر پيغمبران را براى فرق ميان حق و باطل مىافكنند - * -\r\n5 -  فَالْمُلْقِياتِ ذِكْراً .  و به فرشتگان كه قرآن را بر دل و گوش پيغمبران مىافكنند - * -\r\n6 -  عُذْراً أَوْ نُذْراً .  براى بازنمودن عذر يا آگاه كردن و بيم دادن ! - * -\r\n7 -  إِنَّما تُوعَدُونَ لَواقِعٌ . \r\nكه آنچه شما را به آن مىترسانند راست است - * -\r\n8 -  فَإِذَا النُّجُومُ طُمِسَتْ .  پس آنگاه كه ستارگان خاموش شوند ( بسترند ) - * -\r\n9 -  وَ إِذَا السَّماءُ فُرِجَتْ .  و آنگاه كه آسمان بگشايد و بشكافد - * -\r\n10 -  وَ إِذَا الْجِبالُ نُسِفَتْ .  و آنگاه كه كوه‌ها از بيخ بركنده و رونده شوند - * -\r\n11 -  وَ إِذَا الرُّسُلُ أُقِّتَتْ .  و آنگاه كه پيغمبران را براى هنگام معيّن حاضر كنند - * -\r\n12 -  لِأَيِّ يَوْمٍ أُجِّلَتْ .  براى چه روزى حاضر كنند ؟\r\n- * -\r\n13 -  لِيَوْمِ الْفَصْلِ .  براى روز داورى برگشادن - * -\r\n14 -  وَ ما أَدْراكَ ما يَوْمُ الْفَصْلِ  چه چيز تو را دانا كرد كه روز داورى چه روزى است - * -\r\n15 -  وَيْلٌ يَوْمَئِذٍ لِلْمُكَذِّبِينَ .  واى بر تكذيب‌كنندگان آن روز - * -\r\n16 -  أَ لَمْ نُهْلِكِ الْأَوَّلِينَ .  آيا ما پيشينيان را هلاك نساختيم ؟ - * -\r\n17 -  ثُمَّ نُتْبِعُهُمُ الْآخِرِينَ  آنگاه پسينيان را پس ايشان مىبريم - * - *\r\n18 -  كَذلِكَ نَفْعَلُ بِالْمُجْرِمِينَ .  بدين‌گونه با گناهكاران رفتار كنيم - * -\r\n19 -  وَيْلٌ يَوْمَئِذٍ لِلْمُكَذِّبِينَ .  تفسير آن گذشت - * -\r\n20 -  أَ لَمْ نَخْلُقْكُمْ مِنْ ماءٍ مَهِينٍ  آيا نه شما را از آبى خوار و ننگين آفريديم ؟ - * -\r\n21 -  فَجَعَلْناهُ فِي قَرارٍ مَكِينٍ .  آن آب را در قرارگاه آرامى قرار داديم - * -\r\n22 -  إِلى قَدَرٍ مَعْلُومٍ .  تا هنگام نامزد كرده و دانسته شده - * -\r\n23 -  فَقَدَرْنا فَنِعْمَ الْقادِرُونَ .  ما آن را اندازه نهاديم و نيك اندازه كن كه مائيم - * -\r\n24 -  وَيْلٌ يَوْمَئِذٍ لِلْمُكَذِّبِينَ .  تفسير آن گذشت - * -\r\n25 -  أَ لَمْ نَجْعَلِ الْأَرْضَ كِفاتاً .  آيا ما زمين را نهان‌دارنده نكرديم ؟ - * -\r\n26 -  أَحْياءً وَ أَمْواتاً . \r\nتا مىپوشد زندگان را در روى زمين و مردگان را در زير زمين - * -\r\n27 -  وَ جَعَلْنا فِيها رَواسِيَ شامِخاتٍ وَ أَسْقَيْناكُمْ ماءً فُراتاً .  و ما در زمين كوه‌هاى بلند آفريديم و شما را آبى گوارا نوشانيديم - * -\r\n28 -  وَيْلٌ يَوْمَئِذٍ لِلْمُكَذِّبِينَ .  تفسير آن گذشت - * -\r\n29 -  انْطَلِقُوا إِلى ما كُنْتُمْ بِهِ تُكَذِّبُونَ .  برويد بسوى آنچه دروغ مىشمرديد - * -\r\n30 -  انْطَلِقُوا إِلى ظِلٍّ ذِي ثَلاثِ شُعَبٍ .  اكنون برويد بسوى سايهء سه شاخ\r\n\r\n","description":"","footnote":"","page_name":" 579 ","page_number":579},
  {"content":"\r\n\r\n- * -\r\n31 -  لا ظَلِيلٍ وَ لا يُغْنِي مِنَ اللَّهَبِ .  كه نه سايه‌دار و نه خنك است و نه از زبانه و تف آتش بازدارنده است ! - * -\r\n32 -  إِنَّها تَرْمِي بِشَرَرٍ كَالْقَصْرِ .  آن زبانهء آتش مانند كاخى بلند شراره مىافكند .\r\n- * -\r\n33 -  كَأَنَّهُ جِمالَتٌ صُفْرٌ .  گوئى كه شتران سياهند - * -\r\n34 -  وَيْلٌ يَوْمَئِذٍ لِلْمُكَذِّبِينَ .  تفسير آن گذشت - * -\r\n35 -  هذا يَوْمُ لا يَنْطِقُونَ .  آن روزى كه هيچ‌كس سخن نگويد - * -\r\n36 -  وَ لا يُؤْذَنُ لَهُمْ فَيَعْتَذِرُونَ .  و به آنها اجازهء عذرخواهى داده نمىشود - * -\r\n37 -  وَيْلٌ يَوْمَئِذٍ لِلْمُكَذِّبِينَ .  تفسير آن گذشت - * -\r\n38 -  هذا يَوْمُ الْفَصْلِ جَمَعْناكُمْ وَ الْأَوَّلِينَ .  آن روز روز داورى است كه شما را باهم آورديم و كسانى كه پيش از شما بودند - * -\r\n39 -  فَإِنْ كانَ لَكُمْ كَيْدٌ فَكِيدُونِ .  اگر شما را دستانى است بسازيد ، يا سازى مىتوانيد با من پيش آريد بياوريد - * -\r\n40 -  وَيْلٌ يَوْمَئِذٍ لِلْمُكَذِّبِينَ .  تفسير آن گذشت - * -\r\n41 -  إِنَّ الْمُتَّقِينَ فِي ظِلالٍ وَ عُيُونٍ .  پرهيزكاران در سايه‌هاى چشمه‌هايند - * -\r\n42 -  وَ فَواكِهَ مِمَّا يَشْتَهُونَ .  و ميوه‌ها از هرچه مايل باشند ( آماده دارند ) - * -\r\n43 -  كُلُوا وَ اشْرَبُوا هَنِيئاً بِما كُنْتُمْ تَعْمَلُونَ  ( به آنان گويند ) بخوريد و بياشاميد ، گوارا باد بر شما به سبب آن كردار نيك كه در دنيا مىكرديد - * -\r\n44 -  إِنَّا كَذلِكَ نَجْزِي الْمُحْسِنِينَ .  ما نيكوكاران را اين‌چنين پاداش دهيم - * -\r\n45 -  وَيْلٌ يَوْمَئِذٍ لِلْمُكَذِّبِينَ  تفسير آن گذشت - * -\r\n46 -  كُلُوا وَ تَمَتَّعُوا قَلِيلًا إِنَّكُمْ مُجْرِمُونَ .  ( به كافران گويند ) بخوريد و روزگارى اندك برخوردار باشيد كه شما گناهكارانيد - * -\r\n47 -  وَيْلٌ يَوْمَئِذٍ لِلْمُكَذِّبِينَ .  تفسير آن گذشت .\r\n- * -\r\n48 -  وَ إِذا قِيلَ لَهُمُ ارْكَعُوا لا يَرْكَعُونَ .  و چون به دروغ زنان گفته شود كه نماز گزاريد ، نماز نكنند - * -\r\n49 -  وَيْلٌ يَوْمَئِذٍ لِلْمُكَذِّبِينَ .  واى بر دروغ پنداران در آن روز ( تكرار آيات قرآن حكمت بسيار دارد ) - * -\r\n50 -  فَبِأَيِّ حَدِيثٍ بَعْدَهُ يُؤْمِنُونَ .  پس از اينكه به قرآن نمىگروند به كدام سخن خواهند گرويد ؟\r\n\r\nتفسير ادبى و عرفانى\r\n\r\nسوره 77 آيه 0\r\n بِسْمِ اللَّهِ الرَّحْمنِ الرَّحِيمِ  بسم الله كلمه‌ايست كه هركس آن را بگويد ، خوشى و بهجت دنيا و آخرت دارد و هرگاه اين كلمه بر دل كسى مسلّط و مستولى شود او را از هر كارى غير از ياد خدا باز مىدارد و هرگاه در گفتن آن مواظبت كنيد و مداومت دهد ، از هر هول و ترسى ايمن باشد .\r\nبنام خدائى كه بر پادشاهان پادشاه است و پادشاهى وى نه به حشم و سپاه است ، دوربين و نزديك‌دان و از نهان آگاه و به هر چيز بينا و به هرگاه آگاه و به هر كار دانا ، چه بانگ بلند او را ، چه راز دل ، چه روز روشن ، چه شب سياه . بنام او كه از لطف به مشتاقان خود مشتاق است ، و از نيك خدائى اوست كه با بندگانش عهد و ميثاق است .\r\n آب و گل را زهرهء مهر تو كى بودى اگر ؟ * هم به لطف خود نكردى در ازلشان اختيار ! \r\nاگرنه به لطف بودى ، كه يارستى كه ياد او به خواب اندر بيند ! و اگرنه عنايت او بودى ، كه توانستى به حضرت او رسيدن !\r\nپير طريقت در مناجات خويش گفت : الهى ، كدام زبان به ستايش تو رسد ؟ كدام خرد صفت تو را برتابد ؟ كدام شكر با نيكوئى تو برابر آيد ؟ كدام بنده به گزاردن عبادت تو رسد ؟ خدايا ، از ما هر كرا بينى ،\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nمعيوب بينى ، هر كردار بينى همه با تقصير بينى ، با اين همه ! باران رحمت تو بازايستد و جز گل كرم نرويد ! چون با دشمن با چنان رحمتى ، پس با دوستان چه اندازه و چه پايان ؟\r\n\r\nسوره 77 آيه 1\r\n1 -   وَ الْمُرْسَلاتِ عُرْفاً .   آيه . خداوند عالم درين آيه‌ها ، خود را به توانائى و دانائى و مهربانى به خلق تعريف مىكند ، و منّتهاى خود در كفايت خود بر ايشان آشكار مىسازد ، و حجّت خود را بر كافران و دشمنان پيدا مىدارد ، و مؤمنان و دوستان را نيك خدائى خود بيان مىكند ، تا نه دوست را شك و ترديد ماند ، و نه دشمن را مجال معذرت .\r\nخداوند درين آيه‌ها به چهار باد و زنده با طبيعتهاى پراكنده سوگند ياد مىكند از : مرسلات و عاصفات و ناشرات و فارقات ، يكى گرم و نرم در فصل بهار ( مراسلات ) باعث سبز شدن باغ و نشاط درختان و آراستن دشت و كوه و آشكار ساختن نهانيهاى زمين و دوّمى با طبع گرم و خشك در فصل تابستان ( عاصفات ) كه زمين خشك مىشود ، ميوه و دانه مىرسد و زمين را آفت سوختن و گياه رنگ‌به‌رنگ شدن ، قدرت خود را آشكار مىكند و سوّمى ( ناشرات ) نرم و سرد در فصل پائيز ، كه هوا از سموم مىشويد و طبع زمستانى را با نرمى و مدارائى با تابستان مىآميزد و طبع تابستانى را به لطف با طبع زمستانى پيوند مىدهد و چهارمى ( فارقات ) با طبع سرد و خشك كه زمين دهان بازگشايد ، و عفونت از خاك برگيرد و خزينه‌هاى درختان را مهر كند ، و تف از پوست آدمى به باطن او گرداند ! و در نتيجهء همه آنها قدرت خود را مىنماياند !\r\nاين چهار باد زمين است كه از چهار روى جهان در يك سراى نهان ، جوك جوك فرومىگشايد و موج موج مىفزايد ! نه پيدا كه از كجا در رسيده و چگونه فرونشسته ؟ بادهائى نرم‌تر از آب ، گرم‌تر از آتش ، سخت‌تر از سنگ ، بىرنگ‌وبوى !\r\nو عجب‌تر از آنها دو باد است كه از لب و بينى خيزد گاه سرد و گاه گرم ، بر اندازه ميراند ، گرم سرد مىگرداند و سرد گرم ! تر خشك مىكند و خشك‌تر ! نرم سخت مىسازد و سخت نرم ، خداوند قدرت خود را با آن آشكار مىسازد .\r\n\r\nسوره 77 آيه 41\r\n41 -  إِنَّ الْمُتَّقِينَ فِي ظِلالٍ وَ عُيُونٍ .  آيه . مؤمنان و موحّدان را كه در ازل رقم سعادت كشيده و در سراى محبّت آنان را بار داده ، چون درين آيه‌ها تأمّل كنند ، نشانه‌هاى قدرت و شگفتيهاى حكمت و لطيفه‌هاى نعمت بينند ! آنگاه بهار توحيد از دل آنان سرزند ، درخت معرفت به بار آيد ، انس سايه افكنده چشمهء حكمت گشايد ، نرگس خلوت رويد ، ياسمن شوق بر دهد ، امروز در سايهء معرفت و فردا در سايهء لطف و عنايت به آنها گويند : بخوريد و بياشاميد ، گواراى وجود ! امروز به ذكر سيراب مىشوند و فردا به وصل ، امروز به محبّت سيراب مىگردند فردا به مشاهدت !\r\nبايزيد بسطامى ، شبى در مناجات بود ، جهانى ديد آرميده ، مهتابى روشن تابيده ، ستارگان رخشنده ، آرامشى در جهان افتاده ، نه از كس آوازى ، نه از هيچ گوشه رازى و نيازى ، با خود گفت : دريغا ، درگاهى بدين بزرگوارى و چنين خالى ! از غيب ندائى شنيد كه اى : بايزيد ، تو پندارى كه خالى است ، پرده از گوشت بر گرفتند ، گوش فرادار تا نالهء سوختگان و زارندگان شنوى ، بايزيد گويد : چهارگوشهء جهان پيش من نهادند ، از هر گوشه‌اى ناله‌اى شنيدم و از هر زاويه‌اى سوزى و نيازى و از هر سوئى دردى و گدازى ! بايزيد خود را در پهلوى آنها ناچيز\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nديد چون قطره در دريائى و يا ذرّه در هوائى ! زبان حسرت و حيرت بگشاد و گفت : خداوندا ، در درياى شوق تو بسى غرق‌شدگانند و در باديهء ارادت تو بسى متحيّرانند ! و بر درگاه جلال تو بسى كشتگانند و بر اميد وصال تو بسى دل‌شدگانند ! نه هيچ طالب را آرام ، و نه هيچ قاصد را رسيدن به كام !\r\nپير طريقت اينجا سخنى نغز گفته : الهى ، اين سوز امروز ما دردآميز است ، نه طاقت به سر بردن و نه جاى گريز است . اين چه تيغ است كه چنين تيز است ، نه جاى آرام و نه روى پرهيز است ، الهى ، هركس بر چيزى است و من ندانم بر چه‌ام ؟ بيمم آنست كه كى دانسته شود كه من كيم ؟ الهى ، اين تن من كان حسرت است ، و دل من مايهء درد و محنت ! مىنيارم گفت كين همه چرا بهرهء من ؟ و نه دست رسد مرا بر كان چارهء من !\r\n\r\nسورهء - 78 - نباء - 40 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\nجزو سىام :  بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   عَمَّ يَتَساءَلُونَ .   از چه چيز چندان مىپرسند ؟ - * -\r\n2 -  عَنِ النَّبَإِ الْعَظِيمِ .  تو را از آن خبر بزرگ مىپرسند - * -\r\n3 -  الَّذِي هُمْ فِيهِ مُخْتَلِفُونَ .  آن خبر كه در آن مختلفند و خلاف‌گويانند - * -\r\n4 -  كَلَّا سَيَعْلَمُونَ .  آرى ، به راستى آگاه خواهند شد و خواهند دانست - * -\r\n5 -  ثُمَّ كَلَّا سَيَعْلَمُونَ .  پس به راستى عاقبت كار را خواهند دانست - * -\r\n6 -  أَ لَمْ نَجْعَلِ الْأَرْضَ مِهاداً .  آيا ما زمين را آرامگاه شما نكرديم ؟\r\n- * -\r\n7 -  وَ الْجِبالَ أَوْتاداً .  و كوه‌ها را ميخ زمين نكرديم ؟ - * -\r\n8 -  وَ خَلَقْناكُمْ أَزْواجاً .  و شما را جفت مرد و زن آفريديم - * -\r\n9 -  وَ جَعَلْنا نَوْمَكُمْ سُباتاً .  و خواب شما را آسودن از رنجها كرديم - * -\r\n10 -  وَ جَعَلْنَا اللَّيْلَ لِباساً .  و شب تاريك را بر شما چون جامه پوشانيديم - * -\r\n11 -  وَ جَعَلْنَا النَّهارَ مَعاشاً .  روز را براى كسب روزى ساختيم - * -\r\n12 -  وَ بَنَيْنا فَوْقَكُمْ سَبْعاً شِداداً .  و بالاى سر شما هفت آسمان آفريديم - * -\r\n13 -  وَ جَعَلْنا سِراجاً وَهَّاجاً .  و آفتاب را چراغ فروزان ساختيم - * -\r\n14 -  وَ أَنْزَلْنا مِنَ الْمُعْصِراتِ ماءً ثَجَّاجاً .  و از ميغهاى پرآب ، آب ريزان فروفرستاديم - * -\r\n15 -  لِنُخْرِجَ بِهِ حَبًّا وَ نَباتاً .  تا از زمين دانه‌ها و رسته‌ها بيرون آريم - * -\r\n16 -  وَ جَنَّاتٍ أَلْفافاً .  و ميوه‌ستانهاى انبوه و هنگفت ( سازيم ) - * -\r\n17 -  إِنَّ يَوْمَ الْفَصْلِ كانَ مِيقاتاً .  روز داورى هنگام حساب خدا با بندگان است - * -\r\n18 -  يَوْمَ يُنْفَخُ فِي الصُّورِ فَتَأْتُونَ أَفْواجاً .  آن روز كه در صور دمند گروه گروه مىآئيد - * -\r\n19 -  وَ فُتِحَتِ السَّماءُ فَكانَتْ أَبْواباً  و آسمان گشوده شود ، و درها باشد - * -\r\n20 -  وَ سُيِّرَتِ الْجِبالُ فَكانَتْ سَراباً .  و كوه‌ها فرارفتن آرند ، تا زمين از آن تهى گردد ، چنان كه از آن كور آب ( سراب ) تاود و آب نمايد ! - * -\r\n21 -  إِنَّ جَهَنَّمَ كانَتْ مِرْصاداً . \r\nهمانا دوزخ گذرگاه است - * -\r\n22 -  لِلطَّاغِينَ مَآباً .  كافران و سركشان را بازگشتن‌گاه است - * -\r\n23 -  لابِثِينَ فِيها أَحْقاباً .  اندر آن جاى سالهاى بىشمار بمانند - * -\r\n24 -  لا يَذُوقُونَ فِيها بَرْداً وَ لا شَراباً .  نچشند در آن نه خنكى و نه شراب - * -\r\n25 -  إِلَّا حَمِيماً وَ غَسَّاقاً .  مگر آب داغ و خونابهء سرد - * -\r\n26 -  جَزاءً وِفاقاً  پاداشى درخور كردارشان - * -\r\n27 -  إِنَّهُمْ كانُوا لا يَرْجُونَ حِساباً .  چون ايشان اميد حساب‌رسى نداشتند\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nو نمىترسيدند ! - * -\r\n28 -  وَ كَذَّبُوا بِآياتِنا كِذَّاباً .  و سخنان ما را دروغ شمردند دروغ شمردنى ! - * -\r\n29 -  وَ كُلَّ شَيْءٍ أَحْصَيْناهُ كِتاباً .  و ما هر چيزى را ( در لوح محفوظ ) شمرده‌ايم و نوشتنى است - * -\r\n30 -  فَذُوقُوا فَلَنْ نَزِيدَكُمْ إِلَّا عَذاباً .  ( ايشان را گويند ) بچشيد ! ما جز عذاب و گرفتارى براى شما نفزائيم - * -\r\n31 -  إِنَّ لِلْمُتَّقِينَ مَفازاً .  همانا ، پرهيزكاران را رستنگاهها است - * -\r\n32 -  حَدائِقَ وَ أَعْناباً .  درختستانها با در و ديوار و باغهاى انگور - * -\r\n33 -  وَ كَواعِبَ أَتْراباً .  و كنيزكان هم‌سان و هم‌بالا و همزاد - * -\r\n34 -  وَ كَأْساً دِهاقاً .  و جامهاى شراب پيوسته و دمادم - * -\r\n35 -  لا يَسْمَعُونَ فِيها لَغْواً وَ لا كِذَّاباً .  در آنجا سخنان نافرجام و بيهوده و دروغ نشنوند - * -\r\n36 -  جَزاءً مِنْ رَبِّكَ عَطاءً حِساباً .  پاداش از خداوند تو و بخششى بسنده و حسابى - * -\r\n37 -  رَبِّ السَّماواتِ وَ الْأَرْضِ وَ ما بَيْنَهُمَا الرَّحْمنِ لا يَمْلِكُونَ مِنْهُ خِطاباً . \r\nخداوند آسمانها و زمين و آنچه ميان هر دو است ، نام او رحمن است و از او بر هيچ سخنى و خطابى پادشاهى ندارند - * -\r\n38 -  يَوْمَ يَقُومُ الرُّوحُ وَ الْمَلائِكَةُ صَفًّا لا يَتَكَلَّمُونَ إِلَّا مَنْ أَذِنَ لَهُ الرَّحْمنُ وَ قالَ صَواباً . \r\nآن‌روز كه روح به پا ايستد و فرشتگان صفّ بستند و هيچ سخن نگويند ، مگر آنچه خداوند به آنها دستور دهد و آنچه گويند راست و حق باشد - * -\r\n39 -  ذلِكَ الْيَوْمُ الْحَقُّ فَمَنْ شاءَ اتَّخَذَ إِلى رَبِّهِ مَآباً .  اين است روز بودنى و راست ، پس هركس ( پس از آن پيغام و پند ) بخواهد ، بسوى خداى خويش راهى و بازگشتن گاهى گيرد - * -\r\n40 -  إِنَّا أَنْذَرْناكُمْ عَذاباً قَرِيباً .  ما شما را از عذابى نزديك بيم داديم - * - 41 -  يَوْمَ يَنْظُرُ الْمَرْءُ ما قَدَّمَتْ يَداهُ وَ يَقُولُ الْكافِرُ يا لَيْتَنِي كُنْتُ تُراباً .  آن روز هركسى فرا كردار خويش مىنگرد و كافر گويد : اى كاش من خاك گشتمى !\r\n\r\nتفسير ادبى و عرفانى\r\n\r\nسوره 78 آيه 0\r\n بِسْمِ اللَّهِ الرَّحْمنِ الرَّحِيمِ .  نام خداوندى كه نام او دل‌افروز است و مهر او جهان‌سوز ، نام او آرايش مجلسها ، مدح او سرمايهء مفلسها ، ثناى او زينت زبانها ، هواى او قيمت دلها ، لقاى او راحت روحها ، رضاى او سرور سرّها ، آيات او دليل توحيد ، رايات او نشانهاى تفريد ، اشارات او شواهد شريعت ، و بشارات او معاهد حقيقت . توانائى كه همه كار تواند ، دانائى كه همه چيز داند ، در شناخت حاصل و دريافت حاضر ، به سلطان عظمت دور و به برهان فضل نزديك ، به بيان نيكى پيدا و از دريافت گمان نهان است .\r\nپير طريقت گفت : الهى من به قدر ( و شأن ) تو نادانم ، سزاى تو را ناتوانم ، در بيچارگى خود سرگردانم ، و روز بروز در زيانم ، چون منى چون بود ؟ چنانم ! و از نگرستن در تاريكى به فغانم ، كه خود هستمان را بر هيچ دانم ، و چشم به روزى دارم كه تو مانى و من نمانم ، چون من كيست ؟ اگر آن روز بينم و اگر ببينم به جان فداى آنم .\r\n\r\nسوره 78 آيه 2 - 1\r\n1 -    عَمَّ يَتَساءَلُونَ عَنِ النَّبَإِ الْعَظِيمِ .    آيه . اين خبر بزرگ ، كار پيغمبرى و بعثت و رسالت محمد است و پرسيدن كافران از يكدگر كه جماعت قريش چون بهم مىرسيدند مىگفتند : اين كار محمد چه چيز است ؟\r\nبدين بزرگى بدين پايندگى ، روز بروز كار او بالاتر و آواى او بلندتر و دولت او قوىتر و استوارتر ! سراپردهء ملّت ما را برانداخت ! و گردن دين خود را برافراخت ! سرفرازان عرب مسخّر مىشوند ، و گردن‌كشان قبيله‌ها ، سر بر خط او مىنهند !\r\n\r\n","description":"","footnote":"","page_name":" 583 ","page_number":583},
  {"content":"\r\n\r\n\r\nسوره 78 آيه 3\r\n3 -  الَّذِي هُمْ فِيهِ مُخْتَلِفُونَ .  آيه . خلق در كار او مختلف شدند ، يكى را سعادت ازلى در رسيد و عنايت الهى او را در پذيرفت تا به دعوت او عزيز شد و به تصديق رسالت او سعيد گرديد ! يكى در وادى خذلان بماند و شقاوت ازلى دامن‌گير او شد و سر در چنبر دعوت محمد نياورد و رسالت او را قبول نكرد ! و شقّى هر دو سراى گشت !\r\nحكم الهى اين است و خواست خدائى چنين ، به آنچه كه خواست و براى هركس كه خواست حكم كرد ، حكمى بىستم و قضائى بىجور ، گروهى را در ديوان سعيدان ثبت و ايشان را به عنايت ازلى پذيرفت و گروهى را در جريدهء شقيّان نام ثبت و زنّار رد بر ميان بست و زهرهء دم زدن نيست !\r\nلطيفه : گويند روز عبد الملك مروان ( از اميران بنى اميه ) معشوقهء كسى را خواست و گفت : روى را بنماى تا ببينم فلان در تو چه ديد كه بر تو شيفته شد ! آن زن در پاسخ گفت : مردمان در تو چه ديدند كه تو را امير كردند ؟ ! عبد الملك از اين جواب دندان‌شكن عبرت گرفت و برآشفت .\r\n\r\nسوره 78 آيه 4\r\n4 -   كَلَّا سَيَعْلَمُونَ ثُمَّ كَلَّا .   آيه . گفتهء بعضى مفسّران آنست كه نباء عظيم خبر قيامت و خاست رستاخيز است كه مردم در آن اختلاف كردند ، بعضى در گمان و شكّ ، بعضى بر انكار و ردّ ، خداوند آنان را تهديد كرد كه آرى ، خواهند دانست و آگاه خواهند شد و بسزاى كردار و پندار خود خواهند رسيد ، همه را در عرصهء قيامت حاضر كنند و خزانه يكان‌يكان بگشايند و بر بندگان عرضه مىدارند ، از يكى خزانه‌اى بگشايند پربها و باجمال ، پرنور و ضياء ، و آن ساعتى است كه بنده در خيرات و حسنات و طاعات بوده ، بنده چون نور و حسن و بهاء آن بيند شادى و طرب بر او غالب شود . خزانهء ديگر بگشايند تاريك و بدبو و گنديده ! و پروحشت ، و آن ساعتى است كه بنده در معصيت و شرارت و عدم اطاعت بوده ، و هول و فزع و رنج و غم او را فراگيرد .\r\nخزانهء ديگر گشايند كه تهى است ، نه در آن طاعت كه سبب شادى است و نه معصيت كه باعث اندوهست ! و آن ساعتى است كه بنده خفته يا غافل باشد ! و يا به كارهاى مباح دنيا مشغول باشد ، در آن حال بنده بدان حسرت خورد و غبن عظيم به دو راه يابد .\r\nلطيفه : هان اى مسكين ، غافل مباش كه از تو غافل نيستند و مىدان كه خداوند شاهد راز و ناظر دل بلندپرواز تو است ، مىبيند و مىداند ، در هر حال و در هرجا كه باشى ، پس چنان كن كه شايستهء نظر او باشى كه مصطفى فرمود : خدا را طورى عبادت كن چنان كه او را مىبينى ! و اگر تو او را نمىبينى او تو را مىبيند !\r\n\r\nسورهء - 79 - نازعات - 46 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   وَ النَّازِعاتِ غَرْقاً .   سوگند به ستارگان شتابان و همواره روان ، تا آنكه در باختر فروشوند .\r\n- * -\r\n2 -  وَ النَّاشِطاتِ نَشْطاً .  سوگند به ستارگانى كه از خاور بسوى باختر مىروند - * -\r\n3 -  وَ السَّابِحاتِ سَبْحاً .  سوگند به ستارگانى كه در فلك موج مىزنند - * -\r\n4 -  فَالسَّابِقاتِ سَبْقاً .  سوگند به ستارگانى كه در رفتن بر يكديگر پيشى مىگيرند - * -\r\n5 -  فَالْمُدَبِّراتِ أَمْراً .  سوگند به فرشتگانى كه كارها را به فرمان\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nحق مىسازند - * -\r\n6 -  يَوْمَ تَرْجُفُ الرَّاجِفَةُ .  آن روز كه زمين بجنبد جنبيدنى ( به دميدن اول ) - * -\r\n7 -  تَتْبَعُهَا الرَّادِفَةُ .  و در پى آن جنبش پسينه مىآيد ( به دميدن دوّم ) - * -\r\n8 -  قُلُوبٌ يَوْمَئِذٍ واجِفَةٌ .  دلها در آن روز لرزنده و ترسنده - * -\r\n9 -  أَبْصارُها خاشِعَةٌ .  چشمهاشان ( از خوارى ) فروشده - * -\r\n10 -  يَقُولُونَ أَ إِنَّا لَمَرْدُودُونَ فِي الْحافِرَةِ .  ( كافران قريش ) مىگويند : آيا ما را با همان زندگى خواهند برد كه نخست داشتيم ؟\r\n- * -\r\n11 -  أَ إِذا كُنَّا عِظاماً نَخِرَةً .  آيا وقتى كه ما استخوانهاى پوسيده هستيم باز زنده خواهيم شد ؟\r\n- * -\r\n12 -  قالُوا تِلْكَ إِذاً كَرَّةٌ خاسِرَةٌ .  به آنان مىگويند : اين بازگشت با زيان‌كارى است و بايد آمد - * -\r\n13 -  فَإِنَّما هِيَ زَجْرَةٌ واحِدَةٌ .  اكنون چنين است تنها يك آواز است - * -\r\n14 -  فَإِذا هُمْ بِالسَّاهِرَةِ  پس آنان را به آن آواز به هامون رستاخيز رانند - * -\r\n15 -  هَلْ أَتاكَ حَدِيثُ مُوسى .  ( اى محمّد ) آيا قصّهء موسى به تو آمد - * -\r\n16 -  إِذْ ناداهُ رَبُّهُ بِالْوادِ الْمُقَدَّسِ طُوىً .  آنگاه كه خداى خود را در آن مكان مقدّس بنام ( طوى ) خواند - * -\r\n17 -  اذْهَبْ إِلى فِرْعَوْنَ إِنَّهُ طَغى .  ( به او ندا رسيد ) كه برو بسوى فرعون كه او بسيار ( نهمار ) سركشيده - * -\r\n18 -  فَقُلْ هَلْ لَكَ إِلى أَنْ تَزَكَّى .  پس بگو : افتد كه پاك و منزّه شوى ؟\r\n- * -\r\n19 -  وَ أَهْدِيَكَ إِلى رَبِّكَ فَتَخْشى .  و تو را به خدا راهنمائى كنم كه او را بشناسى ؟ ( و بترسى از عذاب او ) - * -\r\n20 -  فَأَراهُ الْآيَةَ الْكُبْرى .  موسى به فرعون آن نشان مهين را نمود - * -\r\n21 -  فَكَذَّبَ وَ عَصى . \r\nپس فرعون آن را دروغ پنداشت و سركشيد - * -\r\n22 -  ثُمَّ أَدْبَرَ يَسْعى .  پس آنگاه برگشت و به نهيب پيش باز شد - * -\r\n23 -  فَحَشَرَ فَنادى .  پس سپاه فراوان گرد آورد و آواز داد - * -\r\n24 -  فَقالَ أَنَا رَبُّكُمُ الْأَعْلى  پس گفت : منم خداوند برترين شما - * -\r\n25 -  فَأَخَذَهُ اللَّهُ نَكالَ الْآخِرَةِ وَ الْأُولى .  پس از آن خداوند او را به كيفر سخت پسين و سخنان پيشين بگرفت - * -\r\n26 -  إِنَّ فِي ذلِكَ لَعِبْرَةً لِمَنْ يَخْشى .  در اين كار پندى است مر كسى را كه از خداوند بترسد - * -\r\n27 -  أَ أَنْتُمْ أَشَدُّ خَلْقاً أَمِ السَّماءُ بَناها .  آيا شما سخت‌تريد در آفرينش يا كسى كه آسمان را ساخته است ؟ و بىستون افراشته - * -\r\n28 -  رَفَعَ سَمْكَها فَسَوَّاها .  و آن را بلندى داد و هموار و راست كرد - * -\r\n29 -  وَ أَغْطَشَ لَيْلَها وَ أَخْرَجَ ضُحاها .  و شب آن را تاريك و روز آن را روشن ساخت - * -\r\n30 -  وَ الْأَرْضَ بَعْدَ ذلِكَ دَحاها .  و پس از آن زمين را پهن باز كشيد - * -\r\n31 -  أَخْرَجَ مِنْها ماءَها وَ مَرْعاها .  از زمين آب و گياه‌زار و چراگاه بيرون آورد - * -\r\n32 -  وَ الْجِبالَ أَرْساها . \r\nو كوه‌ها را بر زمين فروگذاشت و زمين را به آن پاى بر جاى بداشت - * -\r\n33 -  مَتاعاً لَكُمْ وَ لِأَنْعامِكُمْ .  كه آذوقه و كالا براى شما و چارپايانتان است - * -\r\n34 -  فَإِذا جاءَتِ الطَّامَّةُ الْكُبْرى .  پس چون آن روز داهيهء مهين بيفتد - * -\r\n35 -  يَوْمَ يَتَذَكَّرُ الْإِنْسانُ ما سَعى .  آن روز كه مردم آنچه در دنيا كرده‌اند به ياد آرند - * -\r\n36 -  وَ بُرِّزَتِ الْجَحِيمُ لِمَنْ يَرى .  « 1 » آن روز كه دوزخ را براى كسى كه بيند به هامون آرند و آشكار سازند - * -\r\n37 -  فَأَمَّا مَنْ طَغى .  پس آن كس كه سركشيد - * -\r\n38 -  وَ آثَرَ الْحَياةَ الدُّنْيا .  و زندگى دنيا را برگزيد و اين را بجاى جهان ديگر پسنديد - * -\r\n39 -  فَإِنَّ الْجَحِيمَ هِيَ الْمَأْوى .  پس همانا دوزخ جاى او است - * -\r\n40 -  وَ أَمَّا مَنْ خافَ \r\n\r\n\r\n","description":"","footnote":"\r\n( 1 ) - علماى سلف متفقند كه خداوند بهشت و دوزخ را آفريده و ازلى نيستند و فانى هم نمىشوند زيرا خداوند كه آنها را آفريده براى بقا است نه براى فنا ! و براى ثواب و عقابند و اين دو هرگز فناپذير نيستند .\r\n","page_name":" 585 ","page_number":585},
  {"content":"\r\n\r\n مَقامَ رَبِّهِ وَ نَهَى النَّفْسَ عَنِ الْهَوى .  اما كسى كه از ايستگاه پيش خداى خود بترسيد و خويشتن را از هواى نفس ( بايستى نبايستى ) بازداشت - * -\r\n41 -  فَإِنَّ الْجَنَّةَ هِيَ الْمَأْوى .  پس همانا بهشت جاى او است .\r\n- * -\r\n42 -  يَسْئَلُونَكَ عَنِ السَّاعَةِ أَيَّانَ مُرْساها .  ( اى محمّد ) از تو روز رستاخيز پرسند كه هنگام رسيدن آن كى است ؟ - * -\r\n43 -  فِيمَ أَنْتَ مِنْ ذِكْراها .  تو را چه از ياد آن و به دانش هنگام آن ! - * -\r\n44 -  إِلى رَبِّكَ مُنْتَهاها .  بازگشت و سرانجام دانستن هنگام رستاخيز با خداى تو است ( اى محمّد ) - * -\r\n45 -  إِنَّما أَنْتَ مُنْذِرُ مَنْ يَخْشاها .  همانا ، تو تنها بيم‌دهنده هستى به كسى كه از آن روز ترس دارد - * -\r\n46 -  كَأَنَّهُمْ يَوْمَ يَرَوْنَها لَمْ يَلْبَثُوا إِلَّا عَشِيَّةً أَوْ ضُحاها .  گويا آنان آن روز را بينند چنان است كه گوئى يك شبانگاه يا چاشت در دنيا درنگ كردند !\r\n\r\nتفسير ادبى و عرفانى\r\n\r\nسوره 79 آيه 0\r\n بِسْمِ اللَّهِ الرَّحْمنِ الرَّحِيمِ ،  نام خداوندى كه قدر او بىمنتهى ، و صحبت او با دوستان بىبها است ، نام خدائى كه در قدر نهان و در صنع آشكار است ، از مانندگى دور و از اوهام جداست ، دل را به دوستى و خرد را به هستى پيدا است ، نه در صفت او چون و نه در حكم او چرا است و در بينائى و شنوائى يكتا است .\r\nاى خداوندى كه در دل دوستانت نور عنايت پيدا است و جانها در آرزوى وصالت حيران و شيدا است ، چون تو مولى كراست ؟ چون تو دوست كجا است ؟ هرچه دادى نشان است و آئين فردا است ، آنچه يافتيم پيغام است و خلعت بر جا است ، نشانت بىقرارى دل و غارت جان است و خلعت وصال در مشاهدهء جمال ، چه گويم كه چون است ؟\r\n روزى كه سر از پرده برون خواهى كرد * دانم كه زمانه را زبون خواهى كرد ! \r\n گر زيب و جمال از اين فزون خواهى كرد * يا رب چه جگرها است كه خون خواهى كرد \r\n\r\nسوره 79 آيه 2 - 1\r\n1 -    وَ النَّازِعاتِ غَرْقاً وَ النَّاشِطاتِ نَشْطاً .    آيه . اين همه آيت‌ها اشاره به صنع خداوند و صنايع قدرت و بدايع فطرت و لطائف حكمت در آفرينش مخلوق است ! و جمله محل نظر عوام و سبب راه بردن ايشان است ، زيرا عامّهء خلق به ديدهء سر به صنعتها و بديعه‌هاى او نگرند ! و آثار رحمت و قدرت او بينند و از صنع به وجود صانع دليل گيرند و از سبب‌ها روش و انگاره گيرند ، تا به سبب‌سازان پىبرند !\r\nباز عارفان راه و صديقان درگاه را حالى ديگر است و نظرى ديگر ! چون به ديدهء سرّ به صانع نگرند اسرار عنايت بينند ، و چون به ديده دل به مبدع نگرند انوار هدايت بينند ! و چون به ديده شهود به مشهود نگرند ، دوست را عيان بينند . و چون به ديدهء جان بحقّ نگرند رايت وجود بينند و به ديدهء شهود به مشهود نگرند !\r\nلطيفه : اى مسكين ، تا كى در صنايع و بدايع نگرى ، يك بار در صانع و مبدع نگر تا لطيفه‌هاى شگفت‌آور بينى ! از صنعتها و ساخته‌هاى او آن بينى كه از او خيزد ! و از صنعتكار و بديعه نگار آن بينى كه از او سزد ! پس هركس كه نظرگاه او جز شواهد صنايع نيست او را در راه جوان‌مردان قدمى نيست و از اين حديث به مشام او بوئى رسيده نيست ! بسيار پيش آمده باشد كه نه صنعت نه علاقه ، نه زمان نه زمين ، نه مكان نه مكين ، نه عرش نه فرش ، نه سما نه سمك ، نه فلك و نه ملك ، نه ماه نه ماهى ، نه اعيان نه آثار ،\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nو نه عيان و نه اخبار نباشد و تنها حقّ صاحب جلال حاضر و حقيقت حاصل باشد ، آن قيّوم پاينده كه به هيچ هست نماند و بوده و هست و خواهد بود بىتغيّر و انتقال ، موصوف به وصف جلال و جمال ، هرچه خلق است همه نابودنى و فانى و خالق به جلال عزّت خود بودنى و باقى است .\r\n\r\nسوره 79 آيه 6\r\n6 -   يَوْمَ تَرْجُفُ الرَّاجِفَةُ تَتْبَعُهَا الرَّادِفَةُ .   تا آخر آيه‌ها . باش اى جوان‌مرد ، تا اين قبّهء اخضر گشايند و اين بساط اغبر ( خاكى ) درنوردند ، و عقد پروين ( ستاره ) تباه كنند و چهرهء ماه و خورشيد را سياه ! اى مسكين تغافل امروز تغابن فردا است ، پيرايه‌اى پيش تو نهاده‌اند و سرمايه‌اى در دست تو داده‌اند ، پيرايه نفس تو است و سرمايه نفس تو ! نفس را در كاردار و آن را ضايع مگذار ، آن را عمارت كن و با آن تجارت كن تا فردا از اين تجارت سودها بينى !\r\nچه نيكو گفت آن جوان‌مرد :\r\n گر امروزم درين منزل تو را حالى زيان باشد « 1 » * زهى سرمايه و سودا كه فردا زين زيان بينى \r\n ورا ز ميدان شهوانى سوى ايوان عقل آئى * چو كيوان در ميان خود را به هفتم آسمان بينى \r\n و گر زين حضرت قدسى خرامان گردى از عزّت * ز دار الملك ربّانى جنيبتها روان بينى \r\nعبد الملك مروان ( خليفه اموى ) از امام زاهد وقت پرسيد كه : فردا حال و روز ما در رستاخيز چه خواهد بود ؟ گفت : اگر قرآن مىخوانى جواب تو را مىدهد ! پرسيد كجاى قرآن ؟ گفت آنجا كه مىگويد :    فَأَمَّا مَنْ طَغى وَ آثَرَ الْحَياةَ الدُّنْيا فَإِنَّ الْجَحِيمَ هِيَ الْمَأْوى    ! يعنى سزاى طغيان و سركشى دوزخ است !   أَمَّا مَنْ خافَ مَقامَ رَبِّهِ وَ نَهَى النَّفْسَ عَنِ الْهَوى فَإِنَّ الْجَنَّةَ هِيَ الْمَأْوى .   و سزاى پرهيزگار بهشت است .\r\nلطيفه : - بدانكه در دنيا هر نفسى را آتشى است كه آن را آتش شهوت گويند و در عقبى آتشى است كه آن را آتش عقوبت گويند . هركه امروز به آتش شهوت سوخته گردد فردا ناچار به آتش عقوبت رسد ! و هركه امروز به آب رياضت و مجاهدت آتش شهوت را بنشاند ، فردا به آب رحمت و نور معرفت ، آتش عقوبت را بنشاند .\r\nهمچنين در دنيا در دل هر مؤمن ، بهشتى است كه آن را بهشت عرفان گويند ! و در عقبى بهشتى است كه آن را بهشت رضوان گويند ، هركس امروز بهشت عرفان را آراسته دارد ، فردا به بهشت رضوان رسد كه  فَإِنَّ الْجَنَّةَ هِيَ الْمَأْوى .  بندهء مؤمن در آن منازل با رفعت و مساكن با وسعت ميان غرفه‌ها بر تخت بخت تكيه زده ، تاج مرصّع به جواهر عنايت بر سر نهاده غلمان چون درّ مكنون سماطها ( پرده‌ها ) بركشيده و ساقيان با جام رحيق و آب گوارا و شير و انگبين پيش آيند و آنان را پيش آرند و اين همان وعدهء كرامت و عين لطافت است كه خداوند فرمود : من براى بندگان صالح خود چيزهائى آماده كردم كه هيچ چشمى نديده و هيچ گوشى نشنيده و به خاطر كسى نگذشته است .\r\n\r\nسورهء - 80 - عبس - 42 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   عَبَسَ وَ تَوَلَّى .   روى ترش كرد و روى برگردانيد ( محمد ص ) - * -\r\n2 -  أَنْ جاءَهُ الْأَعْمى \r\n\r\n\r\n","description":"","footnote":"\r\n( 1 ) - خطاب به نفس انسانى است و مراد از منزل تن آدمى است كه قرارگاه نفس است !\r\n","page_name":" 587 ","page_number":587},
  {"content":"\r\n\r\nكه آن نابينا به وى آمد « 1 » - * -\r\n3 -  وَ ما يُدْرِيكَ لَعَلَّهُ يَزَّكَّى .  تو چه دانى ؟ باشد كه اين نابينا را هنرى آيد ، و پاك و حق‌ّپذير باشد - * -\r\n4 -  أَوْ يَذَّكَّرُ فَتَنْفَعَهُ الذِّكْرى .  يا بپذيرد و پند او را سود دهد - * -\r\n5 -  أَمَّا مَنِ اسْتَغْنى .  اما آن كسى كه خود را از ياد خدا بىنياز داند - * -\r\n6 -  فَأَنْتَ لَهُ تَصَدَّى .  تو خويشتن را فرا او مىدارى و روى سوى او كنى ! - * -\r\n7 -  وَ ما عَلَيْكَ أَلَّا يَزَّكَّى .  « 1 » بر تو باكى نيست كه ( فلان كافر ) از شرك پاك نشود - * -\r\n8 -  وَ أَمَّا مَنْ جاءَكَ يَسْعى .  امّا كسى كه با شتاب بسوى تو مىآيد - * -\r\n9 -  وَ هُوَ يَخْشى .  و او ( حق را مىشناسد ) و مىترسد - * -\r\n10 -  فَأَنْتَ عَنْهُ تَلَهَّى .  تو خويشتن از او مشغول مىسازى ! - * -\r\n11 -  كَلَّا إِنَّها تَذْكِرَةٌ .  نه چنين است ، نشايد و نپسندم ، اين سخن پند است ! - * -\r\n12 -  فَمَنْ شاءَ ذَكَرَهُ .  هركه خواهد آن را ياد كند و ياد دارد - * -\r\n13 -  فِي صُحُفٍ مُكَرَّمَةٍ .  در كتابچه‌هاى گرامى شده و نيكو داشته - * -\r\n14 -  مَرْفُوعَةٍ مُطَهَّرَةٍ .  بلندقدر و از دروغ و باطل پاك شده - * -\r\n15 -  بِأَيْدِي سَفَرَةٍ . \r\nبه دستهاى نويسندگان و خوانندگان - * -\r\n16 -  كِرامٍ بَرَرَةٍ .  و گراميان نيكان و پاكان - * -\r\n17 -  قُتِلَ الْإِنْسانُ ما أَكْفَرَهُ .  كشته باد اين آدمى كه چقدر ناسپاس است - * -\r\n18 -  مِنْ أَيِّ شَيْءٍ خَلَقَهُ .  از چه چيز خداى او او را آفريد - * -\r\n19 -  مِنْ نُطْفَةٍ خَلَقَهُ فَقَدَّرَهُ .  از آب پشت او را آفريد و اندازه نهاد - * -\r\n20 -  ثُمَّ السَّبِيلَ يَسَّرَهُ .  آنگاه زادن آن را آسان كرد و كردار او در اين جهان به دست او داد و آن كردار را آسان كرد و ساخته گردانيد - * -\r\n21 -  ثُمَّ أَماتَهُ فَأَقْبَرَهُ .  آنگاه او را بميرانيد و در گور كرد - * -\r\n22 -  ثُمَّ إِذا شاءَ أَنْشَرَهُ .  پس آنگاه كه خواهد برانگيزاند و زنده به پا مىكند - * -\r\n23 -  كَلَّا لَمَّا يَقْضِ ما أَمَرَهُ .  نه چنين است ، آگاه باشيد به راستى كه مردم آنچه را كه به آنان فرمودند چنان كه سزد و شايد ، انجام نداده‌اند - * -\r\n24 -  فَلْيَنْظُرِ الْإِنْسانُ إِلى طَعامِهِ .  آدمى بايد تا در خورش ( غذا ) خويش درنگرد ! - * -\r\n25 -  أَنَّا صَبَبْنَا الْماءَ صَبًّا .  ما آب باران را فروريختيم فروريختنى - * -\r\n26 -  ثُمَّ شَقَقْنَا الْأَرْضَ شَقًّا .  پس از آن زمين را شكافتيم شكافتنى - * -\r\n27 -  فَأَنْبَتْنا فِيها حَبًّا .  در آن دانه‌ها رويانيديم - * -\r\n28 -  وَ عِنَباً وَ قَضْباً .  و انگور و سبزيها و ميوه‌هاى نورس - * -\r\n29 -  وَ زَيْتُوناً وَ نَخْلًا .  و ميوه‌هاى زيتون و خرما - * -\r\n30 -  وَ حَدائِقَ غُلْباً .  و بوستانهاى بزرگ و درختان ستبر - * -\r\n31 -  وَ فاكِهَةً وَ أَبًّا .  و ميوه‌ها و گياه‌زارها ( ساختيم ) - * -\r\n32 -  مَتاعاً لَكُمْ وَ لِأَنْعامِكُمْ .  خوراك شما و چهارپايان شما - * -\r\n33 -  فَإِذا جاءَتِ الصَّاخَّةُ .  آنگاه كه بانگ برآيد كه گوشها را كر كند - * -\r\n34 -  يَوْمَ يَفِرُّ الْمَرْءُ مِنْ أَخِيهِ .  آن روز كه مرد از برادر خود گريزد ! - * -\r\n35 -  وَ أُمِّهِ وَ أَبِيهِ  ! و از مادر و پدر خود گريزد ! - * -\r\n36 -  وَ صاحِبَتِهِ وَ بَنِيهِ .  و از همسر خويش و فرزندان خويش گريزد - * -\r\n37 -  لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيهِ .  هركسى را از ايشان در آن روز كارى است بسندهء او كه او را بىنياز مىدارد - * -\r\n38 -  وُجُوهٌ يَوْمَئِذٍ مُسْفِرَةٌ .  روىها است آن روز نازان و روشن - * -\r\n39 -  ضاحِكَةٌ مُسْتَبْشِرَةٌ .  كه خندان و شادان است - * -\r\n40 -  وَ وُجُوهٌ يَوْمَئِذٍ عَلَيْها غَبَرَةٌ .  و روىهائى است آن روز\r\n\r\n\r\n","description":"","footnote":"\r\n( 1 ) - اين آيه وقتى نازل شد كه پيغمبر يك نفر از رئيسان قريش را دعوت به اسلام مىكرد ، ناگهان مؤذّن رسول خدا كه مرد كورى بود رسيد و گفت : اى پيغمبر به من بياموز ! حضرت رو ترش كرده چون اميد به مسلمان شدن آن رئيس قبيله داشت ! ولى پس از نزول اين آيت پيوسته او را نوازش و محبت مىكرد .\r\n","page_name":" 588 ","page_number":588},
  {"content":"\r\n\r\nگردآلود و تيره‌رنگ - * -\r\n41 -  تَرْهَقُها قَتَرَةٌ .  تاريكى خاك و سياهى بر آن نشيند - * -\r\n42 -  أُولئِكَ هُمُ الْكَفَرَةُ الْفَجَرَةُ .  آنانند گروه كافران و بدكاران .\r\n\r\nتفسير ادبى و عرفانى\r\n\r\nسوره 80 آيه 0\r\n بِسْمِ اللَّهِ الرَّحْمنِ الرَّحِيمِ .  نام خداوندى كه قانونهاى سعادت بشر كه به ظهور آمد ، از جمال نام وى آمد ! و قاعده‌هاى شقاوت كه پديد گشت از حرمان نام وى پيدا گشت ، نزول جلال و جمال بسم الله به گوش و دل هر دون همتى نرود ، زيرا مرد دون همّت و بىدرد ، جلال و جمال بسم الله را از كجا شناسد ؟ و مرد خودبين و هواپرست ، حلاوت و طراوت بسم الله را از كجا داند ؟\r\n لطف نطقت كى شناسد اهل ژاژ بيهده * من و سلوى را چه داند مرد سير و گندنا \r\nاگر جلال استغناء بسم الله ، از عالم ازل بتابد هزاران نقطهء پيغمبرى را به تيغ بىنيازى بگذراند ! و اگر عنايت جمال و كرم بسم الله از درگاه لطف قدم روى نمايد ، جملهء جهانيان را به خود راه دهد و در صدر دولت جاى دهد .\r\n\r\nسوره 80 آيه 2 - 1\r\n1 -    عَبَسَ وَ تَوَلَّى أَنْ جاءَهُ الْأَعْمى .    آيه . از سرادقات ازل برقى بجست و به حكم قهر بر رئيس قبيله ( اميّة بن خلف ) افتاد كه سوختهء آتش جدائى و دورى گشت ! و از سوى ديگر باد كرم از لطف قدم بر دل نابيناى ( امّ مكتوم ) وزيد و او را به بساط قرب و نزديكى رسانيد .\r\nعبد اللّه پسر امّ مكتوم آن درويش صحابه كه فقر و فاقه شعار خود ساخته و شب و روز مجاور درگاه نبوّت و حاضر خدمت رسالت بود ، اسلام را بجان و دل پذيرفته و به بىنوائى و بىكامى جهان رضا داده و دوستى خدا و رسول را اختيار كرده ، ببين از حضرت مولى تا چه كرامت به دو رسيده ؟ و چه دولت به وى روى نموده ! كه خداوند پيغمبر خود را از بهر وى عتاب فرموده و در شأن او اين آيت را فرستاده است !\r\nخداوند به فرشتگان مىگويد : مىبينيد كه فرستادهء ما با آن مرد بىنواى نابينا چه كرد ؟ روى بر او ترش كرد و از او برگردانيد ، و روى به دشمن ما ( اميّهء خلف ) آورد ! آنگاه خداوند خطاب به پيغمبر فرمود :\r\n\r\nسوره 80 آيه 3\r\n3 -  وَ ما يُدْرِيكَ لَعَلَّهُ يَزَّكَّى .  آيه . ( اى محمّد ) ، تو چه دانى كار و حال آن درويش ؟ پاكى و راستى او ما دانيم ، يادداشت و ياد كرد او ما بينيم ، ( اى محمّد ) ، به درويشى و بىنوائى او منگر ، بدان نگر كه پيوسته مورد محبّت ما است ! و معتكف درگاه ما ! و مجاور كعبهء وصال ما است . از علاقه‌ها بريده ، قدم بر بساط قرب نهاده ، بر سر باديهء دوستى ، لبيك وفاى ما گفته ، ( اى محمّد ) ، ما اثر لطف خود را بر حال او ظاهر كرديم ، تا هركه در او نگرد داند كه او نواختهء ما و دوست ما است ! و آن مرد ديگر ( اميّه خلف ) يعنى آن خواجهء قريش و سرور گمراهى ، از راه حقّ بيگانه و پيشرو اهل شقاوت است كه خداوند درباره او فرمود :\r\n\r\nسوره 80 آيه 5\r\n5 -   أَمَّا مَنِ اسْتَغْنى فَأَنْتَ لَهُ تَصَدَّى .   آيه . اين مرد از ما بىنيازى نموده و ديگرى بجاى ما پرستيده و به مال و نعمت خود غرّه شده ، چنين پندارد كه اين مال او را در دنيا جاويد بدارد ، نمىداند كه آن مال سبب عقاب و مزيد عذاب او است ؟ زيرا او به پيروى شيطان خود را از خداوند بىنياز دانست و تو او را پذيرفتى و حرمت نهادى و سخن او را گوش كردى !\r\nيكى از بزرگان دين گفته : اين زر و سيمها و مالهاى گوناگون عين دنيا نيست بلكه ظرفها و سببهاى دنيا\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nاست ، همچنين طاعتها و عبادتها و حركتهاى بندگان ، عين دين نيست بلكه سبب و ظرف دين است ! دين جمله سوز و درد است و دنيا جمله حسرت و باد سرد !\r\nقارون كه آن همه مال داشت آن مال مكروه و ناپسند نبود بلكه كشش او بسوى مال دنيا مكروه و ناپسند بود كه از او حقّ خداى را خواستند امتناع نمود .\r\n\r\nسوره 80 آيه 38\r\n38 -  وُجُوهٌ يَوْمَئِذٍ مُسْفِرَةٌ . . .   وَ وُجُوهٌ يَوْمَئِذٍ عَلَيْها غَبَرَةٌ .  آيه . اى بسا كسانى كه دانگى و دينارى بخواب نديدند و فرداى قيامت فرعون اهل دنيا خواهند بود كه دل آنها آلودهء حرص دنيا است ! و اى بسا كسان كه مالهاى دنيا را در كف اختيار او نهادند و فردا داغى از اين دنيا به دل وى نمايان نبود و سرانجام مرد دين‌دار بشمار آيد كه با روى روشن و گشاده و با خنده و شادى است ! و مرد دنيا با روى تيره با اندوه و ناكامى نگران حال خويش است .\r\n\r\nسورهء - 81 - تكوير - 29 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ .  بنام خداوند فراخ بخشايندهء مهربان .\r\n1 -   إِذَا الشَّمْسُ كُوِّرَتْ .   آنگاه كه خورشيد در گردانند و در زمين اندازند - * -\r\n2 -  وَ إِذَا النُّجُومُ انْكَدَرَتْ .  آنگاه كه ستارگان پراكنده شوند و در زمين ريزند - * -\r\n3 -  وَ إِذَا الْجِبالُ سُيِّرَتْ .  آنگاه كه كوه‌ها روان شوند و جنبش كنند ! - * -\r\n4 -  وَ إِذَا الْعِشارُ عُطِّلَتْ .  و آنگاه كه ماده شتران نجويند و نكوشند .\r\n- * -\r\n5 -  وَ إِذَا الْوُحُوشُ حُشِرَتْ .  آنگاه كه جانوران كه خاك شدند . فراهم آيند ( و زنده شوند ) - * -\r\n6 -  وَ إِذَا الْبِحارُ سُجِّرَتْ .  آنگاه كه درياها از يكدگر بر كنند و آن را آتش سازند - * -\r\n7 -  وَ إِذَا النُّفُوسُ زُوِّجَتْ  آنگاه كه هركس را با همكار و هم دين او جفت كنند - * -\r\n8 -  وَ إِذَا الْمَوْؤُدَةُ سُئِلَتْ .  آنگاه كه دختر زنده به گور كرده را پرسند - * -\r\n9 -  بِأَيِّ ذَنْبٍ قُتِلَتْ .  به چه گناه او را كشتند ؟ - * -\r\n10 -  وَ إِذَا الصُّحُفُ نُشِرَتْ  و آنگاه كه نامه‌هاى كارها بگشايند - * -\r\n11 -  وَ إِذَا السَّماءُ كُشِطَتْ .  آنگاه كه آسمان را از بالا در كشند ! - * -\r\n12 -  وَ إِذَا الْجَحِيمُ سُعِّرَتْ .  و آنگاه كه دوزخ را برافروزند - * -\r\n13 -  وَ إِذَا الْجَنَّةُ أُزْلِفَتْ . \r\nآنگاه كه بهشت نزديك آورده شود - * -\r\n14 -  عَلِمَتْ نَفْسٌ ما أَحْضَرَتْ .  هركسى بداند كه چه آورده است - * -\r\n15 -  فَلا أُقْسِمُ بِالْخُنَّسِ  - * - 16 -  الْجَوارِ الْكُنَّسِ .  پس سوگند ياد مىكنم به آن ستارگان باز ايستادگان راست روندگان ، در خانه‌هاى خويش‌شدگان - * -\r\n17 -  وَ اللَّيْلِ إِذا عَسْعَسَ .  سوگند به شب تاريك كه درآمده - * -\r\n18 -  وَ الصُّبْحِ إِذا تَنَفَّسَ .  سوگند به بامداد كه دم برزند - * -\r\n19 -  إِنَّهُ لَقَوْلُ رَسُولٍ كَرِيمٍ .  كه اين گفتار فرستادهء پاك نيكو و راست استوار است - * -\r\n20 -  ذِي قُوَّةٍ عِنْدَ ذِي الْعَرْشِ مَكِينٍ . \r\nداراى نيروى بزرگ نزد خداوند با پايگاه و جايگاه بلند - * -\r\n21 -  مُطاعٍ ثَمَّ أَمِينٍ .  او را فرشتگان فرمان‌بردار ، و استوار نزد خداوند است - * -\r\n22 -  وَ ما صاحِبُكُمْ بِمَجْنُونٍ .  ( محمد ) اين مرد شما ديوانه نيست - * -\r\n23 -  وَ لَقَدْ رَآهُ بِالْأُفُقِ الْمُبِينِ .  ( محمّد ) جبرئيل را به آن صورت در افق روشن آشكار ديد - * -\r\n24 -  وَ ما هُوَ عَلَى الْغَيْبِ بِضَنِينٍ .  ( محمّد ) در بيان وحى كه در نهان با اوست بخيل و دريغ‌دارنده از شما نيست - * -\r\n25 -  وَ ما هُوَ بِقَوْلِ شَيْطانٍ رَجِيمٍ .  و اين سخن ديو رانده شده نيست - * -\r\n26 -  فَأَيْنَ تَذْهَبُونَ .  پس شما از راه راست\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nبه كجا مىرويد ؟ - * -\r\n27 -  إِنْ هُوَ إِلَّا ذِكْرٌ لِلْعالَمِينَ .  اين سخن و اين نامه نيست مگر ياد كردى به جهانيان - * -\r\n28 -  لِمَنْ شاءَ مِنْكُمْ أَنْ يَسْتَقِيمَ .  براى كسى از شما كه بخواهد بر راه راست بايستد - * -\r\n29 -  وَ ما تَشاؤُنَ إِلَّا أَنْ يَشاءَ اللَّهُ رَبُّ الْعالَمِينَ .  و شما خود نخواهيد مگر آنچه خداوند جهانيان خواهد .\r\n\r\nتفسير ادبى و عرفانى\r\n\r\nسوره 81 آيه 0\r\n بِسْمِ اللَّهِ الرَّحْمنِ الرَّحِيمِ ،  اين كلمه‌ايست كه شنيدنش بهار همه كس است از فرمان‌بردار و گناهكار و شريف و وضع ، هركس با خضوع و خشوع آن را بشنود لذّتى بالاتر از آن نيابد و آن‌كس كه با گوش شنوا و محبّت و عشق شنود دربند طعام و شراب نباشد .\r\nنوشته‌اند : مجنون روزى نقش را ليلى بر ديوار ديد ، شيفتهء نقش او گشت ! هفت شبانه‌روز در مشاهدهء آن نقش بنشست ، كه هيچ غذا نخورد ! كسى گفتش : اى مجنون ، چگونه هفت شبانه‌روز بىغذا به سر آوردى ؟\r\nگفت : اى بيچاره ، كسى را كش با نام دوست خوش بود طعام و شرابش كجا ياد آيد ؟\r\nبو بكر شبلى گفت : ياد پروردگارم غذاى من است و ثناى او جامهء من است و شرم از او شربت گواراى من است و نفس من فداى قلب من و قلب من فداى روح من ، و روح من فداى خداى من است .\r\nموسى كليم ، چهل شبانه‌روز به اميد شنيدن سخن حق در انتظار نشست ، كه طعام و شراب به خاطر وى نگذشت ! ليكن چون به طلب خضر رفت براى آموختن دانش در دبيرستان او ، او را يك نيمروز شكيب از غذا نبود ! و به رفيق راه خود گفت : غذاى ما را بياور ! اين است حال عشق ! و عشق به دانائى و زيركى به فتواى عقل به دست نيايد ! كه گفته‌اند : عشق آمدنى بود نه آموختنى ! كسى كه اين راه نه‌پيموده ، منزل آن را كجا داند ؟ او كه محرم عشق نباشد ، دوست را چه نشان پرسد ؟\r\n محرم شدم به عشق و جهان شد مرا حرم * لبّيك عاشقى زدم از جان و دل بهم \r\n\r\nسوره 81 آيه 1\r\n1 -   إِذَا الشَّمْسُ كُوِّرَتْ   تا آخر آيه‌ها . مصطفى ( ص ) گفت : هركس خواهد تا قيامت نقد بيند و احوال و اهوال رستاخيز بر او آشكار گردد ، اين آيه‌ها را برخواند ، تا سياست و صعوبت آن روز وى را معلوم گردد چه مىتوان از هول و سختى روزى نشان داد كه همه جا را آتش بىنيازى درزنند ، و با دهرهء « 1 » قهر ، سر دهر بردارند ، و جهان حادث را پراكنده و بر باد دهند و تيغ سياست بر تارك افلاك زنند ، غبار اغيار از دامن بيفشانند و لگام اعدام بر سر مركب وجود كشيده ، خورشيد رخشنده را سياه و تيره كرده ، ستارگان رخشان به سان باران از آسمان بريخته ! و كوههاى باهيبت و صلابت « 2 » فرا روى هم آمده و هموار گشته و بىوزن شده ، درهاى عالم همه درهم گشاده ، و غذاى گناهكاران ، آب داغ و چرك‌شده ، هركسى و هر تنى با كردار خويش جفت و همبر و همسر شود ! كه فرمود :\r\n\r\nسوره 81 آيه 7\r\n7 -  وَ إِذَا النُّفُوسُ زُوِّجَتْ .  آيه . بارى ، اى مسكين بنگر ، كه همبر و همسر خود را چه ساخته‌اى ؟ و كردارى كه همدم تو خواهد بود ، هم در گور و هم در رستاخيز ، چه اندوخته‌اى ؟\r\nرسول خدا فرمود : مؤمن را روز رستاخيز جاى ايمنى نيست كه ميان دو بيم درمانده و گرفتار شده ، يكى عمر گذشته و ديگرى كارنامهء او كه نداند با او چه‌كار خواهند كرد از او درگذرند و ببخشند يا او را به آن كارها بگيرند ! و عذاب كنند ؟ و ديگر عمرى ناآمده و نابوده و روزگارى ناديده ! نداند كه حق‌تعالى درباره او\r\n\r\n\r\n","description":"","footnote":"\r\n( 1 ) - كارد ، تيغ\r\n( 2 ) - سختى و سفتى .\r\n","page_name":" 591 ","page_number":591},
  {"content":"\r\n\r\nچه داورى كرد ؟ حكم بقا ، يا قضاى فنا ؟ تقدير طاعت ، يا تقدير معصيت ؟ تقدير سعادت ، يا تقدير شقاوت فرموده است ؟\r\nاى جوان‌مرد ، بنگر ، بنده مؤمن را با اين دو حال جاى ايمنى نيست ! غافل بودن و فارغ نشستن روا نيست ، بايد خود را از نفس خود آزاد كند ، و از دنيا بهره‌اى براى عقبى ستاند ، و از روز فراغ ، روز شغل را نصيب گيرد و در جوانى پيرى را منتظر باشد ! و در زندگى مرگ را برگ كند ، كه پس از مرگ جاى آشتى نيست ! به آن خداى كه وحدانيّت صفت او است كه پس از دنيا سرائى نيست كه آنجا مقام كنند جز بهشت برين كه نعمت اسلام در آنجا بر مردم تمام كنند ! و يا دوزخ كه عذاب كفر را در آنجا برقرار و راحت و لذّت بر او حرام كنند !\r\n\r\nسورهء - 82 - انفطار - 19 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند فراخ بخشايش مهربان .\r\n1 -   إِذَا السَّماءُ انْفَطَرَتْ .   آنگاه كه آسمان بشكافد و پاره شود - * -\r\n2 -  وَ إِذَا الْكَواكِبُ انْتَثَرَتْ  آنگاه كه ستارگان فروريزند - * -\r\n3 -  وَ إِذَا الْبِحارُ فُجِّرَتْ .  آنگاه كه درياها درهم گشايند - * -\r\n4 -  وَ إِذَا الْقُبُورُ بُعْثِرَتْ .  آنگاه كه گورها باز شوند و مردگان را بيرون ريزند - * -\r\n5 -  عَلِمَتْ نَفْسٌ ما قَدَّمَتْ وَ أَخَّرَتْ  هركسى داند آنچه پيش فرستاده يا پيش باز از نهاد گذاشته ! - * -\r\n6 -  يا أَيُّهَا الْإِنْسانُ ما غَرَّكَ بِرَبِّكَ الْكَرِيمِ .  اى آدمى ، چه چيز تو را به خداوند قرآن كريم نيكوكار و نوازش‌كننده فريفته كرده ؟ - * -\r\n7 -  الَّذِي خَلَقَكَ فَسَوَّاكَ فَعَدَلَكَ .  خدائى كه تو را آفريد و تو را راست و هموار كرد ، پس اندام تو را درخور يكدگر آفريد - * -\r\n8 -  فِي أَيِّ صُورَةٍ ما شاءَ رَكَّبَكَ .  به هر صورت كه خود خواست آفريد و تو را بر هم ساخت - * -\r\n9 -  كَلَّا بَلْ تُكَذِّبُونَ بِالدِّينِ .  نه چنين است ، آگاه باشيد ، اين شمائيد كه بروز رستاخيز و روز پاداش و شمار كافر مىشويد و دروغ زن مىگيريد ! - * -\r\n10 -  وَ إِنَّ عَلَيْكُمْ لَحافِظِينَ .  همانا بر شما نگاهبانند ( گوشوانانند ) - * -\r\n11 -  كِراماً كاتِبِينَ .  آزادگان پاك كه دبير و نويسنده‌اند - * -\r\n12 -  يَعْلَمُونَ ما تَفْعَلُونَ  مىدانند هرچه شما مىكنيد - * -\r\n13 -  إِنَّ الْأَبْرارَ لَفِي نَعِيمٍ .  نيكان فردا در ناز و نعمتند - * -\r\n14 -  وَ إِنَّ الْفُجَّارَ لَفِي جَحِيمٍ .  و بدان فردا در دوزخند - * -\r\n15 -  يَصْلَوْنَها يَوْمَ الدِّينِ .  به آتش رسند و آن را در روز جزا برافروزند - * -\r\n16 -  وَ ما هُمْ عَنْها بِغائِبِينَ .  و آنان هرگز از آتش دور و ناديده نيستند - * -\r\n17 -  وَ ما أَدْراكَ ما يَوْمُ الدِّينِ .  چه چيز تو را دانا كرد كه روز شمار چيست ؟ - * -\r\n18 -  ثُمَّ ما أَدْراكَ ما يَوْمُ الدِّينِ .  ( تأكيد است ) - * -\r\n19 -  يَوْمَ لا تَمْلِكُ نَفْسٌ لِنَفْسٍ شَيْئاً وَ الْأَمْرُ يَوْمَئِذٍ لِلَّهِ .  روزى كه به دست هيچ‌كس چيزى نيست و نتواند و به كار نيايد ، كار آن روز همه با خدا است .\r\n\r\nتفسير ادبى و عرفانى\r\n\r\nسوره 82 آيه 0\r\n بِسْمِ اللَّهِ الرَّحْمنِ الرَّحِيمِ .  نام خداوند كريم مهربان ، لطيف و نوازندهء بندگان ، يگانه و يكتا در نام و نشان ، دارندهء جهان ، نعمت‌بخش آفريدگان ، دل‌گشاى دوستان ، به بنده‌نوازى معروف ، به مهربانى موصوف ، به فضل خود باز آمده به وفاى اميدواران ، به لطف خود پذيرندهء پرستندگان ، به كرم خود سازندهء كار بندگان ، به مهربانى خود نوازش‌كنندهء ضعيفان و شنوندهء دعاى عاجزان است .\r\n\r\n","description":"","footnote":"","page_name":" 592 ","page_number":592},
  {"content":"\r\n\r\n\r\nسوره 82 آيه 5\r\n5 -  عَلِمَتْ نَفْسٌ ما قَدَّمَتْ وَ أَخَّرَتْ .  آيه . هر شب به وقت سحر ، آن ساعت كه وقت نياز دوستان بود و هنگام راز و نياز عاشقان باشد ، و نسيم صباى مهر بر دل مشتاقان وزد ، آن ساعت خداوند به آن سوگند ياد مىكند كه :  وَ الصُّبْحِ إِذا تَنَفَّسَ .  و بر بساط  نَحْنُ أَقْرَبُ *  و در خلوت  وَ هُوَ مَعَكُمْ  بىزحمت اغيار به جان دوستان شراب وصل مىرساند و آب محبّت در دل سوختگان مىزند ، و بيماران را توجه مىكند ، و با كمند لطف ، رميدگان را به درگاه مىكشد و گويد : بندگان من ، اگر طاعت آريد قبول بر من ، اگر پرسش كنيد عطا بر من ، اگر گناه كنيد بخشش از من ، آب در جوى من ، راحت در كوى من ، طرب در طلب من ، انس با وصال من ، شادى به ديدار من است و فرداى قيامت معلوم شود كه بنده چه كرده و چه برگى براى آن جهان خود فرستاده است ؟ اين است كه امروز در دنيا با بندهء ناتوان آن‌چنان گويد ! و فردا با بنده گناهكار چنين گويد :\r\n\r\nسوره 82 آيه 6\r\n6 -  يا أَيُّهَا الْإِنْسانُ ما غَرَّكَ بِرَبِّكَ الْكَرِيمِ .  آيه . اين شگفت نگر ، تهديدى لطف‌آميغ ، خود مىپرسد و بنده را تلقين جواب مىكند ، نام كريم را به ياد بنده مىآورد ، و مىگويد : اى انسان مغرور ، چه چيز تو را به خداى كرم‌دار خويش غرّه كرده ؟ تا بنده گويد : بار خدايا ، اميد به كرم تو بنده را مغرور كرده ! كه اگر كرم تو نبود من گناه نمىكردم ، چون تو خود گناه مرا ديدى و از كرم پوشيدى و مهلت دادى !\r\nيحيى معاذ ( عارف بزرگ ربّانى ) گفت : روز رستاخيز چون همهء خلق اولين و آخرين را بر مقام سياست و هيبت بدارند ، آنگاه از جناب جبروت خطاب آيد كه : چه چيز تو را مغرور كرد به من ؟ من به توفيق الهى و تأييد ربّانى جواب گويم كه : نيكوئيهاى قديم و حديث تو ، نوازشهاى نهان و آشكار تو ، كه از لطف و فضل تو يافته‌ام سبب شد كه ديدهء مرا به تو فريفته كند !\r\nبو بكر ورّاق ، عارف بزرگ ديگر گفت : اگر خداى در رستاخيز از من پرسد كه چه چيز تو را به خداى كريم مغرور كرد ؟ گويم : كرم تو !\r\nاز مصطفى در خبر است كه : خداوند در قيامت بنده مؤمن را در كنف حمايت خود قرار دهد و گويد :\r\nآيا فلان گناه را ياد دارى ؟ مىگويد : بلى ياد دارم ! خداوند مىگويد : من در دنيا بر تو پوشيدم و امروز بر تو بخشيدم .\r\nاز فضيل عارف بزرگوار پرسيدند : اگر خداوند از تو پرسد كه چه چيز تو را به خداى خود مغرور كرد ؟ گويم پردهء گناه‌پوش تو !\r\nلطيفه : در خبر است كه روز رستاخيز خداوند دست حمايت به شانهء بندهء گناهكار گذارد و گويد :\r\nاى بندهء من ، فلان گناه كه كردى ياد دارى ؟ مىگويد : بلى ، ياد دارم ! خداوند فرمايد : در دنيا گناه تو را پوشيدم و در عقبى آن را بخشيدم .\r\n\r\nسورهء - 83 - مطفّفين - 36 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشايندهء مهربان .\r\n1 -   وَيْلٌ لِلْمُطَفِّفِينَ .   واى بر كاهندگان و كم‌دهندگان - * -\r\n2 -  الَّذِينَ إِذَا اكْتالُوا عَلَى النَّاسِ \r\n\r\n","description":"","footnote":"","page_name":" 593 ","page_number":593},
  {"content":"\r\n\r\n يَسْتَوْفُونَ .  آنان كه چون از مردم چيزى ستانند ، پيمانه را به پرى مىستانند نه به كاستى ! - * -\r\n3 -  وَ إِذا كالُوهُمْ أَوْ وَزَنُوهُمْ يُخْسِرُونَ .  و چون چيزى به مردم بپيمايند يا بسنجند از آن مىكاهند و زيان مىرسانند !\r\n4 -  أَ لا يَظُنُّ أُولئِكَ أَنَّهُمْ مَبْعُوثُونَ .  آيا هيچ گمان نمىبرند كه آنان برانگيخته خواهند شد .\r\n5 -  لِيَوْمٍ عَظِيمٍ .  براى روز بزرگى ( روز رستاخيز ) . - * -\r\n6 -  يَوْمَ يَقُومُ النَّاسُ لِرَبِّ الْعالَمِينَ  آن روز كه مردمان براى خداى جهانيان به پا ايستند ؟ - * -\r\n7 -  كَلَّا إِنَّ كِتابَ الفُجَّارِ لَفِي سِجِّينٍ .  آگاه باشيد ، نامهء بدكرداران در بدترين زندان است .\r\n8 -  وَ ما أَدْراكَ ما سِجِّينٌ .  چه دانى كه آن زندان چه چيز است از سختى و دشوارى ؟\r\n9 -  كِتابٌ مَرْقُومٌ .  نوشته‌اى ( كنده در سنگ ) كه كارهاى آنان را ثبت كرده .\r\n10 -  وَيْلٌ يَوْمَئِذٍ لِلْمُكَذِّبِينَ .  واى آن روز بر دروغ‌زن‌گيران و دروغ‌گويان .\r\n11 -  الَّذِينَ يُكَذِّبُونَ بِيَوْمِ الدِّينِ .  آنان كه روز جزا را دروغ پنداشتند .\r\n12 -  وَ ما يُكَذِّبُ بِهِ إِلَّا كُلُّ مُعْتَدٍ أَثِيمٍ .  و دروغ نپندارد آن روز را مگر ناپاك از اندازه‌گزاران !\r\n13 -  إِذا تُتْلى عَلَيْهِ آياتُنا قالَ أَساطِيرُ الْأَوَّلِينَ .  كه چون سخنان ما بر او خوانده شود ، گويد : اين افسانهء پيشينيان است !\r\n14 -  كَلَّا بَلْ رانَ عَلى قُلُوبِهِمْ ما كانُوا يَكْسِبُونَ .  نه چنان است ! آگاه باشيد ، بلكه زنگ آن كارهائى كه مىكنند بر دلشان نشسته است .\r\n15 -  كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ .  آگاه باشيد ، آنان در آن روز از خداوند خويش باز پوشيده‌اند ! - * -\r\n16 -  ثُمَّ إِنَّهُمْ لَصالُوا الْجَحِيمِ .  پس آنان به آتش رسيده و سوخته‌اند !\r\n17 -  ثُمَّ يُقالُ هذَا الَّذِي كُنْتُمْ بِهِ تُكَذِّبُونَ .  پس به آنان گويند : اين است آنچه شما آن را دروغ مىپنداشتيد ( تكذيب مىكرديد ) .\r\n18 -  كَلَّا إِنَّ كِتابَ الْأَبْرارِ لَفِي عِلِّيِّينَ .  آگاه باشيد كه نامهء عمل نيكوكاران در جايگاه بالا ( زبرين است ) . - * -\r\n19 -  وَ ما أَدْراكَ ما عِلِّيُّونَ .  چه چيز تو را دانا كرد كه علّيّون چيست ؟\r\n20 -  كِتابٌ مَرْقُومٌ .  نوشتهء در سنگ كنده و بشارت‌دهنده !\r\n21 -  يَشْهَدُهُ الْمُقَرَّبُونَ .  فرشتگان مقرّب ( نزديك‌كردگان ) آن را مىبيند ( مشاهده مىكنند ) .\r\n22 -  إِنَّ الْأَبْرارَ لَفِي نَعِيمٍ .  نيكان در ناز و نعمتند . - * -\r\n23 -  عَلَى الْأَرائِكِ يَنْظُرُونَ . \r\nبر تختها ( و حجله‌ها ) مىنگرند .\r\n24 -  تَعْرِفُ فِي وُجُوهِهِمْ نَضْرَةَ النَّعِيمِ .  در روزىهاى ايشان تازگى ناز و روشنائى شادى را مىبينى و مىشناسى\r\n25 -  يُسْقَوْنَ مِنْ رَحِيقٍ مَخْتُومٍ .  آشامانده مىشوند از شراب سر به مهر .\r\n26 -  خِتامُهُ مِسْكٌ وَ فِي ذلِكَ فَلْيَتَنافَسِ الْمُتَنافِسُونَ .  كه مهر آن با مشك آميخته است و اين‌چنين ( ايدون ) بادا كه گوشندگان در آن گوشند و جويندگان بر يكدگر شتابند .\r\n27 -  وَ مِزاجُهُ مِنْ تَسْنِيمٍ .  آميغ آن شراب از چشمهء تنسيم است !\r\n28 -  عَيْناً يَشْرَبُ بِهَا الْمُقَرَّبُونَ .  تنسيم آن چشمه‌ايست كه مقرّبان از آن مىآشامند .\r\n\r\n","description":"","footnote":"","page_name":" 594 ","page_number":594},
  {"content":"\r\n\r\n29 -  إِنَّ الَّذِينَ أَجْرَمُوا كانُوا مِنَ الَّذِينَ آمَنُوا يَضْحَكُونَ .  آنان كه گناهكار و كافر شدند از گروندگان مىخنديدند ! « 1 » - * -\r\n30 -  وَ إِذا مَرُّوا بِهِمْ يَتَغامَزُونَ .  و چون بر مؤمنان مىگذشتند به افسوس ( چشمك و غمزه ) به يكدگر مىنمودند . - * -\r\n31 -  وَ إِذَا انْقَلَبُوا إِلى أَهْلِهِمُ انْقَلَبُوا فَكِهِينَ .  و چون به خانه و نزد كسان خود مىرفتند به ناز و رامش و خنده مىزيستند . - * -\r\n32 -  وَ إِذا رَأَوْهُمْ قالُوا إِنَّ هؤُلاءِ لَضالُّونَ .  و چون ايشان را مىديدند مىگفتند اينان گمراهان و در گمراهى افتادگانند ! - * -\r\n33 -  وَ ما أُرْسِلُوا عَلَيْهِمْ حافِظِينَ .  درصورتىكه آنان را براى گوشوانى و نگاهبانى گروندگان نفرستاده‌اند ! - * -\r\n34 -  فَالْيَوْمَ الَّذِينَ آمَنُوا مِنَ الْكُفَّارِ يَضْحَكُونَ .  آن روز رستاخيز ، مؤمنان ( به تلافى ) از كافران مىخندند ! - * -\r\n35 -  عَلَى الْأَرائِكِ يَنْظُرُونَ .  درحالىكه در حجله‌ها بر تختها آنان را مىنگرند ! - * -\r\n36 -  هَلْ ثُوِّبَ الْكُفَّارُ ما كانُوا يَفْعَلُونَ . \r\nآيا كافران را در آن گيتى پاداش كارهائى كه كرده‌اند دادند ؟ ( آرى دادند ) .\r\n\r\nتفسير ادبى و عرفانى\r\n\r\nسوره 83 آيه 0\r\n بِسْمِ اللَّهِ الرَّحْمنِ الرَّحِيمِ  اى خداوند همه خداوندان ، اى بار خداى همه بار خدايان ، اى پادشاه همهء پادشاهان ، پيش از هر زمان و پيش از هر نشان ، خدايا بردبارى و بندگان را فراگذارى ، فرامىگذارى تا فروگذارى ! يا فرا مىگذارى تا درگذرى ! اگر فروگذارى بىنيازى ، اگر درگذرى بنده‌نوازى ، و جهانيان را نوبت تو سازى . بنده را بر ناسزا بينى و به عقوبت نشتابى ! از بنده كفر شنوى و نعمت بازنگيرى ، و اگر بازآيد وعدهء بخشش و آمرزش دهى ، كريم و رحيم و لطيف خدائى .\r\n مرا تا باشد اين درد نهانى * تو را جويم ، كه درمانم تو دانى \r\nداود پيغمبر گفت : خدايا ، خواهم بدانم كه كرم تو با بندهء عاصى تا كجا است ؟ ندا آمد : اى داود ، تا آنجا كه بنده‌اى باشد كه گناه كند و من او را از سر گناه به لطف و نعمت خود ( نه به قهر و عقوبت خود ) فرادارم و نعمت بر او بيشتر ريزم و نوازش بر او بيشتر كنم ، تا آخر از من شرم دارد و به درگاه من بازگردد ! و سزاوار بندهء ضعيف آنست كه به زبان سپاس دارى به صفت تضرّع و زارى گويد : اى نزديكتر به ما از ما ، اى مهربان‌تر از ما به ما ، اى نوازندهء ما به كرم خويش نه به سزاوارى ما ، نه كار ما به ما ، نه به طاقت ما ، نه معاملت درخور ما ، نه منّت به توان ما ، هرچه كرديم تاوان بر ما ، هرچه تو كردى باقى بر ما ، هرچه كردى به جاى ما به خود كردى نه براى ما !\r\n\r\nسوره 83 آيه 1\r\n1 -   وَيْلٌ لِلْمُطَفِّفِينَ .   آيه . پيغمبر فرمود : پنج چيز نتيجهء پنج چيز است :\r\n1 - هيچ گروهى پيمان نشكستند مگر آنكه دشمن بر آنان مسلّط شد ، 2 - هيچ حكم خلاف حقّى داده نشد مگر آنكه فقر وفاقت ميان آن مردم شايع گشت ، 3 - هيچ فحشائى ميان قومى شيوع نيافت مگر آنكه به تباهى و هلاكت رسيدند ، 4 - هيچ كم‌پيمانى و كم‌فروشى در ميان مردم رائج نشد مگر آنكه دوچار خشك‌سالى و قحطى شدند ، 5 - هيچ جماعتى از دادن زكات خوددارى نكردند مگر آنكه گرفتار خشك‌سالى و بىبارانى گشتند !\r\n\r\n\r\n","description":"","footnote":"\r\n( 1 ) - مفسران نوشته‌اند كه اين آيه دربارهء حضرت على امير المؤمنين ( ع ) نازل شده كه كافران قريش مانند ابو جهل و وليد آن حضرت را كه ديدند خنديدند چون‌كه فرق مباركشان باز و بىمو بود !\r\n","page_name":" 595 ","page_number":595},
  {"content":"\r\n\r\nبه بيان روشن بر پنج خصلت است كه پنج حكم مقابل آنست : 1 - از آدميان هيچ گروه نيست كه با خدا پيمانى بسته و زينهارى داشته و آن پيمان و زينهار را بشكند و دشمن بر آنان چيره نشده باشد !\r\n2 - هيچ گروهى نيست كه بر يكدگر بر خلاف حق و شرع حكمى كنند و دوچار فقر و بىچيزى و ناكامى و بىنوائى نشوند ! همان فقرى كه پيغمبر از آن به خدا پناه برد !\r\nنيك نگر ، تا گمان نكنى كه فقر همه آنست كه در دنيا بىمال و بىكام باشى ، فقر سخت كه به كفر نزديك است فقر دل است كه بزرگى شرع را از دل ببرند ، و بجاى علم و حكمت و اخلاق ، آز و بخل و شهوت نهند ، و مانند قوم عاد دل به دشمن دهند ، و مانند قوم صالح ، از جهان صلاح بگردند ، و مانند قارون ، قرين هلاكت گردند ! و چون فرعون طاغى غرق طوفان شوند ! چه كه حرص دنيا راه دين بر آنها زده ، قدم بر خطّ خطا نهاده و جريدهء خويش به جريمهء سياه پر كرده ، آينهء دل پر از زنگار گناه شده و هر دل كه خراب و سياه گشت سزاوار كيفر و مستوجب عقوبت است .\r\n3 - هيچ گروه نيست كه كارهاى نابكار و ناشايست و فحشاء گوناگون در ميان آنان رايج باشد و براى امر به معروف و نهى از منكر چشم بر هم نهند ! مگر آنكه و با و طاعون در ايشان پيچد ! و مرگ همگانى روى به آنها نهد ! پس بدان اى مسكين كه كار مرگ سخت است و دشوار و سخت‌تر از آن هول و حال رستاخيز است كه از پس مرگ پيش آيد .\r\nپير طريقت در اين معنى چند سخن نغز گفته : اى جوان‌مرد ، سفر آخرت دراز است ، زاد و توشه برداشتن بايد و از مقام بازپرسى ، انديشه بايد ! دنبالهء پل صراط ( چينوات ) بس باريك و تند است مركب طاعت ساختن بايد ! و براى روز شمار ، ايمان دارى و ترك گناهكارى بايد و چون خداوند با كارهاى نهان و آشكار بنده آگاهى دارد ، از او شرم داشتن بايد .\r\nاى مسكين : تا كى از اين غفلت ، و تا كى از اين غرور ؟ آرزوى دراز پيش گرفته و مرگ پس پشت انداخته تا گناه به نقد كرده و توبه در نسيه نهاده ! نمىدانى كه سپيدى موى سر تو پيك مرگ است و تو را آگاهى مىدهد كه پيش از مرگ كار خود بساز و از روز پسين انديشه دار ، و دست از آزار مردم بدار ، و بيش از آن تخم پشيمانى مكار ! 4 - هيچ گروه نيست كه در معاملات ، پيمانه و ترازو كاهند و بر مردم زيان رسانند مگر آنكه خداوند از زمين ايشان گياه باز گيرد و بركت از آنها بردارد ! و روزى آنان را كم كند ! و بر ايشان نياز و گرسنگى گمارد تا در دنيا به سختى زندگى رسند ! و در آخرت به عذاب الهى گرفتار شوند !\r\nآنان كه بدخواه مردمند و حق ايشان در پيمانه و ترازو بكاهند نمىدانند كه آنها را روزى بزرگ در پيش است كه روز شمار و پاداش است ، روز تغابن و حسرت است ، آن روز ترازوى عدل بياويزند و دوزخ را با زنجيرهاى آتشين تافته به هامون آرند و نامه‌ها پرّان كنند و دشمنان حاضر سازند و رازهاى مردم همه آشكار نمايند و منادى هيبت بر پاى كنند ، يكى را نداى بىزارى زنند ! و ديگرى را نداى بشارت و سعادت زنند ، آن بدكار فاجر را به دوزخ با ديوان هم دم كنند و آن جوان‌مردان نيكوكار و صالح را با مقرّبان به درگاه عليّين برند .\r\nلطيفه : مقرّبان آنانند كه نه صور اسرافيل گوش آنان را مشغول و نه فردوس برين ديدهء آنان را ديدار ، همه مردم جهان باهم ولى مقرّبان با يكى ! فردا همهء خلق در نعيم غرق و ايشان همه با آن يكى !\r\n\r\n","description":"","footnote":"","page_name":" 596 ","page_number":596},
  {"content":"\r\n\r\n تسبيح رهى ، وصف جمال تو بس است ! * وز هر دوجهان ره وصال تو بس است ! \r\n اندر دل هركسى ، جدا مقصوديست * مقصود دل رهى ، خيال تو بس است ! \r\n\r\nسورهء - 84 - انشقاق - 25 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند فراخ بخشاينده مهربان .\r\n1 -   إِذَا السَّماءُ انْشَقَّتْ .   آنگاه كه آسمان بشكافد - * -\r\n2 -  وَ أَذِنَتْ لِرَبِّها وَ حُقَّتْ .  و فرمان خدا را بشنود ( نيوشد ) و خود را چنان سزد كه خدا را فرمان برد - * -\r\n3 -  وَ إِذَا الْأَرْضُ مُدَّتْ .  آنگاه كه زمين پهن كشيده شود و هموار گردد - * -\r\n4 -  وَ أَلْقَتْ ما فِيها وَ تَخَلَّتْ .  و هرچه در آنست بيرون ريزد و تهى شود - * -\r\n5 -  وَ أَذِنَتْ لِرَبِّها وَ حُقَّتْ .  تفسير آن گذشت - * -\r\n6 -  يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ .  اى آدميزاد تو با رنج كار مىكنى به اميد پاداش خداوند ، كاركردنى پيوسته ! پس با خداى خويش هم ديدار خواهى گشت و پاداش و كردار خويش را خواهى ديد « 1 » - * -\r\n7 -  فَأَمَّا مَنْ أُوتِيَ كِتابَهُ بِيَمِينِهِ .  اما كسى كه نامه او را به دست راست او دهند - * -\r\n8 -  فَسَوْفَ يُحاسَبُ حِساباً يَسِيراً . \r\nپس با او به آسانى حساب كنند - * -\r\n9 -  وَ يَنْقَلِبُ إِلى أَهْلِهِ مَسْرُوراً .  و شادان نزد كسان خود باز گردد - * -\r\n10 -  وَ أَمَّا مَنْ أُوتِيَ كِتابَهُ وَراءَ ظَهْرِهِ .  اما آن كسى كه نامه عمل او را از پس پشت او دهند .\r\n- * -\r\n11 -  فَسَوْفَ يَدْعُوا ثُبُوراً .  پس به زودى بر خود آواز هلاك به نوميدى دهد - * -\r\n12 -  وَ يَصْلى سَعِيراً . \r\nو به آتش دوزخ رسد - * -\r\n13 -  إِنَّهُ كانَ فِي أَهْلِهِ مَسْرُوراً .  او كه در ميان كسان خود شادان بود .\r\n- * -\r\n14 -  إِنَّهُ ظَنَّ أَنْ لَنْ يَحُورَ .  او گمان مىكرد كه پس از مرگ هرگز زنده نمىشود ! - * -\r\n15 -  بَلى إِنَّ رَبَّهُ كانَ بِهِ بَصِيراً .  آرى ، او بسوى خدا بازمىگردد و خداوند او بينا است - * -\r\n16 -  فَلا أُقْسِمُ بِالشَّفَقِ  پس به روشنائى بامداد سوگند ياد مىكنيم - * -\r\n17 -  وَ اللَّيْلِ وَ ما وَسَقَ .  و سوگند به شب تاريك و آنچه به او پيوست است - * -\r\n18 -  وَ الْقَمَرِ إِذَا اتَّسَقَ .  و سوگند به ماه آنگاه كه تمام و پرنور شود - * -\r\n19 -  لَتَرْكَبُنَّ طَبَقاً عَنْ طَبَقٍ .  ( سوگند به همه آنها ) هرآينه ، شما زيست مىكنيد با تغيير حالات و حال به حال مىشويد تا دم مرگ !\r\n20 -  فَما لَهُمْ لا يُؤْمِنُونَ .  پس آنها را چه رسيده كه با تغيير حال‌ها ايمان نمىآورند ؟ - * -\r\n21 -  وَ إِذا قُرِئَ عَلَيْهِمُ الْقُرْآنُ لا يَسْجُدُونَ .  و چون قرآن بر آنها خوانده شود خدا را سجده نمىكنند ؟ - * -\r\n22 -  بَلِ الَّذِينَ كَفَرُوا يُكَذِّبُونَ .  بلكه كافران پيغمبر را دروغ‌گو گرفتند - * -\r\n23 -  وَ اللَّهُ أَعْلَمُ بِما يُوعُونَ . \r\nو خداوند مىداند آنچه را كه آنها پنهان مىدارند - * -\r\n24 -  فَبَشِّرْهُمْ بِعَذابٍ أَلِيمٍ .  پس آنان را به عذابى دردنما بشارت ده ( اى محمّد ) - * -\r\n25 -  إِلَّا الَّذِينَ آمَنُوا وَ عَمِلُوا الصَّالِحاتِ لَهُمْ أَجْرٌ غَيْرُ مَمْنُونٍ .  لكن كسانى كه گرويدند و كارهاى نيك كردند ، ايشان را پاداشى است ناكاست و بىمنّت !\r\n\r\n\r\n","description":"","footnote":"\r\n( 1 ) - يعنى اى آدميزاد پيوسته كار و كوشش كن كوشش سخت و هميشه ! كسى از پيغمبر پرسيد : چگونه كار كنيم درصورتىكه مقدر و قسمت هركسى در ازل معين شده ؟ فرمود كار كنيد كه هركسى براى توانائى كه دارد آفريده شده و پاداش و عاقبت آن كار را خوب يابد خواهد ديد !\r\n","page_name":" 597 ","page_number":597},
  {"content":"\r\n\r\n\r\nتفسير ادبى و عرفانى\r\n\r\nسوره 84 آيه 0\r\n بِسْمِ اللَّهِ الرَّحْمنِ الرَّحِيمِ ،  مؤمنان در گفتار اين نام دو گروهند : گروهى را نظر بر جمال و لطف و كرم آمد ، بنازيدند ، قومى را نظر بر جمال كبرياء آمد ، بناليدند ؛ نازيدن آنان بر اميد وصال ، و ناليدن اينان از بيم فصال .\r\nاى مسكين كه نام او مىشنوى ، نه از جلال او خبر دارى و نه از جمال او اثرشناسى ! و حق‌تعالى با تو مىگويد : آغاز كار بنام من كن ، تا من فردا انجام كارها به كام تو كنم نامى كه مونس دل غريبان است و پشت و پناه عاصيان ، نامى كه دل عارفان را به جوش آرد ، و زبان گناهكاران را به فرياد و خروش ، نامى كه هركه آن را عزيز دارد در دو جهان عزيز شود .\r\nبشر حافى در راهى مىرفت كاغذ پاره‌اى يافت كه بر آن نام ( خدا ) نوشته آن را برگرفت و به بوى خوش ، خوش‌بو كرد ، همان شب در خواب ديد كه او را گفتند : تو نام ما را خوش‌بو كردى ، ما نيز نام تو را در جهان خوش‌بوى كرديم .\r\n\r\nسوره 84 آيه 1\r\n1 -   إِذَا السَّماءُ انْشَقَّتْ .   آيه . يعنى اى فرزند آدم روز رستاخيز ، رو بعث و نشر ، روز حساب و شمار ، روز فصل و قضا ، از هيبت و سياست الهى و سختى و بزرگى رستاخيز ، آسمانها شكافته شوند و به فرمان حق روند .\r\nآن روز ، اى آدمىزاد آنچه در اين جهان كرده و رنجها برده و خوبيها و بديها كه اندوخته‌اى ، همه را بينى و سزاى آن كردارها و گفتارهاى خويش يا بى .\r\nاى مسكين ، اگر مىخواهى عمرت ضايع نشود و فردا در انجمن بزرگ نزد همه تو را رسوائى نرسد ، امروز نصيحت و اندرز پير طريقت بر كار گير كه مريد را گفت :\r\nدى از تو گذشت به نادانى و دريافتن فردا نمىدانى ، امروز به غنيمت دار كه در آنى و كار مىتوانى ، تا فردات نبود پشيمانى . مرد بايد كه صاحب وقت باشد ، صاحب وقت كسى بود كه وقتش نه به انديشهء گذشته گذارد نه به فكر آينده ! كه هر دو انديشه ، گم كردن وقت است ! و هركس وقت خويش بشناخت و وقت او را در پذيرفت ، در آن حال با خويشتن در دين چندين كار دارد كه پرواى دى و فرداش نباشد ! كه گفته‌اند : مرد عارف در حالت صفاء فرزند وقت خويش است و از هرچه طبع با او آشنا است دور ، اين است كه گفته‌اند : صوفى ابن الوقت است .\r\nحسن بصرى گفت : - كسانى را يافتم كه به دنيا جوان‌مرد و سخىّ بودند ، بدان‌گونه كه همه دنيا بدادندى و منّت ننهادندى ! و به هنگام خود چنان بخيل بودند كه يك نفس از روزگار خويش نه به پدر دارى نه به فرزند ! و اين همان سخن است كه پيغمبر فرمود : مرا با خدا وقتهائى است كه نه جاى فرشتهء مقرّب و نه جاى پيمبر مرسل است .\r\nنوشته‌اند : بو سعيد ابو الخير عارف بزرگ در نيشابور ، زنجير درهاى خانه را نمد بر دوختى تا هنگام جنباندن وقت ايشان را زحمت نيارد كه گفته‌اند :\r\n از باد صبا خسته شود رخسارش * چون آينه كز نفس رسد زنگارش \r\n زان ترسم اگر برهنه دارد يارش * تيزى نظر خلق كند در كارش \r\nشيخ انصارى فرموده : وقت بمعنى آنست كه جز از حق در آن وقت نگنجد . و مردان در آن وقت سه گروهند :\r\nوقت يك گروه چون برق سبك و زودگذر است ، وقت گروه ديگر پاينده و هميشگى ، و وقت گروه سوم غالب !\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nآنچه چون برق است ! شوينده و آنچه پاينده است مشغول‌دارنده ! و آنچه غالب است كشنده ! آنچه چون برق است از فكرت زايد ، و آنچه پاينده است از لذّت ذكر آيد ، و آنچه غالب است از سماع و نظر خيزد ! آنچه برق است دنيا فراموش كند تا ذكر آخرت روشن شود ! و آنچه پاينده است از آخرت مشغول دارد تا حق عيان گردد ! و آنچه غالب است رسوم انسانيت محو كند تا جز از حق نماند !\r\n\r\nسوره 84 آيه 6\r\n6 -  يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ .  آيه . آدمىزاد پاداش كار خوب و بد خويش بيند ، پس بايد تا مىتواند كار نيك كند ، زيرا كسى كه به زر و زيور و مال و جاه و رنگ و بوى مشغول است . كجا شاهان طريقت و اميران شريعت او را به خانه‌هاى راز و سراپرده‌هاى ناز خود راه دهند ؟ هيهات ! كسى كه جامهء جفا پوشيده ، و تيغ هوا و هوس كشيده ، چگونه مىخواهد با جوانان طريقت به صفّهء صفا و بقعهء بقا فرود آيد ؟ و ندانسته كه گفته‌اند :\r\n باطن تو كى كند با مركب شاهان سفر * تا نگردد راى تو بر مركب همّت سوار \r\n چون زنان تا كى نشينى بر اميد رنگ و بوى * همّت اندر راه‌بند و گام زن مردانه‌وار \r\nپس اگر خواهى كه سرمهء لطف الهى در ديده تو كنند ، امروز گرد سم مركب شرع در ديدهء عقل كش و پاى از قيد و دام شرع بيرون مكش و احوال خود را مراقب باش و انجام واجبات دين را مواظب ، و گام در راه اداى حق خداوند را مطالب ، و با نفس خويش به ذرّه‌ها به حكم احتياط محاسب باش ، تا فردا حقيقت حساب بر تو كشف شود و لطائف غيبى از پردهء تاريك از بهر تو آشكار كنند و تو را به محل رفيع رسانند .\r\nپير بو على سياه روزى در بازار مىرفت ، گدائى را شنيد كه مىگفت : به حقّ روز بزرگ مرا چيزى دهيد ! پير از هوش برفت ! چون به هوش باز آمد او را گفتند : اى شيخ ، تو را اين ساعت چه روى نمود ؟ گفت : عظمت و هيبت آن روز بزرگ ! آنگاه گفت : وا اندوها ! از بىاندوهى ، وا حسرتا ! از بىحسرتى !\r\n\r\nسوره 84 آيه 19\r\n19 -  لَتَرْكَبُنَّ طَبَقاً عَنْ طَبَقٍ .  آيه . بعض مفسّران نوشته‌اند اين آيت اشارت است به مقام مصطفى ( ص ) كه خداوند پيش از آنكه جان وى را در صدف خاك نهاد ، او را بر سه مقام بداشت : بر مقام قرب تا انس يافت ، بر مقام لطف تا انبساط يافت ، بر مقام هيبت تا ادب يافت ! به لطف خود كارش پرداخت ، به قرب خود به انسش بنواخت ، به هيبت خود در توبهء بيم او را بگداخت ! پس چون در اين عالم آمد ، هركس در وى نظر كرد از مقام هيبت او بيم داشت ! و از مقام انس او اميد و از مقام قرب او مهر يافت .\r\nبعضى ديگر گفته‌اند : اين آيت اشارت است به درجات و منازل قرب و رفعت محمّد ( ص ) در شب معراج كه خداوند ، سرّ او را جذب كرد و سرّ او روح او را جذب كرد ! و روح وى قلب را جذب كرد ! و قلب وى نفس او را جذب كرد !\r\nدر آن حال ، تن جويان نفس گشت و نفس جويان قلب و قلب جويان روح و روح‌جويان سرّ و سرّ جويان مشاهدهء حق گشت ! پس تن به فرياد آمد كه نفس كو ؟ مرا بىنفس قرار نه ! نفس به فرياد آمد كه قلب كو مرا بىقلب قرار نه ! قلب به فرياد آمد كه روح كو ؟ مرا بىروح قرار نه ! روح به فرياد آمد كه سرّ كو ؟ مرا بىسرّ آرام نه ! سرّ به فرياد آمد كه مشاهدهء حق كو ؟ مرا بىمشاهدهء حق قرار نه ! آنگاه به مقام   دَنا فَتَدَلَّى فَكانَ  \r\n\r\n","description":"","footnote":"","page_name":" 599 ","page_number":599},
  {"content":"\r\n\r\n قابَ قَوْسَيْنِ أَوْ أَدْنى  برسيد ، كه مصطفى در شب معراج به نفس خود به حق نزديك شد و به قلب خود نزديكتر شد و با روح خود به قدر دو كمان و با سرّ خود كمتر از دو كمان نزديك شد ! اين است معنى  لَتَرْكَبُنَّ طَبَقاً عَنْ طَبَقٍ .  كه اشارت است به درجات رفعت و قربت او در شب معراج . « 1 »\r\n\r\nسورهء - 85 - بروج - 22 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   وَ السَّماءِ ذاتِ الْبُرُوجِ .   سوگند به اين آسمانها با برجها ( ستاره‌ها ) .\r\n2 -  وَ الْيَوْمِ الْمَوْعُودِ .  و به روز وعده داده شده به خلق ( روز رستاخيز ) .\r\n3 -  وَ شاهِدٍ وَ مَشْهُودٍ .  و سوگند به روز جمعه و روز عرفه ( كه دعاى بندگان در اين دو روز مستجاب مىشود ) و يا سوگند به محمّد ( ص ) و به روز رستاخيز .\r\n4 -  قُتِلَ أَصْحابُ الْأُخْدُودِ .  نفريده ( نفرين كرده ) و كشته باد خداوندان آن گودال ( كندهء دودى )\r\n5 -  النَّارِ ذاتِ الْوَقُودِ .  آن آتش فروزان ( در آن كنده ) .\r\n6 -  إِذْ هُمْ عَلَيْها قُعُودٌ .  آنگاه كه آنان نشسته بودند نزديك آن آتش !\r\n7 -  وَ هُمْ عَلى ما يَفْعَلُونَ بِالْمُؤْمِنِينَ شُهُودٌ .  و آنان بر آنچه بر مؤمنان مىكردند ( مىسوزانيدند ) گواهانند و مىديدند ( كه چگونه آنان را در آتش مىافكنند !\r\n8 -  وَ ما نَقَمُوا مِنْهُمْ إِلَّا أَنْ يُؤْمِنُوا بِاللَّهِ الْعَزِيزِ الْحَمِيدِ .  و دشوار و ناپسند نيامد ( بر آن كافران ) از آن مؤمنان مگر اينكه آنها به خداى ستوده و بزرگوار ايمان آورده بودند !\r\n9 -  الَّذِي لَهُ مُلْكُ السَّماواتِ وَ الْأَرْضِ وَ اللَّهُ عَلى كُلِّ شَيْءٍ شَهِيدٌ .  آن خدائى كه پادشاهى آسمانها و زمين او راست و او بر هر چيزى گواه است .\r\n10 -  إِنَّ الَّذِينَ فَتَنُوا الْمُؤْمِنِينَ وَ الْمُؤْمِناتِ ثُمَّ لَمْ يَتُوبُوا فَلَهُمْ عَذابُ جَهَنَّمَ وَ لَهُمْ عَذابُ الْحَرِيقِ .  آنان كه مردان و زنان با ايمان را مىسوختند و پس از آن هم توبه نكردند ، آنان را عذاب دوزخ و عذاب آتش است . « 2 »\r\n11 -  إِنَّ الَّذِينَ آمَنُوا وَ عَمِلُوا الصَّالِحاتِ لَهُمْ جَنَّاتٌ تَجْرِي مِنْ تَحْتِهَا الْأَنْهارُ ذلِكَ الْفَوْزُ الْكَبِيرُ .  كسانى كه گرويدند و كارهاى نيكو كردند ، جايشان بهشتهائى است كه جوىهاى آب از زير درختان آن روان است و اين پيروزى و رستگارى بزرگ است - * -\r\n12 -  إِنَّ بَطْشَ رَبِّكَ لَشَدِيدٌ . \r\nهمانا گرفتگى و خشم ( گرفتن ) پروردگار تو سخت است - * -\r\n13 -  إِنَّهُ هُوَ يُبْدِئُ وَ يُعِيدُ .  خداوند است كه آغاز مىكند و به انجام مىرساند و كار را سر مىكند ، و باز به سر مىرساند .\r\n\r\n\r\n","description":"","footnote":"\r\n( 1 ) - از ابو بكر وراق پرسيدند در اين آيه دليل بر وجود صانع عالم چيست ؟ گفت : تحوّل حالات ، ناتوانى آدمى ، سستى اركان تن ، فسخ عزيمت در كارها ! اين است معنى  طَبَقاً عَنْ طَبَقٍ . \r\n( 2 ) - فتنه بمعنى سوختن است كه فرمود :  يَوْمَ هُمْ عَلَى النَّارِ يُفْتَنُونَ .  يعنى آن روز كه بر آتش مىسوزند .\r\n","page_name":" 600 ","page_number":600},
  {"content":"\r\n\r\n14 -  وَ هُوَ الْغَفُورُ الْوَدُودُ .  اوست عيب‌پوش دوستدار . - * -\r\n15 -  ذُو الْعَرْشِ الْمَجِيدُ .  خداوند با عرش بزرگوار و بزرگ نام . - * -\r\n16 -  فَعَّالٌ لِما يُرِيدُ .  همه‌كنندهء آنچه بخواهد . - * -\r\n17 -  هَلْ أَتاكَ حَدِيثُ الْجُنُودِ . \r\n18 -  فِرْعَوْنَ وَ ثَمُودَ .  آيا داستان سپاهيان فرعون و ثمود به تو رسيده است ؟\r\n19 -  بَلِ الَّذِينَ كَفَرُوا فِي تَكْذِيبٍ .  بلكه آنان كه كافر شدند ، در دروغ دانستن فرستادهء من كافر شدند .\r\n20 -  وَ اللَّهُ مِنْ وَرائِهِمْ مُحِيطٌ .  خداوند بر آنها توانا و دانا و تاونده و پيش‌گيرنده است .\r\n21 -  بَلْ هُوَ قُرْآنٌ مَجِيدٌ .  بلكه آن سخن ، قرآنى است به شكوه و بزرگوار ! - * -\r\n22 -  فِي لَوْحٍ مَحْفُوظٍ .  نگه داشته شده در لوح نبشته در آسمان هفتم .\r\n\r\nتفسير ادبى و عرفانى\r\n\r\nسوره 85 آيه 0\r\n بِسْمِ اللَّهِ الرَّحْمنِ الرَّحِيمِ ،  نام خداوندى كه از جود او هر مفلسى را نصيبى است ، و از كرم او هر دردمندى را طبيبى است ، از بسيارى رحمت او هر نيازمندى را بهره‌ايست . عزيزى كه بر سر هر مؤمن از او تاجى است و در دل هر دوستدارى از او سراجى است ، هر شيفته‌اى را با او سروكاريست ، هر منتظرى را آخر روزى ديدارى و شرابى است .\r\nپير طريقت گفت : آشامندهء شراب دوستى از ديدار بر ميعاد است و بندهء راستگو برسد به آنچه بر مراد است .\r\n\r\nسوره 85 آيه 1\r\n1 -   وَ السَّماءِ ذاتِ الْبُرُوجِ .   آيه . خداوند به آسمان كه نظرگاه مؤمنان و بالارس گفته‌ها و كرده‌هاى بندگان است سوگند ياد مىكند ، ( برجهاى نه‌گانهء آسمان بنام حمل ثور جوزا ( سه ماه بهار ) سرطان اسد سنبله ( سه ماه تابستان ) ميزان عقرب قوس ( سه ماه پائيز ) جدى دلو حوت ( سه ماه زمستان ) است كه در اين 12 ماه هر ماهى آفتاب و ماه در يكى از اين برجها هستند و خانه آنها است « 1 » ) .\r\n\r\nسوره 85 آيه 3\r\n3 -  وَ شاهِدٍ وَ مَشْهُودٍ .  آيه . مفسّران نوشته‌اند : شاهد روز جمعه است و مشهود روز عرفه ، و يكى از ساعتهاى روز جمعه بهترين ساعتها است كه بندهء باايمان آنچه دعا كند دعاى او قبول مىشود ، بعضى هم شاهد را محمد ( ص ) دانسته به دليل آيهء  إِنَّا أَرْسَلْناكَ شاهِداً . *  يعنى اى محمّد تو را شاهد فرستاديم . و مشهود را روز قيامت دانند به دليل آيهء  وَ ذلِكَ يَوْمٌ مَشْهُودٌ  يعنى آن روز روز رستاخيز است .\r\nيعنى سوگند به روز آدينه كه روز مؤمنان است و موسم تائبان و ميعاد آشتىجويان ، و به روز عرفه كه روز نوازش حاجيان و وقت مناجات دوستان و روز مباهات حق با فرشتگان است كه مىفرمايد : فرشتگان من ببينيد بندگان كه از راه‌هاى دور و دراز آمده‌اند ، همه خسته شده ، با خان‌ومان وداع كرده ، بسوى من مىآيند ، فرشتگان گويند : پروردگارا ، اين‌ها ميهمانان توأند كه رو به خانه تو مىآيند ، غريبان كوى توأند كه همه توكّل بر تو دارند ! ندا آيد كه شما حقّ ايشان گزارديد بازگرديد ، ما خود دانيم كه جزاى آنان چيست ؟ آنگاه بىواسطه ندا كند كه :\r\nاى بندگان من ، شما ميهمان منيد ، به نعيم رحمت بشتابيد كه من گناهان شما را بخشيدم ، آرى ، اگر غريبى به سراى\r\n\r\n\r\n","description":"","footnote":"\r\n( 1 ) - از قديم مشهور است كه : هروقت ماه در برج عقرب باشد بايد از مسافرت و ازدواج خوددارى شود ! و دانستن قمر در عقرب بدين‌گونه است كه : هرچند روز كه از ماه قمرى مىگذرد دو برابر كن پس از آن يك پنج بر مجموع آن بيفزا پس از آن هر پنج تا را با كسر آن يك برج بگير ، و از برجى كه در آن هستى بشمار تا خانهء ماه را پيدا كنى و بدانى كه ماه در كدام برج است ! چنان كه شاعر گفت :\r\n هرچه از ماه شد مثنّى كن * پنج ديگر فزاى بر سر آن \r\n پس به هر پنج از آن به خانهء ماه * گير برجى و جاى ما بدان \r\n","page_name":" 601 ","page_number":601},
  {"content":"\r\n\r\nجهودى شود و از راه دور و دراز رسيده باشد ، آن جهود روا ندارد كه او را رد كند ! پس چه گوئى كه هفتصد هزار نفر دل به باديه برده ، راه دراز پيش گرفته ، با هر خضرى روبرو شده ، از جان شيرين گذشته ! به عرفات ايستاده ، سر و پاى برهنه ، روى بر خاك نهاده ، كفن آخرت پوشيده ، لبّيك زنان و تكبيرگويان ، به در خانه پادشاه جهان و جهانيان آمده‌اند و خداوند داد آنها را بدهد و رحمت و مغفرت به پيش باز آنان فرستد ، به جلال و عزّت خداوند سوگند كه اگر خاك كفش كمترين حاج اگر فردا به دوزخ اندازند ، هزاران كس كه سزاوار كيفر باشند به طفيل آن خاك به سعادت و نعمت بهشت رسند !\r\n\r\nسوره 85 آيه 4\r\n4 -  قُتِلَ أَصْحابُ الْأُخْدُودِ .  آيه . كشته باد ياران اخدود كه مؤمنان را در عذاب آتش مىسوختند اگر ظاهرا آنها را مىسوزانيدند لكن خود به آتش دوزخ مىسوزند . اين آيه در مقام سوگند است يعنى كشته و نفريده باد اصحاب اخدود !\r\nلطيفه : گفته‌اند عذاب حريق در دنيا است ، زيرا آن آتش كه از بهر مؤمنان ساخته بودند تا آنان را بدان بسوزانند ، آتش بالا گرفت و همهء خودشان را كه بر آن از بلندى تماشا مىكردند بسوخت !\r\nداستان اصحاب اخدود : از رسول خدا نقل كرده‌اند : كه در روزگار پيشين پادشاهى بت‌پرست و جادوپرور بود ، در كشور او مرد جادوگرى بود استاد و بس ماهر ! چون پير شد كس نزد پادشاه فرستاد كه من پير گشتم و روزگار من به آخر رسيده ، مرا غلامى فرست تا او را جادو بياموزم و بجاى من نشيند و كار جادو در كشور تو روان دارد ! پادشاه بفرمود تا كودكى تازه‌جوان و عاقل نزد او فرستادند ، آن كودك پيوسته بر آن جادوگر رفتى و از او جادوگرى آموختى ، برحسب اتفاق در رهگذر خانهء جادوگر ، راهبى خداپرست را يافت و مدتى با آن راهب بنشست و راه خداشناسى و ايمان از او مىآموخت و از آن ساحر راه سحر و جادو مىآموخت ! تا روزى جانور درّنده‌اى به شهر پديد آمد كه مردم را از آن گزند مىرسيد ، و راه را بر مردم مىبست ! كودك پيش خود گفت امروز روزى است كه من بايد به تحقيق برسانم كه راهب فاضل‌تر و حق‌دارتر است يا ساحر ؟ چون به نزديك آن جانور رسيد سنگى برداشت و سر سوى آسمان كرد و گفت خدايا ، خداوندا ، اگر كار راهب نزد تو بهتر و شايسته‌تر از كار ساحر است اين حيوان را بكش تا مردم در رفاه باشند ، اين را بگفت و سنگ را بسوى جانور پرتاب كرد و او را بكشت ! و مردم از وى ايمن گشتند و راه بر ايشان گشوده شد !\r\nآنگاه جوان نزد راهب رفت و داستان را باز گفت ، راهب بسيار شاد شد و گفت : اى پسر من ، تو امروز از من به فضل و علم برترى ! و تو را از اين قوم بلا و محنت رسد ، نگر كه هنگام بلا مردم را بر من دلالت نكنى و مرا به بلا نيفكنى !\r\nپس از آن كار جوان بالا گرفت و به جائى رسيد كه بيمارى مردم كور و پيس را درمان مىكرد و چون كار او در ميان مردم شهرت يافت هر بيمارى كه پزشكان از درمان درد آن ناتوان بودند نزد او مىآمدند و درمان مىشدند ! و به دست او و به دعاى او شفا مىيافتند !\r\nاتفاقا ، پادشاه را نديمى نابينا بود و با مال و هديه‌هاى بسيار نزد جوان آمد و گفت : اگر چشم مرا روشن سازى همه اين مالها تو را باشد ! جوان گفت : من نيازى به مال ندارم و شفاى تو هم به دست من نيست و به خواست\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nخداى يگانه است اگر به خدا ايمان آورى تو را دعا كنم ، آن مرد ايمان آورد و از دعاى جوان دو چشم او روشن گشت ! آن مرد برخاست و نزد پادشاه رفت و در پاسخ پرسش پادشاه كه اين روشنائى از كجا است ؟ گفت : آن را پروردگار عالميان و آفرينندهء جهانيان به من مرحمت فرمود ! پادشاه در خشم شد و او را عذاب داد و آن جوان را به حضور آوردند ، پادشاه پرسيد : اى پسر جادوى تو به جائى رسيده كه نابينا را بينا كنى ؟ جوان گفت : اين نه من مىكنم بلكه خداى يگانهء من مىكند و من آن را از راهب دانم !\r\nپادشاه ، جوان را آزار داد تا راهب را به حضور آورد ، چون راهب آمد او را به كفر و بىايمانى دعوت كردند ، راهب سر باززد و استوار ايستاد و بر دين يكتاپرستى بپائيد و به فرمان پادشاه راهب و نديم بينا را با آزار بكشتند و جوان تنها ماند !\r\nپادشاه گروهى از نوكران خود را با آن جوان فرستاد كه او را بالاى كوهى برند و از آنجا او را پرتاب كنند ! چون به بالاى كوه رسيدند جوان دست به دعا برداشت و گفت : خدايا ، آزار اين گروه را از من بگردان ، دردم زلزله به آن كوه افتاد و همه مأموران به پائين كوه بريختند و هلاك شدند ! و جوان تنها نزد پادشاه آمد و خبر هلاكت ياران را به پادشاه داد و گفت : خداى من آنان را هلاك كرد !\r\nپادشاه فرمان داد تا او را به كشتى گذارده و در دريا غرق كنند ، چنين كردند ولى به دعاى جوان كشتى با ياران غرق و او نجات يافت ! و نزد پادشاه آمد و گفت : خداى من آنان را هلاك كرد ! آنگاه گفت : اگر هلاك من خواهى من تو را رهنمونى كنم ! پادشاه چگونگى را پرسيد ! جوان گفت : همه اهل شهر را حاضر كن و در ميان خلق دارى بر پا كن و مرا بردار زن ، و تيرى از تركش بركش و بر كمان گذار و بگو : بنام خداوند پروردگار اين جوان ! و تير را رها كن تا به مقصود رسى ! پادشاه چنان كرد و تير به گوشهء سر او رسيد و فرمان حق به دو رسيد و بمرد ! مردم كه اين حال بديدند همه ايمان آوردند !\r\nپادشاه چون چنين بديد در خشم شد و فرمان داد بر سر هر كوى گودال ( اخدود ) كنده و آتش در آن افروزند و ايمان داران را در آن آتش اندازند ، و پس از آن مؤمنان را يكان‌يكان مىآوردند به او مىگفتند از دين خود برگرد ، اگر برنمىگشت او را به آتش مىافكندند ! كار به زنى رسيد كه فرزندان او را كه از دين برنگشتند در آتش انداختند و چون خواستند آخرين فرزند خردسال او را در آتش اندازند ، دل مادر بسوخت و خواست از دين برگردد كه صدا از طفل بلند شد كه : اى مادر شكيبا باش كه حق با تو است و از دين حق برمگرد - !\r\nاين است شرح آيه‌هاى اصحاب اخدود و نار ذات وقود و فتنهء سوختن مؤمنان و عذاب حريق و جهنّم براى كافران و بىدينان و ياران اخدود ! « 1 »\r\n\r\nسوره 85 آيه 22 - 21 - 20\r\n20 - 21 - 22 -    وَ اللَّهُ مِنْ وَرائِهِمْ مُحِيطٌ بَلْ هُوَ قُرْآنٌ مَجِيدٌ فِي لَوْحٍ مَحْفُوظٍ .    آيه . خداوند به همه جهان و جهانيان احاطه دارد و تاونده است و قرآن سخن خداوند است نه شعر و جادو و كهانت ! و در لوح محفوظ است كه آن ام‌ّالكتاب و از نقص بر كنار است و در بالاى آن لوح در عرش الهى كلمهء لا إله الّا اللّه نوشته\r\n\r\n\r\n","description":"","footnote":"\r\n( 1 ) - از ابن عباس روايت شده كه فتنهء اصحاب اخدود هفتاد سال پيش از تولّد پيغمبر اسلام بوده و نام پادشاه بت‌پرست هم يوسف ذونواس از پادشاهان آل حمير است .\r\n","page_name":" 603 ","page_number":603},
  {"content":"\r\n\r\nشده و دين توحيد و اسلام و رسالت محمد مصطفى زير آن نوشته شده ! و درازى آن لوح به اندازه ميان آسمان و زمين و پهناى او به اندازهء ميان خاور و باختر است و قلم آن از نور !\r\n\r\nسورهء - 86 - طارق - 17 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند فراخ بخشايش مهربان .\r\n1 -   وَ السَّماءِ وَ الطَّارِقِ .   سوگند به آسمان و به آنچه به شب پيدا مىآيد « 1 » - * -\r\n2 -  وَ ما أَدْراكَ مَا الطَّارِقُ .  چه تو را دانا كرد كه طارق چيست ؟ - * -\r\n3 -  النَّجْمُ الثَّاقِبُ .  طارق آن ستارهء درخشان است - * -\r\n4 -  إِنْ كُلُّ نَفْسٍ لَمَّا عَلَيْها حافِظٌ .  هيچ‌كس و هيچ تن نيست مگر آنكه بر او ( از سوى خداوند ) نگهبانى است - * -\r\n5 -  فَلْيَنْظُرِ الْإِنْسانُ مِمَّ خُلِقَ .  پس آدمى بايد بنگرد كه از چه آفريده شده ؟ - * -\r\n6 -  خُلِقَ مِنْ ماءٍ دافِقٍ .  آفريده شد از آبى افكنده ريخته ! - * -\r\n7 -  يَخْرُجُ مِنْ بَيْنِ الصُّلْبِ وَ التَّرائِبِ .  كه آن آب از پشت مرد و استخوان سينهء زن بيرون مىآيد ! - * -\r\n8 -  إِنَّهُ عَلى رَجْعِهِ لَقادِرٌ .  البتّه ، آفريدگار جهان بر برگرداندن و باز بردن آن توانا است - * -\r\n9 -  يَوْمَ تُبْلَى السَّرائِرُ .  آن روز روزى است كه پنهانىها را برسند و بازنگرند ! - * -\r\n10 -  فَما لَهُ مِنْ قُوَّةٍ وَ لا ناصِرٍ .  ( آن روز ) او را ( كافر ) نه نيروئى كه به آن تاود يا كوشد ! و نه يارى كه او را كمك كند - * -\r\n11 -  وَ السَّماءِ ذاتِ الرَّجْعِ .  سوگند به آسمان با باران و با رفت و برگشت آن ! - * -\r\n12 -  وَ الْأَرْضِ ذاتِ الصَّدْعِ .  و زمين داراى شكافها و گياه‌ها و درختها و جويها - * -\r\n13 -  إِنَّهُ لَقَوْلٌ فَصْلٌ .  ( به همه آنها سوگند ) كه قرآن سخنى است درست و راست - * -\r\n14 -  وَ ما هُوَ بِالْهَزْلِ .  و سست و گزاف و بيهوده نيست - * -\r\n15 -  إِنَّهُمْ يَكِيدُونَ كَيْداً .  و آنان دستانهاى نهانى مىسازند ساختنى - * -\r\n16 -  وَ أَكِيدُ كَيْداً .  و من هم ( كه خدايم ) كارى نهانى و داستانى مىسازم ساختنى - * -\r\n17 -  فَمَهِّلِ الْكافِرِينَ أَمْهِلْهُمْ رُوَيْداً . \r\nپس ( اى محمّد ) كافران را مهلت ده و آنان را اندكى روزگار نگاهدار !\r\n\r\nتفسير ادبى و عرفانى\r\n\r\nسوره 86 آيه 0\r\n بِسْمِ اللَّهِ الرَّحْمنِ الرَّحِيمِ .  شادى مؤمنان درين دنيا شنيدن نام خدا و سخن او است . و در آن جهان از ديدار و سلام او است . مؤمن كسى است كه به زبان نام او مىگويد و به جان و دل رضاى او مىجويد و دست از اغيار مىشويد و نسيم گل وصال او مىبويد و در ميدان بندگى او مىپويد و بر زبان حال مىگويد :\r\n نام تو مرا مونس و يار است به شب * وز ذكر توأم هيچ نياسايد لب \r\nلطيفه : پيرزنى پارسا را گفتند : هنگام مناجات با خدا ما را به دعا ياد دار ، گفت : من بىزارم از وقتى كه مرا با دوست رازى باشد و جز از او مرا چيزى ياد آيد !\r\nاى مسلمانان ، همّت بلند داريد و در راه طلب از زنى كم مباشيد ، بنگريد كه آن پيرزن در علوّ همّت\r\n\r\n\r\n","description":"","footnote":"\r\n( 1 ) - نوشته‌اند اين آيه درباره ابو طالب عموى پيغمبر نازل شد وقتى كه در خانه او آمد و با نان و شير از وى پذيرائى فرمود ، ناگهان ستاره‌اى آتشين در آسمان بسوى زمين درخشيد ! ابو طالب ترسيد و پرسيد اين چيست ؟ همان‌دم اين آيه نازل شد كه اين ستارهء طارق است .\r\n","page_name":" 604 ","page_number":604},
  {"content":"\r\n\r\nخويش كجا رسيده كه به زبان حال مىگويد :\r\n بر همّت من زمانه را ناز نماند * بر ديدهء من سپهر را راز نماند \r\n در پيكر طبل باز آواز نماند * پرواز مكن كه جاى پرواز نماند \r\n\r\nسوره 86 آيه 1\r\n1 -   وَ السَّماءِ وَ الطَّارِقِ .    إِنْ كُلُّ نَفْسٍ لَمَّا عَلَيْها حافِظٌ .  آيه . خداوند سوگند ياد مىكند كه هيچ‌كس نيست مگر آنكه بر او گوشوانى و نگهبانى هست ، و فرشتگان و نويسندگان و دبيران را بر شما موكّل كرده‌اند تا گفتار و كردار شما را بنويسند .\r\nلطيفه : مؤمن موحّد خدا را بىسوگند باور دارد ولى خداوند سوگند ياد مىكند تا دوست بشنود بجان بنازد و دشمن بشنود به دل بگدازد !\r\nپس مرد باايمان خداپرست ، چون مىداند كه از سوى خداوند بر او گوشوانان گمارده شده ، بايد كه جامهء مراقبت درپوشد و گوش به گفتار و كارهاى خود دارد و ساحت دل خود را از آلودگى غفلت پاك دارد و بر دوام اين آيه را ورد خود سازد كه  إِنَّ عَلَيْكُمْ لَحافِظِينَ  و پيوسته در پيش ديدهء خود آن آيه را قرار داده ،  وَ ما كُنَّا عَنِ الْخَلْقِ غافِلِينَ .  را نقش نگين يقين خود گرداند .\r\nپند و عبرت : - آورده‌اند كه در مكّه زنى روسپى بود و گفت من طاوس يمانى ( مرد خداشناس و زاهد ) را از راه طاعت برگردانم و در معصيت كشم ! طاوس مردى نكوروى و خوش‌خوى و نيكومنش بود ، آن زن بر او آمد و با وى سخنان شوخى و بزله‌گوئى در گرفت ، طاوس مقصود او را دانست ! گفت : آرى ، صبر كن تا به فلان جايگه رويم ! چون بدانجا رسيدند طاوس گفت : اگر تو را مقصودى است اينجا تواند شد ! آن زن گفت شگفتا ، سبحان اللّه اين چه جاى آن كار است ؟ انجمن‌گاه مردم و مجمع نظارگيان ! ! طاوس گفت : اى زن از ديدار مردم شرم دارى و از ديدار خدا شرم ندارى ! مگر نه اين است كه خداوند همه جا ما را مىبيند ؟ و به ما مىنگرد ؟ آن سخن در زن گرفت و كمين عنايت بر او گشودند و توبه كرد ! و از جمله اولياء گشت !\r\n\r\nسوره 86 آيه 6 - 5\r\n5 - 6 -   فَلْيَنْظُرِ الْإِنْسانُ مِمَّ خُلِقَ خُلِقَ مِنْ ماءٍ دافِقٍ .   آيه . آدمى بايد در نگرد كه او را از چه آفريده‌اند ؟ و از بهر چه آفريده‌اند و بايد بداند كه روى او را شايستهء سجده و چشم او را سزاوار عبرت و تن او را براى خدمت و دل او را براى معرفت و سرّ او را براى محبّت آفريده‌اند ! پس پيوسته نعمت خدا را به ياد آريد كه : زبان شما را به گواهى حق زيور داده و دل شما را به معرفت و سعادت زينت داده و تن شما را ويژه خدمت و عبادت قرار داده است .\r\nببينيد : خداوند ، بعض مخلوقات را به صورت سجده‌كننده آفريد ، چون مار و ماهى و ديگر خزندگان ! بعضى را به صورت ركوع‌كنندگان آفريد ! چون چارپايان ، برخى را به صورت ايستادگان آفريد ، چون گياهان و درختان ! و برخى ديگر را به صورت نشستگان آفريد ! چون كوه‌هاى بلند و پاى برجا ! اينان همه بر سجود و ركوع و قيام و قعود مجبورند و آنان را در آن كارها مدحى و آفرينى نه ! ليكن آدمى را بر صورتى آفريد كه در او توانائى همهء آن چهار حركت است و خداوند او را در انجام دادن آن اختيار داد و اجبارى در كار آنها نيست ! پس ناگزير سزاوار مدح و ثنا شده است .\r\nلطيفه : بزرگ است خداوندى كه آدمى را براى نمايش قدرت و توانائى آفريد ، و براى نماياندن كرم\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nخود روزى داد ! و براى نشان دادن جبروت او را ميرانيد ! و براى دادن ثواب و عقاب او را زنده گردانيد ،  فَتَبارَكَ اللَّهُ أَحْسَنُ الْخالِقِينَ  با بركت است خداى بهترين آفريننده\r\n\r\nسورهء - 87 - الاعلى - 19 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   سَبِّحِ اسْمَ رَبِّكَ الْأَعْلَى .   نام خداى برتر و بالاتر خود را به پاكى و بىعيبى بستاى .\r\n- * -\r\n2 -  الَّذِي خَلَقَ فَسَوَّى .  آن خدائى كه آفريد و همه را درخور و هموار آفريد - * -\r\n3 -  وَ الَّذِي قَدَّرَ فَهَدى  و خدائى كه براى آفريده خود در آفرينش اندازه قرار داد و آن راه كه خواست بر او آراست - * -\r\n4 -  وَ الَّذِي أَخْرَجَ الْمَرْعى .  و خدائى كه از زمين چراگاه پرگياه بيرون آورد - * -\r\n5 -  فَجَعَلَهُ غُثاءً أَحْوى .  آخر آن گياه‌ها را كاه سياه كرد - * -\r\n6 -  سَنُقْرِئُكَ فَلا تَنْسى .  آرى ، ( اى محمد ) ما قرآن را بر دل تو مىخوانيم پس تو فراموش مكن - * -\r\n7 -  إِلَّا ما شاءَ اللَّهُ إِنَّهُ يَعْلَمُ الْجَهْرَ وَ ما يَخْفى .  مگر آنچه خدا خواهد ( آسان دادن و سبك بار كردن تو را ) كه او مىداند آنچه آشكار و آنچه پنهان است - * -\r\n8 -  وَ نُيَسِّرُكَ لِلْيُسْرى .  و بر تو راه راستى و رستگى آسان مىكنيم - * -\r\n9 -  فَذَكِّرْ إِنْ نَفَعَتِ الذِّكْرى .  پس پند ده و ياد ده كه پند دادن و ياد دادن سود دارد - * -\r\n10 -  سَيَذَّكَّرُ مَنْ يَخْشى .  كسى پند گيرد و يادگار پذيرد كه از خدا ترسد - * -\r\n11 -  وَ يَتَجَنَّبُهَا الْأَشْقَى .  از پذيرفتن پند بدبخت‌ترين كس دورى مىكند - ! - * -\r\n12 -  الَّذِي يَصْلَى النَّارَ الْكُبْرى .  آن بدبختى كه به آتش بزرگ مىسوزد - * -\r\n13 -  ثُمَّ لا يَمُوتُ فِيها وَ لا يَحْيى .  پس آنگاه نمىميرد كه رهد و نه چنان زيد كه خواهد ! - * -\r\n14 -  قَدْ أَفْلَحَ مَنْ تَزَكَّى .  پاك و رستگار شد آنكه از مال خود چيزى به بىنوائى داد - * -\r\n15 -  وَ ذَكَرَ اسْمَ رَبِّهِ فَصَلَّى .  و نام خداى خويش را به پاكى برد ، پس به آن نام نماز گزارد - * -\r\n16 -  بَلْ تُؤْثِرُونَ الْحَياةَ الدُّنْيا .  نه چنين مكنيد ( اى مردم ) كه زندگى دنيا را بر زندگى آن جهان برمىگزينيد ! - * -\r\n17 -  وَ الْآخِرَةُ خَيْرٌ وَ أَبْقى .  درحالىكه جهان ديگر بهتر است و باقىتر ! - * -\r\n18 -  إِنَّ هذا لَفِي الصُّحُفِ الْأُولى .  اين سخنان و اين پيغام در كتابهاى پيش است - * -\r\n19 -  صُحُفِ إِبْراهِيمَ وَ مُوسى .  يعنى در صحيفه‌هاى ابراهيم و موسى « 1 » .\r\n\r\nتفسير ادبى و عرفانى\r\n\r\nسوره 87 آيه 0\r\n بِسْمِ اللَّهِ الرَّحْمنِ الرَّحِيمِ .  بنام او كه در ازل پيش از وجود كائنات ، خود او بود ، تنهاى بىقلّت ، داناى بىعلّت ، تواناى بىحيلت ، باقى به بقاء خويش ، متعالى به صفات خويش ، متكبّر به كبريائى خويش ، قدّوس به صمديّت خويش ، موجود به ذات احدى ، موصوف به صفات سرمدى ؛ پاك از عيب ، دور از وهم ، بيرون از قياس ، يگانه و يكتا در نام و نشان ، آفريدگار جهان و جهانيان ؛ خلق را بيافريد چنان كه خود خواست تا هستى وى را بدانند و خداوندى وى بشناسند و از صنع او بر كمال قدرت او دليل گيرند .\r\n\r\n\r\n","description":"","footnote":"\r\n( 1 ) - پيغمبر در پاسخ ابا ذر كه از شمار صحيفه‌ها پرسيد ؟ فرمود : خداوند ده صحيفه به آدم و 50 صحيفه به شيث و 30 صحيفه به ادريس و ده صحيفه به ابراهيم داد ! پس از آن زبور و تورات و انجيل و قرآن فرستاد .\r\n","page_name":" 606 ","page_number":606},
  {"content":"\r\n\r\n\r\nسوره 87 آيه 1\r\n1 -   سَبِّحِ اسْمَ رَبِّكَ الْأَعْلَى .   آيه . مصطفى فرمود : خدا را به شناختن نامهاى بلند او تسبيح خوان ، اين آيت خطاب به محمّد مصطفى و امّت او است كه در اول سوره با ياد خدا بستود و در آخر سوره او را به اداء نماز و ياد خدا بستود و هر بنده‌اى اين سه چيز كه از اركان ايمان است بجا آرد ، به پيروزى و رستگارى رسد : اول تصديق به دل ، دوم شهادت به زبان ، سوم عمل به اركان .\r\n\r\nسوره 87 آيه 15 - 14\r\n14 -   قَدْ أَفْلَحَ مَنْ تَزَكَّى وَ ذَكَرَ اسْمَ رَبِّهِ فَصَلَّى .   آيه . نماز بزرگترين عمل است و بهينه‌كار ، ميدان خدمتگزاران و بوستان وفاداران و قربانى پرهيزكاران است . نماز خطيب قدرت و شفيع زلّت و وكيل حضرت و متقاضى رحمت است . گناهان را محو سازد ، دل را روشن كند ، بنده را به بوى خوش طاعت خوش‌بو كند ، دل او را از فحشاء و منكر پاك گرداند « 1 » . و آن در صورتى است كه به شرائط آن قيام كند و واجبات را برطبق سنّت و فرمان انجام دهد ، تن را از پليديها و چركيها بشويد ، دلها را به آب پرهيز از جنايت نفس خالى نمايد ، با تن به مقام خدمت برآيد ، به دل در ميدان همّت آيد ، به خاطر حق در حضرت حاضر باشد ، با حرمت باشد ، از اين‌سو به آن‌سو ننگرد ، عاجزوار دست به تكبير بلند كند ، سنّت چنان است كه به دست راست دست چپ گيرد و اين نشانهء عهد و پيمان و بيان عقد و نشان مبايعت با حقّ است « 2 » بنده مىگويد : خدايا ، من دست راست خود را نايب دين و دست چپ را نايب خود ساختم ، با دين عقد بستم و با تو عهد كردم كه روى از حضرت نگردانم و اين عهد در حقيقت بيان عقد ازلى است « 3 » و عهد ازل آنست كه مىگويد :  أَ لَسْتُ بِرَبِّكُمْ قالُوا بَلى ،  آيا من خداى شما نيستم ؟ گفتند آرى .\r\n\r\nسوره 87 آيه 16\r\n16 -  بَلْ تُؤْثِرُونَ الْحَياةَ الدُّنْيا .  آيه . خطاب به مؤمنان است كه مىگويد شما از طاعت و عبادت ما روى گردانيديد ، و اين جهان فانى را به جهان باقى برگزيديد « 4 » نمىدانيد كه آفتاب بقاء اين دنيا زود غروب است و زندان لشكر ايمان غدّار وفا نما است ! ديوى است فريبنده ، غولى است رباينده ، مردان را با آن ادب كنند و مدّعيان را با آن آزمايش نمايند .\r\nمصطفى اول قلم فتوى در دنيا راند و گفت : اگر حلال دنيا است بىحساب و عتاب نيست و اگر حرام دنيا است بىعذاب و عقاب نيست ! آنگاه دنيا را لعنت كرد و گفت : دنيا و هرچه در آن هست ملعون است جز ذكر خداوند ! جوان‌مرد در بدى دنيا چه نيكو گفته :\r\n اگر دينت همى بايد ، ز دنيادار مىبُگسَل * ورت دنيا همى بايد ، بده دين و ببَر دنيا \r\n ور از دوزخ همىترسى ، به مالى بس مشو غَرّه * كه اينجا صورتش مال است و آنجا شكلش اژدرها \r\n چو مانى بهر مردارى ، چو زاغان اندرين پستى ؟ * قفس بشكن چو طاووسان ، يكى برپر بر اين بالا \r\n\r\n\r\n","description":"","footnote":"\r\n( 1 ) - اشاره به آيهء :  إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ . \r\n( 2 ) - اشاره به آيهء :  إِنَّما يُبايِعُونَ اللَّهَ يَدُ اللَّهِ فَوْقَ أَيْدِيهِمْ . \r\n( 3 ) - اشاره به آيهء :  إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ . \r\n( 4 ) - اين بيان اشاره به آيهء  وَ الْآخِرَةُ خَيْرٌ وَ أَبْقى  است ، يعنى سراى آخرت قرارگاه مؤمنان است و جاى ناز دوستان كه فرمود : اى دوستان ، زندگانى دنيا متاع و فنا است و زندگى آخرت دوام و بقاء است .\r\n","page_name":" 607 ","page_number":607},
  {"content":"\r\n\r\n\r\nسورهء - 88 - غاشيه - 26 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   هَلْ أَتاكَ حَدِيثُ الْغاشِيَةِ .   ( اى محمّد ) آيا بر تو رسيده است سخن آن روز كه بر هر چيز و بر هركس درآيد - * -\r\n2 -  وُجُوهٌ يَوْمَئِذٍ خاشِعَةٌ .  ( كدام روز ؟ ) روزى كه روىها از خوارى فروشكسته ! - * -\r\n3 -  عامِلَةٌ ناصِبَةٌ .  آنها كه كاركنندگان و رنج‌وران در اين جهان هستند - * -\r\n4 -  تَصْلى ناراً حامِيَةً . \r\nو در آن جهان به آتش سوزان رسان هستند - * -\r\n5 -  تُسْقى مِنْ عَيْنٍ آنِيَةٍ .  آنها را از چشمه‌هاى داغ و جوشان مىآشامانند - * -\r\n6 -  لَيْسَ لَهُمْ طَعامٌ إِلَّا مِنْ ضَرِيعٍ .  آنان را هيچ خوراكى نيست مگر از خار درشت تلخ ! - * -\r\n7 -  لا يُسْمِنُ وَ لا يُغْنِي مِنْ جُوعٍ .  خوراكى كه نه فربه كند و نه از گرسنگى سودى دهد - * -\r\n8 -  وُجُوهٌ يَوْمَئِذٍ ناعِمَةٌ .  ( گروه ديگر ) آن روز روىهائى است به نازپرورده - * -\r\n9 -  لِسَعْيِها راضِيَةٌ  كه به كار خويش در دنيا خشنود است - * -\r\n10 -  فِي جَنَّةٍ عالِيَةٍ .  در بهشتى بالا بلند ( هستند ) - * -\r\n11 -  لا تَسْمَعُ فِيها لاغِيَةً .  كه در آنجا هيچ سخن لغو و ناشايست نمىشوند - * -\r\n12 -  فِيها عَيْنٌ جارِيَةٌ .  در آن بهشت چشمه‌ها روان است - * -\r\n13 -  فِيها سُرُرٌ مَرْفُوعَةٌ .  در آنجا تختهاى بلند بر پا داشته‌اند - * -\r\n14 -  وَ أَكْوابٌ مَوْضُوعَةٌ .  و تنگهاى ( پيرايه‌ها ) شراب نهاده - * -\r\n15 -  وَ نَمارِقُ مَصْفُوفَةٌ .  و بالشها برتر و رديف نهاده - * -\r\n16 -  وَ زَرابِيُّ مَبْثُوثَةٌ .  و بساطهاى ( زربافته ) گسترانيده و پراكنده - * -\r\n17 -  أَ فَلا يَنْظُرُونَ إِلَى الْإِبِلِ كَيْفَ خُلِقَتْ .  شتر را نمىنگرند كه چگونه آفريده شده ؟ « 1 » - * -\r\n18 -  وَ إِلَى السَّماءِ كَيْفَ رُفِعَتْ  و نگاه نمىكند بسوى آسمان كه چون برآورده‌اند ؟ - * -\r\n19 -  وَ إِلَى الْجِبالِ كَيْفَ نُصِبَتْ .  و بسوى كوه‌ها كه چگونه بركشيده و بر پا شده ؟ - * -\r\n20 -  وَ إِلَى الْأَرْضِ كَيْفَ سُطِحَتْ .  و بسوى زمين كه چگونه گسترانيده شده ؟ « 2 » - * -\r\n21 -  فَذَكِّرْ إِنَّما أَنْتَ مُذَكِّرٌ .  پس ياد كن ( اى محمّد ) و پند ده كه ياد دهى پند ده هستى - * -\r\n22 -  لَسْتَ عَلَيْهِمْ بِمُصَيْطِرٍ .  تو بر دشمنان دسترس دار نيستى - * -\r\n23 -  إِلَّا مَنْ تَوَلَّى وَ كَفَرَ . \r\nلكن هركس برگردد و كافر شود - * -\r\n24 -  فَيُعَذِّبُهُ اللَّهُ الْعَذابَ الْأَكْبَرَ .  پس خداوند او را به عذاب مهين‌تر عذاب كند ! « 3 » - * -\r\n25 -  إِنَّ إِلَيْنا إِيابَهُمْ .  همانا بازگشت آنها بسوى ما است ! - * -\r\n26 -  ثُمَّ إِنَّ عَلَيْنا حِسابَهُمْ .  پس آنگاه بر ما رسيدگى به حساب آنها است .\r\n\r\nتفسير ادبى و عرفانى\r\n\r\nسوره 88 آيه 0\r\n بِسْمِ اللَّهِ الرَّحْمنِ الرَّحِيمِ ،  اى عنوان نامهء آشنائى ، اى طغراى منشور دوستى ، اى صيقل آينهء يقين ،\r\n\r\n\r\n","description":"","footnote":"\r\n( 1 ) - سبب ربط اين آيه به آيه‌هاى سابق اين است كه عربها از شنيدن تعريف بهشت مىگفتند به جاهاى به اين بلندى چگونه مىتوان رفت و آمد ؟ خداوند سوار شدن بر پشت و پياده شدن را مثال زد !\r\n( 2 ) - ذكر آسمان و زمين و كوه هم در اينجا به اين مناسبت است كه عرب از خيمه كه بيرون آيد جز زمين صاف و آسمان شفّاف و كوه‌هاى بلند و شتر چيزى ديگر نمىديد ! پس براى تفكر و عبرت آنها فرمود .\r\n( 3 ) - چون در دنيا به عذاب گرسنگى و قحطى و كشتن و اسير شدن دوچار بودند البته در آخرت عذاب بزرگتر است .\r\n","page_name":" 608 ","page_number":608},
  {"content":"\r\n\r\nاى علمدار لشكر دين ؛ اى ربايندهء جانها و غارت‌كنندهء دلها ؛ نالهء واجدان تو بر سر كوى يافت تو است ، غوص شيفتگان تو در قعر درياى محبّت تو ، جان باختن عاشقان تو در معركهء معارف تو ، تاختن سوختگان تو در ميدان بلاى تو است ؛ آن بازى را كه در فضاى طلب تو پرواز كند جان خود را طعمهء او سازيم و آن مفلسى را كه از درد نايافت تو آه كشد ، دل خويش را فداى او كنيم ، و آن منتظرى كه در آرزوى ديدار تو است ، ديدهء خويش را نثار او كنيم .\r\n يار از دل من خبر ندارد گوئى * يا خواب به من گذر ندارد گوئى \r\n تاريك‌تر است هر زمانى شب من * يا رب شب من سحر ندارد گوئى ! \r\nبنام تو اى خداوند بخشندهء مهربان من چنينم كه :\r\n هر شب نگرانم به يَمَن تا تو برآئى * زيرا كه سُهيلى و سهيل از يمن آيد \r\n كوشم كه بپوشم صَنما نام تو بر خلق * ز اوّل سخنم نام تو اندر دهن آيد \r\n\r\nسوره 88 آيه 1\r\n1 -   هَلْ أَتاكَ حَدِيثُ الْغاشِيَةِ .   آيه . ( اى محمّد ) ، بيدار و هشيار باش ، و مردم را از كار رستاخيز و سختيهاى آن روز آگاه كن ، چه روزى ؟ روز هيبت و عظمت ، روز سياست و صولت ، روز تغابن و حسرت ، ميخ سكوت بر زبانها زده ، مهر قهر بر لبها نهاده ، بند عدل بر پاها بسته ، خاك خوارى بر رخسارها نشانده ، منادى عدل برخاسته ، كه : اى زبانهاى گويا ، خاموش شويد ! اى دستهاى خاموش ، سخن گوئيد ، اى گواهان ناگويا ، امروز نوبت گفتار و گواهى شما است ، اى جاسوسان قدرت ، آنچه ديده‌ايد بنمائيد ، اى گماشتگان حكمت ، آنچه دانيد بگوئيد ، اى بازرگانان راه آخرت ، بضاعتهاى خود را پيش آريد ، اى گماشتگان حضرت عزّت ، نامه‌ها را در دست اين لشكر نهيد ، اى گناهكاران و عاصيان ، لغزشها و بزه‌هاى خود را برخوانيد !\r\n\r\nسوره 88 آيه 2\r\n2 -  وُجُوهٌ يَوْمَئِذٍ خاشِعَةٌ  - تا -  يُغْنِي مِنْ جُوعٍ .  آيه‌ها . چون آن خطاب به خلق رسد ، گناهكاران همه از بيم و شرم سر به زير افكنند ، و چون زفير و خشم دوزخ به گوش آنها رسد ، همه به زانو درآيند ، و خروش از عرصات برآيد ، و آواز گيراگير در ايستگاه افتد !\r\n\r\nسوره 88 آيه 8\r\n8 -  وُجُوهٌ يَوْمَئِذٍ ناعِمَةٌ -  تا -  وَ زَرابِيُّ مَبْثُوثَةٌ .  آنگاه به يك چشم بهم زدن در ميان همهء خلق حكم كنند ! گروهى را به عدل بازدارند ! و به زندان محنت برند ! و گروهى را به فضل بنوازند و به سراى دولت فرود آرند و با رويهاى تازه و گل پربار شكفته به بوستان محبّت برند .\r\nگروه اول كه در دنيا رنجها برده ، رياضتها كشيده و همه هدر رفته بيان حال ارباب صومعه و دير است ! يعنى راهبان ترسايان و رنجوران اهل كتاب ! كه نه بر ملّت اسلامند و نه بر دين حق ! و با كفر و گمراهى رياضت همىكشند ، و بىايمان و اسلام ، عملهاى فراوان همىكنند ، ليكن سعى آنها به هدر رفته و گمان مىكنند كه آنها كار نيك كرده‌اند « 1 » و گروه دوم مؤمنانند كه مشمول فضل خداوند گشته‌اند !\r\n\r\nسوره 88 آيه 21\r\n21 -  فَذَكِّرْ إِنَّما أَنْتَ مُذَكِّرٌ .  آيه . ( اى محمّد ) ، تو آنها را ياد و پند و اندرز ده ، و بگو : اى گروه مسلمانان ، اسلام به ناز داريد ، و عزّت او را بشناسيد و شرع محمّدى را بزرگ داريد و به حقيقت بدانيد كه\r\n\r\n\r\n","description":"","footnote":"\r\n( 1 ) - اشاره به اين آيه است :  الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً  ! يعنى كسانى هستند كه كوشش آنان در زندگى دنيا هدر رفته و خود گمان كنند نيكوكارند !\r\n","page_name":" 609 ","page_number":609},
  {"content":"\r\n\r\nحرم امان و حصن حصين ، در دنيا دين اسلام است .\r\nمقام و عظمت اسلام : اى گروه مسلمانان ، شرع مصطفى در عالم اسلام ، كعبه است هر صاحب قدم كه رو به كعبهء اسلام نداشت ، روش او بر زيان و غرامت است و روزگار او قيامت ! و حاصل كار او ضلالت ! بهترين تخمى كه در سينهء بندگان كاشتند تخم اسلام است و عزيزترين مرغى كه از آشيان ازل برخاست و در هواى اقبال بپريد ، مرغ اسلام است ، شريف‌ترين و سودمندترين بارانى كه از ابر حقيقت بر جهان دل باريد ، باران اسلام است . اسلام داراى مقام و مرتبهء بلندى است و عالىهمّتى بايد بزرگ‌قدر ، كه دستش به قامت اسلام رسد ! پس تو اى جوان مرد اسلام ، مهره مار در دماغ مور مجوى ، و كبريت احمر در طبل پير زنان چه جوئى ؟\r\nو عزّت و عظمت اسلام و عهد ايمان از صومعهء راهبان و سينهء ترسايان چه خواهى ؟ كه هرگز نيابى ، اسلام چهرهء جمال خود را از ايشان پوشيده و جامهء گمراهى به ايشان پوشيده ! زيرا ايشان مخذولان درگاه عزّتند و زخم‌خوردگان عدل ازل ، اسلام چهرهء جمال خود از ايشان بپوشيد و لباس كفر و ضلالت بر آنها پوشيد ، از سوى ديگر ، آفتاب اسلام از برج سعادت بر مؤمنان بتافت و نسيم كرامت از هواى عنايت بر سراى قرب ايشان بوزيد ، و حاصل ايمان ايشان و ثواب طاعتشان آنست كه هر مؤمنى را بهشتى است بر بالاى روضهء رضوان و در آن بهشت جوىها روان و درختهاى الوان با روح و ريحان و مرغان خوش‌الحان با حور و غلمان و تحفهء خداوند از بهر مؤمنان و دوستان است .\r\n\r\nسورهء - 89 - فجر - 29 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   وَ الْفَجْرِ .   2 -  وَ لَيالٍ عَشْرٍ .  « 1 » سوگند به بامداد و ده شبانه روز ماه حج يا محرّم - * -\r\n3 -  وَ الشَّفْعِ وَ الْوَتْرِ .  و سوگند به جفت ( مانند شب و روز - زن و مرد ) و به ( طاق ) ( خداى يگانه - عدد واحد ) - * -\r\n4 -  وَ اللَّيْلِ إِذا يَسْرِ .  و سوگند به شب كه درآيد - * -\r\n5 -  هَلْ فِي ذلِكَ قَسَمٌ لِذِي حِجْرٍ .  آيا اين سوگند براى خردمند بسنده است ؟ - * -\r\n6 -  أَ لَمْ تَرَ كَيْفَ فَعَلَ رَبُّكَ بِعادٍ .  نبينى و ندانى كه خداوند با قوم عاد چه كرد ؟\r\n- * -\r\n7 -  إِرَمَ ذاتِ الْعِمادِ .  قبيلهء ارم ، با آن ساختمانهاى بزرگ « 2 » و قدهاى دراز - * -\r\n8 -  الَّتِي لَمْ يُخْلَقْ مِثْلُها فِي الْبِلادِ .  كه هرگز چون آنان در جهان آفريده نشده ! - * -\r\n9 -  وَ ثَمُودَ الَّذِينَ جابُوا الصَّخْرَ بِالْوادِ .  ( و خداوند چه كرد ؟ ) با قوم ثمود كه در درّه و كوه سنگ مىبريدند ! - * -\r\n10 -  وَ فِرْعَوْنَ ذِي الْأَوْتادِ  و با فرعون كه داراى ميخها براى كشيدن ناگرويدگان بود ! چه كرد ؟ - * -\r\n11 -  الَّذِينَ طَغَوْا فِي الْبِلادِ .  آنان كه در شهرها سركشى و طغيان كردند - * -\r\n12 -  فَأَكْثَرُوا فِيهَا الْفَسادَ .  و تباه‌كارى و گزاف بسيار كردند .\r\n- * -\r\n13 -  فَصَبَّ عَلَيْهِمْ رَبُّكَ سَوْطَ عَذابٍ .  پس خداوند بر آنها تازيانهء عذاب فروهشت ( ريخت ) - * -\r\n14 -  إِنَّ رَبَّكَ لَبِالْمِرْصادِ .  خداى تو بر گذرگاه است ( چيزى از او پنهان نمىشود ) - * -\r\n15 -  فَأَمَّا الْإِنْسانُ \r\n\r\n\r\n","description":"","footnote":"\r\n( 1 ) - علت آنكه در قرآن سوگند بسيار است ، اين است كه در زبان عرب و لغات عرب قسم بقدرى زياد است كه در هيچ زبانى آن‌قدر نيست ؟ و اين سوگندها در زبان عرب از بلاغت كلام است .\r\n( 2 ) - از جمله كاخى بود كه شداد بن عاد بنام بهشت در برابر بهشت آخرت ساخت و گويند دعوى خدائى داشت .\r\n","page_name":" 610 ","page_number":610},
  {"content":"\r\n\r\n إِذا مَا ابْتَلاهُ رَبُّهُ فَأَكْرَمَهُ وَ نَعَّمَهُ فَيَقُولُ رَبِّي أَكْرَمَنِ .  اما آدمى ، چون خداوند او را بيازمايد و او را كرم كند و نعمت دهد پس آنگاه مىگويد : خداى من مرا گرامى داشت - * -\r\n16 -  وَ أَمَّا إِذا مَا ابْتَلاهُ فَقَدَرَ عَلَيْهِ رِزْقَهُ فَيَقُولُ رَبِّي أَهانَنِ !  و چون او را بيازمايد كه روزى بر او تنگ كند ، آنگاه مىگويد خداى من مرا خوار كرد ! - * -\r\n17 -  كَلَّا بَلْ لا تُكْرِمُونَ الْيَتِيمَ .  نه چنين است ! بلكه شما پدر مردگان را نمىنوازيد - * -\r\n18 -  وَ لا تَحَاضُّونَ عَلى طَعامِ الْمِسْكِينِ .  و يك دگر را بر غذا دادن به بىنوايان برنمىانگيزيد - * -\r\n19 -  وَ تَأْكُلُونَ التُّراثَ أَكْلًا لَمًّا .  و مرده ريك را مىخوريد خوردنى به نهيب - * -\r\n20 -  وَ تُحِبُّونَ الْمالَ حُبًّا جَمًّا . \r\nو مال را دوست داريد دوست داشتن سخت و زياد - * -\r\n21 -  كَلَّا إِذا دُكَّتِ الْأَرْضُ دَكًّا دَكًّا .  آرى ، چنين است ! چون زمين كوبيده شود كوبيدن سختى ! ( يعنى روشنائى جلال كبريائى نمايان گردد - * -\r\n22 -  وَ جاءَ رَبُّكَ وَ الْمَلَكُ صَفًّا صَفًّا .  و خداى تو ( اى محمّد ) بيايد و فرشتگان همه صف‌ها كشيده ! - * -\r\n23 -  وَ جِيءَ يَوْمَئِذٍ بِجَهَنَّمَ يَوْمَئِذٍ يَتَذَكَّرُ الْإِنْسانُ وَ أَنَّى لَهُ الذِّكْرى .  و دوزخ را آن روز به ظهور آورند و آن روز آدمى متذكّر و متنبّه شود ! ولى كجا جاى پند پذيرفتن است ؟ - * -\r\n24 -  يَقُولُ يا لَيْتَنِي قَدَّمْتُ لِحَياتِي .  آنگاه آدمى گويد : اى كاش كردار نيك براى اين روز زنده شدن فرا فرستاده بودم - * -\r\n25 -  فَيَوْمَئِذٍ لا يُعَذِّبُ عَذابَهُ أَحَدٌ .  آن روز كسى را چون عذاب او عذاب نكنند - * -\r\n26 -  وَ لا يُوثِقُ وَثاقَهُ أَحَدٌ  و چون بند او كسى را نبندند ! - * -\r\n27 -  يا أَيَّتُهَا النَّفْسُ الْمُطْمَئِنَّةُ .  ( و در برابر او گويند : ) اى نفس آرميده و دل بر يقين « 1 » - * -\r\n28 -  ارْجِعِي إِلى رَبِّكِ راضِيَةً مَرْضِيَّةً .  بازگرد بسوى خداى خويش ، پاداش گرفته و كردار خود پسنديده و خداوند از تو پسنديده ! - * -\r\n29 -  فَادْخُلِي فِي عِبادِي .  پس با بندگان من درآى .\r\n- * -\r\n30 -  وَ ادْخُلِي جَنَّتِي .  و در بهشت من درآى ( اى نفس مطمئن ) .\r\n\r\nتفسير ادبى و عرفانى\r\n\r\nسوره 89 آيه 0\r\n بِسْمِ اللَّهِ الرَّحْمنِ الرَّحِيمِ  - قدر بسم الله كسى داند كه دلى صافى دارد و در دل يادگار الهى دارد و لوح سينه از لوث غفلت پاك دارد ، و نظر خداوند پيش چشم دارد و خلوت  ( هُوَ مَعَكُمْ )  نقش نگين يقين خود گرداند و عين بيدارى و هشيارى شود . تا چون نام او گويد ، طنين آن به گوشها آيد و غلغلهء عشق آن به جانها رسد !\r\n\r\nسوره 89 آيه 1\r\n1 -   وَ الْفَجْرِ .   آيه . خداوند گاهى به ذات خود و گاهى به صفات خود قسم ياد مىكند ! و گاهى به افعال خود ( مانند اين آيه ) سوگند ياد مىكند ، يعنى سوگند به بامداد محرّم كه اول سال است ، سوگند به بامداد ذىحجّه كه ماه حجّ و زيارت است و به بامداد روز آدينه كه حجّ درويشان است و به بامداد همهء روزها سوگند كه همه روز در همه سال هنگام مناجات دوستان است و ساعت خلوت عارفان ، سوگند به بامداد دل دوستان كه محل نظر خداوند جهان است و سوگند به روشنائى بامداد معرفت كه سبب آسايش مؤمنان و باعث راحت آنان است .\r\n\r\nسوره 89 آيه 2\r\n2 -  وَ لَيالٍ عَشْرٍ .  آيه . سوگند به شبهاى ده‌گانه ذىحجّه كه روز عرفه در آن است ، به شبهاى ده‌گانهء محرّم كه عاشورا آخر آن است ، به شبهاى آخر رمضان كه شب قدر در آن است . و به شبهاى دههء نيمهء شعبان كه شب\r\n\r\n\r\n","description":"","footnote":"\r\n( 1 ) - نفس مطمئنه نفس آدمى است كه ايمان يقين به خدا دارد و به قضاء الهى راضى و دلش آرام به آرامش يقين است و هيچ شك و ترديد در آن نيست .\r\n","page_name":" 611 ","page_number":611},
  {"content":"\r\n\r\nبرات در آن است . و به شبهاى دههء موسى كه شب مناجات با حق است .\r\n\r\nسوره 89 آيه 3\r\n3 -  وَ الشَّفْعِ وَ الْوَتْرِ .  آيه . سوگند به جمله خلق جهان كه جفت قرين يكديگر و ضدّ يكدگر آفريد ، مانند : نرينه و مادينه ، روز و شب ، روشنائى و تاريكى ، آسمان و زمين ، دريا و خشكى ، آفتاب و ماه ، آدمى و پرى ، گناه و ثواب ، دانش و نادانى ، توانائى و ناتوانى زندگى و مرگ ! و وتر كه يكتا و يگانه است و برابر شفع است .\r\nبعضى مفسّران و دانشمندان ، شفع را كوه صفا و مروه و وتر را خانهء كعبه گفتند ، بعضى ديگر شفع را مسجد حرام و مسجد مدينه و وتر را مسجد اقصى دانند ، بعضى ديگر شفع را روز و شب و وتر را روز رستاخيز گويند ! برخى ديگر شفع را نفس و روح امروز و وتر را روح فردا دانند ! شفع ارادت است و نيّت و وتر همت است و وحدت ! شفع زاهد است و عابد باهم قرين و وتر مريد است بىقرين !\r\nگويند : وتر مريدى باشد كه قرينه ندارد ، تنها باشد و تنها رود ، چنان كه ابراهيم خليل را گفتند : فرزند تو قرينهء تو است او را از دل بيرون كن ، به قربان بده تا مريدى صادق باشى ! چه نشان صدق ارادت آنست كه از پيش خود برخيزد و بود خود را نابود انگارد .\r\nچنان كه پير طريقت گفت : الهى بود من بر من تاوان است ! تو يك بار بود خود بر من تابان ، الهى معصيت من بر من گران است ! تو آب جود خود بر من باران ، الهى گناه من زير حلم تو پنهان است ، تو پردهء عفو بر من گستران .\r\nگفته‌اند : ارادت مريد ، خواست خود او است و خواست مرد از خواست او خيزد ! و تا او نخيزد نخواهد و تا نخواهد نجويد ، اين‌ها همه منزلهاى بندگى است و مرحله‌هاى پرستندگى ؛ مريد چون اين منزلها را باز برد ، مطلوب او جمله طالب گردد و نداى :  ارْجِعِي إِلى رَبِّكِ  بجان وى رسد و گويد : گاه آن رسيده كه بازآئى و با ما باشى .\r\n اى بازِ هوا گرفته بازآى و مَرَو * كز رشتهء تو سرى در انگشت من است \r\nزينهار كه چون آئى از راه دنيا نيائى ! كه پايت به گل فرورود ! و از راه نفس نيائى كه بما نرسى ! بر درگاه ما تنها دل را بار است و هيچ‌چيز ديگر را بار نيست .\r\nلطيفه : بزرگى را پرسيدند : راه حقّ چون است ؟ گفت : قدم در قدم نيست ، اما دل در دل است و جان در جان ، به جان رو تا به درگاه رسى ، به دل رو تا به پيشگاه آئى .\r\n خون صدّيقان بپالودند و زان ره ساختند * جز به جان رفتن در اين ره يك قدم را بار نيست ! \r\n\r\nسوره 89 آيه 27\r\n27 -  يا أَيَّتُهَا النَّفْسُ الْمُطْمَئِنَّةُ .  آيه . خوشا روزا ، كه اين قفس بشكنند و اين باز داشته را باز خوانند و اين راه و رسم خاكيان از راه مقرّبان بردارند و شيطان پوشيده در صورت آدميّت بيرون شود و جوهر پادشاهى چهرهء جمال بنمايد و دشمن از دوست جدا شود .\r\nبزرگى را پرسيدند : جانها هنگام نزع در اين راه حق چون بود ؟ گفت : چون صيد در دام آويخته و صيّاد با كارد كشيده بر سر او رسيده ! گفتند : چون به حق رسد چگونه بود ؟ گفت : صيد از فتراك آويخته !\r\nلطيفه : - اى درويش ، اگر روزى صيد دام وى شوى و كشتهء راه او گردى ، به عزّت عزيز او سوگند كه جز بر كنگرهء عرش مجيدت نبندد كه فرمود : هركس مرا دوست دارد كشتهء من گردد و آن‌كس كه كشتهء من شد او را نداى عزّت خواهم داد : اين است عاقبت نفس راضيه و مرضيّه :\r\n ديدى مِلكى كه دست درويش گرفت * آنگه بنواخت در بر خويش گرفت ! \r\n آنگه به ولىّ و صاحب جيش گرفت * آنگاه بكشت و كُشته را پيش گرفت ! \r\n\r\n","description":"","footnote":"","page_name":" 612 ","page_number":612},
  {"content":"\r\n\r\n\r\nسورهء - 90 - بلد - 20 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ .  بنام خداوند فراخ بخشايندهء مهربان .\r\n1 -   لا أُقْسِمُ بِهذَا الْبَلَدِ .   سوگند مىخورم به شهر مكّه - * -\r\n2 -  وَ أَنْتَ حِلٌّ بِهذَا الْبَلَدِ . \r\nو تو ( اى محمّد ) دست گشاده و گشاينده و پيروز اين شهرى « 1 » - * -\r\n3 -  وَ والِدٍ وَ ما وَلَدَ .  و سوگند به هر زاينده و زاده و نازاينده ! - * -\r\n4 -  لَقَدْ خَلَقْنَا الْإِنْسانَ فِي كَبَدٍ .  ما آدمى را در رنج و سختى بر كار آفريديم - * -\r\n5 -  أَ يَحْسَبُ أَنْ لَنْ يَقْدِرَ عَلَيْهِ أَحَدٌ .  « 2 » آيا او مىپندارد كه كسى بر او برنيايد ؟ - * -\r\n6 -  يَقُولُ أَهْلَكْتُ مالًا لُبَداً .  مىگويد ( در راه دشمنى با محمّد ) من مال فراوان خرج كردم - * -\r\n7 -  أَ يَحْسَبُ أَنْ لَمْ يَرَهُ أَحَدٌ .  آيا چنين مىپندارد كه خدا او را نمىديد كه نفقه مىكرد ؟ - * -\r\n8 -  أَ لَمْ نَجْعَلْ لَهُ عَيْنَيْنِ  آيا ما براى او دو چشم بينا نيافريديم ؟ -\r\n9 -  وَ لِساناً وَ شَفَتَيْنِ .  و زبانى گويا و دو لب ؟ - * -\r\n10 -  وَ هَدَيْناهُ النَّجْدَيْنِ .  و او را به دو راه رهنمائى كرديم ! - * -\r\n11 -  فَلَا اقْتَحَمَ الْعَقَبَةَ .  پس خود را در آن عقبه نيفكند ؟\r\n( يعنى پل صراط ) « 3 » - * -\r\n12 -  وَ ما أَدْراكَ مَا الْعَقَبَةُ .  چه دانستى كه عقبهء صراط چيست ؟ - * -\r\n13 -  فَكُّ رَقَبَةٍ .  سبب رهائى از گردنهء صراط ، آزاد كردن بنده است\r\n14 -  أَوْ إِطْعامٌ فِي يَوْمٍ ذِي مَسْغَبَةٍ .  يا غذا دادن در روز گرسنگى به فقيران - * -\r\n15 -  يَتِيماً ذا مَقْرَبَةٍ .  به‌ويژه پدر مرده‌اى كه خويشاوند باشد - * -\r\n16 -  أَوْ مِسْكِيناً ذا مَتْرَبَةٍ .  يا بىنوائى كه در خاك افتاده باشد - * -\r\n17 -  ثُمَّ كانَ مِنَ الَّذِينَ آمَنُوا وَ تَواصَوْا بِالصَّبْرِ وَ تَواصَوْا بِالْمَرْحَمَةِ .  علاوه يا آن كس از گروندگان باشد كه يكدگر را به شكيبائى اندرز مىدهند و يكدگر را به رحم و بخشودن سفارش ( توصيه ) مىكنند - * -\r\n18 -  أُولئِكَ أَصْحابُ الْمَيْمَنَةِ .  آنان ياران دست راست يا كسان با يمن و بركت هستند - * -\r\n19 -  وَ الَّذِينَ كَفَرُوا بِآياتِنا هُمْ أَصْحابُ الْمَشْأَمَةِ .  و آنان كه به سخنان ما كافر شدند آنها ياران دست چپ و بر خويشتن شوم هستند - * -\r\n20 -  عَلَيْهِمْ نارٌ مُؤْصَدَةٌ . \r\nبر آنان آتش به سر فرا افكنده است .\r\n\r\nتفسير ادبى و عرفانى\r\n\r\nسوره 90 آيه 0\r\n بِسْمِ اللَّهِ الرَّحْمنِ الرَّحِيمِ .  به نام خدائى كه زمين را از كفى آفريد و آسمان را از بخار ! و از پاره‌اى گوشت زبان گويا كرد ! و از پاره‌اى پيه چشم بينا ساخت ! و از پاره‌اى خون دل دانا كرد ؛ گناهكار را به لطف خود آشنا كرد و جانهاى دوستان را از شوق خود شيدا ! هرچه كرد به جلال و كبريا كرد و از ميان مردمان بنده‌اى جدا كرد و نام او را محمد مصطفى كرد ، او را كان كرم و وفا و معدن صدق و صفا و قاعدهء جود و سخا و مايهء نور و ضيا و زينت دنيا و عقبا كرد و از كرامت و شرف به شهر گشودهء او سوگند ياد كرد كه :\r\n\r\n\r\n","description":"","footnote":"\r\n( 1 ) - اين آيه در مورد فتح مكه و اختيار پيغمبر به كشتن يا بخشودن كافران نازل شده .\r\n( 2 ) - اين آيه در مورد يكى از كافران بنام ( اسيد بن كلده ) كه به نيروى مال و به بازوى خود مغرور بود ! نازل شده .\r\n( 3 ) - مقصود از عقبه ، پل صراط است كه آن كافر به خيال خودش براى آسان گذشتن از پل ، مال خرج كرده ولى در ظاهر بعنوان دشمنى با محمد ( ص ) جلوه داده !\r\n","page_name":" 613 ","page_number":613},
  {"content":"\r\n\r\n\r\nسوره 90 آيه 1\r\n1 -    لا أُقْسِمُ بِهذَا الْبَلَدِ وَ أَنْتَ حِلٌّ بِهذَا الْبَلَدِ .    آيه . هرك را دوستى باشد پيوسته در جستن رضاى او است و نظر خود از وى باز نگيرد ، و با وى رازها كند و در سفر و در حضر مراعات او را نگذارد و در هيچ حال سلام و حديث از او باز نگيرد ! و قدمگاه او را عزيز دارد و بجان او سوگند ياد كند ! خداوند يكتا همهء حقايق اين معنى را به رسول اكرم ارزانى داشت ؛ تا جهانيان را روشن گردد كه بر درگاه عزّت هيچ‌كس را آن منزلت و مرتبت نيست كه او راست ؛ نبينى كه بسى احوال رضاى او را نگه داشته ، در قبله خشنودى او را خواسته « 1 » شفاعت گناهكاران را به رضاى او بسته ، هرگز او را از نظر خويش محجوب نكرده ! رازها با او گفته ، در خواب در بيدارى در سفر در حضر او را نگه داشته « 2 » ، و او را در هر حال كفايت كرد « 3 » و در هيچ حال وحى از او نبريده ، در خواب براى او وحى آمده « 4 » سواره در سفر بود و از مكّه براى مهاجرت بيرون آمده بود كه وحى آمد « 5 » و در غار حرا بود كه وحى آمد :  إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ  يعنى آن كس كه قرآن به تو فرستاده ، تو را به ميهن اصل برمىگرداند و در شادى پيروزى بود كه آيهء   إِنَّا فَتَحْنا لَكَ فَتْحاً مُبِيناً   نازل شد و از عزيزى او بود كه خداوند بجان او قسم خورد و  ( لَعَمْرُكَ )  فرمود ( يعنى بجان خودت ) و از جمله به ميهن او سوگند ياد كرد و فرمود :   لا أُقْسِمُ بِهذَا الْبَلَدِ .   و سخن كوتاه ، خداوند در قرآن مجيد چهار هزار جا نام مصطفى و ذكر او كرده كه بعضى به تصريح و بعضى به تعريض است !\r\n\r\nسوره 90 آيه 4\r\n4 -  لَقَدْ خَلَقْنَا الْإِنْسانَ فِي كَبَدٍ .  آيه . اين آيه جواب قسم است . خداوند بر آدمى منّت مىنهد كه تو را قد و بالاى راست دادم و خلقت و صورت نيكو دادم و به اندامهاى پيدا و ناپيدا بياراستم ، بنگر كه نطفهء مهين در قرار مكين ( زهدان ) به چه حدّ رسانيدم ! و به قلم قدرت چگونه نگاشتم ، هر عضوى را خلعتى و رفعتى دادم ، بينائى به چشم ، گفتار به زبان ، شنوائى به گوش ، گرفتن به دست ، خدمت به پاى دادم .\r\n چون صورت تو ، بت ننگارند به كِشمر * چون قامت تو سرو نكارند به كشور \r\nمسكين آدمى ، بدعهد و ناسپاس ! كه فردا شكر آن نعمت‌ها از او خواهند و شكر  وَ لَقَدْ كَرَّمْنا بَنِي آدَمَ  را ازو بخواهند ! و گويند : اى خواجه‌اى كه امانتهاى ما را عمرى بداشتى ؟ اگر آراسته باز نفرستى ، بارى ( دست كم ) ناكاسته بازرسان ! او را گويند : ما دو ديده به تو سپرديم پاك ، تو به نگاه ناپاك آلوده ساختى ! تا آثار پاكى از آن برخاست و پليد شد ! اكنون مىخواهى كه ديدار مقدّس ما به نظر خويش بينى ، هيهات هيهات دور است دور است ! ما پاكيم و پاكان را شايد « 6 » .\r\n\r\nسوره 90 آيه 9 - 8\r\n8 و 9 -   أَ لَمْ نَجْعَلْ لَهُ عَيْنَيْنِ وَ لِساناً وَ شَفَتَيْنِ .   آيه . آيا ما دو چشم و دو گوش تو را نداديم تا از آن نيكيها خزينه‌سازى ؟ و آثار وحى در آن تعبيه كنى ؟ و امروز باز سپارى ! تو آن را ميدان دروغ شنيدن ساختى ! و راه گذر صداهاى ناهنجار و پليد كردى ، ما پاكيم و جز شنيدن پاك نشنويم ! دو لب به تو داديم كه جز به سخن حق و راست نگشائى !\r\n\r\n\r\n","description":"","footnote":"\r\n( 1 ) - اشاره به آيهء :  فَلَنُوَلِّيَنَّكَ قِبْلَةً تَرْضاها . \r\n( 2 ) - اشاره به آيهء :  وَ اللَّهُ يَعْصِمُكَ مِنَ النَّاسِ . \r\n( 3 ) - اشاره به آيهء :  أَ لَيْسَ اللَّهُ بِكافٍ عَبْدَهُ . \r\n( 4 ) - اشاره به آيهء :   يا أَيُّهَا الْمُدَّثِّرُ .  \r\n( 5 ) - اشاره به آيهء :  الْيَوْمَ أَكْمَلْتُ لَكُمْ دِينَكُمْ . \r\n( 6 ) - اشاره به آيهء :  وَ الطَّيِّباتُ لِلطَّيِّبِينَ  و  الْخَبِيثاتُ لِلْخَبِيثِينَ  است .\r\n","page_name":" 614 ","page_number":614},
  {"content":"\r\n\r\nما زبانى به تو داديم تا با ما در خلوت راز گوئى ! و با صدق قرآن خوانى و در عبادت در آن فروآرى ، و با دوستان ما سخن‌گوئى ، تو خود زبان را بساط غيبت ( عيب‌جوئى كسان ) ساختى ، و روزنامهء جدل و ديوان خصومت كردى ! تو امروز به كدام زبان حديث ما خواهى كرد ؟ چه مفلس كه توئى ! ؟ چه عذر خواهى آورد ؟\r\n\r\nسوره 90 آيه 10\r\n10 -  وَ هَدَيْناهُ النَّجْدَيْنِ .  آيه . ما او را راه خوب و بد نشان داديم تا دوچار گمراهى نشود !\r\nخداوند فرمايد : اى بندهء من ، اگر زبان تو را به گفتار ناروا و ناشايست داشت با بستن دهان بر او پيروز شو ! و اگر چشم تو را به ديدار ناروا و ناشايست وادار ساخت ! تو با بستن دريچهء آن بر وى پيروز شو !\r\n\r\nسوره 90 آيه 11\r\n11 -  فَلَا اقْتَحَمَ الْعَقَبَةَ .  آيه . مسلمانان ، بيدار باشيد كه عقبه ( پل صراط ) در پيش است ، از موى باريكتر ! از شمشير تيزتر ! مىبايد از آن گذشت ! ! گذشتن از اين پل بر كسى آسان است كه بنده‌اى از بندگان خدا را آزاد كرده باشد ! و گردن خود را از بند گناه رها كرده باشد ! و در روزگار سختى و خشكسالى بىنوايان را خوراك داده باشد ! و يتيم را دست مهربانى بر سر نهاده باشد ! اين است سبب راه نجات و زود گذشتن از پل آزمايش صراط !\r\n\r\nسورهء - 91 - شمس - 13 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند فراخ بخشاينده مهربان .\r\n1 -   وَ الشَّمْسِ وَ ضُحاها .   سوگند به خورشيد و برتافتن آن - * -\r\n2 -  وَ الْقَمَرِ إِذا تَلاها .  و به ماه كه بر پى خورشيد ايستد - * -\r\n3 -  وَ النَّهارِ إِذا جَلَّاها .  و به روز كه روشنى پيدا آيد و تاريكى باز برد - * -\r\n4 -  وَ اللَّيْلِ إِذا يَغْشاها .  و به شب كه خورشيد پنهان شود و تاريكى بازآيد - * -\r\n5 -  وَ السَّماءِ وَ ما بَناها .  و به آسمان و به او كه آن را برآورد - * -\r\n6 -  وَ الْأَرْضِ وَ ما طَحاها .  و به زمين و به او كه آن را بگستراند - * -\r\n7 -  وَ نَفْسٍ وَ ما سَوَّاها .  و به آدمى و به كسى كه او را راست آفريد - * -\r\n8 -  فَأَلْهَمَها فُجُورَها وَ تَقْواها .  پس به آدمى بديهايش و نيكيهايش را الهام كرد - * -\r\n9 -  قَدْ أَفْلَحَ مَنْ زَكَّاها .  به راستى ، رستگار شد هركه نفس خويش را از كجيها و از گناهان پاك نگاه داشت ( جواب قسم است ) - * -\r\n10 -  وَ قَدْ خابَ مَنْ دَسَّاها . \r\nو پس واماند و نوميد شد آن كس كه تن خود را فرومايه و گمنام كرد ! - * -\r\n11 -  كَذَّبَتْ ثَمُودُ بِطَغْواها . \r\nقوم ثمود پيغمبر خود را دروغ زن گرفت ! - * -\r\n12 -  إِذِ انْبَعَثَ أَشْقاها .  آنگاه كه برانگيخت شقىترين آنها را « 1 » - * -\r\n13 -  فَقالَ لَهُمْ رَسُولُ اللَّهِ ناقَةَ اللَّهِ وَ سُقْياها .  پيغمبر خداى به آنها گفت : بگذاريد اين شتر خدا را ، و اين آبشخور اوست ( روزى نوبت شتر و روزى هم نوبت شما ) « 2 » - * -\r\n14 -  فَكَذَّبُوهُ فَعَقَرُوها فَدَمْدَمَ عَلَيْهِمْ رَبُّهُمْ بِذَنْبِهِمْ فَسَوَّاها .  پس پيغمبر را تكذيب كردند و شتر را پى كردند ! پس خداوند بر سر آنها به سبب گناه عذاب فروهشت و آنان را با زمين يكسان كرد ( بكشت ) - * -\r\n15 -  وَ لا يَخافُ عُقْباها .  و از عاقبت آن هم نترسيد باك نداشت و نمىترسيد ( چنان كه پىكنندهء شتر هم از عذاب خدا نترسيد ! و آن را كشت ) .\r\n\r\nتفسير ادبى و عرفانى\r\n\r\nسوره 91 آيه 0\r\n بِسْمِ اللَّهِ الرَّحْمنِ الرَّحِيمِ .  به نام او كه مصنوعها نشان از قدرت او ، و مخلوقها بيان از حكمت او ،\r\n\r\n\r\n","description":"","footnote":"\r\n( 1 ) - اين شقىترين مرد قوم ثمود قداد پسر سالف بود كه شتر معجزه صالح پيغمبر را كشت !\r\n( 2 ) - نوشته‌اند شتر معجزهء صالح پيغمبر بود كه به درخواست قوم ثمود از سنگ بيرون آمده بود !\r\n","page_name":" 615 ","page_number":615},
  {"content":"\r\n\r\nو موجودها برهان وجود او ، انس با او زندگى دوستان و مهر او شادى جان ! شيرين سخن است و زيبا صنع و راست پيمان . خداوندى كه در هر صنعى دوستدارى و در هر امرى لطفى پنهانى دارد ؛ عقل آدمى از دريافت آثار قدرت او ناتوان و دست فكرت آدمى هرگز نرسد به دامن حكمت آن ! و بنگر كه چگونه آدمى را آفريد ؟\r\n\r\nسوره 91 آيه 7\r\n7 -  وَ نَفْسٍ وَ ما سَوَّاها .  آيه . انديشه كن در اين آب و گل ، كه چه نقش آمد از قلم تقدير و تصوير او ! و در نطفهء مهين نظر كن ، كه چنين هيكل جسمانى و شخص انسانى و صورت رحمانى از آن چكّهء آب چگونه به قدرت او پديد آمد ؟ اين است كه در قرآن مجيد فرمود :\r\n\r\nسوره 91 آيه 8\r\n8 -  فَأَلْهَمَها فُجُورَها وَ تَقْواها .  آيه . بيچاره آدمى كه عزّت و شرف خود را نمىشناسد ! و از اين قالب خاكى جز به اسمى و جسمى و رسمى راه نمىبرد ! و نمىداند كه خلقت چه سرّى دارد ؟ كه درباره آن فرمود :  وَ لَقَدْ كَرَّمْنا بَنِي آدَمَ ،  و چه حكمتى دارد ؟ كه فرمود :  وَ قَدْ خَلَقَكُمْ أَطْواراً ،  و چه بيانى دارد ؟ كه فرمود :  فِي أَحْسَنِ تَقْوِيمٍ ،  و چه عيان دارد كه فرمود :  وَ صَوَّرَكُمْ فَأَحْسَنَ صُوَرَكُمْ ؟ * \r\nاى جوان‌مرد ، از نهاد انسانى و شخص آدمى ، نخست در صورت او انديشه كن ، كه خداوند از چكّهء آبى چه ساخته ؟ و نقشهاى گوناگون به خواست او پيدا آمده ! و اندامهاى متناسب هر يكى به مقدار خويش پديد آورده ! و هر عضوى به نوعى از جمال آراسته ! نه بر حدّ او فزون و نه از قدر او كاسته ! هر يكى را صفتى داده ، در هر يكى نيروئى نهاده : حواس در دماغ قرار داده ! بهاء در پيشانى ! جمال در بينى ! سحر در چشم ! ملاحت در لب ! صباحت در خدّ ! برازندگى در قدّ و كمال حسن در موى . آن چنان كه از آن در تصوير از طبيعت بهتر نه ! و شيرين‌تر از آن در تدبير يافت نمىشود !\r\nلطيفه : چون به ظاهر در شاهدهاى قدرت نظر كردى ، به ديدهء باطن در لطيفه‌هاى حكمت نيز نظر كن ، تا دليلهاى محبّت و اثرهاى عنايت بينى و بدانى كه آدميّت عالم صورت است و دل عالم صفت ! آدميّت صدف دل است و دل صدف نقطهء سرّ ! و چنان كه جرمها و جسمها در صورت آدميّت متحيّز شده ، آدميّت هم در صورت دل متحيّز شده و دل در نقطهء سرّ متحيّز گشته و سرّ در حدّ فنا و بقا مانده ! گهى در فناى فنا است و گهى در قباى بقا ! چون در فنا ( درگاه ) بود ، عين سوز و نياز شود ، و چون در بقا بود ، همه راز و ناز گردد ! چون در فنا است گويد : از من زارتر كيست ؟ و چون در بقا است گويد : از من بزرگوارتر كيست ؟\r\n گاهى كه به طينت خود افتد نظرم * گويم : كه من از هرچه در عالم ، بترم ! \r\n چون از صفت خويشتن اندر گذرم * از عرش همى به خويشتن درنگرم \r\n\r\nسورهء - 92 - ليل - 21 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   وَ اللَّيْلِ إِذا يَغْشى .   سوگند به شب كه در سر جهانيان درآيد - * -\r\n2 -  وَ النَّهارِ إِذا تَجَلَّى . \r\nو به روز كه پيدا و روشن گردد - * -\r\n3 -  وَ ما خَلَقَ الذَّكَرَ وَ الْأُنْثى .  و به آنچه از نر و ماده آفريده - * -\r\n4 -  إِنَّ سَعْيَكُمْ \r\n\r\n","description":"","footnote":"","page_name":" 616 ","page_number":616},
  {"content":"\r\n\r\n لَشَتَّى .  كه كردار و كوشش شما بس پراكنده است « 1 » - * -\r\n5 -  فَأَمَّا مَنْ أَعْطى وَ اتَّقى .  اما آن كس كه از تن و مال خود حقّ بداد و پرهيزگار شد - * -\r\n6 -  وَ صَدَّقَ بِالْحُسْنى .  و كسى كه وعده را نيكو استوار داشت .\r\n- * -\r\n7 -  فَسَنُيَسِّرُهُ لِلْيُسْرى .  پس او را براى آسانى كار بهشت ساخته كنيم - * -\r\n8 -  وَ أَمَّا مَنْ بَخِلَ وَ اسْتَغْنى .  امّا آنكه بخل كرد ، ( دست فروگرفت ) و خود را بىنياز ديد ! - * -\r\n9 -  وَ كَذَّبَ بِالْحُسْنى . \r\nو وعده را دروغ شمرد - * -\r\n10 -  فَسَنُيَسِّرُهُ لِلْعُسْرى .  پس او را براى سختى راه دوزخ ساخته كنيم ! - * -\r\n11 -  وَ ما يُغْنِي عَنْهُ مالُهُ إِذا تَرَدَّى .  و مال او چه سود دارد هنگامى كه به سر به دوزخ افتاد « 2 » - * -\r\n12 -  إِنَّ عَلَيْنا لَلْهُدى .  همانا آگاه كردن و راهنمائى بر ما است - * -\r\n13 -  وَ إِنَّ لَنا لَلْآخِرَةَ وَ الْأُولى .  و اينكه آن جهان و اين جهان از ما است - * -\r\n14 -  فَأَنْذَرْتُكُمْ ناراً تَلَظَّى .  پس شما را از آتش زبانه‌كشى بيم داديم و آگاه كرديم - * -\r\n15 -  لا يَصْلاها إِلَّا الْأَشْقَى .  نسوزد به آن آتش مگر شقى - * -\r\n16 -  الَّذِي كَذَّبَ وَ تَوَلَّى . \r\nكه ( سخنان ما را ) تكذيب كرد و از ايمان برگشت - * -\r\n17 -  وَ سَيُجَنَّبُهَا الْأَتْقَى .  و پرهيزكار از آن آتش دور كرده آيد - * -\r\n18 -  الَّذِي يُؤْتِي مالَهُ يَتَزَكَّى .  آن كسى كه با دادن مال خود پاكى و نيك‌نامى مىجويد - * -\r\n19 -  وَ ما لِأَحَدٍ عِنْدَهُ مِنْ نِعْمَةٍ تُجْزى .  و كسى را نزد او دستى از نعمت نيست كه پاداش مىبايد داد - * -\r\n20 -  إِلَّا ابْتِغاءَ وَجْهِ رَبِّهِ الْأَعْلى .  ( اين كار را نمىكند ) مگر براى خشنودى خداى بزرگوار خود - * -\r\n21 -  وَ لَسَوْفَ يَرْضى .  و به زودى خشنود گردد به آنچه خدا از پاداش به او داده .\r\n\r\nتفسير ادبى و عرفانى\r\n\r\nسوره 92 آيه 0\r\n بِسْمِ اللَّهِ الرَّحْمنِ الرَّحِيمِ .  تا عزّت « بسم الله » جمال و جلال خويش در اين سراى حكم آشكار كرد ، جهانيان دل از خواجگى خويش برگرفتند ! و تا رايت اين نام از عالم غيب نمايان گشت ، از عرش مجيد تا فرش مهيد همه كمر استقبال بر ميان بستند ، تا در مكّه اين نوازش و عنايت به مهتر عالم رسيد كه :   اقْرَأْ بِاسْمِ رَبِّكَ ،   و كس را در اين جهان پرواى خويش نماند !\r\nعزيزى در مناجات گفت : اى پذيرندهء عذر هر پشيمانى ، اى سازندهء كار هر بىسامانى ، اى درمان‌كنندهء هر درد بىدرمانى ، كدام دل است كه در آتش شوق تو نيست ؟ كدام ديده است كه در انتظار ديدار تو نيست ؟\r\n\r\n\r\n","description":"","footnote":"\r\n( 1 ) - شأن نزول اين آيه اين است كه درخت خرماى كسى شاخه به خانهء درويشى داشت كه كودك آن درويش يك دانه از خرما كه به خانهء او افتاد برداشت و به دهان نهاد ، صاحب خرما دانه را از دهان او بيرون آورد ، حضرت رسول بشنيد و آن درخت را خريد و به درويش داد !\r\n( 2 ) - اين چند آيه به درستى نشان مىدهد كه آنچه مقدر آدمى است بايد با سعى و عمل همراه باشد تا پاداش گيرد . چنان كه دو نفر از رسول خدا پرسيدند : آيا كارهاى آدمى با قلم تقدير نوشته شده ؟ حضرت فرمود : بلى گفتند :\r\nدر اين صورت عمل و كوشش ما چه فايده دارد ؟ فرمود : كار كنيد كه هركسى همان كند كه براى آن آفريده شده .\r\nاين خبر دليل است كه همهء امور در لوح محفوظ با قلم تقدير ثبت شده ، نهايت آنكه ، پاداش و كيفر عمل از احكام تكليف است نه از احكام تقدير ! و بناى تكليف بر امر و نهى است نه بر توفيق و خذلان ! زيرا تقدير اصل است و تكليف فرع ! و ثواب و عقاب از احكام فرع است چنان كه مثلا وقت و اركان نماز اصل است ولى عمل به نماز فرع است !\r\n","page_name":" 617 ","page_number":617},
  {"content":"\r\n\r\nكدام جان است كه در سرپنجهء عزّت تو نيست ؟ كدام سر است كه سرمست شراب دوستى تو نيست ؟ در زاويهء درويشان همه سوز طلب تو ، و در كوى خراباتيان همه درد نايافت تو ، در كليساى ترسايان همه نشاط جستجوى تو ، در آتشگاه گبران همه درد دورى از تو .\r\n دل داده بسى بينم و دلدار يكى * جويندهء يار بىعدد ، يار يكى ! \r\n\r\nسوره 92 آيه 1\r\n1 -   وَ اللَّيْلِ إِذا يَغْشى .   آيه . خداوند ، شب را شرف و منزلتى داد كه در قرآن مجيد بدان سوگند ياد كرد ! و اين شرف از آن است كه چون شب درآيد دوستان خدا و نزديكان درگاه با او در مناجات شوند ، تنهاشان در نماز ، و دلهاشان در نياز ! و جانهاشان در راز ؛ همه شب شراب صفا مىنوشند ، و خلعت رضا مىپوشند ! و عتاب محبوب مىنيوشند ؛ چون هنگام سحر باشد فرمان رسد تا درهاى گنبد پيروزه باز گشايند ، و دامنهاى عرش مجيد براندازند و مقرّبان به امر حق خاموش شوند ! آنگاه خداوند در علوّ و عظمت و كبرياء خود خطاب كند كه :\r\nهر دوستى با دوست خود در خلوت شادى است ، پس دوستان من كجايند ؟\r\n\r\nسوره 92 آيه 4\r\n4 -  إِنَّ سَعْيَكُمْ لَشَتَّى .  آيه . خداوند به منافقان فرمايد : كارهاى شما و كوشش شما در كسب بىتفاوت است چون نافرمانى مىكنيد !\r\n\r\nسوره 92 آيه 5\r\n5 -  فَأَمَّا مَنْ أَعْطى وَ اتَّقى  تا آخر آيه ، اين آيه در مورد ابو بكر و بذل مال در راه حق و خريدن بلال از دست ياران ابو جهل و آزاد كردن او است كه با بنده‌اى كه داشت مبادله كرد و او را از آزار مشركان كه به امر ابو جهل به جرم مسلمان شدن او را در آفتاب سوزان خوابانيده و سنگ بر سينهء او نهاده بودند و آنچه وعدهء رهائى او را به برگشتن از اسلام دادند ، بلال رنج كشيد و دست از اسلام برنداشت !\r\n\r\nسوره 92 آيه 8\r\n8 -  وَ أَمَّا مَنْ بَخِلَ وَ اسْتَغْنى  تا آخر ، در مورد ابو جهل و ديگران است كه از دادن حقّ بىنوايان از مال خود بخل كرده و گرفتار عذاب دنيا و عقبى گشتند . و خداوند در اين آيه‌ها تقى و شقى را برابر هم داشته تا معلوم شود كه ثمرهء صحبت و ادب مراقبت و كمال يقين بود كه ابو بكر را آن مقام و ابو جهل را آن سزا دادند .\r\nزيرا ابو بكر آنچه مال داشت در برابر امر حق نثار كرد و نور سرور در باطن وى پديد آمد و حطام دنيا را جمله برانداخت و عمامه بر سر نگذاشت و پابرهنه شد و گفت : دوستى رسول خدا تاج سر ما است و سينهء ما را لباس تقوى بس است و ابو جهل برعكس او عمل كرد .\r\n\r\nسورهء - 93 - ضحى - 11 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   وَ الضُّحى .   سوگند به روز روشن و چاشتگاه « 1 »\r\n2 -  وَ اللَّيْلِ إِذا سَجى .  و به شب كه آرام گيرد و تاريك شود - * -\r\n3 -  ما وَدَّعَكَ رَبُّكَ وَ ما قَلى .  خداى تو ، تو را بدرود نكرد و زشت نگرفت و خشم نكرد\r\n\r\n\r\n","description":"","footnote":"\r\n( 1 ) - مفسّران نوشته‌اند اين سوره سوّمين سوره است كه نازل شد و سورهء اوّل   « اقْرَأْ »   و سورهء دوّم   ( ن وَ الْقَلَمِ )   است . و شأن نزول اين سوره آنست كه روزى جهودان از مصطفى از موضوع ذو القرنين و اصحاب كهف و حقيقت روح پرسيدند ، حضرت گفت : فردا جواب مىدهم و نگفت « ان‌شاءالله » و در نتيجه ، مدّتى وحى قطع شد ! جهودان گفتند خدا به محمد خشم كرده ! اين بود كه اين سوره نازل شد !\r\n","page_name":" 618 ","page_number":618},
  {"content":"\r\n\r\n- * -\r\n4 -  وَ لَلْآخِرَةُ خَيْرٌ لَكَ مِنَ الْأُولى .  و سراى آن جهانى تو را از اين جهان بهتر است - * -\r\n5 -  وَ لَسَوْفَ يُعْطِيكَ رَبُّكَ فَتَرْضى .  و خداوند به تو خواهد داد و بخشيد تا تو خشنود شوى - * -\r\n6 -  أَ لَمْ يَجِدْكَ يَتِيماً فَآوى .  آيا تو را پدر مرده نيافت و پناه داد ؟ - * -\r\n7 -  وَ وَجَدَكَ ضَالًّا فَهَدى .  و نه تو را نهانى گمراه ديد و هدايت كرد ؟ و تو را از دين و دانش ناآگاه يافت ، و به شريعت و احكام آن راه نمود ؟ - * -\r\n8 -  وَ وَجَدَكَ عائِلًا فَأَغْنى .  و تو را فقير يافت و بىنياز ساخت ؟ - * -\r\n9 -  فَأَمَّا الْيَتِيمَ فَلا تَقْهَرْ .  پس تو ( اى محمّد ) پدر مرده را دل مشكن ( فرومشكن ) و حق او را مگير ! - * -\r\n10 -  وَ أَمَّا السَّائِلَ فَلا تَنْهَرْ .  و خواهنده و پرسنده را بانگ بر مزن - * -\r\n11 -  وَ أَمَّا بِنِعْمَةِ رَبِّكَ فَحَدِّثْ .  و اما به نعمت پروردگارت كه پيغمبرى و قرآن است به مردم خبر ده و برسان و بخوان با آن نيكوئى كه با تو كرد .\r\n\r\nتفسير ادبى و عرفانى\r\n\r\nسوره 93 آيه 0\r\n بِسْمِ اللَّهِ الرَّحْمنِ الرَّحِيمِ .  بنام او كه نامش زينت زبانها و يادگار جانها است ، بنام او كه نامش آسايش دلها و آرايش كارها و روح روحها و مفتاح فتوحها است ، بنام او كه به نامش فرمانها روان ، و حالها بر نظام است و چه بسا قفلها كه به اين نام از دلها برداشته شده ، چه بسا رقمهاى محبّت كه به اين نام در سينه‌ها نگاشته شده ! چه بسا بيگانگان كه به آن آشنا شده ، چه بسا غافلان كه به او هشيار گشته ، چه بسا مشتاقان كه به اين نام ، دوست را يافته ! اين نام هم ياد است هم يادگار ، به نازش مىدار تا وقت ديدار !\r\n گل را اثر روى تو گل‌پوش كند * جان را سخن تو مدهوش كند ! \r\n آتش كه شراب وصل تو نوش كند * از لطف تو سوختن فراموش كند \r\n\r\nسوره 93 آيه 2 - 1\r\n1 -    وَ الضُّحى وَ اللَّيْلِ إِذا سَجى .    آيه . بر لسان اهل اشارت و به ذوق جوان مردان طريقت ، مقصود از اين روز و شب كشف و حجاب است ! و كشف و حجاب نشان لطف و قهر است ! نسيم لطفى بر عالم جمال گذر كرد ، گروهى را در صحراى فضل يافت كه از قاف قسم   وَ الضُّحى   حلقهء عهدى ساختند و بند ارادت بر جان و دل آنان نهادند و به درگاه سعادت باز بستند و گروهى ديگر را در وادى عدل ديدند كه از تاريكى شب زنجير قهرى بر جان و دل آنان نهادند و به درگاه شقاوت باز بستند ! نه آنجا كه فضل جمال بود ميلى ! و نه اينجا كه عدل جلال بود ستمى است ! نسيم صباى سعادت   وَ الضُّحى   بود كه بر دولت آدم صفى و ابراهيم خليل وزيد ، و نسيم سمّ شقاوت  وَ اللَّيْلِ إِذا سَجى  بود كه در عالم عدل فرعون و هامان را به آتش نااميدى بسوخت !\r\n\r\nسوره 93 آيه 3\r\n3 -  ما وَدَّعَكَ رَبُّكَ وَ ما قَلى .  آيه . روزى چند وحى نيامد ! رسول خدا دل‌تنگ شد و به اصحاب گفت : ندانم چرا وحى بريده شده و روح امين نمىآيد ؟ ابو بكر گفت : دشمنان همىگويند كه خداى محمّد او را بگذاشت و رها كرد ! پيغمبر به بالاى كوه بو قبيس رفت و به زارى بگريست و گفت من نسيم خدائى از سوى يمن مىبويم و به زبان حال گفت :\r\n هر شب نگرانم به يمن تا تو برآئى * زيرا كه سهيلى و سهيل از يمن آيد \r\nمحمّد ( ص ) از اين پيش‌آمد بسيار دلتنگ و دل گرفته شد و روى بر خاك نهاده گفت : خدايا ، به حق آن نسيم صباى معرفت كه به هر سحرگاه بر درگاه دل دوستان گذر كند ، كه يك‌بار ديگر صحراى سينهء محمّد را به آن نسيم وحى پاك خوش گردان .\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nنوشته‌اند : آن ساعت لرزش در اركان ملكوت افتاد و زمين به جنبش آمد ! و ناگاه آثار وحى در طلعت مبارك پيدا آمد ! ياران از پيش وى برخاستند و جبرئيل امين بريد حضرت حقّ ، وحى پاك را به گوش دل پيغمبر رسانيد كه اى سيّد ، به حقّ روشنائى روى تو و سياهى موى تو « 1 » ما تو را فرونگذاشتيم و از دوستى تو نكاستيم و در اين عتاب جز سعادت امّت تو نخواستيم !\r\n\r\nسوره 93 آيه 5\r\n5 -  وَ لَسَوْفَ يُعْطِيكَ رَبُّكَ فَتَرْضى .  آيه . چون جبرئيل به حضرت رسول درآمد ، او را ديد بىقرار و ناآرام گشته ، عنان دل به دست غم سپرده ، سوز و اندوه وى به غايت رسيده ، ديده او لؤلؤ بار گشته ، جبرئيل سبب پرسيد ؟ گفت : غم گناهكاران امّت ، چنين بىقرارم كرده و انديشهء عاقبت كار مرا چنين زار و نزار نموده ! اى جبرئيل مىخواهم كه خداوند آنها را به من بخشد ، تا دلم آرام شود ، جبرئيل به حضرت عزّت رفت و باز آمد و گفت : خداوند تو را سلام مىرساند و مىفرمايد : دل خوش دار و اندوه مدار ، جهانيان همه خشنودى ما مىخواهند و ما خشنودى تو مىخواهيم ، ( اى محمّد ) براى آنكه تو خشنود شوى ما هركس از امّت تو كه تا روز رستاخيز از دلى پاك و با اخلاص اقرار به خداوندى ما كند و تو را به رسالت بشناسد ، هر طاعت كه دارد بپذيريم و هر لغزش كه باشدش بيامرزيم و اگر به قدر تمام روى زمين گناه داشته باشد محو كنم !\r\nاز حضرت جعفر بن محمّد ( ع ) امام ششم روايت شده كه : روزى حضرت رسول وارد خانهء فاطمه شد ، ديد جامهء از پشم شتر بر تن دارد و با يك دست گندم آسيا مىكند و با دست ديگر فرزند را شير مىدهد ! پيغمبر چون چنين ديد اشك در چشمهاى مبارك جمع شد و فرمود : اى فاطمه ، تلخى دنيا را به شيرين آخرت بگذران كه خداوند فرمود :  وَ لَسَوْفَ يُعْطِيكَ رَبُّكَ فَتَرْضى ! \r\nلطيفه : موسى به كوه طور به مناجات رفت و خشنودى خدا را خواست و گفت :  وَ عَجِلْتُ إِلَيْكَ رَبِّ لِتَرْضى ،  ولى محمد را خداوند خبر داد كه :  وَ لَسَوْفَ يُعْطِيكَ رَبُّكَ فَتَرْضى .  اى جوان‌مرد بين تفاوت خشنودى خواستن و خشنودى دادن از كجا است تا به كجا ! !\r\n\r\nسورهء - 94 - انشراح - 8 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ .  بنام خداوند بخشندهء مهربان .\r\n1 -   أَ لَمْ نَشْرَحْ لَكَ صَدْرَكَ .   ( اى محمّد ) ما سينهء تو را بگشاديم و دل تو را روشن ساختيم ؟\r\n- * -\r\n2 -  وَ وَضَعْنا عَنْكَ وِزْرَكَ .  و گناه تو را فرونهاديم و بار تو را سبك كرديم - * -\r\n3 -  الَّذِي أَنْقَضَ ظَهْرَكَ  آن بار گرانى كه پشت تو را سست كرد ! - * -\r\n4 -  وَ رَفَعْنا لَكَ ذِكْرَكَ .  و ياد تو و نام تو را بلند برداشتيم - * -\r\n5 -  فَإِنَّ مَعَ الْعُسْرِ يُسْراً .  آرى ، با هر دلتنگى و سختى فراخى و آسانى است - * -\r\n6 -  إِنَّ مَعَ الْعُسْرِ يُسْراً .  به درستى كه با هر دشوارى آسانى است - * -\r\n7 -  فَإِذا فَرَغْتَ فَانْصَبْ .  چون از نماز فارغ شدى به نياز بپرداز و در دعاگوئى و در نياز نمودن رنج بر خود هموار كن - * -\r\n8 -  وَ إِلى رَبِّكَ فَارْغَبْ .  و به سوى خداوند خويش برو و بخواه .\r\n\r\nتفسير ادبى و عرفانى\r\n\r\nسوره 94 آيه 0\r\n بِسْمِ اللَّهِ الرَّحْمنِ الرَّحِيمِ ،  به ياد اين نام عزيز و پيغام شريف و خطاب خطير و نظام بىنظير ؛ بارگاه\r\n\r\n\r\n","description":"","footnote":"\r\n( 1 ) - اشاره به آيهء :    وَ الضُّحى وَ اللَّيْلِ إِذا سَجى .    است كه خداوند سوگند ياد كرد .\r\n","page_name":" 620 ","page_number":620},
  {"content":"\r\n\r\nنور اعظم و حلقه در سراى قدم ؟ دست‌آويز بندگان و دلاويز دوستان ؛ در هزاران عالم كس نتواند قدم بر بساط توفيق نهد مگر به مدد لطف اين نام و كس در هر دو سراى را زندگى مسلّم نبود مگر به رعايت و عنايت اين نام .\r\nاهميّت بسم الله : از جمله كلماتى كه از منبع لطف الهى به سمع نبوّت رسانيدند و مؤمنان و دوستان را به تعليم آن تخصيص دادند ، هيچ كلمه‌اى در نظم و در نثر و در لغت آن عزّت و شرف و حرمت ندارد كه اين آيت ( بنام خدا ) دارد ! و آن نقطهء باء بسم الله اگرچه در نظر كوتاه و مختصر آيد ، در آسمان قرآن مانند زهرهء كمال است و بر رخسار حقيقت بر مثال خال جمال است ! و هر حرف ديگر در آن آيت ، درّ تحقيق و تمكين را صدفى است .\r\nو بر جمله ، همىدان اين آيت تسميت معدن حقيقت و منبع طريقت و مشرع شريعت است و هركس از دلى صافى و جانى به عهد ازل وافى آيت تسميت گويد ، از عذاب و عقاب رسته و به ثواب بىشمار پيوسته است .\r\n\r\nسوره 94 آيه 1\r\n1 -   أَ لَمْ نَشْرَحْ لَكَ صَدْرَكَ .   آيه . بدانكه چون خداوند خلق را از كتم عدم به حيّز وجود آورد و خزائن رحمت و رياض نعمت بر ايشان نثار كرد ، سيّد فرزند آدم را الطاف عزّت و انواع منّت ايثار كرد ، درنگر در منشور مجد و نامهء اقبال او ، تا هيچ پيغمبرى را آن مقام و منزلت بينى كه اين مهتر عالم را بينى ؟ هيچ‌كس جز او چنين خطاب كرامت و رفعت رفته كه :   أَ لَمْ نَشْرَحْ لَكَ صَدْرَكَ !   كه خداوند فرمود : اى رسول اكرم ، و اى نبىّ مكرّم و اى سيّد مكّه و حرم ، نه ما دل تو را به نور معرفت روشن كرديم ؟ و به لطيفه‌هاى مشاهدت و مكاشفت پاك و مهذّب كرديم ، اى بزرگوار ، مقصود از آفرينش ، كشف آيت كمال و رايت جلال تو بود ! كه گر تو نبودى افلاك را نيافريدى ! اى سيّد ، در نبوّت اوّل مقام تو بودى و در بعثت آخر تو ! در وصلت ظاهر تو بودى و در نعمت باطن تو ! اول همه مردمان در الفت و قربت بودى و آخر همه در سيادت و سعادت تو هستى !\r\n\r\nسوره 94 آيه 4\r\n4 -  وَ رَفَعْنا لَكَ ذِكْرَكَ .  آيه . در اين‌باره ، خود صدر كائنات و سيّد سادات چنين گويد :\r\nمعراج پيغمبر : چون شب قرب و كرامت ما را به معراج بردند ، همين‌كه به حضرت حق رسيدم از مقام جبروت ندا آمد كه اى محمّد : بگو تا بشنوم ( نيوشم ) بخواه تا ببخشم چون اين خطاب به من رسيد ، زبان جرى سعادت گرفت و دل من فرّ سيادت ! گستاخ ( بستاخ ) حضرت گشتم و خلعت دوست يافتم .\r\nگفتم : خداوندا ، ابراهيم را خلّت دادى ، موسى را هم سخنى بىواسطه دادى ، ادريس را به مكان عالى رسانيدى ، داود را پادشاهى بزرگ دادى و لغزش او را بخشيدى ، عيسى را در شكم مادر تورات و انجيل آموختى و مرده زنده كردن به دست او آسان كردى ! با من چه كنى ؟ ندا آمد ، كه اى محمّد ، تو را حبيب خود خواندم ، اگر با موسى سخن بىواسطه گفتم ليكن حجاب در ميان بود ! سخن شنيد ولى گوينده نديد ! و با تو بىواسطه و بىحجاب سخن گفتم ، سخن شنيدى و گوينده ديدى ! ادريس را به آسمان رسانيدم و تو را به آسمانها برگذاشتم و به خلوت  ( أَوْ أَدْنى )  رسانيدم ! داود را ملك پادشاهى دادم و امّت تو را ملك قناعت دادم ! و گناهان آنان را به شفاعت تو آمرزيدم ، سليمان را ملكى عظيم دادم و تو را قرآن دادم كه به هيچ پيغمبرى ندادم و دعاهاى تو را در آخر سوره ( بقره ) اجابت كردم و علاوه بر دو مزيّت   ( أَ لَمْ نَشْرَحْ    وَ رَفَعْنا )  ، مزيت سوم به تو دادم كه :  وَ وَضَعْنا عَنْكَ وِزْرَكَ .  علاوه بر آنكه سينهء خالى تو و دل صافى تو بازگشاديم ، بار گناهان امّت كه پشت تو بدان گران بار شده بود از تو فرونهاديم و گناهان ايشان را جمله بيامرزيديم و دل تو را آرامش داديم و نام تو و آواى تو بلند داشتيم .\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nاى محمّد ، خورشيد رفعت تو بر هركه تافت از تابش او بهره‌اى يافت ! چنان كه آدم رفيع به جاه و رفعت تو صفوت يافت ، ادريس به سبب تو مرتبت رياست يافت ، خليل به نسب تو مقام خلّت يافت ، موسى به مهر تو عزّت مكالمت يافت ، عيسى به حاجبى تو تأييد و نصرت يافت .\r\nسپس به مقرّبان حضرت فرمان آمد كه همگى داغ مهر محمّد بر دل نهيد و آتش شوق او در جان زنيد و به رسالت و پيغمبرى او اقرار دهيد ، ما او را در آخر زمان به فيض جود در وجود آورديم و پيشواى جهانيان كرديم و در صدر تخت رسالت نشانديم ، هركه به او ايمان آورد نيك‌اختر شود و هركه محبّت وى در دل گيرد و در شريعت وى بر استطاعت رود ، امروز از عيب پاك و فردا گناهانش بخشوده شود و جاى او بهشت و شراب او از حوض كوثر و خلعت او ديدار و رضاى خداوند اكبر است .\r\n\r\nسورهء - 95 - تين - 8 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشايندهء مهربان .\r\n1 -   وَ التِّينِ وَ الزَّيْتُونِ .   سوگند به انجير و زيتون « 1 » - * -\r\n2 -  وَ طُورِ سِينِينَ .  و به كوه طور نيكو .\r\n- * -\r\n3 -  وَ هذَا الْبَلَدِ الْأَمِينِ .  و به اين شهر امن‌وامان ( مكّه ) - * -\r\n4 -  لَقَدْ خَلَقْنَا الْإِنْسانَ فِي أَحْسَنِ تَقْوِيمٍ .  كه ما مردم را به نيكوتر نگاشتى ( و صورتى ) آفريديم - * -\r\n5 -  ثُمَّ رَدَدْناهُ أَسْفَلَ سافِلِينَ .  آنگاه او را ( به‌واسطه پيرى ) فروتر از همهء فروتران كرديم - * -\r\n6 -  إِلَّا الَّذِينَ آمَنُوا وَ عَمِلُوا الصَّالِحاتِ فَلَهُمْ أَجْرٌ غَيْرُ مَمْنُونٍ .  جز كسانى كه ايمان آوردند و كارهاى نيك كردند پس داراى مزد ناكاستند ! - * -\r\n7 -  فَما يُكَذِّبُكَ بَعْدُ بِالدِّينِ .  پس كيست ( اى محمّد ) در امر دين تو را دروغ زن گيرد ؟ ( پس از آنكه آفرينش آدمى را ديد ) .\r\n- * -\r\n8 -  أَ لَيْسَ اللَّهُ بِأَحْكَمِ الْحاكِمِينَ .  آيا خداوند استوارترين و راست‌ترين داوران نيست ؟\r\n\r\nتفسير ادبى و عرفانى\r\n\r\nسوره 95 آيه 0\r\n بِسْمِ اللَّهِ الرَّحْمنِ الرَّحِيمِ ،  نام خداوندى كه خرد خردمندان در ادراك جلال او خيره شده و آبروى متعزّزان در آب جمال او تيره گشته و فهمهاى خداوند هوش و فطانت از دريافت صفات كمال او عاجز مانده ! خلق عالم جمله جانها بر بيشتر خواهى عشق نهاده و جز حيرت و حسرت نبرده !\r\n اى گشته اسير در بلاى تو آن كس كه زند دم ولاى تو ! * عشّاق جهان همه شده واله در عالم عزّ كبرياى تو ! \r\n\r\nسوره 95 آيه 1\r\n1 -   وَ التِّينِ وَ الزَّيْتُونِ .   آيه . خداوند در ابتداى سوره به چهار چيز ( انجير ، زيتون ، كوه طور و شهر مكّه ) سوگند ياد مىكند كه انسان را به نيكوترين صورتى آفريدم ! و او را از ميان مخلوقها برگزيدم ، رقم محبّت بر او كشيدم و شايستهء بساط خويش گردانيدم ، آنگاه مقرّبان حضرت را فرمودم كه پيش تخت او پيشانى بر خاك نهيد ، و بنده‌وار سجده آريد ! كه خواجه او است و شما چاكرانيد ، دوست او است و شما بندگانيد ! و سوگند به آن چهار چيز ياد فرموده كه :\r\n\r\n\r\n","description":"","footnote":"\r\n( 1 ) - نوشته‌اند : علت سوگند به اين دو ميوه آن است كه انجير مانند ميوه بهشت است و زيتون كه روغن گوارا دهد و چوب آن در سوختن دود ندارد و نام دو كوه يكى در شام و ديگرى قدس است .\r\n","page_name":" 622 ","page_number":622},
  {"content":"\r\n\r\n\r\nسوره 95 آيه 3\r\n3 -  لَقَدْ خَلَقْنَا الْإِنْسانَ فِي أَحْسَنِ تَقْوِيمٍ .  آيه . پس خاك بر سر كسى كه عزّت پدر خود آدم را نداند و شرف و منزلت او را نشناسد و در اين قالب خاكى جز به اسمى و جسمى و رسمى راه نبرد ! و خبر ندارد كه آدم خود يكى از دو عالم است ! زيرا آيات خداوند در دو عالم نمايانده مىشود « 1 » يكى در آفاق كه زمين و آسمان و خورشيد و ماه و ستاره و نور و ظلمت و رعد و برق و مانند آن است ! دوّمى در انفس كه آدمى باشد !\r\nعالم انفس نيز مانند عالم آفاق است : زمينش عقيدت ، آسمانش معرفت ، ستارگانش منزلت ، خورشيدش فراست ، ماهش فكرت ، نورش طاعت ، ظلمتش معصيت ، رعدش مخافت ، برقش امنيّت ، ابرش همّت ، بارانش رحمت ، درختش عبادت ، ميوه‌اش حكمت است !\r\nلطيفه : پادشاه همهء اين عالم نفس آدمى است ، دل وزيرش ، عقل سپاهش ، حواس چاكرش ، دست و پا جاسوسش ، گوش رقيبش ، چشم ترجمانش ، زبان داعيش ، خاطر رسولش ، الهام سفيرش علم سلاحش مىباشند !\r\n\r\nسوره 95 آيه 8\r\n8 -  أَ لَيْسَ اللَّهُ بِأَحْكَمِ الْحاكِمِينَ .  آيه . خداوند داور بىمانند است ، پاك است و بزرگوار ، خداوندى كه از خاك چنين موجودى آفريد ! و در آفرينش خود قدرت نمائى كرد ، از اين شگفت‌تر ! از جوهرى عالمى آفريد ! و از نفحه‌اى عيسى آفريد ! از سنگى ناقهء صالح بيرون آورد ، از عصاى موسى اژدهائى ساخت ، از دودى ( بخار ) آسمان ( كرات آسمانى ) آفريد ، از نورى فرشتگان آفريد ، از نارى پريان آفريد ! از ناف آهو مشكى بويا ، از گاو دريائى عنبر سارا ، از كرمى ابريشم ديبا ، از زنبورى عسل مصفّا ، از خارى گلنارى زيبا و از گياهى حلوائى باشفا آفريد ! پس حق‌تعالى مىنمايد كه : صانع بىعلت منم ، خالق بىآلت منم ، قهّار بىحيلت منم ، غفّار بىمهلت منم ، ستّار هر زلّت منم !\r\n لَقَدْ خَلَقْنَا الْإِنْسانَ فِي أَحْسَنِ تَقْوِيمٍ  آدمى : در آفرينش آدم طورها ساخت كه فرمود :  وَ قَدْ خَلَقَكُمْ أَطْواراً .  يك بار :  خَلَقَهُ مِنْ تُرابٍ ،  از خاك آفريد ، جاى ديگر :  مِنْ حَمَإٍ مَسْنُونٍ *  ( از گل سياه ) آفريد ، جاى ديگر  مِنْ صَلْصالٍ *  ( از گل سفت ) آفريد ، پس از او را زنده كرد ! و زنده بود مرده گردانيد ؟ مرده بود دوباره زنده گردانيد ! نادان بود دانا گردانيد ، چون به حدّ كمال رسانيد فرمود :  لَقَدْ خَلَقْنَا الْإِنْسانَ فِي أَحْسَنِ تَقْوِيمٍ . \r\nهمچنان‌كه نطفه بود علقه گردانيد ، علقه بود مضغه گردانيد مضغه بود عظم و لحم گردانيد ! قطره‌اى آب بود ، خون بسته شد ، خون بسته بود گوشت جويده شد ، گوشت جويده بود بازگشت و استخوان پوشيده شد !  فَتَبارَكَ اللَّهُ أَحْسَنُ الْخالِقِينَ .  خاك و نطفه از حالى به حال ديگر آورد ، تا آنچه در ازل حكم كرده و بر او قضا رانده بر وى برفت ! همچنان‌كه سعيد و شقى را از حالى بحالى مىگرداند گاه در عبادتگاه در معصيت ، گاه در مجلس علم ، گه در مجلس خمر ! گاه شادان ، گه گويان ، تا آخر عمر كه به سر آرد يا بهشتى است يا دوزخى !\r\n\r\nسورهء - 96 - اقرأ - 19 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   اقْرَأْ بِاسْمِ رَبِّكَ الَّذِي خَلَقَ .   بخوان ( اى محمّد ) بنام پروردگارت كه آفريده است .\r\n\r\n\r\n","description":"","footnote":"\r\n( 1 ) - اشاره به آيهء :  سَنُرِيهِمْ آياتِنا فِي الْآفاقِ وَ فِي أَنْفُسِهِمْ   أَ فَلا يَعْقِلُونَ . \r\n","page_name":" 623 ","page_number":623},
  {"content":"\r\n\r\n- * -\r\n2 -  خَلَقَ الْإِنْسانَ مِنْ عَلَقٍ .  آدمى را از خون بسته آفريد ! - * -\r\n3 -  اقْرَأْ وَ رَبُّكَ الْأَكْرَمُ . \r\nبخوان و خداوند نيكوكار خود را - * -\r\n4 -  الَّذِي عَلَّمَ بِالْقَلَمِ .  آن خدائى كه به خامه در آموخت ! - * -\r\n5 -  عَلَّمَ الْإِنْسانَ ما لَمْ يَعْلَمْ .  آدمى را آموخت آنچه نمىدانست - * -\r\n6 -  كَلَّا إِنَّ الْإِنْسانَ لَيَطْغى .  آرى ، آدمى نافرمانى مىكند ! - * -\r\n7 -  أَنْ رَآهُ اسْتَغْنى .  چون خود را بىنياز بيند ! - * -\r\n8 -  إِنَّ إِلى رَبِّكَ الرُّجْعى . \r\nهمانا ، بازگشت تو بسوى خداوند است - * -\r\n9 -  أَ رَأَيْتَ الَّذِي يَنْهى .  آيا كسى ( ابو جهل ) كه باز مىداشت ديدى ؟\r\n- * -\r\n10 -  عَبْداً إِذا صَلَّى .  باز مىداشت بنده را ( پيغمبر را ) كه نماز مىكرد ؟ - * -\r\n11 -  أَ رَأَيْتَ إِنْ كانَ عَلَى الْهُدى .  چه بينى ؟ آيا اين مرد ( ابو جهل ) به راه راست است ؟ - * -\r\n12 -  أَوْ أَمَرَ بِالتَّقْوى .  آيا امر به پرهيز از ناصواب و بدى مىدهد ؟\r\n13 -  أَ رَأَيْتَ إِنْ كَذَّبَ وَ تَوَلَّى .  ببينى ( اى محمّد ) كه اين مرد تكذيب مىكند و از راستى برمىگردد ! - * -\r\n14 -  أَ لَمْ يَعْلَمْ بِأَنَّ اللَّهَ يَرى .  آيا او نمىداند كه خدا مىبيند ؟ - * -\r\n15 -  كَلَّا لَئِنْ لَمْ يَنْتَهِ لَنَسْفَعاً بِالنَّاصِيَةِ  - * -\r\n16 -  ناصِيَةٍ كاذِبَةٍ خاطِئَةٍ .  او دروغ مىبندد ، نه چنين است ، اگر او از رسول اكرم باز نگشت ، موى سر او را گيريم ، موى پيشانى مرد دروغ‌زن بدكار را ! ( ابو جهل ) - * -\r\n17 -  فَلْيَدْعُ نادِيَهُ .  ( در آن حال ) ياران و خويشان خود را بخواند ! - * -\r\n18 -  سَنَدْعُ الزَّبانِيَةَ .  ما هم فرشتگان عذاب را خوانيم - * -\r\n19 -  كَلَّا لا تُطِعْهُ وَ اسْجُدْ وَ اقْتَرِبْ .  نه سزاوار است ، او را فرمان مبر و سجده كن ( سجدهء واجب ) و نزديك آى !\r\n\r\nتفسير ادبى و عرفانى\r\n\r\nسوره 96 آيه 0\r\n بِسْمِ اللَّهِ الرَّحْمنِ الرَّحِيمِ ،  بنام او كه نامش آرامش مجلس ، و مدحش سرمايهء مفلس ؛ بنام او كه نامش دل افروز ، و مهرش جهان سوز ؛ بنام او كه نامش آئين زبان و خبرش راحت جان ؛ بنام او كه نامش نور ديدهء مؤمنان ، يادش آئين منزل مشتاقان ، يافتش فراغ دل مريدان ، مهرش انس جان محبّان ، حكمتش توتياى ديدهء عارفان و ذكرش مرهم جان سوختگان است .\r\nپير طريقت گفت : الهى ، دوستدار از زبان خاموش است ، ولى حالش همه زبان است ، وگر جان در سر دوستى كرد شايد ، كه دوست او را بجاى جان است ؛ غرق‌شدهء آب نبيند كه گرفتار آن است ! به روز چراغ نيفروزند كه روز خود چراغ جهان است .\r\n\r\nسوره 96 آيه 1\r\n1 -   اقْرَأْ بِاسْمِ رَبِّكَ .   آيه . خداوند خبر مىدهد از اوّلين وحى كه به مصطفى آمد ، آن ساعت كه جبرئيل در غار حرا ، خود را به او نمود و با وى آرام گرفت ، رسول خدا گفت : جبرئيل اول بار كه به من آمد مرا در بر گرفت و تنگ به خود دركشيد و نيك بماليد ! و بچسبانيد ! و باز رها كرد ! آنگاه دو بار ديگر همچنان كرد ! و حكمت در آن كار اين بود كه سه بار طبيعت بشريّت او را به عنصر ملكوتى مزاج داد ؛ آنگاه گفت :\r\n( اى محمّد )   اقْرَأْ !   محمّد گفت : من نمىتوانم بخوانم ، اين كار سه بار تكرار شد ! بار سوّم جبرئيل گفت : بخوان بنام پروردگارت ! يعنى بگو ( بِسْمِ اللَّهِ الرَّحْمنِ الرَّحِيمِ ) . اوّلين و آخرين آيه : در اوّلين آيه و سوره كه به پيغمبر نازل شده ميان مفسّران اختلاف است بعضى سورهء اقرأ بعضى سورهء مدثّر ، برخى آيهء ( بِسْمِ اللَّهِ ) را دانسته‌اند و جمع ميان همه روايتها اين است كه اوّلين آيه ، آيهء تسميت بوده است كه بعد از آن ، آيه‌آيه و سوره سوره نازل شده و آخرين آيه آيهء  وَ اتَّقُوا يَوْماً تُرْجَعُونَ فِيهِ إِلَى اللَّهِ  يا آيهء  لَقَدْ جاءَكُمْ رَسُولٌ مِنْ أَنْفُسِكُمْ  تا آخر است .\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nاثر اولين وحى : مصطفى فرمود : آن ساعت كه اين آيه نازل شد از هيبت اين خطاب ، اندامهاى من مىخواست از هم جدا شود ! و بندهاى تن ازهم‌گسيخته گردد ! پس چگونه باشد حال امّت آن ساعت كه به او گويند :  اقْرَأْ كِتابَكَ  ! نامهء عملت را بخوان ! ؟ چون در نامهء گناهكار ، همه كارها و نافرمانيها و بدكاريها نوشته شده و او را بيم عذاب و عقوبت بود و هيچ عذر و حجّت نباشد : و حال چنين كسى را بر خوان ! مگر آنكه خداوند به فضل و كرم خود بر بنده رحمت آورد و به آن سجده‌ها كه در همه عمر آورده باشد ( اگر باشد ! ) به خدا تقرّب و توسّل جسته و اميد بخشودگى در آن بسته ! او را نوميد نكند و او را به محلّ قرب رساند كه در آخر سوره فرمود :  وَ اسْجُدْ وَ اقْتَرِبْ ،  بنده در هيچ حال به خدا نزديك نباشد آن‌چنان‌كه در حال سجود به نثار رحمت نزديك است ، چون بنده سر بر سجده نهد ، از سر تا پا نور بر او مىتازد و باران رحمت بر او مىبارد !\r\nمصطفى فرمود : هركه سجده كرد ، از كبر و غرور گشت و بر درگاه حق ، شرف متواضعان و فروتنان يافت و چون بنده در سجود متواضع شود ، پاداش وى آنست كه خداوند به او تقرّب ارزانى دارد ، چون بنده در حال سجود جمع باشد و در حالات ديگر متفرّق ! در حال قيام و ركوع به نظر مردم نزديك باشد و در حال سجود از نظرها دور ، و هركس از خلق دور تر به حق نزديكتر است و هركس به نظر خلق بىشأن‌تر به نزد خدا باشأن‌تر است !\r\nآورده‌اند كه اول كسى از فرشتگان كه آدم را سجده كرد اسرافيل بود و چون سر از سجده برداشت خداوند كتابهاى آسمانى و وحى الهى بر پيشانى او پديد آورد ، تا جبين وى لوح كتابهاى خدا گشت !\r\nلطيفه : شگفتا ، كسى كه آدم را به حكم فرمان سجده كند ، صورت كتابهاى آسمانى بر پيشانى او پديد آيد ! پس مؤمنى كه سالها خداى را سجده كرده ، چه عجب اگر او را از آتش دوزخ دور گرداند !\r\nاسرافيل به امر حق آدم را سجده كرد ، بر پيشانى او كلام حق نشسته آمد ! و در دل مؤمن ايمان نبشته آمد ، كه خداوند مىفرمايد :  كَتَبَ فِي قُلُوبِهِمُ الْإِيمانَ ،  و از روى اشارت مىفرمايد : او كه بندهء مرا به امر من سجده كرد ، سخن نانبشته بر پيشانى او پديد آوردم ! البتّه كسى كه چندين سال مرا سجده كرده ، ايمان نوشته بر دل وى چگونه بر گيرم ! ؟ پيغمبر فرمود : چون ركوع كنيد خداوند را بزرگ داشته‌ايد و چون سجود كنيد در دعا كوشش كنيد كه خداوند آن را مىپذيرد .\r\n\r\nسورهء - 97 - قدر - 5 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند فراخ بخشايش مهربان .\r\n1 -   إِنَّا أَنْزَلْناهُ فِي لَيْلَةِ الْقَدْرِ .   ما قرآن را در شب حكم و بريدن بهره‌ها فروفرستاديم .\r\n2 -  وَ ما أَدْراكَ ما لَيْلَةُ الْقَدْرِ .  و تو چه دانى كه شب قدر چه است ؟ - * -\r\n3 -  لَيْلَةُ الْقَدْرِ خَيْرٌ مِنْ أَلْفِ شَهْرٍ .  شب قدر از هزار ماهگان بهتر و برتر است - * -\r\n4 -  تَنَزَّلُ الْمَلائِكَةُ وَ الرُّوحُ فِيها بِإِذْنِ رَبِّهِمْ مِنْ كُلِّ أَمْرٍ .  فرشتگان و جبرئيل به دستور و فرمان خداوند با هر امرى ( در اين سال مقدّر شده ) به زمين فرومىآيند - * -\r\n5 -  سَلامٌ هِيَ حَتَّى مَطْلَعِ الْفَجْرِ .  آن شب تا بامداد همه سلام و سلامتى و خير و بركت\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nاست و بدى و بلا و وسوسهء شيطانى نيست ! و اين همان شب مباركى است كه در سورهء حم فرمود :  إِنَّا أَنْزَلْناهُ فِي لَيْلَةٍ مُبارَكَةٍ  يعنى ما قرآن را در شب با خير و بركتى فروفرستاديم .\r\n\r\nتفسير ادبى و عرفانى\r\n\r\nسوره 97 آيه 0\r\n بِسْمِ اللَّهِ الرَّحْمنِ الرَّحِيمِ ،  اى خداوندى كه ياد تو ، بيان دل و زبان است ، و مهر تو ميان سرّ و جان ، وصل تو زندگانى جان است و رستخيز نهان ، اى خداوندى كه به علم در هر جائى ، و به ذات بر آسمان ؛ قرب تو در ديدن است و اشارت در نفس و صحبت در جان ؛ اى خداوندى كه در نهانى پيدائى و در پيدائى نهان ! يافت تو روز است كه خود برآيد ناگهان ، ياوندهء تو نه به شادى پردازد نه به اندوهان ، سرگشته در كار تو همچون بىخبران :\r\n مشتاق تو در كويت ، از شوق تو سرگردان * از خلق خدا گشته ، خرسند به خلقانها \r\n از سوز جگر چشمى ، چون حلقهء گوهرها * وز آتش دل آهى ، چون رشتهء مرجانها \r\n\r\nسوره 97 آيه 1\r\n1 -   إِنَّا أَنْزَلْناهُ فِي لَيْلَةِ الْقَدْرِ .   آيه . « 1 » ما در تعظيم شب قدر ، از آسمان قرآن فرستاديم و به وحى پاك و پيغام راست عالميان را از خيرات و بركات اين شب خبر داديم ؛ اندرين شب بهشت جاويد و فردوس برين درها را بازنهاده و ساكنان آن بر تختها نشسته و روح پيمبران و وليّان و شهيدان راه حق فرا طرب آمده ، نسيم روح ازليّت بر دل دوستان مىوزد و باد خوش فردانيّت به جان عاشقان مىرسد ، و از سوى دوست خطاب مىرسد :\r\nاستغفاركنندگان كجايند ؟ جوان‌مردان شب‌خيز كه در آرزوى وصل ما بىخواب و بىآرام بوده‌اند و در راه عشق ما شربت بلا نوشيدند كجايند ؟ تا ما خستگى ايشان را مرهم نهيم و اندرين شب قدر ، ايشان را با قدر و منزلت باز گردانيم ! كه امشب شب نوازش بندگان است ، هنگام پذيرفتن توبهء گناهكارانست ! وعده‌گاه آشتىجويان است ، هنگام ناز شيفتگان و راز دوستان است . در تمام شب قدر ، داعيان را اجابت و سائلان را عطيّت و مجتهدان را معونت و مطيعان را مثوبت و عاصيان را مغفرت و محبّان را كرامت است :\r\n\r\nسوره 97 آيه 4\r\n4 -  تَنَزَّلُ الْمَلائِكَةُ وَ الرُّوحُ .  آيه . فرشتگان از آسمان به زمين آيند و جبرئيل در پيش ايستاده ، چهار علم با خود آورند ! يكى بر بام كعبه ، يكى بر طور سينا ، يكى بر صخرهء قدس و يكى بر سر روضهء مصطفى برافرازند .\r\nآن شب فرشتگان با جبرئيل به همهء خانه‌هاى مؤمنان در آيند ، هرجا مى و مىخواره‌اى باشد ، يا عاق پدر و مادر ! يا كسى كه نماز نكند ، يا در آن خانه سگى باشد ، يا دو مسلمان كه با يكدگر به هجرت باشند و باهم سخن نگويند ! فرشتگان در آن خانه‌ها وارد نشوند و اهل آن از خيرات و بركات آن شب محروم باشند ! و هرگاه مؤمنى را در آن خانه‌ها در نماز بينند ، بر او سلام كنند و اگر مؤمن در خواب بود ، در او به رحمت نگرند .\r\nدر آن شب جبرئيل چندان رحمت بر مؤمنان پخش كند كه زيادت آيد و چون زياد آيد پرسد خداوندا :\r\n\r\n\r\n","description":"","footnote":"\r\n( 1 ) - مفسران نوشته‌اند : شب قدر يعنى شبى كه مقدّرات بندگان و هر چيزى از خير و بركت تا آخر آن سال معين مىشود ! و بعضى مفسران شب قدر را شب 15 شعبان و شب بزرگى و شرف و عظمت دانند كه خداوند عمل گذشتهء صالحان را با خير و بركت قدردانى مىكند و تقريبا همهء اهل دانش ، شب قدر را يكى از شبهاى 21 و يا 23 يا 27 يا 29 ماه رمضان مىدانند .\r\n","page_name":" 626 ","page_number":626},
  {"content":"\r\n\r\nزيادتى رحمت را چه كنم ؟ فرمان آيد كه سزاوار كرم ما نباشد كه رحمت خود را كه به خلق فرستاديم باز بريم ، آن را مىدار تا مجاهدين راه حق ، كافران را هزيمت دهند و فرزندان آنان را اسير آورند ، آن‌گاه رحمت‌ها را به فرزندان كافران ده و آنها را بهره‌مند كن ، باشد كه به بركت اين رحمت ايمان آرند .\r\nچون شب قدر صبح شود ، جبرئيل فرشتگان را بانگ زند كه رحيل رحيل بايد به آسمانها بازگرديم . فرمان از آفرينندهء جهان رسد كه هنوز هنگام بازگشتن نيست كه شما خفتگان امّت محمّد را سلام نكرديد ، گروهى هنوز در خوابند ، صبر كنيد تا بيدار شوند و ايشان را سلام كنيد ! پس از آن از سوى حق ندا آيد كه : اى مقرّبان درگاه ، گواه باشيد كه از امّت محمّد هركه مطيع و فرمان‌بردار بود ، طاعتش را پذيرفتيم و هرچه گناهكار و نافرمان بود ( به شفاعت مصطفى ) آنان را به مطيعان بخشيديم !\r\n\r\nسوره 97 آيه 5\r\n5 -  سَلامٌ هِيَ حَتَّى مَطْلَعِ الْفَجْرِ .  آيه . حكمت آمدن فرشتگان و سلام بر مؤمنان و مطيعان آنست كه رسول خدا گفت : خدايا مىترسم كه چون مرا از ميان امّت بردارى بر آنان عذاب فرستى كه فرمودى تا تو ميان امّت هستى عذاب نفرستم ! ندا آمد كه تا امّت تو استغفار مىكنند عذاب نفرستم ، همچنين تا رسول ايشان به حضرت من است عذاب كردن امّت از كرم من به دور است !\r\nرسول خدا ، از شنيدن اين بشارت شاد شد و دل او خوش گشت . آنگاه پيش خود انديشيد كه اگر گروهى از امّت من در آمرزش خواستن ( استغفار ) كوتاهى كنند ترسم كه خدا بر آنان عذاب فرستد ! جبرئيل آمد و گفت :\r\nخداوند از انديشهء دل تو آگاه است ، مىگويد دل خوش دار كه پس از مردن تو تا روز رستاخيز ، هر شب قدر جبرئيل را به زمين فرستم تا امّت تو را يگان يگان سلام كند . اى محمّد ، تا سلام تو به ايشان مىرسد عذاب نكردم ، تا جبرئيل هم در شبهاى قدر مىرود و سلام مىرساند عذاب نفرستم .\r\nشب عرفات و شب قدر : خداوند در دو وقت بندگان را به فرشتگان عرضه كند ، يكى در موسم عرفات كه حاجيان احرام گرفته ، روى به خانهء مبارك نهاده ، رنج سفر و جفاى عرب كشيده ، دل بر غريبى نهاده ، خان‌ومان و خويشان همه بگذاشته ، داغ فراق بر دل ياران و خويشان نهاده ، لباس مصيبت رسيدگان پوشيده ، آن ساعت كه در موسم عرفات بايستند ، از جانب ربّ عزّت ندا آيد به فرشتگان آسمان كه : درنگريد به اين بندگان من و سوختگان در راه من ، مشتاقان درگاه من ، از چهار گوشهء جهان روى به خانهء ما نهاده ، راه دور و دراز در پيش گرفته ، جان شيرين فدا كرده ، لبّيك‌زنان و تكبيرگويان به در خانه ما آمده‌اند ، شما گواه باشيد كه من آنها را با هرچه از گناهان دارند آمرزيدم ، و آنان را با تحفهء كرامت و هديهء رحمت بازگردانيدم .\r\nشب دوم ، شب قدر است كه خداوند بندگان را بر فرشتگان عرضه كند ، زير مؤمنان در اين شب بر طاعت بيفزايند و عاصيان از معصيت بازايستند ، از دستها بوى مصحف و از زبانها بوى تسبيح ، و از شكمها بوى گرسنگى آيد ! و از هفت اندام آنها بوى طاعت و عبادت آيد ! تنهاشان در نماز ، دلهاشان با نياز ، جانهاشان در راز ؛ مهر مهر در دل نهاده ، خواست خود به غارت اندوه داده ، يكسر به خدمت ما پرداخته و اين‌ها هستند كه شما فرشتگان ( هنگام تعيين آنها به خلافت ) آنها را مفسد در زمين مىگفتيد ! و من جواب دادم كه از اينان من چيزهائى مىدانم\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nكه شما نمىدانيد ! « 1 » .\r\nامشب كه مقرّبان آسمان ، سلام حق به بندگان مىرسانند و انوار رحمت بر سر امّت محمّد مىافشانند ، و طاعتهاى با تقصير را مىپذيرند ، و معصيتهاى بىشمار را مىآمرزند ، بيائيد تا ما نيز نياز خود عرضه كنيم و همگى يك دل و يك زبان گوئيم :\r\nخداوندا ، به حرمت سيّد مختار ، و به حرمت پرهيزكاران ابرار ، و به حرمت مهاجر و انصار ، كه ما را درين شب بزرگوار ، از خلعت رحمت و مغفرت نصيب تمام ارزانى فرما و گناهان ما را درگذر و همه را به جوار رحمت خود برسان ، يا جليل و يا جبّار ، يا كريم و يا غفّار . برحمتك يا ارحم الرّاحمين .\r\n\r\nسورهء - 98 - بيّنه - 8 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   لَمْ يَكُنِ الَّذِينَ كَفَرُوا مِنْ أَهْلِ الْكِتابِ وَ الْمُشْرِكِينَ مُنْفَكِّينَ حَتَّى تَأْتِيَهُمُ الْبَيِّنَةُ .   كافران از اهل كتاب ( يهود و ترسا ) و مشركان از كفر خود برنگردند ( منفك نشوند ) مگر آنكه كار روشن و نشان هويدا و مرد استوار به آنها بيايد .\r\n2 -  رَسُولٌ مِنَ اللَّهِ يَتْلُوا صُحُفاً مُطَهَّرَةً .  پيغمبرى از سوى خداى يگانه ( بيايد ) تا بر ايشان صحيفه‌ها و نامه‌هاى پاك از دروغ و اختلاف بر آنها بخواند ، كه در آنها نبشته‌هاى درست و پاينده و باارزش است .\r\n3 -  فِيها كُتُبٌ قَيِّمَةٌ .  در آن صحيفه‌ها نبشته‌ها و حكمهاى درست و پاينده و استوار است .\r\n4 -  وَ ما تَفَرَّقَ الَّذِينَ أُوتُوا الْكِتابَ إِلَّا مِنْ بَعْدِ ما جاءَتْهُمُ الْبَيِّنَةُ .  و جهودان دو گروه ( متفرّق ) در كار نشدند مگر پس از آنكه پيغامبرى راست سخن و استوار به ايشان آمد !\r\n5 -  وَ ما أُمِرُوا إِلَّا لِيَعْبُدُوا اللَّهَ مُخْلِصِينَ لَهُ الدِّينَ حُنَفاءَ وَ يُقِيمُوا الصَّلاةَ وَ يُؤْتُوا الزَّكاةَ وَ ذلِكَ دِينُ الْقَيِّمَةِ .  و آنان مأمور نبودند جز اينكه خداى يگانه را بپرستند و دين و كردار خويش خالصانه براى او پاك دارند و پاك دينان باشند و نماز را به پا دارند و زكات را بپردازند ، اين است دين پاينده و استوار و با ارزش .\r\n6 -  إِنَّ الَّذِينَ كَفَرُوا مِنْ أَهْلِ الْكِتابِ وَ الْمُشْرِكِينَ فِي نارِ جَهَنَّمَ خالِدِينَ فِيها أُولئِكَ هُمْ شَرُّ الْبَرِيَّةِ .  كسانى كه از جهود و ترسا و انبازگيران كافر شدند در آتش دوزخند و آنان بدترين همه آفريدگانند .\r\n7 -  إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ .  همانا ، كسانى كه گرويدند و كارهاى نيك كردند ، آنان بهترين مردمند .\r\n8 -  جَزاؤُهُمْ عِنْدَ رَبِّهِمْ جَنَّاتُ عَدْنٍ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً . \r\nپاداش آنان نزد خداوند ، بهشتهاى هميشگى است كه از زير درختان آن جوى آب روان است و در آنجا جاويدانند .\r\n9 -  رَضِيَ اللَّهُ عَنْهُمْ وَ رَضُوا عَنْهُ ذلِكَ لِمَنْ خَشِيَ رَبَّهُ .  خداوند از آنها خشنود و آنها هم از\r\n\r\n\r\n","description":"","footnote":"\r\n( 1 ) - اشاره به آيهء :  أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ . . .   قالَ إِنِّي أَعْلَمُ ما لا تَعْلَمُونَ . \r\n","page_name":" 628 ","page_number":628},
  {"content":"\r\n\r\nخداوند خشنودند ، اين پاداش براى كسى است كه از پروردگار خويش بترسد « و نافرمانى نكند » .\r\n\r\nتفسير ادبى و عرفانى\r\n\r\nسوره 98 آيه 0\r\n بِسْمِ اللَّهِ الرَّحْمنِ الرَّحِيمِ .  هزاران سال گذشت تا خلق عالم در شنيدن اين نام سرگردانند ، غايت و نهايت ذات و صفات وى ندانند ! گروهى در مىدانند و گروهى بيرون مىدانند ، همه بستهء امر ، خستهء نهى ، در قيد تكليف ، در انتظار وعد ، دربند وعيد ، بر اميد يافت . حضرت صمديّت منزّه از ادراك و همها و مقدّس از احاطهء فهمها ! عقلى كه از جلال وى انديشد معقول شود ! فهمى كه از جمال وى ادراك جويد ذليل گردد ، و همى كه از كمال وى علم خواهد متحيّر شود ! عقل عاجز و فهم قاصر و وهم متحيّر و علم مقصّر و طبع ذليل و دل شكسته و سرّ اسير و جمال او بر قدر جلال او و جلال او بر وقوع جمال او است !\r\n بيار پور مغانه ، بده به پور مغان * كه روستم را هم رخش روستم كشدا ! \r\n\r\nسوره 98 آيه 1\r\n1 -   لَمْ يَكُنِ الَّذِينَ كَفَرُوا .   آيه . نزول اين آيت درباره جهود و ترسا است كه چون هر دو فريق از اهل كتاب و مشركان قريش ايمان آوردند ، خداوند به پيغمبر خبر داد كه آنان در كفر مانده بودند تا هنگام بعثت مصطفى ، كه آفتاب وحى از مطلع خويش سر برزد و آن سيّد بزرگوار را جامهء رسالت و نبوّت پوشانيدند و طلعت رسالت چهرهء جمال خويش را به خلق نمود و دست رأفت و رحمت نبوّت بر سر آن قوم نهاد و آنها را از آلايش كفر پاك كرد و به عزّت اسلام عزيز شدند و آن روز كه سراپردهء احمد مرسل را در بطحاء مكّه ( وادى مكّه ) بر پا كردند ، دست فضل محمّدى نقش كافران قريش را محو و نابود كرد و تلبيس ابليس بىاثر كرد ، منادى حق اين نداء عهد در داد كه :\r\n\r\nسوره 98 آيه 2\r\n2 -  رَسُولٌ مِنَ اللَّهِ يَتْلُوا صُحُفاً مُطَهَّرَةً .  آيه . رسول خدا صحيفهء شريعت از هم باز كرد و كتاب آسمانى و نامهء ربّانى را بر خلق مىخواند و نثار توحيد بر سر مؤمنان مىافشاند ! اين ندا به گوش دوستان رسيد ، همه از ميقات خود لبّيك اسلام برآوردند .\r\nبلال حبشى با روى سياه و دلى چون ماه ، گرد مكّه همىگرديد ، و به اميد جمال آن مهتر عالم همىدويد كه اين چه بوى است كه در حبشه به مشام من رسيد ؟ و صهيب رومى با دلى پردرد مىتاخت و مىگفت : اين چه بند لطف است كه ما را از روم بكشيد ؟ سلمان فارسى مىگفت : اين چه گل خوش‌بوئى است كه جز در بازار نياز ما نفروشند ؟ عمار ياسر مىگفت : من بوى يوسف مىشنوم ! ابو ذر غفارى پيوسته فرياد همىكرد و بدين مضمون مىگفت :\r\n بوى موى جوليان آيد همى * بوى يار مهربان آيد همى \r\nاى دريغا ، كه آن مهتر بدين عالم درآمد و رفت و كسى قدر وى به حقيقت نشناخت ! اى دريغا ، كه آن خورشيد جمال در ميان ميغ ( ابر ) نهان گشت و كسى را به حقيقت از وى خبر نه !\r\n اى درّ به چنگ آمده ، در عمر دراز * آورده تو را ز قعر دريا به فراز \r\n غوّاص تو را نهاده بر دست ز ناز * افتاده ز دست و باز دريا شده باز \r\n\r\nسوره 98 آيه 5\r\n5 -  وَ ما أُمِرُوا إِلَّا لِيَعْبُدُوا اللَّهَ .  آيه . خداوند در اين آيت ، بندگان را به پرستش فرمان مىدهد و در عبادت اخلاص را شرط مىكند ، چون روش اخلاص در عبادت مانند رنگ در گوهر است ، گوهرى كه\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nرنگ ندارد سنگى بىارزش است ! عبادتى هم كه با اخلاص نباشد رنجى است بىثواب ! اخلاص آتشى است كه در سينهء مؤمن مىافروزند تا هرچه جز حق است در سينه بسوزد ! و دست وى از محارم به رشتهء اخلاص استوار كنند تا دست جز به حلال نبرد ! و به ديده در اغيار ننگرد ! و در دل از دنيا و عقبى نينديشد ! نيروى شهوت رام او گردد ! حرص را وداع گويد ، بخل از او بگريزد ! بيخ حسد از سينهء او كنده شود ، با خلق جهان برادر گشته ، كبر و غرور از سر به در كرده ، جامهء فروتنى به بر كرده ، زبان پند و اندرز گشوده ، گل رحم و شفقت شكفته ، اسباب تفرقه و اختلاف و شقاق و نفاق از سر راه وى برخاستند ! چون قدم بدان رسد به سر راه اخلاص رسد و بايد بداند كه يك ركن از اركان عبادت ، واجبات بجا آوردن است كه فرمود :\r\n . . . وَ يُقِيمُوا الصَّلاةَ .  آيه . دين پاينده آنست كه نماز به پا دارد ، به هنگام خود و با شرائط و اركان آن و خضوع و خشوع بجاى آورده ، خدا را پيش چشم خود داشته ، در حال تكبير روى به عالم كبريا آورده ، از شيطان لعين دور شده ، به يمن و بركت ( بسم الله الرحمن الرحيم ) فاتحه را مفتاح خير و سعادت و توفيق دانسته ، به خواندن سوره سيرت فرشتگان گرفته ، در ركوع خشوع و در سجود خضوع آورده ، در تشهّد حق را مشاهده كرده ، روح پيغمبر را درود فرستاده ، سلام به خلق خدا از بلاها داده ، چنين نماز مستوجب قبول بوده و حاصلش رضاى خداوند غفور باشد كه فرمود :\r\n\r\nسوره 98 آيه 8\r\n8 -  رَضِيَ اللَّهُ عَنْهُمْ وَ رَضُوا عَنْهُ .  آيه . هم خدا از بندهء نمازگزار خشنود و هم بنده از داشتن چنين توفيقى از خدا خشنود است . . .  ذلِكَ لِمَنْ خَشِيَ رَبَّهُ  اين خلود و جاودانى كسى راست كه از خدا بترسد و او را اطاعت كند و از معصيت بپرهيزد .\r\nسرّى سقطى مراد شيخ جنيد گويد : هرگاه تو از خدا راضى نباشى چگونه توقّع دارى كه خدا از تو راضى باشد ؟\r\n\r\nسورهء - 99 - زلزال - 8 - آيه - مدنى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   إِذا زُلْزِلَتِ الْأَرْضُ زِلْزالَها .   آنگاه كه زمين بجنبانند جنبانيدنى ! - * -\r\n2 -  وَ أَخْرَجَتِ الْأَرْضُ أَثْقالَها .  و زمين بارهاى خود را بيرون دهد ! - * -\r\n3 -  وَ قالَ الْإِنْسانُ ما لَها .  آدمى گويد :\r\nچه رسيد زمين را كه مىجنبد ؟ - * -\r\n4 -  يَوْمَئِذٍ تُحَدِّثُ أَخْبارَها .  آن روز ، زمين خبرهاى خود را مىدهد ! - * -\r\n5 -  بِأَنَّ رَبَّكَ أَوْحى لَها .  به آنچه خداى تو ( اى محمّد ) او را فرمود ! - * -\r\n6 -  يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ .  آن روز مردم باز گردند گروه‌هاى جدا جدا ! تا جزاى كارهاشان به آنان بنمايند ! - * -\r\n7 -  فَمَنْ يَعْمَلْ مِثْقالَ ذَرَّةٍ خَيْراً يَرَهُ .  هركس هم سنگ مور خرد ( ريز ) نيكى كند آن را مىبيند ! و پاداش آن مىگيرد - * -\r\n8 -  وَ مَنْ يَعْمَلْ مِثْقالَ ذَرَّةٍ شَرًّا يَرَهُ .  و هركس هم‌سنگ مور خردى بدى كند آن را مىبيند ( و سزاى آن مىگيرد ) .\r\n\r\nتفسير ادبى و عرفانى\r\n\r\nسوره 99 آيه 0\r\n بِسْمِ اللَّهِ الرَّحْمنِ الرَّحِيمِ ،  بنام خداوندى كه مطيعان را وعده نعيم جاودان داد و عاصيان را وعيد دركهاى نيران داد ! همه را درين سراى آزمايش هست كرد ، و به حكمت ميان آنان اختلاف و فرق و تفاوت قرار داد ! بعضى\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nگريان ، بعضى خندان ، لختى با كفر و نفاق ، جمعى با دين و ايمان ، آنگاه آنها را مدتى در خاك كند پنهان ! پس از آن زمين بجنباند به فرمان ! تا بيرون ريزد بار خود از آدميان و پريان ! اين است كه فرمود :\r\n\r\nسوره 99 آيه 1\r\n1 -    إِذا زُلْزِلَتِ الْأَرْضُ زِلْزالَها ، وَ أَخْرَجَتِ الْأَرْضُ أَثْقالَها .    آيه . همهء اين سوره راجع به رستاخيز است و بيان حال و هول آن ! آن روز كه كوه‌هاى پابرجا از بيخ بركنده شوند ! و چون پشم زده در هوا پراكنده گردند ! لرزه در زمين افكنند و خاك فرا جنبش آرند ! ماه از گردش بيفتد و آفتاب از فلك جدا شود ! دريا به جوش آيد و آب را آتش گرداند ! آسمان فروگشايند ، گرد از جهان برخيزد ! از هوا فرشته فرود آيد ، و از خاك مرده برآيد ! همه را در يك عرصه گرد آورند و همه را جزاى كار دهند ، مؤمنان را احسان و غفران و كافران را غل و زقّوم و قطران ! اين است كه فرمود :\r\n\r\nسوره 99 آيه 8 - 7\r\n7 -   فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ   ! اى مسكين ، لختى بينديش تا چه كرده‌اى ؟ چه ساخته‌اى ؟ روز جزا ، آنچه از كردار و گفتار كرده و گفته‌اى ، ذرّه‌اى فرونگذارند ! و همه را به حساب آرند ! و سزاى آن به تمامى بدهند ! آن روز فرياد و نالهء ستمكاران برآيد ، و خروش ستمديدگانه سرآيد ، توانايان اسير ناتوانان شوند ، بىنوايان بر توانگران امير شوند ، نيكوكاران خندان و شادان ! و بدكاران گريان و سوزان ، نه كس را زهرهء حمايت و نه كس را امكان عنايت باشد .\r\nيكى از بزرگان دين گفته : هركه را توفيق رفيق و سعادت مساعد باشد از همهء وعظ قرآن همين آيت او را بس ! روز حساب مرد دانا چون بدانست كه در آن جهان از ذرّه تا خروار از نقير تا قطمير به حساب مىرسند و هيچ فروگذار نكنند ! پس دست به دامن پاكى و ورع زند و در معاملت گزاف‌كارى نكند و همه را پيش خود حساب كند ، تا خود با ايمان بماند و مردم هم از قصد جنايت وى در امان باشند و او با اسلام بماند تا مردم از او به سلامت باشند ( كه گفته‌اند : مسلمان كسى است كه مردم از دست و زبان او ايمن باشند . و پيغمبر فرمود : مؤمن كسى است كه جان و مال مردم از او در امان باشد .\r\n\r\nسورهء - 100 - عاديات - 11 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند فراخ بخشاينده مهربان .\r\n1 -   وَ الْعادِياتِ ضَبْحاً .   سوگند به اسبان غازى كه همىتازند و با آواز در تاختن همى نفس زنند « 1 » .\r\n- * -\r\n2 -  فَالْمُورِياتِ قَدْحاً .  پس از آن به اسبان آتش افروز از سنگ با سنبهاى خود ! - * -\r\n3 -  فَالْمُغِيراتِ صُبْحاً .  پس از آن به غارت‌كنندگان در بامداد ( دشمن را ) - * -\r\n4 -  فَأَثَرْنَ بِهِ نَقْعاً .  پس از آن بر هامون دشمن گرد انگيختند - * -\r\n5 -  فَوَسَطْنَ بِهِ جَمْعاً .  پس از آن در ميان سراى دشمن برهم فروآمدند - * -\r\n6 -  إِنَّ الْإِنْسانَ لِرَبِّهِ لَكَنُودٌ .  به اين سوگندها ، كه آدمى خداى خود را ناسپاس است و فرومايه ! - * -\r\n7 -  وَ إِنَّهُ عَلى ذلِكَ لَشَهِيدٌ .  و مردم خود دانند كه چنين است و بر خود گواهند - * -\r\n8 -  وَ إِنَّهُ لِحُبِّ الْخَيْرِ لَشَدِيدٌ .  و آدمى از بهر دوستى اين جهان و دوستى مال ، بخيل و دست فروبسته است - * -\r\n9 -  أَ فَلا يَعْلَمُ إِذا \r\n\r\n\r\n","description":"","footnote":"\r\n( 1 ) - اين آيت‌ها در وصف غازيان اسلام كه به جنگ قبيله كنانه رفته بودند نازل شده .\r\n","page_name":" 631 ","page_number":631},
  {"content":"\r\n\r\n بُعْثِرَ ما فِي الْقُبُورِ .  آيا نمىداند ؟ آنگاه كه آنچه در گورها است برانگيزانند ! - * -\r\n10 -  وَ حُصِّلَ ما فِي الصُّدُورِ .  و آنچه در دلها است فراپيش آرند و بازنگرند - * -\r\n11 -  إِنَّ رَبَّهُمْ بِهِمْ يَوْمَئِذٍ لَخَبِيرٌ .  همانا كه خداى ايشان ، آن روز به كارهايشان آگاه است .\r\n\r\nتفسير ادبى و عرفانى\r\n\r\nسوره 100 آيه 0\r\n بِسْمِ اللَّهِ الرَّحْمنِ الرَّحِيمِ ،  نام خداوندى كه جز از وى خدائى نه ! و در حكم او چون و چرائى نيست ، و جز به نور او كس را روشنائى نه ! و جز به الهام او كس را بينائى نيست ؛ اين نام عزيز است كه دلها را انس است و جانها را پيغام ، از دوست يادگار و بر جان عاشقان سلام ؛ در همه عالم كس نتواند قدم بر بساط توفيق نهد مگر به مدد لطف اين نام ، و كسى را در هر دو سراى زندگانى مسلّم نشود مگر به رعايت و حمايت اين نام ! و كسى مهجور درگاه حق نگشت مگر به انكار اين نام !\r\n\r\nسوره 100 آيه 1\r\n1 -   وَ الْعادِياتِ ضَبْحاً .   آيه . اين عاديات كه خداوند به آنها سوگند ياد كرده ، يا اسبهاى غازيانند ، يا راحله‌هاى حاجيان ! چون مركبهاى ايشان را اين شرف و مرتبت است كه خداوند بدان قسم ياد كند ! زيرا شرف و منزلت غازيان و حاجيان ، خود كه داند و كدام زبان از درجات آنها عبارت كند ؟ آرى ، هركه در راه اطاعت حق رود عجب نباشد كه در رعايت او باشد ؛ آن غازى كه بهر اعتلاى اسلام تن رها و جان فدا كند و سينهء خود را هدف تير دشمن ساخته ! و آن حاجى كه كوس رحيل فروكوفته و خان‌ومان را وداع گفته و رو به باديهء مردم خوار نهاده به كعبهء شرف رسيده . رداء تجريد برافكنده ، لبّيك تفريد زده ، اينان زائران حقّند و بر حق است كه قاصدان درگاه خود را بنوازد و با ايشان كرامت فرمايد ، و فردا در بارگاه قدس ، ايشان ميهمانان خدايند و خداوند ميزبان !\r\n\r\nسوره 100 آيه 6\r\n6 -  إِنَّ الْإِنْسانَ لِرَبِّهِ لَكَنُودٌ .  آيه . ( اين آيت جواب قسّم است ) خداوند سوگند ياد مىكند كه :\r\nاين آدمى كنود و كفور است يعنى ناسپاس و ناپاك از كار دين است ! هميشه غافل و به جهل و حرص و بخل نائل ، روز روشن به گناه سياه كرده ! و شب دراز به خواب غفلت كوتاه كرده ! درگاه خداوند گذاشته و رو به خيمه و خركاه و خانه و دستگاه نهاده ، شاد بدان است كه سال نو درآيد و شاديش بيفزايد ! خود نداند و نينديشد كه هر نفسى كه برمىآيد ، گامى به مرگ نزديكتر مىشود ! و هر روز منزلى از راه آخرت مىپيمايد !\r\n\r\nسوره 100 آيه 9\r\n9 -   أَ فَلا يَعْلَمُ إِذا بُعْثِرَ ما فِي الْقُبُورِ وَ حُصِّلَ ما فِي الصُّدُورِ .   آيه . آيا نمىداند كه اين مردم چه عقبه‌ها در پيش دارند ؟ كه بايد از آن بگذرند : از سكرات مرگ ، حسرتهاى قيامت ، هيبت دوزخ ، كه رسول خدا فرمود : اگر آنچه مرا ديدار بر آن افتاد ( در شب معراج ) شما را به ده يك آن ديدار بودى ، روز و شب ديدهء شما اشكبار بودى ! و خندهء شما اندك و گريهء شما بسيار بودى ! مسكين آدمى ، بىحذر است از اينكه خبر ندارد ، خبر ندارد از آنكه خطر ندارد آن روز بداند كه دانش سود ندارد ، آنگاه دريابد كه دريافت را فايده نبود .\r\n\r\nسورهء - 101 - قارعه - 11 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 و 2 -    الْقارِعَةُ مَا الْقارِعَةُ .    روز رستاخيز ، روز كوبنده و چه كوبنده‌اى ؟\r\n\r\n","description":"","footnote":"","page_name":" 632 ","page_number":632},
  {"content":"\r\n\r\n3 -  وَ ما أَدْراكَ مَا الْقارِعَةُ .  تو چه دانى ( اى محمّد ) كه آنچه كوبنده است ؟ - * -\r\n4 -  يَوْمَ يَكُونُ النَّاسُ كَالْفَراشِ الْمَبْثُوثِ .  آن روز كه مردمان از هول رستاخيز مانند پروانه افكنده و پراكنده باشند ! - * -\r\n5 -  وَ تَكُونُ الْجِبالُ كَالْعِهْنِ الْمَنْفُوشِ .  و كوه‌ها مانند پشم زده و در هوا شده ! - * -\r\n6 -  فَأَمَّا مَنْ ثَقُلَتْ مَوازِينُهُ .  هركس ترازوى عمل او به نيكى سنگين است ! - * -\r\n7 -  فَهُوَ فِي عِيشَةٍ راضِيَةٍ .  پس او در عيش خوشى و خشنودى است - * -\r\n8 -  وَ أَمَّا مَنْ خَفَّتْ مَوازِينُهُ .  امّا آنكه ترازويش سبك است .\r\n- * -\r\n9 -  فَأُمُّهُ هاوِيَةٌ .  پس نگونسار و بازگشت او به دوزخ است - * -\r\n10 -  وَ ما أَدْراكَ ما هِيَهْ .  و تو چه دانى ( اى محمّد ) كه دوزخ چيست ؟ - * -\r\n11 -  نارٌ حامِيَةٌ .  آتشى بسيار تف رسيده !\r\n\r\nتفسير ادبى و عرفانى\r\n\r\nسوره 101 آيه 0\r\n بِسْمِ اللَّهِ الرَّحْمنِ الرَّحِيمِ ،  نام نامدارى كه نامش يادگار جان است و دل را شادى جاودان ، و روح روح دوستان و آسايش غمگنان ! بسم الله ، عنوان نامه‌ايست كه از دوست نشان و مهر قديم مضمون آن است .\r\nنامه‌اى كه بىقرار را درمان و از جدائى در امان است ! نامه‌اى كه هم گوى و هم چوگان است ، مركب او شوق و مهر او ميدان است ! گل او سوز و معرفت او بوستان است ، نامه‌اى كه درخت توحيد را آبشخور است و دوستى حقّ آن را ميوه و بر است .\r\nپير طريقت گويد : چون با خود نگرم و كردار خود بينم ، گويم از من زارتر كيست ؟ و چون با تو نگرم و خود را در بندگى تو بينم ، گويم از من بزرگوارتر كيست ؟\r\n گاهى كه به طينت خود افتد نظرم * گويم كه من از هرچه در عالم بترم \r\n چون از صفت خويشتن اندر گذرم * از عرش همى به خويشتن درنگرم \r\nگاهى كه به خود مىنگرم ، همه سوز و نياز شوم ! و گاهى كه به او نگرم ، همه راز و ناز شوم ، چون به خود نگرم گويم :\r\n پرآب دو ديده و بس آتش جگرم * بر باد دو دستم و پر از خاك سرم \r\nچون به او نگرم گويم :\r\n چه كند عرش كه او غاشيهء من نكشد ! * چون به دل غاشيهء حكم و قضاى تو كشم \r\n بوى جان آيدم از لب كه حديث تو كنم * شاخ عزّ رويدم از دل كه بلاى تو كشم \r\n\r\nسوره 101 آيه 2 - 1\r\n1 -    الْقارِعَةُ مَا الْقارِعَةُ .    صفت روز رستاخيز است ، روز محشر ، روز عرض اكبر ، روز جمع لشكر ، روز نفخ صور ، روز نشر بشر ، روز جزاى خير و شرّ ، همه خلق برانگيخته ! از هيبت خداوند به زانو درآمده ، ترازوى راستى آويخته ، كرسى قضاء نهاده ، بساط هيبت بازگسترده ، دوزخ همىغرّد ، زنگ هوس از گردنها آويخته ، سزاى كردار هركس در كنار او نهاده ! بسا امير كه آن روز اسير و بسا اسير كه آن روز امير شود ! بسا عزيز كه ذليل و بسا ذليل كه آن روز عزيز گردد ! بسا پدر كه از فرزند جدا شود ! و بسا مادر كه از فرزند بگريزد ! هركس به خود درمانده و از دوستان و خويشان جدا مانده .\r\n\r\nسوره 101 آيه 3\r\n3 -  يَوْمَ يَكُونُ النَّاسُ كَالْفَراشِ الْمَبْثُوثِ .  آيه . مردم مانند پروانه پراكنده شده و تنها مانده ! مسكين آدمى\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nكه سر به گناه نهاده و از هول رستاخيز غافل مانده ! و نمىداند كه هرچه امروز مىبندد ، فرداش بايد بگشايد ! و هرچه امروز املا كند فرداش بايد بخواند ! اى مسكين ، امروز بارى آن املاء كن كه فردا بتوانى بخوانى ! و آن بار دربند كه فردا بتوانى بردارى ! و آن كار كن كه فردا تاب سزاى آن دارى ! آن روز مؤمنان را جامه از معاملت خواهد بود و مركب از طاعت و تاج از خدمت و رداء از حرمت و جمال روى از رنگ دل ! هرك را امروز دل به توحيد و معرفت خدا روشن است ، فردا روى وى سپيد و روشن باشد چون ماه شب چارده ! هرچند امروز حبشى رنگ باشد ! ! و هركس را امروز دل در شكّ و ترديد باشد ، فردا روى وى سياه و تاريك هرچند رومى رنگ باشد !\r\n\r\nسوره 101 آيه 5\r\n5 -  وَ تَكُونُ الْجِبالُ كَالْعِهْنِ الْمَنْفُوشِ .  آيه . از هيبت رستاخيز ، كوه‌ها از بيخ برآيند و زير و رو شوند ! و چون پشم زده در هوا بپراكنند ! لرزه بر زمين افتد ! خاك فرا جنبش آيد ، كوه به لرزه آيد ، نه نشيب ماند نه فراز ! همه راست گشته ! بالا و نشيب يكى شده !\r\n\r\nسوره 101 آيه 6\r\n6 -  فَأَمَّا مَنْ ثَقُلَتْ مَوازِينُهُ .  آيه . آن كس كه رفتار وى پسند خدا باشد ، اگر يك نفس از سر سوز و نياز از او برآيد ، ترازوى نيكيهاى او را گران گرداند و آنكه خداوند از او ناخشنود باشد و عنايت ازلى او را دستگير نباشد ، اگر به همه روى زمين طاعت دارد ، در ترازوى عمل او پر پشه‌اى نسنجد ! بسا خفته در خواب خوش ، كه فرشتگان مىگويند : خدايا ، به حرمت و حشمت نفس اين آدمىزاد بر ما رحمت كن ! و بسا بيدار چشم كه فرشتگان از نفس وى به فرياد آمده مىگويند : خداوندا ، ما را از زحمت و ظلمت نفس اين بىحرمت به فريادرس !\r\nلطيفه : - اى جوان‌مرد ، اگر با دلى پاك از خباثت و بدعت بخسبى ، بهتر از آنكه همه شب بيدار باشى و دل پر از هوا و هوس و شهوت باشد ! چه هركه اسير ديو است ، همه روزگار او شب است و هركه در حمايت دين است همه شبهاى او روز است .\r\n\r\nسورهء - 102 - تكاثر - 8 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   أَلْهاكُمُ التَّكاثُرُ .   نبرد كردن با يكدگر در انبوهى ، گروه شما را ببازى داشته ! - * -\r\n2 -  حَتَّى زُرْتُمُ الْمَقابِرَ .  تا آنگاه كه ( براى نمايش بسيارى قبيله ) به ديدن و شماره كردن گورستانها رفتيد ! « 1 » و مرده‌ها را شمرديد ! ! - * -\r\n3 -  كَلَّا سَوْفَ تَعْلَمُونَ .  نشايد نه چنين است براى جستن راه رستگى اين كار نشايد ، آرى ، به زودى آگاه مىشويد ( كه راه پيروزى و رستگى چنين نيست ) - * -\r\n4 -  ثُمَّ كَلَّا سَوْفَ تَعْلَمُونَ .  پس باز نشايد ! آرى ، آگاه مىشويد ! - * -\r\n5 -  كَلَّا لَوْ تَعْلَمُونَ عِلْمَ الْيَقِينِ .  اگر شما مىدانستيد دانستن بىگمان و شكّ ؟ البته نبرد با يكدگر شما را مشغول به شماره و انبوهى قوم نمىكرد ! - * -\r\n6 -  لَتَرَوُنَّ الْجَحِيمَ .  به راستى شما آتش دوزخ را به چشم خواهيد ديد ! - * -\r\n7 -  ثُمَّ لَتَرَوُنَّها عَيْنَ الْيَقِينِ .  باز آن را خواهيد ديد ديدنى به چشم بىگمانى - * -\r\n8 -  ثُمَّ لَتُسْئَلُنَّ يَوْمَئِذٍ عَنِ النَّعِيمِ .  پس آنگاه به راستى شما را از ناز و نعمت اين جهان\r\n\r\n\r\n","description":"","footnote":"\r\n( 1 ) - شأن نزول اين سوره اين است كه پس از مبعث پيغمبر دو قبيلهء قريش به بسيارى شمارهء بر يكدگر فخر مىكردند و در يك گورستان شمارهء گورهاى قبيلهء بنى سهم بر قبيلهء عبد مناف سه گور بيشتر داشت ! اين بود كه براى آگاهى آنها از افتخار بيهوده ، اين سوره نازل شد .\r\n","page_name":" 634 ","page_number":634},
  {"content":"\r\n\r\nخواهند پرسيد و شما مسئول آنها خواهيد بود ) « 1 » .\r\n\r\nتفسير ادبى و عرفانى\r\n\r\nسوره 102 آيه 0\r\n بِسْمِ اللَّهِ الرَّحْمنِ الرَّحِيمِ ،  نام خداوندى كه مؤمنان را دلدار و دوستان را وفادار و مريدان را مهردار و گناهكاران را آمرزگار است ! نام پروردگارى كه در ذات بىنظير ، در صفات بىمانند ، فضلش بسيار و كرمش بىشمار ، زيبا صنع و شيرين گفتار ، عالم اسرار و معيوبان را خريدار . خداوندى كه باز راز او دلهاى دوستان را شكار كرد ، و آنچه از همهء مخلوقات پوشيده بر آب و خاك آشكار كرد !\r\n\r\nسوره 102 آيه 1\r\n1 -   أَلْهاكُمُ التَّكاثُرُ .   آيه . خطاب تنبيه و تقرير است مىگويد : اى فرزند آدم ، به نسبى كه به زودى بريده مىشود ( بواسطهء مرگ ) چه فخر آرى ؟ و بر بسيارى مال و جاه و خويشان چه سر مىفرازى ؟ و بدانكه تو را مهلت داده‌اند غرّه شده‌اى ! تا به چهار ديوار گور نرسى هيچ بازنگردى و عذرى نخواهى ! بىحذرى از آنكه بىخبرى ! و هيچ راه به صلاح و فلاح خود نبرى ! زيرا كه مست حرص و شهوت شده‌اى !\r\n\r\nسوره 102 آيه 3\r\n3 -  كَلَّا سَوْفَ تَعْلَمُونَ .  آيه . آرى ، خواهى دانست ، و در كار خود خواهى ديد ! آن روزى را كه دانستن و ديدن سودى ندارد و توبه و عذر به كار نايد !\r\n\r\nسوره 102 آيه 5\r\n5 -  كَلَّا لَوْ تَعْلَمُونَ عِلْمَ الْيَقِينِ .  آيه . اگر تو را علم يقين و عين يقين بودى كه عقبهء مرگ را مىبايد گذاشت و ساز سفر قيامت مىبايد ساخت ! همانا تفاخر و تكاثر در مال و عدد خويشان تو را كمتر بودى ! و رغبت به طاعت و عبادت بيشتر داشتى !\r\n\r\nسوره 102 آيه 7 - 6\r\n6 - 7 -   لَتَرَوُنَّ الْجَحِيمَ ثُمَّ لَتَرَوُنَّها عَيْنَ الْيَقِينِ .   آيه . اين لام قسم است كه خداوند ياد مىكند و مىگويد : حقا كه شما بندگان همه دوزخ خواهيد ديد به عين يقين ، ديدنى بىشكّ و ترديد ، مؤمن دوزخ را بر گذرگاه بيند و كافر دوزخ را بر جايگاه بيند !\r\nايمان و مراتب يقين - : بهترين تخم كه در سينهء مؤمن كاشتند تخم يقين است . و همگى ايمان يقين است و مؤمن را حبلى متين و حصنى حصين است ، خداوند با كمال لطف و كرم به فضل بىميل و به عدل بىستم و به لطف بىعلّت ، هرچه روح و راحت و امن و فراغت و شادى و طرب بود همه را در يمين يقين و روضه رضا تعبيه كرد و آنچه اندوه و نكبت و رنج و محنت بود ، همه را در شكّ و عدم رضا درآورد ! كه گفته‌اند :\r\nيقين را سه ركن است : علم يقين ، عين يقين ، حق يقين ، اول به سينه فروآيد ، دوم به سر فروآيد ، سوّم به جان فروآيد ، علم يقين تقرير ايمان كند ، عين يقين اخلاص را نشان دهد ، حقّ يقين با حق معرفت دهد ؛ خوشا به حال كسى كه در عالم علم يقين قدم دارد و از ميان عين يقين اثر بيند و از حقيقت حقّ يقين خبر يابد .\r\n\r\n\r\n","description":"","footnote":"\r\n( 1 ) - نعيم دنيا : صحت و امنيت است كه در سايهء اين دو نعمت آدمى مىتواند به سعادت دنيا و آخرت هر دو برسد و نعمت دنيا را عربها در صدر اسلام ( طبق خبرها و حديث‌ها ) چنين تصور مىكردند كه مثلا : نان گندم و آب خنك و جاى سايه بهترين نعمت آنها است ! چنان كه روزى عربى را پالوده دادند گفت : نمىخورم ! چون از عهده شكر چنين نعمتى نمىتوانم برآيم ! ! همچنين روزى پيغمبر را دعوت كردند و خرماى تازه و جاى سايه و آب خنك آوردند ، يكى پرسيد : نعمتى كه ما در قيامت مسئول آنيم كدام است ؟ فرمود : اين سه چيز ! ! بار ديگر از حضرت رسول پرسيدند : نعيم كه ما مسئول آن خواهيم بود كدام است ؟ فرمود : قرص نانى كه سدّ گرسنگى نمايد و جرعهء آبى كه رفع تشنگى كند و تيكه جامه‌اى كه بدن را پوشد ! !\r\n","page_name":" 635 ","page_number":635},
  {"content":"\r\n\r\n\r\nسورهء - 103 - عصر - 3 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ .  بنام خداوند فراخ بخشايندهء مهربان .\r\n1 -   وَ الْعَصْرِ .   به گيتى ، به هنگام ، به شبانروزى سوگند « 1 » - * -\r\n2 -  إِنَّ الْإِنْسانَ لَفِي خُسْرٍ .  كه اين آدمى در زيان و در كاست است ! - * -\r\n3 -  إِلَّا الَّذِينَ آمَنُوا وَ عَمِلُوا الصَّالِحاتِ وَ تَواصَوْا بِالْحَقِّ وَ تَواصَوْا بِالصَّبْرِ .  مگر كسانى كه ايمان آوردند و كارهاى نيك كردند و يكدگر را به حق و راستى و شكيبائى سفارش ( توصيه ) كردند .\r\n\r\nتفسير ادبى و عرفانى\r\n\r\nسوره 103 آيه 0\r\n بِسْمِ اللَّهِ الرَّحْمنِ الرَّحِيمِ ،  از گفته‌هاى علماء دين است كه : هرچه اندر كتابهاى ربّانى و صحيفه‌هاى سبحانى ، از اوراق آدم و صحيفه‌هاى شيث و ادريس و ابراهيم و زبور داود و تورات موسى و انجيل عيسى نوشته شده ، بيان و نشان آن قرآن كريم و فرقان عظيم است .\r\nنيز گفته‌اند : آنچه در قرآن مجيد است در سورهء فاتحه است و آنچه در سورهء فاتحه است در ( بسم الله الرحمن الرحيم ) است و آنچه در اين چهار كلمه است در حروف ( بسم الله ) است و هرچه در آن حروف است در ( باء ) بسم الله است و آنچه در ( باء ) است در نقطهء ( باء ) است بر مثال ذرّه اينك نشان قدرت در ذره ببين :\r\nلطيفه : نظم قرآن بر مثال عرش آمد و نقطهء ( باء ) بر مثال ذرّه ! اكنون در صورتها و سوره‌ها نظر كن عظمت قرآن و عرش ببين نشان قدرت در ذرّه و در نقطه ببين ! و در برابر قدرت خداوند چيزى را بزرگ مدان و در برابر حكمت او همه چيز را كوچك و خرد بدان ! آن ذرّه كه در نقاب است نور آفتاب آن را عيان كند و آن عرش كه در حجاب است نور قرآن آن را بيان كند . « 2 »\r\n\r\nسوره 103 آيه 2 - 1\r\n1 -    وَ الْعَصْرِ إِنَّ الْإِنْسانَ لَفِي خُسْرٍ .    آيه . حق‌تعالى قسم ياد مىكند به روزگار ، كه محل عبرت ناظران است و اثر قدرت قادران و يا به عصر معين آخر وقت روز و يا به نماز عصر سوگند كه آدمى در كاست و در زيان است ! خراب عمر و مفلس روزگار و حيران ، هرروزى كه بر او به غفلت مىگذرد ، جزئى از اجزاء عمر او مىكاهد و به روز آخر نزديك مىكند ! دريغا ، آدمى مىپندارد كه روزانه عمر همى زياد مىشود ! و به نقد عصيان مىورزد ، و طاعت را به فردا مىافكند درصورتىكه از عمر او همه‌روزه كم مىشود و بر سنّ او مىافزايد !\r\n گفتى : بكنم كار تو ، در فردا * وان كو ، كه تو را ضمان كند تا فردا ؟ \r\nرسول خدا كه مهتر خلق و بهترين مردم بود و برگزيده حق ، مكرّر مىفرمود : هيچ بامداد برنخاستم كه شبانگاه آن را چشم داشتم ! و هيچ شب نخفتم كه بامداد منتظر آن باشم ! و هيچ لقمه‌اى در دهان نگذاشتم كه گمان بردم پيش از مرگ از خوردن آن فارغ شوم ! و در دعا بسيار مىفرمود : خدايا ، تو ما را زندگى ده در حلاوت طاعت\r\n\r\n\r\n","description":"","footnote":"\r\n( 1 ) - نوشته‌اند اين سوره دربارهء دو نفر كافر نازل شده ( بدليل آنكه مؤمنان را استثنا كرده ) و آن دو نفر عمر خود را در راه تلف كردن مال و بيهوده گذراندن روزگار صرف كردند ! و برخى مفسران خسران را در پيرى و نقص قوه‌ها و برگشت به حال ناتوانى دانسته‌اند !\r\n( 2 ) - اهميت و قدرت ( ذرّه ) امروز كه ( اتم ) كشف شده معلوم مىشود !\r\n","page_name":" 636 ","page_number":636},
  {"content":"\r\n\r\nو مردگى ده در در پاكى از وحشت و زلّت ، و ما را به حضرت خويش بر ، نه تشويش‌زدهء كردار و نه شرمندهء روزگار !\r\n\r\nسوره 103 آيه 3\r\n3 -  إِلَّا الَّذِينَ آمَنُوا  تا آخر آيه ، آدمى در زيان و كاهش است جز مؤمنان و كسانى كه به پايدارى حق و برقرارى راستى و به شكيبائى در امر دين و انجام تكليف‌ها توصيه و سفارش به يك دگر مىكنند ! چون تماميّت ايمان اوّلا به التزام به حقّ خداوند و ثانيا به پاى دارى و ثبات در آن است و سفارش به صبر هم از آن رواست كه كارها بيشتر با صبر و به كار بستن آن انجام مىگيرد چنان كه بعضى مفسّران  تَواصَوْا بِالصَّبْرِ  را دربارهء حضرت على ( ع ) نوشته‌اند كه مظهر بردبارى بود .\r\n\r\nسورهء - 104 - همزه - 9 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ .  بنام خداوند بخشندهء مهربان .\r\n1 -   وَيْلٌ لِكُلِّ هُمَزَةٍ لُمَزَةٍ .   « 1 » واى بر هر بدگوى ( طنّاز ) سخن چين ! - * -\r\n2 -  الَّذِي جَمَعَ مالًا وَ عَدَّدَهُ .  آنكه مال را برهم مىنهد و برهم مىشمارد ! - * -\r\n3 -  يَحْسَبُ أَنَّ مالَهُ أَخْلَدَهُ .  مىپندارد كه مال او هميشه ( ايدر ) پاينده دارد ! - * -\r\n4 -  كَلَّا لَيُنْبَذَنَّ فِي الْحُطَمَةِ .  نه چنين است ، او را در آتش شكننده افكنند ! - * -\r\n5 -  وَ ما أَدْراكَ مَا الْحُطَمَةُ .  تو چه دانى كه دوزخ چه جائى است ؟ - * -\r\n6 -  نارُ اللَّهِ الْمُوقَدَةُ .  آتشى كه خدا افروخته ( نه مردمان ) ! - * -\r\n7 -  الَّتِي تَطَّلِعُ عَلَى الْأَفْئِدَةِ .  آتشى كه به دل او مىرسد و او را بسوزاند ! - * -\r\n8 -  إِنَّها عَلَيْهِمْ مُؤْصَدَةٌ .  آن آتش بر آنها افكنده و پوشيده است ! - * -\r\n9 -  فِي عَمَدٍ مُمَدَّدَةٍ .  در عمودهاى دراز آتشين !\r\n\r\nتفسير ادبى و عرفانى\r\n\r\nسوره 104 آيه 0\r\n بِسْمِ اللَّهِ الرَّحْمنِ الرَّحِيمِ ،  نام خداوندى كه عزيز است نام او ، عظيم است انعام او ، قديم است كلام او ، شيرين است پيغام او ، هر ذرّه از ذرّات عالم دليل است بر جلال و اكرام او ؛ هركجا شاهى است نقش بندگى بر جبين او است . خداوندى كه زمين خدمت ، بار نعمت او نكشد ! و آسمان شكر ، منّت او را برنتابد ! و دست وصف به شاخ جلال صمديّت او نرسد ، و چشم فلك سهيل جمال احديّت او نبيند !\r\nپير طريقت گفت : الهى ، تو آنى كه خود گفتى و چنان كه خود گفتى چنانى ، عظيم شأنى و بزرگ احسانى و عزيز سلطانى ، ديّان و مهربانى ، هم نهانى هم عيانى ، ديده را نهانى و جان را عيانى ؛ من سزاى تو ندانم و تو دانى !\r\n\r\nسوره 104 آيه 1\r\n1 -   وَيْلٌ لِكُلِّ هُمَزَةٍ لُمَزَةٍ .   آيه . خداوند از كسانى خبر مىدهد كه در دنيا همّت آنان به گرد آوردن مال است از هر راه و از هر وجه كه باشد ! و به هر سوى همى دست زنند ، و از حرام و شبهت نپرهيزند ! و پيوسته در چنگال حرص و آز گرفتار باشند ! و قرين تكبّر و غرور گشته ، سركش و دشمنى روى به آنان نهاده ، هر يكى چون فرعون غرق طوفان طغيان شده ، يا چون قارون قرين فساد و تباهى گشته ! مال بدفرجام راه دين آنان زده و قدم بر خط خطا نهاده و سر از طاعت و عبادت برگردانيده و ابليس باد كبر بر دماغ آنها دميده و در مردم به\r\n\r\n\r\n","description":"","footnote":"\r\n( 1 ) - اين آيه در وصف كافران عرب نازل شد كه هروقت پيغمبر يا ياران او را مىديدند ، به چشم و ابرو همى مىنمودند و طعنى همى مىزدند و سخن ناسزا مىگفتند ! كه بدفرجامى آنها ذكر شده .\r\n","page_name":" 637 ","page_number":637},
  {"content":"\r\n\r\nچشم حقارت نگرند و به طنّازى و همّازى و لمّازى با مردم زندگانى كنند ، همواره عيب آنان جويند ، بر بىگناهان تهمت نهند ، در ظاهر حسد برند ، در باطن غيبت كنند ! خداوند دربارهء چنين مردمى فرمود : واى بر آنها !\r\n\r\nسوره 104 آيه 3\r\n3 -  يَحْسَبُ أَنَّ مالَهُ أَخْلَدَهُ .  آيه . چنان پندارد كه مال او جاويد در دنيا خواهند بود ؟ و آن مال هميشه با ايشان است ؟ و گمان كند كه به سبب آن مال هرگز نمىميرد ! ازاين‌رو مال را مانند جان نگاهدارى مىكند !\r\n\r\nسوره 104 آيه 4\r\n4 -  كَلَّا لَيُنْبَذَنَّ فِي الْحُطَمَةِ .  آيه . حقّا ، در قيامت آنها را به دوزخ اندازند و به خوارى و زارى آنها را به درك ( حطمة ) برند و از رحمت حق نوميد باشند ، چون در خلق خدا به حقارت نگرند و طنّازى و همّازى كنند و همواره عيب ايشان جويند و بر بىگناه بهتان زنند و در ظاهر حسد برند . در حقيقت ايشان روشنائى ديدهء ديوند و چشم و چراغ ابليس ! عاشق عشوهء خويش و شيفتهء رعنائى خويشند ! همىپندارند كه جاويد در جهان خواهند ماند ! و آن مال با آنها است .\r\n\r\nسوره 104 آيه 6\r\n6 -  نارُ اللَّهِ الْمُوقَدَةُ ،  اگر ذرّه‌اى از آن آتش در دنيا افتد همه اهل دنيا بسوزند و كوه‌ها بگدازد و حقيقت اين است كه :\r\nپير طريقت گفت : ( نار موقده ) ، حال جوان‌مرد حسين حلّاج است كه گفت : هفتاد سال آتش در باطن ما زدند تا آن را سوخته كردند اكنون سخن انّا الحق شراره‌اى بيرون داد و در آن سوخته افتاد و همه را در گرفت ! و سوخته را شررى بس ! و گويند اين آتش محبّت است و زبان حال محبّت گويد :\r\n بر آتش عشق ، جان همى عود كنم * جان بندهء تو ، نه من همى جود كنم \r\n چون پاك بسوخت عشق تو ، جان رهى * صد جانِ دگر به حيله موجود كنم ! \r\n\r\nسورهء - 105 - فيل - 5 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشايندهء مهربان .\r\n1 -   أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ .   آيا ندانستى ( اى محمّد ) كه خداى تو با آن پيل‌داران چه كرد ؟ « 1 » - * -\r\n2 -  أَ لَمْ يَجْعَلْ كَيْدَهُمْ فِي تَضْلِيلٍ .  آيا دستان و ساز آنها را در تباهى و باطل قرار نداد ؟ - * -\r\n3 -  وَ أَرْسَلَ عَلَيْهِمْ طَيْراً أَبابِيلَ .  و فروفرستاد بر آنها مرغان دسته‌دسته و پراكنده ! - * -\r\n4 -  تَرْمِيهِمْ بِحِجارَةٍ مِنْ سِجِّيلٍ .  كه بر آنها سنگهاى از سنگ و گل ساخته مىانداختند ! - * -\r\n5 -  فَجَعَلَهُمْ كَعَصْفٍ مَأْكُولٍ .  تا آنها را چون برگ كاه ريز و خرده شده كرد !\r\n\r\n\r\n","description":"","footnote":"\r\n( 1 ) - داستان هجوم ابرهه حاكم يمن به امر نجاشى پادشاه حبشه به خانهء كعبه مقارن تولد حضرت محمد .\r\nدر تاريخها اجمالا چنين نوشته شده : چون يك نفر عرب بت‌پرست ، كليساى يمن را ملوّث كرد ابرهه از طرف نجاشى مأمور خراب كردن خانهء خدا شد و با گروهى زياد با پيلان بسيار از يمن عازم مكه شد و چون نزديك كعبه رسيد از تصميم خود منصرف و طالب واسطه‌اى بود كه برگردد ، اتفاقا چون 200 شتر از عبد المطلب جد پيغمبر به دست سپاه ابرهه افتاده بود او براى استرداد شتران نزد ابرهه رفت ، ابرهه او را مردى شريف و با منزلت يافت ! گفت : از من خواهشى كن ، بتصور آنكه نجات كعبه را مىخواهد ! گفت شتران مرا پس ده ، گفت : چرا نجات كعبه را نخواستى گفت : من خداوند شترانم و كعبه خداوند ديگر دارد كه آن را از خطر حفظ مىكند ! ابرهه در شگفت شد ! و چون خواست خانه كعبه را خراب كند خداوند مرغانى فرستاد كه آنان را با سنگ و گل هلاك كرد و ابرهه فرار كرد و خبر به نجاشى داد و به هلاكت رسيد ! !\r\n","page_name":" 638 ","page_number":638},
  {"content":"\r\n\r\n\r\nتفسير ادبى و عرفانى\r\n\r\nسوره 105 آيه 0\r\n بِسْمِ اللَّهِ الرَّحْمنِ الرَّحِيمِ ،  نام خداوندى عظيم ، جبّار نامدار كريم ، قهّار كردگار كريم ؛ خداوندى كه رقم قضاى او هيچ‌گاه منسوخ نشود و جبّارى كه تير تقدير او با سپر هيچ آفريده مانع رسيدن به هدف نگردد ! كريمى كه فضل عميم او در هيچ معيارى نگنجد ! رحيمى كه احسان قديم او به هيچ ميزان نسنجد ! عقل اگرچه كامل بود ، در درياى دانش او غرق شود ، فهم اگرچه با حدّت و فطنت بود در برابر نور جلال و جمال او بسوزد .\r\nپير طريقت درين معنى سخنى بس نغز و مختصر گفته : از جمال و جلال دوست كسى لذّت يابد كش ديده باز است .\r\n\r\nسوره 105 آيه 1\r\n1 -   أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ .   آيه . ( اى محمّد ) ، ننگرى و نه‌بينى كه ما با اصحاب فيل چه كرديم ؟ و چگونه ايشان را كشتيم و دمار از روزگارشان برآورديم ؟ آنان قومى بودند كه بر پشت پيل آن حيوان كوه پيكر قصد خانهء ما كردند و بر عدّت و ساز و آلت خويش اعتماد داشتند ! ما از خزينهء قهر خود مرغكى چند ضعيف فرستاديم تا ايشان را هلاك ساختند ! و آتش خشم و سياست ما در آنها زدند كه :\r\n\r\nسوره 105 آيه 3\r\n3 -  وَ أَرْسَلَ عَلَيْهِمْ طَيْراً أَبابِيلَ .  آيه . ما آن قهّار و جبّاريم كه هركس را خواهيم به هرچه خواهيم قهر كنيم ، نمرود مطرود را پشه‌اى فرستاديم تا سزاى او در كنارش دهد ! فرعون طاغى را كه دعوى خدائى كرد ، و ساحران با سحر عظيم جمع كرد ! پاره چوبى از حضرت خود فرستاديم ( عصاى موسى ) تا همه را از ميان برد و سحر با معجزه پهلو نزد ! ( اى محمّد ) ، بزرگان قريش كه قصد هلاك تو كردند و تو را از وطن خود بتاختند و بر انديشهء هلاك كردن بر پى تو بيرون شدند و تو با ابو بكر در آن غار غيرت رفتى نه‌بينى كه ما عنكبوت ( كار تنك ) ضعيف را به نگاهدارى تو فرستاديم تا دست ستمگار ايشان را فروبست !\r\nما آن خداونديم كه در راه ما كار تنكى شحنگى كند ! مرغى مبارزى كند ! پشه‌اى سپهسالارى كند ! عصائى در صحرائى اژدهائى كند ! آبى در دريائى فرمان‌بردارى كند ! آتشى مونسى كند ! درخت سبزى شعله‌دارى كند ! سگى عاشقى كند ! مورى يادآورى كند . كس را با قهر ما تاوستن نيست و از عقاب و عذاب دورى جستن نتوانند ! پس اصحاب فيل كه قصد تخريب خانهء خدا كردند غلط پنداشتند ، كه خانه‌اى كه از سنگ برآورده ليكن ربايندهء دلهاى مؤمنان ساخته ، خراب كنند ! همان خانه‌اى كه خداوند ابراهيم و اسماعيل را فرمود : در بيابان خشك و بىآب از مشتى سنگ‌خاره بسازيد ، شگفت آنكه آنها مشتى سنگ برهم نهادند و باديهء مردم‌كش خار راه آن خانه بود ! و هزاران اعرابى سفّاك سخت‌دل و بىرحم در سر ره آن خانه نشسته ! با اين وصف آتش عشق عاشقان هر روز تيزتر گشته ! گوئى اين كعبه شمعى است افروخته و حاجيان پروانه‌وار ناشكيبا شده ، از هزاران پرسنگ مىشتابند و پروانه‌وار خود را در آن خانه مىسوزانند ! و آنان كه به عذرى از آن باز مانده‌اند و در آرزوى زيارت و طواف خانهء او بگداخته‌اند اين نوحه همىكنند :\r\n گر كعبهء وصل تو كند بر ما ناز * از باديهء هجر كه مان دارد باز ؟ \r\n ما مىگرديم در بيابان نياز * كز دور روا بود سوى كعبه نماز ! \r\nبا اين حال بنگريد كه : اگر اين خانه از ياقوت و لعل و زبرجد ساخته يا در ميان باغها و درختان و گلها بنا شده بود ، اگر كسانى بدان ميل و رغبتى كردى عجب نبودى ، عجب اين است كه با چنين رنجها و آزارها و در ميان خارها و ريگزارها همه شايق زيارت آن خانه هستند !\r\n\r\n","description":"","footnote":"","page_name":" 639 ","page_number":639},
  {"content":"\r\n\r\n\r\nسورهء - 106 - قريش - 4 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   لِإِيلافِ قُرَيْشٍ .   براى فراهم داشتن قريش ( خوى و عادت آنها بوده است ) « 1 » .\r\n- * -\r\n2 -  إِيلافِهِمْ رِحْلَةَ الشِّتاءِ وَ الصَّيْفِ .  خوى و عادت آمد و شد كردن در زمستان و تابستان ( به جاهاى سردسير و گرم‌سير ) - * -\r\n3 -  فَلْيَعْبُدُوا رَبَّ هذَا الْبَيْتِ .  پس ايدون بادا كه قريش پروردگار اين خانه را ( كه از خرابى در امان شدند ) پرستش كنند - * -\r\n4 -  الَّذِي أَطْعَمَهُمْ مِنْ جُوعٍ وَ آمَنَهُمْ مِنْ خَوْفٍ .  آن خدائى كه آنان را از گرسنگى سير كرد ( به رفت و آمد كاروانها به ايمنى ) و از بيم و ترس آنها را در امان داشت ( از شرّ دشمن و از بيمارى جذام نگاهدارى كرد . )\r\n\r\nتفسير ادبى و عرفانى\r\n\r\nسوره 106 آيه 0\r\n بِسْمِ اللَّهِ الرَّحْمنِ الرَّحِيمِ ،  نام خداوندى كه نامش مونس مفلسان ، يادش نسيم دل مريدان ، مهرش قوّت جان مشتاقان ، يافتش روز دولت طالبان و سور و سرور درويشان است ؛ عزيز قدر و عظيم‌شأن ، ملك او جاودان ، عزّت او بىكران ، شنيدن نامش بهار جان عاشقان و روح روح دوستان است . خداوندى كه چراغ توحيد در كلبهء دل دوستان فضل افروزد و سرشتهاى پنداشت از ساحت دوستان عدل سوزد ! گاه نور ايمان در پردهء كفر و ظلمت بدارد و گاه زحمت ظلمت كفر به نور ايمان بردارد ! خداى همهء آفريدگان او است ، آن كند كه خود خواهد ، دارنده و داننده اوست ، هركس را آن دهد كه سزاى او است .\r\nلطيفه : خوشا كسى كه فردا مهمان دل وفادار نيكوكار باشد ، و واى بر كسى كه فردا در زندان نفس غدّار و مكارهء امّاره گرفتار ! از عدل او بر اين يكى حكم شقاوت رفته نه جور ! و بر آن يكى از فضل او حكم سعادت رفته نه ميل !\r\n\r\nسوره 106 آيه 1\r\n1 -    لِإِيلافِ قُرَيْشٍ إِيلافِهِمْ .    آيه . در اين سوره خداوند سروران قريش را كه اصحاب ايلاف ناميده نام برده و همچنين نام كعبه كه قبلهء جهانيان است نام برده ، زخم عدل ازلى بر آنها آمد ! و سرافرازى و مهترى ايشان بر عالميان و خويشاوندى رسول اكرم مر ايشان را سود نداشت ! اثر لطف و فضل خداوندى روى بدان خانهء سنگى بىجان آورد و بدين تشريف مشرّف و مكرّم گشت كه در اينجا  رَبَّ هذَا الْبَيْتِ  گفت و اضافه خانه را به ربوبيّت نسبت داد و جاى ديگر  طَهِّرا بَيْتِيَ  فرمود ، و در آن آيه خانه را به خود اضافت\r\n\r\n\r\n","description":"","footnote":"\r\n( 1 ) - طايفهء قريش از قبيلهء نضر بن كنانه هستند ، شبى نضر خواب ديد درخت سبزى از پشت او بيرون آمد و سر به آسمان نهاد و شاخه‌هاى آن روشنى در روشنى بود ! ناگاه قومى سفيد روى را ديد كه به شاخه‌هاى آن درخت متوسل شده و از پشت او تا آسمان دنيا پر شده‌اند ! و چون اين طايفه ابتدا ميان فرزندان نضر پراكنده و پس از آن جمع شدند آنان را قريش گفتند ! نضر اين خواب را به كاهنان گفت ، آنان گفتند : خداوند خانوادهء تو را شرف و عزتى خواهد داد كه در جهان كسى بر آن درجه نرسيده و از حيث حسب و نسب بر ديگران برترى خواهند داشت اين است كه :\r\nپيغمبر ( ص ) فرمود : نيكوكاران قريش بهترين مردم جهان و بدكاران قريش بدترين مردم جهانند !\r\n","page_name":" 640 ","page_number":640},
  {"content":"\r\n\r\nكرد ! و گفت : خانه مرا پاك نگاه داريد ، اين چنان است كه خانه را گفت : من از آن توأم و تو از آن من ! از اين شگفت‌تر ! كسانى را كه به حجّ يا عمره قصد زيارت خانهء او دارند ، زائران و كسان خويش خواند !\r\nارباب معرفت را اندرين معنى زبانى ديگر است ، گفتند : حجّ دو نوع است : يكى از خانه به بيت حرام شود و يكى از نهاد خود برخيزد و به درگاه ذو جلال رود ! آن يكى تا عرفات است و اين يكى تا به معرفت معروف ! آنجا چشمهء زمزم ، اينجا قدح شراب و لطف دمادم ! آنجا قدمگاه خليل و اينجا نظرگاه ربّ جليل ! آنجا آيات بيّنات و اينجا رايات ولايات ! آنجا ركن يمانى و شامى ، اينجا گنج معانى ! آنجا به قدم روند ، و اينجا بهم روند ( آنجا طواف كعبهء صورت است و اينجا طواف كعبهء دل ) :\r\n « در راه خدا دو كعبه آمد منزل * يك كعبهء صورت است و يك كعبهء دل \r\n تا بتوانى زيارت دلها كن * بهتر ز هزار كعبه باشد يك دل » \r\nآن يكى را حاج مكّه گويند و اين يكى را حاج حقّ ! آنان كعبه را از راه باديه جستند و اينان از راه دل !\r\n آرى ، بسراى دوست بس راهى نيست * آن را كه جز از دوست نظرگاهى نيست \r\nلطيفه : در خبر است كه فرشتگان حاج مكّه را پيش باز روند و سواران را مصافحه ( دست دادن ) و پيادگان را معانقه ( در آغوش ) كنند !\r\nامّا حاج حقّ آن قوم باشند كه فرشتگان آنان را نه بينند ! و آسمان و زمين بوى آنها نشنوند و عرش و كرسى به ساق دولت ايشان نرسند ! « 1 »\r\nاى مسكين ، اگر توانائى آن را ندارى كه با مسافران راه حقيقت سفر كنى ، بارى سفر باديهء صورت را دربند ! كه خداوند فرمود :  لِلَّهِ عَلَى النَّاسِ حِجُّ الْبَيْتِ ،  كم از آن نباشد كه با ساكنان كوى ما به خانهء ما آئى ، بارى ، اگر پيل نتوانى بود از پشه‌اى كم مباش كه بر صورت پيل نشيند و گويد اگر به نيروى پيل نيستم كه بار كشم ، بارى به صورت پيلم كه بار خويش بر كس نيفكنم !\r\n\r\nسورهء - 107 - ماعون - 7 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  - بنام خداوند بخشندهء مهربان .\r\n1 -   أَ رَأَيْتَ الَّذِي يُكَذِّبُ بِالدِّينِ .   آن كسى كه روز رستاخيز را دروغ مىپندارد ديدى ؟ ( اى محمّد ) ؟ « 2 » - * -\r\n2 -  فَذلِكَ الَّذِي يَدُعُّ الْيَتِيمَ .  او كسى است كه پدر مرده را بانگ مىزند و مىراند ! و او را مىگذارد و در او نگاه نمىكند ! - * -\r\n3 -  وَ لا يَحُضُّ عَلى طَعامِ الْمِسْكِينِ .  و به غذا دادن به بىنوايان برنمىانگيزاند و بر آن وانمىدارد !\r\n4 -  فَوَيْلٌ لِلْمُصَلِّينَ .  پس واى و نفرين باد بر نمازگزارانى كه : - * -\r\n5 -  الَّذِينَ هُمْ \r\n\r\n\r\n","description":"","footnote":"\r\n( 1 ) - راجع به حاجيان كعبهء سنگ و گل و طائفان كعبهء جان و دل به كتاب : « دو راه به خانهء خدا » نگارش اين بنده شرمنده مراجعه فرمائيد ( نگارنده ) .\r\n( 2 ) - مفسران نوشته‌اند اين آيه دربارهء وليد و عاص دو نفر منافق خبيث عرب نازل شده كه نماز را براى نمايش ظاهرى مىخواندند و زكات مال را هم نمىدادند و منكر روز جزا بودند !\r\n","page_name":" 641 ","page_number":641},
  {"content":"\r\n\r\n عَنْ صَلاتِهِمْ ساهُونَ .  از نماز خويش بازمانده و آن را به غفلت گذاشته‌اند ! - * -\r\n6 -  الَّذِينَ هُمْ يُراؤُنَ  آن كسانى كه نماز را مىنمايانند براى نگرستن مردم ! - * -\r\n7 -  وَ يَمْنَعُونَ الْماعُونَ .  و به كار كسى نيايند و زكات مال را ندهند . ( و مردم را كارسازى نكنند )\r\n\r\nتفسير ادبى و عرفانى\r\n\r\nسوره 107 آيه 0\r\n بِسْمِ اللَّهِ الرَّحْمنِ الرَّحِيمِ ،  در اين چند كلمه ، اسرار ازل و ابد تعبيه شده ، ليكن در حجاب عزّت متوارى است تا گوش هر شنوائى به دو نرسد و هر نامحرمى راه بدان نبرد ! زيرا نه هرچه به گوش ظاهر رسد گوش جان و دل آن را بپذيرد ، ظاهر شنيدن ديگر ! و باطن پذيرفتن ديگر !\r\nشبلى ، روزى در خدمت جنيد گفت : اللّه ، جنيد گفت : آنچه مىگوئى ورد زبان است يا ذكر جان ؟\r\nاگر ورد زبان است ، زبان خود تابع آن است ! و گرنه مجرّد زبان است و اين كارى آسان است ! زيرا ابليس هم همان مىگويد كه تو مىگوئى ! و تو بر وى چه برترى و فضيلت دارى ؟ اين بارگاه عام است ، هم دوست فروآيد هم دشمن ! هم آشنا هم بيگانه ! مردمى بايد كه بر بساط شاهان در درون پرده جاى يابد و گرنه به بارگاه عام هركسى و هر خسى رسد ! ليكن :\r\n هر خسى از رنگ و گفتارى بدين ره كى رسد ؟ * درد بايد پرده سوز و مرد بايد گام زن ! \r\n\r\nسوره 107 آيه 1\r\n1 -   أَ رَأَيْتَ الَّذِي يُكَذِّبُ بِالدِّينِ .   آيه . درد پرده سوز درد دين است و مرد گام زن ، مرد دين‌دار ! آن دو كافر بىدين ( وليد بن مغيره - عاص بن وائل ) نگر كه دين به دروغ داشتند و اسلام پس پشت انداختند ! و خداوند فرمود : ( اى محمّد ) ، آن مردم شقى را مىبينى كه دين اسلام را منكرند ، و پيغمبرى و معجزه‌هاى تو را انكار مىكنند ! ( اى محمّد ) ، به دين چه زيان رسد كه آنان نپذيرند ؟ و از آن در دين اسلام چه نقصان آيد ؟\r\nدين اسلام دست‌آويزى استوار است آن را گسستن و شكستن نيست .\r\nاى جوان‌مرد : بر زبان اهل حقيقت ، دين آنست كه در راه بندگى اطاعت كلّى پيش‌گيرى ، و روى از همه درگاه‌ها بگردانى و پناه به او برى و درو گريزى !\r\nيكى از علماء طريقت گفته : معنى دين اسلام آنست كه آنچه دون حق است براى او بگذارى و حق او را براى هيچ‌چيز نگذارى ، كه دين همه آسانى است زيرا به آسانى به عاقبت رساند ! و ملاك دين ورع است و نظام دين اسلام و نواى عالم ايمان همه در ورع است ! ورع پرهيز از حرامها و خويشتن‌دارى از نابايستها و ناشايستها ! و مشغول بودن به بايست و شايست است ! هر دين كه در آن ورع نيست در پيشگاه حق و قادر مطلق قابل قبول نيست . ورع به حقيقت ورع حواس است ! بدين‌گونه كه : آنچه تو را بايست كه نه‌بينى ديده برهم نهى ! و آنچه داغ رضاى حق ندارد ، چشم را بر آن آگاه نگردانى ! تا فردا از ديدار حق باز نمانى !\r\nورع عام ورع خاص : حبيب عجمى ، كنيزكى داشت سى سال تمام روى او را نديده بود روزى او را گفت : اى روپوشيده ، كنيزك ما را آواز ده ، كنيزك گفت : نه من كنيزك توأم ؟ گفت ما را در اين سى سال زهرهء آن نبوده كه بدون رضاى او به چيزى نگاه كنيم ! و همچنين گوش ما تا صدائى ملايم دين نباشد نشنود ! و اگر صدائى بيگانه به گوش رسد و قصد دل كند ، توحيد كه دربان دل است آن را راه ندهد ! و گوش آن را به آب استغفار بشويد .\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nهمچنين زبان نگاه دارد تا هرچه را در راه حق نيابد از آن نگويد ! و دست نگاه دارد تا جز به دامن حقيقت نزند و قدم نگاه دارد تا جز بر زمين فرمان نرود ! و اين هنوز ورع عام است !\r\nاما ورع خاص ، ورع دل است كه هرچه نه عالم حقيقت بود در آن فكر نكند ، اگر خاطره‌اى به دو آمد كه نه وارد حق است آن را به جاروب توبه و استغفار از درگاه دل برويد و آن آرزوها كه شهوت در دل افكند ، به دست توكّل و خوف از دل بزدايد و آنجا كه فرمان حق نباشد به دل بدانجا سفر نكند ، تا در مكان خويش ميان دو انگشت حق مكان خويش گيرد !\r\nلطيفه : - هر دل كه به هرجائى سفر كند ، به پادشاهى ماند كه از تخت عزّت خويش و از ميان سپاه خويش برود و در پر كنهء دشمن سفر كند ! اين‌چنين دل و اين‌چنين شاه هرگز به سلامت نبود !\r\nبدانكه : فرق ميان ورع ظاهر و ورع باطن آنست كه : متورّع ظاهر ، فردا كه ديده باز كند حق را نبيند و متورّع باطن امروز ديده فراز كرده حق را مىبيند !\r\n\r\nسوره 107 آيه 4\r\n4 -  فَوَيْلٌ لِلْمُصَلِّينَ  تا آخر آيه - سياق اين آيت بر سبيل تهديد و وعيد است نسبت به كسى كه نماز نگزارد و زكات ندهد ، يا كسى كه نماز با ريا و نفاق و غفلت كند و زكات بر ريا و كرامت دهد ! اين غافل خبر ندارد كه نماز شعار اسلام است و زكات پل دين ! هرك را بينى كه ظاهرش از اين دو زينت دور است بدانكه باطنش از عقيدهء دين به دور است ! زيرا نماز مقام مناجات و ترقى درجات و سبب نجات است و زكات پيرايهء شريعت و نور قيامت و قانون كرامت است ، بندهء مؤمن موحّد چون خطاب شرع و امر حقّ در نماز و زكات به وى متوجه شود و آن را برگزارد و در حدود و اوقات و شرائط آن مراقبت و مواظبت نمايد ، ناچار ظاهر او پيراستهء ادب دين گردد و باطن او آراستهء صدق و اخلاص شود .\r\n\r\nسورهء - 108 - كوثر - 3 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   إِنَّا أَعْطَيْناكَ الْكَوْثَرَ .   ( اى محمّد ) ما تو را حوض كوثر بخشيديم كه تشنگان امّت را از آن بهره و خوبى فراوان است - * -\r\n2 -  فَصَلِّ لِرَبِّكَ وَ انْحَرْ .  پس خداى خويش را نماز كن و قربانى كن - * -\r\n3 -  إِنَّ شانِئَكَ هُوَ الْأَبْتَرُ .  آن كس كه تو را زشت دارد او بدنام و دم بريده است « 1 » .\r\n\r\nتفسير ادبى و عرفانى\r\n\r\nسوره 108 آيه 0\r\n بِسْمِ اللَّهِ الرَّحْمنِ الرَّحِيمِ ،  شادى مؤمنان در اين جهان از شنيدن نام و كلام او است ، انس دوستان\r\n\r\n\r\n","description":"","footnote":"\r\n( 1 ) - شأن نزول آيت اين است كه روزى بزرگان قريش در خانهء كعبه جمع بودند عاص بن وائل ( كافر منافق رياكار ) وارد شد و در آن حال رسول خدا از مسجد بيرون مىرفت ، نزديك درب ورودى باهم برخوردند و بناى گفتگو نهادند ، پس از آنكه عاص وارد مسجد شد پرسيدند با كه صحبت مىكردى ؟ گفت : با آن ابتر ! ( منظورش رسول خدا بود ) كه آن روز عبد الله فرزندش كه از خديجه داشت فوت شده بود ! و ديگر پسر نداشت ؟ در نتيجه اين آيه براى دلجوئى پيغمبر نازل شد . و نيز گفتن اين كلمه دربارهء پيغمبر به ابو جهل هم نسبت داده‌اند !\r\n","page_name":" 643 ","page_number":643},
  {"content":"\r\n\r\nدر آن جهان به لقاء و سلام اوست . اى شگفتا ! امروز در سراى فنا ، در درياى خطا ، ميان موج بلا ، از شنيدن نام دوست چندين راحت و لذّت مىبرى ، فردا در سراى بقا ، در محل رضا ، به وقت لقا ، چون نام دوست از دوست بشنوى چندين برابر لذّت خواهى يافت ! آن روز بنده در روضهء رضا نشسته ، بر تخت بخت تكيه زده ، خلعت رفعت پوشيده ، بر بساط نشاط آرميده ، از حوض كوثر شربت يافته ، شربتى از شير سفيدتر ، از عسل شيرين‌تر ، از مشك بوياتر ! اين است كه خداوند بر مصطفى منّت نهاده و فرموده :   إِنَّا أَعْطَيْناكَ الْكَوْثَرَ ،   ما تو را حوض كوثر داديم تا تشنگان امّت را شراب دهى ، شرابى بىكدر ، شارب آن بىسكر ! ( بىمستى )\r\nخداوند فرمود : اى مهتر كائنات و اى نقطهء دائرهء حادثات ، ما تو را نيكى فراوان بخشيديم كه نام تو را برداشتيم و آواى تو را بلند كرديم ، ما شمايل و فضائل تو را به مقرّبان حضرت گفتيم كه تو پيغمبر نادبير و امّى كه هرگز كتّاب ( دبستان ) نرفته ، هيچ معلّم نديده و به هيچ كتاب نظر نكرده ! تو را علم اوّلين و آخرين در آموختيم و شرايع دين و احكام اسلام و مكارم اخلاق تو را بيان كرديم ، هركس را معلمى بود ما تو را معلّم بوديم ، هركس را مؤدّبى بود ما تو را مؤدّب بوديم !\r\nبعضى مفسّران حوض كوثر را به خير كثير تفسير كرده‌اند ، يعنى كه : اى مهتر كائنات ، ما تو را نيكى فراوان داديم كه به فيض جود خود تو را در وجود آورديم ، و سراپردهء پيمبرى تو همه جا باز كشيديم و تو را در تخت رسالت نشانديم و تو را به جائى رسانديم كه حلم تو خاك را ثبات افزود ، طهارت تو آب را صفا افزود ! خوى تو باد را سخاوت داد و نيروى تو آتش را هيبت افزود !\r\nمعراج محمّد ( ص ) در بعضى آثار آورده‌اند كه چون شب معراج خواستند پيمبر اسلام را به حضرت حق برند ، نخست جبرئيل او را از آب زمزم طهارت داد ، آب اوّل وضو را جبرئيل گرفت و پر خود با آن منوّر كرد ! آب دوّم به ميكائيل سپرد تا به زمرهء فرشتگان بالا بخش كرد ! آب سوّم به خزانهء غيب سپرد تا ذخيرهء روز رستاخيز باشد ! و چون آتش دوزخ فروغ برآورد ، مقرّبان آب سوّم وضوى پيغمبر را بر آن آتش دوزخ بپاشند تا سوزش آن آرام گيرد ! و زبانه فروكشد تا گناهكاران امّت از زيان آن در امان باشند !\r\nدر كتابهاى معتبر نوشته‌اند كه : شب معراج ، چون رسول خدا به حضرت اعلى رسيد از وى پرسيد :\r\n( اى محمّد ) در ملا اعلى چه خبر است ؟ درحالىكه خود مىدانست ، گفت : نمىدانم ، خداوند مىداند ! در آن حال اثرى از آثار ذو جلال به شانه و سينهء من رسيد و ذوق و روح آن بجان من آمد ، دلم بيفروخت ، عطر محبّت برسوخت و علم اولين و آخرين در من آموخت ، اين است حقيقت كوثر ! و نوازش و كرامت بىشمار حقّ اكبر كه فرمود :\r\n\r\nسوره 108 آيه 2\r\n2 -  فَصَلِّ لِرَبِّكَ وَ انْحَرْ .  آيه . اى سيّد بزرگوار ، چون روز عيد ( اضحى ) آيد نماز عيد گزار و چون نماز كردى قربانى كن ، و امّت را فرماى تا بجاى آرند كه در آن خير و بركت است . از حضرت پرسيدند آن خير آن كدام است ؟ فرمود : اگر مرد مؤمن پوست گوسفند را پرزر كند و به بىنوايان دهد هنوز به ثواب آن يك گوسفند كه قربانى كند نرسد !\r\nمصطفى را پرسيدند اگر كسى فقير بود و توان قربان نداشت چه كند تا ثواب قربان يابد ؟ فرمود : چهار ركعت نماز كند و در هر ركعتى يك‌بار الحمد خواند و يازده بار سورهء   إِنَّا أَعْطَيْناكَ   خواند . خداوند ثواب قربان در نامهء عمل او ثبت كنند !\r\n\r\n","description":"","footnote":"","page_name":" 644 ","page_number":644},
  {"content":"\r\n\r\n\r\nسورهء - 109 - كافرون - 6 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   قُلْ يا أَيُّهَا الْكافِرُونَ .   بگو ( اى محمّد ) به آن ناگرويدگان « 1 » - * -\r\n2 -  لا أَعْبُدُ ما تَعْبُدُونَ  من نمىپرستم آنچه شما مىپرستيد - * -\r\n3 -  وَ لا أَنْتُمْ عابِدُونَ ما أَعْبُدُ .  و نه شما مىپرستيد آنچه من مىپرستم ! - * -\r\n4 -  وَ لا أَنا عابِدٌ ما عَبَدْتُّمْ .  و نه من پرستنده‌ام آنچه شما مىپرستيد ! - * -\r\n5 -  وَ لا أَنْتُمْ عابِدُونَ ما أَعْبُدُ .  و نه شما مىپرستيد آنچه من مىپرستم « 2 » ! - * -\r\n6 -  لَكُمْ دِينُكُمْ وَ لِيَ دِينِ .  كيش شما شما را و كيش من مرا !\r\n\r\nتفسير ادبى و عرفانى\r\n\r\nسوره 109 آيه 0\r\n بِسْمِ اللَّهِ الرَّحْمنِ الرَّحِيمِ ،  نام خداوندى كه نثار دل دوستان اميد ديدار او ، بهار جان درويشان در مرغزار ذكر و ثناى او ؛ هركس را بهارى است و بهار مؤمنان ياد وصال او ؛ هركجا راستى است آن راستى بنام او است ، هركجا شادى است آن شادى بصحبت او ؛ هركجا عيشى است آن عيش به ياد او ؛ هركجا سوزى است آن سوز به مهر او ، ملك امروز ياد شناخت او و ملك فردا ديدار و رضاى او ! اينست كرامت و منزلت و اينست سعادت و جلالت .\r\n جلالتى نه تكلّف سعادتى نه گزاف * حقيقتى نه مجاز و مقالتى نه محال ! \r\n در سراى طرب چون بكوفت دست غمان * ز چرخِ وهم فروشد ستارگان خيال \r\n\r\nسوره 109 آيه 1\r\n1 -   قُلْ يا أَيُّهَا الْكافِرُونَ   تا آخر . مفسّران نوشته‌اند در قرآن سوره‌اى بر شيطان سخت‌تر از اين سوره نيست ، زيرا كه توحيد محض است ، و برائت از شرك ! و توحيد را دو باب است يكى توحيد اقرار و ديگرى توحيد معرفت ، توحيد اقرار يكتا گفتن است و توحيد معرفت يكتا دانستن است ، يكتا گفتن گواهى به يكتائى در ذات و صفات است كه در ذات از همسر و فرزند پاك است ! و در صفات از شبيه و نظير و مانند پاك ، صفات او نامحدود ، از فهمها و وهمها بيرون ! و كس نداند كه چون ! يگانه دانستن آنست كه او را در گفتار و كردار و لطف و فضل و رحمت و منّت يكتا و يگانه دانى ، شكر و منّت او راست و حول و قوّت او راست و نشان بندهء مؤمن آنست كه بىاجازت شريعت و طريقت كارى نكند و همواره پير و شرع باشد ، ظاهر به ميزان شريعت بركشد و باطن به ميدان حقيقت دركشد و نقطهء اصلى را از اعتماد به هر دو پاك دارد ، نه تنها اعتمادش به نفس خود باشد !\r\nلطيفه : اى جوان‌مرد ، اگر از زمين تا آسمان همه را از عبادت خدا پر كنى ! چنان نبود كه ذرّه‌اى از خودى خود دست بدارى ! و خويشتن را نه‌بينى ، و خود را پس‌ترين همه عالم بدانى اين است راه را نشانى .\r\nاز عارفى بزرگوار ، پرسيدند : از مشايخ گذشته آنچه ايشان را بود تو را هست ؟ گفت : درد نايافت آن هست ! در جمله ، تو را دلى بايد كه در آن درد و مصيبت نايافت باشد ! يا شادى عزّت يافت !\r\n\r\n\r\n","description":"","footnote":"\r\n( 1 ) - اين سوره در مورد گروهى از مشركين نازل شد كه به پيغمبر پيشنهاد كردند : يك سال آنها بدين او باشند يك سال پيغمبر به دين آنها باشد كه خداوند اين جواب ردّ داد !\r\n( 2 ) - در قرآن تكرار آيات بسيار است كه علاوه بر اثر تبليغ بيشتر ، با عادت و ذوق عربها نيز مناسب‌تر است و رعايت آن شرط عمدهء بلاغت است .\r\n","page_name":" 645 ","page_number":645},
  {"content":"\r\n\r\nنوشته‌اند : عيسى بن مريم ، هيچ جا قرار نگرفتى و گرد جهان سياحت گردى ! سبب پرسيدند ؟ گفت : باشد كه قدم جائى گذاريم كه روزى صدّيقى آنجا گذر كرده تا قدمگاه او شفيع گناهان ما باشد !\r\n\r\nسورهء - 110 - نصر - 3 - آيه - مدنى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند فراخ بخشايش مهربان .\r\n1 -   إِذا جاءَ نَصْرُ اللَّهِ وَ الْفَتْحُ .   ( اى محمّد ) چون يارى خداوند و فتح مكّه به تو رسد - * -\r\n2 -  وَ رَأَيْتَ النَّاسَ يَدْخُلُونَ فِي دِينِ اللَّهِ أَفْواجاً .  و مردمان را بينى گروه‌گروه در دين خداى درآيند ! - * -\r\n3 -  فَسَبِّحْ بِحَمْدِ رَبِّكَ وَ اسْتَغْفِرْهُ إِنَّهُ كانَ تَوَّاباً .  پس خداى خويش را بستاى ( بسزا و سزاوارى ) و از او آمرزش خواه كه اوست خداى توبه‌پذير هميشه .\r\n\r\nتفسير ادبى و عرفانى\r\n\r\nسوره 110 آيه 0\r\n بِسْمِ اللَّهِ الرَّحْمنِ الرَّحِيمِ ،  گفتن بسم الله ، دل را پرنور كند ، سرّ را مسرور كند ، طاعت را مبرور كند و گناه را مغفور ! هرك را نام خدا در دل و بر زبان نقش بود اگرچه در آتش و آب باشد عيش او با نام خدا خوش باشد ! عزيز بنده‌اى كه در دل وى شوق خدا باشد ، بزرگوار بنده‌اى كه بر زبان وى ذكر خدا باشد ، هرك را در اين سراى انس كلام او است ، فردا او را در بهشت لذّت سلام او است .\r\nيكى از بزرگان دين در مناجات گويد : خدايا ، آنچه مرا درين جهان نصيب است به كافران ده و آنچه مرا در آخرت نصيب است به مؤمنان ده ! ! مرا درين جهان ياد و نام تو بس ! و در آن جهان ديدار و سلام تو بس !\r\n\r\nسوره 110 آيه 1\r\n1 -   إِذا جاءَ نَصْرُ اللَّهِ وَ الْفَتْحُ .   آيه . چون اين سوره از آسمان نازل شد ، رسول خدا گفت :\r\nاى جبرئيل ، اين سوره از وفات ما خبر مىدهد كه راه فنا مىبايد رفت ! و شربت تلخ مرگ مىبايد چشيد ! و در خاك لحد مىبايد خفت ! جبرئيل گفت : اى سيّد بزرگوار ، آن جهان تو را به از اين جهان است و جوار حق تو را به از ديدار خلق ! اى سيّد ، هرچند كه راه فنا است امّا فنا راه بقا است و بقا وسيلهء لقا !\r\nاى جوان‌مرد ، اگر در همهء جهان با كسى در مرگ رعايت و مسامحتى رفتى ، آن كس غير از محمّد مصطفى نبودى ! هرچند درّ يتيم بود كه از صدف قدرت بيرون آمد ! و آفتابى روشن بود كه از فلك اقبال بتافت ! با اين همه كرامت او را گفتند : تو هم مىميرى ! « 1 » اى سيّد ، قدم در اين سراى نهادى و جهان را زير قدم زدى ! بازآى به حضرت كه جهان ابد به تو روشن است و عرصهء قيامت در انتظار شفاعت تو است ! و جمال فردوسيان شيفتهء چهرهء تو است ! و آستان حضرت ما مشتاق قدم معرفت تو است ! اى سيد ، هرچه در آفرينش حلقهء درگاه ما مىكوبند ، تا تو نيائى يكى را جواب نيست و هيچ‌كس را بار نه !\r\nاى جوان‌مرد ، به وفات پيغمبر پشت جبرئيل بشكست ! به ناديدن او دين اسلام خون گريست ! عجب نيست ! به مفارقت او ايمان به ماتم نشست ! پيغمبر از دنيا رفته ، ايوان كلمهء لا إله الّا اللّه بلرزيد !\r\nهنگامى كه سعد معاذ ( صحابهء خاص ) از دنيا برفت پيغمبر فرمود : با مرگ سعد عرش خدا بلرزيد ! پس با مرگ خود او آن امور عجب نيست !\r\nآخر نظرش به صحابه آنگاه بود كه حضرتش از حجره بيرون آمد ، تنش همه درد ، رخسارش همه زرد !\r\n\r\n\r\n","description":"","footnote":"\r\n( 1 ) - اشاره به آيهء :  إِنَّكَ مَيِّتٌ وَ إِنَّهُمْ مَيِّتُونَ  يعنى تو مردنى هستى و آنها هم مردنيند .\r\n","page_name":" 646 ","page_number":646},
  {"content":"\r\n\r\nتن ضعيف و بدن نحيف ، دست بر شانهء على ( ع ) از خانه به مسجد آمد ، دو ركعت نماز كرد ، پشت به محراب تكيه داد ، روى به ياران كرد ، آب از ديدهء او روان شد ، ياران فهميدند كه وداع باز پسين است ، ديگر جمال او را نخواهند ديد ، و سخن شيرين او را نخواهند شنيد ، محراب از او جدا خواهد ماند و جهان از رفتن وى تاريك خواهد شد ، جبرئيل نيز به سفارت نيايد و رضوان نيز به بشارت نيايد و پيغمبر خدا از حجره به خاك خواهد رفت و از بالاى منبر در لحد خواهد خفت ! اى دريغا ، كه آن جمال پركمال كه دلجوى اندوهگينان و آرام دل ستم‌ديدگان بود ، در دل خاك خواهد شد ! و خاك بر سر ما خواهد رفت ، ما از اين پس خبر آسمان از كه پرسيم ؟ درمان درد هجران از كه جوئيم ؟ در آن هنگام خروش صحابه در مسجد افتاد ، و گرد نوميدى بر رخسارها نشست ! و چراغ شادى در سينه‌ها فرومرده ، همه گوش فراداشتند كه پيغمبر اسلام گفت :\r\nاى ياران ، اى عزيزان ، اى غريبان ، اى مهاجران و انصار ، بدرود باشد كه عمر ما به نهايت رسيد و ديدار ما به قيامت افتاد ، شما را بدرود مىكنم و همهء امّت را كه هستند و خواهند بود بدرود مىگويم ، به همه بگوئيد كه ما را آرزوى ديدار شما بود ، ليكن اجل مهلت نداد و مرگ شبيخون آورد ، از حضرت آمديم باز به حضرت رفتيم ، سنّت من نگاه داريد ، نماز بگزاريد ، بندگان را نيكو داريد ، يتيمان را بنوازيد همه را به خدا سپردم « 1 »\r\nنصر و فتح : اين يارى و گشايش به لسان اهل طريقت و بر ذوق اهل اشارت : نصر ، نصرت دل است بر سپاه نفس ! و فتح ، گشادن شهرستان بشريّت است با سپاه حقيقت ! و اين نصرت در خزانهء حكمت است و كليد آن در خزانهء مشيّت الهى است ، تا هر دستى به آن نرسد جز دست سعادت كه در آستين خرقهء بشريّت نباشد ! و ساعد اين دست از ايمان بود ، بازو از توحيد ، انگشتان از معرفت و اين دست به هرجا كشيده گردد ، اين صدا آيد كه   جاءَ نَصْرُ اللَّهِ وَ الْفَتْحُ .  \r\nحسين منصور را گفتند : دست دعا درازتر است يا دست عبادت ؟ گفت : نه اين و نه آن ! اگر دست دعا است تا به دامن نصيب بيشتر نرسد ! و آن شرك راه مردان است ! و اگر دست عبادت است تا به دامن تكليف شرعى بيشتر نرسد ! و آن دهليز سراى ايمان است ! ولى دستى كه از آفرينش برتر رسد دست سعادت است در سراپردهء عنايت متوارى ، تا خود كى برون آيد و دست به كه نهد ! ؟\r\nشبلى گفت : ما در حال خويش فرومانديم گاه باشد به يك موى ديدهء خود دو جهان از جاى برداريم ! و گاه بود كه چندان طاقت حمل يك موى خويش نداريم ! !\r\nحسين منصور او را گفت : آن حال كه دو جهان را به يك موى از جاى بردارى ! برداشتهء عنايت باشى ؟\r\nو آن ساعت كه به يك موى خويش حمّالى نتوانى ! از دست عنايت درافتاده باشى ! ! و صورت و صفت درهم شكسته باشد !\r\n\r\nسوره 110 آيه 3\r\n فَسَبِّحْ بِحَمْدِ رَبِّكَ .  آيه ، پيغمبر در آخر عمر خويش زياد ركوع و سجود مىكرد و مىگفت :\r\nخداوندا از تو آمرزش مىخواهم و بسوى تو توبه و بازگشت مىكنم ! نوشته‌اند چون اين سوره نازل شد اصحاب شاد شدند ولى عباس غمگين شد ! حضرت علت را پرسيد گفت : گويا خبر وفات است ؟ حضرت فرمود : بلى ! و اين سوره را سورهء وداع خوانند .\r\n\r\n\r\n","description":"","footnote":"\r\n( 1 ) - شرح چگونگى وفات پيغمبر در تفسير ادبى و عرفانى سورهء انبيا آيهء 34 مفصل ذكر شده بدان رجوع شود .\r\n","page_name":" 647 ","page_number":647},
  {"content":"\r\n\r\n\r\nسورهء - 111 - تبّت - 5 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   تَبَّتْ يَدا أَبِي لَهَبٍ وَ تَبَّ .   زيان‌كار بادا دو دست بولهب و زيان‌كار باد خود او « 1 » - * -\r\n2 -  ما أَغْنى عَنْهُ مالُهُ وَ ما كَسَبَ .  او را بىنياز نكند و به كار نايد مال او و نه آنچه فرادست آورد و آنچه كه زاد ! - * -\r\n3 -  سَيَصْلى ناراً ذاتَ لَهَبٍ .  او را خواهند سوزانيد به آتش زبانه‌دار - * -\r\n4 -  وَ امْرَأَتُهُ حَمَّالَةَ الْحَطَبِ .  و زن او هيزم‌كش و آتش‌افروز مردمان است ( به سبب سخن‌چينى ) - * -\r\n5 -  فِي جِيدِها حَبْلٌ مِنْ مَسَدٍ .  در گردن او ريسمانى سخت تافته شده است !\r\n\r\nتفسير ادبى و عرفانى\r\n\r\nسوره 111 آيه 0\r\n بِسْمِ اللَّهِ الرَّحْمنِ الرَّحِيمِ ،  بنام او كه جز او پادشاهى در جهان نيست ، و بنام او كه معبود حقيقى جز او در جهان نيست ، ساجدان را مسجود و قاصدان را مقصود ، پيش از وجودى موجود ! خداوندى به فضل معروف و به لطف موصوف ، يكى بىطاعت مقبول ، و روزگارش مسعود ! و ديگرى بىجنايت مردود و از درگاه مطرود ! نه آنجا ميل است ( حيف ) و نه اينجا جود ، حكمى است مبرم و قضائى است معهود !\r\n\r\nسوره 111 آيه 1\r\n1 -   تَبَّتْ يَدا أَبِي لَهَبٍ وَ تَبَّ .   آيه . بو لهب از ازل بهرهء او داغ حرمان آمد ! تو گوئى بو لهب ازآن‌رو شقى گشت كه به محمّد كافر آمد ؟ نه ! حقيقت نه اين است بلكه تو كفر در شقاوت دان نه شقاوت در كفر ! و اسلام در سعادت دان نه سعادت در اسلام ! اين كارى است رفته و بوده و در ازل پرداخته !\r\nپير طريقت گفت : آه از حكمى كه پيش از من بر من رفته ! فغان از گفتارى كه خودرائى گفته ! ندانم كه شاد زيم يا آشفته ؟ از آن ترسانم كه آن قادر در ازل چه گفته ؟ !\r\nسگ اصحاب كهف رنگ كفر داشت و جامهء بلعم باعورا تراز دين داشت ! ليكن سعادت و شقاوت ازلى هر دو در كمين بود ، لاجرم چون دولت روى نمود ، پوست آن سگ را از روى صورت بر بلعم پوشانيدند  فَمَثَلُهُ كَمَثَلِ الْكَلْبِ  شد و مرقّع بلعم را به آن سگ پوشيدند كه گفتند  رابِعُهُمْ كَلْبُهُمْ !  « 2 »\r\n\r\nسوره 111 آيه 4\r\n4 -  وَ امْرَأَتُهُ حَمَّالَةَ الْحَطَبِ .  آيه . زن بو لهب كه از يك چشم نابينا بود كارش نمّامى و سخن‌چينى و نقل حديث دروغ بود و خار و خاشاك از بيابان جمع مىكرد و شبها در راه پيغمبر و ياران او مىريخت كه پاهايشان را مجروح كند و عربها چنين كس را هيزم‌كش گويند و در فارسى مثلى مشهور است كه به اين‌گونه كسان گويند : هيزم برمنه ، يعنى برمياغال ( خار راه مردم مباش ) .\r\n\r\n\r\n","description":"","footnote":"\r\n( 1 ) - شأن نزول اين آيت اين است كه روزى رسول خدا عشيره و خانواده خود را دعوت كرد و غذائى بداد ، آنگاه گفت : من اگر چيزى بگويم باور مىكنيد ؟ گفتند : ما از تو دروغ نشنيديم ، آنگاه فرمود : اى فرزندان عبد مناف و عبد المطلب بسوى من آئيد و دعوت مرا بپذيريد كه پادشاهى دنيا و عزّت آخرت در آنست ، ناگهان بو لهب عموى پيغمبر كه از همه بيشتر ناسزا مىگفت و بدزبانى سخت به او مىكرد برخاست و گفت تب بر تو باد ! براى اين امر ما را خواسته بودى ؟ اگر اين سخن برادرزادهء من راست باشد من همهء مال خود را براى حمايت خود خرج مىكنم ! ! پس از آن اين آيه نازل شد\r\n( 2 ) - داستان سگ در سورهء كهف و داستان بلعم در سورهء منافقين به تفصيل ذكر شده است به آنجا رجوع شود .\r\n","page_name":" 648 ","page_number":648},
  {"content":"\r\n\r\n\r\nسورهء - 112 - اخلاص - 4 - آيه - مكى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   قُلْ هُوَ اللَّهُ أَحَدٌ .   بگو ( اى محمّد ) كه اوست خداى يگانه - * -\r\n2 -  اللَّهُ الصَّمَدُ .  خداوند بار خداى همه خدايان است - * -\r\n3 -  لَمْ يَلِدْ وَ لَمْ يُولَدْ .  نزاده و نزادند او را ( نه از چيز و نه از كس ) .\r\n- * -\r\n4 -  وَ لَمْ يَكُنْ لَهُ كُفُواً أَحَدٌ .  و نبوده و نيست او را همتا ( نه درخور ذات او و نه درخور صفات ) .\r\n\r\nتفسير ادبى و عرفانى\r\n\r\nسوره 112 آيه 0\r\n بِسْمِ اللَّهِ الرَّحْمنِ الرَّحِيمِ ،  نام خداوندى يگانه و يكتا ، در ذات يكتا ، در صفات بىهمتا ، از عيبها جدا ، و خداوندى را سزا ، دانندهء احكام و قضا ، بزرگوارى بىچند و بىچون و چرا ، بنده‌نوازى شايستهء هر ثناء . احسان او قديم ، فرمان او عزيز ، پيمان او لطيف ، ملك او بىزوال ، پاك از عيب ، دور از وهم و بيرون از قياس است .\r\n بر چهرهء خوب تو فشانديم ثنا * جان و دل و ديده هر سه كرديم فدا \r\n در هرچه كنى ، ز دل بداديم رضا * حكمى كه كنى و گر بجان است ، روا \r\n\r\nسوره 112 آيه 1\r\n1 -   قُلْ هُوَ اللَّهُ أَحَدٌ .   آيه . ( اى محمّد ) بيگانگان از تو نسب ما پرسند « 1 » بگو : خدا است آن يگانه كه در ذات و صفات يكتا ، در عزّت و قدرت يكتا ، در الوهيّت و ربوبيّت يكتا ، در ازل و ابد يكتا ، خدائى را سزا و به خداوندگارى دانا ، در دل دوستانش نور عنايت او پيدا ، از چشمها نهان و به صنع آشكار . كريم است و مهربان ، لطيف است و رحيم و نيك خدا ، عالم سرّ و نجوى ، دارندهء افق اعلى ، آفريدگار عرش و ثرى نزديك به هر آشنا و سزاوار هر ثنا است .\r\n اى دور ز چشم ، با دلم يكجائى * پيدا به دلى ، ز چشم ناپيدائى \r\n\r\nسوره 112 آيه 2\r\n2 -  اللَّهُ الصَّمَدُ .  آيه . صمد است كه بندگان را به دو نياز است و او را به كسى نيازى نيست ، اميد عاصيان به فضل اوست ، درمان دردها از كرم اوست بىنوايان را شادى به جلال و جمال اوست ، مبارك آن كسى كه مونسش نام اوست ، عزيز آن كسى كه بهره‌اش ياد اوست ، شاد آن دل كه دربند اوست ، پاك آن زبان كه در ذكر اوست ، خوش زندگانى كسى كه روزگارش در مهر و محبّت اوست . يكى به بهشت نازد يكى به دوست ! و دوست بهرهء كسى است كه همّتش همه اوست :\r\n چشمى دارم همه پر از صورت دوست * با ديده مرا خوش است ، تا دوست دروست \r\n از ديده و دوست فرق كردن نه نكوست * يا اوست بجاى ديده ، يا ديده خود اوست \r\nصمد اوست كه عقلها در جلال او متحيّر مانده ! و خردها در جمال او سراسيمه گشته ! فهمها از ادراك سرّ او عاجز شده ! انديشه‌ها از امر او زير و زبر گشته ! جگرها در قهر او خون شده ، دلها در شناخت او بگداخته !\r\nپير طريقت گفت : وجودى كه حدودش به عدم باز شود آن وجود مجاز است نه حقيقت ! اى مسكين ، آيت عدم خود از لوح قدم بر خوان ، و رايت نيستى خود در عالم هستى او بزن ، و در مشاهدهء شاهد قدم مدهوش\r\n\r\n\r\n","description":"","footnote":"\r\n( 1 ) - شأن نزول اين سوره آنست كه يهود و مشركين قريش ، نسب و ذات خدا را از پيغمبر مىپرسيدند كه كيست و چيست ؟ !\r\n","page_name":" 649 ","page_number":649},
  {"content":"\r\n\r\nشو ! و از هوش خود بىهوش شو ! در ركوع و سجود خود را هستى بنه و در وجود جلال حقيقت خرقهء وجود مجازى بدر ! و با او بگوى :\r\n چون با خودم از عدم كَمَم كم * چون با تو بُوَم همه جهانم \r\n بپذير مرا و رايگان دار * هرچند كه رايگان گرانم ! \r\nلطيفه : درين سوره هر آيتى تفسير آيت پيش است ، چون گويند : او كيست ؟ گوئى : او احد است گويند : احد كيست ؟ گوئى : صمد است ، گويند صمد كيست ؟ گوئى  لَمْ يَلِدْ وَ لَمْ يُولَدْ  است چون گويند :\r\nكه  يَلِدْ وَ لَمْ يُولَدْ  كيست ؟ گويند :  لَمْ يَكُنْ لَهُ كُفُواً أَحَدٌ !  ( هو ) كاشف اسرار است ، ( الله ) كاشف ارواح است ( احد ) كاشف قلوب است و بقيهء سورهء كاشف نفوس مؤمنان است . ( هو ) كاشف والهان است ( اللّه ) كاشف موحّدان است ( احد ) كاشف عارفان است و ( صمد ) كاشف عالمان و بقيه سوره كاشف عاقلان است . اى محمّد ، والهان را بگو : ( هو ) ايشان را رمز و اسارت كفايت باشد ، نام و صفات مگوى كه ايشان را اصحاب غيرتند و نتوانند ديد و شنيد كه كسى نام و صفت دوست برد ، هرچند همه دل و ديده و زبان ايشان باشد ! اين چنان است كه گويند :\r\n در عشق توأم كار بدانجاى رسيد * كز ديدهء خود دريغم آيد رخ تو ! \r\nبا عارفان بگوى : ( اللّه ) كه ايشان قدم بر بساط تفريد دارند و در نام اللّه چنان مستغرق شده‌اند كه پرواى نفى ديگرى ( لا إله ) ندارند !\r\nبا موحّدان بگوى : ( احد ) كه جان ايشان را مدد از نور توحيد است ! و راحت روح ايشان به يافت توحيد است .\r\nبا عالمان بگوى :  اللَّهُ الصَّمَدُ  كه ايشان رخت نياز به درگاه بىنياز افكنده‌اند ! و بىتحفه‌اى باز نگردند .\r\nبا عاقلان بگوى :  لَمْ يَلِدْ وَ لَمْ يُولَدْ ،  تا شما كه خردمنديد دريابيد و بدانيد كه او را زن و فرزند نيست ، خويش و پيوند نيست ، مثل و مانند نيست . اى محمّد ، دشمن چون تو را بد گويد من جواب دهم و چون مرا بد گويد تو جواب ده و من تو را حبيب خواندم كه تو هم مرا حبيب خود دانى .\r\n\r\nسورهء - 113 - فلق - 5 - آيه - مدنى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند فراخ بخشاينده مهربان .\r\n1 -   قُلْ أَعُوذُ بِرَبِّ الْفَلَقِ .   بگو ( اى محمّد ) ، پناه مىبرم به خداى آفرينندهء همه چيزها . ( و به خداى بامداد ) « 1 » - * -\r\n2 -  مِنْ شَرِّ ما خَلَقَ .  از بدى و آزار هرچه بيافريد - * -\r\n3 -  وَ مِنْ شَرِّ غاسِقٍ إِذا وَقَبَ . \r\n\r\n\r\n","description":"","footnote":"\r\n( 1 ) - نوشته‌اند : شأن نزول اين دو سورهء ( قل اعوذ ) اين است كه حضرت رسول غلامى يهودى داشت كه خوش‌خدمتى او خاطر حضرت را جلب كرده بود ، يهوديها كه دشمن پيغمبر بودند او را اغواء كردند و فريب دادند تا چند تار موى سر محمد ( ص ) با چند دندانهء شانهء سر او پنهانى به يهودان داد و آنها با آن جادوئى كردند كه سبب آزار و ناراحتى حضرت شد ! و براى باطل كردن آن جادو و گشودن گره‌هاى آن و رفع شر حسود اين دو سوره نازل شد ! ! و و نوشته‌اند : علت عدم تأثير جادو اين بوده كه خداوند خواسته كيد و مكر دشمنان را بدين‌وسيله بىاثر كند و بدانند كه هرگز سحر با معجزه پهلو نزند ! !\r\n","page_name":" 650 ","page_number":650},
  {"content":"\r\n\r\nاز بدى و اذيّت شب كه درآيد ، و ماه كه برآيد ) - * -\r\n4 -  وَ مِنْ شَرِّ النَّفَّاثاتِ فِي الْعُقَدِ .  و از شرّ ( جادوگران ) و دمندگان در گره‌ها ! - * -\r\n5 -  وَ مِنْ شَرِّ حاسِدٍ إِذا حَسَدَ .  و از شرّ چشم بدنيّت بدخواه كه بد خواهد و يا از رشك بد بنگرد !\r\n\r\nتفسير ادبى و عرفانى\r\n\r\nسوره 113 آيه 0\r\n بِسْمِ اللَّهِ الرَّحْمنِ الرَّحِيمِ ،  نام خداوندى است كه طوق يادش در گردن احباب ، و اشباح مريدان زير شكوه عزّتش خراب ، و بس جگرها كه در آتش دوستى او كباب است و بسا عزيز كه به دل مىسوزد و به تن در عذاب است و بسا مشتاقان كه در باديهء طلب ، در آرزوى يك چكّه آب است ! و از دور پنداشت كه آبست چون رسيد ديد سراب است !\r\n منزلگه عشق تو دل احباب است * در قصّهء عشق تو هزاران باب است \r\n\r\nسوره 113 آيه 1\r\n1 -   قُلْ أَعُوذُ بِرَبِّ الْفَلَقِ .   آيه . راه همه بندگان آنست كه پيوسته از شرّ بدان و آسيب مكّاران و حسد حسودان و بد افتاد جهان ، استعاذت به خدا مىكنند و به او پناه مىبرند . اين طريقهء عامه مؤمنان است كه ظاهر شرع به كار داشتن و هنگام بلا دست به دعا برداشتن و از حضرت حق عافيت خواستن است .\r\nامّا راه جوان‌مردان طريقت و ارباب حقيقت ، تسليم و رضا است و گويند : تدبير كار با خداوند كارگذار ، و از راه اعتراض برخيز و او را وكيل و كفيل و كارساز خود دان ، زيرا در هر دل كه تسليم و رضا جمع شد ، تن وى قرين سلامت گشت .\r\nتسليم ، درجهء ذبيح و خليل است كه پسر به تعليم پدر جامهء تسليم پوشيد و فدائى او رسيد و رضا آنست كه بنده‌اى بر پسند باشى و به هرچه روى دهد خرسند و منتظر قضاى خداوند باشى . و نيز گفته‌اند : تسليم آنست كه كار آفريده به آفريدگار بازگذارى !\r\n خود تن به قضا در ده و خود سركش باش * جز آن نَبُوَد كه تو نخواهى ، خوش باش . \r\n\r\nسورهء - 114 - ناس - 6 - آيه - مدنى - جزو 30\r\n\r\nتفسير لفظى [ آيات 1 الى آخر 
  ]\r\n بِسْمِ اللَّهِ الرَّحْمنِ الرَّحِيمِ  بنام خداوند بخشندهء مهربان .\r\n1 -   قُلْ أَعُوذُ بِرَبِّ النَّاسِ .   بگو ( اى محمّد ) پناه مىبرم ( فرياد خواهم ) به خداى مردمان « 1 » .\r\n- * -\r\n2 -  مَلِكِ النَّاسِ .  پادشاه مردمان ( خداى يكتا ) - * -\r\n3 -  إِلهِ النَّاسِ .  خداوند مردمان ( خداى يگانه ) - * -\r\n4 -  مِنْ شَرِّ الْوَسْواسِ الْخَنَّاسِ .  از بد وسواس شيطان خبيث كه پنهانى ( و در خواب ) به دلها مىافكند .\r\n- * -\r\n5 -  الَّذِي يُوَسْوِسُ فِي صُدُورِ النَّاسِ .  آنكه وسوسه مىاندازد در دل مردمان ( از ديوها و پرىها ) ! - * -\r\n6 -  مِنَ الْجِنَّةِ وَ النَّاسِ .  از شرّ ديوان و پريان و مردمان ( به خدا پناه مىبرم )\r\n\r\n\r\n","description":"","footnote":"\r\n( 1 ) - مفسران نوشته‌اند : تكرار پنج بار كلمهء ( ناس ) در اين سوره از باب تكريم آدم است و برخى هريك از آن كلمهء را در مورد طبقات خاص مردم گفته‌اند : ناس در آيهء اول شامل كودكان است ( بقرينهء پروردگار ) در آيهء دوم شامل جوانان است ( بقرينهء پادشاه ) در آيهء سوم شامل پيران است ( بقرينهء إله ) و چهارم شامل صالحان است ( بقرينهء شيطان ) و پنجم شامل مفسدان است ( بقرينهء عطف به جن ) .\r\n","page_name":" 651 ","page_number":651},
  {"content":"\r\n\r\n\r\nتفسير ادبى و عرفانى\r\n\r\nسوره 114 آيه 0\r\n بِسْمِ اللَّهِ الرَّحْمنِ الرَّحِيمِ ،  اى راه طلب حقيقت ، چه راه‌هائى كه گامهاى دوستان در آن واله و حيران شد ؟ اى آتش محبّت حق ! چه آتشى كه جانهاى عزيزان ، تو را هيزم شد ! اى قبلهء بسم الله ، چه قبله‌اى ؟\r\nكه هركه روى در تو آورد ، دمار از جان و روانش درآورى ! آن كدام دل است كه آتش‌خانهء حسرت تو نيست ؟\r\nو آن كدام جان است كه در چنگال باز قهر تو نيست ؟\r\n گفتم كه : چو زيرم و به دست تو اسير * بنواز مَرا ، مزن تو اى بدر منير \r\n گفتا كه : ز زخم من تو آزار مگير * در زخمه بود همه نوازيدن زير ؟ \r\n\r\nسوره 114 آيه 1\r\n1 -   قُلْ أَعُوذُ بِرَبِّ النَّاسِ .   ( اى محمّد ) بندگانم را بگو تا چون از شرّ ديو و مردم پناه ( فرياد ) خواهند ، از من خواهند و به من پناه آرند ، و به درگاه من گريزند ! كه جز درگاه من آنان را پناه‌گاهى نيست ، و مرهم خستگى آنها را جز از فضل ما نيست . هرجا كه در عالم درويشى است خستهء جرمى و درمانده در دست خصمى است ، ما مولاى اوئيم ، هرجا خراب عمرى ، مفلس روزگارى است ، ما خريدار اوئيم ، هرجا سوخته‌اى ، از خود بيخودى ، بىخبرى است ما شادى جان اوئيم ، هرجا از شرم زارنده‌اى و از بىكسى سر فروگذارنده‌اى ، ما رهانندهء اوئيم . صفت ما فرش فضل به باد افكندن ، در تربت افلاس تخم بر پراكندن ، در باديهء بىخودى ، جوى جود كندن ، بر لب جوى احسان باغ دوستى كاشتن است !\r\nخداوند در اين سوره سه جا نام خود را به نام بندگان اضافه كرد :\r\n1 -   بِرَبِّ النَّاسِ ،   2 -  مَلِكِ النَّاسِ ،  3 -  إِلهِ النَّاسِ .  آيه . يعنى دارنده و پرورانندهء شما منم ، پادشاه و كاردان و كارشناس شما منم ، رهنماى دل‌گشاى شما منم ، گاه گويد : شما بندگان منيد ، گاه گويد : من خداوند شمايم ، چه جلالى بالاتر از آنكه خود گويد : شما آن منيد و من آن شما . بنده چون بدين مقام رسيد قدم بر بساط قرب نهاد و از وسواس خنّاس بر كنار ماند ! و توفيق موافق و سعادت مساعد او گردد ، دست اغيار از او كوتاه شود ، وسواس خنّاس از شعاع شمع او بگريزد ، سلطان محبّت در سراى خاصّ او نزول كند ، آثار و انوار لطف خداى بر حال او ظاهر گردد ، تا هركه در نگرد داند كه او نواختهء فضل او و افروختهء لطف او است .\r\n\r\n[ خاتمه 
  ]\r\nپايان تفسير جلد دوم در خاتمه : - سپاس بىكران خداوندى راست كه اين بندهء حقير فقير ناچيز را توفيق انجام اين خدمت داد خدمتى كه جوانان را بهترين رفيق و دلجو و رهنما و پيران را بزرگترين يادآور و دل‌گشا است . اميد كه برادران ايرانى و اسلامى از اين اثر نفيس هركس به فراخور فهم و حوصلهء خود استفاده كنند و از خزانهء ادب و عرفان آن بهره‌مند گردند .\r\nو اين بنده ناچيز را به دعاى خير ياد نمايند .\r\nدر اينجا از كسانى كه در اين خدمت بىريا با بنده همراهى كردند چه كاركنان سازمان چاپ دانشگاه تهران كه اهتمام در چاپ و تصحيح آن كردند و چه كاركنان كتابفروشى اقبال مخصوصا آقاى جواد اقبال كه در تهيه و تنظيم نشر آن اقدام نمودند ، سپاسگزارم و اميدوارم همگى در ثواب اين كار صواب شريك باشند .\r\nفروردين 1349 - حبيب اللّه آموزگار\r\n\r\n","description":"","footnote":"","page_name":" 652 ","page_number":652},
  {"content":"\r\n\r\n\r\nشرح حال خواجه عبد اللّه انصارى\r\nخواجه انصارى را « بهتر و بيشتر بشناسيد » الهى عبد اللّه را از سه آفت نگاه دار :\r\n1 - از وسوسه‌هاى شيطانى - 2 - از خواهشهاى نفسانى - 3 - از غرور و نادانى\r\n\r\nنسب خواجه :\r\nچون پيغمبر اسلام از جور و جفاى كافران و منافقان مكّه به مدينه مهاجرت فرمود ، آنان كه همراه او بودند مهاجران ناميده و ياران او كه در مدينه بودند انصار ناميده شدند ، و چون براى ورود آن حضرت به خانهء انصار داوطلب زياد بود ، فرمودند شتر من درب خانهء هركه خوابيد آنجا فرود خواهم آمد ! اتفاقا شتر درب خانهء ابو ايّوب انصارى زانو زد و حضرت آنجا پياده شد و به خانهء او وارد گرديد « 1 » در زمان خلافت عثمان ابو منصور محمّد انصارى پسر ابو ايّوب به خراسان آمد و در هرات كه از شهرهاى بزرگ و مهم خراسان بود جاى گزين شد ،\r\n\r\n\r\n","description":"","footnote":"\r\n( 1 ) - تنها اين قسمت از كتاب « تأليفات » اثر شادروان حضرت وحيد الاولياء ، چاپ احمدى شيراز اقتباس شد .\r\n","page_name":" 653 ","page_number":653},
  {"content":"\r\n\r\nو در آنجا با زنى از خانواده شريف ازدواج كرد ، و پس از شش نسل از نواده‌هاى ابو ايّوب ، در ماه شعبان و بهار سال 396 هجرى از ابو منصور محمّد انصارى در كهندز هرات پسرى چهره به جهان گشود كه او را عبد اللّه نام نهادند .\r\nاز گفته‌هاى خود خواجه : وقتى پدرم در بلخ با شريف حمزهء عقيلى بوده روزى زنى نزد شريف آمد و گفت : به ابو منصور بگو با من زناشوئى كند ! ابو منصور گفته : من هرگز زن نخواهم گرفت ! شريف گفته : تو عاقبت زن خواهى گرفت ! و تو را پسرى به وجود خواهد آمد چه پسرى ! پس از آن پدرم از بلخ به هرات باز مىگردد و زنى اختيار مىكند كه در نتيجه من متولّد مىشوم و همان وقت هم شريف در بلخ گفته كه ابو منصور ما را پسرى در هرات آمده چنين و چنان !\r\n\r\nدوران كودكى عبد اللّه :\r\nنيز خود او گفته :\r\nمن در كودكى روزى نزد پير عاصم كه از خويشان ما بود رفتم ، او نان و خورش ( آبكامه ) پيش من آورد و چيزى بر آن خواند ، همسر او كه خاتون ولايت بود گفت : حضرت خضر ( پير من ) كه عبد اللّه را ديد گفت اين كيست ؟ گفتم فلان پسر فلان است ، گفت : آوازهء او از خاور تا باختر پر شود ! در اينجا خواجه فرمود كه : حضرت خضر ، خود مىدانسته و مىشناخته ليكن سنّت بر اين جارى است كه بپرسند !\r\nدورهء دبستان و شاعرى خواجه عبد اللّه : وقتى در دبيرستان ( مدرسه ) بودم كودكى از خويشان خواجه يحيى عامر با من هم درس بود و من در آن دوران به زبان تازى شعر مىگفتم و هريك از كودكان كه از من دربارهء چيزى شعرى مىخواست من زياده از آنچه آنها مىخواستند شعر مىگفتم ! و به آنها مىدادم .\r\nپسر خواجه يحيى ( هم شاگردى من ) به پدر گفته بود كه در دبيرستان عبد اللّه نامى است كه در هر معنى و هر موضوع كه از او بخواهيد شعر مىگويد ! پدر كه مردى دانشمند و اديب بود شعرى فارسى به او داده كه عبد اللّه آن را به تازى گويد ، او آن شعر را با چندتاى ديگر به تازى ساخت ! و از آن پس مكرّر مرا در شعر فارسى و تازى آزمودند و مرا شاعرى چيره و زبردست ديدند ! و شعرهاى عربى من از شش هزار بيشتر است و چون سنجيدم ، هفتاد هزار شعر عربى در ياد داشتم !\r\n\r\nچگونگى درس خواندن او :\r\nنيز خود گويد : هر روز بامداد پگاه به محل قرائت قرآن مىشدى و چون به خانه بازآمدمى ، همه آنها را در روى چند ورقى برنوشتمى و از بر كردمى و چون از درس قرآن فارغ گشتمى ، چاشتگاه به اديب شده و همه روزه درسها را بنوشتمى و مرا فراغت نان خوردن نبود كه مادرم نان لقمه مىكردى و در دهانم مىنهادى !\r\n\r\nنيروى حافظه او :\r\nاو خود گويد : خداوند منّان مرا قوّت حافظه‌اى داده بود كه هرچه از زير خامهء من مىگذشتى مرا حفظ مىشدى ! چنان كه سيصد هزار حديث ياد دارم ! و در گرد آوردن حديث هيچ‌كس به قدر من زحمت و رنج نكشيد چنان كه روزى در يك منزل از نشابور تا دزباد كه باران مىآمد ، من جزوهاى حديث را بر شكم خود به حال ركوع نهاده بودم كه تر نشود ! و به روزگار من هيچ‌كس چنين كارى نكرده كه من كردمى ! به اندازه‌اى كه\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nاگر من دست به هر اندام خود نهادمى و از آن از من پرسيدندى كه راجع به آنچه حديث مىدانى من براى هريك آنها حديثى داشتمى !\r\n\r\nپيران طريقت او :\r\nخواجه خود گويد : از هر پيرى سخنى ياد گيريد و اگر نتوانيد ، نام ايشان را ياد داريد كه به آن بهره يابيد . چه بهترين نشان سعادت آنست كه سخن مشايخ بشنوى و تو را خوش آيد و به دل به آنان گرائى و انكار نياورى ، كه بدترين گناهان آنست كه خداوند ديدار يكى از دوستان خود را به تو بنمايد و تو را قبول نيفتد ! كه اين خود دليل محرومى و حجاب باشد !\r\n\r\nنخستين پير بزرگوار خواجه :\r\nشيخ ابو الحسن خرقانى « 1 » عارف و مرشد معروف قرن پنجم هجرى است كه خود خواجه در اين‌باره گويد : من مشايخ بسيار در حديث و علم و شرع ديده‌ام ، امّا پير من در تصوّف و حقيقت شيخ ابو الحسن خرقانى است كه اگر من او را نمىديدمى از حقيقت چيزى ندانستمى ! و همواره نفس با حقيقت درآميختى .\r\n\r\nآشنائى خواجه با شيخ :\r\nخود گويد : در سفرى تا شهر رى برفتم در بازگشتن به صحبت خرقانى رسيدم ، چون مرا بديد گفت : درآى و ايمن ما شو ، كه تو معشوق از دريا آمدى ! از دريا آمدى ! يعنى از درياى تفرقه بگشتى و به ساحل جمع آمدى ، و مرا از كرامات او اين تمام بود كه گفت از دريا آمدى ! و از علم او اين بود كه گفت اينكه مىخورد و مىخسبد چيز ديگر است و من چون اين سخن بشنيدم خرقانى من بودم ! و شيخ ابو الحسن مريد بايزيد بسطامى است و در سلوك از روحانيّت او بهره‌مند است . وفات شيخ را سال 425 هجرى نوشته‌اند .\r\n\r\nدومين پير بزرگوار او :\r\nشيخ ابو سعيد ابو الخير است « 2 »\r\nنيز خود او گويد : در آغاز جوانى من طالب حديث بودم و مىخواستم مرا در اين معنى گشايشى باشد و رياضتها مىكشيدم و به خدمت پيران طريقت و پيروان شريعت مىشدم و آن معنى طلب مىكردم و به همّت و دعا از آنان مدد مىخواستم اتّفاقا در زبان من فحشى بود كه هروقت بىخويشتن ، بر سر زبان مىرفتى در باطن از آن اكراه و انكار داشتم ! و هرچه كوشش مىكردم كه از زبانم زائل شود نمىشد ، تا وقتى به نشابور رسيدم و شيخ ابو سعيد ابو الخير آنجا بود و من بدين انديشه به زيارت وى درشدم ، او نشسته بود و مريدى در خدمت او ايستاده و شلغم پخته در شكر مىسائيد ( سوده مىكرد ) و به وى مىداد و او به كار مىبرد ، من در شدم و او يك نيمه به دست خويش در دهان من نهاد ! از آن ساعت هرگز آن كلمهء ناسزا ( فحش ) و هيچ سخن ناشايست ديگر بر زبان من نرفت ! و سخن حقيقت بر من گشاده گشت ! و اكنون آنچه بر زبان من مىرود از باب آن نيمه شلغم بو سعيد است كه به دهان من نهاده و از بركت او است .\r\nو پير بو سعيد ، شيخ ابو الفضل سرخسى است كه چون حال انقباض و گرفتگى به او دست مىداد به سر خاك پير خود مىرفت .\r\n\r\n\r\n","description":"","footnote":"\r\n( 1 ) - اين خرقان ، محلى است نزديك بسطام نه خرقان راه همدان .\r\n( 2 ) - شيخ ابو سعيد در ميهنه دشت خاوران خراسان در سال 356 به دنيا آمده و در سال 440 هجرى وفات و محمد نواده او شرح حالات و كرامات او را در كتابى بنام اسرار التوحيد نگاشته است .\r\n","page_name":" 655 ","page_number":655},
  {"content":"\r\n\r\n\r\nسلسلهء نسب طريقتى خواجه :\r\nبدين‌گونه ثبت شده : خواجه مريد شيخ خرقانى و او مريد ابو العباس قصّاب و او مريد عبد اللّه محمّد طبرى و او مريد شيخ حريرى و او مريد شيخ جنيد بغدادى است « 1 » و به شرحى كه در آخر خواهد آمد وفات خواجه در 481 هجرى است .\r\n\r\nآثار و تأليفات خواجه :\r\nخواجه را آثار و تأليفات و قطعات و مقامات و مناجات بسيار است كه در اينجا نمونه‌اى از مهم‌ترين آنها ياد مىشود :\r\n\r\n1 - منازل السائرين\r\nبه زبان عربى است كه در اداى الفاظ و معانى و عبارات و جمله‌ها داد سخن داده و شيخ المحققين كمال الدين عبد الرّزاق قاشانى « 2 » به همان زبان عربى آن را شرح كرده است .\r\nاين كتاب از تمام كتابهائى كه ديگران در سير و سلوك نوشته‌اند برتر و جامع‌تر است و خود خواجه دربارهء اين كتاب گويد : گروهى از سيركنندگان منزلها بسوى حق ، از مردم هرات و ديگر شهرها از من خواستند كه در موضوع آن منزلها و شناسائى آنها سخنى گويم و مقامات آن را بيان كنم ازاين‌رو دست به تصنيف اين كتاب يازيدم .\r\nكمال الدين شارح كتاب گويد :\r\nچون نسخه‌هائى از كتاب نامبرده ديده شده بود كه از حيث الفاظ و معانى باهم اختلاف بسيار داشت و از خطا و تحريف هم مصون نبود به‌طورىكه در آغاز شرح اين كتاب دوچار شكّ و ترديد و حيرت شدم ، ليكن از عنايت پروردگار مددكار ، نسخه‌اى يافتم كه خود شيخ انصارى در سال 475 هجرى آن را تصحيح و به خط خودشان اجازهء تحرير داده‌اند ، از آن پس با دلى شاد به شرح آن پرداختم .\r\n\r\n2 - كتاب صد ميدان :\r\nاين كتاب كه در سال 448 هجرى آغاز به تصنيف آن فرموده در حقيقت فارسى كتاب منازل السائرين است كه ضمن تدريس و تعليم به شاگردان بيان فرموده و يكى از شاگردان وى ابى يعلى نام جزوهاى درسى را بنام ( تراجم مجالس عقيده ) جمع‌آورى و تنظيم نموده است « 3 » .\r\nتأليف اين كتاب مقدّم بر كتاب منازل السائرين است و مطالب هر دو كتاب به هم نزديك و هر دو در زمينهء منزلهاى سائران و سالكان راه حق است .\r\nدر حقيقت با اطمينان مىتوان گفت كه تفسير ادبى و عرفانى خواجه از قرآن ، ريشه و مايه از اين دو كتاب گرفته و آماده و پرداخت شده و ما در اينجا براى اثبات اين امر چند نمونه از استناد خواجه به آيات قرآن ذكر مىنمائيم :\r\n\r\n\r\n","description":"","footnote":"\r\n( 1 ) - شيخ جنيد اهل نهاوند ايران است كه پدرش به بغداد رفته و شيخ آنجا متولد شده ، شغل پدرش شيشه‌فروشى بوده كه شيخ هم مدتى به همان كار اشتغال داشته و به آبگينه‌فروش شناخته شده ! شيخ در زهد و تصوف يگانه زمان خود بوده و مريد و مصاحب دائى خود سرى سقطى بوده كه او هم مريد معروف كرخى بوده كه او هم دربان و ارادت شعار حضرت امام رضا بوده است .\r\nوفاتش در سال 298 نوشته‌اند و شيخ شبلى از مريدان جنيد است و او بر مذهب سفيان ثورى كه در سال 162 در بصره وفات يافته مىباشد .\r\n( 2 ) - قاشان آبادى است نزديك هرات كه مولد شيخ است .\r\n( 3 ) - اين قسمت از كتاب صد ميدان چاپ ليدن كه مقدمهء عربى و فرانسهء آن از سى دى بور كوى  S . d'e . Berecuei  است اقتباس شده .\r\n","page_name":" 656 ","page_number":656},
  {"content":"\r\n\r\n1 - اين كتاب داراى صد ميدان و هر ميدانى بطور متوسّط داراى ده منزل يا مقام است كه به صد ميدان و هزار مقام ناميده شده و در مورد آن كتاب به آيهء :  أَ فَمَنِ اتَّبَعَ رِضْوانَ اللَّهِ . . . \r\nتا . . .  لَهُمْ دَرَجاتٌ عِنْدَ رَبِّهِمْ  استناد شده است .\r\nخواجه براى تأييد تقسيم اين كتاب به هزار مقام دو نكته خاطرنشان كرده ، يكى آنكه پيغمبر دربارهء منزلهاى راه حق فرموده : ميان بنده و خداوند هزار مقام است و ديگر آنكه ذو النون مصرى آن منزلها را هزار علم خوانده و شيخ جنيد هزار كاخ ناميده و ابو بكر كتانى نيز هزار مقام گفته و استناد به همان آيه شده است .\r\n2 - در تدريس و تعليم صد ميدان به شاگردان خود ، به آيه :  إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ  استناد شده .\r\n3 - براى هر مقام در ميدانها به آيهء :  ما مِنَّا إِلَّا لَهُ مَقامٌ مَعْلُومٌ  استناد شده .\r\n3 - در ميدان اول كه مقام توبه است به آيهء :\r\n تُوبُوا إِلَى اللَّهِ جَمِيعاً أَيُّهَا الْمُؤْمِنُونَ  و آيهء :  وَ مَنْ لَمْ يَتُبْ فَأُولئِكَ هُمُ الظَّالِمُونَ  استناد شده .\r\n4 - در ميدان دوّم كه مقام مروّت است به آيهء :\r\n كُونُوا قَوَّامِينَ بِالْقِسْطِ  استناد شده .\r\n5 - در ميدان سوّم كه مقام انابت است به آيهء :\r\n وَ اتَّبِعْ سَبِيلَ مَنْ أَنابَ  و آيهء :  وَ ما يَتَذَكَّرُ إِلَّا مَنْ يُنِيبُ  و آيهء :  أَوَّاهٌ مُنِيبٌ  و چندين آيهء ديگر مربوط به آن استناد شده .\r\n6 - در ميدان چهارم كه مقام فتوّت است به آيهء :  إِنَّهُمْ فِتْيَةٌ آمَنُوا بِرَبِّهِمْ  استناد شده .\r\n7 - در ميدان پنجم كه مقام ارادت است به آيهء :  مَنْ كانَ يُرِيدُ حَرْثَ الدُّنْيا  و  مَنْ كانَ يُرِيدُ حَرْثَ الْآخِرَةِ  و  مَنْ كانَ يُرِيدُ الْعاجِلَةَ  استناد شده .\r\n8 - در ميدان ششم كه مقام قصد است به آيهء :\r\n مُهاجِراً إِلَى اللَّهِ وَ رَسُولِهِ  استناد شده .\r\n9 - در ميدان هفتم كه مقام صبر است به آيهء :\r\n أَنْ تَصْبِرُوا خَيْرٌ لَكُمْ  و آيهء :  وَ صابِرُوا .  و آيهء :  وَ اللَّهُ يُحِبُّ الصَّابِرِينَ  استناد شده .\r\n10 - و در ميدان هشتم كه مقام جهاد است به آيهء :  وَ جاهِدُوا فِي اللَّهِ حَقَّ جِهادِهِ  استناد شده .\r\n11 - در ميدان نهم كه مقام رياضت است به آيهء :  فِيهِ رِجالٌ يُحِبُّونَ أَنْ يَتَطَهَّرُوا  استناد شده .\r\n12 - در ميدان دهم كه مقام تهذيب است به آيهء :  قُوا أَنْفُسَكُمْ وَ أَهْلِيكُمْ ناراً  استناد شده است .\r\nما در اينجا به ذكر ده مقام از ده ميدان اكتفا كرديم و براى بقيهء مقام‌ها و نود ميدان ديگر ، خوانندگان گرامى را به اصل كتاب صد ميدان و به اين كتاب ( خلاصهء تفسير بىنظير او ) حوالت مىدهيم كه براى اثبات و شرح و بيان همهء آن مقامها به آيات قرآن مجيد استناد شده است .\r\n\r\n3 - تفسير ادبى و عرفانى قرآن مجيد\r\nاين تفسير كه مجموعه و نمونه كامل آن دو كتاب است به همان سبك عرفانى است و امام احمد ميبدى فرزند ابو سعيد احمد بن محمد بن محمود در شرح و تفصيل اين تفسير در مقدمه مىنويسد :\r\n« كتاب فريد عصر و وحيد دهر شيخ الاسلام ابو اسماعيل عبد اللّه انصارى در تفسير قرآن مجيد\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nرا مطالعه كردم و براى آنكه حقايق تفسير و لطائف تذكير آن بيشتر مورد استفاده باشد به بسط و تفصيل آن همّت بسته و بر آن سر شدم كه مرغ سخن را در آن فضا بال‌وپر بگشايم و نام آن را كشف الاسرار و عدّة الابرار نهادم . . . »\r\nاين شرح در سال 520 هجرى يعنى چهل سال پس از فوت خواجه تأليف شده و خوانندگان عزيز كه به دقّت آن را مطالعه مىكنند پى به اهميّت آن برده و آن را با دو كتاب ديگر كه شرح داديم از يك منبع و يك اصل خواهند دانست و خلاصهء هر سه كتاب ، درس خداشناسى و ايمان به يگانگى او و پرستش او از راه عرفان است كه داراى سه ركن : شريعت و طريقت و حقيقت مىباشد و چگونگى سير و سلوك در آن راه‌ها را مىنمايانند\r\n\r\n4 - رسالهء انوار التحقيق :\r\nاين رساله مشتمل بر مكالمات و مخاطبات و مواعظ كه داراى سه مقاله است . مقالهء اوّل داراى دو مكالمه و مقالهء دوّم داراى 12 مخاطبه و مقالهء سوّم داراى 12 مواعظ است و ما در اينجا چند نمونه از شعرها و نثر آن مىآوريم .\r\nاز مكالمهء اوّل در عشق به خداوند :\r\n اى ز دردت خستگان را بوى درمان آمده * ياد تو مر عاشقان را راحت جان آمده \r\n صد هزاران همچو موسى مست اندر گوشه‌اى *  رَبِّ أَرِنِي *  كو شده ، ديدارجويان آمده ! \r\n سينه‌ها بينم ز سوز هجر تو سوزان شده * ديده‌ها بينم ز درد عشق گريان آمده \r\n صد هزاران عاشق سرگشته بينم پراميد * در بيابان غمت اللّه‌گويان آمده \r\n عاشقانت نعرهء الفقر فخرى مىزنند * بر سر كوى ملامت پاىكوبان آمده \r\n پير انصار از شراب شوق خورده جرعه‌اى * همچو مجنون گِردِ عالم مست و حيران آمده \r\nاز مكالمهء دوّم در مناجات :\r\n يا رب دلِ ما را تو به رحمت جان ده * درد همه را به صابرى درمان ده \r\n اين بنده نداند كه چه مىبايد خواست * داننده توئى هرآنچه خواهى آن ده \r\n يا رب زِ رَهِ راست نشانى خواهم * از بادهء آب و خاك جانى خواهم \r\n از نعمت خود چو بهره‌مندم كردى * در شكرگزاريت زبانى خواهم \r\n يا رب تو مرا انابتى روزى كن * شايستهء خويش طاعتى روزى كن \r\n زان پيش كه فارغ شوم از كار جهان * از هر دوجهان فراغتى روزى كن \r\n اى لطف عميم تو خطاپوش همه * اى حلقهء بندگيت در گوش همه \r\n بردار خدايا زِ كَرَم بار گناه * در روز فروماندگى از دوش همه \r\n من بندهء عاصيم رضاى تو كجا است ؟ * تاريك دلم نور رضاى تو كجا است ؟ \r\n ما را تو بهشت اگر به طاعت بخشى * آن بيع بود ، لطف و عطاى تو كجا است ؟ \r\n آنجا كه عنايت خدائى باشد * فسق آخر كار ، پارسائى باشد \r\n و آنجاى كه قهر كبريائى باشد * سجّاده‌نشين كليسيائى باشد \r\n بادا كَرَمِ تو بر همه پاينده * احسان تو سوى بندگان آينده \r\n\r\n","description":"","footnote":"","page_name":" 658 ","page_number":658},
  {"content":"\r\n\r\n بر بندهء خود گناه را سخت مگير * اى داور بخشندهء بخشاينده \r\nنمونهء نثر در دو مكالمه :\r\nالهى ، عبد اللّه را از سه آفت نگاه‌دار :\r\n( 1 - از وسوسه‌هاى شيطانى . ( 2 - از خواهش نفسانى . ( 3 - از غرور و نادانى !\r\nالهى ، عبد اللّه را از فيض خود ده شرابى ، تا پيش نيابد از عقل حجابى .\r\nالهى ، اگر كاسنى تلخ است از بوستان است و اگر عبد اللّه مجرم است از دوستان است !\r\nالهى ، كاشكى عبد اللّه خاك بودى ، تا نامش از دفتر وجود پاك بودى .\r\nالهى ، روزگارى تو را مىجستم خود را مىيافتم ، اكنون خود را مىجويم تو را يافتم :\r\n در ديده تو بوده‌اى عيان ، من غافل ! * در سينه نهان تو بوده‌اى ، من غافل \r\n از جمله جهان تو را نشان مىجُستم * خود جمله جهان تو بوده‌اى ، من غافل \r\nالهى ، اگر مستم و اگر ديوانه‌ام ، از مقيمان اين آستانه‌ام ، آشنائى با خود ده كه از كائنات بيگانه‌ام :\r\n مست توأم از جرعه و جام آزادم * مرغ توأم از دانه و دام آزادم \r\n مقصود من از كعبه و بتخانه توئى * ورنه كه من از هر دو مقام آزادم \r\nالهى ، قبله عارفان ، خورشيد روى تو است ، و محراب جهانها طاق ابروى تو است ، و مسجد اقصاى دلها حريم كوى تو است ، نظرى بسوى ما كن كه نظر ما بسوى تو است .\r\n يا رب ز تو آنچه من گدا مىخواهم * افزون ز هزار پادشا مىخواهم \r\n هركس ز درِ تو حاجتى مىخواهد * من آمده‌ام ز تو تو را مىخواهم \r\n* * * در اينجا براى دورى از درازى سخن به موضوع چند نمونه از مخاطبه‌ها و موعظه‌ها اكتفا مىكنيم و طالبان تفصيل به اصل كتاب مراجعه كنند تا از نثر شيرين و نظم دل‌نشين آن‌ها بهره‌مند شوند\r\nاز مخاطبهء اول در برترى دوستى : -\r\n بر درگهء دوست گنج و گوهر مطلب * از دوست بجز دوست ، ديگر مطلب \r\n بر دولت دُنيَوى بقا نيست تو را * جز دولت اخروى از اين در مطلب \r\nاز مخاطبهء چهارم در برترى دل :\r\n در راه خدا دو كعبه آمد منزل * يك كعبهء صورت است و يك كعبهء دل \r\n تا بتوانى زيارت دلها كن * بهتر ز هزار كعبه باشد يك دل \r\nاز مخاطبهء پنجم در برترى عشق :\r\n مقصود دل و مراد جانى عشق است * سرمايهء عمر و زندگانى عشق است \r\n آن عشق بُوَد كزو بقا يافت خَضر * يعنى كه حيات جاودانى عشق است \r\nاز مخاطبهء هفتم در آداب سلوك :\r\n اين مرتبه را بلند و پستى نبُوَد * خودبينى و خويشتن‌پرستى نبُوَد \r\n در هر قدمش زنيست بينى اثرى * جائى برسى كه نام هستى نبُوَد ! \r\nاز مخاطبهء هشتم در برترى دين :\r\n سرمايهء طاعت الهى دين است * داروىِ درونِ پرگناهى دين است \r\n\r\n","description":"","footnote":"","page_name":" 659 ","page_number":659},
  {"content":"\r\n\r\n پيرايهء فقر و پادشاهى دين است * القصّه ره نجات خواهى دين است \r\nاز مخاطبهء نهم در شرع اسلام گويد :\r\n دين اسلام شرع مصطفوى است * راه ايمان سلوك مرتضوى است \r\n مصطفى دان رسول و ره رهِ او است * ره رَهِ مرتضى و عترت او است \r\n گر تو زين گونه يا بى آگاهى * عارف حقّ و سالك راهى \r\n در رهِ معرفت قدم زده‌اى * برتر از نُه فلك عَلَم زده‌اى \r\nاز مخاطبهء دهم در طاعت و صبر :\r\n گر نيكىِ خويشتن به دل مىخواهى * در خير ، جزاىِ هر عمل مىخواهى \r\n در طاعت حق بكوش و در صبر بساز * گر فيض جمال لم‌يزل مىخواهى \r\nاز موعظهء چهارم در فنا و هستى گويد :\r\nعبد اللّه مردى بود بيابانى ، مىرفت در پىِ آب زندگانى ، ناگاه رسيد به شيخ خرقانى ، ديد چشمهء آب زندگانى ، چندان آشاميد كه از خود شد فانى چنان‌كه نه عبد اللّه ماند و نه خرقانى !\r\n تا چند به بازوى خودت پست شوى * بشتاب كه از فناى خود هست شوى \r\n از مايه و سودِ دو جهان دست بشوى * سودِ تو همان به كه تهيدست شوى \r\nاز موعظهء دهم در راز و نياز :\r\n اى زاهد خودبين كه نه‌اى محرم راز * چندان به نماز و روزهء خويش مناز \r\n كارت ز نياز مىگشايد نه نماز * بازيچه بود نمازِ بىصدق و نياز ! \r\nاز موعظهء يازدهم در خوى نيك :\r\n گر به صورت مَلَكى يا به لطافت حورى * تا به معنى نرسى از همه دلها دورى \r\n حسنِ خُلق است كه از خَلق بماند جاويد * حسن ده روزه چه باشد كه بر او مغرورى ؟ ! \r\nاز موعظهء دوازدهم در بى خود شدن :\r\n يا رب دل پاك و جان آگاهم ده * آه شب و گريهء سحرگاهم ده \r\n در راه خود اوّل ز خودم بىخود كن * بىخود چو شدم ز خود به خود را هم ده \r\n\r\n5 - رسالهء در باب مقالات داراى 28 مقام .\r\nدر اينجا براى نمونه چند مقام را به نثر و نظم مىآوريم :\r\nدر باب دوستى گويد : دوستى يا علتى است و آن دوستى هوا است ، يا خلقتى است و آن قضا است ، يا حقيقى است و آن عطا است . دوستى كه از علت خيزد در نفس آميزد و دوستى كه از خلقت خيزد در دل آميزد و دوستى كه از حقيقت خيزد در جان آميزد .\r\n از هرچه مراد بود پرداخته‌ام * تا هرچه ز دوست بود بشناخته‌ام \r\n در آتش عشق دوست بگداخته‌ام * زان بيش بسوختم كه بشناخته‌ام \r\nگفتار در باب شوق گويد :\r\n يك چند تپيديم و در آن فرسوديم * آخر چو بسوختيم فروآسوديم \r\nبدانكه شوق آتشى است كه شعلهء آن از آتش محبّت خيزد و خانهء انتظار را خراب و عاشق را بىقرار و بىخواب كند و مرد در شوق\r\n\r\n","description":"","footnote":"","page_name":" 660 ","page_number":660},
  {"content":"\r\n\r\nبىطاقت و عاشق را فراغت حاصل گردد !\r\nدر باب طلب گويد : حقيقت طلب در خوف است و مرد اين كار بس بزرگ و درد آن عيان و او را ديده‌اى بىگمان باشد ، اگر طالبى ، بايد راه را پاك كنى و ترك آب و خاك كنى .\r\n چند جُستم تا بيابم من از آن دلبر نشان * تا گمان اندر يقين آمد يقين اندر گمان \r\n چون حقيقت بنگريدم زو نبد خالى يكى * عاشق و معشوق من بودم اندر آستان \r\nدر باب ذكر گويد : ذكر يا به زبان است يا به جنان يا به جان ، ذكر به زبان و جنان عبادت است و ذكر به جان سعادت است ، اوّلى در عالم اسم و دوّمى در عالم صفت و سوّمى در عالم ذات است .\r\n در عشق تو گه مست و گهى پست شدم * در ياد تو گه نيست گهى هست شدم \r\n در هستى و در نيستيم گر نگرى * يك‌بارگى اى نگار از دست شدم \r\nگفتار پنجم در عتاب : مقصود از عتاب دوست ، خطاب با او است تا قصهء عشق دراز كند ، و مدتى با دوست راز كند ، و چون معشوق بخواهد با وى راز كند عاشق عتاب آغاز كند !\r\n خوبان صنما عتاب چندين نكنند * هر روز يكى اسبِ جفا زين نكنند \r\n عاشق‌كشى و ستمگرى هر دو بهم * با دل‌شدگان ! دلبرا ، آن نكنند ! \r\nدر باب مريد و مراد گويد : كار مريد با جستجو و كار مراد با گفتگو است ! مريد در رياضت و مراد در عنايت است .\r\n يك قوم به اختيار خود بىخبرند * يك قوم در اختيار حق بىخطرند \r\n بگذشته ز هر دو ، قومى دگرند * كز خويشتن به خويشتن همىبرگذرند ! \r\nدر باب جنون گويد : جنون از خود بريده و به دوست نرسيده ! نه به خود آگاه ، نه به دوست راه ، جنون در هستى ، مستى را نهايت است و در نيستى مستى را بدايت ، مرد آگاه از خود بىآگاه گردد و جنون مرد را از خود گمراه سازد .\r\n از دولت تو شِكَر به پيمانه برند * وز كوى تو عاشقانِ ديوانه برند \r\nدر باب عشق گويد : عشق آتش سوزان و درياى بىكران ، همه جان است و هم جان را جان و قصّهء بىپايان ، خرد در او حيران و دل دريافت وى ناتوان ، نهان‌كنندهء عيان ، و عيان‌كنندهء نهان ! هم آتش است هم آب ، هم تاريكى است هم آفتاب ! درد نيست ليكن عاشق را به درد آرد ، هرچند مايهء راحت ، ليكن پيرايهء آفت است .\r\n آن كس كه كمال عشق خود را بشناخت * معشوقهء ذوق عشق با عشق شناخت \r\nدر باب وفا گويد : وفا دستگاه مشتاق است و پايگاه عشّاق ، وفا آنست كه با دوست باشد چنان كه در دوستى خلل نيارد .\r\n اى آنكه مانده‌اى به طمع بر وصال خويش * نشنيده‌اى كه عشق سراسر بلا بود ! \r\n پروانهء ضعيف كند جان و دل نثار * تا پيش شمع يك نفس او را بقا بود \r\n\r\n6 - رباعيات خواجه انصارى :\r\nبراى نمونه چند رباعى :\r\n1 - در باب عشق به خدا :\r\n يا رب ز شراب عشق سرمستم كن * در عشق خودت نيست كن و هستم كن \r\n از هرچه جز عشق خود ، تهى دستم كن * يكباره به بند عشق پا بستم كن \r\n\r\n","description":"","footnote":"","page_name":" 661 ","page_number":661},
  {"content":"\r\n\r\n2 - دربارهء ادب گويد :\r\n از بىادبى كسى به جائى نرسد * دُرّى است ادب به هر گدائى نرسد \r\n سر رشتهء مُلك پادشاهى ادب است * تاجى است كه جز به پادشاهى نرسد \r\n3 - دربارهء فقر گويد :\r\n اندر ره فقر ديده ناديده كنند * هرچه ز حديث اوست نشنيده كنند \r\n خاك ره او باش كه شاهان جهان * خاك قدمش چو سرمه در ديده كنند \r\n4 - دربارهء حق مردم گويد :\r\n يك دانه ز حقِّ هركه در گردن تو است * آن دانه به نزديك خدا رهزن تو است \r\n فردا نرهى ز دوزخ ، امروز اگر * يك موى ز حقِّ ديگرى بر تن تو است \r\n5 - در باب فاقه و درد گويد :\r\n با فاقه و درد هم‌نشينيم كردى ! * بىخويش و تبار و بىقرينم كردى \r\n اين مرتبهء مقرّبان دَرِ تو است * آيا به چه خدمت اين‌چنينم كردى ؟ \r\n6 - در باب نياز به درگاه بىنياز :\r\n با صنع تو هر مورچه رازى دارد * با شوق تو هر سوخته رازى دارد \r\n\r\n7 - 60 گفتار خواجه :\r\nعلاوه به مقامات و مقالات انوار التحقيق ، معلوم شد خواجه انصارى مقالاتى ديگر به نام 60 گفتار دارد كه ما براى نمونه چندتاى آن مىآوريم :\r\n1 - در فريادرسى خدا : الهى ، به حرمت آن نام كه آنى ، به حرمت آن صفات كه چنانى ، به فرياد ما رس كه توانى .\r\n2 - اى درويش ، بامدادان كه برخيزى در آينه نظر كن ، اگر رويت خوب است كار زشت مكن و اگر زشت است در كار زشت بهم مكن !\r\n3 - بر گناه دليرى مكن كه حقّ صبور است ، خويشتن را غرور مده كه او غفور است !\r\n4 - الهى ، مگوى كه چه كار كرده‌اى كه دروا شويم ، مپرس كه چه آورده‌اى كه رسوا شويم .\r\n5 - ايمان سه است : بيم ، اميد ، مهر ، بيم تو را از گناه بازدارد ، اميد تو را به طاعت آرد ، مهر در دل تو تخم دوستى كارد .\r\n6 - الهى ، ما را سه چيز كرامت فرما ، درستى تن ، فراغت دل ، صفاى وقت .\r\n7 - پيوسته سه چيز از سه چيز به فرياد است :\r\nايمان از حرص ، جان از زبان ، دل از ديده !\r\n8 - الهى ، نه از كشتهء تو خون آيد و نه از سوختهء تو دود ، زيرا كشتهء تو به كشتن شاد و سوختهء تو به سوختن خشنود ، جز راست نبايد گفت ، اما هر راست نشايد گفت .\r\n9 - چون با توأم از جمله تاج‌دارانم تاج بر سر ، و چون بىتوام از جمله خاكسارانم خاك بر سر .\r\n10 - به روزگارى رسيدم كه از آن مىترسيدم ، در آدمى آويختم كه مىگريختم ، دانى چه مىارزى ؟\r\nبنگر كه چه مىورزى !\r\n\r\n8 - مجلس موعظه و سخنرانى خواجه از كتاب طبقات الصوفية .\r\nشيخ جامى صاحب نفحات الانس در مقدمهء آن كتاب مىنويسد : حضرت شيخ الاسلامى كهف الانام ابو اسماعيل عبد اللّه بن محمد انصارى هروى ، كتاب طبقات الصّوفية تأليف عبد الرحمن\r\n\r\n","description":"","footnote":"","page_name":" 662 ","page_number":662},
  {"content":"\r\n\r\nسلمى نيشابورى را در مجالس صحبت و مجامع موعظت آن را املاء مىفرمود و به ذوق خود بر آن مطالبى مىافزود و يكى از مريدان آن را جمع مىكرد و در قيد كتابت مىآورد و الحق آن كتابى است لطيف و مجموعه‌ايست ظريف ، مشتمل بر حقايق معارف صوفيّه و دقايق لطائف اين طايفه است » .\r\n« و چون به زبان هروى قديم كه در آن زمان معمول بوده نوشته شده و خالى از تصحيف و تحريف نويسندگان نبود و مقصود به آسانى به دست نمىآمد ، بارها در خاطرم مىگذشت كه به قدر توانائى در تحرير و تقرير آن كوشش كنم » .\r\n« تا اينكه به تشويق امير على شير ، محبّ درويشان و از همه سير و بر فقر دلير ! در سال 881 هجرى قمرى از اين فقير خواست كه در تدوين آن اقدام كنم ، لاجرم بر صدف همّت و خلوص نيّت توفيق يافتم و از كتب معتبر ديگر سخنان چيده و معارف سنجيده اضافه كرده و شرح حالات و تاريخ ولادت و وفات جماعتى كه در آن كتاب ذكر نشده علاوه گرديد و نام آن را : نفحات الانس من حضرات القدس نهادم » « 1 » .\r\n\r\nخاتمه\r\nيادآور مىشود كه كنيهء عبد اللّه ، ابو اسماعيل بوده و از قرن پنجم ببعد به دانشمندان و عارفان و سياست‌مداران ، عنوان خواجه براى احترام به او دادند و در عظمت مقام بزرگوارى و شجاعت و شهامت خواجه آنكه در محيط تعصّب و تسنّن آن روز ، خواجه شيعهء اثناعشرى كامل بوده و به خاندان پيغمبر علاقه خاصّ داشته است .\r\n\r\nفرزند خواجه انصارى\r\nخواجه پس از اختيار عيال ، خداوند به او خلفى داد كه نام او شيخ عبد الهادى گذاشت ، وى در حدود سال 500 هجرى در شورش باطنيان شهيد شد « 2 » و شرح آن چنين است كه طايفهء خوارج كه پس از جنگ با على ( ع ) و شكست آنها ، در اطراف خليج فارس و خراسان پراكنده شدند ، گروهى از آنها به رياست حمزه‌نام در سال 360 هجرى در هرات ظهور كردند و عبد الرحمن بن عمار براى دفع آنها از نشابور حركت و در راه گروهى انبوه به او پيوسته و در صحراى كاريزگاه ( اكنون به نام گاريزگاه است ) جنگ با خوارج درگرفت و از دو طرف گروهى بسيار كشته شدند و همه آنها را در هفت چاه دفن كردند ! و حضرت خواجه به آن محلّ علاقه و ميل تمام داشت و مردم هم بدانجا تبرّك مىجستند ، و در آنجاها خانه و آبادى ساختند و شيخ اسماعيل معروف به عمّويه هم در آنجا مسجد و رباط ساخت و چون روح خواجه در سال 481 هجرى به جهان باقى پرواز كرد ، جسد او را در آنجا به خاك سپردند و از آن پس بسيارى از اهل اللّه و بزرگان دانش و عرفان در آنجا دفن شدند از جمله فرزند خلف خود خواجه است كه پس از شهادت در آنجا دفن شده است .\r\nپايان شرح حال و آثار خواجه عبد اللّه انصارى\r\n\r\n\r\n","description":"","footnote":"\r\n( 1 ) - متأسفانه اين نسخه از كتاب نفيس كه نگارنده ديده و مشتمل بر شرح حال عرفاء و اقطاب و اولياء حق است و محتوى كرامات شگفت‌آور و حيرت‌آميز آنان است ، بسيار مغلوط و فارسى آن هم هنوز قسمتى به سبك زمان خواجه است و افتاده هم زياد دارد كه همه باعث عدم استفاده و عدم فهم مطلب مىباشد ! ! و چه بجا است كه در چاپ جديد اصلاح شود\r\n( 2 ) - باطنيه گروهى از خوارج هستند كه بمناسبت عقيدهء آنها كه هر ظاهرى باطنى دارد ، بدين نام ناميده شدند و يك شعبه از اسماعيليه بشمار مىروند .\r\n","page_name":" 663 ","page_number":663},
  {"content":"\r\n\r\n\r\nفهرست نامها - جاىها - گروه‌ها در جلد اول\r\nنام / صفحه آدم حوّا : 19 / 64 / 73 / 79 / 196 / 189 / 141 / 106 / 100 / 293 / 274 / 253 / 560 / 401 / 333 / 324 / 322 - 239\r\nآسيه زن فرعون : 64\r\nابراهيم ادهم : 48 / 181 / 556 / 394\r\nابراهيم خليل : 29 / 39 / 50 / 99 / 79 / 59 / 56 / 55 / 52 / 304 / 294 / 150 / 143 / 110 / 524 / 458 / 394 / 387 / 560 / 552\r\nابراهيم خواص : 80\r\nابن عبّاس : 6 / 121\r\nابليس : 21 / 19 / 246 / 220 / 222 / 477 / 580 / 325 / 322\r\nابن برقى مصرى : 199\r\nابو جهل : 18 / 84 / 160 / 163 / 511 / 399\r\nابو دردا : 140\r\nابو ذر غفارى : 47 / 317\r\nابو سعيد ابو الخير : 72 / 571\r\nابو طالب : 84 / 160\r\nابو عثمان مغربى : 199\r\nابو لهب : 163 / 246 / 511\r\nاحمد ميبدى : 1 - 2 - 3\r\nادريس : 39 / 160 / 336\r\nنام / صفحه اسحاق : 295 / 495\r\nاسرافيل : 16\r\nاسماعيل : 39 / 52 / 54 / 79 / 415\r\nالياس : 295\r\nاويس قرن : 46\r\nايّوب : 26 - 239\r\nايّوب سختيانى : 59\r\nبايزيد بسطامى : 21 / 48 / 49 / 244 210 / 205 / 138 / 62 / 505 / 451 434 / 406 / 248 / 564\r\nبشر حافى : 64 / 72 / 179\r\nبلال حبشى : 44 / 407\r\nبلعم باعورا : 270 / 361 / 505\r\nبنيامين : 488 / 490 / 493\r\nبو سعيد خرّاز : 289 / 571\r\nبو عثمان مغربى : 199\r\nبو على دقّاق : 138 / 164 / 574\r\nبو على سياه : 219 / 315 / 439\r\nبو هريره : 456 / 455\r\nثوبان صحابه خاص : 203\r\nجابر انصارى : 536\r\nجالوت : 103\r\nجبرئيل : 6 / 20 / 26 / 44 / 56 / 121 / 84 / 102 / 107 / 121 / 126 / 249 / 270 / 304 / 333 / 378 / 382 / 470 / 257 / 498\r\nنام / صفحه جعفر صادق ( امام ع ) : 120 / 279 / 476 / 421 / 391 / 358 / 563 / 524 / 522\r\nجعفر طيّار : 563\r\nجنيد بغدادى : 7 / 8 / 107 / 284 / 262 / 215 / 213 / 201 / 115 / 426 / 423 / 328 / 298 / 574 / 538 / 510 / 484 / 459\r\nحسن بصرى : 514\r\nحسن ( امام ع ) : 95 / 99 / 102 / 241 / 141 / 107\r\nحسين ( امام ع ) : 47 / 102 / 107 / 488 / 340 / 241 / 188 / 141\r\nحسين منصور حلّاج : 40 / 154 / 519 / 319 / 268 / 158\r\nخواجهء خضر ( ع ) : 201 / 366\r\nخليفهء بغداد : 223\r\nخواهر بشر حافى : 179\r\nداود پيغمبر : 31 / 36 / 92 / 253 / 213 / 189 / 187 / 185 / 494 / 373 / 358 / 355 / 579 / 560 / 516 / 463\r\nدجّال : 140\r\nذو القرنين يا كورش كبير : 448\r\nذو النون مصرى : 21 / 48 / 65 / 211 / 164\r\n\r\n","description":"","footnote":"","page_name":" 664 ","page_number":664},
  {"content":"\r\n\r\nرابعهء عدوى : 514\r\nرضا ( امام ع ) : 2 / 129\r\nزكريّا : 304\r\nزليخا : 25 / 90 / 477 / 480 / 485\r\nسامرى : 27\r\nسرّى سقطى : 7 / 171\r\nسفيان ثورى : 44 / 198\r\nسلمان پارسى : 46 / 85 / 267 / 533\r\nسليمان پيغمبر : 39 / 42 / 154 / 516 / 295\r\nسنائى : 284\r\nسهل تسترى : 21 / 166 / 223\r\nشبلى : 7 / 60 / 68 / 74 / 78 / 211 / 170 / 145 / 107 / 104 / 511 / 372 / 298 / 262 / 409 / 582 / 538\r\nشعيب پيغمبر : 34 / 337 / 533 / 463\r\nشقيق بلخى : 466\r\nشيخ ابو الحسن گرگانى : 124\r\nشيخ انصارى : يا پير طريقت يا خواجه عبد اللّه يا شيخ الاسلام يا پير هرات ، همه عنوان خواجه عبد الله انصارى صاحب اصلى اين تفسير است كه در بسيارى سوره‌ها و آيه‌ها نام او ذكر شده .\r\nشيخ طبرسى : 253\r\nشيطان : 85 / 105 / 163 / 154 / 479 / 507 / 215 / 219\r\nصالح پيغمبر : 304 / 457\r\nصهيب : 46 / 54\r\nعابد يهودى : 355\r\nطالوت : 102\r\nعبّاس هاشمى : 116 / 129\r\nعبد اللّه مبارك : 43 / 116 / 235\r\nعزيز مصر : 48 / 487 / 495\r\nعقيل : 287\r\nعلى بن ابى طالب ( امام ع ) : 6 / 16 102 / 95 / 91 / 84 / 74 / 25 / 214 207 / 198 / 173 / 141 / 121 / 268 / 241 / 239 / 227 / 220 / 512 / 463 / 382 / 265 / 253 / 557 / 533 / 169\r\nعلى بن الحسين ( امام ع ) : 150 / 477\r\nعلى بن موسى الرّضا ( امام ع ) : 169 579\r\nعمر بن خطاب : 269 / 387 / 533\r\nعمر بن عبد العزيز : 340\r\nعيسى بن مريم : 18 / 39 / 51 / 259 / 241 / 183 / 141 / 100 / 511 / 504 / 473 / 383 / 270 / 557 / 520\r\nفاطمهء زهرا ( ع ) : 16 / 91 / 95 / 533 / 141 / 102\r\nفرعون : 12 / 18 / 26 / 232 / 346 / 344 / 274 / 246 / 500 / 361\r\nقابيل : 132 / 245 / 401\r\nقبطى : 27\r\nلات : 129\r\nلقمان حكيم : 389\r\nلوط پيغمبر : 26 / 304 / 339 / 532 460\r\nليلى : 284 / 493\r\nمالك دينار : 95\r\nمحمد باقر ( امام ع ) : 268 / 291\r\nمحمد مصطفى ( ص ) : چون در بيشتر سوره‌ها و آيه‌ها نام ايشان است و نوشته‌اند : در چهار هزار جاى قرآن ياد محمّد آمده است از اين جهت نيازى به ذكر شماره نيست .\r\nمحمود و اياز : 524 / 545\r\nمريم مادر عيسى : 135 / 141 / 557\r\nمعروف كرخى : 170 / 222 / 569\r\nموسى بن عمران : 6 / 16 / 26 / 28 133 / 100 / 74 / 48 / 41 / 30 / 274 / 246 / 228 / 196 / 194 / 440 / 425 / 352 / 350 / 344 / 519 / 505 / 449 / 312\r\nميكائيل : 20 / 84 / 102 / 270 / 109\r\nنوح پيغمبر : 26 / 39 / 59 / 336 / 304 / 387 / 196 / 129 / 562 / 557 / 453 / 450 / 439 / 581\r\nهابيل : 245 / 246\r\nهاروت : 42\r\nهارون : 27 / 103\r\nهامان : 27\r\nهبل : 129\r\nهلال صحابه : 401 / 456\r\nهود پيغمبر : 304 / 336\r\nيعقوب پيغمبر : 90 / 469 / 471 /\r\n\r\n","description":"","footnote":"","page_name":" 665 ","page_number":665},
  {"content":"\r\n\r\n497 / 494 / 482 / 477 / 474 / 499\r\nيوسف پيغمبر : 25 / 47 / 52 / 90 / 490 / 485 / 482 / 480 / 252 / 497 / 495\r\nيونس پيغمبر : 26 / 442\r\nيهودا : 496\r\nيحيى بن زكريّا : 39 / 304\r\nيحيى بن معاذ : 121 / 182 / 571\r\n\r\nفهرست جاىها\r\nحضرموت : 336\r\nحجر : 532\r\nسدوم : 532\r\nصفا و مروه : 64\r\nكعبه : 26 / 47 / 53 / 85 / 129 / 265 / 268\r\nكنعان : 487\r\nكوه طور : 27\r\nمسجد حرام : 26 / 295 / 543\r\nمسجد اقصى : 27 / 61 / 296\r\nمكّه : 263 / 367\r\nيمن : 336\r\n\r\nفهرست گروه‌ها\r\nطايفهء جرهم : 54\r\nثمود : 458\r\nعاد : 458\r\nعمالقه : 336\r\nقريش : 54 / 344\r\nقرامطه : 199\r\nاصحاب صفّه : 285\r\nاصحاب كهف : 448 / 27\r\nرجال اعراف : 331 / 414\r\nرجال الغيب : 262\r\nآگاهى\r\nبراى آنكه بيشتر اوقات ، هر دو جلد اين تفسير بىنظير باهم در دست خوانندگان و مشتاقان سخنان ادبى و عرفانى قرآن مجيد باشد ، ما در مقدمهء جلد اول ، فهرست موضوع و مفهوم آيه‌هاى هر دو جلد را با شمارهء سوره‌ها و آيه‌ها ياد كرديم و در آخر جلد دوم فهرست نامها و جاىها و گروه‌هاى هر دو جلد را آورديم ، باشد كه بهتر مورد استفاده واقع شود .\r\n( نگارنده )\r\n\r\n","description":"","footnote":"","page_name":" 666 ","page_number":666},
  {"content":"\r\n\r\n\r\nفهرست نامها - جاىها - گروه‌ها در جلد دوم\r\nنام / صفحه آدم و حوّا : 53 / 89 / 111 / 121 / 146 / 166 / 169 / 185 / 197 / 203 / 206 / 814 / 228 / 241 / 257 / 260 / 263 / 265 / 282 / 288 / 332 / 342 / 373 / 377 / 396 / 429 / 434 / 448 / 453 / 463 / 473 / 550 / 577 / 574 / 559 / 483 / 486 / 501 / 530 / 534 / 606\r\nآصف برخيا : 328\r\nابراهيم ادهم : 215 / 255\r\nابراهيم خواص : 255 / 534\r\nابراهيم خليل : 8 / 32 / 73 / 91 / 111 / 122 / 140 / 154 / 165 / 168 / 185 / 259 / 286 / 299 / 309 / 312 / 328 / 332 / 346 / 350 / 449 / 431 / 435 / 453 / 459 / 559 / 612 / 619 / 621 /\r\nابرهه : 408 / 638\r\nابليس : 37 / 53 / 70 / 76 / 89 / 96 / 168 / 198 / 201 / 255 / 262 / 308 / 321 / 327 / 329 / 332 / 371 / 396 / 419 / 434 / 480 / 486 / 488 / 629 / 578 / 561 / ابن عبّاس : 423\r\nابن عطا : 57\r\nابو امامه : 518\r\nابو بكر خليفه : 68 / 422 / 440 / 618 / 504 / 474 / 639\r\nابو جهل : 53 / 56 / 108 / 306 / 406 / 445 / 471 / 474 / 595 / 643 / 619 / 618\r\nابو الحسن خرقانى : 273\r\nابو درداء : 177 / 486\r\nابو ذر غفارى : 629\r\nابو سعيد ابو الخير : 500 / 598\r\nابو طالب : 198 / 320 / 396 / 439 504\r\nابو قحافه : 474 / 504\r\nابو لهب : 56 / 445 / 473 / 648\r\nابو هريره : 519\r\nاحمد بن حوارى : 485\r\nاحمد بلخى : 523\r\nادريس : 272 / 311 / 430 / 434 / 606 / 622 / 621\r\nابا ذر : 510 / 606\r\nاسحاق : 111 / 309\r\nاسرافيل : 52 / 69 / 198 / 299 / 405 / 455 / 596 / 625\r\nاسقف : 127\r\nاسماعيل : 111 / 122 / 309 / 313 / 346 / 639\r\nاصمعى : 46\r\nالياس : 16 / 311 / 313\r\nامّ سلمه : 256\r\nامّ مكتوم پسر عبد اللّه : 589\r\nامينه : 328\r\nامية بن خلف : 589\r\nانس بن مالك : 427\r\nانجيل : 198 / 222 / 467 / 621 / 606\r\nاوريا : 323\r\nاوزاعى : 509\r\nاويس قرن : 243 / 244\r\nايّوب : 76 / 92 / 233 / 329 / 556\r\nبايزيد بسطامى : 37 / 136 / 237 / 336 / 333 / 296 / 255 / 274 / 372 / 370 / 346 / 338 / 581\r\nبراق : 393 / 550\r\nبرصيصا : 518\r\nبشر حافى : 317 / 366 / 598\r\nبغداد : 411\r\nبلال : 67 / 168 / 198 / 331 / 629 / 397 / 359 / 435 / 504 / 516\r\nبلعم باعورا : 70 / 112 / 486 /\r\n\r\n","description":"","footnote":"","page_name":" 667 ","page_number":667},
  {"content":"\r\n\r\nنام / صفحه 531 / 648\r\nبلقيس : 173 / 176\r\nبو بكر بن عبد اللّه : 178\r\nبو بكر رضى : 397\r\nبو بكر ورّاق : 600 / 593\r\nبو بكر واسطى : 182 / 269 / 519\r\nبو حسين عبّادانى : 462\r\nبو سليمان دارانى : 423 / 341\r\nبو عثمان : 307\r\nبو على جوزانى : 177\r\nبو على دقّاق : 366 / 370 / 372\r\nبو على سياه : 146 / 419 / 599\r\nتبّت : 573\r\nتورات : 198 / 201\r\nتهامه : 561\r\nجبرئيل : 28 / 53 / 67 / 69 / 165 / 198 / 203 / 216 / 240 / 245 / 276 / 282 / 303 / 307 / 398 / 335 / 332 / 329 / 310 / 440 / 429 / 405 / 343 / 620 / 571 / 456 / 450 / 448 / 627 / 646\r\nجبروت : 251 / 257 / 264 / 621\r\nجبر يا اختيار : 48 / 535\r\nجرير بغدادى : 156\r\nجنّ : 315\r\nجنيد بغدادى : 9 / 57 / 70 / 119 / 124 / 134 / 149 / 169 / 178 / 228 / 338 / 388 / 467 / 642 /\r\nجعفر صادق ( امام ع ) 139 / 289 / 442 / 480 / 420\r\nنام / صفحه جعفر طيار : 272\r\nحاتم اصمّ : 58\r\nحبيب بخار : 293 / 294\r\nحبيب عجمى : 642 / 640\r\nحذيفهء يمانى : 455\r\nحسن ( امام ع ) : 68 / 256\r\nحسن بصرى : 598 / 289\r\nحسن سهل : 408\r\nحسين ( امام ع ) : 68 / 256 / 454\r\nحسين منصور حلّاج : 102 / 116 128 / 233 / 237 / 525 / 647 /\r\nخديجه : 439 / 440 / 643\r\nخضر پيغمبر : 16 / 18 / 239 / 313 419 / 484 / 22 / 591\r\nخير نسّاح : 241\r\nدانيال : 112\r\nداود پيغمبر : 75 / 91 / 99 / 112 / 116 / 169 / 233 / 241 / 244 / 270 / 299 / 323 / 347 / 350 / 371 / 453 / 455 / 595 / 621\r\nداود طائى : 70\r\nدجّال : 361\r\nدقيانوس : 5\r\nذو القرنين يا كورس كبير : 21 / 22 168 / 314\r\nذو النون : 79 / 101 / 129 / 228 / 269 / 314 / 341 / 445 / 507\r\nذىحجّه : 11\r\nرابعهء عدويه : 350 / 538\r\nراهب نصرانى 467\r\nنام / صفحه رمضان : 611\r\nروح القدوس : 320\r\nزبور : 27 / 198 / 222 / 229 / 606\r\nزكريّا پيغمبر : 25 / 112 / 488\r\nزليخا : 161\r\nزمزم : 641 / 644\r\nزين العابدين ( امام ع ) : 347\r\nساره : 309\r\nامرى : 47 / 50\r\nسرّى سقطى : 140 / 389 / 630\r\nسعيد قطّان : 237\r\nسلمان فارسى : 177 / 296 / 397 500 / 516 / 629\r\nسليمان پيغمبر : 56 / 75 / 169 / 173 / 176 / 272 / 323 / 327 / 422 / 453 / 569 / 621\r\nسنائى : 485\r\nسهل بن عبد اللّه : 177\r\nسهيل : 619\r\nشافعى : 385\r\nشبلى : 65 / 91 / 116 / 126 / 134 / 210 / 237 / 250 / 341 / 354 / 385 / 388 / 411 / 513 / 591 / 642 / 640\r\nشدّاد : 610\r\nشعبان : 404 / 611\r\nشعيب پيغمبر : 16 / 192 / 350\r\nشمعون : 575\r\nشيث پيغمبر : 111 / 342 / 429\r\nشيخ الاسلام و شيخ انصارى و پير\r\n\r\n","description":"","footnote":"","page_name":" 668 ","page_number":668},
  {"content":"\r\n\r\nهرات و پير طريقت ، همه جا مقصود خواجه عبد اللّه انصارى است .\r\nشيطان ( شاگرد ابليس ) : 25 / 64 / 70 / 95 / 115 / 168 / 200 / 255 276 / 328 / 371 / 397 / 450 / 453 / 534 / 589 / 611\r\nصالح پيغمبر : 112 / 161 / 596 / 623 / 615\r\nصهيب : 198 / 435 / 516 / 629\r\nطاغوت : 426\r\nطاوس : 605 / 607\r\nعاد : 596\r\nعاشورا : 611\r\nعاص بن وائل : 640 / 643 / 642\r\nعايشه : 68 / 122 / 206 / 256 / 313 / 405 / 421 / 423 / 495\r\nعبّاس بن عبد المطلب : 68 / 69 / 647\r\nعبد اللّه بستى : 320\r\nعبد اللّه پدر پيغمبر : 309\r\nعبد اللّه عمر : 511\r\nعبد المطلب : 309 / 648 / 638\r\nعبد مناف : 647 / 634\r\nعبد الواحد : 347\r\nعتبه : 473 / 347\r\nعثمان : 440\r\nعزازيل : 332\r\nعرفه : 611\r\nعزرائيل : 241 / 255 / 405\r\nعزير : 136\r\nعكاشه : 67\r\nعلى بن ابى طالب ( امام ع ) : 5 / 8 / 24 / 68 / 113 / 164 / 233 / 256 / 268 / 293 / 307 / 327 / 331 / 440 / 510 / 575 / 595 / 647\r\nعمّار ياسر : 331 / 516 / 629\r\nعمر بن خطّاب : 440 / 438 / 506 538\r\nعمر عبد العزيز : 415\r\nعيسى بن مريم ( ع ) : 5 / 28 / 107 / 112 / 122 / 136 / 140 / 146 / 185 / 198 / 222 / 237 / 259 / 299 / 331 / 366 / 402 / 422 / 440 / 453 / 463 / 484 / 621 / 574 / 559 / 646 / 621\r\nفاطمهء زهرا ( ع ) : 68 / 69 / 256 / 511 / 575 / 620\r\nفضّه : 575\r\nفرعون : 42 / 46 / 53 / 112 / 149 / 152 / 161 / 168 / 192 / 201 / 286 / 307 / 361 / 388 / 408 / 434 / 500 / 567 / 590 / 619\r\nفضيل عيّاض : 503 / 593\r\nقابيل : 371\r\nقارون : 53 / 168 / 200 / 448 / 453 / 567 / 590 / 596 / 637\r\nقداد : 615\r\nقريش : 46 / 56 / 302 / 396 / 640 589 / 408 / 634 / 639 / 634\r\nقضا و قدر : 480\r\nقيصر : 406 / 523\r\nكسرى انوشيروان : 350 / 406\r\nلقمان حكيم : 233 / 234 / 453\r\nلقمان سرخسى : 233 / 453\r\nلوح محفوظ : 405\r\nلوط پيغمبر : 161 / 408\r\nليلى : 591\r\nمالك انس : 39\r\nمجنون : 591\r\nمريم مادر عيسى : 28 / 422 / 525\r\nمحرّم : 611\r\nمعاذ : 793\r\nمعروف كرخى : 578\r\nمعقل بن يسار : 519\r\nملك موت : 68 / 241\r\nملكوت : 156 / 151\r\nمنصور عمّار : 269\r\nموسى بن عمران ( ع ) : 6 / 18 / 32 / 35 / 40 / 43 / 46 / 50 / 58 / 70 / 100 / 112 / 134 / 140 / 146 / 149 / 152 / 161 / 167 / 193 / 197 / 225 / 234 / 255 / 259 / 276 / 286 / 299 / 328 / 331 / 350 / 358 / 388 / 398 / 408 / 419 / 422 / 448 / 453 / 463 / 467 / 474 / 479 / 486 / 530 / 550 / 559 / 563 / 591 / 620\r\nميكائيل : 69 / 198 / 405\r\nنجّاشى : 454 / 638\r\nنصوح : 541 / 503\r\nنمرود : 46 / 65 / 73 / 286 / 408 / 567 / 639\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nنوح پيغمبر : 46 / 108 / 111 / 161 / 165 / 185 / 198 / 259 / 306 / 331 / 373 / 396 / 408 / 434 / 448 / 453 / 559 / 960\r\nمحمّد مصطفى ، در همه جا نام پيغمبر اسلام محمد بن عبد اللّه ( ص ) است كه در بيشتر صفحه‌هاى تفسير ذكر شده معراج : 16 / 92 / 139 / 220 / 225 / 369 / 474 / 644 / 550 / 303 / 644\r\nورقة بن نوفل : 440\r\nوليد بن مغيره : 642 / 640\r\nهاجر : 310\r\nهارون : 5 / 161 / 201 / 311\r\nهارون رشيد : 460 / 388 / 353\r\nهامان : 567 / 619\r\nهدهد : 173\r\nهرودس : 173\r\nهود پيغمبر : 161 / 448\r\nياقوت : 42\r\nيحيى بن زكريّا : 25 / 112 / 359 / 488\r\nيحيى بن معاذ : 182 / 499 / 593\r\nيعقوب پيغمبر : 112 / 273 / 289 / 313 / 329 / 556 / 570\r\nيوسف پيغمبر : 112 / 161 / 273 / 289 / 310 / 455\r\nيوسف نجّار : 107\r\nيوشع پيغمبر : 16 / 18 / 112 / 202\r\nيونس : 314 / 316 / 448\r\n\r\nنام گروه‌ها\r\nآل عبا : 256\r\nاصحاب اخدود : 602\r\nاصحاب بغى : 442\r\nابابيل : 408\r\nاصحاب رسّ : 447\r\nاصحاب شجره : 438\r\nاصحاب صفّه : 228\r\nاصحاب فيل : 408 / 639\r\nاصحاب كهف : 278 / 504 / 648 507\r\nانصار : 442 / 514 / 408 / 516\r\nبنى اسرائيل : 33 / 50 / 134 / 201 / 143 / 329 / 362 / 470 / 518\r\nبنى عنبر : 441\r\nبنى قريظه : 369 / 518 / 512\r\nبنى نضير : 517 / 514 / 512\r\nثمود : 408 / 447\r\nعاد : 408 / 448\r\nعجم : 429\r\nيمامه : 447\r\n\r\nنام جاىها\r\nاحد : 252 / 424\r\nانتاكيه : 215\r\nبصره : 640 / 460\r\nبعل بكّ : 311\r\nبغداد : 388\r\nبيت المقدّس : 449 / 455 / 463 / 474\r\nترسوس : 5\r\nتستر : 177\r\nتهامه : 563\r\nجبله : 462\r\nحجاز : 462\r\nحبشه : 629\r\nحديبيه : 431 / 438\r\nخيبر : 331 / 511\r\nدارالسّلام : 506\r\nرود نيل : 101 / 507\r\nروم : 255 / 435 / 532\r\nسدره : 396 / 443\r\nشام : 473\r\nصفّين : 454\r\nصفا و مروه : 612\r\nصومعه : 491 / 518\r\nطور سينا : 463 / 469 / 467 / 569 622 / 626\r\nعرش : 104 / 240 / 244\r\nعيّوق : 491\r\nعقبه ( پل صراط ) 615\r\nغار حرّا : 108 / 316 / 439 / 449 / 440 / 624 / 614\r\nقاب قوسين : 479\r\nكاخ سلامت : 434\r\nكرسى : 104 / 240\r\nكعبه : 91 / 278 / 308 / 359 / 503 / 463 / 454 / 438 / 626 / 632 / 638 / 640\r\nكوفه : 320\r\n\r\n","description":"","footnote":"","page_name":" 670 ","page_number":670},
  {"content":"\r\n\r\nكوه انجير : 463\r\nكوه جودى : 198\r\nكوه بو قبيس : 619\r\nكوه زيتون : 463\r\nكوه شادى : 434\r\nكوه قاف : 449\r\nكوه لبنان : 121\r\nلات و هبل : 70\r\nلوح محفوظ : 104\r\nمدين : 168 / 463 / 422\r\nمدينه : 99 / 198 / 550 / 438 / 362\r\nمسجد اقصى : 611 / 313\r\nمسجد الحرام : 314 / 612 / 503 / 474 / 438\r\nمسجد جامع : 460 /\r\nمسجد جبله : 463\r\nمسجد رسول : 398 / 612\r\nمصر : 107 / 168 / 455 / 192\r\nمطيّه : در آسياى صغير 216\r\nمكّه : 99 / 198 / 54 / 265 / 308 / 314 / 438 / 431 / 396 / 320 / 550 / 518 / 612 / 614 / 474 / 469 / 463 / 622\r\nموصل : 314\r\nيمن : 428 / 448 / 619 / 638 / 561\r\n\r\n","description":"","footnote":"","page_name":" 671 ","page_number":671},
  {"content":"\r\n\r\n\r\nمهم‌ترين آثار قلمى نگارنده\r\n1 - صرف و نحو عربى به فارسى : سال 1299 شمسى\r\n2 - دستور زبان فارسى : سال 1301\r\n3 - لغت آموزگار سال 1295\r\n4 - منطق آموزگار سال 1316\r\n5 - ابا مسلم خراسانى سال 1296\r\n6 - ملكهء اسلام سال 1296\r\n7 - فلسفهء روحى سال 1317\r\n8 - زن در جامعه سال 1309\r\n9 - اصلاحات اجتماعى سال 1307\r\n10 - عالم ارواح سال 1308\r\n11 - جهان روح و آفرينش سال 1332\r\n12 - اصول تعليم و تربيت سال 1301\r\n13 - آموزش و پرورش سال 1315\r\n14 - فرهنگ آموزگار سال 1333\r\n15 - چهار راه خداشناسى سال 1341\r\n16 - دو راه به خانهء خدا سال 1343\r\n17 - مقام زن در آفرينش سال 1344\r\n18 - گلهاى بوستان سعدى سال 1346\r\n19 - تفسير ادبى و عرفانى سال 1348\r\n20 - گلهاى باغ حافظ ، در دست تهيه است\r\n\r\n\r\n","description":"","footnote":"","page_name":" 672 ","page_number":672}
  ]