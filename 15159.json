[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nدروس\r\nمعرفت نفس\r\nتأليف\r\nاستاد علامه حسن حسن زاده آملى\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nدروس معرفت نفس\r\nمؤلف : استاد علامه حسن حسن زاده آملى\r\nناشر : انتشارات الف . لام ميم\r\nنوبت چاپ : اول - 1381\r\nچاپ نگين\r\nليتوگرافى : كوثر\r\nشمارگان : 5000 نسخه\r\nقيمت : 2800 تومان\r\nشابك : 3 - 6 - 93307 - 964\r\nisbn : 964 - 93307 - 6 - 3\r\nمركز پخش\r\nقم - خيابان ارم - پاساژ قدس - طبقهء همكف - پلاك 84 - كتابراسى قائم ( عج )\r\nتلفن 7739525\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\nفهرست دروس\r\nدرس اوّل 2\r\nدرس دوم 4\r\nدرس سوم 6\r\nدرس چهارم 9\r\nدرس پنجم 15\r\nدرس ششم 16\r\nدرس هفتم 19\r\nدرس هشتم 27\r\nدرس نهم 32\r\nدرس دهم 34\r\nدرس يازدهم 40\r\nدرس دوازدهم 42\r\nدرس سيزدهم 43\r\nدرس چهاردهم 47\r\nدرس پانزدهم 51\r\nدرس شانزدهم 53\r\nدرس هفدهم 56\r\nدرس هيجدهم 58\r\nدرس نوزدهم 61\r\nدرس بيستم 66\r\nدرس بيست و يكم 71\r\nدرس بيست و دوم 75\r\nدرس بيست و سوم 78\r\nدرس بيست و چهارم 84\r\nدرس بيست و پنجم 89\r\n\r\n","description":"","footnote":"","page_name":" فهرست دروس 1 ","page_number":5},
  {"content":"\r\n\r\nدرس بيست و ششم 91\r\nدرس بيست و هفتم 94\r\nدرس بيست و هشتم 97\r\nدرس بيست و نهم 102\r\nدرس سىام 105\r\nدرس سى و يكم 109\r\nدرس سى و دوم 112\r\nدرس سى و سوم 116\r\nدرس سى و چهارم 120\r\nدرس سى و پنجم 124\r\nدرس سى و ششم 126\r\nدرس سى و هفتم 130\r\nدرس سى و هشتم 134\r\nدرس سى و نهم 141\r\nدرس چهلم 144\r\nدرس چهل و يكم 150\r\nدرس چهل و دوم 156\r\nدرس چهل و سوم 165\r\nدرس چهل و چهارم 168\r\nدرس چهل و پنجم 179\r\nدرس چهل و ششم 182\r\nدرس چهل و هفتم 185\r\nدرس چهل و هشتم 188\r\nدرس چهل و نهم 191\r\nدرس پنجاهم 196\r\nدرس پنجاه و يكم 203\r\nدرس پنجاه و دوم 205\r\n\r\n","description":"","footnote":"","page_name":" فهرست دروس 2 ","page_number":6},
  {"content":"\r\n\r\nدرس پنجاه و سوم 209\r\nدرس پنجاه و چهارم 212\r\nدرس پنجاه و پنجم 216\r\nدرس پنجاه و ششم 218\r\nدرس پنجاه و هفتم 222\r\nدرس پنجاه و هشتم 225\r\nدرس پنجاه و نهم 227\r\nدرس شصتم 231\r\nدرس شصت و يكم 234\r\nدرس شصت و دوم 236\r\nدرس شصت و سوم 239\r\nدرس شصت و چهارم 242\r\nدرس شصت و پنجم 244\r\nدرس شصت و ششم 247\r\nدرس شصت و هفتم 250\r\nدرس شصت و هشتم 253\r\nدرس شصت و نهم 255\r\nدرس هفتادم 258\r\nدرس هفتاد و يكم 261\r\nدرس هفتاد و دوم 264\r\nدرس هفتاد و سوم 271\r\nدرس هفتاد و چهارم 273\r\nدرس هفتاد و پنجم 276\r\nدرس هفتاد و ششم 280\r\nدرس هفتاد و هفتم 285\r\nدرس هفتاد و هشتم 289\r\nدرس هفتاد و نهم 293\r\n\r\n","description":"","footnote":"","page_name":" فهرست دروس 3 ","page_number":7},
  {"content":"\r\n\r\nدرس هشتادم 295\r\nدرس هشتاد و يكم 301\r\nدرس هشتاد و دوم 307\r\nدرس هشتاد و سوم 311\r\nدرس هشتاد و چهارم 315\r\nدرس هشتاد و پنجم 319\r\nدرس هشتاد و ششم 324\r\nدرس هشتاد و هفتم 327\r\nدرس هشتاد و هشتم 329\r\nدرس هشتاد و نهم 334\r\nدرس نودم 340\r\nدرس نود و يكم 342\r\nدرس نود و دوم 346\r\nدرس نود و سوم 352\r\nدرس نود و چهارم 357\r\nدرس نود و پنجم 363\r\nدرس نود و ششم 368\r\nدرس نود و هفتم 372\r\nدرس نود و هشتم 377\r\nدرس نود و نهم 384\r\nدرس صدم 392\r\nدرس صد و يكم 399\r\nدرس صد و دوم 406\r\nدرس صد و سوم 411\r\nدرس صد و چهارم 415\r\nدرس صد و پنجم 421\r\nدرس صد و ششم 426\r\n\r\n","description":"","footnote":"","page_name":" فهرست دروس 4 ","page_number":8},
  {"content":"\r\n\r\nدرس صد و هفتم 430\r\nدرس صد و هشتم 434\r\nدرس صد و نهم 438\r\nدرس صد و دهم 442\r\nدرس صد و يازدهم 448\r\nدرس صد و دوازدهم 452\r\nدرس صد و سيزدهم 458\r\nدرس صد و چهاردهم 463\r\nدرس صد و پانزدهم 466\r\nدرس صد و شانزدهم 471\r\nدرس صد و هفدهم 476\r\nدرس صد و هجدهم 480\r\nدرس صد و نوزدهم 485\r\nدرس صد و بيستم 492\r\nدرس صد و بيست و يكم 498\r\nدرس صد و بيست و دوم 503\r\nدرس صد و بيست و سوم 507\r\nدرس صد و بيست و چهارم 513\r\nدرس صد و بيست و پنجم 517\r\nدرس صد و بيست و ششم 522\r\nدرس صد و بيست و هفتم 526\r\nدرس صد و بيست و هشتم 532\r\nدرس صد و بيست و نهم 538\r\nدرس صد و سىام 541\r\nدرس صد و سى و يكم 545\r\nدرس صد و سى و دوم 550\r\nدرس صد و سى و سوم 554\r\n\r\n","description":"","footnote":"","page_name":" فهرست دروس 5 ","page_number":9},
  {"content":"\r\n\r\nدرس صد و سى و چهارم 559\r\nدرس صد و سى و پنجم 564\r\nدرس صد و سى و ششم 570\r\nدرس صد و سى و هفتم 574\r\nدرس صد و سى و هشتم 579\r\nدرس صد و سى نهم 583\r\nدرس صد و چهلم 587\r\nدرس صد و چهل و يكم 594\r\nدرس صد و چهل و دوم 599\r\nدرس صد و چهل و سوم 604\r\nدرس صد و چهل و چهارم 610\r\nدرس صد و چهل و پنجم 614\r\nدرس صد و چهل و ششم 621\r\nدرس صد و چهل و هفتم 626\r\nدرس صد و چهل و هشتم 634\r\nدرس صد و چهل و نهم 638\r\nدرس صد و پنجاهم 645\r\nدرس صد و پنجاه و يكم 653\r\nدرس صد و پنجاه و دوم 657\r\nدرس صد و پنجاه و سوم 660\r\n\r\n","description":"","footnote":"","page_name":" فهرست دروس 6 ","page_number":10},
  {"content":"\r\n\r\n\r\n[ شيوه نگارنده 
  ]\r\nبسم اللّه الرّحمن الرّحيم       اقْرَأْ بِاسْمِ رَبِّكَ الَّذِي خَلَقَ * خَلَقَ الْإِنْسانَ مِنْ عَلَقٍ * اقْرَأْ وَ رَبُّكَ الْأَكْرَمُ * الَّذِي عَلَّمَ بِالْقَلَمِ * عَلَّمَ الْإِنْسانَ ما لَمْ يَعْلَمْ      \r\n هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ \r\nنگارنده را شيوه و برنامه اين بود كه هرگاه از حوزهء علميهء تهران يا قم به آمل مىآمد با دوستانى در آنجا ، چند حلقهء تدريس و تحقيق داشت . اين دروس معارف عقلى و اصول علمى كه چشمه‌هايى از منبع حيات لايزالى ، و گوهرهائى از خزائن وسائط فيض الهى است ، اثرى است كه از بركت محفل آن تشنگان آب زندگانى ، به رشتهء نوشته درآمد .\r\n مثنوى را چون تو مبدأ بوده‌اى * گر فزون گردد تواش افزوده‌اى\r\nهمّت عالى تو اى مُرتجى * مىكشد اين را خدا داند كجا\r\nكان لِلّه بوده‌اى در ما مَضى * تا كه كان اللّه له آمد جزا\r\nهركش افسانه بخواند افسانه‌ايست * و آن كه ديدش نقد خود فرزانه‌ايست \r\nاميد است كه مردم صاحب‌نظر را اثرى مؤثر و مستعدين را مادبه‌اى با فائده و مائده‌اى با عائده بوده باشد . افتتاح آن ، پنجشنبه سوم محرم هزار سيصد و نود و پنج هجرى قمرى مطابق بيست و ششم ديماه هزار و سيصد و پنجاه و سه هجرى شمسى بود . در اين دروس معرفت نفس اعنى خودشناسى ، طريق معرفت به ماوراى طبيعت و به خداشناسى است كه مرآت و مرقات جميع معارف است ؛  وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ  .\r\n\r\n","description":"","footnote":"","page_name":" 1 ","page_number":11},
  {"content":"\r\n\r\n\r\nدرس اوّل\r\nوجود است كه مشهود ما است ؛ ما موجوديم و جز ما همه موجودند ؛ ما جز وجود نيستيم و جز وجود را نداريم و جز وجود را نمىيابيم و جز وجود را نمىبينيم .\r\nوجود را در فارسى به هست و هستى تعبير مىكنيم . در مقابل وجود عدم است كه از آن به نيست و نيستى تعبير مىشود . و چون عدم نيست و نيستى است پس عدم هيچ است و هيچ ، چيزى نيست تا مشهود گردد و اگر بحثى از عدم پيش آيد به طفيل وجود خواهد بود . پس وجود است كه منشأ آثار گوناگون است و هر چه كه پديد مىآيد بايد از وجود باشد نه از عدم . و من بديهىتر از اين درس چيزى نمىدانم .\r\nاين بود سخن ما در اين درس و خلاصه اين كه جز هستى چيزى نيست و همه هستند و هر اثرى از هستى است .\r\nاكنون در دنبالهء اين درس يك فحص و بحث در پيرامون مشهودات خود به ميان مىآوريم كه ببينيم كدام يك آنها اشرف از ديگران است تا دانش‌پژوهان را در مسير تكاملى علمى و دانش‌پژوهى ، موجب مزيد شوق ، و زيادتى ذوق گردد و رغبت و ميل آنان فزونى گيرد و سبب كثرت استبصار و وفور انتباه آنان شود . اينك گوييم كه در مشهودات خود كاوش مىكنيم تا ببينيم آثار وجودى كدام يك از آنها بيشتر است :\r\nيك قسم از مشهودات خود را مىبينيم كه به ظاهر هيچ حس و حركت ندارند و آنها را رشد و نموّ نيست ، چون : انواع سنگها و خاكها و مانند آنها كه اين قسم را جماد مىگوييم .\r\nو يك قسم ديگر را مىبينيم كه تا حدّى حس و حركت دارند و رشد و نموّ مىكنند ، چون : انواع نباتات كه رستنيها باشند ؛ از گياه گرفته تا درخت . و چون جماد و نبات را با يكديگر بسنجيم كه هر دو در اصل وجود داشتن مشتركند . و جماد حجم دارد ، نبات هم حجيم است . آن وزن دارد و اين نيز وزين است تا كم‌كم به جايى مىرسيم كه مىبينيم نبات رشد و نموّ دارد و او را تا اندازه‌اى حسّ و تا حدّى حركت است ولى جماد فاقد اين كمال است و صاحب اين كمال آثار وجودى بيشتر دارد پس\r\n\r\n","description":"","footnote":"","page_name":" 2 ","page_number":12},
  {"content":"\r\n\r\nنبات در رتبه برتر از جماد است .\r\nو يك قسم ديگر را مىبينيم كه آنها را حركات گوناگون است و حسّ آنها به مراتب شديدتر و قويتر از حسّ نباتات است و افعال جور واجور از آنها بروز مىكند و همه از ارادهء آنها است كه انواع حيوانات برّى و بحرىاند . و چون اين قسم را با نبات مقايسه كنيم مىبينيم كه هر دو در وجود داشتن و جسم بودن و در لوازم جسم شريكند و نيز نبات را رشد و نموّ است يعنى داراى قوّه‌اى است كه بدان قوّه غذا مىگيرد و مىبالد و اين قوّه را در اين قسم كه حيوان است نيز مىيابيم تا اندك اندك به جايى مىرسيم كه مىبينيم حيوان واجد كمالاتى است كه نبات فاقد آنها است كه همان حركات ارادى و افعال گوناگون است كه ناچار شعور و قوّه و بينش بيشتر و قويتر موجب آنگونه امور مختلف است ، پس آثار وجودى و حياتى حيوان بيشتر از نبات است ؛ پس حيوان در رتبهء برتر از نبات است .\r\nو يك قسم ديگر را مىبينيم كه تمام آثار وجودى حيوان را دارا است با اضافهء اين معنى و حقيقت كه موجودى است داراى رشد و نموّ و حس و حركت ارادى و ديگر قواى حيوانى ، ولى افعالى از او صادر مىشود كه از هيچ حيوانى ساخته نيست . و مىبينيم كه همهء حيوانات و نباتات و جمادات مسخّر اويند و او بر همه حاكم و غالب و اين موجود عجيب انسان است . پس ناچار قواى حياتى و وجودى او بيشتر از حيوانات است ، پس انسان در رتبهء والاتر از حيوان است .\r\nو باز اگر در افراد اين نوع ، فحص و كاوش كنيم مىبينيم كه آثار وجودى دانا به مراتب بيش از نادان است و همهء اكتشافات و اختراعات و . . . از دانشمند است نه از نادان ، و انسان نادان ، محكوم دانا و تابع او است و در حقيقت دانش است كه محور جميع محاسن است . پس انسان دانا ، اشرف از انسان نادان و حيوان و نبات و جماد است . پس در حقيقت ، علم ، موجود اشرف ، و در رتبه ، فزون‌تر از همه است تا زمان بحث در گوهر علم فرا رسد كه ببينيم چگونه گوهرى است .\r\n\r\n","description":"","footnote":"","page_name":" 3 ","page_number":13},
  {"content":"\r\n\r\n\r\nدرس دوم\r\nدر درس اوّل دانستيم كه هر چه مشهود ما است وجود دارد يعنى موجود است بلكه خود وجود است و تا حدّى در مشهودات خود كاوش كرديم و آنها را با يكديگر سنجيديم و نتيجه گرفتيم كه انسان دانا اشرف از اقسام ديگر است .\r\nاكنون گوييم كه اين كاونده و سنجنده و نتيجه گيرنده كيست ؟ و به عبارت ديگر ، اين كه تميز بين آن اقسام داد و ترتيب مقام در آنها قائل شد و حكم كرد كه اين نوع ، اشرف از آن نوع است ، كيست ؟ نه اين است كه آن تميز و آن حكم از آثارند و همه آثار از موجود است نه از معدوم ؟ پس آن كه تميز داد و حكم كرد موجود است . نه اين است كه اين مميّز و حاكم منم و توئى ؟ و نه اين است كه هر يك از ما داراى چيزى است كه تميز دهنده است ؟ پس آن چيز ، يا بيرون از ما است يا بيرون از ما نيست و هيچ يك از ما بر اين مطلب اعتراض ندارد ؛ نه چنين است ؟\r\nحال كه وجدانا و عيانا مىدانيم كه اين مميّز و حاكم ، هر يك از ما است و هر يك از ما داراى اين چيز تميز دهنده است كه در هر حال و در هر جا و در هر وقت داراى آن است ، مىپرسيم كه ذات آن چيز يعنى گوهر و سرشت آن چيست و چگونه موجودى است ؟ و اگر گفتيم در بيرون ما است ، چگونه با ما ربط دارد ؟ وانگهى ما كيستيم كه او در بيرون ما است ؟ و اگر گفتيم در ما است در كجاى ما است ؟ و اگر گفتيم عضوى از اعضاى پيدا يا پنهان ما است كدام عضو است ؟\r\nآيا انسان مرده كه تمام اعضا و جوارح ظاهر و باطن او صحيح و كامل است داراى « آن چيز » است كه انسان مرده هم مميّز است ؟ مىبينيم كه نيست ؛ و اگر آن چيز هيچ‌يك از اعضا نيست ، پس به مردن ، انسان چه شده است ؟ آيا معدوم شده است يا باز موجود است ؟ و اگر معدوم شده است آيا خودش نابود شده است و ذات خود را نابود كرده است يا ديگرى او را نابود كرده است ؟ و دربارهء ديگرى مىپرسيم كه اين ديگرى كيست كه او را نابود كرده است ، و چرا او را نابود كرده است ، و او چرا از خود دفاع نكرده است ؟ و اصلا نابود كردن « بود » چه معنى دارد و چگونه بود ، نابود مىشود و مىتوان باور كرد كه خودش نابود شده است و يا خودش ذات خود را نابود كرده\r\n\r\n","description":"","footnote":"","page_name":" 4 ","page_number":14},
  {"content":"\r\n\r\nاست ؟ و اگر باز موجود است به كجا رفته است و به مردن چه شده است و چرا او را با چشم نمىبينيم و خود مردن يعنى چه و فرق آن با زيستن چيست ؟ يعنى موت چيست و حيات چيست ؟ آيا مردن به معنى معدوم شدن است يا معناى ديگرى دارد ؟\r\nو باز سؤال پيش مىآيد كه من كيستم كه داراى آن چيزم ؟ آيا من غير از آن چيزم يا عين آنم ؟ و اين كه مىگويم من تميز داده‌ام و من سنجيده‌ام ، آيا گويندهء اين مطلب يعنى اين حاكم و مميّز و مقايس ، غير از آن من است يا همان من است ؟ و اگر گوييم عين من نيست و جز من است ، چگونه كارى را كه ديگرى يعنى آن چيز كرده است به خود نسبت مىدهم كه من كرده‌ام ؛ و به همين منوال پرسشهاى بسيارى پيش مىآيد . آيا نبايد در يك‌يك آنها بحث كرد ؟ آيا نبايد اهل حساب بود ؟ آيا نبايد بدانيم كيستيم ؟\r\nچگونه حكم مىفرماييد ؟\r\nاينك در اين درس تنها مطلب بىدغدغه‌اى كه بدان اعتراف داريم اين است كه هر يك از ما داراى چيزى هست كه بدان چيز تميز مىدهد و مقايسه مىكند و حكم مىنمايد و نتيجه مىگيرد . آن چيز را بايد به نامى بخوانيم ؛ به هر اسمى مىخوانى مختارى . در نام‌گذارى دعوى نداريم ؛ خواه قوهء مميّزه‌اش خوانى ، خواه قوهء عاقله‌اش نامى ، خواه نفس ناطقه‌اش دانى . خواه به روح يا به عقل يا به خرد يا به جان يا به روان يا به نيرو يا به « من » يا به « انا » يا به ديگر نامها بدان اشارت كنى . و آنچه در اين مقام اهميت بسيار بسزايى دارد اين است كه بايد كتاب وجود خود را فهميده ورق بزنيم و كلمه كلمهء آن را ادراك كرده و يافته و رسيده پيش برويم كه اين قوهء مميّزه چيست و اين انسان كيست و كجائى است و به كجا مىرود و آغاز و انجامش چه خواهد بود ؟ آيا عاطل و باطل است و تركيب و مزاجى اتفاقى است و به تراكم ذرّات به نام اتمها و نوترونها و پروتنها صورتى چنينى پديد آمده است و مردن ، اضمحلال و انحلال و از هم گسيختگى آنها است و با ويران شدن بدن و خرابى آن ، ديگر انسانى نيست و كسى باقى نمانده است ، چنان كه كوزه‌اى اتفاقى پديد آمد و پس از چندى شكست و ديگر كوزه‌اى نيست ؟ ببينيم از روى منطق دليل و برهان به كجا مىرسيم و چه نتيجه مىگيريم .\r\n\r\n","description":"","footnote":"","page_name":" 5 ","page_number":15},
  {"content":"\r\n\r\n\r\nدرس سوم\r\nاكنون ببينيم آنچه مشهود ما است آيا واقعيتى دارد يا نه ؟ به عبارت ديگر ، آيا هستى را حقيقتى است يا اين كه هيچ چيز ، حقيقتى ندارد ؟ به مثل ، همهء اين جهان هستى چون سرابى است كه به صورت آب مىنمايد ، و چون نقش دومين چشم لوچ است كه به شكلى درآمده است كه در نتيجه حق و واقع را مطلقا انكار كنيم و مدعى گرديم كه وجود موجود نيست و سراى هستى پندارى و خيالى از ما است ؟\r\nگويند برخى از پيشينيان كه ايشان را سوفسطايى مىگويند ، بر اين عقيدت بودند كه منكر حسيّات و بديهيّات و نظريّات و خلاصه مبطل حقائق بوده‌اند ؛ و مىگفتند همچنانكه سوار در كشتى ساحل را متحرك مىبيند و در حركت ، ساحل جازم نيست ، سخن در بديهيّات و نظريات نيز چنين است . زيرا كه عقلا در آنها اختلاف كرده‌اند و هر كس به حقيقت قول خود جازم است . سنائى در حديقه گويد :\r\n آن كه در كشتى است و در دريا * نظرش كژ بود چو نابينا\r\nظَنّ چنان آيدش بخيره چنان * ساكن اويست و ساحلست روان\r\nمىنداند كه اوست در رفتن * ساحل آسوده است از آشفتن « 1 » \r\nيكى از ادلّهء سوفسطائيان در اين‌باره اختلاف ادراك حواس در محسوسات است كه گويند براى ادراك راهى جز حواس نيست ، و يك بيننده چيزى را از دور كوچك مىبيند و همان چيز را از نزديك بزرگ . و چشنده‌اى در هنگام سلامت مزاج ، حلوا را شيرين مىيابد و در وقت ديگر كه تب صفراوى دارد تلخ ؛ و بر اين قياس ، ادراكات حواس ديگر .\r\nو ديگر از ادلّهء ايشان اين كه انسان آنچه را در خواب مىبيند شك در حق بودن آن ندارد با اين كه حقّ نيست . مثلا خواب مىبيند كه در شهرهاى دور بوده است با اين كه\r\n\r\n\r\n","description":"","footnote":"\r\n( 1 ) . حديقة الحقيقه به تصحيح مدرّس رضوى ص 291 .\r\n","page_name":" 6 ","page_number":16},
  {"content":"\r\n\r\nنبوده است « 1 » .\r\nچنين سزاوار مىبينم كه كم كم به كتاب نزديك شويم و به نويسندگان آشنا گرديم ، با كتاب سير حكمت در اروپا نگارش محمد على فروغى كم و بيش آشنايى داريد ، گفتار سوفسطائيان را از آن كتاب براى شما بازگو مىكنم تا به برخى از دليلهاى ديگر ايشان نيز آگاه شويد و در رسيدن به نظرشان روشنتر گرديد تا پس از آن به درستى و يا نادرستى گفتارشان نظر دهيد و در حق يا باطل بودن پندارشان حكم بفرماييد :\r\n« در اواخر مائهء پنجم ( پيش از ميلاد ) جماعتى هم از اهل نظر در يونان پيدا شدند كه جستجوى كشف حقيقت را ضرور ندانسته بلكه آموزگارى فنون را بر عهده گرفته ، شاگردان خويش را در فنّ جدل و مناظره ماهر مىساختند تا در هر مقام ، خاصّه در مورد مشاجرات سياسى بتوانند بر خصم غالب شوند . اين جماعت به واسطهء تتبّع و تبحّر در فنون شتى كه لازمهء معلمى بود به سوفيست « 2 » معروف شدند يعنى دانشور ؛ و چون براى غلبه بر مدعى در مباحثه به هر وسيله متشبّث بودند لفظ سوفيست كه ما آن را سوفسطائى مىگوييم علم شد براى كسانى كه به جدل مىپردازند و شيوهء ايشان سفسطه « 3 » ناميده شده است . افلاطون « 4 » و ارسطو « 5 » در تقبيح سوفسطائيان و ردّ مطالب ايشان بسيار كوشيده‌اند . و ليكن در ميان اشخاصى كه به اين عنوان شناخته شده ، مردمان دانشمند نيز بوده‌اند . از جمله يكى افروديقوس « 6 » است و او از حكماى بدبين بود يعنى بهرهء انسان را در دنيا و رنج و مصائب و بليّات يافته بود و چارهء آن را شكيبايى و استقامت و بردبارى و فضيلت متانت اخلاقى مىدانست .\r\n\r\n\r\n","description":"","footnote":"\r\n( 1 ) . الفصل فى الملل تأليف ابن حزم ( ابو على محمد على بن احمد ظاهرى اندلسى 384 - 456 ه ق ) ج 1 ، ص 14 .\r\n( 2 ) .  Sophiste \r\n( 3 ) .  Sophisme \r\n( 4 ) . ( 429 - 347 )  Platon \r\n( 5 ) .  Aristote \r\n( 6 ) .  Prodicos \r\n","page_name":" 7 ","page_number":17},
  {"content":"\r\n\r\nديگرى گورگياس « 1 » نام دارد كه با استدلالاتى شبيه به مباحثات زينون « 2 » و برمانيدس « 3 » مدعى بود كه وجود موجود نيست و نمونهء آن اين است : كسى نمىتواند منكر شود كه عدم عدم است يا به عبارت ديگر لا وجود لا وجود است و ليكن همين كه اين عبارت را گفتيم و تصديق كرديم ناچار تصديق كرده‌ايم به اين كه عدم موجود است پس يك جا تصديق داريم كه وجود وجود است و جاى ديگر ثابت كرديم كه عدم موجود است بنابراين محقّق مىشود كه ميان وجود و عدم ( لا وجود ) فرقى نيست پس وجود نيست .\r\nگورگياس به همين قسم مغالطات دو قضيهء ديگر را هم مدعى بود يكى اين كه فرضا وجود موجود باشد ، قابل شناختن نيست . ديگر اين كه اگر هم قابل شناختن باشد معرفتش از شخصى به شخص ديگر قابل افاضه نخواهد بود .\r\nمعتبرترين حكماى سوفسطائى پروتاغورس « 4 » است كه به سبب تبحر و حسن بيانى كه داشت جوانان طالب به صحبتش بودند و بلند مرتبه‌اش مىدانستند ؛ و ليكن چون نسبت به عقائد مذهبى عامّه ، ايمان راسخ اظهار نمىكرد عاقبت تبعيدش كردند و نوشته‌هايش را سوزانيدند . عبارتى كه در حكمت از او به يادگار مانده اين است كه « ميزان همه چيز انسان است » و تفسير اين عبارت را چنين كرده‌اند كه در واقع حقيقتى نيست ؛ چه انسان براى ادراك امور جز حواس خود وسيله‌اى ندارد زيرا كه تعقّل نيز مبنى بر مدركات حسيّه است و ادراك حواس هم در اشخاص مختلف مىباشد ؛ پس چاره‌اى نيست جز اين كه هر كس هر چه را حسّ مىكند معتبر بداند در عين اين كه مىداند كه ديگران همان را قسم ديگر درك مىكنند و امورى هم كه به حسّ در مىآيد ثابت و بىتغيير نيستند بلكه ناپايدار و متحوّل مىباشند . اين است كه يك جا ناچار بايد ذهن انسان را ميزان همهء امور بدانيم و يك جا معتقد باشيم كه آنچه درك مىكنيم حقيقت نيست يعنى به حقيقتى\r\n\r\n\r\n","description":"","footnote":"\r\n( 1 ) . ( 484 - 394 )  Gorgias \r\n( 2 ) .  Zenon \r\n( 3 ) . ( 540 - 450 ؟ )  Parmenide \r\n( 4 ) . ( 485 - 411 )  Protagoras \r\n","page_name":" 8 ","page_number":18},
  {"content":"\r\n\r\nقائل نباشيم . » « 1 »\r\nسوفسطائيان را يكى از فرق شكاكان گويند و سوفسطائى را به فرانسه سپتيك « 2 » نامند . در دانش بشر آمده است كه شكاكان جماعتى از حكما كه مىگويند براى كسب علم و اعتماد به اطلاعات هيچ‌گونه ميزان و مأخذ درستى نيست ، حسّ خطا مىكند عقل از اصلاح خطاى آن عاجز است و يك فرد در شرائط مختلف جسمى و روحى ؛ ادراك مختلف خواهد داشت . مؤسس آن پيرهون « 3 » ( 275 - 365 ) است .\r\n\r\nدرس چهارم\r\nبه عقيدت سوفسطائيان و به برخى از ادلّهء آنان در پيرامون عقيدتشان آشنا شديم و دانستيم كه آنان منكر حقيقت و واقعيت‌اند و مدعىاند كه هيچ اصل ثابت علمى وجود ندارد و همهء حقايق باطل است .\r\nاكنون ببينيم كه سوفسطائيان در اين عقيدتشان به صواب رفته‌اند يا به خطا ؟\r\nاز آنان مىپرسيم اين كه مىگوييد : اصلا واقعيتى وجود ندارد و حقيقتى براى اشيا نيست و هيچ اصل ثابت علمى نداريم و همهء حقايق باطل است ، اين قول و حكم شما آيا حق است يا باطل ؟ اگر گويند حق است پس حقيقتى و واقعيتى وجود دارد . و اگر گويند باطل است پس به بطلان قول و حكم خودشان اقرار كرده‌اند ؛ زيرا واسطه‌اى بين ايجاب و سلب نيست ؛ و اين حكم عدم واسطه ، حكمى اوّلى و ابده بديهيّات است .\r\nمثلا اگر كسى بالفرض مدّعى شود كه هيچ حرف راست در عالم وجود ندارد و هر حرفى كه هست دروغ است ، از او مىپرسيم كه همين حرف تو راست است يا دروغ است ؟ اگر راست است پس هر حرفى كه هست دروغ نيست ؛ و اگر دروغ است پس به\r\n\r\n\r\n","description":"","footnote":"\r\n( 1 ) . سير حكمت در اروپا ، ج 1 ، ص 11 .\r\n( 2 ) .  Sceptique \r\n( 3 ) .  Pyrrhon \r\n","page_name":" 9 ","page_number":19},
  {"content":"\r\n\r\nبطلان ادعاى خود اعتراف كرده‌اى .\r\nو همين سؤال و تقسيم در حرفهاى ديگرشان كه گفته‌اند : براى ادراك راهى جز حواس نيست ، و ميزان همه چيز انسان است ، و . . . پيش مىآيد .\r\nوانگهى آن كه دريافت كه جميع حقايق باطل است كيست و هويّتش چيست و چگونه به اين معنى پى برده است كه هيچ حقيقتى وجود ندارد ؟ آيا آن دريابنده حقيقت دارد يا ندارد ؟ اگر دارد پس حقيقتى وجود دارد ، و اگر خود باطل است ، باطل چگونه مىتواند حكم كند ، تا چه رسد به اين كه حكم آن حق باشد و پذيرفته شود .\r\nآن كه سوفسطائيان گفته‌اند براى ادراك راهى جز حواس نيست ، اگر چه اين سخن تا حدّى صحيح است ، ولى آيا قواى مدركه منحصر در اين حواس‌اند كه گفته‌ايد راهى براى ادراك جز حواس نيست ؟ از آنان مىپرسيم حكم شما به اين كه براى ادراك راهى جز حواس نيست محسوس است يا غير محسوس ؟ اگر محسوس است به كدام قوهء حاسّه ادراك كرده‌ايد ؟ با اين كه حكم مذكور نه بسودنى است ، و نه بوييدنى و نه چشيدنى و نه ديدنى و نه شنيدنى . و اگر غير محسوس است بايد قوّه‌اى غير از حواس و غير از جنس آنها باشد تا غير محسوس را ادراك كند .\r\nپرسشى ديگر پيش مىآيد كه اگر حقّى نباشد باطل را از كجا مىتوان اعتبار كرد ؟ و همچنين اگر حقيقتى نباشد مجاز چگونه صورت مىبندد ، و اگر راست نباشد دروغ يعنى چه ، و تا واقع نباشد خلاف واقع را چه معنى بود ، و اگر صحيح نبود غلط از كجا پيدا مىشود ، و اگر خوب نباشد بد چه مفهومى دارد ؟ !\r\nآن كه سوفسطائى گفته است سوار در كشتى ساحل را متحرك مىبيند ، گوييم : آرى چنين است ، قطرهء باران هم كه فرود مىآيد يك خط راست نمايد ، و انگشت آتش را كه با آتش گردان مىگردانند حلقهء آتشين نمايد ؛ ولى هر يك اينها را علّتى و واقعيتى است كه در دروس آينده روشن مىشود .\r\nاين كه سوفسطائى گفته است : انسان آنچه را در خواب مىبيند شك در حقّ بودن آن ندارد با اين كه حق نيست ، اوّل بايد دانست كه خواب چيست و خواب ديدن\r\n\r\n","description":"","footnote":"","page_name":" 10 ","page_number":20},
  {"content":"\r\n\r\nچگونه است . پس از آن دربارهء آنچه در خواب مىبينيم رأى دهيم . سوفسطائى خواب را هم بىحقيقت و واقعيت مىداند و بيدار را از خوابيده فرق نمىگذارد و آنچه در بيدارى و خواب ديده مىشود هر دو در نظر او از حيث باطل و بىحقيقت بودن يكسان است .\r\nخواب و خواب ديدن در دروس آينده تعريف خواهد شد . اكنون همين قدر دربارهء خواب ديدن گوييم كه انسان بسيارى از انديشه‌ها و پندارها و خواسته‌هاى بيداريش را در خواب مىبيند ؛ ولى هر خوابى كه مىبيند بدين‌سان است يا خواب ديدنهاى بىسابقه هم دارد كه در بيدارى به وقوع مىپيوندد ؟ و بسيارى از خوابها اطلاع به نهانيها و اخبار از گذشته‌ها و اعلام به امور آينده است كه اصلا هيچ‌يك از آنها در دل خواب بيننده خطور نمىكرد . كمتر كسى باشد كه براى او در دوران زندگانيش كم و بيش اين‌گونه خوابها پيش نيامده باشد . علاوه اين كه به تنويم مغناطيسى « 1 » بيدار را خواب مىكنند و در آن حال از وى پرسشهايى شگفت مىكنند و پاسخهايى درست از وى مىشنوند . اين عمل در اين عصر جهانگير شده است و دانشمندان اسلامى و غير اسلامى در اين موضوع كتابها نوشته‌اند و وقايعى كه براى ايشان و يا براى ديگران از اين راه پيش آمده جمع و تأليف كرده‌اند و شايد در دروس ما هم پيش بيايد .\r\nبايد از سوفسطايى بپرسيم كه اين خواب ديدنهاى مطابق واقع چيست و در عالم خواب ، مشاهده كردن وقايع آينده و آنچنان كه در خواب مشاهده شد در بيدارى پديد مىآيد ، چگونه است ؟ اين همه حقيقت را چگونه مىشود باطل دانست ؟ !\r\nسؤال ديگر از سوفسطايى پيش مىآيد كه شما يك جا گفتيد راهى براى ادراك جز حواس نيست ، و در جاى ديگر گفتيد انسان آنچه را در خواب مىبيند شك در حق بودن آن ندارد با اين كه حق نيست . پس از اين حرف دوم ، خودتان اعتراف كرده‌ايد كه\r\n\r\n\r\n","description":"","footnote":"\r\n( 1 ) .  Hypnotisme \r\n","page_name":" 11 ","page_number":21},
  {"content":"\r\n\r\nراهى براى ادراك جز حواس هست زيرا كه اين حواس همه در حالت خواب از كار خود دست كشيده‌اند و تعطيل كرده‌اند . پس بايد به غير از حواس ظاهر به قواى ديگر نيز تصديق داشته باشيد . از شما مىپرسيم كه چگونه بدانها راه برده‌ايد با اين كه حقيقتى و اصل ثابت علمى نداريد . و شايد كسانى باشند كه با اصول ثابت علمى ، عالمى غير از اين عالم محسوس و مشهود ثابت كنند و خواب را درى و راهى بدان عالم بدانند و شايد ما نيز در دروس آينده همين مطلب را به خوبى با دليل و برهان ثابت كنيم و از جان و دل آن را بپذيريم .\r\nآن كه سوفسطايى گفته است : يك بيننده چيزى را از دور كوچك مىبيند و همان چيز را از نزديك بزرگ ، گوييم صحيح است ولى دليل بر عدم واقعيت و حقيقت آن چيز نيست ؛ و علت بزرگ و كوچك ديدن يك چيز از نزديك و دور در بحث ابصار و شرايط آن روشن مىشود ؛ و همچنين مثال ديگرشان در تلخ و شيرين بودن حلوا در دو حال تندرستى و تب داشتن .\r\nآن كه گورگياس از مقدمات سفسطى خود نتيجه گرفته است كه ميان وجود و عدم فرقى نيست پس وجود نيست ، پاسخ آن به تفصيل بعد از بيان نحوهء ادراك عدم كه به طفيل وجود است و بعد از دانستن اقسام حمل اولى ذاتى و شايع صناعى دانسته مىشود ، تا معلوم شود كه قضيهء عدم عدم است به حمل اولى ذاتى صحيح است نه به حمل شايع صناعى .\r\nو نيز آن كه گورگياس گفته است : فرضا وجود موجود باشد قابل شناختن نيست ، گوييم حقا وجود موجود است و نحوهء شناختن آن و معرفتش از شخصى به شخص ديگر بعدا معلوم خواهد شد .\r\nآن كه پروتاغورس گفته است : ميزان همه چيز انسان است ، گوييم اين جمله سخن بسيار بلند است نه بدان معنايى كه وى پنداشته است ؛ و ما در پيرامون اين جمله نتيجه‌هاى بسيار خوبى خواهيم گرفت . اينك اين درس را با ترجمهء چند سطر از گفتار ابن سينا خاتمه مىدهيم :\r\n\r\n","description":"","footnote":"","page_name":" 12 ","page_number":22},
  {"content":"\r\n\r\nابن سينا در شفا گويد :\r\nاز سوفسطايى مىپرسيم كه دربارهء انكار خودتان چه مىگوييد ؟ آيا مىدانيد كه انكار شما حق است ، يا باطل است يا شاكّيد ؟ اگر از روى علم خودشان به يكى از اين امور سه‌گانه حكم كرده‌اند پس به حقّيّت اعتقادى اعتراف كرده‌اند خواه اين كه اين اعتقاد ، اعتقاد حقيّت قولشان به انكار قول حق باشد ، يا اعتقاد بطلان آن يا اعتقاد شكّ در آن ، پس انكارشان حق را مطلقا ، ساقط است .\r\nو اگر بگويند ما شك داريم ، به آنان گفته مىشود كه آيا مىدانيد شك داريد يا به شك خودتان انكار داريد ، و آيا از گفتارها به چيز معيّنى علم داريد ؟ پس اگر اعتراف كردند كه شاك‌ّاند يا منكرند و به شىء معينى از اشيا عالمند ، پس به علمى و حقّى اعتراف دارند .\r\nو اگر گفتند : ما أبدا چيزى را نمىفهميم و نمىفهميم كه نمىفهميم ، و در همهء چيزها حتّى در وجود و عدم خودمان شاكّيم و در شكّ خودمان نيز شاكّيم و همهء اشيا را انكار داريم حتّى انكار به آنها را نيز انكار داريم ، شايد از روى عناد زبانشان بدين حرفها گويا است ؛ پس احتجاج با ايشان ساقط است و اميد راه جستن از ايشان نيست .\r\nپس چارهء ايشان جز اين نيست كه ايشان را تكليف به دخول نار كرد زيرا كه نار و لا نار نزدشان يكى است و ايشان را كتك زد زيرا كه الم و لا الم برايشان يكى است .\r\nپايان سخن ابن سينا . « 1 »\r\nما سخن سوفسطائى را از اين روى در سرآغاز كار آورده‌ايم كه اگر حقيقتى وجود نداشته باشد كوشش ما در فرا آوردن دانش بيهوده خواهد بود ؛ زيرا هيچ چيز بنابراين عقيدت واقعيت ندارد تا نام دانش را بر آن بگذاريم و بايد روان دانا و نادان يكسان باشد ؛ بلكه بايد نادان برتر باشد زيرا كه دانا رنج بيهوده كشيده است و جز پندارهاى\r\n\r\n\r\n","description":"","footnote":"\r\n( 1 ) . الهيات شفاء ، فصل 8 مقاله اولى ، ص 42 ، چاپ سنگى ؛ اسفار صدر المتألهين ، ج 1 ، چاپ دوم ، ص 90 و ص 20 ، ج 1 ، چاپ اول ، فصل اول ، منهج ثانى مرحله اولى .\r\n","page_name":" 13 ","page_number":23},
  {"content":"\r\n\r\nبىحقيقت چيزى به دست نياورده است . و بنابر عقيدت سوفسطائى سعادت مفهومى بىاساس است و جوانمردى و فضل و شرف و خلاصه همهء كمالات غلط اندر غلط است ؛ و همه هيچ‌اند و به سوى آنها رفتن باد پيمودن است ، و هواى آنها داشتن آب در هاون سودن .\r\nچون اين عقيدت خرسنگى فراروى سفر علمى ما بود ناچار شديم كه نخست آن را با پتك منطق و دليل بكوبيم تا بتوانيم دار وجود را كه يكپارچه حقيقت است با چشم حق‌بين بنگريم .\r\nناگفته نماند كه صاحبان كتب ملل و نحل سوفسطائيان را سه فرقه دانسته‌اند چنان كه ابن حزم اندلسى در فصل گفته است كه : ايشان سه صنف‌اند ، صنفى همهء حقايق را نفى كرده‌اند ، و صنفى در آنها شك كرده‌اند ، و صنفى گفته‌اند كه آنها در نزد كسى كه حق پنداشت حق است و كسى كه باطل انگاشت باطل است .\r\nو ما از تعرّض به اقوال يك يك ايشان و ردّ آنها خوددارى كرده‌ايم كه آنچه در اين‌باره آورده‌ايم در دانستن آرايشان و ردّ آنها براى منصف كفايت است .\r\nآورده‌اند كه طفلى از صالح بن عبد القدّوس كه يكى از بزرگان سوفسطايى بود بمرد . ابو هذيل علّاف معتزلى به اتفاق ابراهيم معروف به نظام كه در آن وقت خردسال بود به تسليت و تعزيت او رفتند . ابو هذيل به صالح گفت : « مردم كه در نظر تو به مثابت نباتات مىباشند اندوه به خود راه دادن وجهى ندارد » . صالح گفت : « دلم از آن مىسوزد كه اين طفل مرد و كتاب شكوك را نخواهد » . گفت : « كتاب شكوك چيست ؟ » گفت : « كتابى است نوشته‌ام ، هر كس بخواهد شك مىكند در آنچه بوده است ؛ به حدّى كه توهّم مىكند كه نبوده است و چيزى كه نبوده است گمان مىكند كأنّه موجود است » . ابراهيم گفت : « همچو فرض كن كه طفلت نمرده است اگر چه مرده ، و فرض كن كتاب را خوانده اگر چه نخوانده » . صالح ساكت شد و نتوانست جوابى دهد .\r\n\r\n","description":"","footnote":"","page_name":" 14 ","page_number":24},
  {"content":"\r\n\r\n\r\nدرس پنجم\r\nدانستيم كه عدم هيچ است و از هيچ چيزى نيايد پس هر اثرى كه هست از وجود است . و چون عدم هيچ و ناچيز است واقعيت و حقيقت چيزى نخواهد بود . پس واقعيت و حقيقت همهء چيزها هستى است كه آن را به تازى وجود گويند و اين وجود است كه منشأ و مبدأ همهء آثار است .\r\nاكنون مىپرسيم كه آيا مىشود در موطن تحقّق و ثبوت يعنى در سراى هستى كه از آن تعبير به خارج مىشود يعنى خارج از اعتبار ذهنى ما كه خود ما يكى از حقايق خارجى هستيم ، و يا در بيرون از موطن تحقّق و ثبوت كه خارج از سراى هستى باشد چيزى واسطهء ميان وجود و عدم باشد ؟ مثلا همانطور كه رنگ سرخ نه سياه است و نه سپيد چيزى در خارج باشد كه نه وجود باشد و نه عدم ؟ آيا مىپنداريد كه اگر جستجو شود شايد در گوشه و كنار اين سراى بزرگ هستى يا بيرون از آن چيزى پيدا شود كه نه وجود باشد و نه عدم ؟\r\nدر پاسخ اين پرسش چه مىفرماييد ؟ بهتر اين است كه اين سؤال تجزيه و تحليل شود تا جواب آن روشن گردد :\r\nآنچه كه در سراى هستى است هستى است ، زيرا كه نيستى در خارج نه بودى دارد و نه نمودى ، تا كسى بگويد : اين نيستى است و آنچه كه در خارج طرف اشاره قرار مىگيرد موجود خواهد بود . لذا در ظرف خارج صدق آمدن عدم كه گفته شود اين عدم است ، كذب محض است . پس هر چه كه طرف اشاره قرار گرفت موجود است ؛ چگونه مىتوان گفت كه اين چيز نه موجود است و نه معدوم ! و حال اين كه چيز همان موجود است . وانگهى از هستى كه بگذريم نيستى است و نيستى در خارج نيست .\r\nپس « نيست » چيزى نيست تا گفته شود كه اين نه نيست است و نه هست . علاوه اين كه بدر رفتن از هستى در خارج ، پندارى بيش نيست و فقط در وعاء ذهن بيرون از هستى اعتبار مىشود و كم كم به عمق اين حرفها با دليل و برهان خواهيم رسيد .\r\nو بعد از چشم‌پوشى از آنچه گفته‌ايم ، گوييم كه : نادرست بودن چيزى در ظرف\r\n\r\n","description":"","footnote":"","page_name":" 15 ","page_number":25},
  {"content":"\r\n\r\nخارج كه نه وجود باشد و نه عدم ، از بديهيات است و هيچ هوشمند گزين در بداهت بطلان دعوى واسطه بين وجود و عدم دو دل نيست . و چون واسطهء نبودن بين وجود و عدم امرى بديهى است و فطرت سليم بر آن گواه است ، گفته‌ايم كه اگر از هستى بگذريم نيستى است و آنچه كه در ظرف خارج متحقق است موجود است .\r\nدر ميان مسلمانان برخى از متكلمين عامّه بر اين عقيدت بودند ، اعنى قائل به واسط بين وجود و عدم بودند و در ثبوت و وجود و همچنين در نفى و عدم فرقى قائل شدند ، و آن واسطه را حال ناميدند ، و مىگفتند كه حال نه موجود است و نه معدوم بلكه ثابت است ؛ با اين كه ثبوت ، مرادف وجود است و ثابت همان موجود است و منفى همان معدوم و نفى همان عدم است . اكنون از تعرّض به اقوال آنان و بيان تفصيل آرايشان و ردّ و ايراد ديگران بديشان خوددارى كرده‌ايم تا در دروس آينده سبب پيدايش اين عقيدت را بيان كنيم تا بدانيد كه قائلين به حال ، مردمى بىحال بودند كه در حلّ بسيارى از مسائل مهمّ علمى فرو ماندند و به پرداختن بعضى از اوهام و ساختن مشتى از الفاظ و عبارات گمان بردند كه از مشكل رسته‌اند .\r\nبارى ترادف وجود و ثبوت و نيز ترادف نفى و عدم از اوّليّات است ؛ در حلّ آن مسائل مهم بايد راه صحيح علمى يافت نه اين كه منكر اوّليّات بود و پنداشت كه اگر از هستى بگذريم به چيزى مىرسيم كه نه هستى است و نه نيستى به نام حال ، و بدان دل‌خوش بود . فرقهء سوفسطائى فطرت را زير پا نهادند و هستى را يكباره انكار كردند ؛ و اين طايفه از متكلمين ، فطرت را پشت پا زدند و در برابر هستى دكّان باز كردند . چون به رأى سوفسطائى و ابطال آن اشارتى رفت خواستيم از حال اين طائفه هم باخبر باشيم .\r\n\r\nدرس ششم\r\nيك ماه از درس پيش بگذشت ، دلشادم كه دوباره ديدار دوستانم دست داد . دانستيم كه جز هستى تحقق ندارد و به هر كجا كه برويم در كشور پهناور وجوديم و از اين كشور بدر نمىرويم و بدر رفتن از كشور هستى پندارى بيش نيست . خودمان هستيم ؛\r\n\r\n","description":"","footnote":"","page_name":" 16 ","page_number":26},
  {"content":"\r\n\r\nو به هر چه مىنگريم هستى است ؛ و هر چه را مىيابيم هستى است و هر چه را ادراك مىكنيم هستى است ؛ و عدم اگر توهّم و ادراك شود به طفيل هستى است ؛ و آن هم در ادراك عدم سخنى است كه در آينده خواهيم گفت . همهء آثار از هستى است و بدانچه فكر بشر رسيد همه را از كانون هستى بدر آورد و از كاوش در كان هستى به دست آورد و دانستى كه سوفسطائيها به خطا رفتند و حاليها ناروا گفتند . آرى همه هستى است و هستى حقيقت است و حقيقت است كه گردانندهء نظام بلكه عين نظام است .\r\nآيا اختراعات حيرت‌آور از انديشهء بشر پديد نيامده است و اكتشافات گوناگون شگفت زاييدهء فكر انسان نيست ؟ نه اين است كه هواپيماى غول‌پيكر از زمين برمىخيزد و در فراز آسمان با كمال دقّت به مقصد مىرسد ؛ و آپولوى كوه‌پيكر از كرهء زمين به سوى كرهء ماه پرواز مىكند و كشتيهاى سهمگين دريانورد از يك سوى اقيانوسى به سوى ديگر آن چون باد بر آب مىروند ؟ و اين كارخانهء برق نيست كه به زدن آنى يك كليد ، منطقه‌اى را از تاريكى شب رهايى مىدهد ؟ و اين دستگاه مخابرات گوناگون نيست كه به وسيلهء آن مردم روى زمين از خاورى تا باخترى دهن به دهن گفتگو مىكنند ؟ و اين صنعت چاپ نيست كه در مدّت كمى از يك نسخه كتاب چندين هزار نسخهء ديگر استنساخ مىكند ؟ و بدين رصدخانه‌هاى شگرف نيست كه بر ستارگان و كهكشانها دست يافتند و حركات آنها را در جداول زيجات تنظيم كردند و در اوساط و تعديلات آنها چنان محاسبه كردند كه ديگران انگشت حيرت به دندان گرفتند ؟ « 1 » نه اين است كه مستخرجى به محاسبهء دقيق خبر مىدهد كه\r\n\r\n\r\n","description":"","footnote":"\r\n( 1 ) . همانطور كه براى تعيين مواضع كرهء زمين و تحصيل فواصل آنها از يكديگر و ديگر امورى كه مورد نياز است طول و عرض جغرافيايى اثبات كرده‌اند ، در كواكب نيز طول و عرض به كار برده‌اند ؛ طول كوكب را تقويم كوكب نيز گويند . در علم هيئت براى ضبط تقويم شمس و قمر و ديگر سيارات ، اوساط و تعديلات آورده‌اند و هر يك از وسط و تعديل قوسى است از دايره عظيمه كه بايد در فن شريف هيئت تعليم گرفت .\r\n","page_name":" 17 ","page_number":27},
  {"content":"\r\n\r\nپس از چند سال و ماه در فلان روز نيمى از جرم خورشيد مثلا از كى تا كى منكسف مىشود و آنچنان كه گفت به وقوع مىپيوندد ؟ ! و همچنين هزاران صنايع ديگر و ظريف‌كاريهاى افكار بشر نيست كه همه مقرون با حقيقت‌اند ؟ ! آيا اين همه حقايق كه از فكر بشر به ظهور رسيده است يا از حق اعنى فكر و مبدأ آن ذاتا باطل است يا حق است ؟ آيا از باطل اين همه حقيقت به وقوع مىرسد و يا از هيچ اين همه آثار وجودى پديد مىآيد ؟ سوفسطائيها در اين گونه پرسشها چه پاسخى خواهند داد ؟ !\r\nآيا اين همه حقايق از هستى بروز كرده‌اند يا از نيستى ؟ و آيا از تأليف و تركيب همين هستيها نيستند و جز اين است كه از تلفيق و تنظيم همين اشياء كه در دسترس ما هستند به وقوع پيوستند ؟ پس همهء اين آثار در دل همين موجودات نهفته بودند و پديد آمدند .\r\nاين كه صنايع است و ساختهء افكار بشر ، اينك قدمى به سوى طبايع برداريم . بديهى است كه ما تدريجا از نطفگى تاكنون با جهان طبيعت هم آغوش بوديم و كم كم با آنها انس گرفتيم و دريا و صحرا و زمين و آسمان و گردش ستارگان و آمد و شد شب و روز و تغيير و تبديل فصول سال و وزيدن بادها و آمدن برف و بارانها و چهره‌هاى گوناگون حيوانات و نباتات و ديگر چيزها را بسيار ديده‌ايم ، و بدين جهت از ديدن آنها چندان تعجّب نمىكنيم و يا اين كه از خودمان كه از هر موجودى عجيب‌تريم غافليم و هيچ‌گاه كتاب وجود خودمان را نخوانده‌ايم كه كيستيم .\r\nاكنون مىپرسيم كه اگر به فرض با اين اندام و اعضا و جوارح و سلامت حواس و مشاعر دفعة به وجود مىآمديم نه تدريجا و در آن حال چشم به سوى جهان هستى مىگشوديم و حركت و هيأت و نظم و ترتيب و آمد و شد اين پيكر زيباى هستى را مىديديم در آن حال چگونه بوديم و چه حالى براى ما بود و دربارهء اين همه و نيز دربارهء خود چه فكر مىكرديم و چه بهت و حيرت و وحشت و دهشتى داشتيم ؟ در آن حال چه مىخواستيم و چه مىنموديم و چه كسى را ندا مىكرديم و چه مىانديشيديم و چه مىگفتيم ؟ البتّه در پاسخ اين پرسش بايد نيك تدبّر كرد و با عنايت\r\n\r\n","description":"","footnote":"","page_name":" 18 ","page_number":28},
  {"content":"\r\n\r\nو توجه تام سخن گفت و از سر فكرت و تأمل جواب داد . اينك از عادت به درآييم و با همان ديدهء ايجاد دفعى جهان را بنگريم . هر آينه در اين نگريستن چيزهايى عايد ما خواهند شد و به فكر ما خواهد رسيد و حالاتى براى ما خواهد بود .\r\n\r\nدرس هفتم\r\nوقتى چنين حالت أعنى خروج از عادت كه در درس پيش گفته‌ايم برايم پيش آمد ، مدتى در وضعى عجيب بودم كه نمىتوانم آن را به بيان قلم درآورم و به قول شيخ شبسترى در گلشن راز :\r\n كه وصف آن به گفت‌وگو محال است * كه صاحب حال داند كان چه حال است \r\nدر آن حال به نوشتن جزوه‌اى به نام « من كيستم » خويشتن را تسكين مىدادم ، اكنون پاره‌اى از آن جزوه را به حضور شما بازگو مىكنم :\r\nمن كيستم ؟ من كجا بودم ؟ من كجا هستم ؟ من به كجا مىروم ؟ آيا كسى هست بگويد من كيستم ؟\r\nآيا هميشه در اينجا بودم ، كه نبودم ؛ آيا هميشه در اينجا هستم ، كه نيستم ؛ آيا به اختيار خودم آمدم ، كه نيامدم ؛ آيا به اختيار خودم هستم ، كه نيستم ؛ آيا به اختيار خودم مىروم ، كه نمىروم ؛ از كجا آمدم و به كجا مىروم ؛ كيست اين گره را بگشايد ؟ !\r\nچرا گاهى شاد و گاهى ناشادم ، از أمرى خندان و از ديگرى گريانم ؛ شادى چيست و اندوه چيست ، خنده چيست و گريه چيست ؟\r\nمىبينم ، مىشنوم ، حرف مىزنم ، حفظ مىكنم ، ياد مىگيرم ، فراموش مىشود ، ضبط مىشود ، احساسات گوناگون دارم ، ادراكات جور واجور دارم ، مىبويم ، مىجويم ، مىپويم ، ردّ مىكنم ، طلب مىكنم ؛ اينها چيست چرا اين حالات به من دست مىدهد ، از كجا مىآيد ، و چرا مىآيد ، كيست اين معمّا را حلّ كند ؟ !\r\nچرا خوابم مىآيد خواب چيست ؟ تشنه مىشوم آب مىخواهم تشنگى چيست آب چيست ؟ خواب مىبينم خواب ديدن چيست ؟ بيدار مىشوم بيدارى چيست چرا\r\n\r\n","description":"","footnote":"","page_name":" 19 ","page_number":29},
  {"content":"\r\n\r\nبيدار مىشوم چرا خوابم مىآيد نه آن از دست من است و نه اين ؟ !\r\nاكنون كه دارم مىنويسم به فكر فرو رفتم كه من كيستم ؟ اين كيست كه اينجا نشسته و مىنويسد ؟ نطفه بود و رشد كرد و بدين صورت درآمد . آن نطفه از كجا بود چرا به اين صورت درآمد صورتى حيرت‌آور در آن نطفه چه بود تا بدين جا رسيد در چه كارخانه‌اى صورتگرى شد و صورتگر چه كسى بود آيا موزونتر از اين اندام و صورت مىشد يا بهتر از اين و زيباتر از اين نمىشد اين نقشه از كيست و خود آن نقاش چيره‌دست كيست وانگهى نقاشى را از كجا آموخته و چگونه بر آبى به نام نطفه اين چنين صورتگرى كرد ، آن هم صورت و نقشه‌اى كه اگر بنا و ساختمان آن ، و غرفه‌ها و طبقات اتاقهاى آن ، و قوا و عمّال وى ، و ساكنان در اتاقها و غرفه‌هايش ، و دستگاه گوارش و بينش ، و طرح نقشه و پياده شدن آن ، و عروض احوال و اطوار و شؤون گوناگون آن شرح داده شود هزاران هزار و يكشب مىشود ولى آن افسانه است و اين حقيقت ؟ !\r\nوانگهى تنها من نيستم ، جز من اين همه صورتهاى شگرف و نقشه‌هاى بو العجب از جانداران دريايى و صحرايى و از رستنيها و زمين و آسمان و ماه و خورشيد و ستارگان و نظم و ترتيب حكم فرماى بر كشور وجود ، و چهرهء زيبا و قد و قامت دلرباى پيكر هستى نيز هست كه در هر يك آنها چه بايد گفت و چه توان گفت و چه پرسشهايى بيش از پيش كه در يك يك آنها پيش مىآيد و در مجموع آنها عنوان مىتوان كرد ، حيرت اندر حيرت ، حيرت اندر حيرت ؟ !\r\nهر چه مىبينم متحرك و حركت مىبينم ، همه در حركتند ، زمين در حركت ، آسمان در حركت ، ماه و خورشيد و ستارگان در حركت ، رستنيها در حركت ، شايد آب و هوا و خاك و ديگر جمادات هم در حركت باشند و من بىخبر از حركت آنها ، چرا همه در حركتند ، چرا ؟ محرّك آنها كيست ؟ آيا احتياج به محرّك دارند يا خود به خود بدون محرّك در حركتند ؟ اگر محرّك داشته باشند آن محرّك كيست و چگونه موجودى است و تا چه قدر قدرت و استطاعت دارد كه محرّك اين همه موجودات عظيم\r\n\r\n","description":"","footnote":"","page_name":" 20 ","page_number":30},
  {"content":"\r\n\r\nاست ؟ ! و خودش هم متحرك است يا نه ، و اگر متحرك باشد محرّك مىخواهد يا نه و اگر بخواهد محرّك او چه كسى خواهد بود و همچنين سخن در آن محرّك پيش مىآيد و همچنين ؟ !\r\nوانگهى اين همه چرا در حركتند اگر احتياج نباشد حركت نيست احتياج اين همه چيست آيا همه را يك حاجت است و يا داراى حاجتهاى گوناگونند و چون احتياج است عجز و نقص است كه به حركت به دنبال كمال مىروند و در پى رفع نقص خودند آيا اين همهء موجودات مشهود ما ناقص‌اند و كامل نيستند چرا ناقص‌اند كامل‌تر از آنها كيست و خود آن كمال چيست ؟ !\r\nو چون به دنبال كمال مىروند ناچار ادراك عجز و نقص و احتياج خود كرده‌اند پس شعور دارند ، توجّه دارند ، قوّهء درّاكه دارند ، جان دارند ، حقيقتى دارند كه بدين فكر افتاده‌اند .\r\nكودكان به مدرسه مىروند در حركتند ، خواهان علمند و به دنبال علم مىروند ، درختان رشد مىكنند پس در حركتند و به دنبال حقيقتى و كمالى رهسپارند ، حيوانات همچنين ، شايد جمادات هم اين چنين باشند كه سنگى در رحم كوه كم كم گوهرى كانى گرانبها مىشود .\r\nدر حياط خانه درخت بهى داريم در اين سال ميوه فراوان داد كه شاخه‌هاى آن چون خوشه‌هاى انگور رو به زمين آوردند . اين درخت بسيار مرا به خود جلب كرد وقتى كمر خميده‌اش را مشاهده مىكردم و شاخه‌هاى او را به سوى زمين فرو هشته ديدم گفتم اى درخت با من حرف بزن تا از كار تو آگاه شوم . سر تعظيم در مقابل چه كسى فرود آورده‌اى ؟ آيا به من مىگويى كه اين خدمت من كه ميوه آوردم در طبق اخلاص نهادم در حضورت تقديم داشتم چه كند بىنوا همين دارد اين كار من ، تو چه كرده‌اى و چه مىكنى ؟ من در راه خودم و به برنامه خودم رفتار مىكنم به فصل معين برگ مىدهم ، ميوه مىدهم ، داراى دين قويم و صراط مستقيم‌ام كه سر سوزنى از آن تجاوز نمىكنم ، تسليم توام ، خيانت نمىكنم . اين راه و روش من اين رسم و آيين من\r\n\r\n","description":"","footnote":"","page_name":" 21 ","page_number":31},
  {"content":"\r\n\r\nتو چه آيينى دارى ؟ برنامهء تو چيست ؟ ميوه درخت بود تو چيست هان حسنا چه مىكنى و چه مىگويى تو انسانى و من به بهم تو بهى يا من بهم ؟ گفتم : تو بهى .\r\nو آيا اى به سر تعظيم در برابر ديگرى فرود آورده‌اى و در حضور او چنين خاضع و خاشع و راكع و ساجدى و به طفيل اين هدف و ايده‌ات ما هم از تو سودى مىبريم و به مثل از پرتو چراغ افروخته تو فروغى مىگيريم ؟\r\nاى به چه مىفرمايى آن است يا اين يا هر دو اگر اوّلى است من كه به تو چيزى نگفتم بر تو تسلطى ندارم ، كارى از من ساخته نيست . اگر گويمت باز مده آيا نمىدهى ؟ اگر گويمت كار نكن نمىكنى ؟ اگر گويمت چنين و چنان باش و نباش آيا در فرمان منى ؟ دانم كه نيست . پس برگو چه كسى به تو امر فرمود كه چنين باش دست چه كسى بر تو و در تو چنين حكومت مىكند و اين برنامه متين را برايت تنظيم كرد و به تو دستور داد كه خدمتگزار من باشى و خويشتن را فداى من كنى آن كيست بفرما آن كيست ؟ با من حرف بزن كه من حرفها دارم بارى لطفى بفرما كه دردها دارم بها تو بهى نه من كه تو آگهى نه من .\r\nاى به آيا مانند من دل پردرد دارى كه چنين روى زرد آرى اگر دارى براى چه ؟ تو چه مىگويى و چه مىخواهى اگر اين است پس بيا سوته‌دلان گرد هم آييم ، اگر دومى است آن كيست كه سر تعظيم در مقابلش فرود آورده‌اى و شب و روز در ركوعى ؟\r\n اى بِه به زبان بىزبانى * با من به سخن بيا زمانى\r\nمن آمده‌ام كنارت اى به * پرسم ز تو و ز كارت اى به\r\nدارم به سر تو با تو ميلى * مجنون صفت از براى ليلى\r\nاز بوى خوش تو مست بوتم * وز روى خوشت به گفتگوتم\r\nدر باغ اگر قدم نهى تو * صد گونه شجر بو بهى تو\r\nدر ميوه تو است اشتهايم * كه ناسخ ميرزا اشتهايم \r\n\r\n","description":"","footnote":"","page_name":" 22 ","page_number":32},
  {"content":"\r\n\r\n بودى چو خورشت به خورشتى * بسحق در اطعمه « 1 » نوشتى\r\nفتواى من و حكيم سورى * تو زينت سفرهاى سورى\r\nاز طعم خوش تو و مربّات * عقل همه سوريان بود مات\r\nاسماى شريفت و مجلّل * آبى و كوأن به و سفر جل\r\nنازت بكشم كه ناز دارى * در ذات خودت چه راز دارى\r\nدر حيرتم از نياز و رازت * وين حالت طاعت و نمازت\r\nاى به ز تو من سؤال چندى * دارم به سؤال من نخندى\r\nاز بهر چه روى زرد دارى * گويا دل پر ز درد دارى\r\nكان را كه نهاد آتشين است * رخساره و رنگ او چنين است\r\nاز بهر چه قدّ تو خميده است * وز بهر چه رنگ تو پريده است\r\nآيا غم هجر يار دارى * يا با چك و سفته كار دارى\r\nيا آن كه شدى دچار زردى * آنسان كه نديده هيچ فردى\r\nيا روز و شبت حرام شد خواب * چون عاشق بىقرار بىتاب\r\nيا آن كه ز محنت زمانه * تب كرده‌اى اى رفيق خانه\r\nيا آن كه به حال مستمندان * دل سوخته‌اى و زار و نالان\r\nيا هست خطا ز ديده من * اى ميوه نو رسيده من\r\nمن غافلم از نهادت اى به * بر گو كه چه اوفتادت اى به \r\nنزد درخت پرتقال رفتم و با او حرفها به ميان آوردم . سپس با درخت ليمو گفتگو كردم . چند بوته بادمجان در حياط كاشته بود ، در آنها مىنگريستم . يك درخت از گيل ژاپونى داشت ، در شاخه و برگ و گل او مات و خيره شدم كه اينها در پى چيستند و در\r\n\r\n\r\n","description":"","footnote":"\r\n( 1 ) . ميرزا اشتهاى اصفهانى ، و بسحق اطعمه ، و تقى دانش ( حكيم سورى ) ، هر يك از دانشمندان نامور و سخنوران باهنرند كه در اطعمه و سور در كسوت مطايبه داد سخن داده‌اند و هر كدام در اين موضوع ديوان نمكين است كه به طبع رسيده است .\r\n","page_name":" 23 ","page_number":33},
  {"content":"\r\n\r\nپى كيستند يا اينها كيستند و در پى چيستند ؟ نمىدانم چه بگويم چرا پيش اينها رفتم از اينها چه مىخواهم آيا اين حرفها كه من با آنها دارم در واقع آنها با من ندارند از كجا شايد داشته باشند ؟ !\r\nزمين را مىنگرم ستارگان را مىبينم بنى آدم را مشاهده مىكنم ، حيوانات جور واجور كه به چشم مىخورد گلهاى رنگارنگ كه به نظر مىآيد در همه مات و متحير ، با همه حرفهاى بسيار دارم .\r\nروزى در آمل در كنار خيابانى قريب يك ساعت در انتظار اتومبيل بودم كه به تهران روم چه ساعت با سعادتى برايم بود از آمد و شد مردمان گوناگون شهرى و دهاتى ، غنى و فقير ، مرد و زن ، و از عبور و مرور وسائل نقليه به فكر فرو رفتم كه اينها كيستند از كجا آمدند و به كجا مىروند ، و عاقبت كارشان چه خواهد بود ، كى اينها را آورده و براى چه در تلاشند و . . . ؟ !\r\nچون در مقابل آيينه مىايستم و خويشتن را در آن مىبينم به فكر فرو مىروم و سخت در خود مىنگرم كه تو كيستى يعنى چه تو كيستى كجا بودى و كجا مىروى ديدن يعنى چه چطورى مىبينى چه كسى تو را به اين صورت درآورده كه اين چشم است و آن گوش ، اين دست است و آن پا ، اين سر است و آن گردن ، اين زبان است و آن دندان ؟ چرا دندان پيشين تيشه‌اى است و پسين پهن و دنده دنده دارد ؟ چرا تنت گرم است اين آتش از كجاست و در كجاست ؟ !\r\nچطور از دهنت آب شيرين مىجوشد ، از چشم آب شور آن هم در شادى سرد و در اندوه گرم ، آبهاى گوناگون ديگر كه از منافذ مختلف بدن به در مىزند . اين عرق است و آن بول ، اين اشك است و آن آب بينى و آن آب گوش چرا اين تلخ است و آن شيرين چرا يكى گرم است و ديگرى سرد و . . . ؟ !\r\nدر خانه كودكى شش ماهه دارم اين طفل من همه همّت او اين است كه من متوجه به او شوم مرا بازى مىگيرد تا در وى بنگرم همين كه رو به سويش نمودم دست و پا مىزند تبسم مىكند گاهى از خوشحالى صداى خنده‌اش بلند مىشود و مىكوشد و\r\n\r\n","description":"","footnote":"","page_name":" 24 ","page_number":34},
  {"content":"\r\n\r\nتلاش مىكند تا از جايش برخيزد و در دامنم قرار گيرد ولى نمىتواند بالاخره اين بچه به اين خردى من مرد چهل و يك ساله را به سوى خود مىكشاند و مرا تسخير خودش مىكند آن چنان كه كهربا برگ كاهى را و آهن‌ربا براده آهن را كه دوان دوان و شتابان با تمام رغبت و ميل به سويش مىروم و وى را در آغوش مىگيرم مىبينم كه دلش آرام شد علاوه اينكه از اعتنايم به او وجد مىكند كه به خوبى مشهود من است به فكر فرو مىروم كه چه شد اين بچه شش ماهه مرا مسخّر خود كرد و اين عاطفه چيست ؟ اين مهر و محبت چيست ؟ اين بچه خردسال اينها را از كجا فهميده است و از كجا آورده است ؟ ! در پيرامون همين حالتم اين چند بيت را به عنوان من كيستم گفتم :\r\n اى دوستان اى دوستان من كيستم من كيستم * اى بلبلان بوستان من كيستم من كيستم ؟\r\nلفظ حسن شد نام من از گفت باب و مام من * گر لفظ خيزد از ميان من كيستم من كيستم\r\nبگذشته‌ام از اسم و رسم مر خويش را بينم طلسم * آيا شود گردد عيان من كيستم من كيستم\r\nاطوار خلقت را ببين انوار رحمت را ببين * در اين جهان بيكران من كيستم من كيستم\r\nگاهى چرا آشفته‌ام گاهى چرا بشكفته‌ام * گاهى نه اين هستم نه آن من كيستم من كيستم\r\nشادان و خندانم چرا گويان و بريانم چرا * بهر چه خواهم آب و نان من كيستم من كيستم\r\nدست و دهان و گوش چيست عقل و شعور و هوش چيست * در حيرتم از جسم و جان من كيستم من كيستم \r\n\r\n","description":"","footnote":"","page_name":" 25 ","page_number":35},
  {"content":"\r\n\r\n اين است دائم پيشه‌ام كز خويش در انديشه‌ام * گشته مرا ورد زبان من كيستم من كيستم\r\nاين درس و بحث و مدرسه افزود بر من وسوسه * دردم بود اى همرهان من كيستم من كيستم\r\nاى آسمان و اى زمين اى آفتاب نازنين * اى ماه و اى ستارگان من كيستم من كيستم\r\nاى صاحب دار وجود اى پادشاه فضل و جود * اى از توام نام و نشان من كيستم من كيستم\r\nدست من و دامان تو گوش من و فرمان تو * از بند رنجم وارهان من كيستم من كيستم\r\nتا كى حسن نالد چو نى تا كى بگريد پى به پى * گويد به صد آه و فغان من كيستم من كيستم ؟ ! \r\nو نيز در پيرامون همين حال و موضوع قصيده‌اى به نام قصيدهء اطواريه گفتم كه برخى از ابيات آن اين است :\r\n من چرا بىخبر از خويشتنم * من كيم تا كه بگويم كه منم\r\nمن بدينجا ز چه رو آمده‌ام * كيست تا كو بنمايد وطنم\r\nآخر الأمر كجا خواهد شد * چيست مرگ من و قبر و كفنم\r\nباز از خويشتن اندر عجبم * چيست اين الفت جانم به تنم\r\nگاه بينم كه در اين دار وجود * با همه همدمم و همسخنم\r\nگاه انسانم و گه حيوانم * گاه افرشته و گه اهرمنم\r\nگاه افسرده چو بوتيمارم * گاه چون طوطى شكّر شكنم\r\nگاه چون با قلم اندر گنگى * گاه سحبان فصيح زَمنم\r\nگاه صد بار فروتر زخزف * گاه پيرايه دُرّ عدنم \r\n\r\n","description":"","footnote":"","page_name":" 26 ","page_number":36},
  {"content":"\r\n\r\n گاه در چينم و در ماچينم * گاه در ملك ختا و ختنم\r\nگاه بنشسته سر كوه بلند * گاه در دامن دشت و دمنم\r\nگاه چون جغدك ويرانه‌نشين * گاه چون بلبل مست چمنم\r\nگاه در نكبت خود غوطه‌ورم * گاه بينم حسن اندر حَسَنم \r\nسخن كوتاه كنيم شايد برخى از مردم بدين گفته‌هاى شوريده بخندند و گوينده را ديوانه دانند ولى فرزانگان و بيداران آگاهند و گواهند كه اين گونه سخنان اخگرهايى است كه از كانونى آتشين زبانه مىزند . بارى سر خويش گيريم و راه پرستش پيش .\r\n\r\nدرس هشتم\r\nدر اين درس پرسشى داريم و آن اين كه دوستان گراميم كه افتخار در حضورشان را دارم بفرمايند : در اين سراى هستى كه هستيم آيا هر يك از ما برخى از اين سرا هست يا نيست ؟\r\nج - نمىبينم كسى بگويد ما بيرون از اين سراييم و از آن نيستيم ، نه چنين است ؟\r\nهدف اين است كه هر كسى اعتراف دارد كه او خود جزوى از اين سرا است . آيا اين انديشهء من درست است يا نادرست ، شما دوستانم چه مىفرماييد ؟ من هر چه در اين باره مىانديشم و نيروى بينشم را داور خويش مىگردانم مىبينم ناروا نگفته‌ام ، و باز هم حساب مىكنيم . به زبان ديگر آيا مىتوانيم بگوييم كه اين همه هستيها همگى مانند يك پيكرند و هر يك از ما اندامى از اين پيكر ؟ دايرهء سخن را بازتر و گشاده‌تر كنيم و بپرسيم كه آيا تنها من و شما هر يك جزوى از اين سراى هستى و اندامى از اين پيكر است يا هر يك از ديگر هستيها هم اين چنين‌اند ؟\r\nچنين مىپندارم كه بايد روشن‌تر سخن گفت و پرسش و كاوشى بيشتر پيش كشيد : ما آنچه را مىبينيم به ظاهر از يكديگر گسيخته مىبينيم . مثلا اين فرد انسان يك موجود جداگانه است ؛ و اين زمين يك بودى على حده ؛ و آن دريا يك هستى ديگر ؛ و\r\n\r\n","description":"","footnote":"","page_name":" 27 ","page_number":37},
  {"content":"\r\n\r\nآن درخت همچنين و هوا همچنين ؛ و هر يك از ماه و خورشيد و ستارگان و ديگر چيزها همچنين . راستى اين همه از يكديگر در حقيقت گسيخته‌اند يا با يكديگر پيوسته و با همديگر وابسته‌اند .\r\nاگر پشه‌اى پيكر سهمگين پيل را بنگرد ، گويد آن خرطوم پيل است و آن عاج او و آن سر اوست و آن دم او و آن چشم اوست و آن گوش او و آن دست اوست و آن پايش .\r\nشايد پشه انديشه كند كه اين اعضاى پيل از يكديگر گسيخته‌اند و هر يك جداى از ديگرى است و براى خود استقلال وجودى دارد ، آيا پشه در اين انديشه ، درست انديشيد يا نادرست ؟\r\nوانگهى دربارهء پيوستگى باز سخن به ميان مىآيد كه در يك جا پيوستگى اجزاى خانه با يكديگر است كه خشت و گل و سنگ و تير و ديگر ابزار و وسايل به هيأتى كار گذاشته شده‌اند كه به صورت خانه‌اى درآمدند ، و در يك جا پيوستگى اعضاى يك شخص انسان و يا يك فرد حيوان و يا يك اصله درخت . آيا اين پيوستگى اجزاى خانه با هم و پيوستگى اجزاى يك شخص انسان يك جور پيوستگى است و يا از يكديگر فرق دارند كه دو گونه پيوستگى است ؟ تصديق مىفرماييد كه دو گونه پيوستگى است ، نه اين است ؟\r\nبه كاوش ديگر : پيوستگى اجزاى صنايع با پيوستگى اعضاى طبايع فرق دارند ، باز در طبايع كه كاوش كنيم اعضاى برخى از آنها را طورى وابسته به هم مىبينيم چون اعضاى انسان و حيوان و نبات ، و اجزاى برخى ديگر را طورى ديگر وابسته به هم مىبينيم چون آب كه مركب از جزوى هيدروژن  ( Hydrogene )  است و از جزوى ديگر به نام اكسيژن  ( Oxygene )  . اينك كه دربارهء بودهاى به هم پيوسته تا اندازه‌اى كاوش كرديم و ديديم كه برخىها چون پاره‌هاى يك خانه و خيمه به هم پيوسته است ، و برخىها مانند اندامهاى پيكر يك آدم و ديگرى بسان پاره‌هاى يك درخت و برخى چون بخشهاى آخشيگ آب . دربارهء سراى هستى كه ما خود بخشى از آنيم ، چه بايد گفت ؟ آيا اين همه هستيهاى بىشمار را كه مىبينيم ، از هم گسيخته‌اند\r\n\r\n","description":"","footnote":"","page_name":" 28 ","page_number":38},
  {"content":"\r\n\r\nيا باهم پيوسته‌اند ؟\r\nبه بيان و زبان ديگر گوييم : همچنان كه سيلى از بالاى كوهى سرازير شد كه درختى را از جايش بركند ، و آن درخت در ميان دو سنگى گير كرد و همانند پلى ميان آن دو سنگ بماند كه آن دو سنگ و اين تنهء درخت از اين روى با يكديگر خواه ناخواه پيوستگى يافتند ، بايد بگوييم كه پيوستگى اين همه هستيها با يكديگر بدين‌سان است يا هيچ پيوستگى در آنها نيست ، يا پيوستگى به صورت ديگر دارند ؟ اكنون ببينيم با هم پيوستگى دارند يا ندارند ؟\r\nآيا اگر هوا زمين را فرا نگرفته باشد زمين رستنى خواهد داشت ؟ و اگر رستنى نباشد انسان يا جانورى در خشكى تواند بود ؟ و يا اگر هوا نباشد - با چشم‌پوشى از رستنيها - انسان و جانوران صحرايى و دريايى مىتوانند به وجود آيند ؟ و اگر هوا باشد و آب نباشد مىشود زمين آباد باشد و كسى در آن زيست كند ؟ و اگر خاك نباشد ممكن است ؟ و اگر خورشيد نتابد ، رستنى خواهيم داشت و كسى يا چيزى مىتواند برويد و باليدن گيرد ؟\r\nاگر ماه نباشد آيا چرخ زندگى وانمىايستد ؟ همانطور كه پيدايش جزر و مدّ درياها به ماه بستگى دارد شايد پرتو ماه ، در نظام طبيعت زمين ما و زندگى در زمين ما بستگى داشته باشد ، كه اگر چهره‌هاى گوناگون ماه از هلال تا بدر بلكه از محاق تا محاق نباشد باز نه گياهى خواهد بود و نه انسانى و نه حيوانى و شايد جانورى دريايى و گوهرى كانى هم يافت نمىشد و چشمه‌اى نمىجوشيد و هيچ چيزى نمىبود .\r\nو خود نور ماه مگر از خورشيد نيست پس اگر خورشيد نباشد نور ماه نيست .\r\nهمين سخن را آيا درباره ستارگان نيز مىتوان گفت يا نه ؟ آيا كهكشان هم در اداره شدن اين نظام سهمى دارد يا نه ؟ يا برتر از اين كهكشان و ستارگان هستيهاى ديگر هم در اين سرا و تنظيم آن دستى دارند يا نه ؟ آيا خود آنها از اجزاى همين سرايند يا نه ؟ و بالاخره اين سراى هستى پايان مىيابد و يا نمىيابد و سراى\r\n\r\n","description":"","footnote":"","page_name":" 29 ","page_number":39},
  {"content":"\r\n\r\nبىپايان است و خواه پايان داشته باشد و خواه بىپايان باشد همهء هستيها با هم پيوستگى دارند يا ندارند ؟\r\nباز مىپرسيم كه مىبينم يك دانه سيب شيرين است ، و دانهء ديگر ترش است ، و دانهء ديگر ترش و شيرين است ، و دانه ديگر تلخ ؛ و اين چهار سيب از چهار درختند ، و اين هر چهار درخت در يك پاره زمين روييده‌اند يا كاشته شده‌اند و هر چهار آنها به ظاهر از يك خاك و يك آب و يك هوا ، و از تابش تابنده‌هايى چون مهر و ماه و ستارگان كه بر همه يكسان تابيده‌اند غذا گرفته‌اند و باليده‌اند و ميوه داده‌اند . و مىدانيم همچنان كه ميوه‌هايشان گوناگون است برگها و رنگ شكوفه‌ها و ريخت آن درختها نيز يكسان و يكنواخت نيستند و از يكديگر در رنگ و بو و مزه و اندام تميز دارند ؛ تا اين كه مىبينيم چوب درخت سيب تلخ از چوب درخت سيب شيرين سخت‌تر است . باور داريد كه هر آنچه در سيب شيرين به كار رفته است اگر در سيب تلخ نيز به كار مىرفت ديگر سيب تلخ نداشتيم و هر دو سيب شيرين بودند ؟ ناچار چيزهايى در آن سيب به كار رفته است كه شيرين شد و چيزهايى ديگر در اين سيب كه ترش يا تلخ گرديده است . و همهء آن چيزهايى كه در اين سيبها به كار رفته است مىبايستى وجود داشته باشند ؛ كه عدم هيچ است و از هيچ چيزى به وجود نمىآيد و از نيست هست پديدار نمىگردد و اين هستيها كه در اين سيبها به كار رفته است همه از سراى هستىاند كه چون به فرض از هستى بگذريم نيستى است . بارى آنچه از او اثرى هويدا مىشود هستى است و دانستى كه هستى است كه منشأ همهء آثار است . و چون يك دانهء سيب به درخت پيوسته است و درخت آنگاه درخت مىشود كه از هستىهاى بسيار ساخته و روييده شد و آنگاه درخت است و شكوفه و ميوه مىدهد كه آخشيگهاى خاك و آب و هوا و پرتوها و هزاران چيزهاى ديگر كه شمارهء آنها بلكه رسيدن و دست يافتن به آنها از ما ساخته نيست ، در وى بكارند . پس مىتوانيم بگوييم كه بود يك دانه سيب از همين سراى شگفت هستى ساخته شد و پرداخته شدهء كاركنان همين كارخانهء بزرگ است . بنابراين همه رستنيها نيز اين چنين‌اند ، بلكه همه دريايىها و\r\n\r\n","description":"","footnote":"","page_name":" 30 ","page_number":40},
  {"content":"\r\n\r\nخشكيها نيز به همين سرنوشت‌اند .\r\nما مىبينيم اگر تخم پرنده‌اى زير پر آن پرنده گرمى نگيرد ؛ و يا از راه ديگر بدان اندازه و درجه ، حرارت به او نرسد ، جوجه از آن بيرون نمىآيد . گويند تخم باخه ( لاك‌پشت ) از دو چشم باخه حرارت مىگيرد تا بچهء باخه از آن بدر مىآيد و در اين باره به چيستان گفته‌اند :\r\n آسمان پشت و زمين پيكر * مرده را زنده مىكند به نظر \r\nاگر گرمى خورشيد و ديگر تابنده‌ها و پرتو آنها نمىبود ، آيا حيوانات دريايى و خشكى مىبودند ؟ گويا بىهيچ گونه دو دلى در پاسخ گفته مىشود : نه . اگر نهالى را يا بوته‌اى را از پرتو آفتاب باز بداريم كم كم پژمرده مىگردد و از باليدن و ميوه دادن باز مىماند و كم كم خشك مىشود و از پا مىافتد . هر آينه باور داريد كه اگر پرتو خورشيدى نباشد هيچ رستنى در روى زمين نمىرويد .\r\nآيا با اين همه آميختگى و پيوستگى هستيها با يكديگر و در كار بودن هر يك براى ديگرى مىتوان پنداشت كه اينها از يكديگر گسيخته‌اند ؟ چه مىفرماييد ؟\r\nدربارهء پيوستگى اندامهاى پيكرتان با يكديگر و در تاروپود هستى خودتان انديشه كنيد ؛ نه اين است كه هيچ اندامى از ديگرى گسيخته نيست و نه اين است كه اگر يكى از رگهاى مويى در دستگاه گيرندهء سر به نام مغز نباشد هرج و مرج شگفتى به انسان روى خواهد آورد ؟ آيا به مثل پيوستگى اندامهاى پيكر شگرف هستى با يكديگر به همين‌گونه پيوستگى اندامهاى پيكر يك انسان است ؟ كه به قول شيخ شبسترى :\r\n اگر يك ذره را برگيرى از جاى * خلل يابد همه عالم سراپاى \r\nو يا چون پيوستگى اجزاى دستگاههاى صنايع با يكديگر است ، يا نه اين گونه است و نه آنگونه ؟ !\r\nدر پاسخ اين پرسش سزاوار است كه باريك‌بينى و تيزهوشى به كار بريم و چنين شايسته مىبينم كه درسى ديگر باز در پيرامون همين پرسش پيش كشيم .\r\n\r\n","description":"","footnote":"","page_name":" 31 ","page_number":41},
  {"content":"\r\n\r\n\r\nدرس نهم\r\nاز درس پيش تا اندازه‌اى به همبستگى و پيوستگى برخى از هستيها با يكديگر پى برديم ؛ و شايد همهء آنها با يكديگر همين‌گونه پيوستگى را داشته باشند ، و ما تا كنون نتوانستيم به چگونگى وابستگى آنان با يكديگر پى ببريم ؛ و شايد كم‌كم بتوانيم بدان دست يابيم كه تازه در راه افتاديم ، و هنوز بيش از گامى برنداشتيم بلكه راه به اندازه‌اى دراز است كه اكنون نمىتوانيم بگوييم گامى برداشته‌ايم . بارى در پيرامون همان خواستهء درس پيش مىگوييم : اگر بخواهيم دربارهء يك تخم نارنج و روييدن و باليدن و درخت شدن و بهار دادن و ميوه دادن آن كاوش كنيم و سخن بگوييم شايد چندين كتاب نوشتيم و هنوز بدان آشنايى درست پيدا نكرديم و دفتر هستى آن را آنچنان كه شايسته است ورق نزديم ، و يا به شناسايى يك برگ آن درست دست نيافتيم ؛ و سرانجام مىبينيم كه روزگار ما بسر آمد و ما از راز هستى و زيست يك تخم نارنج سر در نياورده‌ايم . آرى اين روش كاوش تا اندازه‌اى ما را به اين سوى هستيها آشنا مىكند ، تا كى به نهاد آنها برسيم ؟ چه بگويم ؟ !\r\nبارى در رستن يك دانه نارنج انديشه بفرماييد ، آيا نه اين است كه در وى چيزى يا چيزهايى نهفته است كه تا در زير خاك پنهان شد كم‌كم از سويى ريشه مىدواند و از سويى جوانه مىزند ؟ از آن سوى به نهاد زمين مىگرايد و در لابلاى خاك ريشه مىتند و در دل خاك فرو مىرود ؛ و از اين سوى سر از خاك بدر مىآورد و مىبالد و به سوى خورشيد مىگرايد و از جايى كه سايه است و آفتاب نمىتابد روى برمىگرداند ، گويا همهء رستنيها آفتاب پرستند جز اين كه آفتاب‌پرست بدين نام آوازه يافت .\r\nانديشه نمىكنيد كه در نهاد تخم نارنج چيست كه تا در دل خاك جا گرفت ، بال و پر در مىآورد و به دو سوى در راه مىافتد و درختى كلان مىگردد و از يك دانهء نارنج ميليونها درخت نارنج و ميلياردها ميوهء نارنج پديد مىآيد ، به گفتار شيخ شبسترى :\r\n درون حبّه‌اى صد خرمن آمد * جهانى در دل يك ارزن آمد \r\nچه چيزى در تخم نارنج نهفته است و چه چيزى انگيزهء رشد دواندن و جوانه زدن\r\n\r\n","description":"","footnote":"","page_name":" 32 ","page_number":42},
  {"content":"\r\n\r\nو شاخه شدن و برگ و ميوه دادن او شد ؟ آيا در وى درخت نارنجى فشرده نهفته است كه همان درخت فشرده باز شد و بزرگ گرديد ؟\r\nباور داريد كه چون مىبالد ناچار چيزى بر او افزوده مىشود ؟ چه كسى بر او مىافزايد و يا خود چه دارد كه مىگيرد و مىبالد ؟ آيا نيروهايى در آن دانه تخم هستند كه گيرنده‌اند ؟ آيا آن گيرنده‌ها جان دارند و يا بىجانند ؟ و اين سخن پيش مىآيد كه جان چيست و چرا يكى جاندار است و يكى بىجان ، جان از كجا مىآيد ؟\r\nاكنون چنان در گرداب بىتابى و پراكندگى و سرگردانى افتادم كه نمىدانم از چه درى سخن بگويم و از چه چيزى كاوش كنم و چه چيزى را بر روى كاغذ بنگارم . در اينجا به شگفتى ژرف فرو رفته بودم ، تا پس از چندى سر از گريبان سرگشتگى برآوردم و در پيرامون رستن تخم نارنج انديشه كردم كه تمام تخمهاى نارنج كه از زمين مىرويند همه يك‌نواخت مىرويند و در رنگ و بو و برگ و مزه و اندام و چهره چنانند كه اگر آدمى برگ آنها را ببويد مىگويد اينها همه درخت نارنج‌اند و به مثل اگر يك نهال خرد نارنج در ميان صد نهال خرد ترنج باشد به بوى آنها يا به رنگ و روى آنها ، پى برند كه آن صد نهال ترنج است و اين يكى نارنج .\r\nآيا هيچ‌گاه شد و تاكنون پيش آمد كه نارنج از برنامه و سرنوشت سرشت خود سرباز زند ؟ مثلا از تخم نارنج خوشه انگور به بار آيد يا اين كه ، از تخم نارنج با برنامه‌اى سخت استوار و درست هميشه درخت نارنج و ميوه نارنج به بار مىآيد ؟\r\nپس باور داريد كه هميشه تخم نارنج به سوى يك چيز رهسپار است ، اينك بفرماييد دانهء گندم چگونه است ؟ آيا او نيز در سرباز نزدن برنامهء سرشت خويش چون تخم نارنج نيست ؟ هيچ‌گاه از دانهء گندم جو روييده است ؟\r\nمىشود گفت كه پيوستگى اندامهاى يك درخت نارنج چون پيوستگى درخت سيل آورده و آن دو سنگ است كه در پيش گفتيم ؟ و يا مىتوان گفت كه رسيدن تخم نارنج به هدفى كه در پيش دارد و بدان هدف مىرسد كه ميوهء نارنج مىدهد يكنواخت نيست و آنچه كه هميشه يكنواخت است آيا از روى نظم و ترتيب نيست ،\r\n\r\n","description":"","footnote":"","page_name":" 33 ","page_number":43},
  {"content":"\r\n\r\nچه مىفرماييد ؟\r\nهمين سخن در دانهء گندم نيست ؟ در ديگر دانه‌ها نيست ؟ پس آنچه يكنواخت است و هميشه در همه جا به سوى يك هدف و كار رهسپار است پيدا است كه در كار خود به گزاف نيست و اين برنامهء هميشگى او كه سر سوزنى از آن به در نمىرود . مانند پل شدن درخت سيل آوردهء بر دو سنگ نيست كه آن يك بار چنان شد ، نه آن كه هر گاه سيل بيايد درختى را از جاى بركند و بر روى دو سنگى ، پل قرار دهد ؟\r\nنه اين چنين است ؟\r\nآيا همين شيوه در جانوران نيست ؟ و آيا همين روش در آغاز بود انسان تا انجام او نيست ؟ انديشهء بيشتر بفرماييد و آنگاه پاسخ دهيد ؛ گويا باور داشتن آنچه گفته‌ايم نياز به كاوش بيشتر دارد . خواستيم در پيوستگى هستيها با يكديگر سخن بگوييم و بررسى كنيم ؛ اندكى از موضوع دور شده‌ايم ناگزير درس يا درسهايى ديگر در اين باره بايد پيش كشيم .\r\n\r\nدرس دهم\r\nاز درس پيش گويا بهره‌اى بسزا برده‌ايم ، كه از كاوش و پرسش پى برده‌ايم هر چيزى در راه و روش خود هميشه در هر جا و در هر گاه يكنواخت و يكسان است ؛ و برنامه‌اى از آغاز تا انجام كار خود دارد ، و همواره با قاعده‌اى درست و استوار به سوى يك هدف مىرود كه از آن هدف به در نمىرود ، اتفاقى نيست و راه و روش او بيهوده نمىباشد .\r\nاينك كه سخن بدين‌جا رسيد چنين شايسته ديدم كه ببينيم بهرهء كار ما تاكنون چيست و از اين پرسش و كاوشها و نشستن و برخاستها چه يافته‌ايم ؟\r\nاز درس اوّل يافته‌ايم كه هر چه هست تنها وجود است و عدم هيچ است و هيچ هيچ است و هر چه پديد مىآيد از وجود است و هستيها را گوناگون يافته‌ايم و برخى را از ديگرى برتر و بالاتر و والاتر .\r\n\r\n","description":"","footnote":"","page_name":" 34 ","page_number":44},
  {"content":"\r\n\r\nاز درس دوم يافته‌ايم كه نيرويى در ما است كه بدان نيرو تميز مىدهيم و مىيابيم .\r\nاز درس سوم و چهارم يافته‌ايم كه حقيقت و واقعيتى داريم ، و حقيقت و واقعيت همهء چيزها هستى است و پندار سوفسطائى نادرست است .\r\nاز درس پنجم يافته‌ايم كه چون از هستى بگذريم نيستى است ، و نيستى در خارج نيست ، و واسطه‌اى ميان وجود و عدم نيست ، و گفتار حاليها گفتارى تباه است .\r\nاز درس ششم و هفتم و هشتم يافته‌ايم كه هستيها با هم بىپيوستگى نيستند .\r\nاز درس نهم يافته‌ايم كه آنچه در رفتار خود برنامه‌اى هميشگى دارد اتفاقى نيست و به سوى هدفى مىرود .\r\nبهتر آن است كه اين يافته‌ها را به عنوان اصول در عباراتى كوتاه‌تر و رساتر تعبير كنيم كه اگر گاه نياز پيش آيد ، از اين اصول يادآور شويم و سخن را بدانها بازگشت دهيم ، و شايد پس از اين اصول بسيارى بر آنها افزوده شود .\r\nاصل اوّل : هر چه هست وجود است .\r\nاصل دوم : هر پديد آمده از وجود پديد آمده است .\r\nاصل سوم : نيرويى داريم كه در مىيابد و تميز مىدهد .\r\nاصل چهارم : سراى هستى بىحقيقت و واقعيت نيست .\r\nاصل پنجم : واقعيت و حقيقت هر چيز هستى است .\r\nاصل ششم : واسطه‌اى ميان وجود و عدم نيست .\r\nاصل هفتم : هستيها با هم بىپيوستگى نيستند . ( بلكه هستيها با هم پيوستگى دارند ) .\r\nاصل هشتم : آنچه اتفاقى نيست هدفى دارد و رفتار او بيهوده نيست .\r\nگفتيم كه يك دانه تخم نارنج چون در زمين پنهان شود ، كم‌كم از دو سوى مىتند ، هم در زمين ريشه مىدواند و هم از زمين سر در مىآورد و در فضا مىبالد . اكنون مىپرسيم كه اگر آن زمين خشك باشد ، باز آن دانهء تخم نارنج ريشه و جوانه مىزند ؟\r\nمىبينيم كه چنين نيست ، پس آب در روييدن آن دانه سهمى بسزا دارد .\r\n\r\n","description":"","footnote":"","page_name":" 35 ","page_number":45},
  {"content":"\r\n\r\nو اگر آن دانه را در آب تنها بگذاريم آيا سبز مىشود ؟ باز مىبينيم كه چنين نيست بلكه تباه مىشود . پس خاك هم در روييدن آن دانه با آب انباز است .\r\nو اگر آب و خاك باشد و نور بدان تخم كاشته نرسد ، سرسبز مىشود ؟ مىبينيم كه نمىشود پس نور هم در روييدن آن بايد باشد .\r\nو اگر هوا بدان نرسد مىبالد و به بار مىنشيند ؟ مىبينيم كه چنين نيست پس هوا هم در سبز شدن و درخت شدنش با آب و خاك و نور انباز است .\r\nآيا چيزهايى كه در باليدن آن دانه دخيل‌اند تنها همين چند چيزاند كه گفتيم ؟ يا شايد هزاران به توان هزاران چيزهاى ديگر باشد كه ما آگاهى بدانها نداريم و نامى براى آنها گذاشته نشده زيرا كه بدانها دست نيافته‌اند تا نامى بر آنها نهاده باشند .\r\nو باور داريد كه آن دانه تخم نارنج غذا گرفت تا باليد و بزرگ شد و آن چيزهايى كه در رستن و باليدن و بار دادن آن دخيل‌اند غذاى وى مىشوند ، آيا همهء رستنيها اين چنين نيستند ؟ باور داريد كه هستند . و آيا از جنبيدن و حركت ، از جوانگى به بوته شدن يا درخت شدن نرسيدند ؟ باز باور داريد كه اين چنين است .\r\nآيا جانوران و انسان نيز چون رستنيها در جنبش نيستند ، مثلا نطفهء انسان از نطفگى ، تا انسانى بزرگ سال شد ، آيا به غذا و جنبش نباليد ؟ باز هم باور داريد كه چنين است .\r\nپس بايد گفت رستنيها و جانوران چه انسان و چه جز آن همه به گرفتن غذا و داشتن جنبش مىبالند و بزرگ مىشوند . آيا همين سخن را در جز آنها مىتوان گفت ؟\r\nمثلا بگوييم خاك در جنبش است و يا سنگ در جنبش است كه آنها هم جورى غذا مىگيرند و جورى در جنبش‌اند ، جز اين كه در غذا گرفتن و جنبش ، با رستنيها و جانوران فرق دارند ؟\r\nگويا در اينجا نمىتوانيم زود نظر دهيم ، چه شايد در جنبش نباشند و شايد باشند و ما بدان دست نيافتيم ، زيرا كه ممكن است و مىشود در حركتشان كند باشند و انسان به ظاهر گمان كند كه جنبش ندارند و آرامند . مىبيند كه يك بوتهء كدو در چند روزى از\r\n\r\n","description":"","footnote":"","page_name":" 36 ","page_number":46},
  {"content":"\r\n\r\nچنار كهن سال مىگذرد آيا بايد گفت كه بوتهء كدو در جنبش است و درخت چنار در جنبش نيست ؟ !\r\nبهتر اين است كه راه كاوش و پرسش در پيش گيريم : آيا كانىها چون پيروزه و الماس و زر و سيم در زهدان كوهها به بار نمىآيند ؟ و مگر اين گوهرها و كانيهاى ديگر ، چون نطفه در زهدان جفت جانداران به گذشتن روزگارى كم‌كم و به تدريج پرورده نشدند ؟ و نه اين است كه هر خاكى و هر كوهى كان هر گوهر و جز آن نمىگردد ؟ ناچار از چگونگى اين كان ، شبرنگ به بار آمد و از آن ديگر زغال‌سنگ . و مگر اين كانيها در آغاز ، سنگ و خاك ساده نبودند ، تا كم‌كم در زهدان كان ، با دست در كار بودن هزاران چيزها بر سر آنها چنان گوهرها شده‌اند ؟ پس سنگ و خاك ساده در زهدان كان ، از راه جنبش گوهر شدند ، نه چنين است ؟ باور داريد كه آن سنگ ساده اگر در جنبش نمىبود و غذا نمىگرفت رنگ وى بر نمىگشت و سرشت وى دگرگون نمىشد و گوهرى گرانبها نمىگرديد .\r\nتا اينجا بهره گرفتيم كه رستنيها و جانوران از انسان و جز آن ، همه در جنبش‌اند و از جنبش باليدند و دگرگون شده‌اند ، نه چنين است ؟ و آيا از اين بهره‌اى كه گرفته‌ايم به وابستگى بسيارى از هستيها بهتر پى نبرده‌ايم ؟ و به دست داشتن بسيارى از آنها در كار ديگران بهتر آگاه نشده‌ايم ؟ و در برابر اصل هفتم بيشتر سر فرود نياورده‌ايم ؛ و اصل هشتم استوارتر نشد ؟ و يا خود ، اصل ديگر بر اصول هشتگانهء نامبرده افزوده نمىشود كه بگوييم هر چه كه از راه جنبش به هدف خود مىرسد چون اتفاقى نيست دين و آيينى دارد ؟ و از اينجا بهره بگيريم كه كانيها و رستنيها و جانوران از انسان و جز آن دين و آيينى دارند ؟ يا هنوز بايد بيشتر سخن به ميان آوريم تا اين اصل روشن‌تر شود ؟\r\nدر اين پرسشها و كاوشها انديشه كنيد و آنها را سرسرى نگيريد و تنها آمدن و نوشتن و رفتن نباشد كه اينها بسنده نيست . بايد انديشه كرد و ورزش فكرى داشت .\r\nاين رشته سخنان ما پايهء كاخ بلند دانش‌پژوهى ما است و بايد بنيان اين كاخ سخت\r\n\r\n","description":"","footnote":"","page_name":" 37 ","page_number":47},
  {"content":"\r\n\r\nاستوار باشد .\r\nاز دوستان دانش‌پژوه و ارجمند و فرزندام پوزش مىخواهم كه هنگام رفتنم به قم فرا رسيد و مىدانيد كه برنامه كارم بدين گونه است . گذشته از اين كه با شما خو كرده‌ام كه از اين روى جدايى از شما برايم دشوار است . سخن ديگر نيز بالاتر از خو گرفتن با يكديگر در كار است ، و آن اين كه هر كسى اثرش را دوست دارد ؛ زيرا كه اثر هر كسى آينهء دارايى آن كس است ؛ و از اينجاست كه مهر پدر به فرزند بيش از مهر فرزند به پدر است و هم چنان كه پدر به فرزندش مهر مىورزد استاد نيز به شاگردش مهربان است كه شاگردان فرزندان وىاند و آينهء دارايى او مىباشند ؛ لذا گفته‌اند الولد سرابيه . و هم چنان كه پدر مىخواهد نشانه‌اى از خود به نام فرزند داشته باشد و عقيم نباشد ، دانشمند نيز آن چنان بلكه دو صد چندان است .\r\nمىبينيد كه يك باغبان تا چه اندازه به درختها و نهالهايى كه كاشته و تربيت كرده است ، عشق مىورزد و از اثرش كه به بار نشسته چگونه خوشحال و شاداب است ؛ و يك نويسا نبشتهء خود را تا چه اندازه گرامى دارد و از آن خوشنود است ؛ و يك نگارنده از نگاشتهء خود و يك درودگر از ساختهء خود و همچنين هر كسى از اثر خود .\r\nمادر سقراط ماما بوده است و سقراط مىگفت من مانند مادرم پيشهء مامايى پيش گرفتم . او كودكان را در زادن كمك مىكرد و من جانها را يارى مىكنم كه زاده شوند ؛ يعنى به خود آيند و راه كسب و معرفت را بيابند « 1 » اين بود گفتار سقراط ، استاد افلاطون ، استاد ارسطو . بنابراين چگونه خرسند نباشم كه پيشهء با ارج مامايى را كه چون سقراطى پيشهء خود كرده بود پيش گرفتم ؛ و يا دارم باغبانى مىكنم ، اگر آن باغبان نهال مىپروراند اين باغبان كمال مىپروراند .\r\nسخنى ديگر در خويشتن نهفته دارم كه فاش كردن آن را بهتر از پنهان داشتنش مىبينم و آن اين است كه فروردين هزار و سيصد و پنجاه و چهار فرا رسيده است ،\r\n\r\n\r\n","description":"","footnote":"\r\n( 1 ) . سير حكمت در اروپا ، ص 14 .\r\n","page_name":" 38 ","page_number":48},
  {"content":"\r\n\r\nراستى دارم از روش و آيين ناپسند و عادات و رسوم خسته كننده و بىريشه و بىانديشهء اين مرز و بوم فرار مىكنم .\r\nديوجانس « 1 » ( 323 - 413 م ) را ديدند كه در ميان روز با فانوس روشن مىگرديد ؛ سبب پرسيدند ، گفت : انسان مىجويم . عارف رومى در اين بيت نظر به وى دارد كه فرمود :\r\n دى شيخ گِرد شهر همى گشت با چراغ * كز ديو و دَد ملولم و انسانم آرزوست \r\nو نيز وقتى مردم شهرش او را تبعيد كردند كسى بطعن گفت : همشهريان تو را از شهر راندند گفت : نه چنين است ، من آنها را در شهر گذاشتم . « 2 »\r\nبارى بيم من درباره دوستان نو سفرم است كه مبادا در اين روزها دستخوش ناشايستها شوند . خرد خودتان را داور بگيريد و از وى بپرسيد كه آيا آدمى براى بيهوده‌كاريها و ولگرديها و ياوه‌گوييها و هرزگيها و نشخوار كردن از بام تا شام و از شام تا دل شب است ؟ آيا پوششهاى گوناگون مايهء پيشرفت و بزرگى كسى خواهد بود ؟\r\nآيا در مرز و بومى كه از سويى با پوشاكهاى رنگارنگ چون بوقلمون و طاووس از كوچه و برزن به در آيند ، و از سوى ديگر همسالان و ابناع نوع و وطنشان در برابر آنها چون بوتيمار سر به زير پر گرفته بدانها مىنگرند ؛ مردم آن مرز و بوم روى رستگارى را خواهند ديد ؟\r\nدوستان دانش‌پژوه و دانش‌پرورم اين سراى هستى يك كتابخانهء بزرگ است و اين همه هستيها هر يك كتابى از اين كتابخانه است اين كتابها را فهميده ورق بزنيد ، ببينيد آيا يك خطّ خطا حتّى يك كلمهء ناروا در آنها پيدا مىشود ؟ آيا در كارهاى گوناگون اين همه هستيها يك كار بى جا ديده مىشود ؟\r\n\r\n\r\n","description":"","footnote":"\r\n( 1 ) .  Diogene \r\n( 2 ) . ايضا سير حكمت ، ص 42 .\r\n","page_name":" 39 ","page_number":49},
  {"content":"\r\n\r\nاميد است كه با بلند انديشى اين ذوات عزيز كه آحاد نامور اجتماع آيندهء نزديك ما خواهند بود داراى مدينهء فاضله گرديم در همين جا سخن را كوتاه كنيم و گوييم به اميد ديدار .\r\n\r\nدرس يازدهم\r\n مدتى اين مثنوى تأخير شد * مهلتى بايست تا خون شير شد \r\nاز كاوش و پرسشى كه در درس پيش ، پيش كشيده بوديم ، به اين نتيجه رسيده‌ايم كه هر آنچه همواره از حركت به غايت و كمال خود مىرسد چون اتفاقى نيست دين و آيينى دارد ؛ و گفتيم اين خود اصلى است كه بر اصول هشتگانهء پيش افزوده مىشود .\r\nپس به طور اصلى جداگانه گوييم :\r\nاصل نهم : هر آنچه كه از حركت به كمال مىرسد آيينى دارد .\r\nاكنون شايسته است كه درباره حركت و متحرك سخن به ميان آوريم . حركت را به فارسى جنبش مىگوييم ، آنچه كه در حركت است بايد فاقد كمالى باشد كه به سوى آن كمال رهسپار است تا آن را تحصيل كند و چون به مقصود رسد ، حركت به سوى آن معنى ندارد . پس از رسيدن متحرك به غايت ، حركت به سوى آن نيست بلكه در آن حال سكون است .\r\nدر نظر بگيريد كه شخصى از مبدأى مىخواهد به منتهايى برسد ، چون به منتهى رسيد اين حركت به پايان رسيد و متحرك به مقصود نايل شد و ديگر حركت به سوى همان منتهى بىمعنى است . در دروس گذشته دانسته‌ايم كه كمال از آن وجود است ، و وجود است كه داراى كمال است بلكه خود وجود كمال است ؛ و كمال وجود است . پس متحرك كه در حركت است با اين كه خود موجود است به سوى وجود مىرود . پس بايد گفت از وجود ناقص به سوى وجود كامل مىرود و از كامل به كامل‌تر و همچنين .\r\nمثلا يك دانش‌پژوه داراى بينش و استعداد و قوايى است كه هر يك در مرتبهء خود\r\n\r\n","description":"","footnote":"","page_name":" 40 ","page_number":50},
  {"content":"\r\n\r\nتمامند ؛ ولى به قياس به بالاتر از خود ناتمام . از اين روى اين دانش‌پژوه حركت مىكند تا از ناتمام به تمام برسد ؛ يعنى از نقص به كمال برسد و از آن كمال به كمال بالاتر و آنچه به دست مىآورد همه هستى است ؛ چون عدم نيستى و هيچ است ؛ و هيچ را كسب نتوان كرد و به سوى هيچ نتوان رفت ؛ و هيچ كه خود هيچ است چگونه غايت و غرض موجود مىشود و كمال وى مىگردد پس كمالات همه وجوداتند . حال اگر بگوييم دانش ، هستى است به عبارت ديگر بگوييم علم وجود است درست گفته‌ايم .\r\nدر اينجا پرسشى پيش مىآيد كه اين آحاد اشيا و افراد موجودات را كه مىبينيم يك‌يك آنها در حركتند و به سوى كمال مىروند . اگر به فرض موجودى باشد كه واجد كمال جميع هستيها باشد يعنى خود ، مطلق وجودات و وجود مطلق باشد ، آيا باز حركت دربارهء او متصور است ؟\r\nدر جواب بايد گفت حركت در چنين موجودى متصور نيست زيرا با فرض اين كه او واجد كمال جميع هستيها باشد و خود همهء هستيهاست بعد از جميع هستيها چيزى نيست تا آن همهء هستيها به سوى آن برود . پس حركت در كل هستى راه ندارد ؛ از اين روى اگر بگوييم مجموع هستى بىجنبش و در سكون كامل است گزاف نگفته‌ايم . در اين گفتار بيشتر انديشه بفرماييد و ببينيد نه چنين است ؟ اگر چه در موجودى كه حركت راه ندارد اطلاق سكون هم بر آن درست نيست ، كيف كان در اين سؤال و جواب خيلى بحث و فحص لازم است كه در پيش داريم .\r\nبنابر آنچه گفته‌ايم كه هر چه در حركت است فاقد كمالى است كه از طريق حركت بدان نايل مىشود ؛ و اگر موجودى فاقد هيچ گونه كمال نباشد ، حركت دربارهء او متصور نيست و كمال خود وجود است ، به طور چند اصل جداگانه بگوييم :\r\nاصل دهم : علم وجود است .\r\nاصل يازدهم : حركت در چيزى است كه فاقد كمالى باشد .\r\nاصل دوازدهم : موجودى كه كمال مطلق است حركت در او متصور نيست . ( و يا به عبارت ديگر : مجموع هستى بىجنبش و در سكون كامل است ) .\r\n\r\n","description":"","footnote":"","page_name":" 41 ","page_number":51},
  {"content":"\r\n\r\n\r\nدرس دوازدهم\r\nدر درس پيش دانستيم كه متحرك در حركت خود به سوى كمالى مىرود . بنابراين حركت فرع بر احتياج است يعنى متحركت محتاج است كه در حركت است و احتياجش به كمال او است .\r\nو چون متحرك در حركت است تا تحصيل كمال بالاتر كند و كمال چنان كه دانستيم وجود است ، پس بايد گفت كه برخى از موجودات غايت و كمال موجودات ديگراند ؛ و آن موجود با كمال كه غايت آن متحرك است برتر و بالاتر از متحرك است كه متحرك به سوى او رهسپار است . آيا نه چنين است ؟\r\nمثلا يك دانش‌پژوه كه به دنبال دانش رهسپار است و در راه تحصيل علم است به سوى هم سنگ و هم وزن خود در كمال و دانش نمىرود ؛ بلكه به سوى كسى مىرود كه از او داناتر و با كمال‌تر باشد . بلكه هر كسى كه در هر كارى به سوى ديگر حركت مىنمايد و به وى رجوع مىكند ، حركت ناقصى به سوى كاملى است . آيا نه چنين است ؟\r\nدر اينجا باور داريد كه وجود استاد برتر از شاگرد و آن كسى كه به وى رجوع شده است بالاتر از رجوع كننده است . حالا دامنهء بحث را گسترش دهيم و بپرسيم آيا ديگر موجودات كه در حركتند به سوى بالاتر از خود كه غايت و كمال آنهاست رهسپار نيستند ؟ دانستيد كه هستند . آيا مىتوانيم از اينجا حكم كنيم كه حكم موجودات را درجات و مراتب است يعنى رتبهء بعضى فوق رتبهء بعضى ديگر است ؟ آنچه كه دربارهء حركت و متحرك گفتيم بايد چنين باشد . آيا نه چنين است ؟\r\nپرسشى ديگر در پيش مىآيد كه آيا اين ترتيب و درجه‌بندى در همه موجودات است يا نه ؟ وانگهى همهء موجودات مانند همين محسوسات و مشهودات ما هستند يا اين كه رتبهء بعض از موجودات كه از بعض ديگر برتر است ، گوهر ذات او هم با آن كه در رتبهء پايين اوست تفاوت دارد ؟\r\nو باز پرسش ديگر پيش مىآيد كه بعضى از موجودات غايت و كمال موجود\r\n\r\n","description":"","footnote":"","page_name":" 42 ","page_number":52},
  {"content":"\r\n\r\nديگرىاند . همين‌طور به سلسله مراتب ، رتبهء بعضى بالاتر از ديگرى است ؛ آيا به جايى منتهى مىشود يا نمىشود و اگر منتهى به موجودى شد بايد آن موجود غايت غايات و كمال كمالات و نهايت و منتهاى همهء هستيها باشد و هيچ موجودى در هيچ كمالى به او نرسد ؛ و چون حركت فرع بر احتياج است همه محتاج او خواهند بود و او خود محتاج نخواهد بود ؟\r\nپرسش ديگر : متحرك كه از نقص به كمال مىرود مخرج او كيست ؟ به اين بيان كه متحرك خود فاقد كمال است و به واسطهء حركت به كمال مىرسد ، آيا آن متحرّك به خودى خود از نقص به سوى كمال مىرود يا ديگرى او را از نقص به كمال مىرساند ، در اين مقام بايد چگونه حكم كنيم ؟\r\nو نيز در درس پيش گفتيم كه هر چيز در مرتبهء خود تمام است و به قياس بالاتر از خود ناتمام ، در اين مطلب بايد بيشتر سخن به ميان آيد تا در تمام و كمال موجودات و ناتمامى و نقص آنها بيشتر آشنا شويم ، بلكه بايد در هر يك از مطالب نامبردهء اين درس پرسشهايى پيش كشيم و در هر يك كاوش بسزا بنماييم تا به خواستهء خود دست يابيم .\r\n\r\nدرس سيزدهم\r\nدانستيم كه متحرك از نقص به سوى كمال مىرود ، و اشارتى كرده‌ايم كه هر چيز در مرتبه و حدّ خود كامل و تمام است و به قياس با بالاتر و برتر از خود ناتمام مىنايد و آن را ناقص مىگويند . جا دارد كه در اين مطلب سخن بيشتر به ميان آوريم و بحث بيشتر پيش كشيم تا باز دوباره به سوى بحث در حركت باز گرديم .\r\nدانستيم كه هر چه در حركت است به سوى غايت خود مىرود و نياز به غايت خود دارد و آن غايت كمال اوست . اكنون دربارهء متحرك مىگوييم كه فرض كنيم يك دانه گندم يا يك هسته هلو يا يك تخم پرنده يا يك نهال يا يك جوجه يا يك كودك كتّابى و ديگر چيزهايى كه در نظر مىگيريد ، از راه حركت رشد و نموّ مىكنند و كم‌كم به كمال\r\n\r\n","description":"","footnote":"","page_name":" 43 ","page_number":53},
  {"content":"\r\n\r\nمقصود خود مىرسند . حالا در خود آنها تأمّل بفرماييد ببينيد آيا صورت و هيأت و شكل و اندام و خلاصه ساخت آنها عيبى دارد ؟ آيا براى دانهء گندم و هستهء هلو مثلا زيباتر از اين ساخت تصور شدنى است ؟ مگر اين دانهء گندم در حدّ خود موجود نيست و مىشود كه موجودى باشد و بگوييم هيچ كمال ندارد ؟ و آيا خود وجود كمال نيست ؟ مگر اين دانهء گندم نيست كه قابليت و استعداد خوشه شدن دارد ؛ آيا قابليت و استعداد ، كمال نيست ؟\r\nشما دوستان من بينش خودتان را در هر چه كه مىبينيد به كار ببريد و در بود آن چيز درست انديشه كنيد به طور ساده و طبيعى چهره هستيها را تماشا كنيد و كتاب هر موجودى را كه مىخوانيد تنها با همان موجود سرگرم باشيد و در پيرامون او دقّت كنيد ببينيد جز كمال و حقيقت و واقعيت و زيبايى و خوبى در عالم خودش چيز ديگرى دارد ؟ از مور گرفته تا كرگدن ، از پشه گرفته تا پيل ، از ذرّه گرفته تا خورشيد ، از قطره گرفته تا دريا ، از جوانهء گياه گرفته تا چنار كهنسال ، از هر چه تا هر چه ، از كران تا كران ، به هر سوى و به هر چيز بنگريم جز اين است كه در حدّ خود وجودى است و وى را كمالاتى است و به بهترين نقشه و الگو و زيبايى است ؟\r\nپس از سير فكرى و تأمل و انديشه به سزاى خودتان تصديق خواهيد فرمود كه هر موجودى در حدّ خود كامل است ، آن دانهء گندم در دانهء گندم بودن هيچ نقص و عيبى در او نيست ، دانهء گندم يعنى اين ، هستهء هلو يعنى اين ، آيا نه چنين است ؟ ما تاك را كه با چنار مىسنجيم مىگوييم چوب چنار چنين و چنان است ، ولى تاك آنچنان نيست ؛ مثلا از چوب چنار مىتوان تير و ستون خانه و در و پنجره ساخت ؛ اما رز را نمىتوان .\r\nدر اينجا ممكن است كه بگوييم چوب چنار كامل است و درخت رز ناقص ، ولى انديشه بفرماييد ببينيد كه مىشود درخت رز جز اين باشد ؟ درخت رز يعنى اينى كه هست و مسلّما در عالم خود و حدّ خود كامل است و هيچ گونه عيبى و نقصى در او متصور نيست .\r\nبفرماييد در اجزاى پيكر خودتان بنگريد و كلمات كلّى و جزيى كتاب هستى\r\n\r\n","description":"","footnote":"","page_name":" 44 ","page_number":54},
  {"content":"\r\n\r\nخودتان را به دقّت مطالعه كنيد . مثلا مژهء چشم را كه با موى سر قياس كنيم شايد در نظر بدوى گمان شود مژه ، موى ناقص است و موى سر كامل ؛ كه موى سر بسيار بلند مىشود تا حدّى كه مىتوان از آن گيسوان بافت ، ولى مّژه را حدّى محدود است كه از آن تجاوز نمىكند . غافل از اينكه مژه بايد همين باشد و اگر مانند موى سر فزونى يابد كار ديدن دشوار مىشود و بىنظمىهاى ديگر پديد مىآيد .\r\nريشهء درخت را مىبينيم كه يكى بزرگترين ريشه و ديگر ريشه‌ها از آن منشعب مىشوند كه تا به ريشه‌هاى مويى منتهى مىشود . در بدن ما نيز رگهايى بسيار باريك وجود دارد كه برخى از آنها از رشته‌هاى مو باريك‌تراند و آنها را به تازى عروق شعريّه و به پارسى رگهاى مويى گويند . اين رگها است كه به واسطه آنها غذا يعنى خون به لطيف‌ترين و حساس‌ترين اجزاى بدن مثلا مردمك چشم و ذرهاى دماغ و كف دست و سر انگشتان مىرسد و در ازاى آنها رگهايى تو خالى به نام شريان وجود دارد كه هر يك چندين برابر رگهاى مويىاند ؛ و به مثل شريانها نهرهاى بزرگ و رگهاى مويى ، جدولها و نهرهاى كوچك‌اند كه از آنها منشعب مىشوند آن رگهايى كه بايد به حدقهء چشم غذا برساند ، بايد مويى باشد و اگر از آن حدّى كه هست اندكى درشت‌تر و زبرتر و يا نازك‌تر و نرم‌تر بوده باشد چشم از زيبايى و بينايى باز مىماند .\r\nدندان پيشين بايد تيشه‌اى ، و دندان پسين بايد پهن ، و انياب بايد كشيده و سرنيزه‌اى باشد ، دندان پيشين بايد ببرد و انياب بايد خورد و بلغور كند و دندان پسين بايد چون آرد نرم كند ، و از دهان چشمهء آب شيرين بجوشد و سپس به حركت زبان و چانه و لپها و لبها و تلاقى دندانها و خلاصه جنب‌وجوش همهء آنها آنچه جويده شد خمير شود و با بخار دهان يك مرتبه هضم صورت گيرد ، و پس از آن به ديگ معده و دستگاه گوارش كه مطبخ بدن است تحويل داده شود . اميد است كه نوبت درسهايى در تشريح رسد تا به اين كارخانهء عظيم محيّر العقول پيكر خودمان و عمّال و قواى گوناگون و جورواجور آن آگاهى يابيم .\r\nغرض اين كه اجزاى پيكر انسان هر يك به بهترين و زيباترين صورت وضع شده\r\n\r\n","description":"","footnote":"","page_name":" 45 ","page_number":55},
  {"content":"\r\n\r\nاست كه بهتر از آن و قشنگ‌تر از آن امكان ندارد ؛ و اگر در فوايد و مصالح و محاسن هر يك از آنها تأمل شود مىبينيم كه با يك طرز مهندسى و اندازه و حدّ و ترتيب و نظم و تشكيل و تركيب حيرت‌آور است كه در همه دست قدرت و علم و تدبير حكومت مىكند و هر خردمند از هر ملّت و مذهب باشد در برابر آن تسليم است ؛ و آدم هشيار جز حقيقت و عدل و راستى و درستى در يك‌يك اجزاى پيكر خويش نمىبيند ؛ چنان كه در نظم و ترتيب و تشكيل آنها .\r\nدر پيكر هستى يك جاندار كوچك به نام تننده كه به تازى عنكبوت گويند ، و در تدبير زندگى و نقشهء تحصيل روزى و تور بافتن و دام ساختن و در كمين نشستن و ديگر حالات او دقت بفرماييد ، مىبينيد هر يك در حدّ خود به كمال است . چون تار عنكبوت با ريسمانها و طنابهاى ضخيم سنجيده شود ، گمان مىرود كه آن تارهاى رشتهء از دوك تننده ، ناقص و ناتمام است ولى در عالم خود تننده تأمل بفرماييد تا باور كنيد كه تار تننده در عالم وى كامل است .\r\nو همچنين در زندگى و تدبير هر چه بخواهيد تأمل كنيد ، مىيابيد كه همه و همه هوش و بينايى و نيرو و توانايى و علم و كمال است و همه در تكاپو و در جنب و جوشند ؛ و هر يك را به نسبت عالم او برنامه‌اى سخت استوار است ؛ و در عين حال همه با همه پيوسته‌اند . اگر چه از نظرى از يكديگر گسسته‌اند . وقتى اينجانب در هستى به فكر فرو رفته بودم و پس از چندى كه از آن حال باز آمدم ره‌آورد آن سفر فكرى من اين بود كه : عالم يعنى علم انباشته روى هم .\r\nاز تكثير امثله‌اى كه پيش كشيده‌ام غرض تشحيذ اذهان دوستان است تا ورزش فكرى بهتر در ميدان پهناور هستى به كار بريم و به ديدهء تحقيق و به حكم متين عقل دريابيم كه هر ذره‌اى در عالم خود كامل است ، نطفه در نطفه بودن كامل ، و دانه در دانه بودن كامل و هسته در هسته بودن كامل و در سراى هستى آنچه هست در نهايت كمال ، و كمال خوبى و زيبايى است و سخن نقص از قياس يكى به ديگرى پيش مىآيد .\r\nخواهش من از دوستانم اين است كه اين گفته‌ها را سرسرى نگيرند و در پيرامون\r\n\r\n","description":"","footnote":"","page_name":" 46 ","page_number":56},
  {"content":"\r\n\r\nآنها انديشه بفرمايند ، به خصوص در تنهايى ، به ويژه در پاره‌اى از شب كه حواس آرميده و قال و قيل و سر و صدا خفته و نهفته است ، در بود خود و بود ديگر هستيها و به دو و ختم آنها و تدبير و تعيّش و آمد و شد و حركت و جنب‌وجوش آنها و . . .\r\nمقدارى به فكر بنشينيد كه اين نشستن سفرها مىآورد و اين فكر بهره‌ها مىدهد .\r\n\r\nدرس چهاردهم\r\nدر درس سيزدهم تا اندازه‌اى روشن شديم و نتيجه گرفتيم كه در سراى هستى هر چيزى در حدّ خود و در عالم خود به كمال است و ديدهء راست بين نقص و كژى در هيچ موجودى نمىبيند ؛ بلكه آنچه را مىنگرد در نهايت راستى و عدل و حقيقت و درستى و زيبايى است ؛ و از تماشاى جمال دل‌آراى چهرهء هستى سير نمىشود ؛ و چنين مىپندارم كه اين مطالب در سرآغاز گفتار ما مانند فهرست و نمونه است و باز نوبت تحقيق و تفصيل آنها به قلم و بيان ديگر خواهد رسيد و دوباره در آنها خوض و غور بيشترى خواهد شد .\r\nاكنون عطف بر درس پيش ، مىپرسيم كه خير و شرّ يعنى خوب و بد در هستى چگونه راه يافت كه مىگويند اين خير است و آن شرّ ؟\r\nاگر چه سزاوار است كه نخست خير و شرّ شناخته گردد و معنى آنها دانسته شود تا پس از آن حكم شود كه چه چيزى بد است و چه چيزى خوب ، ولى اينك به آنچه در اذهان شما معنى خير و شرّ مذكور است اكتفا مىكنيم و به مناسبت بحثى كه در كمال و نقص پيش آمده است ، در خير و شرّ نيز اشارتى كنيم تا چون به زبان يكديگر بهتر آشنا شديم شرح و بسط بيشتر در آنها به ميان آوريم .\r\nدوستان من ، امروز را كه دارد سپرى مىشود در نظر بگيريد ، اينك نزديك به شام است و خورشيد دارد كم‌كم سر به گريبان كرانه فرو مىبرد و طلعت زنگى شب نمودار مىشود ، چه خوب است كه اهل حساب باشيم ؛ بفرماييد حساب برسيم تا ببينيم بامداد امروز تاكنون در نظام هستى چه چيزى را مىتوان بد گفت و شر ناميد ؟\r\n\r\n","description":"","footnote":"","page_name":" 47 ","page_number":57},
  {"content":"\r\n\r\nآيا پديد آمدن سپيده بد بود ؟ آيا رسيدن بامداد بد بود ؟ آيا هوا و نسيم بامدادى بد بود ؟ آيا برآمدن خورشيد بد و ناگوار بود ؟ آيا گردش زمين و خورشيد بد و ناهنجار بود ؟ آيا وزيدن باد بد بود ؟ آيا تابش خورشيد بد بود ؟ آيا روشن شدن محيط زيست ما به پرتو خورشيد بد بود ؟ آيا نور دادن و حرارت دادن خورشيد به زمين و رستنيها و جانداران بد بود ؟ آيا به فرا رسيدن روز كه انسان در راه تحصيل علوم و معارف خود مىكوشد بد است ؟ و يا انسان و جز آن كه در روز به دنبال كسب روزى و تشكيل زندگى خود مىروند بد است ؟ آيا اينك كه هنگام فرو شدن خورشيد فرا رسيده است بد است ؟ آيا خورشيد دارد غروب مىكند و شب كه براى آسايش و هزاران فوايد و مصالح نظام هستى است فرا مىرسد بد است ؟ و . . .\r\nبفرماييد در نظام هستى ما كه از بام تا شام را روز مىناميم ، از اين بام تا شام ، در اين نظام و در اين آمد و شد هستيها چه چيز بد است ؟ با تأمل بسيار دقيق در اين گفتار و اين پرسش توجّه بفرماييد . مگر در درس پيش باور نكرده‌ايم كه هر چيزى در عالم خود به كمال است و نقصى در خود او با قطع نظر از قياس و سنجش به ديگرى متصوّر نيست ؟\r\nحالا دوستان من در نظر بگيريد كه دو تن در امروز هر يك با سرمايه‌اى معيّن به دنبال كسب رفته‌اند . يكى از سرمايهء خود كسب كرده و بهرهء فراوان برده است . مثلا كالايى را به بهايى خريد و به بهاى بيشترى فروخت ، و ديگرى مقدارى از سرمايه‌اش را گم كرده است و از بقيهء آن ، كالايى به بهايى خريد و به بهايى بسيار كمتر از آن فروخت . آن اولى از كار امروزش خرسند است و اين دومى غمگين . آن يكى مىگويد امروز چه روز خير و خوبى براى من بود ، و اين دومى مىگويد امروز چه روز بدى براى من بود ، آيا نه چنين است ؟\r\nمگر من و شما اين گونه حرفها را از مردم اجتماع نمىشنويم ؟ مگر اين گونه انديشه‌ها و افكار در ميان تودهء مردم رايج نيست ؟\r\nباور مىفرماييد كه آن دو تن كاسب اگر هر دو از يك خانواده بودند و صبح كه از\r\n\r\n","description":"","footnote":"","page_name":" 48 ","page_number":58},
  {"content":"\r\n\r\nخانه بدر مىآمدند با هم از يك دروازه بيرون مىآمدند و در آن هنگام بيرون آمدنشان كسى با آنان روبرو شده بود به اين معنى كه ناگهانى در فرا روى آن دو درآمده بود ، آن كاسب اوّلى كه سود كلان برده است مىگويد فلانى كه امروز در هنگام بيرون آمدن از منزل به فرا رويم درآمد چه قدر قدم خوش و مبارك داشت ، خلاصه مواجه شدن با او را به فال نيك مىگيرد و چه بسا او را بستايد و در حق او درود و دعا بفرستد .\r\nو آن دوّمى مىگويد زيان امروز من بر اثر نخستين برخورد من با آن شخصى است كه با اولى برخورد كرده است مىباشد و آن شخص چه قدر آدم بدقدم و نحسى بوده است . خلاصه مواجه شدن با همان شخص را به فال بد مىگيرد و چه بسا ناسزا به او بگويد و دشنام بدهد .\r\nو به فرض اگر باز فردا بخواهند از خانه به در آيند دومى با ترس و بيم به چپ و راست نگاه مىكند كه مبادا باز شخص بدقدم و نحس ديروز با او در هنگام بيرون رفتن از خانه روبرو شود . ولى اوّلى باز اميد برخورد با همان شخص را دارد كه خوش قدم و مبارك بود . آيا نه چنين است ؟ مگر اين حرفها و پندارها در مردم وجود ندارد ؟\r\nدر اين دو مثال كه بازگو كرده‌ايم ببينيد چگونه يكى روزى را بد مىداند و ديگرى همان روز را خوب و يكى شخصى را بدقدم و نحس مىداند و ديگرى همان شخص را خوش قدم و مبارك .\r\nالآن فصل تابستان اواخر تير است ، خلقى گندم و جو درو مىكنند و به خرمن كوبى مشغولند ، و خلقى باغ اشجار دارند و ميوه‌ها بر درختان رسيده است ، و خلقى صيفىجات كاشته‌اند ، و اكثر مردم مرز و بوم ما شالى را نشا كرده‌اند و به وجين مشغولند ، برخى كوره آجرپزى دارند و برخى كوزه‌گرى دارند .\r\nاگر فردا باد تند وزيدن گيرد آن كه در سر خرمن است چه قدر شاد است ، و آن كه باغ اشجار دارد از همان وزيدن باد چه قدر ناشاد است ؟ در عين حال آن كه در خرمن است بيم دارد كه مبادا آن باد باران آورد و آن كه باغ اشجار دارد مىگويد اگر اين باد ، باران هم در پى داشته باشد ديگر بدا به حال من ، و آن كه سبزيجات كاشته است و آن كه در نشا و\r\n\r\n","description":"","footnote":"","page_name":" 49 ","page_number":59},
  {"content":"\r\n\r\nوجين است از وزيدن باد فال نيك مىزند كه اميد است باران در پى داشته باشد ، و آن آجرپز و كوزه‌گر در هراس و همان باد را به فال بد كه مبادا باران در دنبال داشته باشد .\r\nاگر باران بيايد آن كه در خرمن است و آن كه باغ اشجار دارد ، آن كه كوره آجرپزى و آن كه كوزه‌گرى دارد همه ترش روى و ناشاد ، و آن كه باغ سبزيجات و نشا دارد شادان و شاداب و خندان ، همه از يك روز ، همه از يك شخص ، همه از يك باد ، همه از يك باران ، همه از يك وضع ، آيا نه چنين است ؟\r\nآيا آن روز بد است ؟ و يا آن شخص بد است ؟ و يا آن باد و يا آن باران بد است ؟\r\nبايد دوستان هوشيار و بيدار من دقت بيشتر و مطالعهء دقيق‌تر بفرمايند .\r\nآقايان مگر همين اصناف مختلف مردم نيستند كه صنفى روزى را نكوهش مىكنند ، و صنفى همان روز را مىستايند ؟ آيا همين طبقات گوناگون مردم نيستند كه طبقه‌اى به روزگار بد مىگويند ، و طبقه‌اى همان روزگار را به نيكويى ياد مىكنند ، و مگر از دهنهايى نشنيده‌ايد كه مىگويند لعنت بر دنيا ؟\r\nاگر از دنيا ، زمين و آسمان و ماه و خورشيد و ستارگان و آمد و شد شب و روز و آمدن باد و باران و روييدن رستنيها و بودن جانداران و ديگر هستيها كه هر يك در مقام خود به بهترين صورت آراسته و پرداخته و هر يك به برنامه‌اى خلل‌ناپذير چنان كه مشهود هر بخرد است ، بد گويند هر آينه فرسنگها از فرهنگ دورند ؛ و اگر در پيشگاه عالم زانو نزدند و از منطق اهل درايت سخن نشنودند و در حقيقت كودكانى بزرگسالند و تنها رشد نباتى و حيوانى كرده‌اند و به عالم انسانى قدم ننهاده‌اند و رشد عقلى تحصيل نكرده‌اند .\r\nچه قدر بجاست كه در اين مقام از جناب حكيم نامور ناصر خسرو علوى يادى شود :\r\n نكوهش مكن چرخ نيلوفرى را * برون كن ز سر باد خيره‌سرى را\r\nبرى دان ز افعال ، چرخ برين را * نشايد ز دانش نكوهش برى را\r\nچو تو خود كنى اختر خويش را بد * مدار از فلك چشم نيك اخترى را \r\n\r\n","description":"","footnote":"","page_name":" 50 ","page_number":60},
  {"content":"\r\n\r\n تو با هوش و رأى از نكو محضران چون * همى برنگيرى نكو محضرى را\r\nاگر تو ز آموختن سرنتابى * بجويد سر تو همى سرورى را\r\nدرخت تو گر بار دانش بگيرد * به زير آورى چرخ نيلوفرى را \r\nغرض اين كه در نظام هستى كه به دقّت بنگريم مىبينيم كه پيدايش هر چيز در هر حال به طور حتم و وجوب است و بودن آن در گشتن كارخانهء عظيم وجود و اداره شدن آن ضرورى و لازم است و هيچ دستى نمىتواند آن را بردارد ، و هيچ هوش و بينش و خرد و دانش آن را زشت و ناپسند نمىيابد و بد گفتن و بد ديدن از دهنها و از ديده‌هايى است كه به قول ناصر خسرو از نكو محضران نكو محضرى نگرفته‌اند .\r\n\r\nدرس پانزدهم\r\nاجازه بفرماييد كه باز در دنبالهء موضوع درس چهاردهم سخن به ميان آيد :\r\nابن سينا در طبيعيات شفا آورده است كه آب دهان انسان اگر در دهان مار ريخته شود مار را مىكشد به خصوص اگر آب دهان روزه‌دار باشد . « 1 »\r\nدر اين گفتار تأمل بفرماييد تا مقصود از خير يا شرّ بودن موجودى دانسته شود .\r\nتصديق داريد كه آب دهان انسان شيرين است ، و اگر اين آب شيرين از چشمهء كوثر دهان نجوشد بدن انسان مىميرد . پس زنده بودن بدن به آب شيرين دهان وابسته است و به تعبير كوتاه آب دهان آب حيات بدن است .\r\nآيا آب دهان براى انسان بد است و وجود او براى انسان شرّ است يا خير محض است ، چه مىفرماييد ؟ بديهى است كه همگى باور داريد خير صرف است . ولى همين آب شيرين دهان انسان كه مايه حيات اوست زهر قاتل مار است ، آيا نه چنين است ؟\r\nحالا ببينيم زهر مار براى مار چگونه است ؟ بايد گفت همانطورى كه آب دهان انسان مايه حيات انسان است ، آب دهان مار براى مار نيز شيرين و مايه حيات اوست ،\r\n\r\n\r\n","description":"","footnote":"\r\n( 1 ) . شفا ( چاپ سنگى ) ، ج 1 ، ص 417 .\r\n","page_name":" 51 ","page_number":61},
  {"content":"\r\n\r\nولى همين آب شيرين دهان مار كه مايه حيات اوست زهر قاتل انسان است ، آيا نه چنين است ؟\r\nبنابراين حق داريم بگوييم كه هيچ چيز در حدّ خود و در عالم خود شرّ و بد نيست ؛ ولى قياس و نسبت به اين و آن كه به ميان آمد سخن از شرّ و بد به ميان مىآيد .\r\nملّاى رومى در اوّل دفتر چهارم مثنوى اين معنى را نيكو به نظم در آورده است :\r\n در زمانه هيچ زهر و قند نيست * كه يكى را پادگر را بند نيست\r\nمر يكى را پادگر را پاى بند * مر يكى را زهر و ديگر را چو قند\r\nزهر مار آن مار را باشد حيات * نسبتش با آدمى آمد ممات\r\nخلق آبى را بود دريا چو باغ * خلق خاكى را بود آن درد و داغ\r\nهمچنين بر مىشمر اى مرد كار * نسبت اين از يكى تا صد هزار\r\nزيد ، اندر حق آن ، شيطان بود * در حق آن ديگرى ، سلطان بود\r\nاين بگويد زيد صدّيق و سنى است * و آن بگويد زيد گبر و كشتنى است\r\nزيد يك ذاتست بر آن يك چنان * او ، بر آن ديگر همه رنج و زيان\r\nپس بد مطلق نباشد در جهان * بد به نسبت باشد اين را هم بدان \r\nعطر است كه دماغ انسان از آن معطّر مىشود و از بوى خوش آن لذّت مىبرد . اگر خانه‌اى را بوى عطر بگيرد پشه از آن خانه مىگريزد كه بوى عطر براى او ناگوار است چنان كه براى انسان بوى مردار در آفتاب مرداد . بلكه انسان كه از بوى عطر برخوردار است چون زكام بگيرد سخت از آن بيزار است كه مىدانيد عطر با زكام سازگار نيست ، دماغ مزكوم سخت از عطر رنج مىبرد و سرش به شدّت درد مىگيرد . مجدود بن آدم حكيم سنايى غزنوى در قصيدهء راييه‌اش گويد : « 1 »\r\n\r\n\r\n","description":"","footnote":"\r\n( 1 ) . اين قصيده يكى از قصايد غرّاى حكيم سنايى است و زيادت از صد و هشتاد بيت است . عارف جامى در نفحات الانس آورده است كه اين قصيده را رموز الانبياء و كنوز الاولياء نام نهاده‌اند . و مطلع آن اين است :\r\n طلب اى عاشقان خوش رفتار * طرب اى نيكوان شيرين كار \r\n","page_name":" 52 ","page_number":62},
  {"content":"\r\n\r\n چه شوى با كلاه بر منبر * چه شوى با زُكام در گلزار \r\nانسان كه زكام گرفت ، در آغاز زكام گرفتگى ، حمام گرفتن براى او سخت زيان دارد و در پايان آن نيك سودمند است . محمد بن زكرياى رازى در باب دوازدهم من لا يحضره الطبيب گويد : چون زكام به انتها رسيد و نضج يافت حمام نافع است .\r\nببينيد يك چيز براى يكى سود دارد و براى ديگران زيان ، چون عطر براى انسان و پشه و يك چيز براى يك شخص به اختلاف حالات او در يك حال زيان دارد و در يك حال سود ، چون استحمام در آغاز زكام و در انجام آن . پس نتيجه گرفته‌ايم كه هيچ موجودى در حدّ ذات خود شر و بد نيست بلكه خوب و خير محض است و چون اضافه و سنجش با اين و آن پيش آيد گويند كه براى فلانى خيرى پيش آمد و براى فلانى شرّى . پس در خود هستى هيچ شرّى نيست .\r\nباز گوييم در نظام هستى رعد و برق و باد و باران مىآيد و سيلى سنگين از فراز كوه‌ها سرازير مىشود ، ما كه در يك‌يك آنها تأمل مىكنيم مىبينيم هر كدام به نوبت خود اگر نباشد چرخ نظام هستى نمىگردد و بود او واجب و لازم است ، و چون باران شديد شود سيل از آن تشكيل مىگردد و طبيعت سيل هم بايد از بلندى به نشيب فرود آيد . در اين حال كه فرود مىآيد به سرايى مثلا كه در آن مسير بود مواجه شد و بنيان آن را بركند ، در اين صورت گويند كه سيل يا باران براى فلانى شرّ بود كه خانهء او را ويران كرد . پس شرّ امرى نسبى و اعتبارى بيش نيست و آنچه حقيقت است خير محض است و حقيقت جز وجود نيست .\r\n\r\nدرس شانزدهم\r\nتا اندازه‌اى روشن شديم كه در سراى هستى هيچ موجودى در حدّ خود نه ناقص است و نه شرّ ، و سخن از نقص و شرّ به قياس و نسبت پيش مىآيد . و شايد در هر يك از اين دو مطلب پرسشهاى گوناگون براى دوستانم پيش آيد و ايرادهايى در ذهنشان خطور كند ، اميدوارم كه نوبت طرح آنها برسد و به هر يك پاسخ درست\r\n\r\n","description":"","footnote":"","page_name":" 53 ","page_number":63},
  {"content":"\r\n\r\nداده شود .\r\nاينك با اندك توجهى تصديق مىفرماييد كه اگر چه هيچ چيز در حدّ خود ناقص نيست و به نسبت با ديگرى اين ناقص و آن كامل است ، ولى ارزشى كه كامل دارد و قدر و رتبه‌اى كه عالى دارد براى ناقص‌دانى نيست ، مثلا ميوه تا بر درخت نرسيده است كسى دست به سوى آن دراز نمىكند و صنعت‌گرى كه در صنعت خود به كمال نرسيده است كسى به سويش نمىرود و يا اگر برخى نادانسته به او رجوع كرده‌اند براى بار دوم تركش مىگويند ، و آن صنعتگر در اجتماع رونق نمىيابد ، به قول جناب نظامى در نصيحت فرزند خود محمد نظامى در كتاب ليلى و مجنون :\r\n ميكوش به هر ورق كه خوانى * تا معنى آن تمام دانى\r\nدر علم چو تو تمام گردى * نزد همه نيك نام گردى\r\nپالان‌گرى به غايت خود * بهتر ز كلاه‌دوزى بد \r\nخطّاطان بسى آمدند ، كجا آن شهرت ابن مقله و ياقوت مستعصمى و ميرعماد حسنى و نيريزى و درويش و گوهرشاد خانم و مريم بانو و اشباه آنان را يافته‌اند .\r\nسخن سرايان بسيار در هر عصرى بوده‌اند و هستند ولى كجا آن شهرت جهانى فردوسى و سنايى و نظامى و ملّاى رومى و سعدى و حافظ و نظايرشان را پيدا كرده‌اند ، مىبينيد اين دو بيتيهايى كه از سوز سينهء بابا طاهر عريان چون شعله‌هاى آتش و چون آب زلال است چگونه جهانگير شده است و بسيارى از آنها به صورت ضرب المثل در زبانها ساير است ؟\r\nو همچنين ديگر طبقات در هر دانش و هر فنى و در هر صنعت و هنرى ، آن كه به كمال رسيده است خواهان او بسيار بودند و خود توانست خدمت شايان به اجتماع كند و نام و اثر بزرگ از خود به يادگار گذارد ، آيا نه چنين است ؟\r\nبنابراين شما فرزندان و دوستان گرامى من هم اكنون در پى تحصيل كمال بوده باشيد تا آتيه‌اى سعادتمند داشته باشيد زيرا كه باور كرده‌ايد هر چيز تا به\r\n\r\n","description":"","footnote":"","page_name":" 54 ","page_number":64},
  {"content":"\r\n\r\nكمال نرسيده است قدر و قيمت ندارد ، بايد از همسالان و همزادان خود كه شب و روز را به بيكارى و ولگردى و هرزگى به سر مىبرند سخت دورى گزينيد كه رهزن شمايند ، اين گروه روى سعادت را نخواهند ديد ، چند روزى در مقام خيال به تازگى رنگ و رخسار خود سرگرم و به پوشاكهاى گوناگون بوقلمونى و طاووسى دل خوشند و به زودى نه آن را دارند و نه اين را و نه كمالى تحصيل كرده‌اند كه بدان دل گرم باشند ، ناچار بعدا يا بايد تن به گدايى در دهند و يا به دزدى و ديگر بيچارگيها مزاحم اجتماع باشند و زندگى را بگذرانند . با آنان همنشين نشويد كه هم از اكنون به شما بگويم نطفه و مربّى و اجتماع و معاشر از اصولىاند كه در سعادت و شقاوت انسانى دخلى بسزا دارند .\r\n جوانا سر متاب از پند پيران * كه پند پير از بخت جوان به \r\nالبته در اصول نامبرده و ديگر اصول انسانى سخن به ميان مىآيد و بحث آنها فرا مىرسد .\r\nيك پزشك زحمت كشيدهء انسان را در نظر بگيريد ؛ او به هر شهرى قدم نهد با يك قلم و چند برگ كاغذ به ديدن چند بيمار و نوشتن چند نسخه در مدّت كمى مردم آن شهر را به سوى خويش مىكشاند و از هر آشنايى آشناتر و از هر عزيزى گرامىتر مىشود . اين موقعيت ميوهء درخت وجود اوست كه آن درخت را از اوان نهال بودنش درست به بار آورده است ؛ و اين كمال ذاتى است كه چون طراوت چهره و لباسهاى الوان دستخوش فرتوتى و كهنگى نمىگردد .\r\nاين اديسون مخترع برق اگر چون همسالان نابخردش روزگار مىگذرانيد و سرگرم به خوش گذرانيها و بيهودگيها مىبود از چه رو مىتوانست سرمايهء هوش و بينش خود را به كار ببرد و از نور انديشهء خود به جهانيان نور دهد ؟ ! بايد دوستانم از روش نابخردان همواره دورى گزينند و بدانند كه اكثر بزرگسالان عصر ما به حدّ بلوغ نرسيده‌اند و در راه آن نيستند و بكوشند كه هر روزشان بهتر از روز پيش باشد .\r\n\r\n","description":"","footnote":"","page_name":" 55 ","page_number":65},
  {"content":"\r\n\r\n\r\nدرس هفدهم\r\nمطلب ديگر كه از بحث خير و شرّ عنوان كرده‌ايم نتيجه بگيريم : باز تا اندازه‌اى روشن شده‌ايم كه هر موجودى در حدّ خود خير محض است و تا نسبت و قياس به ميان نيايد حرف شرّ به ميان نمىآيد ، از مثال باد و باران و كوزه‌گر و برزگر و ديگر صناف گفته‌ايم دانسته شد كه وجود باد و باران چون تابيدن ماه و خورشيد در نظام هستى خير محض است ، بنابراين در آن روزى كه باران آمد اگر گازر به عكس برزگر دهن به بدگويى و دشنام دادن به دهر و چرخ بگشايد آيا صحيح است ؟ و با اين همه دشنامها كه داده‌اند آيا به قول معروف دردشان را دوا كرد و يا حاجتشان را روا كرده است ؟\r\nآيا كسانى كه به شب و روز و باد و باران و گردش روزگار و ديگر اعضا و اجزاى كارخانهء عظيم هستى بدگويى مىكنند مردم سبكسر و سبكسار نيستند ؟ و آيا نه اين است كه اين گونه افراد فقط و فقط سود شخصى خود را در نظر مىگيرند و هر چه موافق ميل و كاميابىشان نيست از آن بيزارى مىجويند و بدان بد مىگويند ؟ گويا هر يك از آنان چنين مىخواهد كه نظام هستى تنها براى اوست و بايد فقط به وفق مراد او باشد . آيا اين گازر اگر فردا برزگرى پيشه كند باز به همان پندار امروز پيشهء گازرى است ؟ اگر همان گازر است كه هرگز نخواهد بود .\r\nوانگهى اگر اين گازر فكر كند مىفهمد كه اگر برزگر نباشد گازر نخواهد بود ، و برزگر باران مىخواهد ؛ و همين باران در حقيقت براى اداره شدن گازر و كوزه‌گر است .\r\nدوستان ! ما كه نمىتوانيم سرنوشت و برنامهء نظام هستى را دگرگون كنيم و مىبينيم كه هر يك از اعضاى اين نظام در كمال استوارى به كار خويشتن سرگرمند و به حرف ما گوش نمىدهند و به بدگوييها اعتنايى ندارند و ستايش و نكوهش در آنها اثرى نمىگذارد . پس چه بهتر كه از امروز تصميم بگيريم كه ديگر دهان به ژاژخايى و\r\n\r\n","description":"","footnote":"","page_name":" 56 ","page_number":66},
  {"content":"\r\n\r\nبيهودگى در برابر نظام هستى باز نكنيم . شايد از اين دهان بستن ، درى باز شود و از آن در ، دستى جايزه‌اى گرانقدر بما دهد . ممكن است بفرماييد كدام در و چه دست و چه جايزه و چرا ؟ البته اين پرسشها خوب است و جواب دارد ؛ ولى به قول ملّاى رومى :\r\nاين زمان بگذار تا وقت دگر ، اين قدر احتمال بدهيد كه شايد اين گفته و نويد راست باشد و درها و دستها و جايزه‌هايى باشد كه ما بدانها آگاهى نداريم و ما بدان دست نيافته‌ايم ، و با قطع نظر از اين ، باور كرده‌ايد كه دهان كجى ، و نكوهش به دهر و روزگار و موجودات ادارهء وجود زشت و ناروا است و شيوهء سبكساران و نابخردان است .\r\nبنابراين از شيوهء بىخردان پرهيز كردن خود جايزه‌اى بزرگ است پس آن كه دهان از نكوهش بندد نخستين جايزه‌اى كه عايدش مىشود نمودار فرزانگى او است كه از جرگهء نابخردان بدر آمد و در حلقهء فرزانگان قرار گرفت .\r\nدر عبارت بالا گفته‌ايم اگر گازر فهميده باشد مىبيند كه برزگر در خدمت او است هم چنان كه خود در خدمت برزگر ، يكى گندم مىكارد و ديگرى پنبه ، يكى سنگ‌تراش است و ديگرى شيشه‌گر ، يكى پنبه‌دوز است و ديگرى پيله‌ور ، يكى حصير مىبافد و ديگرى حرير ، و ديگر پيشه‌وران كه هر يك به نوبت خود عضوى از اعضاى پيكر اجتماعند و همه در كار همديگرند .\r\nما كه اكنون در اين مسجد نشسته‌ايم ببينيد از فرشى كه زير پاى ماست و از بنايى كه دست اصناف گوناگون از معمارش گرفته تا كارگر در آن خدمت كرده‌اند ؛ و اين دفتر و قلم كه در دست ماست كه مىنويسيم و اين لباس كه در برداريم و اين عينك كه برخى از ما بر ديده نهاده‌ايم و آن كسانى كه براى ما زحمت كشيده‌اند كه امروز قلم در دست داريم و مىنويسيم و . . . چه افرادى دست به دست يكديگر داده‌اند كه اين ماييم و در اينجاييم و به گفتن و شنيدن و خواندن برخورداريم .\r\nآيا اين مردم به ما خدمت نكرده‌اند و خدمت نمىكنند ؟ آيا اين رفتگر به ما خدمت نمىكند آيا آن بازرگان ، آيا آن برزگر آيا اين سرباز و پاسبان و پليس ، آيا اين راننده و\r\n\r\n","description":"","footnote":"","page_name":" 57 ","page_number":67},
  {"content":"\r\n\r\nخلبان ، و آيا ناخدايان به ما خدمت نمىكنند ؟ و همچنين ديگران آيا هر يك از ما خويشتن را دوست ندارد و بود او وابسته به بود اين افراد و اصناف اجتماع نيست ؟\r\nپس ما كه خودمان را مىخواهيم و دوست داريم آيا نبايد ما هم بدانها خدمت كنيم ؟\r\nآيا نبايد بدانها احترام بگذاريم ؟ با فى الجمله التفات نظر تصديق خواهيد فرمود كه بايد با مردم مهربان بود و خير آنها را خواست و بدانها احترام گذاشت . باز ممكن است كه براى شما سوالاتى در اينجا پيش آيد ولى در اين برنامه‌اى كه پيش كشيده‌ايم اين سؤالها جواب داده مىشود ؛ و ما تازه در ابتداى كاريم و به مثل مشهور اين رشته سر دراز دارد .\r\n\r\nدرس هيجدهم\r\nسخن در پيرامون حركت بود ، به سوى همان سخن باز گرديم و از حركت بگوييم : مىدانيد كه دو خط موازى آن دو خطاند كه اگر از هر نقطهء مفروض بر هر يكى از آن دو خط خطى به استقامت اخراج شود و به خط دوم منتهى گردد اين خطوط مستقيم همه به يك اندازه باشند ، يعنى فاصلهء ميان آن دو خط به يك اندازه است .\r\nو به عبارت ديگر از تقاطع اين خطوط مستقيم با هر يك از آن دو خط زواياى قائمه حادث شود چون دو خط ا - ب - ج - د ( ش 1 ) لذا اين دو خط به همين فاصله هر چه امتداد يابند با هم تلاقى نخواهند كرد . و اگر چنانچه بر آن دو خط ، خط ديگر مستقيم واقع شود ولى اين خط مستقيم آن دو را چنان قطع كند كه مجموع دو زاويهء داخله در يك جهت از دو قائمه كمتر باشد آن دو خط متوازى نيستند و چون آن دو را امتداد دهند آن دو خط در جهت آن دو زاويه‌اى كه از دو قائمه كمترند تلاقى خواهند كرد چون دو خط ا - ب - ج - د كه دو زاويهء ب ه و - د و ه - از دو قائمه كمترند ( ش 2 ) و دو خط نامبرده در همين جهت با هم تلاقى خواهند كرد .\r\n\r\n","description":"","footnote":"","page_name":" 58 ","page_number":68},
  {"content":"\r\n\r\n( ش 1 ) ( ش 2 ) اگر بپرسند چرا اين دو خط در جهت نامبرده با هم تلاقى مىكنند و شايد بىنهايت امتداد بيابند و تلاقى نكنند ؟ ( ش 2 ) در جواب گوييم : اين پرسشى درست است و اين قضيه اصل اقليدس است و دانشمندانى قبل از اسلام و بعد از اسلام در پيرامون اين قضيه رساله‌ها نوشته‌اند ، ابن هيثم و خيام و خواجه نصير الدين طوسى كه هر يك از دانشمندان بزرگ اسلامىاند در اين موضوع هر يك رساله‌اى جداگانه نوشته‌اند ، علاوه اين كه خواجه نصير طوسى در شكل بيست و هشتم مقاله نخستين تحرير اصول اقليدس آن را پس از تمهيد هفت شكل هندسه‌اى ثابت كرده است ، ولى اكنون توازى دو خط را به عنوان مثال براى غرضى كه در پيش داريم آورديم و ورود در جواب سؤال مذكور خارج از موضوع بحث خواهد بود . غرض اين كه هر گاه خط ا ب بالا را در نظر بگيريم كه خط د ج با و ى موازى نباشد و بخواهيم د ج را موازى ا ب قرار دهيم ناچار بايد د ج را مثلا به تدريج طورى قرار دهيم كه تا موازى ا ب شود .\r\nحال مىپرسيم آيا توازى ميان آن دو خط به تدريج حاصل شد زيرا كه خط د ج را كم‌كم و متدرجا به سوى خط ا ب طورى قرار داده‌ايم كه موازى آن قرار گرفت . امّا با نظر دقيق حكم مىكنيم كه توازى بين آن دو خط به تدريج حاصل نشد بلكه آنگاه كه\r\n\r\n","description":"","footnote":"","page_name":" 59 ","page_number":69},
  {"content":"\r\n\r\nتوازى حاصل شده است هر چند آن دو خط به تدريج از تمايل به توازى رسيدند ؛ ولى آن تدريج مقدمه بود براى حصول توازى كه دفعة تحقق يافت و اين « دفعه » همان معنى « آن » است ، و اجمالا مىدانيد كه « آن » قسمت‌پذير نيست و هيچ امتدادى ندارد .\r\nبنابر آنچه در حصول توازى دو خط گفته‌ايم دانسته مىشود كه امورى آنى الوجوداند ، در مقابل اين امور آنى الوجود امورىاند كه به تدريج حادث مىشوند مثل اين كه هستهء ميوه‌اى از زمين جوانه زند و كم‌كم ببالد و درخت بارآور شود و ميوهء آن از رنگى آغاز كند تا تدريجا به نهايت آن رنگ برسد . آن هسته در يك آن درخت بارآور نشد بلكه به تدريج در يك مدّت طولانى درخت شد و به تدريج به سوى رشد و نمو بود و در هر آن صفت و كمالى و خلاصه صورتى بهتر و كاملتر مىيابد كه در « آن » پيش داراى آن نبود و آن رنگ در يك « آن » به كمال و به نهايت نرسيد بلكه به تدريج بدان غايت رسيد ، اين وجود تدريجى را حركت گويند . و به عبارت ديگر آن درخت يك وجود زمانى است و در امتدادى به نام زمان - كه اجمالا به معنى و مفهوم زمان آشنايى داريم تا كم‌كم نوبت تحقيق آن فرا رسد - درخت گرديده است .\r\nدر نظر بگيريد سنگى را كه در لب دره‌اى ساكن بود و كسى آن را از جايش بركند و به سوى دره غلطاند . اين سنگ در حركت است ، اين حركت بر وى عارض شد كه اين حركت براى اين سنگ نبود و اينك بر وى دست داد . آن سنگ موضوع اين حركت است كه اگر آن سنگ نبود اين حركت نمىبود .\r\nمعروض هر عارضى را موضوع آن عارض گويند . چون ديوار مثلا كه موضوع سفيدى است و سفيدى بر وى عارض است ، و انسانى كه زردى گرفته است ، بدن او معروض و موضوع زردى است و زردى عارض وى ، و آب كه گرم شده است ، موضوع گرمى است و گرمى عارض وى . بنابراين چيزى كه در حركت است مىتوان گفت موضوع حركت است ، مثلا ميوه‌اى كه از ابتداى مراتب رنگى تا به نهايت آن برسد ، چون سيبى كه از سرخى به نهايت آن برسد ، آن سيب موضوع سرخى است و آن نهال هم موضوع حركت و رشد و نموّ است ، و چون دانستيم كه شىء متحرك هر\r\n\r\n","description":"","footnote":"","page_name":" 60 ","page_number":70},
  {"content":"\r\n\r\nدم به سوى صفت و كمالى مىرود كه آن را در دم پيش دارا نبود ؛ و اين حصول تدريجى حركت است و آن متحرك موضوع حركت كه دمبدم از ندارى به در مىرود و داراتر مىشود . پس مىتوانيم بگوييم كه حركت خارج شدن موضوعى است از فقدان صفتى و كمالى به سوى وجدان آن كمال و صفت به طور تدريج و وجود هر جزء بعد از جزء ديگر . « 1 » اين بحث دنباله دارد و در دروس بعدى عنوان مىشود .\r\nاكنون بدان كه حركت را معنى عامى است و معنى خاصى ، معنى خاصش خروج از قوه به فعل تدريجا است مانند نهال كه كم‌كم رشد مىكند تا درخت مىشود كه همان حصول تدريجى است ، و معنى عامش مطلق خروج را حركت مىنامند ؛ چه اين خروج تدريجى باشد و چه دفعى . همين كه شىء از قوه به فعل آيد اين خروج را حركت مىگويند و حركت به اين معنى عام مرادف با تغير است . « 2 »\r\n\r\nدرس نوزدهم\r\nبسيار خرسندم كه باز ( 13 رجب 1396 ه ق ) به ادراك حضور شريف دوستانم نايل شده‌ام . بحث ما در حركت و تعريف آن بود ، لازم است كه به درسهاى گذشته مرورى بفرماييد ، تا اندازه‌اى دربارهء حركت روشن شده‌ايم و چنان كه در پايان درس پيش گفته‌ايم اين بحث دنباله دارد و موضوع حركت به چندين شعبه منشعب مىشود ، اكنون استيفاى در همهء جهات آن را سزاوار نمىدانم ، اگر چه اميد است كه در دروس بعد كم‌كم بتوانيم آنها را عنوان كنيم .\r\nسخنى كه اينك در پيرامون بحث حركت بايد به ميان آيد اين است كه مخرج متحرك از نقص به كمال كيست ؟ روشن‌تر سخن بگوييم و اين پرسش را باز كنيم و كاوش و جستجو در اين‌باره بنماييم :\r\n\r\n\r\n","description":"","footnote":"\r\n( 1 ) . تعبير جناب استاد علامه رفيعى قزوينى - قده - در رساله حركت جوهرية .\r\n( 2 ) . تعبير جناب استاد علامه فاضل تونى - قده - در رساله الهيات ، ص 54 .\r\n","page_name":" 61 ","page_number":71},
  {"content":"\r\n\r\nدانستيم كه حركت را غايت است و آن غايت غرض است كه متحرك به سوى آن مىرود ؛ ناچار بايد گفت كه متحرك بالفعل داراى آن غرض و غايت نيست و گرنه به سوى آن رهسپار نمىشد و هر كس چيزى را كه دارا است به دست آوردن آن را معنى نبود ، و به عبارت كوتاه تحصيل حاصل محال است . پس هر جنبنده در جنبش خود از ندارى به دارايى مىرسد و ندارى نقص است و دارايى كمال است ، لذا حق داريم كه بگوييم هر متحرك از نقص به سوى كمال مىرود تا به غرض نهايى خود برسد و اگر بگويى كه متحرك دمبدم از وجودى ضعيف به در مىرود و به وجودى قوىتر مىرسد هم روا است ، زيرا كه دانستى در متن خارج جز هستى نيست و هر چه هست وجود است و متحرك در حدّ خود وجودى است كه نسبت به وجود غايى و نهايى خود ناقص است ، و چون به غايت رسد وجودى قوىتر گردد . روشن است كه ما با حركت و در حركت و در جهان حركتيم و از حركت بدين قدّ و قامت رسيده‌ايم و از حركت در اين جا گرد آمده‌ايم ؛ بلكه از حركت گويا و دانا و خوانا و نويسا شده‌ايم ، چه اين كه بديهى است اگر نطفه در حركت نمىافتاد بدين حدّ نمىرسيد و اين كه اكنون هست نمىشد ، همچنين همهء رستنيها و همهء جانداران بلكه طلوع و غروب كواكب و پديد آمدن شب و روز و تغيير و تحوّل فصول سال و قرب و بعد خورشيد و ماه و ستارگان و اوضاع و احوال گوناگون آنها با يكديگر و به شكلهاى جور به جور درآمدن كرهء ماه و اختلافهاى بىشمار وضع هوا و هزاران پديده‌هاى رنگارنگ و گوناگون كه ما هم خود قسمتى از آنها هستيم و سرشت و تاروپود آن و سرتاسر هستى آن در جنبش باشد به اين معنى كه گوهر و حقيقت و متن وجود طبيعت در حركت باشد .\r\nو به عبارت ديگر اين گوى زمين را كه داراى حركت وضعى و انتقالى مىدانيم ، كه از حركت وضعى شب و روز پديد مىآيد ، و از حركت انتقالى فصول سال ؛ شايد به جز اين دو حركت حركتهاى ديگر هم داشته باشد . مثلا شايد به طرف جنوب هم حركتى داشته باشد و يا از اين بالاتر شايد ذات آن كه خود طبيعت اوست ، تمام ذرات\r\n\r\n","description":"","footnote":"","page_name":" 62 ","page_number":72},
  {"content":"\r\n\r\nآن ، بلكه سرشت آن ذرات هم در حركت باشد كه طبيعت زمين يك پارچه موجود سيّال و متحرك باشد . بايد در اين امور بحث كرد و اميد است كه نوبت عنوان اين مباحث فرا رسد .\r\nمقصود اين كه همه در حركتند و حركت از نقص به در آمدن و به كمال رسيدن است ؛ و آن كمال غرض و غايت متحرك است ؛ و متحرك در آغاز فاقد آن بود و به بركت حركت واجد آن شد .\r\nسؤال ما اكنون اين است كه متحرك فاقد كمال چگونه واجد آن شد ؟ اگر گفته شود كه كمال در خود او بود و هست ، دانستى كه تحصيل حاصل غلط است . حالا بايد بهتر انديشه كرد آيا طبيعت متحرك خود به خود به سوى كمال مىرود يا ديگرى او را به كمال مىكشاند و مىرساند ؟ چگونه خواهد بود .\r\nاز تكثير امثله اعتراض نفرماييد زيرا كه غرض رسيدن به حقيقت است و شايد با تعدد ذكر امثله راه بهترى پيدا شود . فكر مىكنم كه خودمان از هر چيز به خودمان نزديكتريم ؛ و به ظاهر نظر بدوى كنونى همه بيرون از ما هستند و از ما به درند ؛ پس چه بهتر كه پرسش را از نهاد خودمان و از سرشت و خواهش ذاتى خودمان استنباط كنيم و طرح نماييم ، بنابراين به اين چند پرسش و پاسخ كه از گرد آمدن ما در اين جلسه پيش مىآيد توجه بفرماييد :\r\nاگر كسى در سراى شما از شما مىپرسيد به كجا مىروى ؟ در پاسخش مىگفتى :\r\nمىخواهم به مسجد سبزه ميدان بروم .\r\nس - مگر در آنجا چه خبر است ؟\r\nج - در آنجا مجلس گفت و شنيد است كه دربارهء امورى تجزيه و تحليل و پرسش و كاوش مىشود ، مىخواهم شركت كنم .\r\nس - چه نتيجه‌اى از گفت و شنيد و تجزيه و تحليل حاصل مىشود ؟\r\nج - هر روز به مطالبى يا لااقل به مطلبى آشنايى پيدا مىكنيم ، و از تاريكى ندانستگى به روشنايى دانايى مىرسيم و در نتيجه هر روز روشن‌تر مىشويم و از قوه\r\n\r\n","description":"","footnote":"","page_name":" 63 ","page_number":73},
  {"content":"\r\n\r\nبه فعل و به عبارت ديگر از نقص به كمال ارتقا مىيابيم .\r\nس - گفتيد آنچه را ياد گرفتيم به ياد گرفتن روشن مىشويم ، مگر ياد گرفتن چيست ؟\r\nج - ياد گرفتن همان دانش آموختن است .\r\nس - چگونه به دانش آموختن روشن مىشويد ، مگر دانش نور و چراغ است كه شما را روشن كند ، وانگهى چگونه نور و چراغى است از چه هيزم و نفت و فتيله برافروخته مىشود و كجاى ذات شما تاريك بود و روشن شد و چگونه روشن مىشود ؟\r\nج - اگر چه از جواب در خصوصيات اين نور اكنون ناتوانم و نمىتوانم از عهدهء آن برآيم ولى چون به خويشتن رجوع مىكنم مىيابم و مىبينم كه از دانستن روشن مىشوم و شايد در بعد اين سؤالات در همين محفل پيش بيايد و برايم روشن شود كه دانش چگونه نورى است ؛ آنگاه بتوانم اين پرسش شما را به تفصيل و با برهان و دليل جواب بگويم .\r\nس - بالاخره از اين روشن شدن چه مىخواهيد و چه چيزى عايدشان مىشود ؟\r\nج - مىخواهيم بفهميم كه خودمان كيستيم و به كجا مىرويم و سرانجام ما چه خواهد شد و چه مىخواهيم و چه بايد بخواهيم و اين همه چيستند و . . . ؟\r\nس - مگر اينها را خودت نمىدانى ؟\r\nج - اگر مىدانستم نياز به انبازى در اين جلسه نداشتم زيرا كه تحصيل حاصل محال است .\r\nس - آن كس كه شما را از ندانستگى و تاريكى به دانايى و روشنايى مىكشاند و يا به قول شما از قوه به فعل و از نقص به كمال مىرساند كيست ؟\r\nج - فلانى است .\r\nس - مگر او خودش اينها را مىداند ؟\r\nج - اگر نداند چگونه به ما مىآموزد و فاقد شىء چگونه معطى آن مىشود .\r\n\r\n","description":"","footnote":"","page_name":" 64 ","page_number":74},
  {"content":"\r\n\r\nس - او چگونه شما را از نادانى به دانايى مىكشاند و از تاريكى به روشنايى و از نقص به كمال مىرساند ؟\r\nج - او حرف مىزند و ما گوش مىدهيم و كم‌كم ياد مىگيريم .\r\nس - اين فلانى كه شما را از نقص به كمال مىبرد و اينها را به شما مىآموزد آيا خودش داشت و دارا بود يا او نيز از ديگران آموخت ؟\r\nج - او خود اظهار مىدارد كه از ديگران آموخت و ديگران از ديگران .\r\nس - او چگونه آموخت ؟\r\nج - هم چنان كه ما از وى مىآموزيم .\r\nس - شما گفتيد آموختن دانش اندوختن است و دانش روشنايى است و اين دانش را از حرف زدن او و شنيدنتان به دست آورده‌ايد ؟\r\nج - آرى چنين گفتيم زيرا اگر او حرف نمىزد و ما نمىشنيديم دانا نمىشديم ، مگر لال مىتواند به ديگرى چيزى بياموزد و يا كر از ديگرى چيزى فرا بگيرد .\r\nس - آنگاه كه شما به فكر فرو رفته‌ايد و داريد مثلا يك مسألهء سنگين رياضى و يا يك پرسش دشوار ديگر را مىگشاييد نه اين است كه در آغاز به جواب آن مسأله و حل آن پرسش آگاه نبوديد و سپس از انديشيدن بدان آگاهى يافتيد و روشن شديد و از قوه به فعل رسيده‌ايد ؛ آيا دست يافتن به جواب و حل آنها دانش نيست و دانش روشنايى نيست ؟\r\nج - آرى چنين است .\r\nس - آيا در اين صورت كه با انديشهء خودتان به دانشى دست يافته‌ايد گفت و شنودى در كار بود ؟\r\nج - نه خير .\r\nس - پس مىشود كه دانش از جز گفت و شنود به دست مىآيد ، نه چنين است ؟\r\nج - بنابراين مثالى كه زده‌ايد و كاوشى كه در پيش كشيده‌ايد بايد چنين باشد .\r\nس - حالا بفرماييد شما كه خاموش بوديد و به انديشه فرو رفته بوديد و گوينده‌اى\r\n\r\n","description":"","footnote":"","page_name":" 65 ","page_number":75},
  {"content":"\r\n\r\nنداشته‌ايد و به حلّ آن پرسش دشوار پيروز شده‌ايد مگر از ندارى به دارايى نرسيده‌ايد ، مگر از نقص به كمال نيامديد و از تاريكى به روشنى وارد نشديد و از قوه به فعل قدم ننهاده‌ايد ؟\r\nج - آرى همين‌طور است كه بيان داشته‌ايد .\r\nس - اكنون بفرماييد كه مخرج شما در اين صورت از قوه به فعل كيست ؟ چه گوينده‌اى و چه دهنده‌اى شما را از نقص به كمال رسانده است ؟\r\nج - من خودم به فكرم دريافتم ، در اين صورت جز من كس ديگر نبود .\r\nس - شما كه گفتيد انسان چيزى را كه داراست به سوى آن نمىرود و تحصيل حاصل محال است پس چگونه از خودتان كه نداشتيد اين دارايى حاصل شد ؟\r\nج - من فكر كردم و از فكر به آن رسيدم .\r\nس - پرسش من اين است كه خود فكر حركت است و در اين حركت نتيجه‌اى حاصل شده است كه حلّ آن مسأله دشوار بود ، بفرماييد چه كسى فكر را از قوّت به فعل و از نقص به كمال و از ندانستگى به دانايى كشانيد ، آن مخرج حركت فكرى از قوّت به فعل چه كسى است ؟ شما كه مىگوييد جز من ديگرى نيست و شما هم كه فاقد آن نتيجه بوديد ، و خودتان گفتيد فاقد شىء معطى آن نمىشود حالا بفرماييد آن كسى كه واجد آن نتيجه مسألهء علمى و آن پرتو فروغ دانش بود ، و آن را به شما بخشيد كيست و چگونه از نقص ندانستگى درآمديد و به كمال دانايى رسيده‌ايد ؟\r\nج - انصاف مىدهم كه از پاسخ آن عاجزم ، به راستى نمىدانم چه بگويم .\r\nاجازه بفرماييد درسى ديگر در اين موضوع عنوان كنيم .\r\n\r\nدرس بيستم\r\nاين درس دنبالهء سؤال و جواب درس پيش است :\r\nس - در درس پيش از شما پرسيدم كه فلانى چگونه شما را از نادانى به دانايى مىكشاند ، در جواب گفته‌ايد كه او حرف مىزند و ما مىشنويم و كم‌كم ياد مىگيريم .\r\n\r\n","description":"","footnote":"","page_name":" 66 ","page_number":76},
  {"content":"\r\n\r\nدر اينجا علاوه بر سؤالهايى كه بعد از جواب نامبرده داشته‌ام ، باز مىپرسم كه از حرف زدن او چگونه نور دانش در شما راه يافت ؟\r\nدرست به سؤال من دقت بفرماييد ؛ از موج زدن هوا صوت پديد مىآيد ؛ اين صوت را به پارسى آواز گوييم و اين موج از جهت هيأت‌هايى كه در گذرگاه خود از محبسها و مخرجها مىپذيرد حرف را به وجود مىآورد ، پس حرف هيأتى است كه به آواز عارض مىگردد . « 1 »\r\nو به عبارت ديگر و روشن‌تر از حركت زبان و برخورد آن به مخارج حروف و تموّج هوا صوت پديد مىآيد و حرف پيدا مىشود و اين تموّج هوا و شكنهاى گوناگون آن كه حرف از آن تشكيل يافت به دستگاه شنوايى شنونده كه گوش او است برخورد كرده و به پرده ضماخ او رسيده است و آن را شنيده است ، اگر چه اين خود امرى شگفت‌آور است و در دار هستى هيچ چيزى از خرد و كلان نيست كه سبب حيرت انسان و مايه شگفتى آن نشود اين مطلب به جاى خود ، ولى من سؤالم در اين مقام اين است كه حرف از تموج هوا و هيأت عارضه بر آن پديد آمد ؛ و از اين تموج چگونه به قول شما نور علم و فروغ دانش در شنونده جايگزين شده است ، همين هواست كه ما همواره در ميان او به سر مىبريم چون ماهى در ميان آب ، و اگر از آن به در برويم مىميريم چنان كه ماهى در بيرون آب . حالا بفرماييد اين هوايى كه ما در همه حال در او غوطه‌وريم چگونه به يك موج و شكن خوردن علم داده است ؟ آيا مىفرماييد كه هواى خارج از دهان دانا به تموّج و شكنش حامل نور علم است و آن را از راه دستگاه شنوايى به شنونده تحويل داده است يا خروج از دهان ، شرط نيست زيرا كه از صوتهاى ضبط شده در آلات ضبط صوت چون گرامافون و مانند آن همان معانى مفهوم مىشود كه آن حروف از دهانى بيرون شده باشد ، چه جواب مىفرماييد ؟\r\nج - خيلى بايد در اين سؤال تأمل كرد و به راستى معمايى است كه حلّ آن آسان\r\n\r\n\r\n","description":"","footnote":"\r\n( 1 ) . فصل دوم رسالهء اسباب حدوث الحروف تأليف شيخ رئيس ابن سينا رضوان الله تعالى عليه .\r\n","page_name":" 67 ","page_number":77},
  {"content":"\r\n\r\nنيست اكنون نمىدانم چه بگويم .\r\nس - مگر شبيه همين سؤال را از خواندن نوشته‌هاى كتب و رسايل پيش نمىآيد ؟\r\nمگر جز اين است كه نوشتهء مركّبى است كه به هيأتها و صورتها و شكلهاى گوناگون درآمده است ؟ چگونه از كتابى دانا مىشويم و به معارف مىرسيم در حالى كه چيزى از كتاب در ما انتقال نيافت . در حرف زدن باز تموّج هوايى بود كه در خواندن كتاب اين هم نيست ، فقط چشم ، نقوشى را بر صفحهء كاغذ مىنگرد ، چطور از آن دانا مىشود ؟ دانش دهنده كيست ؟ كتاب آموزگار است يا استاد آموزگار است ؟ و دانستى كه سؤال و اشكال دربارهء هر دو پيش مىآيد ، و يا ، نه كتاب آموزگار است و نه استاد ، بلكه اينها وسايل و معدّاتند و معلّم ، ديگرى است ؛ و آن ديگرى كيست و تازه او چگونه تعليم مىدهد و ما چگونه از او ياد مىگيريم چه جواب مىفرماييد ؟\r\nج - فعلا در حيرت افتاده‌ام و مىبينم ايرادهاى شما وارد است و پرسشهاى شما درست و استوار و پاسخ آنها دشوار است ؛ از شما مهلت مىطلبم .\r\nس - خيلى سپاسگذارم كه به سؤالهايم دقت داريد و از سر انصاف جواب مىدهيد ، در جوابهاى درس پيش گفته بوديد كه در آن مجلس گفت و شنيد ، هر روز از تاريكى به روشنايى مىرسم ، بفرماييد آن كه تاريك بود چه كسى بود كه روشن شد و روز بروز روشن‌تر مىشود ؟\r\nج - آن تاريك من بودم كه روشن شده‌ام و روز بروز به تدريج روشن‌تر مىشوم .\r\nس - متشكرم كه به پرسشهايم پاسخ مىدهيد ، لطف بفرماييد آن « من » را كه گفته‌ايد آن تاريك ، من بودم توضيح بدهيد ، تا دربارهء « من » شما آگاهى به دست آورم ؟\r\nج - آن « من » همين منم كه در حضور شما هستم و من منم و همينم كه مىبينى ، و اين كه منم و روبروى شما قرار گرفتم امر پوشيده‌اى نيست تا آن را توضيح دهم و تفسير كنم و آن « من » همين « من » است و اين منم ديگر چه توضيحى مىخواهد ؟ اين پرسش شما سخت سست مىنمايد .\r\nس - اگر اجازه مىفرماييد در اين‌باره از شما پرسش كنم و خيلى متشكر مىشوم .\r\n\r\n","description":"","footnote":"","page_name":" 68 ","page_number":78},
  {"content":"\r\n\r\nج - خواهش مىكنم هر چه مىخواهيد بپرسيد .\r\nس - اين « من » شما كه فرموديد رو به رويم قرار گرفته است آيا لباس و كفش و كلاه شما هم جزء همين است ؟\r\nج - خير آنها پوشاك من هستند و از من به درند .\r\nس - آيا موى سر و ريش شما جزء همين « من » است كه مىفرماييد : آن « من » همين است كه مىبينى ؟\r\nج - نه خير موى سر و بدنم اگر چه به لباسم از من نزديكترند ولى باز جزء من نيستند زيرا كه مويم را مىزنم و مىتراشم و از تراشيدن مو ، منم باقى است و من منم .\r\nس - آيا رنگ اندام شما هم جزء آن « من » شماست كه مىفرماييد آن « من » همين منم كه در حضور شما هستم ؟\r\nج - اگر چه رنگ اندامم از مويم به من نزديكتر است ولى باز فكر مىكنم كه رنگ من هم از من به در باشد و غير از من باشد زيرا كه ممكن است مثلا چند روزى در سفرى و يا در كارى باشم كه بايد در شعاع آفتاب بيابان به سر برم و كم‌كم رنگ اندامم كه گندم‌گون بود از آفتاب و باد خوردن سياه شود ، پس در اين صورت رنگم تغيير كرد و تبديل يافت ولى من منم ، و يا مثلا بيمارى يرقان بگيرم كه رنگ اندامم به كلّى زرد شود ولى باز من منم .\r\nس - خيلى متشكرم كه با منطق و استدلال به پرسشهايم پاسخ مىدهيد ، حالا بفرماييد انگشتان دست و پاى شما بلكه خود دست و پاى شما جزء اين من شما است ؟\r\nج - بله مگر انگشتانم و دست و پايم مانند لباس و كفش و كلاه و مو و رنگم هستند كه از من به در باشند و بيرون از من باشند ؟\r\nس - اگر كسى ، يك انگشت او را بريده‌اند آيا افعال و آثارش را به خود نسبت نمىدهد و نمىگويد من ديدم و من شنيدم و من رفتم و من آمدم و من گرفتم و من دادم و من انديشه كردم و من پيش‌بينى مىكنم و همچنين در افعال ديگر ؟\r\n\r\n","description":"","footnote":"","page_name":" 69 ","page_number":79},
  {"content":"\r\n\r\nج - چرا اين افعال را به خود نسبت مىدهد .\r\nس - آيا به بريدن اين يك انگشت او در آن من او خللى و نقصانى حاصل شد كه وقتى مىگويد من ، از منى كه يك جزء آن بريده شد خبر مىدهد ؟ و يا اين كه چه بسيار در افعال و اقوال و احوالش من من مىگويد و به كلّى از آن انگشت ناقص غفلت دارد و هيچ در خاطرش خطور نمىكند ؟\r\nج - ظاهرا بايد همين‌طور باشد كه شما مىگوييد .\r\nس - پس آن انگشت جزء من آن كس نيست ؟\r\nج - بنابراين بايد همچنين باشد .\r\nس - حالا بفرماييد اگر انگشتان يك دستش را و يا دستش را تا مچ و يا آرنج و يا تا شانه ، نداشته باشد آيا احوال و افعال و اقوالش را به خود نسبت نمىدهد و ذهول و غفلت از نبود دست در اسناد آثارش به خود برايش پيش نمىآيد ؟\r\nج - ظاهرا در اين صورت هم چنان است كه شما مىگوييد .\r\nس - پس دست او هم جزء آن من او نيست .\r\nج - بايد همين طور باشد كه شما مىگوييد .\r\nس - اگر دستها و پاهايش را نداشته باشد و يا دارد و لكن به كلّى افليج و از كار افتاده‌اند و مانند چوب خشكى به او چسبيده‌اند ، آيا در اين صورت باز نمىگويد من چنان كردم و چنين گفتم و من و من ، و يا در اين من گفتن اشارت به برخى از قسمت من خود مىكند و از جزء منش خبر مىدهد ؟\r\nج - ظاهرا من همان من است و كل و جزء در او راه ندارد و تفاوتى پيش نمىآيد .\r\nس - پس دست و پايت جزء من تو نيست ؟\r\nج - بايد اين طور باشد .\r\nس - آيا همين پرسش در گوش و چشم و بينى و زبان و دندان و اعضا و جوارح ديگر پيش نمىآيد ؟ آيا آنها جزء من تو هستند ؟\r\nج - بايد حق با شما باشد . گويا كه اين اعضا هم جزء من نباشند .\r\n\r\n","description":"","footnote":"","page_name":" 70 ","page_number":80},
  {"content":"\r\n\r\nس - اينها سؤالاتى دربارهء اعضاى ظاهرى بود ، حالا بفرماييد اگر كسى يك كليهء او را گرفته باشند با كليهء ديگر زنده نمىماند ؟\r\nج - چرا زنده مىماند ، و افراد بسيارى را مىشناسيم كه با يك كليه زنده‌اند و به خوبى در كار و كوشش روزانه زندگى خود هستند .\r\nس - سخن را كوتاه كنم ؛ آيا همان سؤالهايى كه در اعضاى ديگر پيش آورديم در اينجا پيش نمىآيد تا در نتيجه بگوييم كه كليه هم جزء آن من نيست ؟\r\nج - بايد همين طور باشد .\r\nس - كوتاه سخن ، آيا اگر قلب كسى را بگيرند زنده مىماند ، و يا اگر سر كسى را ببرند زنده مىماند ؟\r\nج - نه خير .\r\nس - آيا قلب ، آن « من » است و يا سر ، آن « من » است ؟\r\nج - مسلما بايد قلب يا سر آن « من » باشد ، و گرنه شما كه انسان را به كلّى مثله كرده‌ايد و چيزى از او باقى نگذاشته‌ايد و بديهى است اگر سر و يا قلب او هم آن « من » نباشد پس كيست كه من من مىگفت و بالاخره بايد چيزى باقى باشد تا من او باشد و شما از انسان آنچه بود همه را به كنار گذاشته‌ايد و از او گرفته‌ايد و او را هيچ كرده‌ايد .\r\nديگر من او كو تا من من بگويد ؟\r\nس - اجازه مىفرماييد سؤالم را ادامه بدهم و پرسش و كاوش بيشتر در ميان آورم ؟\r\nج - خواهش مىكنم بفرماييد .\r\n\r\nدرس بيست و يكم\r\nاين درس نيز دنباله سؤال و جواب درس پيش است :\r\nس - در درس پيش از شما پرسيدم كه آيا قلب و سر جزء آن من است كه هر كسى مىگويد من چنان گفتم و چنين شنيدم و چنان بودم و چنين شدم ؟ در پاسخ گفته‌ايد آرى كه اگر سر و قلب هم آن من نباشد پس كيست كه من من مىگويد ؛ و بنا شد كه از\r\n\r\n","description":"","footnote":"","page_name":" 71 ","page_number":81},
  {"content":"\r\n\r\nشما در اين باره پرسش بيشتر بنمايم .\r\nج - خواهش مىكنم بفرماييد .\r\nس - لطفا به سؤالهايم خيلى دقت و توجه داشته باشيد : بفرماييد آيا هيچ‌گاه فكرهاى سنگين و عميق در رشته‌هاى كار و زندگى شما براى پيش آمده است ؟\r\nج - چرا ، چه بسيار گاهى براى حلّ يك مسألهء رياضى چنان فكر عميق روى مىدهد كه از بيان آن عاجزم .\r\nس - متشكرم ، آيا در آن حال كه براى حلّ مسأله‌اى سخت به فكر فرو رفته‌ايد توجه به اعضايتان رهزن شما هست يا نه ؟\r\nج - خواهش مىكنم سؤال را توضيح بدهيد و روشن‌تر بپرسيد .\r\nس - غرضم اين است در آن حال كه بايد به فكر عميق ، مسألهء دشوارى را حل كنيد ، اگر سر و صداى خارجى باشد مزاحم كار شما نيست ؟\r\nج - چرا همين‌طور است كه مىفرماييد .\r\nس - و در آن حال اگر چشم بر چيزى بدوزيد و سرگرم تماشاى آن باشيد از كار فكريت باز نمىمانيد ؟\r\nج - چرا خيلى واضح است .\r\nس - آيا براى شما پيش نيامده است كه وقتى بيداريد و به فكرى فرو رفته‌ايد با اين كه چشم باز و گوش باز است اگر به قول بابا گفتنى شتر با بار از پيش چشم شما بگذرد از آن غفلت داريد و پس از آن اگر ديگرى از شما بپرسد كه آيا اشترى با بار از اينجا عبور كرده است در جوابش مىگويى نديدم ، و اگر در فكر نمىبوديد او را مىديديد و در هر دو صورت چشم باز است ؟\r\nج - چه بسيار كه اين احوال و اوضاع براى انسان پيش مىآيد .\r\nس - آيا براى شما پيش نيامده است كه در مطلب نيازمند به فكر عميق از سر و صدا مىگريزيد و به گوشه‌اى پناه مىبريد و در آن حال كه به فكر نشسته‌ايد چه بسا كه چشم خود را هم مىبنديد كه تا ديده به اين و آن نيفتد و شما را از فكر كردن باز ندارد\r\n\r\n","description":"","footnote":"","page_name":" 72 ","page_number":82},
  {"content":"\r\n\r\nو حتى خيالهاى درونى خودتان را از اين سوى و آن سوى رفتن باز مىداريد تا فكرت از پراكندگى رهايى يابد و فقط به همان مطلب دشوار تمركز يابد تا به حل آن دست بيابيد ، آيا نه چنين است ؟\r\nج - خوب مىفرماييد همين‌طور است كه بيان مىكنيد و چون و چرا برنمىدارد .\r\nس - خيلى متشكرم ، آيا همان‌طور كه چشم خود را مىبنديد و فكر را از خيالهاى پراكنده باز مىداريد ، حالا بفرماييد اگر در آن حال درباره شكل و ريخت و ساختمان و تشريح عضوى از اعضاى بيرونى يا درونى خودتان نظر داشته باشيد و در پيرامون آن انديشه كنيد آيا از حل آن مطلب دشوار و سنگين باز نمىمانيد و از آن فكر عميقى كه لازم بود منحرف و منصرف نمىشويد ؟\r\nج - اين چنين است كه مىفرماييد ، و البته توجه به اين امور مانع از غور كردن و تعمق در مسايل سنگين و حل آنها است .\r\nس - اين بود آنچه كه در آغاز گفتيم كه در حال فرو رفتن در فكر توجه به اعضا رهزن است و انسان از فكر كردن و به نتيجه رسيدن باز مىماند ، حالا كه سخن بدين جا رسيده است با توجه و دقت هر چه بيشتر و با تأمل هر چه بهتر بفرماييد در آن هنگام كه در حل مسأله‌اى به فكر فرو رفته‌ايد تا به نتيجه آن رسيده‌ايد و به جواب آن دست يافته‌ايد آيا در آن حال تعمق فكرى كه سخت به فكر فرو رفته‌ايد هيچ مىگفتيد كه ملك و مالى دارم و رخت و لباسى دارم و يا دست و پايى دارم و يا سر و مغز و قلبى دارم و يا از همه غفلت و ذهول داشته‌ايد و در عين حال تو بودى كه به فكر فرو رفته بودى و تو بودى و تو ، و چون از آن حال باز آمدى مىگويى من فكر كردم و فهميدم و رسيدم لطفا بفرماييد اين من كيست كه مىگويد من فكر كردم و من يافتم و من فهميدم ، جز اين است كه بايد غير از بدن و غير از همهء جوارح و اعضاى تو باشد ؟\r\nج - اين چنين كه تشريح كرده‌ايد و كنجكاوى نموده‌ايد بايد همين‌طور باشد كه نتيجه گرفته‌ايد .\r\nس - حالا بفرماييد آن كه مىگويد منم و من چنين و چنان كردم و گفتم و شنيدم من\r\n\r\n","description":"","footnote":"","page_name":" 73 ","page_number":83},
  {"content":"\r\n\r\nچه ، و چه ، و چه آيا آن من موجود است يا معدوم ، و به عبارت ساده‌تر آن من كه جز بدن است « هست » است يا « نيست » است ؟\r\nج - آقا اين ديگر خيلى روشن است كه آن من موجود است و هست است ، معدوم كه « نيست » است و نيست « نيست » است ، نيست چگونه فكر مىكند و مىيابد و مىگويد من ؟ نيست كه از خود خبر نمىدهد و نمىشود از آن خبر داد ، هر چه كه منشأ آثار است از هست است .\r\nس - آفرين همين‌طور است كه تقرير مىفرماييد ، پس از اين پرسش و پاسخ و از اين روش و كاوش بهره گرفتم كه آنچه را هر انسانى به فرهنگ فارسى من و يا به تازى انا و يا به واژه‌هاى ديگر از خود خبر مىدهد و حكايت مىنمايد ، اين كلمه من و انا و مانند آنها اشارت به موجودى دارد كه آن موجود جز بدن او است .\r\nج - همين‌طور است كه مىفرماييد .\r\nس - پس آن كه مىگفت تاريك بودم و روشن شدم ، ناقص بودم و كامل شدم ، نادان بودم و دانا شدم و از قوّت به فعل رسيدم اين حقيقت موجود بود كه جز بدن است و كلمه من و انا اشاره به آن است ؟\r\nج - بايد اين‌طور باشد .\r\nس - آيا آن را با چشم سر مىبينيم .\r\nج - نه خير .\r\nس - آيا مىشود با چشم مسلح مثلا با ذره‌بينها و دوربينها او را ديد ؟\r\nج - نمىدانم .\r\nشما دوستان گراميم در اين بحث و فحص دقت بفرماييد اين درسها را سرسرى نگيريد ، ببينيد الآن به موجودى رسيده‌ايم كه آن حقيقت ذات هر فرد انسان است ، و اكنون همين اندازه نتيجه حاصل كرده‌ايم كه آن گوهرى كه به لفظ « من » و « انا » بدان اشارت مىكنيم موجودى است غير از بدن . اين بحث و فحص ما را به چنين موجودى رسانده است و اكنون در بود چنين موجودى كه حقيقت من و شماست\r\n\r\n","description":"","footnote":"","page_name":" 74 ","page_number":84},
  {"content":"\r\n\r\nيقين حاصل كرده‌ايم اگر چه با چشم سر او را نمىبينيم و از منظر ديدگان پنهان است و نمىتوانيم آن را لمس كنيم ولى به بود او اعتراف داريم امّا چگونه موجودى است و چگونه غير از بدن است و با بدن است و نسبت بدن با او چگونه و تعلق او به بدن چگونه است و به چه نحو از نقص به كمال مىرسد و سؤالهاى بسيار ديگر در اين باره بايد پس از اين روشن شود . و ما در سفر علمى خود حق داريم كه بگوييم اكنون گامى برداشته‌ايم ، اين مطلب در درسهاى بعدى روشن‌تر مىشود و اكنون در اين روش به همين اندازه اكتفا مىكنيم .\r\n\r\nدرس بيست و دوم\r\nمطلب درس پيش اين بود كه آن گوهرى كه هر كس از خود خبر مىدهد و به كلمه من و انا و مانند آن بدان اشارت مىكند غير از بدن او است كه بين آن و بدن مباينت و مغايرت است و در اثبات آن به دليلى تجربى از راه تفكر پيش آمديم و خلاصهء آن اين بود كه انسان در حال تعمّق و تمعّن فكرى از بدن غافل است و به خود شاعر ، پس اين جز آن است . اكنون اين درس نيز در اثبات همان مطلب درس پيش است به دليلى ديگر . و اين دليل از جهتى بهتر از دليل پيش است كه در اثناى بيان آن دانسته مىشود چنان كه تذكر خواهيم داد . اين دليل نيز دليلى تجربى است كه از ابتكارات فيلسوف بزرگ شيخ الرئيس ابو على ابن سينا است . اين استدلالات را به عينه در فلسفهء دكارت فرانسوى نيز مىيابيم ولى محققين از فلاسفهء اروپا مانند واليو « 1 » و فورلانى « 2 » معتقدند كه دكارت به آراء فيلسوف ايرانى ابن سينا اطلاع يافته است و اين دليل تجربى را از او گرفته است . « 3 »\r\n\r\n\r\n","description":"","footnote":"\r\n( 1 ) .  Valios \r\n( 2 ) .  Fourlani \r\n( 3 ) . اين مطلب را از مقدمه فاضلانهء آقاى سيد احمد خراسانى بر دانشنامه علايى ( چاپ اوّل ) ، ص كز نقل كرده‌ايم .\r\n","page_name":" 75 ","page_number":85},
  {"content":"\r\n\r\nاين فيلسوف بزرگ ابن سينا در رشته‌هاى گوناگون دانش به تازى و پارسى كتابهاى بسيار ارزشمند نوشته است كه يكى از آنها معروف به اشارات و تنبيهات است و به اشارات شهرت دارد و يكى ديگر به نام شفا است كه اين هر دو كتاب را به تازى نوشته است . اشارات در منطق و فلسفه است و شفا يك دوره دايرة المعارف كه باز در ميان دانشمندان و دانش‌پژوهان همان دو قسم فلسفه و منطق آن متداول است . حكمت اشارات را به ده نمط و هر نمط را به چندين فصل و هر فصل را به عنوان اشارة و يا تنبيه و يا و هم و تنبيه و گاهى هم به عنوان تذنيب و تكمله و استشهاد و عناوين ديگر معنون كرده است . و حكمت شفايش را نيز به چند فنّ و هر فنّ را به چند مقاله و هر مقاله را به چند فصل تنظيم كرده و ترتيب داده است . آن دليل تجربى را در اين هر دو كتابش آورده است : در كتاب اشارات در فصل اوّل نمط سوم و در شفا در دو جا يكى در آخر فصل نخستين مقاله نخستين فن ششم ( ص 281 ، ج 1 ، چاپ سنگى ) و ديگر در اواسط فصل هفتم مقاله پنجم فن ششم ( ص 363 ، ج 1 ، چاپ سنگى ) .\r\nچون به تازى آشنايى نداريد ناچار بايد دليل نامبرده را به پارسى بازگو كنم و به گفتهء ملّاى رومى : پارسىگو ، گرچه تازى خوش‌تر است . و بهتر اين است كه به ترجمت تحت اللفظى گفتار شيخ از تازى به پارسى نپردازيم بلكه خامه را آزاد بگذاريم و خواستهء وى را آن چنان كه خواست برسانيم . اينك نقل دليل : خويشتن را چنين پندار كه : تمام اندام تندرست و خردمند ، چشمها بسته و انگشتان گشاده ، دستها و پاها باز و دور از بدن و از يكديگر ، در هوايى كه اندازهء گرمى آن با گرمى تنت برابر ، در فضايى آرام و خاموش كه نه به چيزى وابسته‌اى و نه بر چيزى ايستاده ، به يكبارگى آفريده شدى ، و در آنگاه تنها به بود خودت آگاهى و جز آن از همه چيز ناآگاه .\r\nاين بود دليل تجربى شيخ كه بازگو كرده‌ايم . حالا يك‌يك كلمات دليل را بشكافيد تا بهتر به مغز و مغزاى آن برسيد :\r\nچون تمام اندامى هيچ عضوى از اعضاى ظاهر و باطن در فرض مذكور فروگذار نشده است .\r\n\r\n","description":"","footnote":"","page_name":" 76 ","page_number":86},
  {"content":"\r\n\r\nچون تندرستى بيماريهاى بدنى نيست تا به درد عضوى و بيمارى تن بدان توجه داشته باشى و منصرف به بدن گردى و به حالى از احوال خودت كه جز ذات تو است توجه كنى .\r\nو چون خردمندى و در حال صحت عقلى به ذات خويشتن آگاهى دارى .\r\nو چون چشمها بسته است به بدن خود نمىنگرى و بدان توجه ندارى كه آيا اين بدن تويى تو است يا چيز ديگر است و با تو چه نسبت دارد .\r\nانگشتان گشاده و دستها و پاها باز و دور از بدن و از يكديگرند تا به تماس آنها به يكديگر و به برخورد آنها به بدن توجه تو را به عضوى از اعضايت و به بدنت جلب نكنند .\r\nدر هوايى كه گرمى آن با گرمى تنت برابر است تا به زيادت و نقص درجه حرارت هوا نسبت به درجهء حرارت تن از گرما و سرما توجه به بدن ننمايى .\r\nدر فضايى آرام و خاموش تا آواز بيرون تو را باز ندارد و متوجه به غير خود نشوى و يا خود آن سبب توجه تو به بدنت نشود .\r\nدر آن فضا نه به چيزى وابسته‌اى ، تا وابستگى تو به آن چيز تو را هم به آن چيز و هم به بدنت توجه ندهد .\r\nو نه در آن فضا بر چيزى ايستاده‌اى كه اگر بر زمين و چيز ديگر ايستاده باشى بر اثر تماس و برخورد پاها به آن چيز متوجه بدن مىشوى چنان كه به غير بدن هم . و چون فرض شود در فضا معلّق و آويخته باشى نه وابسته به چيزى و نه ايستاده بر چيزى ، به بدن و غير بدن توجه ندارى .\r\nو چون به يكبارگى آفريده شدى هيچ حالت تذكّر به اندام و اعضايت ندارى كه مبادا اين تذكّر تو را توجه به عضوى از اعضايت دهد چه اگر آفريده يكبارگى نباشى و تدريجى باشى اين خلقت تدريجى موجب تذكر به بدن و اعضا و اندام تو خواهد شد .\r\nتذكّر : آن كه در آغاز اين درس گفته‌ايم كه دليل شيخ بهتر از دليل پيش است از اين رو است كه در دليل سابق چون شخص مسبوق به اعضا و جوارح و اندام خود است\r\n\r\n","description":"","footnote":"","page_name":" 77 ","page_number":87},
  {"content":"\r\n\r\nممكن است كه اين تذكر به اعضا و اندام رهزنش شود ولى اين دليل از آن هول و هراس ايمن است . اين بود تذكرى كه بدان وعده داده‌ايم .\r\nحالا درست دقت بفرماييد و از روى درايت و انصاف حكم كنيد . در چنين فرض مذكور اصلا مىگفتى بدنى دارم تا بگويى بدنم مركب از سر و دست و مغز و قلب و خون و چه و چه است ؟ و من آن مغزم و يا آن قلبم و يا آن خونم . نه اين است كه در فرض مذكور نه مىدانى زمينى است و نه آسمانى و نه ماه و خورشيد و ستارگانى و نه اينى و نه آنى ، حتى نه دست و پا و سر و زبانى و نه خون و قلب و مغز و استخوانى ، در عين حال كه از همه چيز بىخبرى به خودت آگاهى و از خويشتن خبردارى و مثبت مدرك ذات خودى و تو خود با خودى پس آن گوهرى كه به من و انا بدان اشارت مىشود موجودى است غير از بدن .\r\n\r\nدرس بيست و سوم\r\nبهره‌اى كه از دو درس پيش گرفته‌ايم اين است كه جنبشكى كرده‌ايم ، و اندكى به ذات خود ، آگاهى يافته‌ايم ، و چيزكى بدان آشنا شده‌ايم و شايد توان گفت كه گامى به سوى آشنايى به خود برداشته‌ايم . ولى همين اندازه پى برده‌ايم كه آن گوهر ، اين كالبد نيست و نيز هيچ اندامى از اندامهاى آن نيست و جز آنها است .\r\nبايد جستجو كنيم و روش پرسش و كاوش پيش گيريم تا ببينيم او چگونه گوهرى است ؟ و وابستگى ميان او و تن چگونه است و اكنون كه دريافتيم او جز تن است آيا در تن است كه تن آوند اوست كه آنسان كه آب در آوندى است ؟ و يا تن براى او مانند آوند است ، كه بدانسان خط كالبد معنى است تن هم كالبد آن گوهر است و يا اين كه تن سايهء آن گوهر است و نمودارى از او است چون سايهء پرنده‌اى كه در پرواز است ، و سايه از پرنده بازگو است و يا آن گوهر با تن چون آب در برگ درخت است و يا جور ديگر است ؟\r\nو آيا تن در بود خود و در پيوند اندامهايش با يكديگر بدان گوهر پايدار و استوار\r\n\r\n","description":"","footnote":"","page_name":" 78 ","page_number":88},
  {"content":"\r\n\r\nاست و يا در بود و پيوندش بدان وابسته نيست ولى برايش همچون دست‌افزار است مانند خامه در دست نگارنده و تيشه‌واره در دست درودگر و از اين‌گونه چيزها . و يا برايش چون سوارى راهوار است كه هر سوى خواهد او را ببرد تا به خواستهء خود برسد ؟\r\nو باز پرسش پيش مىآيد كه آن گوهر كه جز تن است و در او و يا بر او نباشد پس در كجا است و چگونه او را داراست و او را به كار مىكشد ؟\r\nآيا چون آهن‌ربا كه پارهء آهن را و كهربا كه برگ كاه را مىربايند آن گوهر نيز نيروى كششى دارد و با تن آنچنان است ؟\r\nآيا يكى از آن دو نياز به ديگرى دارد كه همواره نياز از يكسو است و يا هر دو در كارهايشان انبازند و هر يك با ديگرى دست هم گرفته كارى را انجام مىدهند .\r\nو يا تن به آن گوهر جورى نياز دارد و آن به اين جور ديگر ؛ بدين گونه كه آن به اين در بودش و اين به آن در كارهايش . و يا آن گوهر در برخى از كارهايش نياز به اين دارد و در برخى ديگر ندارد بدين‌گونه كه در خوردن و بوييدن و ديدن و شنودن و بسودن و مانند آنها نياز به تن دارد و در انديشه كردن و دانايى به خود و دانش‌پژوهى و مانند آنها از آن بىنياز باشد . و يا در آغاز دانش‌پژوهيش بدان نياز داشته باشد و در انجام نه و يا بسان ديگر باشد كه بايد كوشش و پژوهش شود تا دانسته شود چگونه خواهد بود ؟\r\nو مىشود كه كسى پندارد همواره تن در بود و پيوستگى اندامهاى خود به يكديگر بدان گوهر نيازمند است كه اگر آن گوهر نباشد از هم گسسته گردد همچون چادرى سراپا كرده كه پاره‌هاى آن به ريسمانى به هم پيوسته است و چون آن ريسمان را بكشند هر پاره‌اى به كنارى افتد و چادرى نبود . ؟\r\nو يا به گفتهء برزويهء پزشك چنان كه در كتاب كليله و دمنه است ( ص 69 ، باب برزويه طبيب ) : « به نيت آدمى ، چون آوندى ضعيف است پر اخلاط فاسد از چهار نوع متضاد ، و زندگانى آن را به منزلت عمادى چنان كه بت زرين كه به يك ميخ تركيب پذيرفته باشد\r\n\r\n","description":"","footnote":"","page_name":" 79 ","page_number":89},
  {"content":"\r\n\r\nو اعضاى او به هم پيوسته ، هر گاه كه ميخ بيرون كشيده آيد در حال از هم باز شود » ولى آن گوهر در « بود » و پايدارى خود به كالبدش بىنياز باشد . يا بگويد كه در آغاز به كالبدش نياز دارد و در انجام نه . و يا در پيدايشش به كالبد نيازمند باشد و در زيست هميشگىاش نه ؛ كه چون بايد پديد آيد تن بخواهد ، كه تن برايش چون بيضه‌اى بود كه از آن بيضه اين گوهر به در آيد چنان كه جوجه از تخم پديد آيد و يا تن برايش چون لانه‌اى بود و وى تخمى يا جوجه‌اى كه در آن لانه بايد ببالد و پر و بال در آورد و چون پر و بال در آورده است از لانه روى بگرداند .\r\nو يا همچون كودك گاهواره‌اى كه روزى از گاهواره چشم بپوشد و به گفتهء دانشمند بزرگ ملا هادى سبزوارى :\r\n طفلى است جان و مَهدِ تن او را قرارگاه * چون گشت راه رو فِكَند مَهد يك طرف\r\nدر تنگناى بيضه بود جوجه از قصور * پر زد سوى قصور چو شد طائر شرف \r\nو يا همچون تخم اردك زير پر مرغ خانگى پروريده شود و همين كه بال و پر در آورده است و خويشتن را شناخته است كه خاكى نيست و آبى است از مادر خاكى خود دست برمىدارد و دل به دريا مىزند .\r\nو باز پرسش پيش مىآيد كه اگر تن لانه و خانه و يا آوند و يا سوارى و يا دست‌افزار و انباز كارش نباشد آيا پيش از تن بوده است يا با تن پديد آمده است ، و پيش از تن كجا بوده است و با اين تن چه آشنايى و بستگى داشت كه به دو پيوست و با او خو كرد . و اگر با تن پديد آمده باشد بسيار شگفت است كه در آغاز از گوهر تن پديد آيد و كم‌كم به جايى رسد كه جز تن شود و گوهرى ديگر گردد مانند برگ توت كه به تدريج اطلس مىگردد . داناى نامور مجدود بن آدم سنايى گويد :\r\n تو فرشته شوى ار جهد كنى از پى آنك * برگ توت است كه گشته است به تدريج اطلس \r\nو اگر تن لانه‌اش باشد اين لانه بدين زيبايى و آراستگى را خودش برايش ساخته و پرداخته است و يا ديگرى ؟ و اگر خودش ساخته باشد هزاران مانى چيره‌دست به\r\n\r\n","description":"","footnote":"","page_name":" 80 ","page_number":90},
  {"content":"\r\n\r\nزيردست او بايد شاگردى كنند كه استادى توانا و صورتگرى بس شگفت است ، زيرا كه هيچ لانه و خانه‌اى بدين شگفتى نه كسى ديده و نه كسى شنيده است .\r\nراستى صورتگرى بدين چيره‌دستى كه از آب چنين صورتگرى كند به گفته شيرين دلنشين شيخ بزرگوار سعدى :\r\n دهد نطفه را صورتى چون پرى * كه كرده است بر آب صورتگرى \r\nو يا لانه را ديگرى براى او ساخت ؟ خود آن ديگرى كيست آيا مادر است ؟ مادر چه دستى در زهدان خود دارد ؟ مادر كه از آن آگاهى ندارد و در سرنوشت كار كودك خود و ساختمان اندام او و وابستگى تن با آن گوهر جز تن كاره‌اى نيست و گرنه كودك را به دلبخواه خود مىساختن و اگر آن ديگرى مادر نيست و ديگرى است خود آن ديگرى كيست و چگونه ؟\r\nو آيا همچنان كه اين تن مىبالد آن گوهر هم مىبالد ؟ اگر مىبالد باليدن او چگونه است ؟ آيا مانند همين تن ، درازا و پهنا و گودى دارد و آيا مانند آن وزن و سنگينى دارد ؟ آيا مىتوانيد بفرماييد آن گوهرى را كه به واژه من بدان اشارت مىكنيد و اينك بدان تا اندازه‌اى آگاهى يافته‌ايد وزن و درازا و پهنا و گودى او چه اندازه است ؟ و يا اين كه آن گوهر هيچ يك از اينها را ندارد و اگر ندارد مگر مىشود كه چيزى رنگ هستى گرفته باشد و آن را درازا و پهنا و گودى نبود ؟\r\nآيا هستيهايى هستند كه بدين‌گونه نباشند ؟ ما هر چه را كه مىبينيم آنها را دارايند .\r\nاين زمين بدين بزرگى و آن ذره بدان خردى است كه آنها را درازا و پهنا و گودى است . دريا و هوا نيز اين چنين است و ستارگان ، ماه و خورشيد نيز اين چنين‌اند ، چنان كه پيشينيان دورى هوا را هفده فرسنگ دانسته‌اند و اكنون بيست و يك فرسنگ . و يكى از رشته‌هاى دانش ستاره‌شناسى راه به دست آوردن اندازه ستاره‌ها و سنجش آنها با يكديگر است و از روزگاران پيش در اين باره انديشه‌ها كرده‌اند و كتابها نوشته‌اند و آن در زبان و فرهنگ دانشمندان اين رشته به واژهء تازى به نام ابعاد اجرام ، آوازه دارد و ابن هيثم كه از دانشمندان بزرگ و به نام پيشين است در اين باره\r\n\r\n","description":"","footnote":"","page_name":" 81 ","page_number":91},
  {"content":"\r\n\r\nكتابى نوشته است ، و همچنين گودى درياها را و بلندى كوهها را و اندازهء روى آنها را از روى دانش هندسه به دست آورده‌اند ؛ ولى آن گوهر چگونه هستى است كه اين چنين نيست و اگر او را درازا و پهنا و گودى و وزن است چگونه و با چه ترازويى مىتوان به دست آورد ؛ وانگهى اگر آن گوهر مىبالد خوراك او چيست تا از آن ببالد آيا اين آب و نان و ميوه و سبزى و خوراكيهاى ديگر كه مايهء باليدن تن‌اند مايه پرورش و باليدن آن گوهر نيز هستند يا آن را مايه ديگر است و اگر هست چيست و چگونه مايه پرورش او مىشود و اگر اين هست باز چگونه است ؟ و همين آب و نان كه مايه پرورش تن است آيا به فرمان تن است و يا به دستور آن گوهر است . و اگر خود آن گوهر را پرورش و باليدن است او را چه كسى مىپروراند و از ندارى به دارايى مىكشاند و ديگر اين كه آيا چگونگى هر يك از اين دو به آن ديگر نيز مىرسد بدين‌گونه كه اگر آن اندوهگين شود اين هم افسرده مىشود و يا اگر اين پژمرده شود آن خسته مىشود و پژمرده مىگردد و يا چگونگىهاى هر يك ويژه خود او است و ديگرى با وى انباز نيست ؟\r\nو پرسش ديگر اين كه چون آن گوهر جز تن است آيا پس از آن كه وابستگى او با بدن بريده شد و ميانشان جدايى افتاد تن را كه مىبينيم لاشه‌اى گنديده مىگردد و همه تاروپود اندامهايش از يكديگر گسيخته و تار و مار مىشود آن گوهر نيز تباه مىشود و نابود مىگردد ؟ و يا تن كه لانه بود ويران شد و آن گوهر همچون پرنده‌اى از آن رهايى مىيابد و زندهء جاويد مىماند ؟ و يا تن كه خانه بود فرود آمد و خداوند خانه از آن كوچ كرد و خود پايدار است و زندگانى ديگر دارد ؟ و يا اين كه لانه و خانهء ديگر برايش مىسازد ؟ و آيا آن لانه و خانهء ديگر از همين گونه لانه و خانهء نخستين است يا جور ديگر است كه چون بينش و دانش او نيرو گرفت براى خود لانه و خانه‌اى بسازد كه ديگر ويران نشود و فرود نيايد ؟ و يا پس از لانه و خانهء نخستين ديگر نياز به لانه و خانه ندارد ؟ و يا مىتوان گفت كه هستيهايى باشند كه هيچ‌گونه دگرگونى در آنها راه ندارد و اين گوهر هم از آن‌ها است ؟ و يا اين كه گفت\r\n\r\n","description":"","footnote":"","page_name":" 82 ","page_number":92},
  {"content":"\r\n\r\nدگرگونى در او راه دارد ولى او از دستهء هستيهايى است كه تباهى در ذات او راه ندارد ؟\r\nوانگهى انجام او چه خواهد شد و پايان كارش به كجا مىكشد ؟ و از اين خانه و لانه ساختن چه مىخواهد و از اين لانه به آن لانه پريدن و از اين خانه به آن خانه رخت كشيدن چه مىجويد ؟\r\nاينها يك دسته پرسشهايى است كه در اين باره براى شوراندن و ورزش فكرى شما پيش آوردم ، در برگزيدن گفتار راست از ميان اين همه گفتارها و داورى درست كردن بايد كوشش و كاوش را به كار گماشت و چراغ دانش را فراروى داشت . و پرسشهاى گوناگون ديگر نيز پيش خواهد آمد و اكنون همين اندازه بسند است تا مبادا خستگى روى دهد و يا سرگشتگى آورد . اگر چه دربارهء دوستانم كه تشنهء دريافت دانش و خواهان شناسايى به گوهر ذات خود و آشنايى با جهان هستىاند و با چه شور و شتاب در اين انجمن دانش‌پژوهى گرد مىآيند چنين انديشه ، پندارى سست و نادرست است . آرى مىبايستى بردبار و شكيبا بود و آهنگى از سنگ خارا سخت‌تر و از كوه استوارتر داشت ، گرايش هر چه بيشتر به دانشمندان و دوستى به دانش به كار برد تا توان به جايى رسيد و به خواستهء خود پيروز شد . اين ديروز در غزلى دربارهء خود گفتم :\r\n منم آن تشنهء دانش كه گر دانش شود آتش * مرا اندر دل آتش همى باشد نشيمنها \r\nاز فيلسوف عرب ابو يوسف يعقوب بن اسحق كندى به يادگار است كه : دانش‌پژوه به شش چيز نياز دارد تا دانا شود كه اگر يكى از آنها كم بود تمام نگردد : هوش سرشار ، دوستى پيوسته ( به دانش ) ، بردبارى نيكو ( در برابر پيش‌آمدها ، و دانش‌پژوهى ) ، دلى تهى ( از آرزوهاى گوناگون كه رهزن‌اند ) ، گشاينده‌اى دريافت دهنده ( استاد ) ، روزگارى دراز « 1 »\r\n\r\n\r\n","description":"","footnote":"\r\n( 1 ) . يحتاج طالب العلم الى سته اشياء ، حتى يكون فيلسوفا ؛ فان نقصت لم يتّم : ذهن بارع ، و عشق لازم ، و صبر جميل ، و روع خال ، و فاتح مفهم و مدّة طويله .\r\n","page_name":" 83 ","page_number":93},
  {"content":"\r\n\r\n\r\nدرس بيست و چهارم\r\n باز بلبل به بوستان آمد * بوى انفاس دوستان آمد \r\n( ديوان خواجوى كرمانى ، ص 511 )\r\nچند روزى اين درس و بحث ما به تأخير افتاد و جلسهء گفتگوى ما تعطيل شد .\r\nآرى در راه تحصيل دانش موانع بسيار است و تا نهال وجود كودكى و محصلى در طريق تكامل به بار نشيند چه رنجها بايد برده شود . به قول عارف بزرگوار و دانشمند نامدار اسلامى سنائى غزنوى :\r\n هر خَسى از رنگ گفتارى بدين ره كى رسد * درد بايد مرد سوز و مرد بايد گامزن\r\nسالها بايد كه تا يك سنگ اصلى ز آفتاب * لعل گردد در بَدَخشان يا عقيق اندر يَمَن\r\nماهها بايد كه تا يك پنبه دانه ز آب و خاك * شاهدى را حُلّه گردد يا شهيدى را كفن\r\nروزها بايد كه تا يك مشت پشم از پشت ميش * زاهدى را خرقه گردد يا حمارى را رَسَن\r\nعمرها بايد كه تا يك كودكى از روى طبع * عالِمى گردد نكو يا شاعرى شيرين سخن\r\nقرنها بايد كه تا از پشت آدم نطفه‌اى * بوالوفاى كُرد گردد يا اويس اندر قرن \r\nدر دروس گذشته نتايج علمى كه نصيب ما مىشد هر يك را به عنوان اصلى تعبير مىكرديم . اجازه بفرماييد اكنون آن اصول را بازگو كنيم و آنچه را كه به صورت اصل در نياورديم بدان صورت درآوريم تا گذشته‌ها را به ياد آوريم و با بينش بيشتر پيشرفت كنيم :\r\nاصل 1 - هر چه هست وجود است .\r\nاصل 2 - هر چه پديد آمده از وجود پديد آمد .\r\nاصل 3 - نيرويى داريم كه در مىيابد و تميز مىدهد .\r\nاصل 4 - سراى هستى بىحقيقت و واقعيت نيست . بلكه حقيقت و واقعيت دارد ، بلكه عين واقعيت است .\r\nاصل 5 - حقيقت و واقعيت هر چيز هستى است .\r\n\r\n","description":"","footnote":"","page_name":" 84 ","page_number":94},
  {"content":"\r\n\r\nاصل 6 - واسطه‌اى ميان وجود و عدم نيست .\r\nاصل 7 - هستيها با هم بىپيوستگى نيستند بلكه هستيها با هم پيوستگى دارند .\r\nاصل 8 - آنچه اتفاقى نيست هدفى دارد و رفتار او بيهوده نيست .\r\nاصل 9 - هر آنچه از حركت به كمال مىرسد آيينى دارد .\r\nاصل 10 - علم وجود است .\r\nاصل 11 - حركت در چيزى است كه فاقد كمالى باشد .\r\nاصل 12 - موجودى كه كمال مطلق است حركت در او متصور نيست .\r\nاصل 13 - حركت فرع بر احتياج است ( تلفيق اين اصل با اصل 11 : حركت در چيزى است كه فاقد كمالى باشد پس حركت فرع بر احتياج است ) .\r\nاصل 14 - هر چه كه غايت و كمال متحركى است برتر و فراتر از آن متحرك است كه حركت ناقصى به سوى كاملى است پس موجودات را درجات و مراتب است .\r\nاصل 15 - اگر سلسله موجودات منتهى به موجودى شود بايد آن موجود غايت غايات و كمال كمالات و نهايت و منتهاى همهء هستيها باشد و مادون او همه محتاج او و در وى حركت متصوّر نبود .\r\nاصل 16 - هر موجودى در حدّ خود تامّ و كامل است . تامّ و أتمّ و كامل و اكمل از قياس پيش مىآيد .\r\nاصل 17 - هيچ چيز در حدّ خود و در عالم خود شرّ و بد نيست ولى قياس و نسبت با اين و آن كه به ميان آمد سخن از شرّ و بد به ميان مىآيد .\r\nخلاصهء دو اصل اخير : هيچ موجودى در حدّ خود نه ناقص است و نه شرّ .\r\nاصل 18 - نطفه و مربّى و اجتماع و معاشر از اصولىاند كه در سعادت و شقاوت انسان دخلى به سزا دارند .\r\nاصل 19 - حركت : خارج شدن موضوعى است از فقدان صفتى و كمالى به سوى وجدان آن كمال و صفت به طور تدريج و وجود هر جزء بعد از جزء ديگر . و خلاصه حركت عبارت است از خروج شىء از قوه در امرى به فعل تدريجا .\r\n\r\n","description":"","footnote":"","page_name":" 85 ","page_number":95},
  {"content":"\r\n\r\nاصل 20 - براى متحرك بايد مخرجى باشد كه وى را از نقص به در برد و به كمال رساند .\r\nاصل 21 - ما با حركت و در حركت و در جهان حركتيم .\r\nاصل 22 - كتاب و آموزگار از وسايل و معدّاتند ، دانش دهنده ديگرى است .\r\nاصل 23 - آن گوهرى كه به لفظ من و انا و مانند اينها بدان اشارت مىكنيم موجودى غير از بدن است .\r\nاين اصول عصارهء مطالب بيست و سه درس پيش است كه تا اندازه‌اى به تفصيل در هر يك بحث كرده‌ايم . اكنون لازم است كه در مخرج متحرك از نقص به كمال و همچنين در حقيقت آن گوهرى كه به واژهء من بدان اشاره مىكنيم گفتگو كنيم تا شايد به اين اصل اصيل آشنايى درست پيدا كنيم و سپس از معرفت صحيح بدانها ، درى از حقايق و معارف به روى ما گشاده گردد . دانستيم كه آن گوهرى كه به واژه من بدان اشارت مىكنيم موجودى غير از بدن است و اين خود اصلى از اصول گذشته بود ، و در اصل سوم گفتيم كه نيرويى داريم كه درمىيابد و تميز مىدهد و اين نيرو همان گوهر است كه مىگويد من دريافتم و من تميز مىدهم چنان كه در دروس پيش دانسته شد .\r\nتصديق مىفرماييد كه ما در مسير علمى ناچاريم براى موجودى كه دربارهء آن بحث و فحص مىكنيم و سبر و تقسيم مىنماييم نامى بگذاريم كه بدون نام‌گذارى از خبر دادن آن و شرح و وصف نمودنش اگر به فرض امكان داشته باشد بسيار دشوار خواهد بود . حالا بفرماييد آن گوهرى را كه به لفظ من و انا و مانند اينها بدان اشارت مىكنيم به چه اسم بخوانيم ؟ البته در اسم‌گذارى مختاريم و كسى با ما حق اعتراض ندارد كه چرا چنين اسمى را بر وى نهاده‌ايد ، چنان كه مىبينيم هر قوم براى خود زبانى خاص دارد و هر طايفه‌اى از دانشمندان در انواع علوم براى خود اصطلاحى خاص .\r\nنگارنده در اين اثنا به ياد گفتار دانشمند خاورشناس فاضل نلّينو ايتاليايى ( كرلو\r\n\r\n","description":"","footnote":"","page_name":" 86 ","page_number":96},
  {"content":"\r\n\r\nالفونسو نلّينو ) « 1 » در كتاب ارزشمند و سودمندش به نام علم الفلك « 2 » افتاده است . وى درباره مدار ستارگان - به خصوص امروز كه لفظ مدار و خط سير و مانند آنها در سر زبانهاست - گفته است كه من همان لفظ فلك را كه در كتب و اصطلاح دانشمندان فلكى آمده است به كار مىبرم . « 3 »\r\nاين گفتار نلّيو سخت در من اثر گذاشت و بسيار آن را پسنديدم زيرا مىبينم دانشمندان هيوي در كتب هيئت فلك را بر مدارات ستارگان اطلاق مىكنند و در كتب رياضى فلكى ، هر گاه فلك گفته مىشود به معنى همان مدار است و بطلميوس در مجسطى و بيرونى در قانون مسعودى كه در حقيقت مجسطى اسلامى است از لفظ فلك همان خط مدار كوكب را مىخواهند .\r\nمحمود بن محمد بن عمر چغمينى در ابتداى باب سوم ملخص در هيئت « الملخّص فى الهيئة » گويد : دواير عظام يكى از آنها معدل النهار است كه فلك مستقيم ناميده مىشود . و يكى ديگر از دوائر عظام دائرة البروج است و فلك البروج ناميده مىشود . و شارح ملخص در هيأت تأليف چغمينى معروف به فاضل رومى و قاضىزاده رومى در شرح آخر باب مذكور گويد : بدان كه اقتصار بر دوائر براى ناظرين در براهين كافى است چنان كه صاحب مجسطى بر همان دوائر اقتصار كرده است كه در اين صورت علم هيئت را هيئت غير مجسمه گويند و متأخرين چون قصد كردند مسائل هيوي را از دلايل تجريد كنند دوست داشتند كه افلاك را مجسمه فرض\r\n\r\n\r\n","description":"","footnote":"\r\n( 1 ) .  CarloAlfonso Nallino \r\n( 2 ) . ترجمهء فارسى اين كتاب به قلم آقاى احمد آرام در سال 1349 چاپ و منتشر شده است .\r\n( 3 ) . عبارت فاضل مذكور در پاورقى ، ص 21 ، چاپ اوّل كتاب نامبرده كه آخر محاضرهء دوم كتاب نامبرده است اين است : هذا - يعنى به الفلك - اصطلاح كل فلكيى العرب به معنى  . Orbite  و لا استحسن استعمال لفظ « مدار » الوارد فى كتب بعض الحديثين المقلّدين لاصطلاحات الافرنج بلا لزوم .\r\nو المدارات عند العرب هى الدوائر المتوازيه لدائرة معدل النهار . ايضا ر . ك : به پاورقى ، ص 27 ، از ترجمهء فارسى كتاب مزبور ، تحت عنوان « تاريخ نجوم اسلامى » .\r\n","page_name":" 87 ","page_number":97},
  {"content":"\r\n\r\nكنند - تا اين كه گويد : پس افلاك در نزد جمهور مهندسين كه بر دوائر اقتصار مىكنند سى و چهار است . . .\r\nمقصودم اين كه نلّينو بر اين عقيدت است كه لفظى بدين كوتاهى و شيوايى و مشهور و معروف در كتب علمى و ساير و داير در السنهء علماى فلكى به نام فلك را چرا به اصطلاح ديگرى تبديل كنيم و يا تغيير دهيم چه بهتر كه همين لفظ شناختهء علمى را به كار ببنديم . اين بنده نيز گويد كه آن گوهرى كه به لفظ من بدان اشاره مىكنيم و موجودى غير از بدن است در كتب علمى فلاسفه و حكما و در السنهء رجال علم ، فلسفه و حكمت به نام نفس و يا نفس ناطقه رايج است و ما نيز به پيروى آنان همين نام را به كار مىبريم و چه نيازى كه نام ديگر بر آن بنهيم و اين نامى است كه در عرف فلاسفه و حكما شناخته شده است . كوتاهى سخن اين كه نفس در فن فلسفه و حكمت چون فلك در فن هيئت است . پس بعد از اين هر گاه نفس انسانى يا نفس ناطقه يا نفس به طور مطلق گفته شد مراد از آن همان گوهر نامبرده است .\r\nو بدان كه نفس را در زبان پارسى روان مىگوييم و جان هم گفته مىشود ولى اطلاق صحيح آن اين است كه روان اختصاص به نفس انسان دارد و جان به نفوس حيوانات گفته مىشود مثلا نمىگويند روان گاو و گوسفند بلكه مىگويند جان گاو يا جان گوسفند و اگر در عبارتى روان به جاى جان حيوان به كار برده شد به عنوان مجاز و توسّع در لغت است ، چنان كه ما امروز خوردن را در خوردنى و آشاميدنى هر دو به كار مىبريم و مىگوييم نان را خوردم و آب را خوردم با اين كه بايد گفت آب را آشاميدم يا نوشيدم . سعدى در اين قطعه ، روان را به جاى جان به كار برده است :\r\n شنيدم گوسفندى را بزرگى * رهانيد از دهان و چنگ گرگى\r\nشبانگه كارد بر حلقش بماليد * روان گوسفند از وى بناليد\r\nكه از چنگال گرگم در ربودى * و ليكن عاقبت گرگم تو بودى \r\nتبصره : گوهر نامبرده به نامهاى گوناگون خوانده شده است چون نفس ، نفس\r\n\r\n","description":"","footnote":"","page_name":" 88 ","page_number":98},
  {"content":"\r\n\r\nناطقه ، روح ، عقل ، قوهء عاقله ، قوهء مميزه ، روان ، جان ، دل ، جام جهان‌نما ، جام‌جم ، جام جهان‌بين ، ورقا كه به معنى كبوتر است ، طوطى و نامهاى بسيار ديگر كه در وقت لزوم تذكر مىدهيم ولى آنچه كه در كتب حكمت و السنه حكما رواج دارد همان پنج نام نخستين است كه ما نيز به مضمون « ره چنان رو كه رهروان رفتند » از آنها پيروى مىكنيم ، چنان كه اين كالبد ظاهرى را به فارسى : تن و به تازى : بدن مىگويند و به اسامى گوناگون ديگر نيز مىنامند كه در هنگام ضرورت بازگو مىشود .\r\n\r\nدرس بيست و پنجم\r\nدر شناختن ذات نفس كه بدانيم چگونه گوهرى است ، پرسشها و احتمالهاى گوناگون درس بيست و سوم پيش مىآيد ؛ و بالاخره بايد به برهان و استدلال معلوم گردد كه كدام قسم از آنها حق است . اكنون در اين درس سخن ما اين است كه دانستيم ما را گوهرى به نام نفس و كالبدى به نام بدن است و در عين حال نفس و بدن داريم هر يك از ما يك شخص و يك هويت هستيم هيچ كس نمىگويد كه من دو كس هستم و اين بديهى است كه هر كس جميع آثار وجوديش را به خود نسبت مىدهد و همه را به يك موضوع كه همان شخص و هويت او است اسناد مىدهد و مىگويد : من انديشه كردم و من پنداشتم و من گمان بردم و من ديدم و من شنيدم و من بوييدم و من بسودم و من چشيدم و من خوابيدم و من رفتم و من آمدم و هكذا .\r\nآنچه كه از نفس و بدن او صادر مىشود همه را به يك شخص نسبت مىدهد كه از آن شخص تعبير به من مىكند . نه اين كه برخى از اين آثار وجوديش را به يك شخص و هويت ، و برخى ديگر از آنها را به يك شخص و هويت ديگر نسبت دهد حتى آنچه را كه در خواب مىبيند به همان شخص و هويت اسناد مىدهد كه در بيدارى آنچه را انجام مىداد به او اسناد مىداد و مىگويد : من دوش در خواب ديدم كه چه‌ها كردم و چه‌ها بر سرم آمد ، چنان كه در بيداريش مىگويد كه من ديروز چه‌ها كردم و چه‌ها بر سرم آمد . و به بداهت و فطرت در اين احوال و اوضاع\r\n\r\n","description":"","footnote":"","page_name":" 89 ","page_number":99},
  {"content":"\r\n\r\nو اطوار وجوديش يك شخص است . بلكه شخص صد و ده ساله هم كه شد مىگويد من آنگاه كه كودك ده ساله بودم از فلان استاد اين حرف را شنيدم و امروز كه صد و ده ساله‌ام به سرّ و معنى آن حرف رسيدم . با اين كه صد سال در ميان فاصله است و در اين مدت صد سال كالبد تن او چندين بار عوض شده است و احوال گوناگون بر او عارض شده است و در اين دوره عمر خود اطوار مختلف سير كرده است كه به طور دقيق و به معناى تحقيق در دو آن يكسان نيست و بر يك منوال قرار و آرام ندارد با اين همه يك حقيقت شخصيت و هويت او باقى است . بلكه از آغاز تولد تا انجام زندگيش نامهاى بسيار يافته است كه در هر طورى از اطوار عمرش اسمى خاص دارد چنان كه در اجتماع و آيينش در هر طورى حكمى خاص ؛ و با اين همه همهء آن اسامى خاص هر دوره و احكام خاص آن دوره بر يك شخص صادق است و همه به يك شخص و يك كس نسبت داده مىشود مثلا كودك نوزاد در آغاز به نام نىنى و شيرخوار است تا اين كه دوران كودكى به سر مىآيد آنگاه جوان ناميده مىشود و دوران جوانى كه گذشت دو مويش گويند كه سياه سپيد موى شده است و پس از آن پيرش نامند و به خصوص در لغت تازى انسان را از آغاز تا انجام نامهاى بسيار است با اين همه يك فرد جامع همهء اين اطوار كه همان يك ذات و حقيقت او است در همه اين احوال محفوظ است و همه او را يك شخص مىشناسند چنان كه او نيز خودش را يك شخص مىداند و مثلا اگر در جوانى كتابى را به امانت از كسى گرفت و رد نگرد پس از پنجاه سال كه صاحب كتاب وى را ديد و كتابش را از او درخواست كرد اگر بهانه آورد كه آنگاه من كتاب را از تو گرفته بودم شخص ديگر بودم و اكنون شخص ديگرم ، كتاب را به آن كسى كه دادى از او بستان ؛ هيچ كس اين عذر او را نمىپذيرد . و نيز مىبينيم كه آنچه را انسان دم به دم فرا مىگيرد به گذشتن روزگار آن دانشهاى به دست آوردهء خود را داراست و مىگويد من دانا و خوانا و نويسايم و اين ملكه و قدرت دانايى را در همه احوال به خود نسبت مىدهد و اكنون هم مىگويد من همان شخص داناى چند سال پيش از اينم . و اين بحث را عمق ديگر است و زير سر آن سرّى نهفته است كه بايد در\r\n\r\n","description":"","footnote":"","page_name":" 90 ","page_number":100},
  {"content":"\r\n\r\nبحث حركت جوهرى آشكار شود .\r\nغرض اين است : اين انسان صاحب نفس و بدن يك شخص است و تركيب آن دو تركيب انضمامى چون تركيب بياض و جدار نيست كه در واقع ديوار و سفيدى از يكديگر ممتازند اگر چه سفيدى عارض بر ديوار است و قايم به او است بلكه يك نحو تركيب اتّحادى نفس با بدن دارد كه يك هويت و شخصيت است و همهء افعال صادره از او به يك هويّت انتساب دارد . بنابراين آنچه كه در سر زبانها رايج است و حتى در كتابها هم آورده‌اند كه جان مرغ است و تن قفس يا لانه ، و يا اين كه نسبت نفس به بدن چون نسبت ربّان به سفينه است يعنى نسبت ناخدا به كشتى است ، و يا نفس سوار است و بدن سوارى و يا نفس ملك است و بدن مملكت ، و از اين گونه تعبيرات و تشبيهات همهء اينها خطابى است نه برهانى زيرا كه هر يك از مرغ و لانه ، و ناخدا و كشتى و سوار و سوارى ، و ملك و كشور از ديگر ممتازند و اضافه بين دو امر جداى از يكديگر است و هر يك را يك شخصيت و هويت است ولى نفس و بدن دو امر جداى از هم نيستند و دانستى كه يك شخصيت و هويت است .\r\n\r\nدرس بيست و ششم\r\nدر درس پيش دانسته شد كه انسان با اين كه نفس و كالبد دارد در واقع يك حقيقت است به اين معنى كه يك شخصيت دارد و او را بيش از يك هويّت نيست و جميع آثار وجوديش را و همهء اوضاع و احوال گوناگونش را چه آنهايى كه مستقيما از نفس است چون : انديشه كردن ، و چه آنهايى كه به دخالت بدن است چون : راه رفتن ، همه به يك شخصيّت و هويّت نسبت مىيابد و در همه آنها مىگويد من چنين و چنان كردم . پس مىتوانيم بگوييم كه انسان موجود ممتدّى است كه از مرحلهء اعلا تا به انزل مراتبش همه يك شخصيت است كه هيچ گسيختگى در ميان اعضا و جوارح او نيست و حتى يك رگ مويى او از كلّش جدا نيست .\r\nاكنون به برخى از احوالى كه طارى انسان مىشود تذكرى مىدهيم تا كم‌كم بتوانيم\r\n\r\n","description":"","footnote":"","page_name":" 91 ","page_number":101},
  {"content":"\r\n\r\nاز عنوان اين گونه مسايل و دانستن آنها انتقالات علمى و سيرهاى معنوى پيدا كنيم و به گمشده‌هايى دست بيابيم .\r\nالتفات بفرماييد ، در نظر بگيريد پاره سنگ خارايى را وزن كرده‌ايد ، و وزن آن به دست آمد ، در يك ساعت بعد همان سنگ را در همان جا وزن كنند وزن آن همان است و در يك سال بعد ، بلكه يك قرن بعد آن را در همان جا وزن كنند باز وزن آن همان و اگر به گذشتن روزگار چيزى از وى كاسته گردد آن قدر ناچيز است كه باز در وزن نمودى ندارد .\r\nحالا باز در نظر بگيريد كه يك شخص انسان را وزن كرده‌ايد ، وزن آن مقدارى خواهد بود ، و اين انسان داراى اين وزن معلوم مىتواند مقدار معين راهى برود و يا بارى ببرد كه بيش از آن از عهدهء او خارج است و از پذيرفتن كارى كه بيش از قدرت او است ابا مىكند و سر باز مىزند . مثلا مىگويد من نمىتوانم اين شاخهء درخت را به تنهايى بشكنم ، و يا اين مقدار را به تنهايى بردارم و يا اين مسافت را در اين مقدار زمان بپيمايم و يا اين كه از اين سوى جوى بدان سويش بجهم . ولى همين انسان مفروض اگر خشم به دو دست دهد و يا عشق و شور به دو روى آورد همان شاخه بلكه شاخهء قوىتر از آن را به تنهايى مىشكند ، و آن مقدار بار بلكه بيشتر از آن را حمل مىكند و آن مسافت بلكه بيشتر از آن را در آن مقدار زمان بلكه در كمتر آن مىپيمايد و از يك سوى آن جوى به سوى ديگرش به خوبى مىجهد بلكه به عرض بيشتر از آنها مىتواند بجهد و در آن حال غضب چند نفر اگر بخواهند او را از جايش حركت دهند دشوار است با اين كه ، آن مقدارى كه وزن او بود يك نفر از آنها مىتواند آن را از جايش بردارد ، گاهى مىبينى با چه چستى و چابكى به كارى است و گاهى با چه كاهلى و گرانى ، با اين كه كالبد تن همان است و به يك وزن است . اين احوال و اطوار گوناگون كه مثلا آن سبكى و اين سنگينى است از كيست و از كجا پيش مىآيد و چگونه به او دست مىدهد ؟ اگر از بدن باشد : اين بدن كه در هر دو حال يك پيكر است و يك جسم معلوم است . اگر از نفس ناطقه است : آيا نفس ناطقه كه موجودى جز بدن و با بدن\r\n\r\n","description":"","footnote":"","page_name":" 92 ","page_number":102},
  {"content":"\r\n\r\nاست بلكه نفس و بدن با هم يك شخصيت و هويت‌اند ، از جنس همين بدن باشد يا دو جسم مقرون و با هم را در هر حال وزن كنيم بايد به يك وزن باشد . پس اين اختلاف احوال چگونه خواهد بود ؟ مسلما بايد اين احوال از ناحيهء آن نيروى به نام نفس باشد زيرا ما را بدن و نفس است و هر دو ، يك شخصيت ما را تشكيل مىدهند و جا دارد كه بدن را به عنوان مرتبهء نازل نفس بدانيم زيرا آنچه كه از آثار وجودى در بدن مىبينيم همه از نفس به او مىرسد و شايد به تشبيهى تا اندازهء موافق و به تمثيلى تا قدرى مطابق توان گفت كه نفس ، چراغ است و بدن چراغدان . و شايد هم كه اين تمثيل چندان مناسب نباشد و نسبت نفس با بدن برتر از چراغ و چراغدان باشد . فعلا سخن ما اين است كه همهء شؤون و اطوارى كه از بدن مشاهده مىشود از گوهر نفس صادر مىشود و مبدأ پيدايش اينها او است چنان كه مىبينيم انسانى كه به تعبير مردم مرده است كالبد تن ، جمادى است افتاده و نمىتوان گفت كه بدن او است چه آنگاه بدن او است كه در او تصرف و بدان تعلّق داشته باشد و آثار وجوديش را در وى تصرف مىكرد و در شخصيت و هويت او دخيل بود و افعال و آثار بارز و ظاهر از وى را به خود نسبت مىداد كه از اين روى وى را مرتبهء نازلهء نفس گفته‌ايم . مگر نه اين است كه بدن مرده متلاشى مىشود و طراوت و تازگى و توازن و تعادل و تناسب اعضا و جوارحش را از دست مىدهد . پس آن سبكى و سنگينى ، و فرمان جستن و پريدن ، و اين تازگى و زيبايى ، و بستگى و پيوستگى و همهء احوال و اطوار طارى بر بدن و كارهاى گوناگونش از كار كارخانهء مغز ، و دستگاه گوارش ، و ضربان قلب ، و جذب و دفع و قبض و بسط و همه ادراكات بايد از نفس باشد كه در ظاهر و باطن بدن ظهور و تجلّى مىكند و مطابق هر موطنى و موضعى اسم خاصّ پيدا مىكند . در معنى مقصود ما ملّاى رومى را در دفتر اوّل مثنوى چند بيتى بسيار شيرين و دل‌نشين است كه مناسب است اين درس را به گفتار بلند وى خاتمه دهيم :\r\n گر چه آهن سرخ شد او سرخ نيست * پرتو عاريت آتش زَنيست\r\nگر شود پر نور روزن يا سرا * تو مدان روشن مگر خورشيد را \r\n\r\n","description":"","footnote":"","page_name":" 93 ","page_number":103},
  {"content":"\r\n\r\n ور در و ديوار گويد روشنم * پرتو غيرى ندارم ، اين منم\r\nپس بگويد آفتاب اى نارَشيد * چونكه من غارب شوم ، آيد پديد\r\nسبزها گويند ما سبز از خوديم * شاد و خندانيم و بس زيبا خَديم\r\nفصل تابستان بگويد كاى امَم * خويش را بينيد چون من بگذرم\r\nتن همى نازد به خوبى و جمال * روح پنهان كرده فرّ و پرّ و بال\r\nگويدش كاى مَزبَله تو كيستى * يك دو روز از پرتو من زيستى\r\nغنج و نازت مىنگنجد در جهان * باش تا كه من شوم از تو جهان\r\nگرم دارانت تو را گورى كَنَند * كَش كَشانت در تك گور افكنند\r\nتا كه چون در گور يارانت كنند * طعمهء موران و مارانت كنند\r\nبينى از گَند تو گيرد آن كسى * كه به پيش تو همى مردى بسى\r\nپرتو روح است نطق و چشم و گوش * پرتو آتش بود در آب جوش \r\n\r\nدرس بيست و هفتم\r\nنتيجه‌اى كه از درس پيش به دست آمد اين كه بدن به عنوان بدن شأنى از شؤون حقيقت شخصيه و هويّت واحده انسان است و جميع آثار بارز و ظاهر در بدن همه از اشراقات و افاضات نفس است . شايسته است كه اين مطلب به صورت دو اصل تقرير شود و ما آن را بدين صورت تحرير كرده‌ايم .\r\nاصل 24 - انسان از مرتبهء نفس تا مرحلهء بدنش يك موجود متشخص ممتدّ است و به عبارت ديگر انسان موجود ممتدّى است كه از مرحلهء اعلا تا به أنزل مراتبش همه يك شخصيت است .\r\nاصل 25 - جميع آثار بارز از بدن همه از اشراق و افاضهء نفس است .\r\n« شيخ الرييس ابن سينا گويد مردم از جذب آهن‌ربا آهن را تعجب مىكنند و از جذب و تصرف و تسخير نفس مر بدنشان را بىخبرند » .\r\nاين سخن شيخ را نقل به معنى كرده‌ام و عين عبارت آن را اكنون در خاطر ندارم و\r\n\r\n","description":"","footnote":"","page_name":" 94 ","page_number":104},
  {"content":"\r\n\r\nبسيار تفحّص كرده‌ام ولى بدان دست نيافته‌ام . « 1 » واقعا نكته‌اى بسيار دقيق و حرفى در خور و شايان تحقيق است . التفات بفرماييد ، اقتضاى جسم اين است كه در يك جا قرار گيرد و اگر او را حركت انتقالى از جايى به جاى ديگر و يا حركت وضعى و يا هر دو بوده باشد بايد بجز طبيعت جسميّه و صورت طبيعيّهء آن امر ديگرى باشد كه وى را به حركت درآورد . بدن جسم است و او را وزنى جسمانى است و بر زمين قرار دارد و بايد به اقتضاى طبيعتش در يك جا افتاده باشد امّا نفس اراده مىنمايد و او را از جايش بلند مىكند و وى را به اين سوى و آن سوى مىبرد . راستى بدن كه در تكاپو و جنب و جوش است خيلى تماشايى است كه اين مقدار جسم چگونه در تحت تصرّف و تسخير نفس است و آن چه نيرويى است كه بر وى مسلط است كه گاهى وى را با چه شتاب و فرزى به سويى مىبرد و ناگهان فرمان ايست مىدهد و يا او را مىنشاند و يا وى را برمىخيزاند و به ديگر احوال و اطوار گوناگون كه وى را بدانها وادار مىكند و همچنين حيوانات كوه‌پيكر و پرندگان بزرگ اندام و نهنگها و بالهاى شگف‌آور را مىبينيم كه در هر يك آنها نيرويى است كه بر بدن وى حكومت مىكند و او را در تحت تصرف خود مىدارد و بدان تعلّق خاصى دارد و چون آن نيرو از آنها برود پيكر جسمانى آنها متلاشى مىشود و قدرت بر هيچ كارى ندارد و آن هيبت و ترس و بيمى كه از آنها مشاهده مىشد نيز زايل مىگردد .\r\nيكى از نويسندگان پيشين داستانى از مرد عرب و شترش را حكايت مىكند كه\r\n\r\n\r\n","description":"","footnote":"\r\n( 1 ) . پس از چندى بدان دست يافتم كه متأله سبزوارى در تعليقاتش بر اسفار آنجا كه صدر المتألهين در فصل چهارم باب هشتم قسم چهارم اسفار ( ص 47 ، ج 9 ، ط 2 ) فرمايد : انما النفس تحصّل الجسم و تكوّنه و هى الذاهبة به الى الجهات المختلفة گويد : و نعم ما قال الشيخ الرييس : ان الناس لكون الحس عليهم غالبا اذا رأوا ان المقناطيس يجذب مثقالا من الحديد صاروا يتعجبون منه ، و طفقوا يستغربونه ، و لم يتعجّبوا من جذب نفوسهم ابدانهم الطبيعية الى الميمنة و الميسرة و الصعود الى فوق و الهبوط الى اسفل فقط يسكن و قد يتحرك و قد يعدو و قد يصرع و قد يلحقه اوضاع أخر بحيث انه مسخر تحت قدرتها كالكرة تحت الصولجان و الاوراق و الأغصان تحت الريح .\r\n","page_name":" 95 ","page_number":105},
  {"content":"\r\n\r\nشايد اين داستان افسانه باشد ولى :\r\n زهر افسانه حرفى مىتوان خواند * زهر بازيچه رمزى مىتوان يافت \r\nو يا به قول ملاى رومى :\r\n اى برادر قصّه چون پيمانه است * معنى اندر وى بسان دانه است\r\nدانهء معنى بگيرد مرد عقل * ننگرد پيمانه را گر گشت نقل \r\nداستانش اين است كه عربى بر شترش سوار بود و به جايى مىرفت ، شتر در اثناى راه تب كرد ، تب كردن شتر همان و مردن و افتادنش همان ؛ مرد عرب گرداگرد شتر مىگشت و يك‌يك اعضا و اندامش را مىنگريست و به دو مىگفت سرت كه سالم است و دست و پايت هم كه درست ، از اندام تو كه چيزى كاسته نشد همه هم به جاى خود برقرار است چرا از جاى خود حركت نمىكنى چرا نهيب مرا نمىشنوى چه چيزى از تو گرفته شد كه اين چنين افتاده‌اى و هيچ توان و نيرو ندارى و دم بر نمىآورى و . . .\r\nهمين كه نفس انسانى يا حيوانى از بدنش قطع علاقه و ارتباط كرد بدن جمادى بيش نيست ، چنان كه مىبينيم او را هيچ نيروى رستن و جنبيدن و دانستن نيست بلكه يك‌يك اندامهايش از يكديگر گسسته مىشود . پس بايد حس و حركت و فهم و شعور همه از آن گوهر نفس بوده باشد و او بود كه حافظ اعتدال و تناسب و زيبايى اندامش بود ، و او را مىپرورانيد . اكنون جا دارد كه در كار و تصرف و تدبيرش در بدن تأمل كنيم . التفات بفرماييد ، الآن كه من حرف مىزنم و شما مىنويسيد هر يك از شما ، هم مىنويسد و هم مىشنود و هم مىبيند و هم نفس مىكشد و هم مىبويد و هم لمس مىكند و هم فكر مىكند و هم به معانى اين حرفها پى مىبرد و هم اين كه مواظب احوال و اوضاع خود است ، اينها همه از پرتو فروغ نفس است . باز مىبينيم در عين حال كه اين همه سرگرمى و مشغله دارد حافظ بدنش هم هست آن هم هر عضوى از بدنش را شكلى خاص و مزاجى خاص است بايد به همه غذا بدهد و اعتدال حال\r\n\r\n","description":"","footnote":"","page_name":" 96 ","page_number":106},
  {"content":"\r\n\r\nهر يك را در نظر بگيرد ، مثلا در عين حال كه با دستگاه گيرنده‌اش در كار است دستگاه گوارشش را نيز در كار دارد و تمام رگهاى مويى را بايد غذا بدهد و تناسب و اعتدال آنها را نگاه بدارد . شما زمانى به فكر بنشينيد و كتاب وجود خودتان را با دقت مطالعه بفرماييد ببينيد اين چگونه موجودى است كه شأنى او را از شأنى باز نمىدارد و كارى او را از كارى مانع نمىشود ؟ چطور در آن واحد با اين همه احوال و اوضاع و افعال گوناگون مخالف با يكديگر با همهء آنها سر و كار دارد و جواب همه را مىدهد و نظم آنها را حفظ مىكند . راستى چه تدبير بو العجبى در ساختن بدنش به كار برده است ، و مجموع آنها را با يكديگر با چه تناسب موزون پيوست داده است كه هر يك از اعضا و اندام را به شكل خاص با اسلوبى حيرت‌آور مهندسى كرده است و به نيكوترين وجه آراسته است . بسيار دربارهء اين موجود دقت بايد كرد و در كار او و سرشت او مطالعه بايد نمود . يك همچو مانى چيره‌دست و مهندس ماهر فنّان چگونه موجودى بايد باشد ؟ ! باز فكر مىكنم كه از راه پرسش و پاسخ راه كاوش و جستجو پيش بگيريم تا مگر بشود با او آشنايى پيدا كنيم .\r\n\r\nدرس بيست و هشتم\r\nاز كارهاى بو العجبى كه انسان در ساختمان پيكرش مىنگرد اين كه همهء اعضا در كمال نقشه و مهندسى و در نهايت استوا و آراستگى و در غايت متانت و استوارى و در منتهاى ارتباط و پيوستگى قرار گرفته‌اند كه اگر كسى در تشريح يك‌يك آنها وارد شود و علّت نقشهء مهندسى و سبب نحوهء صورتگرى را در يك‌يك آنها به دست آورد انگشت حيرت به دندان مىگيرد و سر به گريبان شگفتى فرو مىبرد .\r\nو باز مىبينيم كه اين بو العجبى اختصاص به ساختمان پيكر انسان ندارد بلكه همهء حيوانات هر يك طورى دلربايى مىكنند و همهء آنها در عالم خود شگفت آورند و زندگى هر يك آنها سخت موجب حيرت است . دانشمندانى كه در زندگى حيوانات كتابها نوشته‌اند بايد گفت شرحى از هزاران را در عبارت آورده‌اند . در حقيقت انسان\r\n\r\n","description":"","footnote":"","page_name":" 97 ","page_number":107},
  {"content":"\r\n\r\nواله مىشود كه اين هوشها چيست و اين تدبيرها را از كجا آموخته‌اند و با خودشان از كجا آورده‌اند . چه خوب است كه شما دوستان گراميم به كتابهايى كه در شرح زندگانى جانوران از قديم و جديد نوشته‌اند سرى بزنيد و در پى تحصيل آنها بوده باشيد و به مطالعهء آنها انس بگيريد و خو كنيد تا در اين راه‌پيمايى سفر دانش كه پيش گرفته‌ايم بهتر گام برداريد و كامياب بشويد .\r\nو باز چون به عالم رستنيها كه مىرسيم در آنها چه عجايبى مات‌كننده مىبينيم . هر بوته‌اى كتابى از دانش بلكه هر برگى دفترى از معارف است .\r\nو باز در مجموعهء نظام جهان هستى و زيبايى و دل‌آرايى موجودات عالم وجود و نضد و نظم دلرباى آنها و رفت و آمد هر يك را با روشى دلنشين و شيوه‌اى شيرين و برنامه‌اى سخت محكم و متين مىنگريم تا چه اندازه موجب شگفتى است . در اين همه هستيها يكى نيست كه در آن اتقان صنع به كار نرفته باشد و گويا حق داريم كه بگوييم حيات و قدرت و علم و شعور و اراده و اختيار و تدبير و مهندسى و نضد و نظم و ترتيب و ارتباط و الفت است كه در سراى هستى حكم‌فرما است ، اكنون كه خودم در گوشهء خانه‌ام به خلوت نشسته‌ام و به انديشيدن اين امور و نوشتن اين كلمات اشتغال دارم يكپارچه حيرتم و بيش از هر چيز از خودم .\r\nدر ميان اين همه موجودات صاحب قوى و استعداد و هوش و بينش ، انسان را كه با آنها مىسنجيم مىبينيم كه انسان از همهء آنها باهوش‌تر و زيرك‌تر است و تفاوت ميان او و ديگر چيزها در هوش و بينش بسيار است بلكه كسى را رسد كه ادعا كند هيچ گونه مناسبتى با آنها ندارد ، يكى از دانشمندان پيشين را سخنى دلنشين در اين باره است « 1 » وى گويد : « اگر در نوع انسان جوهرى نبودى كه از جنس جواهر اجسام محسوسه خارج بودى هر آينه او را فضيلتى بر ساير موجودات جسمانيه حاصل نبودى چه كمالات معدنى و نباتى و حيوانى در اين انواع بيش از نوع انسانى\r\n\r\n\r\n","description":"","footnote":"\r\n( 1 ) . گوهر مراد لاهيجى ، ص 6 .\r\n","page_name":" 98 ","page_number":108},
  {"content":"\r\n\r\nظهور دارد پس اگر جوهر انسان از جنس جواهر اين اجسام بودى كمالات وى نيز از جنس كمالات ايشان بودى و كمتر از آن ، و بر تقديرى كه كمتر نبودى تفاوت وى بر آنها از جنس تفاوت يكى از انواع بودى بر ساير آن انواع ، مثلا از جنس تفاوت فرس بودى بر حمار يا تفاوت نخل بر بيد يا تفاوت لعل بر سنگ يا از جنس تفاوت حيوان بر نبات و نبات بر جماد و حال آن كه معلوم است كه تفاوت انسان بر ساير موجودات نه از مقولهء تفاوتهاى مذكوره است بلكه هيچ‌گونه مناسبتى با تفاوتهاى مذكوره ندارد مگر بر سبيل تشبيه و تمثيل و تقريب معقول به محسوس چنانچه در مجازات متعارف است . و اين بيانى كه نموده شد اگر چه دقيق است امّا نه وقتى كه فهم آن موقوف بر عرض علمى يا طول بحثى باشد بلكه هر صاحب ذهن مستقيم كه تأمل و ملاحظه در خواص و آثار انواع مذكوره نمايد اين معنى بر او نيك روشن خواهد شد .\r\nاين جوهر را به روح و نفس ناطقه تعبير مىكنند ، مقصود اثبات مباينت اين جوهر با ساير جواهر محسوسه است » .\r\nغرض اين است كه اين همه صور و اشكال گوناگون در پيكر اين و آن ، از كانى و رستنى گرفته تا حيوانى و انسانى ، مىنگريم كه همه از نقص به كمال رسيده‌اند و در مسير حركت از ندارى به دارايى ارتقا يافته‌اند و تكامل جسته‌اند . سخن در اين است كه چگونه و به چه دستى و از ناحيهء چه كسى از قوه به فعل آمدند و مخرج آنها از قوه به فعل كيست . اين هويّت و شخصيّت هر فرد انسان است كه هر عضوى پيكرش را مزاجى خاص است و باز مجموع آنها را مزاجى خاص و هر يك را صورتى خاص است و باز مجموع را صورتى خاص و هر يك را فعلى خاص است و مجموع را فعلى خاص ، و هر يك را هدفى خاص است و مجموع را هدفى خاص و هر يك را نيز غذايى خاص است . مثلا آن مادّه‌اى كه بايد به ناخن غذا بدهد غير از آن مادّه‌اى است كه به مردمك چشم غذا مىدهد . آن موادّى كه بايد پوست بدن شود غير از آن موادّى است كه گوشت انسان مىشود و همچنين در رگ و پيه و پى و استخوان و جز آنها . و همچنان كه هر عضوى در شكل و هيأت و مهندسى آن با عضو ديگر تفاوت دارد\r\n\r\n","description":"","footnote":"","page_name":" 99 ","page_number":109},
  {"content":"\r\n\r\nبديهى است كه در مواد تركيبى هم با يكديگر تفاوت دارند اگر چه در عرف عامّه چند عضو متخالف در صورت و در تركيب و در مواد تركيبى به يك نام ناميده مىشود ، مثلا در پهلوى چپ انسان دل و جگر سياه و جگر سفيد و يك كليه است . هر يك داراى شكل خاص و فعلى خاص و موادى خاص . دل صنوبرى شكل است و داراى دهليزهاى گوناگون و خيلى هم سفت . جگر سياه از يك پارچه خون ساخته شده است بلكه يك پارچه خون است و جگر ابر و اسفنج را مىماند كه گويا همچو دمى هوا مىگيرد و به بدن مىدهد و كليه به كلّى با آنها تفاوت فاحش دارد و طبيعت هيچ يك با ديگرى يكسان نيست و اين همه مواد و طبايع و صور و اشكال از همين آب و نان و غذا و ديگر غذاى انسان ساخته شده است يعنى از همين آب و نان و سبزى . مثلا اين همه مواد گوناگون گرفته مىشود و دم به دم به آنها غذا داده مىشود كه دستگاه گوارش گويا مطبخى براى بدن است .\r\nكيست كه اين كارها را مىكند ؟ خواهيد فرمود بايد همين نفس كه چيزكى از او خبر يافتيم بوده باشد كه اين همه تدبير و تصرف به كار مىبرد و اين همه چيره‌دستى دارد و يك نقشه‌كش ماهر و فنّان است . بايد پرسيد كه وى در كجا بود ؟ آنگاه كه اين بدن نطفه بود وى در كجاى اين نطفه قرار داشت كه آن را بدين صورت درآورده است و اگر بيرون از وى بود چگونه دست تصرف در او داشته است و همين پرسشها دربارهء ديگر جانداران بلكه درباره رستنيها نيز پيش مىآيد .\r\nبرخى از دانشمندان پيشين قائل به قوهء مصوّره بودند . توضيح اين گفتار اين كه در انسان قواى بسيار در كارند كه هر يك را مطابق كارش در هر زبان نامى نهاده‌اند و در كتب علمى فلسفى و طبّى مشرق زمين نوعا آن نامها به واژهء تازى شهرت دارد كه اكنون به عنوان نمونه برخى از آن قوى را نام مىبريم و كار او را بازگو مىكنيم :\r\nيكى از آن قوى غاذيه است كه در مادهء غذا تصرف مىكند و به هر عضوى به فراخور آن غذا مىدهد ، بر وجهى كه شبه جوهر متعذى نگاه مىدارد . و ديگرى ناميه كه هر عضوى را مطابق شكل و صورتش مناسب و موزون مىروياند و با مجموع\r\n\r\n","description":"","footnote":"","page_name":" 100 ","page_number":110},
  {"content":"\r\n\r\nتعادل و تناسب هر يك را در اقطار ثلاثه حفظ مىكند ؛ و غاذيه خدمتكار نامية است . و ديگر جاذبه است كه غذا را جذب مىكند و به خود مىكشد تا هاضمه در آن تصرّف كند . و ديگر هاضمه است كه طعام را مىگدازد و آن را آمادگى مىدهد تا غاذيه در آن تصرف كند . و ديگر ماسكه است كه طعام را نگه مىدارد تا هاضمه آن را هضم كند . و ديگر دافعه است كه آنچه را به حال او مضّر است رد مىكند و دفع مىنمايد و به عبارت ديگر كثيف را از لطيف جدا مىكند . و ديگر مولّده است كه از ماده غذا فضله‌اى بستاند تا از آن فضله و زيادى شخص ديگر پديد آيد و نوع آن باقى بماند ؛ و غاذيه و ناميه هر دو خدمتكار مولّده‌اند . اكنون در تعداد آنها به همين اندازه به طور اجمال اكتفا مىكنيم تا هنگام تفصيل و تشريح آنها فرا برسد . هر يك از اين قوى بسيطاند و از آنها جز يك عمل صادر نمىشود چنان كه حواس ظاهر را مىبينى كه هر يك را فقط كارى به خصوص است . از چشم جز ديدن نيايد و از گوش جز شنيدن .\r\nمقصود اين كه يكى از آن قوى را كه در عداد غاذيه و ناميه و نظاير آنها آورده‌اند قوّهء مصوّره است كه اين قوّه صورتگرى مىكند و در حقيقت آن قواى ديگر همه سدنه و خدمهء او هستند . ولى اين سخن ناتمام است زيرا قوّهء مصوّره مانند قواى ديگر بسيط است و از قوه بسيط جز يك كار نيايد . بنابراين يك قوهء بسيطه چگونه اين همه خطوط و صور و هيئات و اشكال گوناگون را به طرزى خاص مىسازد . وانگهى اين قوهء مصوّره آيا يك قوهء مستقل است و يا فرعى از فروع نفس و شأنى از شؤون او است ؟ قوّهء مستقل بودن آن گزاف است زيرا در درس بيست و پنجم دانستيم كه انسان يك شخصيت و هويّت است و همهء افعال و آثار او صادر از يك حقيقت است كه آن حقيقت را به لفظ من تعبير مىكند و هر كسى به بداهت و ضرورت خود را يك شخص متعين مىداند كه از مرحله اعلا تا انزل مراتبش همه يك هويّت است و جز يك شخصيّت نيست همانطور كه قواى ديگرش از حواس ظاهر و باطن و جز آنها همه و همه از فروع و شؤون همان حقيقت واحد به نام نفس‌اند همچنان كه اندام انسان مانند يك درخت باژگونه است كه سر او ريشه و تن او تنهء آن و اطراف وى همه\r\n\r\n","description":"","footnote":"","page_name":" 101 ","page_number":111},
  {"content":"\r\n\r\nشاخه‌هاى اويند . برخى كلان و برخى خرد و ديگر اندامهايش نيز همه شاخه‌ها و اعضاى همين يك درختند . همچنين نفس ناطقه بسان درختى است كه تمام قواى او شاخه‌هاى اويند برخى از اين شاخه‌ها در همهء بدن به ويژه در ظاهر آن پراكنده است كه آن را به تازى لامسه گويند و به پارسى پرواس . و برخى ديگر تا بدين مثابت در همه بدن پراكنده نيست بلكه تعلّق آن اختصاص به اندامى خاص دارد چون قوهء باصره و ذائقه و سامعه و شامّه و قواى ديگر . پس مصوّره ، چون قواى ديگر ، يكى از فروع و شؤون نفس است . اينك مىپرسيم كه قوّهء مصوّره يكى است يا چند چيز است ؟ در صورت نخستين بسيط است يا مركب است ؟ و اگر بسيط باشد از يك قوهء بسيط جز يك كار نيايد و حال اين كه اشكال و صور و هيئات اندامهاى بشر از رگهاى مويى گرفته تا استخوانهاى ران بسيار است مگر اين كه كسى قايل شود كه براى هر يك از صورت آن اندامها قوهء مصوره‌اى جداگانه است اگر چه باز هر عضوى مركب از اجزايى است كه بايد هر جزء را قوّهء مصوره‌اى باشد و در صورت مركّب بودن قوّهء مصوّره نيز سخنهاى بسيار پيش آيد و در هر دو صورت - چه بسيط و چه مركب - اشكال فوق اشكال به ميان خواهد آمد و سرانجام برگشت اين قوه به نفس ناطقه خواهد بود كه از شؤون نفس است و تازه اين خود ، اوّل كلام است كه اين همه تدبير و تصوير و تصرف و نقشه‌كشى و هزاران كارهاى شگفت‌انگيز نفس چگونه است ؟ !\r\n\r\nدرس بيست و نهم\r\nاين درس نيز در پيرامون قوّهء مصوّره و قواى ديگر چندى است كه در درس گذشته عنوان شده است . در كار قوهء مصوّره تا اندازه‌اى آشنايى پيدا كرده‌ايم . اينك در تعريف آن به نقل عبارت شيوا و رساى جناب استاد بزرگوارم علّامه شعرانى در شرح تجريد خواجه نصير الدين طوسى تبرّك مىجويم : « مصوّره يكى از خوادم و شعب قوّهء مولّده است و آن قوه‌اى است كه نطفه را در رحم به اقسام و اعضاى مختلف تقسيم مىكند و به هر يك صورتى خاص مىدهد و در هر يك ماده‌اى خاص به كار\r\n\r\n","description":"","footnote":"","page_name":" 102 ","page_number":112},
  {"content":"\r\n\r\nمىبرد ، موافق حكم و مصالحى كه عقل انسان از ادراك آن عاجز است » . « 1 »\r\nنطفه را مانند هسته‌اى و دانه‌اى در نظر بگيريد كه متن و خلاصهء درخت و يا بوته‌اند . مثلا يك تخم نارنج ، درخت نارنج فشرده‌اى است و يك دانه كنجد بوتهء كنجد فشرده‌اى است كه چون در زمين مستعد كاشته شود آن متن شرحى مىگردد و آن اجمال تفصيلى ، كه شرح و تفصيل آن عبارت از همان درخت و نارنج و بوتهء كنجد است . و نطفهء انسان نيز متن انسان است كه در رحم به اعضا و جوارح گوناگون با تناسب و توازن و اشكال مخصوصى تخطيط و تصوير مىگردد كه از قوه به فعل مىرسد و باز دوباره اصل خود را تحصيل مىكند به اين معنى كه تخم نارنج باز به تخم نارنج منتهى مىشود و دانه كنجد به دانه كنجد و دانهء گندم به دانهء گندم و نطفه باز به نطفه و همچنين آنچه را كه ديده‌ايم در هر يك شبيه حركت دورى همواره از اصلى فرع ظهور مىكند و از فرع اصلى به بار مىآيد و به همين ترتيب در يك سنّتى بدون تبديل و تحويل براى بقاى نوع خودشان و حفظ نظام ادارهء هستى در كارند .\r\nاكنون حرف در اين قوّهء مصوّره است كه نقاش صورتگر است كه نطفه را به اعضاى مختلف تقسيم مىكند و به هر يك صورتى خاص مىدهد و در هر يك ماده‌اى خاص به كار مىبرد . حالا اين قوه يا بسيط يا مركب هر چه هست اين همه اعضايى كه وضع و شكل و تناسب و تعادل آنها و كار خاص يك‌يك آنها همه از روى برنامهء شعور و علم و هوش است از اين قوّهء مصوّره صادر مىشود و اين حرف اختصاص به مصوّره ندارد بلكه قواى ديگر هم چون غاذيه و ناميه و مولّده چه در انسان و چه در نبات و حيوان همه از روى شعور و علم و تدبير است ؛ در همه ، حيات و حكمت حكومت مىكند . و ما فعلا سخن در بود خود داريم كه آيا اين قواى مختلف هر يك در هويّت و شخصيّت خود مستقل‌اند و همچنين هر يك آيا در كار خود مستقل‌اند يا در تحت تدبير و تسخير ديگرىاند و اگر چنان كه هر يك را استقلال وجودى باشد كه\r\n\r\n\r\n","description":"","footnote":"\r\n( 1 ) . شرح تجريد الاعتقاد ( طبع اسلاميه ، چاپ اوّل ، 1351 ) ص 268 .\r\n","page_name":" 103 ","page_number":113},
  {"content":"\r\n\r\nشخصيت ممتاز داشته باشد انسان را نبايد يك شخصيت باشد و حال آن كه دانستى او را هويّت واحده است . حال كه او را هويّت واحده است كه يك شخص ممتدّ است پس بايد اين قوا همگى از مراتب و شؤون او باشند و اگر به مثل آن حقيقت به نام نفس را به درختى تشبيه كنيم آن قوى ، فروع و شاخه‌هاى آن درختند هم‌چنان كه پيكر انسان مانند درخت باژگونه است . شما درختى را با شاخه‌ها و برگها و شكوفه‌ها و همهء اعضا و اجزايش در نظر بگيريد اكنون كه اين درخت برگ و شكوفه دارد اين برگ و شكوفه جزء درختند و خود درخت با همهء آنها درخت است و اگر برگ را از درخت جدا فرض مىكنيم و مىگوييم برگ درخت و شكوفهء درخت ، يك نحو توسّع در تعبير است زيرا برگ و شكوفه از درخت بريده نيستند حتّى ميوهء آن تا با وى پيوسته است جزء او است و همهء قواى درخت از غاذيه و نامية و جز آنها در همهء آنها سارى است .\r\nقواى انسانى نسبت به شجرهء نفس نيز اين چنين‌اند كه همه فروع يك حقيقت‌اند يعنى شاخه و برگ يك درخت‌اند و در حقيقت ، نفس همهء آنهاست و افعال آنها همان فعل نفس است . اين معنى را يكى از حكماى بزرگ اسلام به نام ملا هادى سبزوارى به تازى به نظم درآورده است .\r\n النفس فى وحدته كل القوى * و فعلها فى فعله قد انطوى \r\nيعنى نفس در عين وحدتش همه قواى خود است و فعل قواى او در فعل خود او منطوى است . يعنى اصل محفوظ در همه قواى ظاهر و باطن انسان نفس است كه اين قوا همه قايم به اويند و هيچ يك آنها در وجود خود و فعل خود استقلال ندارند و محض ربط و صرف تعلق‌اند . پس از آنچه گفتيم دانسته شد كه قوّهء مصوّره خواه بسيط خواه مركب خواه واحده و خواه متعدد ، همه فعل يك حقيقتند و با همهء تعدّد و كثرت قوا ، در وحدت نفس شكستى وارد نمىآيد ، بلكه در واقع وحدت او مؤكد مىشوند كه با وحدت شخصيه وجوديش ، موجود بزرگى است كه او را قوا و عمّال بسيارى است و همهء آنها قايم به ذات او و شؤون وجودى اويند .\r\nما تا كنون توانستيم نتيجه بگيريم كه نفس غير از بدن است و قواى فعّاله در انسان\r\n\r\n","description":"","footnote":"","page_name":" 104 ","page_number":114},
  {"content":"\r\n\r\nهمه اطوار و شؤون وجودى اويند و فعل همهء آنها يعنى فعل او . و باز آن نكته كه اصل بود ناگفته بماند و آن اين كه اين همه اشكال و صور گوناگون كه از نطفه تخطيط شده است از كيست و چگونه بوده است ؟ اگر بگوييم از قوهء مصوّره است اين قوه از شؤون نفس است و سخن در شعور و علم و تدبير نفس پيش مىآيد كه در به دو امر يعنى آنگاه كه نطفه در رحم قرار گرفت نفس با وى چگونه تعلّق داشت و نحوهء پيدايش نفس چگونه است و نفسى كه اين همه چيره‌دستى در بناى بدنش داشته باشد چرا بعدا اگر بخواهد خانه‌اى بسازد احتياج به خدمت استاد دارد و اگر بخواهد فرشى ببافد نياز به خدمت استاد نسّاج دارد و اگر بخواهد نويسا شود ناچار است كه در زيردست استادى خوش‌نويس مشّاقى كند و تعليم خط بگيرد و همچنين در امور ديگر ، و حال اين كه خود چنين موجود بو العجبى است كه سازنده‌اى توانا است كه اين چنين خانهء بدن ساخته است كه هيچ بنايى بدين شكوه و عظمت نيست و اهرام مصر در برابر او چند كومه و نىبستى است و بهترين حرير زربفت در برابر پرده‌هاى گوناگون طبقات چشم او و ديگر پرده‌هاى نازك و ظريف بدنش به منزلت بوريايى است و . . . شما دوستان گراميم در اين كلمات دقّت بسزا بفرماييد و از سر انصاف و تدبّر حكم بكنيد .\r\n\r\nدرس سىام\r\nدر درس پيش دانستيم كه جميع قواى عامله در انسان همه فروع شجرهء حقيقت او به نام نفس ناطقه‌اند و آنها را استقلال وجودى نيست كه هر يك را وجود جداگانه باشد زيرا انسان را هويّت واحده است پس در حقيقت ، عامل مؤثر در انسان ، همان نفس ناطقه است . و غاذيه و نامية و مولده و ديگر قوى همه در تحت فرمان او هستند و نسبت به نفس وجودى ظلّى دارند كه صرف ربط و محض تعلّق‌اند .\r\nحال كه بايد اين همه نقشه‌ها و صورتگرى را نفس انجام دهد بنگريم كه نفس ، خود كجايى است . آرى ؛\r\n آن كس كه ز كوى آشنايى است * داند كه متاع ما كجايى است \r\n\r\n","description":"","footnote":"","page_name":" 105 ","page_number":115},
  {"content":"\r\n\r\nبرخى از امور بديهى را پيش بكشيم و در پيرامون آن سخن به ميان بياوريم تا بتوانيم به خواستهء خود دست بيابيم . هر يك از ما مىدانيم كه نفس ناطقه به تدريج از قوه به فعل مىرسد و قابليت و شأنيت دارد كه همهء دانشها را فرا بگيرد چنان كه بعضى از آحاد مردم ذوفنون مىشوند و همهء اين دانايان و دانشمندان از كسب دانش درجه درجه به مقامات عالى علمى نايل آمدند . و رسيدن ناقص به كمال بدون مخرج ، معقول و متصوّر نيست پس بايد كسى باشد كه ناقص را به كمال برساند و بديهى است كه اگر مخرج ، خود فاقد كمالى باشد محال است كه در دادن آن كمال نقشى داشته باشد و بتواند ديگرى را از نقص به كمالى كه خود فاقد آن است برساند و به تعبير كوتاه محال است كه فاقد شىء معطى آن به ديگرى بوده باشد . به قول عارف جامى در اوّل عقد چهارم سبحة الابرار :\r\n عين ممكن به براهين خرد * نتواند كه شود هست به خود\r\nچون ز هستيش نباشد اثرى * چون به هستى رسد از وى دگرى\r\nذات نايافته از هستى بخش * چون تواند كه شود هستى بخش\r\nخشك لب را كه بود ز آب تهى * نايد از وى صفت آب دهى \r\nپس به حكم فكرت بلكه فطرت ، هر معطى كمال ، خود بايد اولا واجد آن كمال باشد . لذا آن كسى كه نفس ناطقه را از قوه به فعل مىكشاند خود بايد داراى همهء كمالات انسانى باشد . پس تصديق مىفرماييد آنچه كه از آثار وجودى نفس است مطلقا از صنايع و اختراعات و علوم گوناگون بىشمار كه اين همه كتابخانه‌هاى بزرگ و كوچك كره را تشكيل داده است و هزاران تدبيرها و تصرّفهاى بو العجب كه دارد همه از ديگرى به او رسيده است . به حكم آن كه در اصول گذشته دانسته شد : اگر نفس ، اين همه را خود مىدانست تحصيل حاصل محال است و حال اين كه ندانستن او بديهى است و حال كه نمىداند و بايد بداند معلّم حقيقى وى كه آموزنده و مخرج اوست بايد داراى آن همه علوم گوناگون بوده باشد . يكى از كارهاى بىنهايت شگفت ،\r\n\r\n","description":"","footnote":"","page_name":" 106 ","page_number":116},
  {"content":"\r\n\r\nصورت به نطفه دادن است كه آب به صورت زيباى انسانى درآيد . اين چه چيره‌دستى است كه به قول سعدى :\r\n دهد نطفه را صورتى چون پرى * كه كرده است بر آب صورتگرى \r\nهر صورت و نقشه‌اى را كه در نظر بگيريد مىبينيد كه از آب عاجز است حتّى ضرب المثل است كه : نقش فلانى بر آب شد . و نقاشى اگر بخواهد بر سقف و ديوار خانه تصويرى و نقشى به كار برد نخست بايد سقف ديوار نيك خشك بشود تا نقاش در آن دست يازد . در درس پيش گفته‌ايم كه اگر اين صورتگر ماهر ، نفس باشد بايد در طرح نقشهء هيچ بنا و ساختن آن درنگى نداشته باشد زيرا آن كسى را چنين هنر باشد اوستاد بنى بشر باشد . با اين كه مىبينيم كه انسان از كودكى كم‌كم دانا مىشود و در زير دست استادان ماهر در فنون ، استاد ماهر در فنون مىگردد چنان كه در پيش بيان كرده‌ايم پس نفس ناطقه در فرا گرفتن علوم و فنون كسى خواهد كه وى را از نقص بدر آورد و به كمال رساند و دانستيم آن كس كه مخرج است خود بايد واجد آن كمال باشد ، و اكنون گوييم كه آن مخرج بايد قاهر و غالب بر نفس باشد زيرا كه وى پيش از نفس ، موجود كامل بالفعل است و اگر بر او تسلط اقتدار نداشته باشد چگونه تواند كه وى را از نقص به كمال رساند و يا اگر در نفس قابليت و شأنيت تكامل نباشد چگونه از نقص به كمال مىرسد .\r\nو اصل بيست و دوم اين بود كه كتاب و آموزگار از وسايط و معدّاتند ، دانش دهنده ديگرى است . لذا در عبارت فوق اين درس گفته‌ايم : معلّم حقيقى نفس كه آموزنده و مخرج او است بايد داراى آن همه علوم گوناگون بوده باشد ، كه غرض ما از قيد حقيقى خروج معدّ است . پس فذلكه اين سلسله گفتگوى ما اين شد كه چون نفس از آغاز نطفگى نه صورت انسانى مفصّل داشت و نه كمالات انسانى بالفعل آنها را از حركت تحصيل كرد و شىء متحرك را محركى بايد كه آن مخرج او از نقص به كمال است و وى بايد موجود باشد و خود واجد همهء كمالاتى كه دهنده آن است بايد بوده باشد و چون اين مخرج در كمالات خود موجود بالفعل است بايد بر نفس ناطقه استيلا داشته\r\n\r\n","description":"","footnote":"","page_name":" 107 ","page_number":117},
  {"content":"\r\n\r\nباشد و از وى برتر بوده باشد و نفس نيز پذيرا باشد .\r\nاجازه بفرماييد اين مطالبى را كه از كاوش و جستجو در صورت گفتگو به دست آورده‌ايم تلخيص كرده به صورت اصل درآوريم و بر اصول علمى مذكور در دروس پيش بيفزاييم :\r\nاصل 26 - آن گوهرى كه به لفظ من و انا و مانند اينها بدان اشارت مىكنيم به نامهاى گوناگون خوانده مىشود چون : نفس ، نفس ناطقه ، روح ، عقل ، قوهء عاقله ، قوه مميزه ، روان ، جان ، دل ، جام جهان‌نما ، جام جهان‌بين ، ورقا ، طوطى و نامهاى بسيار ديگر ولى آنچه در كتب حكمت و السنهء حكما رواج دارد همان پنج نام نخستين است .\r\nاصل 27 - بدن مرتبهء نازلهء نفس است .\r\nاصل 28 - آنگاه كالبد تن بدن نفس است كه نفس در او تصرف و بدان تعلق داشته باشد و آثار وجوديش را در او پياده كند .\r\nاصل 29 - نفس را هر دم در كشور وجودش شؤون بسيارى است كه هيچ شأنى او را از شأن ديگر باز نمىدارد .\r\nاصل 30 - در ميان انواع موجودات صاحب قوا و استعداد و هوش و بينش ، انسان را كه با آنها مىسنجيم مىبينيم كه وى از همهء آنها باهوش‌تر و زيرك‌تر است : پس جوهر انسان از جنس جواهر آنها برتر و شريف‌تر است .\r\nاصل 31 - نفس ناطقه بسان درختى است كه جميع قواى او شاخه‌هاى اويند .\r\n النفس فى وحدته كل القوى * و فعلها فى فعله قد انطوى \r\nاصل 32 - قوهء متصوّره به تنهايى صورتگر نطفه نيست .\r\nاصل 33 - فاقد شىء ، معطى آن به ديگرى نتواند بود و به عبارت ديگر : معطى كمال ، خود بايد اولا واجد آن باشد .\r\nاين درس سىام را امروز كه سىام ماه مبارك 1396 ه ق و سوم مهر ماه 1355 ه ق است تا همين جا خاتمه مىدهيم . دوستان گراميم كه هر يك را آتيه درخشان و فروزان باد ، از برنامه كارم آگاهند كه فردا روز فطر را در محضر شما به سر مىبرم و پس فردا\r\n\r\n","description":"","footnote":"","page_name":" 108 ","page_number":118},
  {"content":"\r\n\r\nسفر قم در پيش دارم . اميدوارم كه توفيق رفيق گردد و باز به ديدار آقايان نايل آيم تا به همت والاى آن ذوات محترم اين بساط بحث و فحص علمى مجددا گسترده گردد .\r\n\r\nدرس سى و يكم\r\nاز دروس و اصول گذشته دانستيم كه قوهء مصوّره به تنهايى صورتگر نطفه نيست و انسان كه از نقص به كمال مىرسد بايد وى را مصوّرى غير از قوهء مصوّره باشد و نيز مخرجى خواهد كه خود واجد كمال باشد تا بتواند نفس ناطقه را از قوه به فعليّت رساند . اكنون سخن از چند سوى روى مىآورد و درهاى پرسش‌هاى گوناگون به روى انسان باز مىشود و نقدهاى بسيار پيش مىآيد . پسنديده است كه چند نمونه از اين سخنان را به ميان آوريم : اگر درست بينش خود را به كار ببريم خواهيم دانست كه انسان به دنبال چيزى كه به كلّى و از هر جهت برايش گم و نامعلوم باشد نمىتواند برود و به عبارت ديگر هيچ كس طالب مجهول مطلق نتواند بود و مجهول مطلق را طلب كردن آب در غربال بيختن است و البته كسى كه به دنبال چيزى مىرود ناچار يك راه آشنايى با او به دست آورده است كه از اين راه به سوى او مىرود تا بتواند به واقعيت و هويت او برسد و به كنه ذات او دست بيابد و چيزى را كه خواهد بجويد ؛ « 1 » در آن پيشه و انديشه‌اى كه دارد تا در آغاز كار از آن بويى نبرده باشد محال است كه به سمت او حركت كند و تا جهت و غرض و مقصد حركت معلوم نشد انسان به راه نمىافتد . شما دوستان گراميم در همين آمدن به اين منزل خودتان تأمل بفرماييد ، آيا مىشود كه بدون تعيين جهت حركت و غرض از حركت بدين جا آمده باشيد ؟ حالا از شما مىپرسيم كه از اين آمدن چه مىخواهيد و براى چه دست از كارهاى ديگر كشيده‌ايد و يا از استراحت و فراغت روى برگردانيدند و در اينجا گرد آمده‌ايد ؟ در\r\n\r\n\r\n","description":"","footnote":"\r\n( 1 ) .\r\n عاشق هر پيشه و هر مطلبى * حق بيالود اوّل كابين لبى \r\n( اوّل دفتر چهارم مثنوى )\r\n","page_name":" 109 ","page_number":119},
  {"content":"\r\n\r\nجواب خواهيد فرمود : براى تحصيل كمال و طلب علم . باز مىپرسيم كه آيا كمال و علم را تصور كرده‌ايد و ادراك نموده‌ايد كه براى او آمده‌ايد و يا هيچ چيزى انديشه نكرده و تصور ننموده جمع شديد ؟ كه اگر از شما بپرسند براى چه جمع شديد و براى چه آمديد و چه مىخواهيد ، بگوييد : نمىدانم و يا در جواب بگوييد : براى هيچ .\r\nمسلما قسم دوم نيست و همان قسم اوّل است كه چيزكى ادراك كرده‌ايد و تصور نموده‌ايد و براى رسيدن به حقيقت و كنه آن آمده‌ايد . خلاصه هر كسى خواسته‌اى اجمالى دارد و در پى تحصيل تفصيل آن مىرود و اين مطلب اختصاص به انسان ندارد بلكه حيوانات نيز در اين جهت با انسان شريكند . و هر كس خواهان هر چه هست به سوى او مىرود و آنچه را انديشيده طلب مىكند ، تا خواهان كه باشد و خواسته چه باشد .\r\n اى بسا كس رفته تا شام و عراق * او نديده هيچ جز كفر و نفاق\r\nوى بسا كس رفته تا هند و هَرى * او نديده جز مگر بَيع و شَرى\r\nوى بسا كس رفته تُركستان و چين * او نديده هيچ جز مَكر و كمين\r\nطالب هر چيز اى يار رشيد * جز همان چيزى كه مىجويد نديد\r\nچون ندارد مدركى جز رنگ و بو * جملهء اقليمها را گو بجو\r\nگاو در بغداد آيد ناگهان * بگذرد از اين سران تا آن سران\r\nاز همه عيش و خوشيها و مزه * او نبيند غير قشر خربزه\r\nكه بود افتاده در ره يا حشيش * لايق سيران گاوى يا خَريش « 1 » \r\nپس بنابر آنچه گفته‌ايم هيچ كس طالب مجهول مطلق نتواند بود يعنى بدون اين كه مطلوب خود را به وجه اجمال تصور كرده باشد آن را طلب نتواند كرد و اين مطلب كه طلب مجهول مطلق محال است خود اصلى است كه بايد بر اصول گذشته افزوده شود . و آن را عارف جامى بسيار نيكو به نظم آورده است :\r\n\r\n\r\n","description":"","footnote":"\r\n( 1 ) . دفتر چهارم مثنوى .\r\n","page_name":" 110 ","page_number":120},
  {"content":"\r\n\r\n مرادى را ز اوّل تا ندانى * كجا در آخرش جستن توانى\r\nبلى اين حرف نقش هر خيال است * كه نادانسته را جستن محال است \r\nو اكنون كه در آغاز سير علمى و سلوك نفسانى هستيم در پيرامون اين مطلب به همين اندازه اكتفا مىكنيم و تا چون هنگام شرح و بسط آن فرا رسد به تفصيل وارد در بحث مىشويم و به بيان آن مىپردازيم .\r\nدر اينجا بايد انديشه كرد كه چگونه اين تصور اجمالى براى انسان پيش مىآيد ، و به چه راهى همين راه باريك و تصور اجمالى به مقصودش را به دست مىآورد ، و پس از آن كه در طلب آن كوشش مىكند چگونه از راه كوشش مىيابد . يابنده كيست و دارنده‌اى كه دهنده است كيست و نحوهء گرفتن آن و دادن اين چگونه است و تميز بين آن دو از چه روست و چگونه يابنده رشد نفسانى مىكند يعنى كمال و دانشى كه فرا گرفته است به چه نحوه عايد او مىشود و در تكميل او به كار مىآيد . در دروس گذشته دانستيم كه گفت و شنيد و استاد و تعليم و تعلّم و كتاب خواندن و از اين گونه امور همه معداتند و هيچ يك از آنها علت تامّه نيست كه كمال‌ده باشد و مىبينيم كه هر چه داناتر مىشويم آماده‌تر براى فرا گرفتن بيشتر مىشويم و گرايش ما به كمال افزون‌تر مىشود يعنى به سوى علم پيشتر مىرويم . آيا علمى قايم به ذات خود و اصيل در هستى بايد باشد كه به فرا گرفتن دانش به سوى او پيشتر مىرويم يا نه ؟ در اصول گذشته دانستيم كه دهنده بايد خودش دارنده باشد و گرنه ندار چگونه مىدهد ؟\r\nاسكندر از استاد خود ارسطو صد و پنجاه مسأله پرسيده از آن جمله گويد :\r\nگفتم معدن ما از كجاست ؟\r\nگفت از آنجا كه آمديم .\r\nگفتم از كجا آمديم ؟\r\nگفت از آنجا كه اوّل كار بود .\r\nگفتم به چه دانيم كه از كجا آمديم ؟\r\n\r\n","description":"","footnote":"","page_name":" 111 ","page_number":121},
  {"content":"\r\n\r\nگفت زيرا كه چون علم مىآموزيم پيشتر مىرويم . « 1 »\r\nهم اين پرسش بسيار بلند است و هم اين پاسخ . ارسطو در جواب اسكندر يك امر فطرى را بازگو مىكند كه هر چه داناتر مىشويم ، به سوى علم ، پيشتر مىرويم . پس بايد مخزن علمى باشد كه از او فرا بگيريم و از اينجا بايد پى ببريم كه هر چه داناتر شديم به او نزديكتر شديم و اين نزديكى هم بايد وراى نزديكى جسمى به جسمى باشد و اگر اين نزديكى را تعبير به مشابهت و مسانخت نماييم سزاست ، يعنى هر چه انسان با كمال‌تر شد سنخيّت او به آن اصل بيشتر مىشود . « نزديكى » در لغت تازى به « قرب » تعبير مىشود كه عالم ، قرب به علم پيدا مىكند . اين درس بسيار بسيار عميق است و درهايى از حقايق و معارف به روى انسان مىگشايد ، بايد به فحص و بحث آن درجه درجه پيش برويم و درس‌هاى بسيار در رسيدن به عمق اين درس عنوان كنيم .\r\nبه قول عارف رومى :\r\n گر بگويم شرح اين ، بىحدّ شود * مثنوى هفتاد من كاغذ شود \r\n\r\nدرس سى و دوم\r\nنتيجهء درس پيش اين شد كه طلب مجهول مطلق محال است و انسان به دنبال چيزى مىرود كه در آغاز كار از آن بويى برده است و چيزكى يافته است يعنى علم اجمالى بدان دارد سپس در علم تفصيلى آن جهد مىنمايد و آن را مشروحا طلب مىكند و ديگر نتيجه‌اى كه حاصل شد اين كه انسان هر چه كمال مىيابد به اصلى نزديك‌تر مىشود و درجه درجه تقرّب به او پيدا مىكند و هر چه بيشتر پيش رفته است تشابه و سنخيّت او با آن اصل بيشتر شود . اجازه بفرماييد در توضيح نتيجهء نخستين ، مثالى عنوان كنيم تا بهتر به دو وجه علم كه اجمالى و تفصيلى است آشنا شويم .\r\n\r\n\r\n","description":"","footnote":"\r\n( 1 ) . رسائل بابا افضل الدين - قده - ص 665 ، ج 2 .\r\n","page_name":" 112 ","page_number":122},
  {"content":"\r\n\r\nدر نظر بگيريد كه در داد و ستد روزانه از كسى در چند مدّت كالاهايى خريده‌ايد و در هر نوبت هم به او بهايى پرداخته‌ايد و آنچه را گرفته‌ايد و داده‌ايد همه را در دفترى يادداشت كرده‌ايد ، سپس مىخواهيد بدانيد كه آيا به آن شخص بدهكاريد يا نه ؛ براى اين دانستن دفتر را مىگشاييد و آنچه را در دفعات از او گرفته‌ايد يك جا با چرتكه و يا غير آن جمع مىكنيد و همچنين آنچه را كه داده‌ايد جمع مىكنيد ، پس از آن حاصل آن دو جمع را با هم مىسنجيد اگر برابرند كه سر به سر شد ، و اگر يكى بيش از ديگرى است به يك عمل تفريق به دست مىآوريد كه بدهكاريد يا بستانكار . در اين كار سه چيز مورد نظر است : يكى اين كه در ابتدا خواستيد بدانيد كه آيا بدهكاريد يا نه ؛ دوم اين كه هر يك از داده‌ها و گرفته‌ها را جمع كرديد و با هم مقايسه نموديد و نظم و ترتيب به خصوصى داده‌ايد ؛ سوم اين كه نتيجه حاصل كرده‌ايد و به خواستهء خودتان رسيده‌ايد و بدان علم يافته‌ايد . حالا مىبينيد آنچه را كه در آخر بدان علم يافته‌ايد همان بود كه در آغاز آن را طلب مىكرده‌ايد و دربارهء آن چيزكى بو برده‌ايد امّا به تفصيل نمىدانسته‌ايد . پس مطلوب شما در اوّل و آخر يك چيز است جز اين كه در اوّل ، معلوم به اجمال بود و در آخر ، معلوم به تفصيل . لذا دربارهء مطلوب مىتوان گفت :  هُوَ الْأَوَّلُ وَ الْآخِرُ  . و همه چيزهايى را كه در راه طلب او هستيم اين چنين مىدان و شايد در اين اشارات اسرارى نهفته باشد كه در وقتش آشكار شود .\r\nاين كار انسان را كه از معلوم به اجمال به سوى امورى كه اسباب روشن شدن آنند ، رفتن و از نظم و ترتيب خاص آنها دوباره به مطلوب مشروحا رسيدن در كتب منطق و حكمت به زبان تازى فكر مىگويند و به زبان پارسى انديشه . و به عبارت ديگر فكر :\r\nحركت نفس ناطقه است از مطلب اجمالى به سوى امورى معلوم كه از ترتيب و نظم خاص آنها مطلب مطلوب معلوم و مكشوف مىشود و آن امور را مبادى آن مطلب مىگويند . پس فكر يك حركت روى نفس است از مطلب به مبادى و از مبادى به همان مطلب . حكيم سبزوارى در منطق منظومه گويد :\r\n الفكر حركة إلى المبادى * و من مبادى الى المراد \r\n\r\n","description":"","footnote":"","page_name":" 113 ","page_number":123},
  {"content":"\r\n\r\nنتيجهء دوم درس پيش اين بود كه انسان هر چه عالم‌تر و كامل مىشود به اصلى كه علم و كمال است نزديك‌تر مىشود و بدان تشابه و تجانس زيادت مىكند و به وى تقرّب مىجويد و به رنگ او در مىآيد و به قول ارسطو در جواب اسكندر : چون علم مىآموزيم پيشتر مىرويم . تصديق مىفرماييد كه انسان هر چه داناتر مىشود و به كمال نزديك‌تر مىگردد آثار وجودى او بيشتر مىگردد و كارهاى عجيب و شگفت از او پديد مىآيد و اختراعات و اكتشافات بسيار حيرت‌آور از فكر او ظهور مىكند بلكه از ايما و اشارهء او اسرارى بو العجب بروز مىكند .\r\nشيخ رئيس ابو على سينا را كتابى است به نام اشارات كه در دو علم منطق و حكمت تدوين كرده است . حكمت را در ده نمط نوشته است و نمط دهم آن در اسرار آيات است يعنى در آيات و امور غريب و عجيب كه از انسانها صادر مىشود ، و در چند فصل در ظهور غرايب و بروز خوارق عادات از انسان سخن مىگويد و در برخى از فصول مىگويد : از شنيدن اين گونه چيزهاى شگفت استنكاف نداشته باش كه آنها را در مذاهب و طرق طبيعت اسباب معلوم و نمونه‌هاست . و از راه امور طبيعى و پيش آمد احوال و اوضاع عارض بر طبيعت اثبات مدعاى خود مىكند مثلا در فصل پنجم آن نمط مىگويد : اگر به تو خبر رسيد كه عارفى به نيروى خود كارى كرد و تحريكى يا حركتى نمود كه از وسع مثل او خارج است آن را به استنكار تلقى مكن كه در مذاهب طبيعت مىتوانى راهى به سبب آن پيدا كنى .\r\nو نيز در فصل هفتم آن مىگويد : اگر به تو خبر رسيده است كه عارفى از غيب خبر به اميد يا بيم داد و آن چنان كه خبر داد واقع شده است تصديق‌نما و ايمان بدان بر تو دشوار نباشد كه اين امور را در مذاهب و طرق طبيعت اسبابى معلوم است . و از اين گونه مطالب در چند فصل عنوان مىكند و هر يك را از راه تمسّك به طرق طبيعت اثبات مىكند .\r\nو نيز در آخر مقالهء هفتم فنّ دوم حيوان شفا ( ص 417 ، ج 1 ) گويد : برايم حكايت كرده‌اند كه در بيابان دهستان مردى است كه از دم او جانوران گزنده چون مارها و\r\n\r\n","description":"","footnote":"","page_name":" 114 ","page_number":124},
  {"content":"\r\n\r\nافعيهاى كشنده دورى مىگزينند « 1 » و آن گزندگان وى را به گزيدن آسيب نمىرسانند و اگر مارى او را مىگزد خود مار مىميرد و گفته‌اند كه مارى بزرگ وى را گزيده است آن مار بمرد و بر وى يك روز تب عارض شده است و جان بدر برد . و وقتى كه من به بيابان دهستان رفتم او را طلب نمودم ولى وفات كرده بود و پسرى خلف او بود كه خاصيت او در اين باب از پدرش اعظم بود و از او عجايبى ديده‌ام كه بيشتر آنها را فراموش كرده‌ام از آن جمله اين كه افعيها از غلبه با او اعراض مىكردند و از تنفس او بر حذر مىشدند و در دست او تخدير مىشدند .\r\nاز اين گونه امور غريبه كه از انسانها صادر مىشود از حدّ شمار خارج است . مگر اين همه صنايع و اختراعاتى كه در كتابها مىخوانيم و به چشم خود مىبينيم كه يكى از ديگرى حيرت‌آورتر است پديدهء افكار انسانى نيست ؟ اين عارفى كه شيخ در اشارات عنوان كرده است ، يعنى : نطفه‌اى كه در تمام كمالات انسانى بالقوه بود و به تدريج از قوه به فعليت رسيد ؛ و آن مرد در بيابان دهستان هم در ابتدا آن بود كه ديگران هستند .\r\nو همچنين افراد مخترعين و مكتشفين و غير هم ؛ مىشنويم و مىخوانيم كه مردمى بر روى دريا راه مىرفتند آن چنان كه ديگران بر روى زمين . و يا اين كه كسى طىّ الارض دارد كه در مدّت بسيار كوتاهى مثلا به طرفة العينى مسافت بسيارى را پيموده است كه سرعت سير او از سرعت نور بيشتر است . و شايد اين حرفها نيز راست باشد و دليل داشته باشد ، ما به صرف استبعاد چرا استنكاف داشته باشيم و انكار كنيم . اگر در چند سال پيش اين صنايع و دستگاههاى مخابراتى و گيرنده و فرستنده از تلفن و تلگراف\r\n\r\n\r\n","description":"","footnote":"\r\n( 1 ) . خمى لى رحل ببيابان دهستان يحذ نفسه و نفخه الحيّات و الافاعى الّتى بها و هى قتالة جدّا و الحيّات لا تنكافيه باللسع و لا تلسعه اختيارا ما لم يقسرها عليه فان لسعته حيّة ماتت . و حكى أن تنّينا عظيما لسعته فماتت و عرض له حمّى يوم . ثم انى لمّا حصلت ببيابان دهستان طلبته فلم يعش و خلف ولدا أعظم خاصيّة فى هذا الباب منه فرأيت منه عجائب نسيت اكثرها و كان من جملتها أن الافاعى تصدّ عن عزه و تحيد عن تنفّسه و يخدر فى يده .\r\n","page_name":" 115 ","page_number":125},
  {"content":"\r\n\r\nو راديو و تلويزيون و ديگر چيزها را براى ما حكايت مىكردند شايد باور نمىكرديم .\r\nغرض اين است كه نطفه‌ها از قوّت به فعليت رسيدند كه اين چنين منشأ آثار گوناگون شدند پرسش ما اين است كه چگونه از نقص به كمال رسيدند و چنين صورت شگفت يافتند و به چنان اسرار جورواجور آگاه گرديدند . البته بايد مخرجى باشد كه خود واجد كمال باشد تا آنها را از نقص به كمال رساند .\r\n پس يقين در عقل هر داننده هست * اين كه با جنبنده جنباننده هست\r\nگر تو او را مىنبينى در نظر * فهم كن آن را به اظهار اثر\r\nتن به جان جنبد نمىبينى تو جان * ليك از جنبيدن تن جان بدان « 1 » \r\n\r\nدرس سى و سوم\r\nاز گفتگوهاى گذشته اين نتيجه حاصل شد كه بايد ناقص متحرك به سوى كمال را مخرجى باشد تا وى را از نقص به كمال رساند . و نيز از بحث و فحصهاى قبل دانسته شد كه انسان هر چه داناتر مىشود آثار وجودى او بيشتر و قوىتر مىگردد و مشابهت او به اصلى كه علم است شديدتر مىگردد . و دانستى كه مخرج ناقص به كمال خود بايد واجد آن كمال باشد . اكنون گوييم كه آن مخرج علاوه بر اين كه خود صاحب آن كمال است بايد مسلّط و قاهر بر آن ناقص نيز باشد و با وى يك نحو ارتباط داشته باشد تا بتواند وى را به فعليّت رساند و ناقص هم بايد منقاد او باشد و با وى يك نحو ارتباط داشته باشد تا بتواند وى را به فعليّت رساند و ناقص هم بايد منقاد او باشد تا در سايهء انقياد و متابعت به كامل به كمال برسد . و در مباحث پيشين دانسته شد كه اسباب ظاهرى از استاد و كتاب و گفت و شنيد و غيرها همه معدّاتند نه علت تامّ ، پس بايد ببينيم كه علّت تامّ كيست و كجايى است و از چه جنس است و به چه نحو مىتوان به دو دست يافت ، و او خود به خود واجد كمال است يا كمال او هم كسبى است و از ديگرى\r\n\r\n\r\n","description":"","footnote":"\r\n( 1 ) . مثنوى ، اوّل دفتر چهارم .\r\n","page_name":" 116 ","page_number":126},
  {"content":"\r\n\r\nگرفته است و اگر ذاتى است معنى ذاتى چيست و . . .\r\nباز مىانديشيم كه چون خودمان از هر چيزى به خود نزديكتريم سخن از احوال و اوصاف خودمان در ميان بياوريم و كتاب وجود خود را فهميده ورق بزنيم تا در راه خودشناسى شايد بسيارى از نهفته‌ها براى ما آشكار شود . به قول شمس مغربى :\r\n مرا به هيچ كتابى مكن حواله دگر * كه من حقيقت خود را كتاب مىبينم \r\nالتفات بفرماييد ، آيا دانش « هست » است يا « نيست » است ، و به عبارت ديگر آيا « بود » است و يا « نبود » است ؟ خواهيد جواب فرمود كه « نيست » و « نبود » چگونه مايهء شرف انسان مىگردد و هر بخردى در راه پژوهش آن است و از نسبت خود به آن مىبالد و در دانستن چيزى مباهات و افتخار مىكند و بديهى است كه اين همه كتب گوناگون در فنون مختلف و اين همه صنايع دريايى و صحرايى گذشته و كنونى از آثار وجود شريف علم است چگونه مىشود كه اين همه آثار وجودى از عدم باشد .\r\nباز مىپرسيم علم را كه موجود دانستى چگونه موجودى است و ظرف تحقق و ثبوت او چيست ؟ به عبارت روشن‌تر علم فلان كس كه منشأ بروز و ظهور بسيارى از امور شده است و مىشود آيا اين علم را آن كس در خويش دارا هست يا نيست ؟\r\nخواهيد فرمود در خود دارد . مىپرسيم كه اين علم در كدام عضو بدن او قرار گرفته است يا اين كه بدن او و هيچ عضوى از اعضاى بدن ظرف اين حقيقت كه علم است نيست بلكه در روان او است و باز مىپرسيم اگر علم در روان او است آن چنان است كه مثلا آب در آوندى است و يا طور ديگر است ؟ و سخن از پرسشهاى بسيار پيش مىآيد . اكنون كه آب و ظرف آب را مورد مثل قرار داده‌ايم همين مثل را دنبال كنيم و در پيرامون آن حرف بزنيم . ما ظرفهاى آب را گوناگون مىبينيم از آنى كه يك قطره آب در او مىگنجد تا آنى كه ظرف اقيانوس است كه ظرف بسيار بزرگى است يعنى يك قسمت عمده از گودى زمين كه ظرف آب اقيانوس است . و مىبينيم كه اين ظرفها را گنجايش محدود است و اگر آب از آن حدّ گنجايش فزون‌تر شود از لبه‌هاى آوند فرو مىريزد . ولى انسان كه دانش فرا مىگيرد گنجايش آوند دانش براى دانش بيشتر ،\r\n\r\n","description":"","footnote":"","page_name":" 117 ","page_number":127},
  {"content":"\r\n\r\nبيشتر مىگردد و آمادگى بهتر براى فرا گرفتن دانش دشوارتر پيدا مىكند .\r\nبه بيان ديگر صحيح است كه بگوييم هر يك از افراد انسان را دو ظرف است براى دو گونه غذا ، يكى ظرف آب و نان مثلا ، و ديگرى ظرف دانش . ظرف نخستين تا اندازه‌اى كه غذا قبول كرد از پذيرفتن غذاى بيشتر از آن اباء مىكند و مىگويد سيرم و ديگر گنجايش خوردن را ندارم و پس از سير شدن اگر چه از آب و نان خالى سير شده باشد بهترين غذا برايش فراهم شود رغبت بدان نمىكند و از آن لذت نمىبرد ، امّا دانش‌پژوه هر چه بيشتر دانش تحصيل مىكند به دانستن دانشهاى سخت‌تر و سنگين‌تر و بالاتر گرايش بيشتر پيدا مىكند و از فهميدن آن لذت بهتر مىبرد و شوق و ذوق وى به دانش بيشتر مىگردد و عشق و علاقه‌اش در تقرب به دانشمندان فزون‌تر مىشود اينها امورى است كه هر يك از ما به وجدان خود ، مىيابد و بدانها تصديق دارد . هيچ كس در آنها چون و چرا ندارد . هم اين كه مىگويد : من گرسنه بودم و غذا خوردم و سير شدم ، و هم اين كه همين شخص مىگويد : من نادان بودم و پرسيدم و دانا شدم ؛ در هر دو حال يك شخص موضوع اين قضيه است و هر دو حكم به يك من راجع است . پس ظرف نان و دانش يك چيز نتواند باشد و مسلّما هر يك را ظرفى جداگانه است . و اين هر دو قسم ظرف را هر شخص انسانى دارد ولى اين ظرف كجا و آن ظرف كجا . خواجه ابو الهيثم احمد بن حسن جرجانى را كه از دانشمندان قرن چهارم است قصيده‌اى راييّه به فارسى در مطالب فلسفى است ، در آن قصيده گويد :\r\n چرا چو تن ز غذا پُر شود نگنجد نيز * الم رَسدش چو افزون كنى بر اين مقدار\r\nو گوهرى دگر آنجا كه پُر نگردد هيچ * نه از نُبىّ و نه از پيشه و نه از اشعار \r\nسخن خواجه ابو الهيثم در اين دو بيت اشارت به همان مطلب فوق است كه در اين درس عنوان كرده‌ايم كه در انسان يك ظرف غذايى است اگر از مقدار گنجايش او افزون‌تر به او غذا رسد رنج بيند امّا ظرف ديگر در انسان است كه غذاى او غير از\r\n\r\n","description":"","footnote":"","page_name":" 118 ","page_number":128},
  {"content":"\r\n\r\nغذاى ظرف قبلى است و هر چه غذايش را به او بدهند پر نمىگردد . نبى و هزاران كتاب ديگر و هزاران پيشه و صنعت و هنر را و هزاران ديوان اشعار را فرا بگيرد پر نمىشود بلكه گنجايش او بيشتر مىگردد .\r\nنام مبارك سيّد الحكماء امام امير المؤمنين على عليه السّلام را همه شنيده‌ايم و كمتر كسى بوده باشد كه نام او را نشنيده باشد همان على كه همگان او را به بزرگى نام مىبرند و هر بزرگى او را بزرگتر از خود مىبيند ؛ كتاب نهج البلاغه از جمله گفته‌هاى او است و تا امروز در حدود دويست شرح بر آن نوشته شده يعنى دويست تن از غوّاصان درياى معرفت براى تحصيل درر و لئالى معارف و حقائق در وى غواصى كرده‌اند و هر يك به نوبت خود و به قدر وسع و استطاعت خود از آن بهره برده‌اند . امروز يكى از كلمات بسيار بسيار ارزشمند آن بزرگوار را از كتاب نهج البلاغه در اينجا عنوان مىكنيم كه اين گفتار ما در اين درس از آنجا سرچشمه گرفته است . سخن آن جناب اين است كلّ وعاء يضيق بما جعل فيه الّا وعاء العلم فانه يتّسع به\r\nابو حامد عبد الحميد بن هبة اللّه بن ابى الحديد معروف به ابن ابى الحديد متوفى 656 ه ق . كه يكى از شرّاح نامور نهج البلاغه است در شرح جملهء فوق گويد : هذا الكلام تحته سر عظيم و رمزالى معنى شريف غامض و منه اخذ مثبتوا النفس الناطقه الحجة على قولهم ( ص 413 ، ج 2 ، طبع ايران ) و سپس آن را تفسير و بيان كرده است .\r\nدر مطلب اين درس بايد خيلى انديشه به كار برد و بسيار در خويش جستجو كرد تا آن ظرف علم را كه هر چه علم در او قرار گيرد گنجايش او بيشتر مىگردد و براى تحصيل علوم بالاتر آماده‌تر مىشود ، در خود پيدا كند زيرا كه دانستى هر دو ظرف را يك شخص دارا است و موضوع هر دو قضيه يك من است .\r\nاجازه بفرماييد در پيرامون همين مطلب گفتگوى بيشترى داشته باشيم . هر يك از ما مىداند كه گرسنهء نان به فرا گرفتن دانش سير نمىشود . مقصودم اين است كه به دانش ، گرسنگى ديگ معده رفع نمىشود ، خواندن و دانستن يك رسالهء علمى كار يك گرده نان را براى دانشمند گرسنه نمىكند او هر چه دانش اندوزد بايد نان بخورد تا از\r\n\r\n","description":"","footnote":"","page_name":" 119 ","page_number":129},
  {"content":"\r\n\r\nگرسنگى بدر آيد . و چنان كه به عكس طالب علوم و معارف به خوردن نان و آب به مقصود خود نمىرسد آنچه بايد او را از آن گرسنگى و تشنگى بدر آرد غذاى علم است نه اين آب و نان .\r\nحالا بفرماييد كه آيا آن غذا و اين غذا يعنى دانش و نان هر دو از يك جنس‌اند يا آن از جنسى است و اين از جنس ديگر ؟ اگر هر دو از يك جنس باشند بايد هر يكى كار ديگرى را بكند و اثر او را داشته باشد ، مثلا گرسنهء نان به يافتن علم سير شود و يا گرسنهء علم به خوردن نان ، دانا گردد ؛ مىبينيم و مىدانيم كه اين چنين نيست . پس بايد نتيجه بگيريم كه همچنان اين دو غذا دو گونه‌اند و از دو جنسند بايد هر يك از آن دو ظرف مغتذى يعنى غذا گيرنده هم از دو جنس باشند و به عبارت ديگر بايد بين غذا و مغتذى سنخيت باشد مغتذى غذاى علم از جنس علم بايد باشد و مغتذى غذاى نان از جنس نان . اين مطلبى است كه بايد يكى از اصول قرار گيرد . شما دوستان گراميم در اين مطالب تأمل بفرماييد و فكر خودتان را بيشتر و بهتر به كار اندازيد و ببينيد اگر ايراد و اعتراضى در اين درسها هست اظهار بفرماييد بسيار ممنون و متشكر خواهم شد . ما در اين حلقهء درس مىخواهيم به سبر و تقسيم علمى و عملى پيش برويم و آنچه را پذيرفته‌ايم با حساب و دليل و برهان پذيرفته باشيم . شيخ الرئيس ابن سينا را در اين‌باره سخنى بلند به اين مضمون است : هر كس چيزى را بىدليل باور كند يا ردّ كند از فطرت انسانى بيرون رفته است .\r\n\r\nدرس سى و چهارم\r\nآخرين نتيجه‌اى كه از درس پيش گرفته‌ايم اين بود كه بايد بين وعاى علم با علم سنخيّت بوده باشد چنان كه بين ظرف غذا با غذا يك نحو سنخيت است و دانستى كه انسان داراى هر دو قسم ظرف است و غذاى هر يك غير از غذاى ديگرى است پس ظرف هر يك غير از ديگرى است . پس هر ظرف و مظروف با هم مشابه و مسانخ‌اند كه گفتيم بين غذا و مغتذى بايد سنخيّت بوده باشد . اينك شايسته است كه سخن در\r\n\r\n","description":"","footnote":"","page_name":" 120 ","page_number":130},
  {"content":"\r\n\r\nماهيّت و حقيقت علم به ميان آيد تا چون جوهر و ذات علم دانسته شود هويت وعاء او نيز دانسته شود ، و لكن بحث در پيرامون علم و رسيدن به كنه حقيقت او كارى آسان نيست و به خصوص كه اكنون در ابتداى مسير تكاملى هستيم شايد هضم همهء مسايل آن دشوار باشد فكر مىكنم كه اكنون به برخى از مباحث سهل‌تر بپردازيم به صواب نزديك‌تر باشد .\r\nدرست به گفتارم توجه داشته باشيد دانستنيهاى ما گوناگونند همانطور كه طرق تحصيل آنها گوناگون است . مثلا برخى از آنها را از راه سامعه و برخى را از راه باصره و برخى را از راه شامّه و برخى را از راه ذايقه و برخى را از راه لامسه تحصيل مىكنيم و هر يك از اين طرق يك نحو ارتباط با آن چيزهايى دارد كه بايد آنها را از راه آن قوه به دست آورد كه از قوهء ديگر نمىشود ، مثلا كسى كه كر مادرزاد است اگر جهان پر از هياهوى هولناك باشد و صداى طبل و دهل و بوق و كرنا همه جا را فرا گرفته باشد او از فهم صوت بىبهره خواهد بود ؛ زيرا كه آن طريق تحصيل اين قسم از علم را كه مسموعاتند فاقد است ؛ چنان كه از ارسطو نقل است كه « من فقد حسّا فقد فقد علما » يعنى كسى كه حسى را از دست داده است علمى را كه بايد از راه آن حس ادراك كند به دست نمىآورد . « 1 »\r\nمقصودم اين است كه يك سلسله از علوم ما را حدّ و اندازه نيست و اين پهلو و آن پهلو ندارد و قابل تجزيه و تقسيم نيست ، مثلا در نظر بگيريد كه معنى و مفهوم محبّت و يا وجود مطلق و نور مطلق و ديگر معانى كليه را ادراك كرده‌ايم . تصديق مىفرماييد كه اگر درختى را تصور كنيم صحيح است كه در عالم تصوّر و ادراك خودمان بگوييم كه آن طرف درخت تصور شدهء ما و اين طرفش و سرش و تنه‌اش و ريشه‌اش و آن شاخهء جانب راستش و آن شاخهء جانب چپش و . . . آيا همين تجزيه و تقسيم را دربارهء مفهوم محبت هم مىتوانيم اعمال كنيم يا محبت مطلق دور از اين گونه تجزيه است ؟\r\n\r\n\r\n","description":"","footnote":"\r\n( 1 ) . مباحثى در اين باره همه به صورت توضيح و تفسير و هم به عنوان اعتراض و ايراد در دروس آينده پيش خواهد آمد .\r\n","page_name":" 121 ","page_number":131},
  {"content":"\r\n\r\nالبته تصديق داريد و مسلّم همه است كه معانى كليهء مطلقه را طول و عرض و عمق نيست ، و سبكى و سنگينى بر آنها عارض نمىشود يعنى صحيح نيست كه كسى بگويد من محبتى ادراك كرده‌ام كه طول آن چند متر و عرض و عمق آن چند متر است و يا وزن آن چند من و چند سير است . آنچنان كه هر يك از اينها را دربارهء درختى و سنگى و مانند آنها مىتوان گفت ؛ بلكه دربارهء تن انسان هم صادق است كه به طول و عرض و عمق و وزن اندازه گرفته شود كه فلانى قد او چه قدر است و وزن او چه قدر .\r\nامّا دربارهء معانى كليه مطلقه اين امور صادق نيست . پس بايد جنس آنها غير از جنس اينها باشد . يعنى معانى كليه‌اى كه ادراك مىكنيم از سنخ موجوداتى كه به حدّ و اندازه درآيند يعنى آنها را ابعاد و اوزان باشد نيستند .\r\nباز مىبينيم كه بدن به فربه و لاغر شدن وزن آن مثلا زياد و كم مىشود . آيا انسانى كه علم مىآموزد به فرا گرفتن علم زيادتى در وزن او پيدا مىشود ؟ بديهى است كه اين چنين نيست . خلاصه معانى كليه مانند اين موجوداتى كه ابعاد و اوزان دارند نيست و فكر مىكنم اين مطلب نياز به اقامهء دليل و برهان ندارد . حال با بيان مثال به مقصود نزديك مىشويم و آن اين كه يك عدد سيب شيرين را در نظر بگيريد آيا نه اين است كه شيرينى سيب را اگر بخواهيم تقسيم كنيم بايد با تقسيم كردن خود سيب باشد ؟\r\nو گرنه تقسيم شيرينى آن با قطع نظر از تقسيم سيب معنى ندارد و مىدانيم كه اين شيرينى عارض بر پيكر سيب است و در تاروپود پيكرش دويده است . غرضم از مثال نامبرده اين است كه هر يك از ما يك سلسله معانى و مفاهيم و علوم كلّى مرسل و مطلق را ادراك مىكند و به وجدان خود مىيابد كه : معنايى كلّى برايش حاصل نبود و در فهم آن دسترسى نداشت و پس از آن به پرسيدن و فكر كردن و خواندن و يا از جهات ديگر ، آن را دريافت و مىداند كه آن را دارد . و فراموش نشود كه سخن هم در معنى و مفهوم مطلق و كلّى است كه تجزيه و تقسيم‌پذير نيست حال مىپرسيم كه ظرف حصول اين معنى مرسل چگونه ظرفى است و اين چنين معنى را كه دريافته‌ايم آيا عروض او بر يابندهء او مثل عروض شيرينى سيب بر گوهر سيب است ؟ يعنى\r\n\r\n","description":"","footnote":"","page_name":" 122 ","page_number":132},
  {"content":"\r\n\r\nهم چنان كه سيب را حجم و بعد و سطح و مقدار و وزن است كه شيرينى آن به تبع موضوعش كه گوهر سيب به آن اوصاف است تجزيه و تقسيم مىشود ، آن علم و معناى مطلق و كلّى هم به تبع محل علم كلى و معناى مطلق مرسل تجزيه و تقسيم مىگردد و اين سوى و آن سوى براى آن علم و معنى خواهد بود ؟ البته اگر محلش آن چنان محل باشد اين معنى هم به تبع آن داراى جهات خواهد بود و تقسيم در وى راه خواهد يافت و حال اين كه فرض در ادراك معنايى است كه مطلق و مجرد از جهات و اوزان و تجزيه و تقسيم و مانند آنهاست . پس بايد نتيجه بگيريم كه ظرف علم از جنس ظرف آب و نان مثلا نيست و بين علم و ظرف علم يك نحو سنخيت خاصى است يعنى چنان كه علم كلّى از اوصاف موجودات محسوس ما مبرّاست ظرف آن هم مانند خود علم از آن اوصاف مبرّاست .\r\nدر تعريف حقيقت علم و كيفيت حصول آن براى انسان و نحوهء پديد آمدن آن و گرفتن انسان آن را و در ديگر مطالب و مباحث پيرامون آن يك يك به تفصيل بايد مذاكره كرد . در اين درس تا اندازه‌اى آشنايى به وعاى علم پيدا كرده‌ايم كه ظرفى وراى اين ظرفهاى متعارف است و ادلّه و براهين بسيار در اين باره داريم كه تا وقت اظهار آنها فرا رسيده است عنوان مىكنيم . اكنون سزاوار است كه مطالب اين چند درس را به صورت اصولى درآوريم و بر اصول گذشته بيفزاييم :\r\nاصل 34 - طلب مجهول مطلق محال است .\r\nاصل 35 - از آنجايى آمديم كه اوّل كار بود زيرا چون علم مىآموزيم پيشتر مىرويم .\r\nاصل 36 - فكر حركت نفس ناطقه است از مطلب به مبادى و دوباره از مبادى به مطلب .\r\nاصل 37 - وعاى علم وعايى است كه به خلاف همهء ظرفها هر چه علم در او بيشتر قرار گيرد گنجايش او بيشتر مىگردد و براى تحصيل علوم بالاتر و بيشتر آماده‌تر مىشود .\r\nاصل 38 - علم را با وعاى او يك نحو سنخيّت است .\r\n\r\n","description":"","footnote":"","page_name":" 123 ","page_number":133},
  {"content":"\r\n\r\n\r\nدرس سى و پنجم\r\nدانسته شد كه انسان داراى وعايى است كه با علم سنخيّت دارد يعنى با هم متشابه و متجانس‌اند ، و چنان كه در آخر درس پيش نتيجه گرفته‌ايم تا اندازه‌اى به اين وعا آشنا شده‌ايم . و هر اسمى بخواهيم براى اين وعا بگذاريم مختاريم . كسى در نام‌گذارى و قرارداد اصطلاحى با ديگرى ستيزه ندارد ، تا ببينيم اين وعا را به چه اسم و رسم و وصف بخوانيم و فعلا به همين لفظ وعاء علم اكتفا مىكنيم . اكنون پرسشهاى بسيار دربارهء اين مطلب از شش جهت به ما روى مىآورد .\r\nيكى از آنها اين كه ممكن است ظرف علم عضوى از اعضاى درونى و به خصوص دستگاه مغز بوده باشد كه آن عضو و يا مغز مانند نوار ضبط صوت و حرف ، علم را نوار بگيرد ؛ و چنان كه نوار ضبط به گرفتن و ضبط كردن صوت و حرف ، چيزى بر حجم و وزن و طول و عرض او ، خلاصه بر ابعاد و اوزان او اضافه نمىشود ، ذرات مغز مثلا هم چنان علم را نوار بگيرند و ضبط كنند و به همان حجم و حدّ و ترتيب و تنظيمشان در جمجمه قرار گرفته باشند . بنابراين فرقى در ميان ظرف علم و ظرف نان در انسان نخواهد بود و هر دو ظرف را ، طول و عرض و عمق و ديگر اوصاف ساير ظروف متعارف است . پس ظرف علم وراى اين ظرفهاى متعارف نيست .\r\nدر جواب اين شبهه گوييم هر عضوى از اعضاى بدن خواه قلب و خواه مغز و خواه ديگر عضوها هر يك را حجم معين و وزن مشخص است و هر يك آنها آنچه را پذيرفتند در همان حدّ و حجم آنها خواهد بود و هر چه عارض محلّى شده است حكم آن عارض همين است كه در حدّ محلّ است ، مثل سفيدى كه عارض بر ديوار است . و اگر در درس پيش تأمّل و دقّت بيشتر شود جواب اين شبهه دارد مىشود زيرا كه گفتيم يك سلسله از معلومات ما معانى و حقايق بسيطه‌اند كه از قيد و حدّ و حجم مبرّىاند و مطلق و مرسل از جهات‌اند اگر آن معلومات مطلقه را قلب و دماغ مثلا نوار بگيرند بايد به تبع محلّ ، به جهات گوناگون تقسيم گردند و تجزيه و تقسيم در آنها راه يابد و حال اين كه مفروض اين است : معانى كليه و حقايق بسيطه را ادراك كرده‌ايم كه به هيچ\r\n\r\n","description":"","footnote":"","page_name":" 124 ","page_number":134},
  {"content":"\r\n\r\nوجه تجزيه و تقسيم در آنها راه ندارد .\r\nو ديگر اين كه نوار ضبط مثلا به ضبط كردن صوت و حرف ، دانا نيست و علم در او جا نكرده است و هيچ صنعتى قابليت ندارد كه علم را ضبط كند و عالم بوده باشد ، نقش و كتاب و ضبط صوت و حرف ، علم نيست ، علم در هيچ دفترى نيست در دفترها نقش و كتابت منقوش و مكتوب است نه علم ؛ و در دروس پيش دانسته شد كه صوت و حرف و نقش و كتاب و استاد و بحث و فحص و أعضا و جوارح همه براى تحصيل علم از معدّاتند . كتابى را كه مىخوانيم عالم نيست اگر چه واسطهء كسب علم است ؛ عالم آن كسى است كه داناست . كتاب و دفتر دانا نيستند . هيچ صنعت و هنرى دانشمند نيست .\r\nوانگهى حقيقتى داريم كه مىگويد من علم دارم و من سر و پيكر دارم و من قلب و دماغ دارم و اين كه مىگويد من اينها را دارم يك من است و داراى آن همه . پس آن كس كه مغز دارد همان كس است كه علم دارد و شعور به علم خويش دارد و به ضبط آن دانا و گويا و نويسا مىشود و اگر بگويى كه علم در مغز است و آن من كه مىگويد من علم و مغز دارم علم را به واسطهء مغز دارد جواب همان است كه چيزى كه داراى ابعاد و اوزان باشد قابل نيست كه وعاى حقايق بسيطه گردد ، و ديگر اين كه آن گيرندهء دانش به فرا گرفتن دانش روشن مىشود و دانا مىگردد و دانستى كه وسعت وجودى پيدا مىكند و هيچ عضوى از اعضاى ظاهر و باطن تن انسان را اين قابليت نيست و در دروس پيش معلوم شده است و در اصل بيست و سوم تلخيص و بازگو نموده‌ايم كه آن گوهرى كه به لفظ من و انا و مانند اينها بدان اشارت مىكنيم موجودى غير از بدن است . پس قول به اين كه وعاى علم ، مغز و يا عضو ديگر بدن است سخنى بىمغز است . و تنها همين دليل در ردّ اين گفتار نيست بلكه ادلّهء بسيار در ردّ آن اقامه خواهيم كرد تا به خوبى معلوم شود كه وعاء علم بايد با خود علم سنخيّت داشته باشد و اكنون كه در اوايل بحث و سير و سلوك علمى هستيم بايد ساده و آسان بگذريم و اكثر اصول و دروس گذشته دوباره با برهان قوىتر و دليل متين‌تر تحكيم مىشود . در اين ايام هم\r\n\r\n","description":"","footnote":"","page_name":" 125 ","page_number":135},
  {"content":"\r\n\r\nروزى ما همين چند بحث و چند مجلس مذاكره بود كه در محضر دوستان دانش پژوهم به سر برديم . اميد است كه باز به ادراك اين مجلس در محضر مبارك آقايان گرامى نايل آييم .\r\n\r\nدرس سى و ششم\r\nسعادت دوباره به ما روى آورد كه باز توانستيم چند روزى در حضور دوستان فاضل صاحبدل بوده باشيم .\r\nسخن دربارهء علم و وعاء علم پايان يافته بود و دانستيم كه وعاى علم ظرفى از غير بدن است و بدن و هر چه را كه همانند اوست طبيعت مىگويند و از آنها به عالم طبيعت و عالم ماده و عالم جسمانى تعبير مىكنند . پس ظرف علم از ماوراى طبيعت است . در واژه فرانسه طبيعت را ناتير  ( Nature )  مىگويند و نيز طبيعى و مادى جسمانى را فيزيك  ( Physique )  مىنامند و ماوراى طبيعت را به اضافهء پيشوند متا  ( Meta )  بر آن ، متافيزيك مىخوانند . و چون اين واژهء فيزيك و متافيزيك در سر زبانها است خواستيم به مناسبت با بحث ، به اين دو لغت اشارتى كرده باشيم تا اگر در نوشته‌ها بدانها برخورديد آگاهى داشته باشيد . در كتابهاى فرهنگ فرانسه واژهء متافيزيك را به اين عبارات ترجمه كرده‌اند : حكمت ماوراء الطبيعه ( يعنى الهيات ، معقولات ، شناسايى علل و اصول اوّليّه ) و مجرد و مطلق و معنوى و مانند اين عبارات . و ما از چند درس اخير نتيجه گرفتيم كه علم و ظرف آن هر دو از موجودات ماوراى طبيعت‌اند و از هستيهاى عالم متافيزيك‌اند .\r\nدر درس اوّل از سبر و تقسيم و بحث و فحصى كه پيش كشيده بوديم به اين مطلب رسيديم كه دانش محور جميع محاسن است و چراغ فرا راه انسان است و همهء اختراعات و اكتشافات از دانش است و انسان نادان تابع و محكوم انسان دانا است و جماد و نبات و حيوان و خلاصه عالم طبيعت مسخر اوست و اشرف از ديگر موجودات مشهود ما است و بر زمين و زمينىها استيلا و سلطنت دارد و شايد قدرت\r\n\r\n","description":"","footnote":"","page_name":" 126 ","page_number":136},
  {"content":"\r\n\r\nوى بيش از اين حد مشهود ما باشد كه هنوز رشتهء بحث ما بدان نرسيده است . آرى آنچه انسان بدان ارج مىيابد دانش است و پيرايه‌اى بهتر از دانش براى انسان نيست و نورى فروزنده‌تر از نور دانش نيست . آنچه كه لقاح روان است دانش است و آنچه كه مايه پيشرفت آدمى است دانش است . دانش است كه آب حيات جان است ، و سبب ارتقاى آثار وجودى انسان است . به قول حكيم ناصر خسرو علوى :\r\n گفتهء دانا چو ماه نو بفزونيست * گفتهء نادان چنان كهن شده عرجون\r\nفضل تبر خون نيافت تبر سنجد * گر چه به ديدن چو سنجدست تبر خون\r\nأهرون از علم شد سمر به جهان در * گر تو بياموزى اى پسر تويى أهرون \r\nو حكيم ابو القاسم فردوسى فرموده است :\r\n ز دانا بپرسيد پس دادگر * كه فرهنگ بهتر بود يا گهر\r\nچنين داد پاسخ به دو رهنمون * كه فرهنگ باشد ز گوهر فزون\r\nكه فرهنگ آرايش جان بُوَد * ز گوهر سخن گفتن آسان بُوَد\r\nگُهَر بىهنر خوار و زار است و سست * به فرهنگ باشد روان تندرست \r\nو همو فرمايد :\r\n فرستاده را مؤبدِ شاه گفت * كه اى مرد هشيار بىيار و جفت\r\nچه دانى تو اندر جهان سودمند * كه از كردنش مرد گردد بلند\r\nفرستاده گفت : آن كه دانا بود * هميشه بزرگ و توانا بود\r\nتن مرد نادان ز گل خوارتر * به هر نيكويى ، ناسزاوارتر\r\nز دانش به اندر جهان هيچ نيست * تن مرده و جان نادان يكيست \r\nابن يمين فرموده است :\r\n پيروى خِرَدَت روى ظَفَر بنمايد * كه خِرَد بر سپه هستى تو هست يَزَك\r\nرو هنر جمع كن از تفرقه مال و مَنال * مرتضى را چه تفاوت كه عُمَر برد فَدَك\r\nعلم دادند به ادريس و به قارون زر و سيم * شد يكى فوق سَما و دگرى تحت سَمَك \r\n\r\n","description":"","footnote":"","page_name":" 127 ","page_number":137},
  {"content":"\r\n\r\nمولوى فرموده است :\r\n مُلكَت حسنش سوى زندان كشيد * حكمت علمش سوى كيوان كشيد\r\nشه غلام او شد از علم و هنر * مُلك علم از ملك حُسن آسوده‌تر \r\nبارى از دروس گذشته نتيجه گرفتيم كه وعاى علم موجودى ماوراى طبيعى است و بدن و اجزا و اعضاى آن ، ظرف علم نيستند و نيز از دروس پيشين فرا گرفتيم كه ناقص چون به سوى كمال مىرود او را مخرجى بايد كه وى را از قوت به فعل رساند و از نقص به كمال كشاند و آن مخرج خود بايد واجد كمال باشد كه معطى شىء فاقد آن نتواند بود . اينك گوييم كه آن مخرج كيست و چگونه نفس انسانى از نقص به كمال مىرسد . آيا آن مخرج هم از موجودات ماوراى طبيعت است يا از عالم طبيعت است و در هر دو صورت بايد كه قاهر و مستولى بر نفس باشد تا مكمّل وى بود و نيز خود بايد واجد علم باشد تا معطى وى بود . آيا صحيح است كه بگوييم آن مخرج يكى از موجودات عالم طبيعت است ؟ اگر درست به درسهاى گذشته دقّت كرده باشيد خواهيد فرمود كه محال است مخرج از عالم طبيعت باشد زيرا كه مخرج مكمّل و معطى است و خود بايد عالم و ظرف علم باشد تا ديگرى را به كمال برساند و ثابت كرديم كه علم و وعاى علم هر دو از ماوراى طبيعت‌اند ، پس مخرج هم موجودى از ماوراى طبيعت است . پس تا كنون با دو موجود فوق الطبيعه آشنا شده‌ايم و سفرى از طبيعت به ماوراى آن كرده‌ايم و به عبارت اخرى از دنيا به آخرت سفرى كرديم و تنها چيزى كه دليل راه ما به آخرت شده است همانا حقيقت خودمان مىباشد و هيچ كتابى بهتر از اين راهنماى انسان نيست . لذا دانشمندان معرفت نفس را مرقات معارف ديگر دانسته‌اند پس هر يك از ما را مرحله‌اى به نام طبيعت و مرحله‌اى به نام فوق الطبيعة و ماوراء الطبيعة است و مسلّم است كه اين دو مرحله از يكديگر گسيخته نيستند ، بلكه يك موجود است كه او را يك تشخّص و هويّت است و مطابق لحاظها و اعتبارها\r\n\r\n","description":"","footnote":"","page_name":" 128 ","page_number":138},
  {"content":"\r\n\r\nآن را به دو مرحله تعبير كرده‌ايم . اين مطلب كه درباره شناسايى خودمان است اهميت بسزا دارد و تاكنون دار هستى را به طبيعت و ماوراى طبيعت شناختيم و خودمان را نيز همچنين . و به عبارت رايج كوره راهى به ماوراى طبيعت پيدا كرده‌ايم ؛ در اين مطلب بايد كاوش بيشتر كرد و غور و تأمّل بسيار به كار برد كه شايد آن كوره راه صراط اللّه گردد .\r\nدر تكامل نفس و فعل مخرج سخن مىگفتيم . دانستى كه نفس به فرا گرفتن علم از نقص به كمال مىرسد ، حالا مىپرسيم كه آيا نفس و مخرج آن ، كه دو موجود از ماوراى طبيعت‌اند آيا از يكديگر جدايند كه اين در سويى و آن در سوى ديگر است و يا از يكديگر جدا نيستند و اگر از يكديگر جدايند آيا عطا و دهش مخرج چنان است كه در اين عالم طبيعت يكى به ديگرى چيزى مىبخشد . مثلا در اينجا آقاى الف از آقاى ب جدا است و الف سيبى به ب مىبخشد . آيا مخرج كه به نفس ، كمال مىبخشد مثل الف و ب اند ؟ وانگهى نفس كه به عطاى مخرج كامل مىگردد بايد مخرج با كمال و از نفس بالاتر باشد . آيا مخرج ، كمالى كه به نفس مىدهد چيزى از او كاسته مىشود ؟\r\nو باز مىگوييم علم كه از ناحيهء مخرج عايد نفس مىشود آيا اين علم داخل در ذات نفس مىشود يا نه ؟ در صورت اوّل اين دخول چگونه است و در صورت ثانى چگونه كامل مىگردد .\r\nو اگر نفس و مخرج از يكديگر جدا نيستند بايد با هم باشند ؛ اين با هم بودن چگونه است ؟ دربارهء اين معيّت بايد چگونه فرض كرد و او را چگونه دانست ؟\r\nو احتمالات و فرضهاى گوناگون ديگر نيز پيش مىآيد تا ببينيم مسير پرسش و كاوش علمى در اين باره به كجا منتهى مىشود . اين درس را تا به همين جا خاتمه مىدهيم و نتيجه‌اى كه فعلا گرفتيم اين شد كه نفس و مخرج هر دو موجودى از وراى طبيعت‌اند و ديگر اين كه انسان را دو مرحله وجود است يكى طبيعت و ديگر ماوراى طبيعت . و ديگر اين كه انسان بهترين طريق بلكه تنها طريق براى پى بردن به جهان هستى است .\r\n\r\n","description":"","footnote":"","page_name":" 129 ","page_number":139},
  {"content":"\r\n\r\n\r\nدرس سى و هفتم\r\nامروز جمعه سوم ماه مبارك 1397 ه ق است كه توفيق ادراك محضر دوستان گرامى مجددا بهره اين كمترين شده است . اميدوارم كه از اين تجديد عهد ، درهايى از حقايق ما گشوده شده و گوهرهايى از معارف به دست آيد . بدوا شايسته است كه چند نتيجهء دروس اخير به صورت اصول تحرير شود .\r\nاصل 39 - نفس ناطقه و مخرج او از نقص به كمال هر دو از موجودات ماوراى طبيعت‌اند .\r\nاصل 40 - انسان بهترين طريق ، بلكه تنها طريق براى پى بردن به جهان هستى است .\r\nاكنون گوييم كه به موجودى رسيديم كه از جنس موجودات طبيعى يعنى مادّى نيست ؛ موجودى كه نه به چشم ديده مىشود و نه با دست لمس مىگردد ؛ خلاصه با هيچ يك از حواس پنجگانهء سمع و بصر و قوهء لامسه و ذايقه و شامّه محسوس نمىشود و در عين حال به وجود او اذعان داريم چنان كه به مكمّل نفوس انسانى ، ايمان ؛ و در قاهر و مستولى بودنش بر نفوس ، ايقان داريم .\r\nو به عبارت روشن‌تر موجودى يافتيم كه مادّه و مادّى نيست . پس تا اينجا مىتوانيم بگوييم كه موجود بر دو قسم است يا مادّى است و يا غير مادّى . اكنون چنين صواب مىبينم كه مقدارى در مادّه و صورت و تعريف آنها و اقوال اين و آن در مادّه و مادّى و سخنهاى ديگر در پيرامون مادّه كه در پيش است عنوان كنيم كه برخى از اين آرا شايد خار راه پيشرفت ما بوده باشد . بايد آن خارها را از فرا راه خود برداريم .\r\nموجود مادى به يكى از حواس پنجگانهء مذكور محسوس مىگردد و هر اندازه بزرگ باشد آن را حدّ و نهايت ، و از اين روى آن را شكل و هيأت است و به برهان تناهى ابعاد اثبات گردد ، البته بايد بحث شود . ماده را در زبان فارسى مايه گويند و به زبان يونانى هيولى كه در كتب فلاسفه همين كلمهء يونانى بسيار به كار مىرود و هيولاى اولى كه مىگويند يعنى مايهء نخستين و از ماده در لغت عربى به اسامى ديگر چون عنصر و اسطقس و موضوع و طينت نيز تعبير مىكنند . و هيولى را در دار وجود\r\n\r\n","description":"","footnote":"","page_name":" 130 ","page_number":140},
  {"content":"\r\n\r\nمىتوانيم نازلترين موجودات تعبير كنيم و به عبارت ديگر اگر در موجودات ترتيبى قايل شويم هيولى أنزل مراتب وجود است يعنى وجودى از او ناتوان‌تر نخواهيم يافت و فقط قوهء محض است و پايين‌تر از او نيستى است . و در اثبات هيولى چندين دليل در كتب علوم عقليه ذكر كرده‌اند و ما نيز در موقع مناسب آنها را نقل مىكنيم . اين هيولى چنان كه گفته‌ايم قوهء محض است كه پذيراى صورتهاى جسمانى است و جسم و جسمانى همه مادّىاند و در درس گذشته مبرهن شده است كه نفس ناطقهء انسانى و مكمّل آن از ماوراى نشأهء محسوس ماست و اين نشأهء محسوس از زمين گرفته تا كرات ديگر و كهكشانها از آنچه را كه با چشم سر ، خواه مسلّح و خواه غير مسلّح مىبينيم همه مادّى و طبيعىاند . غذاى مادّه مادّى است و غذاى نفس ناطقهء غير مادى ، غير مادى . اين سخن را بسطى بايد تا حقيقت آن معلوم گردد :\r\nاكنون كه ما در اين حلقهء انس و جلسهء درس گرد آمده‌ايم جز اين است كه هر يك از ما روزى نطفه و علقه و مضغه بود ؟ و پس از آن در زهدان مادر رشد كرده تا اين كه چون ميوه‌اى كه به كمال رسيده و پخته شده است از درخت جدا مىشود ما نيز آن‌سان از درخت وجود مادر جدا شديم و در دامن او رشد كرديم كه روزى شيرخوار بوديم تا امروز در اين سنّ و سال هستيم و داراى اين هوش و استعداد مىباشيم و نه اين است كه در زمان شرخوارگى و بعد از آن به اين پايه و هوش و بينش نبوديم ؟ و باور داريد كه هر كس به دنبال تحصيل دانش رفته و بيشتر كوشش كرده است هوش و بينش او بيشتر شده است و آن ديگرى كه تن‌پرورى كرده است هيكلى فربه به دست آورده است امّا دانش و بينش او به غايت اندك و ناچيز است . حال دربارهء اين دو شخص فرض بفرماييد كه هر يك را تبى سخت عارض شده است . اين تن‌پرور ، به تبى ، تن فربه را از دست مىدهد و فقط همان بينش اندك را دارا است . آن ديگرى به كاسته شدن تن ، داراى همان سرمايهء دانش و هوش سرشارش است . نه تن‌پرور از تن‌پرورى باهوش‌تر و داناتر شده است و نه دانشور به كاسته شدن تن از دانش او كاسته . آنچه را كه تن‌پرور فربه خورده است غذاى مادى بوده و آنچه را كه آن\r\n\r\n","description":"","footnote":"","page_name":" 131 ","page_number":141},
  {"content":"\r\n\r\nجان‌پرور خورده است غذاى غير مادى .\r\nاين دو تن همانطور كه در حواس ظاهر با هم شريك‌اند در طبيعت و ماده نيز با هم شريكند و امتياز آنها از يكديگر به هوش آنهاست بلكه در طبيعت با ديگر حيوانات بلكه با نباتات بلكه با جمادات شريكند و امتياز به همان هوش و بينش است كه صورت حقيقى انسان است .\r\nتوضيحا گوييم هر گاه چند عنصر با هم تركيب شدند به طورى كه خاصيت تازه و صورت نوعيهء جديدى در آن پيدا شد مانند آب و ذغال كه عناصر قند است مثلا آن را مزاج گويند . و اگر صورت تازه در آن حاصل نشد آن را امتزاج مىگويند ، مثل اين كه گچ و خاك با هم آميخته شوند . مادهء بىصورت ممكن نيست ، و صورت مادى هم بىماده تحقق پيدا نمىكند . چنان كه مبرهن خواهد شد همهء اجسام در ماده به هم شبيه و مانند يكديگرند . انسان از همان ماده است كه ساير حيوانات و نباتات از آن تشكيل شده است . امّا هر يك صورت على حده و خاصيّت جداگانه دارند . مادهء خورشيد همان مادهء زمين و ماه است بلكه به عقيدهء حكماى ما مادهء عناصر اربعه « 1 » هم يكى است و فرق آنها در صورت نوعيه آنها است . آب به صورت خود آب است و آهن به صورت نوعيهء خود آهن است و طلا به صورت نوعيهء خود طلا است و مادهء آنها مانند يكديگر است ، هر چند ما نتوانيم آنها را با يكديگر تبديل كنيم . از اين جهت مىگويند شيئيّت هر چيز به صورت آن است نه به ماده آن .\r\nماده يا هيولى در جسم جزء جسم است كه جسم هيولى و صورت جسميّه است و صورت جسميه بدون صورت نوعيه تحقق ندارد و جسم محل همهء عوارض است .\r\n\r\n\r\n","description":"","footnote":"\r\n( 1 ) . عناصر اربعه عبارت از آب و خاك و هوا و آتش است و در ادبيات فارسى گاهى آتش را به اثير تعبير مىكنند . چنان كه ناصر خسرو مىگويد :\r\n اثير و پس هوا پس آب پس خاك * كه زاد ستند اين هر چار ز افلاك . \r\nو در اصطلاح فلسفى اثير به اجسام آسمانى اطلاق مىشود .\r\n","page_name":" 132 ","page_number":142},
  {"content":"\r\n\r\nحرارت و برودت و الوان ، و صفات ديگر و كيفيات ديگر ، همه عارض صورت نوعيه مىشوند و به توسّط صورت نوعيه ، عارض ماده ؛ و ماده محل آنها است . و صورت نوعيه در تأثير و قدرت بالاتر از ماده است اگر چه صورت مادى محتاج به مادّه است كه محل او است . براى تصور اين معنى گوييم وقتى آثار و خاصيتهاى اجسام را مشاهده كنيم مثل اين كه آتش گرم مىكند و مىسوزاند و مىبينيم اين اثر مادهء او نيست بلكه اثر صورت او است و گرنه مادهء آتش و ذغال يكى است و خورشيد كه عالم را روشن مىكند و نباتات را مىروياند ، اثر صورت اوست نه مادهء او . چون مادهء او با زمين و ساير اجسام خاموش يكى است و همچنين ساير اجسام . و چون صورت منشأ همه قوا و تأثيرات است و علاوه بر اين ماده هرگز خالى از صورت نيست و يك دو موردى تاكنون صورت بدون ماده را يافتيم لذا مىگوييم كه شيئيت هر چيز به صورت اوست نه به مادهء او .\r\nتعريف ماده صورت :\r\nماده را تعريف مىكنند به ما به الشىء بالقوه يعنى آنچه به واسطهء آن شىء ، بالقوه موجود است و صورت را به ما به الشىء بالفعل يعنى چيزى كه به واسطهء آن شىء ، بالفعل موجود مىشود . مثلا چوب و تخته براى صندلى ماده است زيرا كه صندلى به واسطهء چوب و تخته بالفعل موجود نيست . امّا وقتى چوبها به وضع مخصوصى با يكديگر تركيب يافت و صورت صندلى پيدا شد صندلى بالفعل مىشود . ولى بدان كه چوب و تخته هيولاى اولى يعنى مايهء نخستين نيستند زيرا مادهء اولى آن قوه‌اى است كه حتّى محل صور نوعيهء چوب است و چوب و تخته براى صندلى مادهء ثانى است .\r\nتوضيحا در تعريف قوّه و فعل گوييم هر چيزى كه ممكن است صفت و كمال را دارا باشد ولى هنوز داراى آن نشده مىگويند بالقوه است و چون دارا شد بالفعل مىشود . تخم درخت است بالقوه ، و بعد از اين كه كشته و روييده شد درخت بالفعل مىشود . جنين علم و عقل است بالقوه ، و بعد از اين كه بزرگ شد و تحصيل علم و عقل كرد علم و عقل بالفعل مىشود . بنابراين اصطلاح ، قوه در مقابل ضعف نيست\r\n\r\n","description":"","footnote":"","page_name":" 133 ","page_number":143},
  {"content":"\r\n\r\nبلكه به معنى استعداد و تهيّؤ است . و قوه در اصطلاح حكما به معنى ديگر نيز وارد شده است و آن توانايى تأثير است و به اين معنى مىگويند قواى طبيعى و قواى نفسانى . در حفظ اين تعريفات و اصطلاحات ، جدّى باشيد و دقّت كنيد تا پس از اين از تعبيرات ما و نقل عبارات دانشمندان اشتباه پيش نيايد . فعل در لغت عرب به معنى كار كردن است و در اصطلاح نحوى كلمه‌اى است كه در افادهء معنى مستقل باشد و علاوه هيأت كلمه دلالت بر يكى از ازمنهء سه‌گانه ماضى يا حال و يا استقبال داشته باشد . و در اصطلاح علوم عقلى به معنايى است كه اكنون توضيح داده‌ايم . به قول ملاى رومى :\r\n هر كسى را سيرتى بنهاده‌ايم * هر كسى را اصطلاحى داده‌ايم\r\nهنديان را اصطلاح هِند مدح * سنديان را اصطلاح سِند مدح \r\nدر اين درس تا اندازه‌اى به ماده و صورت آشنايى پيدا كرده‌ايم و به معنى قوّه و فعل پى برده‌ايم و فرق ميان مادهء نخستين و مادهء دوم را دريافتيم كه : هر چه براى خود صورت فعليه‌اى نوعيه دارد و ماده براى صورتهاى ديگر است آن را مادّهء دوم گويند و مادهء نخستين صورت نوعيه ندارد بلكه محل صور نوعيه است و در آنها نهفته است و به قول شيخ الرئيس ابن سينا ماده نخستين مانند زن زشت‌رو است كه همواره خود را در نقابهاى صورتهاى نوعيه پوشيده دارد و از اين جهت آن را زشت‌رو تعبير كرده كه فعليتى براى او جز پذيرفتن صور نيست و كمالى جز اين پذيرفتن ندارد زيرا كه آثار عالم ماده همه از صور نوعيه است .\r\n\r\nدرس سى و هشتم\r\nدر درس گذشته چنان كه گفته‌ايم تا حدّى به تعريف مادّه و صورت و مفهوم قوّه و فعل آشنا شده‌ايم . در اين درس نيز به دنبالهء درس گذشته مىگوييم . مىدانيد كه به سبب ارتباط اقوال و ملل به خصوص در جهان كنونى اصطلاحات و لغات فنّى زبانى\r\n\r\n","description":"","footnote":"","page_name":" 134 ","page_number":144},
  {"content":"\r\n\r\nدر زبان ديگر رايج شده است به ويژه زبان غربىها در شرقىها كه در كتابهاى تازى و پارسى نيز بسيارى از واژه‌هاى غربى به كار رفته است . اكنون برخى از لغات آنان را در اين مطلب اعنى مادّه و مادّى كه در كتابهاى علمى به كار رفته است معرّفى مىكنيم . در زبان فرانسه ماده را ماتيئر  ( Matiere )  مىگويند و در لغت‌نامه‌هاى فرانسه به فارسى  ( Matiere )  را ترجمه كرده‌اند به ماده ، هيولى ، پيكر ، مايه ، عنصر ، چيزهاى جسمانى ، جسم ، سبب ، موضوع ، مطلب ، انگيزه ، مدفوعات .\r\nو مايه نخستين را ماتيئر پرميئر  ( MatierePremiere )  گويند و طرفدار آن را كه فقط به وجود ماده اعتقاد دارد و غير آن را قايل نيست ماترياليست « 1 » گويند و آن را ترجمه نموده‌اند به مادّى ، دهرى ، معتقد به وجود مادّه لا غير .\r\nو ماترياليسم « 2 » يعنى عقيده بر اين كه هر چه هست ماده است و چيزى ماوراى ماده نيست ، حتّى روح مثلا ماده است . خلاصه عقيده بر اين كه عالم ماده است و لا غير . و برخى از اصطلاحات و لغات متأخرين را نيز پس از اين دربارهء ماده عنوان خواهيم كرد .\r\nشيخ الرئيس در فصل سيزدهم مقالت نخستين فن نخست طبيعيات شفا ( ص 26 ، ج 1 ، رحلى چاپ سنگى ) گويند : ذيمقراطيس « 3 » و پيروان او بر اين رأىاند كه مبادى عالم به طور كلّى يعنى عالم به كليته جرمهاى كوچك سفت و سختى هستند كه بر اثر صلابت و نداشتن خلاء تجزيه نمىشوند و عدد آنها پايان ندارد و در فضايى به حسب مقدار بىپايان پراكنده‌اند و همهء آنها در طباع جوهرشان مانند هم و در شكلهايشان گوناگون‌اند و هميشه در فضا در حركت‌اند و اتفاق مىافتد كه يك گروه از آنها با همه برخورد مىكنند و از آن عالمى درست مىشود و عالمهايى مثل اين عالم كه به شمار بىنهايت‌اند در فضايى بىپايان هستند و با اين رأى خود كه در پيدايش كلى عالم از\r\n\r\n\r\n","description":"","footnote":"\r\n( 1 ) .  Materialiste \r\n( 2 ) .  Materialisme \r\n( 3 ) .  Democrite \r\n","page_name":" 135 ","page_number":145},
  {"content":"\r\n\r\nتصادم و تراكم اجرام خرد مذكور به اتفاق قايل است در پيدايش امور جزئى چون حيوانات و نباتات گويد به اتفاق نيست . « 1 »\r\nدر توضيح گفتار ابن سينا و تقديم برخى از مطالب گوييم كه ذيمقراطيس يكى از حكماى بنام يونان در مائه پنجم پيش از ميلاد است . چون وى در نظر نامبرده دانشمندى بنام و اهميّتى بسزا داشت اجزاى صغار صلب لا يتجزا را اجزاى ذيمقراطيسى گويند . استادم علامه جناب ميرزا ابو الحسن شعرانى در يكى از تأليفاتش به نام تاريخ فلسفه كه اصل آن نسخه به خط مبارك آن جناب در كتابخانهء محقر اين حقير محفوظ است آورده است كه يكى از فلاسفهء فرانسه در قرن نوزدهم موسوم به پليسيه « 2 » در كتابى كه در تاريخ فلسفه نوشته گويد : كليّهء عقايدى كه بين يونانيها در فلسفه معروف بود قبلا در هند قايل داشته است و يكى يكى اسامى آن حكما را ذكر و اشاره به عقايد آنها مىنمايد . من جمله وى زشيكا نام عقيده است كه عالم به بخت و اتفاق از ذرّات صغار كه در فضا پراكنده بود تشكيل يافته و اين عقيده عين عقيدهء ذيمقراطيس است .\r\nاين بود سخن آن نويسندهء فرانسوى كه به ترجمهء جناب استاد نقل كرده‌ايم و لكن آنچه در پايان گفتار وى است اين كه « اين عقيده عين عقيدهء ذيمقراطيس است با آنچه شيخ الرئيس در شفا نقل كرده است وفق نمىدهد زيرا شيخ در همان فصل مذكور شفا برخى از اصحاب بخت را در مقابل اصحاب اتفاق آورده است » و اين سخن را بعدا بسط و توضيح مىدهيم چنان كه دربارهء خود ذيمقراطيس اختلاف آرا و انظار\r\n\r\n\r\n","description":"","footnote":"\r\n( 1 ) . عبارت شيخ اين است : هذا هو ذيمقراطيس و شيعته فانهم يرون ان مباد الكل هى اجرام صغار لا تتجزى لصلابتها و لعدمها الخلاء و أنها غير متناهية بالعدد و مبثوثة فى خلاء غير متناهى القدر و ان جوهرها فى طباعها متشاكل و باشكالها مختلف و انها دائمة الحركة فى الخلاء فيتفق ان يتصادم منها جملة فيجتمع على هيئة فيكون منه عالم . و ان فى الوجود مثل هذا العالم غير متناهية بالعدد مترتبة فى خلاء غير متناهية و مع ذلك فيرى ان الامور الجزئيه من ( مثل خ ل ) الحيوانات و النباتات كائنة لا بحسب الاتفاق .\r\n( 2 ) .  Pelissier \r\n","page_name":" 136 ","page_number":146},
  {"content":"\r\n\r\nدانشمندان نيز اشارتى مىرود .\r\nاين كه شيخ الرئيس در نقل قول ذيمقراطيس گفته است كه آن اجزا تجزيه نمىشوند ، يعنى : كسر و قطع و تجزيه در خارج نمىشوند ، نه اين كه به حسب وهم و فرض قابل تجزيه نباشند ، يعنى : ذرات كوچك خودشان داراى طول و عرض و عمق كوچكى هستند زيرا كه اگر نقطه بودند و هيچ امتداد نداشتند از تركيب آنها اجسام كبير حاصل نمىشد به بيان ديگر اگر سه فرد از آن اجزا را پهلوى هم قرار دهيم ناچار فرد ميانه حاجب دو فرد طرفين خود از تلاقى و برخورد خواهد بود و گرنه بايد قايل به تداخل اجزا شد « 1 » و در صورت تداخل حجمى پديد نمىآيد و جسمى صورت نمىگيرد و عالمى به قول ذيمقراطيس درست نمىشود و چون فرد ميانه حاجب طرفين از تلاقى شد پس به حسب و هم و فرض به سه قسم تجزيه شد : يكى اين سو كه مماس با آن جزء است يكى آن سو كه مماس با آن جزء است و يكى ميانهء آن دو سو .\r\nو بعضى جزء لا يتجزا را به هيچ وجه قابل انقسام نمىدانند نه كسرا و نه قطعا و نه وهما و فرضا ، اينان گويند كه خود آنها جسم نيستند ولى اجسام از آنها تأليف مىشود چنان كه واحد عدد نيست ولى اعداد از آن تأليف مىشوند و لكن از بيان مذكور دفع رأى آنان دانسته مىشود .\r\nاين جزء لا يتجزا را اتم « 2 » مىگويند و اتم لفظ گرك  ( Grec )  يعنى يونانى است و ذيمقراطيس آن را به كار برده است . و آن را جوهر فرد نيز گويند . شعر حافظ اشاره به اين معنى دارد :\r\n بعد از اينم نبود شائبه در جوهر فرد * كه دهان تو بر اين نكته خوش استدلالى است \r\n\r\n\r\n","description":"","footnote":"\r\n( 1 ) . تداخل به اصطلاح فلسفه اين است كه شيخ در فصل 29 نمط اوّل اشارات تعريف كرده است : الابعاد الجسمانية متمانعة عن التداخل و انه لا ينفذ جسم فى جسم واقف له غير متنجّ عنه .\r\n( 2 ) .  Atome \r\n","page_name":" 137 ","page_number":147},
  {"content":"\r\n\r\nو اين مضمون در اشعار تازى هم آمده است .\r\nشيخ الرئيس در نقل قول ذيمقراطيس دو چيز بىپايان را نام برده است : يكى به حسب مقدار و يكى به حسب عدد . امّا به حسب مقدار خلاء غير متناهى است كه از آن تعبير به فضا كرده‌ايم يعنى يك فضا است ولى اين فضاى واحد از شش سو ابعاد او غير متناهى است كه اندازه‌اى براى بعد مسافت آن نمىشود گفت . امّا به حسب عدد عالم‌هاى غير متناهى كه عدد آنها به حساب نمىآيد و نمىشود شماره كرد وجود دارد . در كتب فلاسفهء شرق بىنهايت مقدارى را به غير متناهى مدة و بىنهايت عددى را به غير متناهى عدّة تعبير مىكنند .\r\nآن كه شيخ در نقل قول ذيمقراطيس گفته است كه همهء آنها در طباع جوهرشان مانند همند ، در اين عبارت سه مطلب است : يكى جوهر و ديگر طباع و ديگر مانند هم بودن آنها .\r\nامّا جوهر بودن آنها همان است كه تازگى گفته‌ايم آن ذرات كوچك اجرامى هستند كه داراى طول و عرض و حجم مىباشند و جسم كه تقسيم به آن اجزا مىشود اين اجزاى جوهرىاند نه نقاط هندسى و فلسفى كه طرف خط باشد زيرا انقاط هندسى كه مقصودم همان نقاط فلسفى است كه طرف خط است عرض است و جوهريت ندارد .\r\nو تقسيم جسم به نقاط هندسى به اين معنى غلط است زيرا اين نقاط هر اندازه جمع شوند از تركيب آنها جسم حاصل نمىشود و به قول شيخ در فصل سوم مقالت سوم طبيعيات شفا ( ص 87 ، ج 1 ، رحلى ، چاپ سنگى تهران ) قد اجمع العلماء على ان النقط كم اجمعت لا تزيد على حجم نقطة واحدة .\r\nامّا اين كه در طباع مانند هم‌اند يعنى : آن اجزاء متّحد الطبيعة هستند و طبيعت همه يكى است اگر چه در اشكال مختلفند ، چنان كه خود گفته است در شكلهايشان گوناگونند و برخى آنها را داراى طبايع مختلف مىدانستند و بنابر رأى ذيمقراطيس و پيروان وى مثل اين است كه سنگى را خرد كنى كه اجزاى خرده‌ريز سنگ همه در طبيعت يكىاند ، اگر چه آن اجزاء شكلهاى گوناگون دارند ؛ و يا اين كه شيشه‌اى را\r\n\r\n","description":"","footnote":"","page_name":" 138 ","page_number":148},
  {"content":"\r\n\r\nبكوبى و ريز ريز كنى كه همه اجزا در طبيعت يكىاند و در شكل متفاوتند . استاد نامبرده‌ام ( علامه ميرزا ابو الحسن شعرانى ) در يكى از مخلوطات ديگرش كه نيز به خط آن جناب در نزد اين جانب محفوظ است فرموده است اتم لفظى است يونانى كه ابتدا ذيمقراطيس استعمال نموده و فرق آن با اتم جديد اين است كه ذيمقراطيس آنها را متحد الطبيعه فرض كرده بود ولى امروز براى هر جسم بسيطى اتم مخصوصى ثابت مىكنند كه طبيعة با ديگرى متفاوت است .\r\nدر كتب فلاسفه بين طباع و طبيعت فى الجمله فرق گذاشته شده است . خواجه طوسى در شرح فصل هشتم نمط نخستين اشارات شيخ الرئيس ( ص 12 ، ط ، رحلى ، شيخ رضا ) و در شرح فصل سيزدهم همين نمط ( ص 19 ) و در اوّل شرح فصل پنجم نمط دوم ( ص 46 ) و در فصل چهارم همين نمط ( ص 45 ) و در فصل 16 همين نمط ( ص 56 ) و نيز در شرح فصل 22 همين نمط ( ص 65 ) طبيعت را تعريف كرده است و مبسوطتر آنها در فصل چهارم نمط دوم است و در اين مواضع تعريف موروث از معلّم اوّل را عنوان قرار داده است كه طبيعت را چنين تعريف كرده است : انّها مبدأ اوّل لحركة ما تكون فيه و سكونه بالذات . و در موضع نخستين كه نام برده‌ايم فرق بين طباع و طبيعت را بيان كرده است كه ان الطباع اعم من الطبيعة و ذلك لانّ الطباع يقال لمصدر الصفة الذاتية الاولية لكل شىء ؛ و الطبيعة قد تختص بما يصدر عنه الحركة و السكون فيما هو فيه اوّلا و بالذات من غير ارادة كه تعريف طبيعت به اين معنى شامل فلكيات نمىشود به خلاف طباع كه شامل آنها مىشود چنان كه خواجه در شرح فصل پنجم نمط دوم بدين فرق تصريح فرموده است و فعلا در بيان فرق به همين قدر كه گفته‌ايم اكتفا مىكنيم تا چون پيشتر رفتيم بيشتر توضيح دهيم .\r\nامّا آن كه ذيمقراطيس گفته است اشكال آن اجزاء گوناگون است و حركت و اتفاق و ديگر قيود كه در تعريف جزء اخذ شده است شرح و تفصيل آنها را به دروس بعد موكول مىكنيم .\r\nاكنون اين درس را به گفتار فروغى دربارهء ذيمقراطيس و رأى وى خاتمه مىدهيم .\r\n\r\n","description":"","footnote":"","page_name":" 139 ","page_number":149},
  {"content":"\r\n\r\nوى در اوايل سير حكمت در اروپا گويد :\r\n« يكى ديگر از بلند قدرترين حكماى آن دوره ( يعنى در مائه پنجم پيش از ميلاد ) ذيمقراطيس است كه در جميع رشته‌ها حقايق غور كرده ، در آفاق و انفس سير كامل به عمل آورده ، و آثار بسيار از خود گذاشته ، ليكن چندان چيزى از آن باقى نمانده است . از جهت تبحر در علوم او را در مائه پنجم داراى همان مقام دانسته‌اند كه ارسطو در مائه چهارم داشت و شيرين زبانيش را نظير افلاطون گفته‌اند و بر خلاف هرقليطوس « 1 » طبعا خوش‌بين و شاد بوده و حكيم خندان ناميده مىشده است . بارى آن دانشمند ، جهان و همهء اجسام را مركب از ذرات بسيار كوچك بىشمار داراى ابعاد و لكن تجزيه‌ناپذير « 2 » مىداند و معتقد است كه ذرات همه يك جنس‌اند و تفاوت آنها و تنوع اجسام همانا از اختلاف شكل و اندازه و وضع و ذرات آنها نسبت به يكديگر است . وجود ذرات ، ابدى است و به يك حركت مستدير دايمى كه جزء ذات آنهاست متحرك هستند . اين ذرات در جهان ملاء را تشكيل مىدهند و جنبش آنها در خلاء است ؛ و بنابراين سراسر جهان از خلاء و ملاء صورت گرفته است . ارواح و ارباب انواع نيز از ذرات مركب‌اند و ليكن ذرات آنها كوچك‌تر و پرحركت‌تر از ذرات اجسام مىباشند .\r\nذيمقراطيس به بخت و اتفاق قايل نيست و همهء امور را علت و معلول يكديگر و وقوع آنها را ضرورى و جبرى مىداند . به عقيدهء او منشأ ادراكات حس است و حس ناشى از آن است كه از اشيا و اجسام چيزهايى صادر شده و در فضا سير نموده به اعضاء حساسهء انسان مىرسند و آنها را متأثر و متحسس مىسازند » .\r\nاين بود گفتار فروغى در كتاب نامبرده . پيداست كه برخى از گفتار وى با گفتار شيخ در شفا مغايرت دارد مثلا شيخ فرمود كه ذيمقراطيس در كلّ عالم قايل به اتفاق است و فروغى خلاف آن را نقل كرده است كه به اتفاق قايل نيست ، و مىبايستى عدم اتفاق را به امور جزيى چون نبات و حيوان مثلا اختصاص دهد چنان كه رأى ذيمقراطيس بر\r\n\r\n\r\n","description":"","footnote":"\r\n( 1 ) .  Heraclite \r\n( 2 ) .  Atome \r\n","page_name":" 140 ","page_number":150},
  {"content":"\r\n\r\nاين بود . علاوه اين كه اطلاق جبر در اين گونه موارد صحيح نيست چنان كه در بعد روشن خواهد شد و همان تعبير ضرورى ، خوب و بسند بود و ديگر اين كه به جاى ابدى مىخواست ازلى بگويد و يا هر دو را جمع كند . و قسمت عمدهء گفتار فروغى بايد ناظر به شفا باشد چنان كه از مقايسه آنها با يكديگر به خوبى معلوم مىگردد . و فروغى شفا را به فارسى ترجمه كرده است و به چاپ رسيده است اگر چه من خودم ندارم و از كمّ و كيف آن بىاطلاعم و لكن همين قدر در خاطر دارم كه روزى استادم علامه جناب محمد حسين فاضل تونى - رضوان الله عليه - در درسى كه به محضر مباركش در منزل آن جناب افتخار تشرّف مىيافتيم اظهار داشتند كه فروغى شفا را در نزد من خوانده است و به تقرير و املاء من آن را به فارسى ترجمه كرده است . و استاد ديگرم علامه جناب ميرزا مهدى الهى قمشه‌اى - رضوان الله عليه - مىفرمودند كه فروغى بسيار با علماى روحانى انس داشت و همواره ملازم محضر و مجلس تدريس و تعليم آنان و خوشه‌چين خرمن دانش ايشان بود . بارى توضيحات بيشتر در دروس ديگر عنوان مىشود .\r\n\r\nدرس سى و نهم\r\nدر درس گذشته دانسته شد كه اجزاى ذيمقراطيسى جواهر فردند و داراى طول و عرض و عمق‌اند و نقاط هندسى نيستند . و دانستى كه بعضى از قايلين به جزء آن را به هيچ وجه قابل انقسام نمىدانند . اينان را مثبتين جزء گويند . خواجه طوسى در شرح فصل نخستين اشارات گويد كه در نزد اصحاب اين رأى مسلّم است كه اجزاء را چهار حكم است :\r\nيكى اين كه اين اجزاء اجسام نيستند .\r\nدوم اين كه اجسام از آنها تأليف مىشوند .\r\nسوم اين كه اين اجزاء اصلا و به هيچ وجه قابل انقسام نيستند .\r\nچهارم اين كه در ترتيب اجزاء جزء ميانگى حاجب دو جزء طرفين خود است .\r\n\r\n","description":"","footnote":"","page_name":" 141 ","page_number":151},
  {"content":"\r\n\r\nاستاد علامه شعرانى در يكى ديگر از تأليفاتش كه نيز به خط آن جناب در نزد اين جانب محفوظ است در بيان اجزاى ذيمقراطيس گويد : ذيمقراطيس ( يكى از حكماى يونان ) مىگفت هر جسمى مركّب است از اجزاى كوچك كه در خارج به واسطه صلابت و كوچكى قابل تقسيم نيستند امّا هر يك امتداد كوچكى دارند كه عقلا تصوّر تقسيم آنها را مىتوان نمود و بايد ملتفت بود كه ذرّات ذيمقراطيسى غير از جزء لا يتجزى است چون جزء لا يتجزى به هيچ وجه قابل تقسيم نيست نه در عقل و نه در خارج .\r\nمقصودم اين است كه مثبتين جزء اگر چه جزء را جسم نمىدانند ولى اجسام را مؤلف از اجزاء مىدانند و جزء را جوهر فرد مىخوانند و آن را به هيچ وجه قابل تجزيه و تقسيم نمىدانند . پس جزء و اجزايى را كه مثبتين آن از قديم الدهر قايل بدان بودند آنها را نقاط فلسفى و هندسى ندانستند و گرنه دانستى كه از اجتماع نقاط به اين معنى فلسفى كه طرف خط است حجم و جسم صورت نمىگيرد .\r\nدر درس پيش گفتيم كه بعضى جزء لا يتجزى را به هيچ وجه قابل تقسيم نمىدانند نه كسرا و نه قطعا نه وهما و فرضا . كسر شكستن چيزى است چون شكستن سنگ و شيشه ؛ و قطع بريدن چيزى است چون بريدن چوب و مانند آن . وسعت ميدان فرض بيش از وهم است . اگر دانهء خردلى را دو نيم كنند و سپس هر نيمه را باز به دو نيم تقسيم كنند و همچنين چند بار هر نيمه را دو نيم كنند ، وهم تا حدّى همراه است و بعدا آن را نمىپذيرد ، به خلاف فرض كه هر اندازه خردل خرد و ريز شود باز همراه است و وهما و فرضا دو قيد هر يك از كسر و قطع‌اند يعنى نه كسر به حسب وهم و فرض و نه قطع به حسب وهم و فرض . كه اين رأيى ناصواب است زيرا در ترتيب سه جزء پهلوى هم جزء ميانگى حاجب طرفين است كه وهما و فرضا قابل تجزيه‌اند .\r\nملّا احمد نراقى و پدرش ملّا مهدى نراقى ، اين پدر و پسر هر دو از دانشمندان نامور و ذوفنون بودند و هر يك صاحب تأليفات و تصنيفات بسيار ارزشمند در علوم\r\n\r\n","description":"","footnote":"","page_name":" 142 ","page_number":152},
  {"content":"\r\n\r\nگوناگون‌اند و در همهء رشته‌هاى علوم رسمى و غير رسمى زمان خود دست داشتند و در حقيقت از دانشمندان بزرگ بلكه از نوابغ گمنام‌اند پدر در سنه 1209 ه ق درگذشت و پسر در سنهء 1245 ه ق مهدى نراقى جنگى به نام مشكلات العلوم دارد كه سفينهء حامل مثقلات است . فرزندش ملّا احمد نراقى نيز به همان روش ، كتابى به نام خزاين دارد كه صندوق مهمّات است اين درج گهر در سال هزار و سيصد و هشتاد هجرى در تهران به تصحيح و تحشيهء اين جانب به طبع رسيده است . در اين كتاب « 1 » دليلى بنابر مبناى مثبتين جزء عنوان شده است كه اگر از خود آن جناب و يا از ديگران است در نظر من ناتمام است و در هامش آن تعليقه‌اى دارم كه متن و حاشيه هر دو را بازگو مىكنيم : ايشان چنين آورده‌اند :\r\nمثبتين جزء را حجتى قوىتر از اين نيست كه كره‌اى بر سطح مستوى نهاده شود چه اگر موضع ملاقات منقسم شود از هر دو طرف آن به مركز خط وصل مىكنيم تا مثلثى متساوى الساقين حادث شود و نيز از آنجايى كه قاعده مثلث با سطح مستوى مماس است عمودى به مركز اخراج مىكنيم . بايد اين سه خط خارج از مركز به محيط مساوى باشند و حال اين كه هر يك از دو ساق مثلث اطول از عمودند زيرا هر يك وتر زاويهء قايمه است .\r\nاين جانب در تعليقه‌اش بر اين مقام گفته است :\r\nو همچنين است تماس دايرتين كه بيش از يك نقطه نتواند بود چنان كه در شكل دوازدهم مقاله سوم اصول اقليدس ثابت شده است و همچنين از تماس دو كره كه باز بيش از يك نقطه نتواند بود به استبانه همين شكل . و اطول بودن هر يك از دو ساق در حجت مذكور در شكل نوزدهم مقاله اولى اصول مبرهن شده است و لكن اين حجت مدعاى مثبتين جزء را اثبات نمىكند زيرا كه موضع ملاقات در فرض مذكور نقطه است و نقطه عرض است . و قايلين جزء آن را جوهر داراى ابعاد\r\n\r\n\r\n","description":"","footnote":"\r\n( 1 ) . ص 367 و 368 .\r\n","page_name":" 143 ","page_number":153},
  {"content":"\r\n\r\nمىدانند و از عدم تجزيهء نقطه عرضى عدم انقسام محل آن كه جوهر فرد است لازم نمىآيد و تصوير حجت مذكور به حسب تسطيح بدين صورت است كه نموده مىگردد .\r\nشيخ الرئيس در چند فصل اوايل مقاله سوم از فن اوّل طبيعيات شفا و در فن ثالث آن نيز همهء اقوال و ادلّهء قايلين به جزء و اختلاف آرايشان را در آن به تفصيل نقل كرده كه حكايت و شرح و بسط همه آنها را موجب تضييع وقت مىبينم . اكنون در بيان اشكال اجزاء سخن به ميان مىآوريم و پس از آن برخى از آن اقوال و آرا و پاره‌اى از آراى متأخرين را براى مزيد اطلاع و آشنايى بيشتر در پيرامون اجزاء عنوان مىكنيم .\r\n\r\nدرس چهلم\r\nدر درس سى و هشتم در بيان رأى ذيمقراطيس از شفاى شيخ نقل كرديم كه ذيمقراطيس جوهر اجزاء را متحد الطبيعة مىداند و اشكال آنها را مختلف . اكنون در اين درس سخن ما در بيان اختلاف اشكال اجزاى ذيمقراطيسى است كه وى اختلاف افعال را از جهت اختلاف اشكال مىداند و اجزا را بسيط و به طبع واحد و متشابه و از اجزاى بسيط متحد الطبع اختلاف افعال و آثار صورت نمىيابد .\r\nشيخ در فن سوم طبيعيات شفا « 1 » گويد كه بعضى از قايلين اجزاء ، اشكال مجسمات پنجگانهء كتاب اقليدس را اشكال عناصر و فلك قرار داده‌اند . توضيح اين گفتار اين كه\r\n\r\n\r\n","description":"","footnote":"\r\n( 1 ) . ص 190 ، ج 1 .\r\n","page_name":" 144 ","page_number":154},
  {"content":"\r\n\r\nقايلين به اجزا براى پيش نيامدن خلاء كه ادلّهء محكم و براهين متقن بر بطلان آن قايم است شكل اجزاء را كرى نمىدانند با اين كه ابسط اشكال كره است زيرا دو كره با هم بيش از يك نقطه تلاقى نمىكنند چنان كه در درس پيش گفته‌ايم لذا تلاقى چند كره با هم بدون خلل و فرج در ميان آنها صورت نمىگيرد . پس اگر اجزاى ذيمقراطيسى كرى باشند خلاء لازم آيد و آن دانشمندان چون ديگران خلاء را باطل مىدانند . بدين جهت خواجهء طوسى در شرح اشارات شيخ بر فخر رازى كه پيش از وى اشارات را شرح كرده است اعتراض دارد . سخن فخر اين است كه قايلين اجزاء شكل آنها را كرى مىدانند و خواجه پس از نقل اين كلام از وى ، گويد در اين حرف نظر است . و اين جانب در تعليقاتش بر شرح اشارات خواجه ، وجه نظر را به لزوم خلاء بيان كرده است كه اكنون بازگو كرديم .\r\nقايلين به اجزاء آنها را بسيط مىدانند و اجسام را از آنها مركب و دانستى كه ذيمقراطيس آنها را قابل فكّ نمىداند . امّا به حسب وهم قابل انقسام مىداند و نيز از ذيمقراطيس و پيروان او نقل كرده‌اند كه اجزاء را در بزرگى و خردى مختلف مىدانند چنان كه اشكال آنها را هم مختلف مىدانند . و برخى از قايلين به اجزاء گويند كه مقادير آنها متساوى است و اشكال آنها متفاوت است . خواجه طوسى در شرح فصل هشتم نمط نخستين اشارات گويد كه شيخ ابو البركات بغدادى فقط دربارهء زمين به اين نظر بود . بارى چون اجزاء را بسيط و در غايت صلابت مىدانند و اجسام را مؤلف از آنها ، گويند كه تشكّل اجسام از تألّف بسايط فقط به سبب تماس و تجاور آنهاست . آنان گويند كه اجسام مشاهد ما بسيط نيستند بلكه مؤلف از اجزاى بسيطاند و حس در ظاهر آنها را يك جسم مىداند . به مثل كه اين جانب براى تقريب بازگو مىكند اين كه اگر مقدارى آرد را در مشت خود درهم بفشاريم به ظاهر يك صورت جسم مىنمايد و در واقع از اجزاى آرد بسيار تشكيل يافته است و خمير از تأليف همين اجزاء و نان نيز همچنين است لذا صورت هيچ جسم را پيوسته نمىدانند و مىگويند گسسته است و از تماس و تجاور اجزاء تشكل يافته است . تماس اجزاء با يكديگر بدين صورت\r\n\r\n","description":"","footnote":"","page_name":" 145 ","page_number":155},
  {"content":"\r\n\r\nاست كه آنها را اشكال گوناگون است و عناصر اربعه و اجسام فلكى را به سبب اختلاف اشكال آنها مىدانند . گويند ذراتى كه آب از آنها صورت يافته است هر يك آنها را بيست مثلث متساوى الاضلاع است يعنى آن جزء بدان خردى بيست قاعده دارد ، همه با يكديگر مساوى و قاعده‌ها همه مثلث متساوى الاضلاعند . خلاصه چنان كه دانشمندان امروز مىگويند : دو ذرّهء هيدروژن با يك ذرّهء اكسيژن تركيب شود تشكيل مايعى به نام آب مىدهند ، يعنى آب از تركيب دو هيدروژن تركيب شود تشكيل مايعى به نام آب مىدهند ، يعنى آب از تركيب دو هيدروژن با يك اكسيژن است . آنان نيز مىگويند كه تلاقى و تماس آن ذرّات خردى كه بيست مثلثى هستند تشكيل آب مىدهد و اين عنصر آب را اگر تجزيه كنند منتهى به آن اجزا مىشود و نظريهء آنان در تركيب عناصر و افلاك اين است كه بازگو مىكنيم .\r\nزمين از يك مكعبى تشكيل شده است كه هر جانب آن سطح مربع و اضلاع آن با هم مساوىاند يعنى ذرّات زمين همه مكعب‌اند يعنى ذرّات زمين همه مكعب‌اند كه از تماس و تلاقى آنها زمين صورت گرفته است .\r\nآب از بيست مثلث تشكيل شده است يعنى هر يك از اجزاء آن را بيست قاعده است كه هر قاعده يك مثلث است و هر بيست مثلث با هم مساوىاند و از اجتماع و تلاصق و تجاوز و تماس آنها با يكديگر صورت آب پديد مىآيد .\r\nهوا از هشت مثلثى به بيان مذكور ، تشكيل مىشود .\r\nآتش از چهار مثلثى ايضا به بيان مذكور ، تشكيل مىشود .\r\nآسمان يعنى اجرام علوى از دوازده مخمّسى كه هر يك از قاعده‌ها يك سطح پنج ضلعى متساوى الاضلاع مىباشد و هر دوازده مخمّس با هم برابرند و از تلاصق و تماس آنها با يكديگر اجرام علوى و افلاك پديد آمده است .\r\nشيخ در فصل پنجم فن سوم شفا ( ص 199 ) گويد : اقليدس « 1 » در قرن سوم قبل از\r\n\r\n\r\n","description":"","footnote":"\r\n( 1 ) . ( 306 - 283 م )  Euclide \r\n","page_name":" 146 ","page_number":156},
  {"content":"\r\n\r\nميلاد مىزيست دانشمندى مبرز در علوم رياضى بود ، كتابى بسيار گرانمايه و ارزشمند در حساب و هندسه نوشته است . آن كتاب ، معروف به اصول حساب و هندسه است و اصول اقليدس نيز مىگويند و چه بسا در كتب رياضى و فلسفى ، كتاب اصول به طور مطلق مىگويند و مراد همان اصول اقليدس است نه اصول فقه . اصول اقليدس جامع اصول رياضى است و دستورى بزرگ در اين فنّ است چنان كه قفطى ( جمال الدين على بن يوسف قفطى 568 - 646 ه ق ) در تاريخ حكما آورده است ( ص 62 ) : پيش از وى كسى در يونان كتابى جامع چنان كه بدين شأن باشد تأليف نكرده است و پس از وى هر دانشمند رياضىدان كه آمده است در حول آن دور زده است و حكماى يونان بر ابواب مدارسشان مىنوشتند كه كسى كه اصول اقليدس را نخوانده است در اين مدرسه وارد نشود . فروغى در سير حكمت در اروپا در ترجمهء افلاطون ، آورده است كه وى در بيرون شهر آتن باغى داشت كه وقف علم و معرفت نمود .\r\nمريدانش براى درك فيض تعليم و اشتغال به علم و حكمت آنجا گرد مىآمدند و چون آن محل آكادميا نام داشت فلسفهء افلاطون معروف به حكمت آكادمى « 1 » شد و پيروان آن را آكادميان « 2 » خواندند و امروز در اروپا مطلق انجمن علمى را آكادمى مىگويند . گفته‌اند كه بر سر در باغ آكادمى نوشته بود « هر كس هندسه نمىداند وارد نشود » .\r\nاين مطلب را إبن خلدون نيز در مقدمه تاريخش آورده است كه ترجمه آن به فارسى اين كه : بر در منزل افلاطون نوشته بود كه هر كس هندسه نمىداند در منزل ما وارد نشود و پس از آن گفت بزرگان ما مىگفتند ممارست در علم هندسه براى فكر به منزلهء صابون است براى جامه كه اين جامه را تميز مىكند و آن فكر را روشن مىنمايد .\r\nاين جانب گويد كه هندسه ورزش فكرى است و به تازى رياضىخوان و رياضىدانان را مرتاض مىگويند چنان كه ورزش بدنى را رياضت و ورزشكار را\r\n\r\n\r\n","description":"","footnote":"\r\n( 1 ) .  Academie \r\n( 2 ) .  Academicien \r\n","page_name":" 147 ","page_number":157},
  {"content":"\r\n\r\nمرتاض مىگويند و چون مطالب هندسى همه روى قواعد و اساس منظم و متين است فكر را اعتدال مىدهد و از اعوجاج و انحراف باز مىدارد حتى در ديگر آثار او اثر مىگذارد : مىگويد منظم و مىنويسد منظم ، تأليف و تصنيف او همه حساب كرده و منظم است . تأليفات خواجه نصير طوسى دربارهء گفتارم شاهد صادق است .\r\nاصول اقليدس كه اكنون متداول است به تحرير خواجه نصير الدين طوسى است و آن ، پانزده مقاله است و به تصريح خواجه در اوّل و آخر كتاب ؛ دو مقاله آخر آن كه مقاله چهاردهم و پانزدهم است ملحق به اصول است و اين هر دو مقاله منسوب به ابسقلاؤس « 1 » است و قفطى در تاريخ الحكما گويد اين دو مقاله به اصلاح ابسقلاوس است كه اصل آن دو از كتاب اقليدس است ، و اكثر آن مقاله‌ها مصدر به يك سلسله تعريفات و حدود و ضوابط كلّى است كه مربوط به مسايل و أشكال آن مقاله است . در بعض آنها معنون به حدود و در برخى ديگر معنون به صدر است و در برخى از مقالات چون مقاله دهم را بيش از يك صدر است . و اين كتاب هنوز در حوزه‌هاى علمى روحانى تدريس مىشود . بلكه شنيدم كه اكنون مقاله دهم آن را در مدارس عاليه خارج نيز تدريس مىكنند . اين جانب تاكنون سه دورهء كامل موفق به تدريس آن شده است و دوباره به شرح آن اقدام كرده است يك بار صدرها و حدود آن را شرح كرده است و يك بار ديگر أشكال مشكله و مسايل مهمّهء آن را . و در حدود پانزده نسخهء خطى بسيار نفيس از اصول هندسه و شرح آن به دست آورده است كه از مجموع آن نسخه‌ها در دوره‌هاى تدريس و شرح بر آن ، نسخه‌اى بسيار مصحّح و بدون حتى يك غلط تنظيم كرده‌ام و تصحيح نموده‌ام و همهء آنها در كتابخانهء محقر اين حقير موجود است .\r\nبارى حرف ، حرف آورده است ؛ از موضوع سخن دور شديم . سخن دربارهء اشكال پنجگانهء عناصر و افلاك بود كه ريشهء تاريخى و علمى دارد حتّى اقليدس آن را در\r\n\r\n\r\n","description":"","footnote":"\r\n( 1 ) .  Hypsicles \r\n","page_name":" 148 ","page_number":158},
  {"content":"\r\n\r\nاصول هندسه عنوان كرده است . از مقالهء يازده تا آخر آن در مجسّمات است كه امروز هندسهء فضايى مىگويند . مقالهء سيزدهم آن بيست و يك شكل است . شكل شانزدهم آن مجسّم منسوب به آتش ، و هفدهم آن مجسّم منسوب به زمين ، و هجدهم آن منسوب به هوا و نوزدهم آن منسوب به آب و بيستم آن منسوب به آسمان است . مقاله پانزدهم آن نيز متمّم اشكال خمسهء مذكور است و لكن چنان كه تذكر داديم به تعبير خواجه اين مقاله منسوب به ابسقلاوس است . وى در تاريخ حكماى قفطى « 1 » و در فهرست ابن نديم « 2 » به بزرگى نام برده شد كه حكيمى خبير در فنون علوم رياضى بود و بعد از زمان اقليدس مىزيست و تصانيف بسيار شريف دارد . از آن جمله اصلاح مقالهء چهاردهم و پانزدهم كتاب اقليدس است و لكن در فهرست ابن نديم ( طبع مصر ) كه در دست اين جانب است به جاى مقاله چهاردهم و پانزدهم مقالهء چهارم و پنجم است ولى حق همان است كه قفطى گفته است چنان كه خواجه نصير طوسى در اوّل و آخر تحرير اقليدس تصريح كرده است و چنين مىنمايد كه در فهرست ابن نديم در هنگام طبع كلمه عشرة به سهو اسقاط شده است .\r\nدر مجسّم نارى سخن در اين است كه مخروطى چهار قاعده‌اى كه اين قواعد مثلثهاى متساوى الاضلاع باشند در كره‌اى مفروض عمل شود .\r\nو در مجسّم ارضى سخن در اين است كه مكعّبى در كره‌اى مفروض عمل شود و در آن شكل مبيّن مىشود كه مربع قطر كره ، سه برابر مربع ضلع مكعب است .\r\nو در مجسم هوائى سخن در اين است كه مجسمى هست قاعده‌اى كه اين قواعد مثلثهاى متساوى الاضلاع باشند در كره‌اى مفروض عمل شود . و در آن شكل مبيّن مىشود كه مربع قطر كره دو برابر مربع ضلع مجسم است .\r\nو در مجسّم مائى سخن در اين است كه مجسمى بيست قاعده‌اى كه اين قواعد\r\n\r\n\r\n","description":"","footnote":"\r\n( 1 ) . تاريخ الحكماء قفطى ( چ اوّل ، ط ، دانشگاه ) ص 99 .\r\n( 2 ) . فهرست ابن نديم به ترجمهء تجدد ( چ دوم ) ، ص 480 .\r\n","page_name":" 149 ","page_number":159},
  {"content":"\r\n\r\nمثلثهاى متساوى الاضلاع باشند در كره‌اى مفروض عمل شود و در آن شكل مبين مىشود كه ضلع مجسم اصغر از قطر كره است اگر قطر كره منطق « 1 » باشد .\r\nو در مجسّم سماوى سخن در اين است كه مجسّمى دوازده قاعده‌اى كه اين قواعد مخمسهاى متساوى الاضلاع و الزوايا باشند در كره‌اى مفروض عمل شود و در آن شكل ، مبيّن مىشود كه اگر قطر كره منطق باشد ضلع مجسّم « منفصل » خواهد بود ؛ و « منفصل » به اصطلاح هندسى در شكل هفتادم مقالهء دهم اصول بيان شده است . « 2 »\r\nسبب اختصاص هر يك از اين اشكال خمسه به طبايع خمسه را فيلسوف عرب ابو يوسف يعقوب بن إسحق كندى متوفى اواخر سنه 252 ه در رساله‌اى به تازى گرد آورده است و بيان كرده است و آن رساله مصدر به اين عنوان است : رسالة الكندى فى السبب الذى له نسبت القدماء الاشكال الخمسة الى الاسطقسّات . اين رساله با چند رسالهء فلسفى ديگر كندى در مصر در سنهء 1369 ه به طبع رسيده است . شايسته است كه در صورت دست دادن فرصت ، آن رساله را به پارسى ترجمه و بازگو كنيم ؛ تا ببينيم چه پيش خواهد آمد .\r\n\r\nدرس چهل و يكم\r\nتا اندازه‌اى به اقوال و آراى مادّيون آشنا شده‌ايم و نظر قدماى آنان را در اين باره دانستيم و اصول و امّهاتى از گفتار آنان به دست آورده‌ايم :\r\nيكى اين كه ماده ، ازلى است .\r\nو ديگر اين كه ماده ابدى است .\r\n\r\n\r\n","description":"","footnote":"\r\n( 1 ) . منطق به ضم ميم و فتح طاء مخفّف ، در اصطلاح رياضى كتب قدماء در مقابل اصمّ يعنى گويا چنان كه در باب اوّل كشف الحجاب فى علم الحساب تأليف بطرس بستانى ( ص 64 ، چاپ بيروت ، 1887 م ) تصريح بدان شده است .\r\n( 2 ) . اذا فصل احد خطين متبائنين فى الطول منطقين فى القوة من الآخر كان الباقى اصمّ و يسمّى المنفصل .\r\n","page_name":" 150 ","page_number":160},
  {"content":"\r\n\r\nو ديگر اين كه ماده واجب الوجود بالذّات است ؛ يعنى رفع و إفناى آن محال است و به هيچ وجه عدم به آن راه ندارد و ممكن نيست كه نيست شود .\r\nو ديگر اين كه عالم ماده غير متناهى است ؛ هم غير متناهى به حسب عدد است كه عالم‌هاى غير متناهى از تراكم و تلاصق أجزا پديد آمده است ؛ و هم خلاء يعنى فضاى غير متناهى است كه از اولى غير متناهى به حسب عدد تعبير شده است و از دومى غير متناهى به حسب مقدار .\r\nو ديگر اين كه آن اجزا به يك حركت مستدير دايمى كه جزء ذات آنها است متحرك هستند .\r\nاينك قول ديگر و نظر فرقهء ديگر از ماديين قايل به اتفاق را كه باز شيخ الرئيس در شفا نقل كرده است عنوان مىكنيم : شيخ پس از نقل قول ذيمقراطيس در همان فصل سيزدهم مقالت نخستين فن نخست طبيعيات شفا ( ص 26 ، ج 1 ، چاپ رحلى سنگى ) گويند :\r\nگروه ديگر از قايلين به أجرام صغار صلبهء لا تتجزى چون ذيمقراطيس پيش نيامدند كه بگويند عالم به طور كلّى يعنى به كليّت آن به اتفاق كائن شده است ؛ و لكن اين فرقه گويند كه كائنات ( يعنى موجوداتى كه از تركيب و اجتماع عناصر در مادون قمر متكوّن مىشوند ) از مبادى اسطقسّى به اتفاق متكون شده‌اند ، پس اگر چنين اتفاق افتاد كه هيأت اجتماعى بر نمط و روشى بود كه براى بقا و نسل صالح است باقى مانده است و نسل او پايدار شد ؛ و اگر اين چنين اتفاق نيفتاد كه آن هيأت اجتماع صالح براى بقا و نسل باشد ، نسل او باقى نماند و منقرض شد .\r\nو اينان گويند كه در ابتداى نشو چه بسا حيواناتى از اعضاى گوناگون انواع مختلف متكون شده‌اند كه گويا حيوانى نيم آن گوزن و نيم ديگر آن بز بوده است .\r\nو نيز اينان گويند كه أعضاى حيوانات ، اين مقادير و خلق و كيفياتى كه دارند براى أغراضى نيست ، بلكه اتفاق افتاد كه چنين شد . مثلا گويند كه دندانهاى ثنايا ( دندانهاى پيشين ) تيز نشدند كه ببرند ( يعنى براى بريدن تيز نشده‌اند ) . و همچنين\r\n\r\n","description":"","footnote":"","page_name":" 151 ","page_number":161},
  {"content":"\r\n\r\nدندانهاى آسيايى پهن نشدند كه آرد كنند بلكه اتفاق افتاده است كه مادّه بر اين صورتها گرد آمده است . و اتفاق افتاد كه اين صورتها و شكلهاى دندانها براى مصالح بقاء نافع گرديده پس اين شخص از اين اتفاقى كه روى داد بقاى خويش را استفاده كرد . و اتفاق افتاد كه از آلات نسل ، نسل او پديد آمده است نه اين كه آلات نسل براى استحفاظ نوع او خلق شده است بلكه اين خود اتفاقى است . « 1 »\r\nقول اين فرقه درست مقابل قول ذيمقراطيس و پيروان اوست . زيرا ذيمقراطيس مىگفت عالم به كليّته به اتفاق است امّا امور جزئى به اتفاق نيست و اين فرقه مىگويند عالم به كليّته به اتفاق نيست . ولى تكوّن امور جزئيه را ( چون معدن و نبات و حيوان را ) به اتفاق مىدانند . و دليل هر دو فريق را در بعد عنوان مىكنيم ( ص 174 ، ج 1 ، اسفار رحلى ) .\r\nدر درس سى و هشتم از كتاب سير حكمت در اروپا نقل كرديم كه فروغى گفت ذيمقراطيس به بخت و اتفاق قايل نيست ، اكنون دانستى كه گفتار فروغى به طور مطلق در بيان مذهب ذيمقراطيس درست نمىنمايد بلكه بايد تفصيل داد كه فقط در امور جزيى قايل به اتفاق نيست و همهء آنها را علت و معلول يكديگر مىداند نه در عالم به كليته .\r\nامّا بخت ، امروز در ميان ما واژهء بخت بسيار رايج است و بدبخت و نيك‌بخت\r\n\r\n\r\n","description":"","footnote":"\r\n( 1 ) . عبارت شيخ در شفا اين است : و فرقهء أخرى لم تقدم على ان يجعل العالم بكليته كائنا بالاتفاق و لكنّها جعلت الكائنات متكونة عن المبادى الاسطقسية بالاتفاق فما اتفق ان كان هيئة اجتماعه على نمط يصلح للبقاء و النسل بقى و نسل و ما اتفق ان لم يكن كذلك لم ينسل . و انه قد كان فى ابتداء النشور بما يتولد حيوانات مختلطة الاعضاء من انواع مختلفة و كأن يكون حيوان نصفه أيّل و نصفه عنز . و ان اعضاء الحيوان ليست هى على ما هى عليه من المقادير و الخلق و الكيفيّات لاغراض بل اتفقت كذلك مثلا قالوا ليست الثنايا حادة ليقطع و لا الاضراس عريضة لتطحن بل اتفق ان كانت المادة تجتمع على هذه الصورة و اتفق ان كانت هذه الصورة نافعة فى مصالح البقاء فاستفاد الشخص بذلك بقائه . و ربما اتفق له من آلات النسل نسلا لا ليستحفظ به النوع بل اتفاقيا .\r\n","page_name":" 152 ","page_number":162},
  {"content":"\r\n\r\nبسيار مىگويند و در گفته‌هاى نويسندگان و گويندگان نامور نيز مىيابيم و ضرب المثل گونه‌گون در گفتگوهاى ما به كار مىرود مثلا سعدى گويد :\r\n مَردَكى خشك مغز را ديدم * رفت در پوستينِ صاحب جاه\r\nگفتم اى خواجه گر تو بدبختى * مردم نيك‌بخت را چه گناه \r\nو نيز گويد :\r\n شور بختان به آرزو خواهند * مُقبلان را زَوال نعمت و جاه \r\nو حافظ گويد :\r\n به روى ما زن از ساغر گلابى * كه خواب آلوده‌ايم اى بخت بيدار \r\nو همو گويد :\r\n بخت گور وى كن و روى زمين لشكر گير * دوست گو يار شو و هر دو جهان دشمن باش \r\nو ديگرى گفته :\r\n بدبخت اگر مسجد آدينه بسازد * يا طاق فرود آيد و يا قبله كج آيد \r\nو يا اين كه :\r\n بخت بد با كسى كه يار بود * سگ گزدش ار شتر سوار بود \r\nو يا اين كه گويند : بخت چون برگشت پالوده دندان بشكند ؛ و از اين گونه مثلها و ابيات كه فراوان است و پاره‌اى از آنها در كتب أمثال فارسى چون أمثال و حكم دهخدا و غيره بسيار نقل شده است و در دواوين شعرا و منشات پارسيان بسيار آمده است و نيازى به نقل و حكايت آنها نيست و به همين چند مورد كه نقل كرده‌ايم اكتفا مىكنيم كه مشت نمونهء خروار است تا بعد ببينيم مقصود از اين بخت چيست و اين همه دانشمندان نامور از آن چه اراده كرده‌اند و چه مىخواهند ؟\r\nشيخ الرئيس در آغاز همان فصل نامبرده نخست قول منكرين بخت را حكايت مىكند ، سپس قول قائلين به بخت را . وى مىگويد : قدماى پيشين در امر بخت و اتّفاق اختلاف كرده‌اند ؛ گروهى انكار كرده‌اند كه بخت و اتّفاق را مدخلى در علل باشد بلكه به طور قطع و بتّ انكار كرده‌اند كه آن دو را در وجود معنايى بوده باشد ؛ و گفتند ( يعنى\r\n\r\n","description":"","footnote":"","page_name":" 153 ","page_number":163},
  {"content":"\r\n\r\nقدماى پيشين گفتند ) محال است كه بياييم براى اشيا اسباب و عللى موجود است و ما آنها را مشاهده كنيم و از آنها عدول كنيم و آنها را از علل بودن معزول گردانيم و علل مجهولى را كه بخت و اتفاق باشد طلب كنيم ؛ زيرا حافر كه چاه مىكند در اثناى حفر كه به گنج برخورد كرده است مردم گول ( يعنى جاهل به سبب ) مىگويند بخت سعيد با او پيوست ؛ و اگر در آن چاه لغزيد و پاى او شكست مىگويند بخت شقى به او پيوست ؛ و حال اين كه البته بختى به او نپيوست بلكه هر كسى كه كندن او در مسير دفين است به آن دفين مىرسد و هر كس كه از لب چاه بلغزد مىافتد .\r\nو اگر كسى از خانه بيرون شد و به بازار رفت تا در دكّان خود بنشيند و به غريمى كه او راست برخورد كرد و به حق خود پيروز شد ، مردم گول گويند كه اين از كار بخت است و حال اين كه چنين نيست بلكه از اين جهت است كه آن شخص روى به سوى مكانى آورد كه غريم او در آن مكان بود . و او هم حسّ بصر ( چشم ) داشت و او را ديد .\r\nگفتند ( يعنى قدماى پيشين گفتند ) اگر آن كس را كه در بيرون رفتنش از منزل به بازار غايتى جز اين غايت ( يعنى ظفر به غريم ) باشد چنين نيست كه بيرون رفتنش به بازار سبب حقيقى براى ظفر به غريم نباشد ؛ چه اين كه روا است كه براى يك فعل چند غايت باشد بلكه بيشتر كارها اين چنين‌اند ( كه آنها را چند غايت است ) جز اين كه مستعمل آن فعل يكى از آن غايات را غايت قرار مىدهد و ديگر غايات را به حسب وضع خود بر كنار مىنمايد نه اين كه در واقع و نفس الامر آنها را غايات نباشند و حال اين كه آنها در نفس الامر غايت‌اند كه شايسته‌اند كه شخص مستعمل آن فعل ، هر يك آنها را غايت قرار دهد و ما سواى آن را ترك كند . نه اين است كه اگر اين انسان ( يعنى اين كه از خانه بيرون شد و به بازار رفت و بر غريم خود ظفر يافت ) آگاه بود كه غريم در آنجا اقامت دارد ( يعنى به باشگاه بدهكار آگاه بود ) و از خانه بدر مىرفت كه آهنگ او را داشت و به دو دست مىيافت نمىگفت كه اين به بخت از او واقع شد ، بلكه جز آن را اگر پيش مىآمد مىگفت به بخت و اتفاق است ؟ پس آن را ( كه قصد ظفر به غريم است ) يكى از امورى مىبيند كه خروج او ( از منزل به سوى بازار ) براى آن بوده است\r\n\r\n","description":"","footnote":"","page_name":" 154 ","page_number":164},
  {"content":"\r\n\r\nو آن را غايت مىبيند كه خروج ( از منزل به بازار ) را از اين كه فى نفسه سبب براى آنچه كه سبب اوست بوده باشد مصروف مىكند ( يعنى فقط به همان غايت نظر مىافكند و خروج را با اين كه سبب چيزهاى ديگر است از سبب بودنش نسبت به آنها باز مىدارد و آن را سبب آنها نمىبيند ) و چگونه گمان مىرود كه آن ( يعنى فعل سبب غايتى بودن ) به جعل جاعل دگرگون مىگردد . اينان يك طايفه‌اند .\r\nدر إزاى آنان طايفهء ديگرند كه امر بخت را جدا بزرگ داشتند و به چند فرقه منشعب شدند . گوينده‌اى از ايشان گفت كه بخت سببى الهى مستور است و برتر از آن است كه عقول آن را ادراك تواند كرد ، حتى برخى از كسانى كه رأى اين گوينده را مىديد بخت را محل و مكانتى داد كه به او تقرّب مىجويند و يا به عبادت او به خدا تقرّب مىجويند و براى بخت هيكلى ( يعنى معبدى ) بنا كرد و بتى به نام او ساخت كه پرستش مىشد آن چنان كه بتها پرستش مىشوند .\r\nو گروهى بخت را از جهتى بر اسباب ( و علل ) طبيعى مقدم داشت و عالم را به بخت قرار داده است و اين ذيمقراطيس و پيروان او هستند كه مىبينند ( يعنى رأى مىدهند و چنين دانسته‌اند كه ) مبادى عالم به طور كلى يعنى عالم به كليّته ، جرمهاى كوچك سفت و سختى هستند كه بر اثر صلابت و نداشتن خلاء تجزيه نمىشوند و عدد آنها پايان ندارد ، و در فضايى بىپايان به حسب مقدار پراكنده‌اند و همهء آنها در طباع جوهرشان مانند هم و در شكلهايشان گوناگون‌اند و هميشه در فضا در حركت‌اند و اتفاق مىافتد كه يك گروه از آنها با هم برخورد مىكنند و از آن عالمى درست مىشود و عالم‌هايى مثل اين عالم كه به شمار بىنهايت‌اند در فضايى بىپايان هستند و با اين رأى خود كه در پيدايش كلى عالم از تصادم و تراكم اجرام خرد مذكور به اتفاق قائل است در پيدايش امور جزيى چون حيوانات و نباتات گويد به اتفاق نيست .\r\nو فرقه‌اى ديگر چون ذيمقراطيس و پيروان او پيش نيامدند كه بگويند عالم به طور كلّى يعنى به كليته به اتفاق كائن شده است و لكن اين فرقه گويند كه كاينات از مبادى\r\n\r\n","description":"","footnote":"","page_name":" 155 ","page_number":165},
  {"content":"\r\n\r\nاسطقسّى به اتفاق متكوّن شده‌اند ( تا آخر آنچه كه در آغاز اين درس از شفا نقل كرده‌ايم ) . صاحب كتاب اسفار محمد بن ابراهيم صدر الدين شيرازى مشتهر به صدر المتألهين متوفى 1050 ه ق « 1 » در كتاب مذكور « 2 » رأى فرقه دوم را كه در مقابل رأى ذيمقراطس است به انباذقلس « 3 » ( 495 - 435 ق . م ) نسبت داده است . در اين درس تا اندازه‌اى به اقوال مثبتين و منكرين بخت آگاهى يافتيم و به نظر ذيمقراطيس نيز آشنايى بيشتر پيدا كرديم و در دروس آينده مطالبى در اين باره مىآوريم و در پيرامون هر يك بحث مىكنيم .\r\n\r\nدرس چهل و دوم\r\nدر درس پيش راجع به بخت سخن به ميان آمد و از گويندگانى چند اشعارى در بخت نقل كرديم و چنان كه اشارتى رفت سخن بخت در زبانها بسيار است .\r\nبايد بختى را كه مادى مىگويد با بختى را كه غير مادّى مىگويد فرق گذاشت و بايد غير مادّى معنايى ديگر از بخت خواسته باشد جز آنچه كه مادى مىگويد ؛ و فقط اشتراك در لفظ داشته باشند . تحقيق در بيان آن دو و تميز هر يك از ديگرى را به درسهاى بعد موكول مىكنيم تا اگر بحث از سعادت و شقاوتى كه غير مادى مىگويد ، پيش آمده است آنگاه بتوانيم در تميز معناى بخت مادى و بخت ديگران سخن به ميان آوريم .\r\nاكنون گوييم كه مفاد اسلوب و روش گفتار شيخ اين است كه ذيمقراطيس جهان را\r\n\r\n\r\n","description":"","footnote":"\r\n( 1 ) . در نخبة المقال گويد :\r\n ثم ابن ابراهيم صدراء الاجل * فى سفر الحج مريضا ( 1050 ) ارتجل\r\nقدوة اهل العلم و الصفاء * يروى عن الداماد و البهايى \r\n( 2 ) . اسفار طبع رحلى ، ج 1 ، ص 174 .\r\n( 3 ) .  Empedocle \r\n","page_name":" 156 ","page_number":166},
  {"content":"\r\n\r\nيعنى كلّى عالم را و به تعبير خود او عالم به كلّيته را از بخت مىداند و جزئيات آن را به اتفاق نمىداند و از آن كه شيخ گفته است : گروهى بخت را از جهتى بر اسباب طبيعى مقدم داشتند و عالم را به بخت قرار داده‌اند ( تا آخر آنچه در بيان مذهب ذيمقراطيس نقل كرده است ) استفاده مىشود كه بخت و اتفاق به يك مفادند و هر دو در مقابل علل و اسباب قرار گرفته‌اند . و به خصوص كه در بيان مذهب أنباذقلس و پيروان او گفته است كه آنان گفته‌اند كه عالم به طور كلّى به اتفاق كائن نشده است و كائنات‌اند كه به اتفاق متكوّن شده‌اند ؛ پس نتيجه گرفته مىشود كه اتفاق در مقابل علت و سبب است و بخت و اتفاق به يك مفادند .\r\nاين بود سخن از بخت و اتفاق كه ابن سينا در شفا آورده است .\r\nدربارهء مذهب ذيمقراطيس و انباذقلس و آراء و عقايد آنان ، صاحبان كتب تذكره و تراجم رجال و ملل و نحل چون ابن جلجل ( متوفى 380 ه ق ) و قفطى و شهرستانى و ابن حزم و ديگران ، سخنانى دارند كه لازم است به طور اختصار آشنايى به آن گفته‌ها داشته باشيم ؛ ولى آن مطالب را در دروس بعد عنوان مىكنيم . اكنون عمده نظر ما نقل سخنها دربارهء ماده و آراى مادّيون است .\r\nامروز كه شنبه دوم محرم 1398 ه ق - 22 آذر 1365 ه ش است توفيق ادراك حضور دوستان گراميم دست داده است . در درس چهل و دوم بوديم و گفتيم كه اكنون عمده نظر ما نقل اقوال درباره ماده و آراى ماديون است . اينك به دنبال درس نامبرده گوييم كه :\r\nدر آراى مادّيون نوشته‌هاى بسيار از قديم و جديد به نظر رسيده است و كتابهاى گوناگون در اين باره تحصيل كرده‌ايم . خوش دارم كه به برخى از عقايد و افكار ايشان كه قابل ذكر است آشنا شويم . از اقوال قدما چون كتابى قديم‌تر از شفاى شيخ ندارم از شفا نقل كرده‌ام مگر بعضى از مطالب رياضى در پيرامون اين موضوع را كه از اصول\r\n\r\n","description":"","footnote":"","page_name":" 157 ","page_number":167},
  {"content":"\r\n\r\nاقليدس « 1 » ( 306 - 283 ق . م ) عنوان كرده‌ايم . و فعلا اقوالى چند از كتب متأخرين و معاصرين نقل مىشود .\r\nيكى از كتابهاى عصرى نجوم براى همه تأليف ماكسول رايد مىباشد . ما برخى از مطالب در پيرامون ماده را از آن به طور اختصار نقل مىكنيم . در فصل پنجم آن معنون به عنوان الكترون و پروتون گويد كه :\r\nدانشمندان بزرگ يونان و روم حدسى زده بودند . ذيمكرات گفته بود كه تمام اشياء اعم از سنگ - چوب - هوا و حيوانات از ذرات كوچكى ساخته شده‌اند . شيمى نوين در ظرف دويست سال اخير اين وضعيت را روشن و كشف نمود كه اين ذرات در حدود هفت دو جين مواد گوناگون از قبيل آهن - مس - هيدروژن - اكسيژن - نيتروژن - كربن - آلومينيوم - سرب - نقره - طلا - سيليس - سديم و غيره مىباشند و امروز تعداد آنها به نود نوع مختلف رسيده است . اين اجسام بسيط را عنصر يا جوهر فرد مىنامند و گاهى از تركيب چند عنصر اجسام مركب بسيار مفيدى به دست مىآيد ، چنانچه دو ذرّه هيدروژن با يك ذره اكسيژن تركيب شود تشكيل ماده‌اى را مىدهد كه ما آب مىناميم . ذرات يا اتمهاى كربن و هيدروژن و اكسيژن اگر به مقدار معينى تركيب شوند قند ساخته مىشود و اگر همان اتمها به نسبت ديگرى كه اندك اختلافى با نسبت اوليه داشته باشد تركيب شوند الكل به دست مىآيد . اين دسته‌هاى كوچك اتمها را ملكول مىنامند . مثلا يك ملكول آب شامل دو اتم هيدروژن و يك اتم اكسيژن است . تا اين اواخر كسى به حقيقت اين اتمها پى نبرده بود و نمىدانستند كه اگر به وسيلهء يك ميكروسكب خيلى قوى تحت آزمايش درآيند چه ديده مىشود . شايد به طور كلّى تصور مىكردند كه اتمها به شكل كروى و غير قابل تقسيم‌اند و اساس ساختمان تمام موجودات مىباشند .\r\nالبته سابقا تصور نمىكردند كه اين اتم‌ها مانند سنگ ريزه‌هايى كه در يك بشكه ريخته شده بدون فاصله‌اى به هم چسبيده باشند بلكه دانشمندان\r\n\r\n\r\n","description":"","footnote":"\r\n( 1 ) .  Euclide \r\n","page_name":" 158 ","page_number":168},
  {"content":"\r\n\r\nمىدانستند كه حتى در اجسام خيلى سنگين هم مثلا در يك قطعه سرب بين اتمهاى آن فواصلى موجود است . ايشان درك كرده بودند كه ذرات بين خود در حال گردش هستند و حتى در يك قطعه يخ بين ذرات فواصلى است و حركاتى موجود است . وقتى كه يخ ذوب مىشود و تبديل به آب مىگردد و حركات زيادى بين ذرات صورت مىگيرد و بالاخره موقعى كه آب را زياد حرارت بدهند كه تبديل به بخار شود ، ذرات ناگهانى با سرعت زيادى به اطراف مىجهند و فى الواقع به قدرى در پراكندى از يكديگر تلاش مىكنند كه بعضى اوقات ظرف خود را مىتركانند . پس اين موضوع اثبات مىشود كه كليه اشيا از سنگ و چوب و موجودات ذى روح بر خلاف صورت ظاهر داراى صلابتى نيستند . شيمىدانها و متخصصين علوم طبيعى پس از هزاران سال مطالعه به حقيقت اتم و فضاى خالى بين آنها پى برده‌اند .\r\nدر سال 1911 م سر ارنست راترفورد « 1 » ( 1871 - 1937 م ) در انگلستان كشف نمود كه اتم جسم مفردى نيست ، او ثابت نمود كه اتم از تعداد زيادى ذرات خيلى كوچكتر كه موسوم به الكترون و پروتون مىباشد ساخته شده . سپس در دانمارك نيلس بور « 2 » ( 1885 - 1862 م ) نشان داد كه يك اتم خيلى شبيه به يك عالم شمسى يعنى خورشيد و سياراتش مىباشد . در مركز هر اتم هسته‌اى است كه مركب از پروتونها و معمولا چند الكترون مىباشد . دور اين هسته الكترونهاى ديگر در حال گردشند درست مانند سياراتى كه دور خورشيد مىگردند .\r\nاكنون مىدانيم كه تمام مواد اشيا فقط مركب از الكترون و پروتون مىباشند .\r\nاختلاف بين مس و سرب يا ميان يك عنصر با ديگرى فقط در تعداد الكترونها و پروتونها مىباشد و از تركيبات ، اين اشياى عجيب عالم ساخته شده است .\r\nساده‌ترين تمام عناصر ، هيدروژن است . چه در آن ، يك الكترون دور يك هسته مركزى مىگردد . اگر در عالم شمسى فقط خورشيد و عطارد بود قابل تشبيه با اين\r\n\r\n\r\n","description":"","footnote":"\r\n( 1 ) .  SirErnest - Rutherford \r\n( 2 ) .  NielsBohr \r\n","page_name":" 159 ","page_number":169},
  {"content":"\r\n\r\nاتم مىبود . سپس از نقطه نظر ازدياد تدريجى تعداد الكترونها ، هليوم « 1 » را كه گازى است غير قابل اشتعال و در ديريژابل « 2 » ها مورد استفاده است ، مىتوان نام برد . در اتم‌هاى آن ، دو الكترون دور هسته مركزى مىگردند . اين نمونه كوچكى است از يك عالم شمسى كه دور خورشيد فقط عطارد و زهره باشد ، در عنصر معروف كربن كه ذغال و الماس از آن ساخته مىشود شش الكترون در شش مدار كوچك دور هسته مركزى مىگردند كه مىتوان آن را به خورشيد با عطارد - زهره - زمين - مريخ - مشترى - و زحل تشبيه نمود .\r\nنيتروژن « 3 » داراى هفت الكترون است كه در هفت مدار مىگردند . اكسيژن هشت - آهن بيست و شش - نقره چهل و هفت - طلا هفتاد و نه - و بالاخره در اورانيوم كه مفصل‌ترين عنصر مىباشد نود و دو الكترون در نود و دو مدار دور هستهء بسيار سنگين آن گردش مىكنند . اين الكترونها و پروتونها بسيار كوچك و نسبت به حجمشان خيلى از هم دورند معهذا به نظر ما آنها به قدرى به هم چسبيده‌اند كه با ميكروسكپ هم نمىتوان آنها را جدا از هم ديد .\r\nاين بود چند مطلبى كه از كتاب مذكور نقل كرده‌ايم . در برخى از گفته‌هايش اعتراض پيش مىآيد از آن جمله اين كه گفت : « شايد به طور كلى تصور مىكردند كه اتمها به شكل كروى و غير قابل تقسيم‌اند » اگر چه آنان مىگفتند كه ابسط اشكال كره است و لكن چون خلاء را محال مىدانستند قايل به كرويّت شكل اتم نبودند زيرا تلاقى دو كره با هم بيش از يك نقطه نمىتواند باشد و در صورت تراكم كرات خلاء\r\n\r\n\r\n","description":"","footnote":"\r\n( 1 ) .  Helium  نوعى از گاز كه در جوّ خورشيد به وجود آن پى برده‌اند و از كلمه يونانى هليوس به معنى آفتاب گرفته شده . گاز هليوم به واسطه سرعت اشتعال ، بهترين سوخت براى موشك به شمار مىرود و بعضى از دانشمندان اظهار داشته‌اند كه نيروى رافع اين گاز ده برابر قدرت قوىترين سوختى است كه فعلا در موشك به كار مىرود . ( فرهنگ عميد )\r\n( 2 ) .  dirigeable  قسمى بالون كه خلبان مىتواند آن را به هر كجا كه بخواهد براند ؛ نوعى سفينهء هوايى .\r\n( 3 ) . گازى است بىرنگ و بىبو ( فرهنگ عميد )  Nitrogene \r\n","page_name":" 160 ","page_number":170},
  {"content":"\r\n\r\nلازم مىآيد و اگر كسانى از پيشينيان قايل بودند كه شكل اتمها كره است همين اشكال بر آنان وارد است .\r\nو ديگر آن كه گفت : پس از هزاران سال تحصيل و مطالعه به حقيقت اتم و فضاى خالى بين آنها پى برده‌اند در اين جمله سخن پيش مىآيد كه اگر فضاى بين آنها خالى باشد خلاء لازم آيد و چون خلاء محال است پس چيزى بين آنها را پر كرده است و درباره آن چيز بايد كاوش كرد كه چيست .\r\nتوضيحا در پيرامون برخى از گفته‌هايش گوييم آن كه گفته است « در مركز هر اتم هسته‌اى است كه مركّب از پروتونها و معمولا چند الكترون مىباشد دور اين هسته الكترونهاى ديگر در حال گردشند » از اين سخن پيدا است كه نيلس بور هسته مركزى اتم را مركب از پروتونها و چند الكترون مىداند چنان كه دوباره تصريح كرده است كه الكترونهاى ديگر در آن هسته مركب از پروتون و الكترون در گردشند ، و مؤيد اين سخن عبارت ديگر كتاب مذكور است كه پس از چندى گويد : ذرات دور يك ذره كوچكى كه در مركز قرار گرفته است مىگردند اسم ذره‌هايى كه در مركز هستند پروتون ، و آنهايى كه دور آنها مىگردند الكترون مىنامند . ولى بعضى از الكترونها را مىبينيم كه با پروتونها امتزاج حاصل كرده‌اند . غرضم اين است كه بايد ذره نوترون را كه ذره‌اى است تقريبا به اندازهء پروتون ولى وزن آن اندكى از وزن پروتون بيشتر است و بار الكتريكى ندارد يكى از اجزاى هسته اتمى نيز نام برد به تفصيلى كه در كتب فن ذكر كرده‌اند . و آن كه گفته است « اختلاف بين مس و سرب يا ميان عنصرى با ديگرى فقط در تعداد الكترونها و پروتون مىباشد » اختلاف اوزان نه فلز مشهور را ابو نصر فراهى ( متوفى 640 ه ق ) در اين دو بيت كه در نصاب الصبيان آمده است به حروف ابجد نيكو و شيرين بيان كرده است :\r\n نه فلز مستوى الحجم را چون بركشى * اختلاف وزن دارد هر يكى بىاشتباه\r\nزر لكن زيبَق الم اسرب دهن ارزيز حل * فِضَّه‌ند آهن يكى مس و شبه مه روى ماه \r\n\r\n","description":"","footnote":"","page_name":" 161 ","page_number":171},
  {"content":"\r\n\r\nلكن به حروف ابجد صد است ، الم هفتاد و يك ، دهن پنجاه و نه ، حل سى و هشت ، ند پنجاه و چهار ، يكى چهل ، مه چهل و پنج ، ماه چهل و شش .\r\nزيبق جيوه است كه سيماب هم گويند و ارزير قلع و فضّه نقره و مراد از شبه برنج است كه آن را شبه مس دانسته است چنان كه در دو بيت ديگر در همين معنى كه اعداد را به فارسى آورده است نيز وزين و اديبانه گفته است :\r\n ز روى « جثهء هفتاد و يك درم سيماب » * چهل و شش است ، زارزيز سى و هشت شمار\r\nذهب صد است و ، سرب پنجه و نه و آهن چل * برنج و مس چهل و پنج و نقره پنجه و چار \r\nو آن كه گفته است « امروز تعداد آنها به نود نوع مختلف رسيده است » اين حرف ديروز است و امروز تا به صد و چهار نوع مختلف رسيده است كه از عنصر ئيدروژن كه ساده‌ترين تمام عنصرها است شروع مىشود و به كوچواروم ختم مىشود .\r\nآن كه دربارهء اورانيوم گفته است ( نود و دو الكترون در نود و دو مدار دور هسته بسيار سنگين آن گردش مىكنند ) بدانكه هسته اورانيوم از نود و دو پروتون و يك صد و چهل و شش نوترون تشكيل مىشود و اورانيوم سنگين‌ترين و پيچيده‌ترين اتمى است كه بر روى زمين به طور طبيعى وجود دارد .\r\nآن كه گفته است ( اين الكترونها و پروتونهاى بسيار كوچك‌اند ) در خردى و ريزى الكترون گفته‌اند كه الكترونها به قدرى كوچك‌اند كه سه يا چهار ميليارد از آنها به قدر سر سوزنى است ، با اين وجود مىگويند كه فاصله بين هسته و الكترونها نسبت به ابعاد اتم بسيار زياد است . وانگهى الكترونهاى گرد هسته با سرعتى بسيار ، قريب 1 / 100 سرعت سير نور در گردشند . از اين مباحث آنچه بسيار شيرين و دلنشين مىنمايد اين است كه هر ذرّه‌اى مثال جهان بزرگ مشهود ما است يعنى چنان كه منظومه شمسى را مثلا سياراتى است به نام ماه و تير و ناهيد و بهرام و برجيس و كيوان و اورانوس و نپتون ، هر ذره‌اى نيز منظومه‌اى است كه الكترونهاى آنها مانند سيارات گرد آفتابى به\r\n\r\n","description":"","footnote":"","page_name":" 162 ","page_number":172},
  {"content":"\r\n\r\nنام هسته مىگردند اگر چه هاتف در اين بيت از ترجيع‌بند معروفش مقصود ديگر دارد و لكن در اين موضوع نيكو مناسب است كه گفته است :\r\n دل هر ذره را كه بشكافى * آفتابيش در ميان بينى \r\nو همچنين گفتار شيخ شبسترى در گلشن راز\r\n اگر يك قطره را دل برشكافى * برون آيد از آن صد بحر صافى\r\nدرون حبّه‌اى صد خرمن آمد * جهانى در دل يك ارزن آمد \r\nگروهى از دانشمندان بزرگ و بنام شبيه اين تطابق ميان اتم بدين خردى با منظومهء شمسى بدين بزرگى مىگويند كه انسان بدين خردى با جهان بدين بزرگى بىكران متطابق است كه انسان مانند متن است و جهان شرح و تفصيل آن مثلا شبسترى مذكور در همان كتاب مىگويد :\r\n جهان انسان شد و انسان جهانى * از اين پاكيزه‌تر نبود بيانى \r\n*\r\n تو آن جمعى كه عين وحدت آمد * تو آن واحد كه عين كثرت آمد \r\n*\r\n تو مغز عالمى زان در ميانى * بدان خود را كه تو جان جهانى \r\n*\r\n زهر چه در جهان از زير و بالاست * مثالش در تن و جان تو پيداست\r\nجهان چون تست يك شخص معين * تو او را گشته چون جان او تو را تن \r\nشگفتا مردمى كه در عالم علم اهميتى بسزا دارند و شرقى و غربى در تذكره‌ها آنان را به بزرگى نام برده‌اند از اين گونه بيانات نظما و نثرا دربارهء تطابق انسان و جهان چه مىخواهند و چه يافته‌اند و فهميده‌اند و به كجا رسيده‌اند كه اين حرفها را گفته‌اند ؟ !\r\nدور نيست كه اگر منظومه‌ها را با هم بسنجيم نسبت به منظومهء شمسى با منظومه‌هاى ديگر چنان باشد كه منظومهء يك اتم با منظومهء شمسى است و هم چنان كه\r\n\r\n","description":"","footnote":"","page_name":" 163 ","page_number":173},
  {"content":"\r\n\r\nمنظومه‌هاى بيكران اتمها يكى مقهور و مسخّر ديگرى است منظومه‌هاى بزرگ بىپايان جهانها با يكديگر اين چنين باشند . اين خورشيد بدين بزرگى كه چندين برابر زمين است هشت سيارهء عطارد و زهره و زمين و مريخ و مشترى و زحل و اورانوس و نپتون گرد او مىگردند كه گويا آن هسته است و اينها الكترون . مشترى بزرگترين سيارهء نظام شمسى است و آن را دو برابر مجموع سيارات و تقريبا يك هزار و چهارصد برابر زمين دانسته‌اند و بعد از مشترى زحل را بزرگترين سيارات و اورانوس را قريب هفتاد برابر زمين گفته‌اند و نپتون را بيش از آن ، و كوچكترين سيارات عطارد است كه قريب هشتاد مرتبه كوچكتر از زمين است . علاوه اين كه مشترى را چندين قمر است و تا نه قمر گفته‌اند ، و زحل را اخيرا تا ده قمر گفته‌اند و او را نيز يك دستگاه حلقه‌هاى نورانى است كه تابع آن است ، و مريخ را دو قمر و اورانوس را چهار قمر ، و نپتون را يك قمر چنان كه زمين را نيز يك قمر است و اين سيارات در حالى كه به گرد شمس مىگردند اقمار خود را نيز با خود مىبرند كه اين اقمار به دور هر سياره‌اى مىگردند چنان كه قمر به گرد زمين و علاوه بر كواكب سيار ذوات الاذناب چندى كه آنها را ستارگان دنباله‌دار مىگويند در نظام شمسى مثل سيارات به گرد شمس مىگردند .\r\nاين شمس بدين عظمت كه سلطان كواكب سيار است و او را تا يك ميليون برابر زمين دانسته‌اند در نسبتش با ستارهء شعراى يمانى گفته‌اند : آن ذره كه در حساب نايد شمس است . مهديقلى هدايت در تحفة الافلاك ( ص 311 ) آورده است كه : سيصد هزار بدر لازم است كه روشنى آفتاب را بدهد ؛ حال چه بايد گفت كه روشنى زيريوس ( شعراى يمانى ) هشتصد ميليون برابر روشنايى آفتاب است .\r\nاين سلطان كواكب با لشكريانش را از تبعهء ستاره ولكا دانسته‌اند ؛ گويا اگر كسى در افق اعلائى نظام بىكران جهان و گردش منظومه‌هاى آن را تماشا كند خورشيد و پيروانش را در مقابل منظومه‌هاى حيرت‌آور ديگر نسبت به يك دستگاه اتم با منظومهء شمسى مشهود ما مىبيند .\r\n\r\n","description":"","footnote":"","page_name":" 164 ","page_number":174},
  {"content":"\r\n\r\nمىدانيد كه يكى از مسايل رياضى فنّ شريف هيئت اختلاف منظر است . اين زمين غول‌پيكر بدين بزرگى كه حامل اين همه اقيانوسها و كوه‌ها و چيزهاى ديگر است اختلاف منظر آن تا كره خورشيد در محاسبهء خسوف و كسوف نمودى دارد و لكن پس از آن زمين چون نقطه‌اى است كه نسبت به آنها مسألهء اختلاف منظر پيش نمىآيد .\r\nدانشمندان پيشين نظما و نثرا در خردى زمين نسبت به جهان پهناور مشهود ما بلكه در خردى نظام شمسى بلكه در كوچكى جهان مشهود ما بياناتى عجيب دارند از آن جمله امير خسرو دهلوى فرمايد :\r\n تو پندارى جهانى غير از اين نيست * زمين و آسمانى غير از اين نيست\r\nچو آن كرمى كه در گندم نهان است * زمين و آسمان وى همان است\r\nشنيدستم كه هر كوكب جهانى است * جداگانه زمين و آسمانى است \r\nملّاى رومى در مثنوى اين زمين و آسمان را يك سيب مىداند كه از يك درخت باغى نمودار شد و پس از آن مىگويد تو مانند كرمى در ميان آن سيبى .\r\n آسمانها و زمين يك سيب‌دان * كز درخت قدرت حق شد عيان\r\nتو چو كِرمى در ميان سيب در * از درخت و باغبانى بىخبر \r\nشيخ شبسترى در گلشن راز گويد :\r\n زمين در زير اين نه چرخ مينا * چو خشخاشى بود بر روى دريا \r\nو نيز در كمال پيوستگى موجودات با يكديگر گويد :\r\n اگر يك ذره را برگيرى از جاى * خلل يابد همه عالم سراپاى \r\n\r\nدرس چهل و سوم\r\nاز دروس گذشته دانسته شد كه ماده منتهى اليه تحليل اجسام است . به عبارت ديگر جسم از ذرات صغار تركيب و تشكيل مىشود و همه خواص مختلف معدنى و نباتى و حيوانى از عوارض تركيبى اين ذرّات كوچك به نام اتم بلكه به نام نظام اتمى است .\r\n\r\n","description":"","footnote":"","page_name":" 165 ","page_number":175},
  {"content":"\r\n\r\nو انحصار عناصر به چهار قسم كه خاك و آب و هوا و آتش باشد صحيح نيست . علاوه اين كه هر يك از اين چهار مركب‌اند ، بلكه اتمها مركب‌اند . آنچه كه اكنون در مسير علمى ما براى ما ضرورى است اين است كه پيدايش ذى روح و بىروح را بدانيم و ببينيم حيات و عقل و علم چيست و اين همه كثرات گوناگون به چه نحو تشكيل يافته است و اين نظام بوالعجب جهان بزرگ و نظامهاى كلان و خرد ديگر كه همه با هم بستگى ناگسستنى دارند از چيست و يا از كيست ؟\r\nكسى منكر ماده نيست و همه ما در دامن ماده به سر مىبريم و استعدادها و قابليّتها و حركتها همه از ماده است ؛ و لكن سخن در اين است كه اين اجسام كه ذرات كوچك مذكور منتهى اليه تحليل آنهاست ، همه يكسان و يكنواخت نيستند ؛ و علاوه اين كه بىنظام نيستند و بعض از آنها به اراده و اختيار حركت مىكنند و بعضىها حركت ارادى ندارند . اين اراده چيست و مريد كيست ؟ قسم اوّل را كه حركت ارادى دارد جاندار مىگويند و قسم دوم را بىجان . آيا مادّى اين فرق و تميز را منكر است و سوفسطايى پيشه است ؟ بايد اين چنين نباشد ، زيرا مادى قايل به جسم و جان است و مركبات را به جاندار و بىجان تقسيم مىكند چنان كه دانسته خواهد شد جز اين كه همه را از ماده مىداند ماده را متحقق و اصيل و فقط براى او حقيقتى قايل است .\r\nبه عبارت ديگر از مادّى بپرسيم در اعيان خارجى يعنى در جهان هستى چيست ؟\r\nمىگويد : ماده است و جز ماده نيست و همهء تركيبات و خواصّ اشيا و جسم و جان از ماده است ؛ و مادّى مخالف سوفسطايى است كه مىگويد : حقيقت و واقعيتى وجود ندارد و آنچه كه اسم حقيقت و موجود و مؤثر و امثال اين گونه عبارات بر آن مىنهيد سراب است و پندارى غلط بيش نيست چنان كه در دروس گذشته دانسته شد .\r\nاز مادّى بپرسيم كه ماده از كى بود ؟ در جواب مىگويد كه بود آن را آغاز نيست يعنى ماده بود كه بود و به واژه تازى ماده را ازلى مىدانند . از مادى بپرسيم كه ماده تا كى خواهد بود ؟ در جواب مىگويد كه آن را انجام نيست تا بتوان « تا » دربارهء آن گفت ، يعنى به واژه تازى آن را ابدى مىدانند . از مادى بپرسيم كه آيا ماده را مىتوان از بين\r\n\r\n","description":"","footnote":"","page_name":" 166 ","page_number":176},
  {"content":"\r\n\r\nبرد ؟ در جواب مىگويد : از بين رفتن ماده ، يعنى نيست و نابود شدن آن ، محال است ؛ يعنى وجود او واجب است و اين وجوب از بود خود اوست نه به پشتيبانى و كمك ديگرى وجود داشته باشد ، يعنى واجب الوجود بالذّات است . خلاصه مادى قائل است به موجودى ازلى و ابدى و واجب الوجود بالذات و آن موجود ماده است .\r\nباز از مادّى مىپرسيم كه آيا جهان ماده را پايان است يا جهانى است بىپايان ؟\r\nجواب اين سؤال در دروس پيش دانسته شد كه مادى جهان را بلكه جهانيان را بىپايان مقدارى و عددى مىداند ؛ يعنى به واژه تازى جهان هستى غير متناهى است ، هم به حسب مقدار و هم به حسب عدد جهانها ، و همهء آنها جز ماده نيست . پس به عقيدهء مادى ماده موجودى است ازلى و ابدى و واجب الوجود بالذّات و غير متناهى به حسب مقدار و عدد .\r\nتا اينجا به چند اصل از اصول و امّهات آراى مادّيون آشنا شديم . اكنون پرسشهايى چند پيش مىآيد كه بايد بدانها بسيار اهميّت داد .\r\nيكى اين كه حيات و روح و علم و عقل و نظاير آنها كه نام مىبرند هم از تركيب همين ذرات بايد باشد . زيرا مادّى جز ماده را نمىشناسد و نمىداند و به غير آن قائل نيست . آيا مىشود اين امور نامبرده مادى باشند ؟\r\nو ديگر ، سؤال از نظام جهان‌ها و اتقان صنع‌دار هستى پيش مىآيد .\r\nو ديگر ، علم كجايى است و خود چيست و ظرف او چيست .\r\nو ديگر ، آيا رشد و تكامل در دار هستى هست يا نيست ؟ مسلما مادى منكر رشد و تكامل نيست و تكامل از نقص به كمال رسيدن است و آن را مخرجى بايد . حالا از مادى سؤال مىشود مخرج ماده از نقص به كمال كيست و خود صورت كماليه چيست ؟ و سوالهاى گوناگون بسيار پديد مىآيد . آيا همهء اينها مادى است و يا غير مادى است ؟\r\nو ديگر ، آيا غايت براى اتقان صنع و صورتها و تركيب آنها و حركات مختلفهء آنها و رشد و تكامل آنها مىباشد يا نه آن غايت باز ماده است و يا غير ماده ؟ صواب در اين است كه باز قسمتى از آراى مادّيون را در اين گونه مسائل مذكور نقل كنيم تا دانسته\r\n\r\n","description":"","footnote":"","page_name":" 167 ","page_number":177},
  {"content":"\r\n\r\nشود كه آنان دربارهء اراده و فكر و عقل و روح و مانند اينها چه مىگويند ، و در تميز جاندار از بىجان حرفشان چيست . اكنون مطابق روشى كه داشتيم در خلاصه‌گيرى مطالب به صورت اصل ، چند اصل بايد در اينجا گفته شود :\r\nاصل 41 - مادى قائل به موجودى حقيقى و واقعى به نام ماده است بر خلاف سوفسطايى كه قائل به حقيقتى نبود .\r\nاصل 42 - مادى ، ماده را موجودى ازلى و ابدى و وجود آن را واجب بالذّات مىداند .\r\nچون بايد از حضور شما مرخص بشوم اين درس را تا همين جا خاتمه مىدهم و اميدوارم كه در آينده نزديكى بتوانيم دوباره به ديدار دوستان گرامى نائل شويم .\r\n\r\nدرس چهل و چهارم\r\nامروز سه‌شنبه بيست و يكم صفر 1398 ه ق برابر 11 بهمن ماه 1356 ه ش است كه توفيق رفيق شده ، به ديدار دوستان گرامى و تشكيل جلسه درس و بحث نايل شديم . اگر چه از هر سو سنگ حوادث بر پيكر حقيقت و تكامل و اشتداد وجودى انسانى روى مىآورد و باطل با بىدست و پايى خود دست و پا مىكند كه به زرق و برق ناپايدار نابكار به كار افتد ولى به قول شيخ اجل سعدى : محال است كه هنرمندان بميرند و بىهنران جاى ايشان بگيرند . به تازى ضرب المثلى است كه : للحق دولة و للباطل جولة . يعنى : حق را دولت جاويدانى است و باطل را جولانى است . و همان است كه حكيم گرانمايه ناصر خسرو علوى گفته است :\r\n نشنيده‌اى كه زير چنارى كدو بنى * بَر رست و بَر دَويد بر او بر به روز بيست ؟\r\nپرسيد از چنار كه تو چند روزه‌اى * گفتا چنار سال فزون دارم از دويست\r\nخنديد پس كدو كه من از تو به بيست روز * برتر شدم بگوى كه اين كاهليت چيست\r\nبا او چنار باز چنين گفت كاى كدو * با تو مرا هنوز نه هنگام داورى است\r\nفردا كه بر من و تو وزد باد مهرگان * آنگه شود پديد كه نامرد و مرد كيست \r\n\r\n","description":"","footnote":"","page_name":" 168 ","page_number":178},
  {"content":"\r\n\r\nبارى سخن ما در اين بود كه مادى جز ماده نمىشناسد و حيات و روح و علم و عقل و نظاير آنها را قبول دارد و لكن همهء آنها را از تركيب ماده مىداند . تا اندازه‌اى به اقوال و آرايشان آشنا شده‌ايم . اكنون اجازه بفرماييد كه باز در تعقيب گفتارشان سخنى چند دربارهء عقل و علم و روح و امثال آنها مطابق عقايدشان عنوان كنيم :\r\nيكى از نويسندگان شهير ازوالد كولپه « 1 » ( 1862 - 1915 م ) است كه در چند دانشگاه سمت استادى داشت . وى مقدمه‌اى بر فلسفه نوشته است و در اين مقدمه در عقيده مادّيون سخن به ميان آورده است . ما گفتار وى را از آن كتاب به ترجمهء آقاى احمد آرام نقل مىكنيم تا در آرا و عقايد آنان اطلاعى بيشتر حاصل گردد :\r\nچون مكتبهاى بسيارى از لحاظ طرز تفكر ، در ذيل عنوان « مذهب مادى » « 2 » جا گرفته‌اند ؛ بهتر آن به نظر مىرسد كه به طور اجمالى از آنها سخن رانده آنگاه به ذكر آن قسمت از اين مكتب كه به متافيزيك ارتباط دارد بپردازيم .\r\nبه طور كلى دو نوع مكتب مادى : نظرى و علمى ، مىتوان تشخيص داد . مذهب مادى عملى به علم اخلاق مربوط مىشود . بنابراين مذهب تنها چيزى كه شايسته است انسان در تحصيل آن بكوشد خوبيهاى مادى زندگانى مىباشد . مذهب مادى نظرى ، يا عنوان اصل منظم كننده دارد ، يا نظريات مابعد الطبيعه‌اى است كه در طبيعت وجود اظهار مىشود . مذهب مادى به عنوان اصل منظم كننده اين قاعده را وضع مىكند و مىپروراند كه : هر بحث علمى هميشه بايد از ماده شروع كند و تنها آن را صاحب وجود حقيقى بداند و به اين اصل معتقد باشد كه هر حقيقت و واقعيتى را تنها به وسيله ماده مىتوان مورد تفسير و توضيح قرار داد . لانگه « 3 » ( 1828 - 1875 م ) اين عقيده را داشته و بعضى از علماى وظايف الاعضاء و روانشناسى عصر حاضر نيز همين‌گونه فكر مىكنند و آن را در تحقيقات خود پايهء بحث قرار مىدهند . از مذهب مادى كه عنوان متافيزيكى به آن داده شده دو\r\n\r\n\r\n","description":"","footnote":"\r\n( 1 ) .  OswaldKulpe \r\n( 2 ) .  Materialistm \r\n( 3 ) .  Fr . A . Lange \r\n","page_name":" 169 ","page_number":179},
  {"content":"\r\n\r\nصورت مذهب مادى واحدى يا فردى « 1 » و مذهب مادى اثنينى « 2 » به دست مىآيد . بنا به فرض اثنينى دو نوع ماده وجود دارد كه يكى كثيف است و ديگرى لطيف . بر طبيعت يكى از اين دو ماده بىحركتى « 3 » غلبه دارد و بر طبيعت ديگرى حركت . مذهب واحدى ، ماده را فقط يك نوع مىداند كه يك طبيعت هم البته بيشتر ندارد . از شكل واحدى مذهب سه قسم مذهب مادى منشعب مىشود :\r\nيكى مذهب مادى وصفى « 4 » كه در آن نفس و عقل را چون يكى از صفات « 5 » ماده مىدانند .\r\nدوم مذهب مادى عليتى « 6 » كه در آن عقل را معلول ماده مىشناسند .\r\nسوم مذهب مادى تعادلى « 7 » كه در آن براى نمودهاى عقلانى و نفسانى نيز حالت ماديتى قايل مىشوند .\r\nخلاصه تقسيمات مذهب مادى چنان است كه در نمودار ذيل مشاهده مىشود :\r\n\r\n\r\n","description":"","footnote":"\r\n( 1 ) .  Monistie - Sinqularistie \r\n( 2 ) .  Dualistie \r\n( 3 ) . در اصل لختى بود كه احتمال تحريف داده‌ايم ، چون  ( inertie )  به معنى بىحسّى و بىحركتى است و لختى معنى مناسب ندارد .\r\n( 4 ) .  Attributivmat \r\n( 5 ) .  Attribures \r\n( 6 ) .  Causalmat \r\n( 7 ) .  Eqmativemat \r\n","page_name":" 170 ","page_number":180},
  {"content":"\r\n\r\nما در اينجا فقط به تقسيمات متافيزيكى مذهب مادى نظرى مىپردازيم : شاخهء اثنينى آن محدود به فلسفهء قديم مىشود و به شكل نظريهء « اصحاب ذره » آشكار مىگردد ( واضع اين نظريه لوقبوس « 1 » است ، پس از وى ذيمقراطيس آن را كامل كرده ، و بعدها ابيقورويون آن را پذيرفتند ) . خلاصهء اين نظريه آن است كه تمام عالم محسوس ، از اجتماع و پيوند ذرات غير قابل تجزيهء كوچكى به نام اتم تشكيل مىشود . اين ذرات يعنى ماده اساسا يكنواخت و متجانس مىباشد . و هر اختلافى كه در نمودها مشاهده شود نتيجهء شكل و اندازه و وضع نسبى اتمها مىباشد .\r\nنفس و عقل « 2 » نيز از اين قاعده عمومى مستثنى نيست ، يعنى آن نيز از ذراتى تشكيل شده ، منتهى اين ذرات كروى و نرم و بسيار دقيق و ظريف هستند ، يا بنا به گفته لوكرتيوس « 3 » ( 99 - 55 م ) در كتاب دربارهء طبيعت اشيا « 4 » ذرات نفسانى كوچكترين و مدورترين و متحرك‌ترين تمام ذرّات مىباشند . مذهب قديم از آن نظر اثنينى است كه به وجود دو نوع ذرات قائل است كه از اجتماع يك دسته از آنها جسم ساخته مىشود و از اجتماع دستهء ديگر عقل و نفس به وجود مىآيد .\r\nمذهب مادى فلسفهء جديد ، از انگلستان آغاز مىكند . هوبز « 5 » ( 1588 - 1679 م ) مىگويد : هر حادثهء حقيقى كه در عالم حادث شود نوعى از حركت است ، حتّى احساسات و افكار را نيز حركات درونى جسم زنده مىداند . پس از آن كه دانشمندان به روابط ميان نمودهاى روانى و نمودهاى بدنى آشنايى پيدا كردند مذهب مادى صورت خاص‌ترى به خود گرفت .\r\nجان تولاند « 6 » ( 1670 - 1722 م ) كه يكى از آزاد فكران است فكر را يكى از اعمال و وظايف مغز ، و رابرت هوك « 7 » كه فيلسوف تجربى است حافظه را مخزنى مادى\r\n\r\n\r\n","description":"","footnote":"\r\n( 1 ) .  Leucippe \r\n( 2 ) .  Mind \r\n( 3 ) .  Lueretius \r\n( 4 ) .  Dererumnatura \r\n( 5 ) .  ThomasHobbes \r\n( 6 ) .  JohnToland \r\n( 7 ) .  RobertHook \r\n","page_name":" 171 ","page_number":181},
  {"content":"\r\n\r\nمىداند كه افكار را در جوف مادهء دماغ نگاهدارى مىكند . هوك عدد افكارى را كه شخص مىتواند در طول عمر خود ضبط كند به دو ميليون تخمين مىزند و مىگويد كه تجسّس ذره‌بينى بر ما ثابت كرده است كه مغز انسان براى نگاهدارى اين اندازه افكار كفايت مىكند . مع ذلك بايد دانست كه اوج مذهب مادّى دوران پيش از كانت در قرن هجدهم در فلسفهء فرانسه آشكار مىشود .\r\nلامترى « 1 » ( 1709 - 1751 م ) در كتاب ماشين انسانى « 2 » ماده را قادر بر اكتساب حركت و حس مىداند به اين دليل كه مركز يا مراكز آن در جسم است و هر چه در جسم باشد ناگزير متحيز مىشود و هر متحيزى ناچار ماده است . البته مشكل است تصور كنيم كه ماده قابل فكر كردن و تعقل باشد و لكن امور بسيار ديگرى نيز هستند كه تصور و فهم آنها براى ما دشوار است . از طرف ديگر ارتباط ميان ظواهر نفسانى و ظواهر جسمانى و بستگى دسته اوّل به دسته دوم مسأله‌اى است كه با مشاهدات پزشكى و ملاحظات مربوط به تشريح مقايسه‌اى تأييد مىشود و از همين ملاحظات معلوم مىگردد كه تأثير عقل در جسم فقط از آن لحاظ است كه جزيى از دماغ يا وظيفه‌اى از وظايف آن مىباشد . عين اين افكار در كتاب دستگاه طبيعت تأليف هلباخ « 3 » ( 1723 - 1789 م ) ديده مىشود كه از متون مهم مربوط به مذهب مادى است . اين مؤلف همّت خود را بر آن مقصور داشته است كه با مذهب فوق الطبيعة يا ماوراء الطبيعة « 4 » به هر صورت كه هست مبارزه كند ، يعنى بر ضدّ هر نظريه‌اى كه فرض مىكند در وراى ارتباطات مكانيكى طبيعى و محسوس اشياء مادى كه در جهان مادى فيزيكى ديده مىشود اصل و جهان ديگرى وجود دارد ، به سختى قيام كرده است . نظريه مادى در كتاب هلباخ دقيق‌تر از كتاب لامترى جلوه مىكند زيرا هلباخ نفس را عين جسم مىداند . منتهى جسم است كه از دريچهء پاره‌اى وظايف و نيروها مورد توجه قرار مىگيرد ؛ مع ذلك در اين كتاب\r\n\r\n\r\n","description":"","footnote":"\r\n( 1 ) .  Lamettrie \r\n( 2 ) .  L'hommmachine \r\n( 3 ) .  Baronholbach \r\n( 4 ) .  Supernaturalism \r\n","page_name":" 172 ","page_number":182},
  {"content":"\r\n\r\nدلايل جديدى نمىتوان يافت .\r\nدر قرن نوزدهم مذهب مادى رونق جديدى گرفت چه از يك طرف فلسفهء نظرى هگل « 1 » ( 1770 - 1831 م ) به تحليل رفت ، و از طرف ديگر تجارب و مشاهدات علمى جديد براى يافتن رابطهء ميان نفس و بدن در آن مؤثر افتاد . نسبت به اين قبيل مسائل مناقشات و مشاجرات زيادى در انجمن علوم طبيعى كه در شهر گوتينگن « 2 » منعقد گرديده به عمل آمد و از آن ميان مؤلفات زيادى منتشر گرديد كه در همهء آنها تمايل مادى مشهود است .\r\nمهمترين اين آثار عبارتند از كتاب ايمان و علم تأليف وگت « 3 » و كتاب جريان زندگى تأليف مولشوت « 4 » ( 1822 - 1893 م ) و كتاب نيرو و ماده تأليف بوشنر « 5 » ( 1824 - 1899 م ) . فرقى كه ميان مذهب مادى اين قرن با مذهب مادى قرن هجدهم وجود دارد آن است كه فلاسفهء مادى متوجه اين نكته شدند كه بايد نظريات معرفتى را در ملاحظات مادى وارد كنند . مثلا وگت مىگويد : حدود فكر منطبق با حدود آزمايشهاى حسى مىباشد و اين خود دليل آن است كه دماغ آلتى است كه تعقل وظيفهء آن مىباشد . اين حقيقت آن قدر واضح است كه برابر بودن دو و دو با چهار حالت وضوح و قطعيت دارد . مع ذلك با اين نظريه استخراج و انتزاع معانى مجرد از نمودهاى تجربى هرگز امكان‌پذير نيست و تصور اين كه عقل و شعور از لحاظ تركيب همان اندازه ساده است كه عمل انقباض در عضله ، تصور صحيحى نيست . در كتاب وگت و كتب ديگر ماديون پيرو اين مكتب ارتباط ميان ظرفيت و نيرومندى عقلانى با وزن دماغ و وسعت و چين‌خوردگيهاى آن به تفصيل بيان شده است .\r\nمهمترين كتابى از فلسفهء مادى كه در قرن نوزدهم منتشر گرديد ، بدون شك همان\r\n\r\n\r\n","description":"","footnote":"\r\n( 1 ) .  Georgwilhelm Friedrich Hegel \r\n( 2 ) .  Getingen \r\n( 3 ) .  C . vogt \r\n( 4 ) .  J . moleschott \r\n( 5 ) .  L . BUchner \r\n","page_name":" 173 ","page_number":183},
  {"content":"\r\n\r\nكتاب جريان زندگى تأليف مولشوت مىباشد . و ما خلاصه‌اى از نظريهء مؤلف در مسأله معرفت را به نظر خوانندگان مىرسانيم : وجود هر موجودى به واسطهء صفات و اعراض آن آشكار مىشود . و از طرف ديگر هيچ صفتى نيست كه عبارت از نسبت ساده‌اى نباشد ، بنابراين ميان « خود شىء » يا « شىء بالذّات » و « شىء در نظر ما » هيچ تمايز و تفاوتى وجود نخواهد داشت . اگر ما بتوانيم تمام صفات ماده را كه ممكن است مؤثر در حواس ما واقع شوند اكتشاف كنيم ، گوهر اشياء را درك كرده‌ايم و معرفتى كه نسبت به آنها براى ما پيدا شده - از حيث اين كه علم انسانى است - معرفت مطلق مىباشد . بنا به گفته مولشوت شخص مادى قوه و ماده را يكى مىداند ، ميان روح و جسم تفاوتى قايل نيست ، براى خدا و جهان دوگانگى نمىشناسد ، او فكر را چيز صاحب امتدادى مىداند ، چه بعضى از آزمايشهاى علم وظايف الاعضاء - مثل آزمايش ردّ فعل - معلوم مىشود كه عقل براى نشان دادن واكنش مقدارى زمان لازم دارد . هر فرد انسانى نتيجهء عوامل بىشمارى است از قبيل پدر و مادر و دايه و زمان و مكان و هواى تنفّسى و محيط زندگانى و غذايى كه مىخورد و لباسى كه مىپوشد و صوتى كه مىشنود و نورى كه در پرتو آن زندگى مىكند . ما همچون پر كوچكى هستيم كه هر وزش مختصر باد آن را بازيچهء خود قرار مىدهد .\r\nكتاب نيرو و ماده بوشنر كتاب پريشانى است . او در ابتدا تصريح مىكند كه قوه و ماده همچون جسم و عقل يا روح و بدن فقط از لحاظ اسم دو چيز هستند ، اگر نه واقع امر اين است كه دو ناحيه يا دو مظهر مختلف از حقيقت واحدى كه دسترسى به شناختن كنه آن نداريم ، مىباشند . در جاى ديگر كتاب اين نظريه واحدى را نقض مىكند و مىگويد : ماده مدتى پيش از وجود نفس و عقل وجود داشته است ، و سازمان خاصى در ماده را از شرايط لازم براى پيدايش نفس مىداند . غريب‌تر آن است كه پس از اين فقره در كتاب او مىخوانيم كه : ماده مجرد از عقل يافت نمىشود ، و همانگونه كه ماده اقامتگاه نيروهاى طبيعت است همانگونه هم مركز نيروهاى روانى مىباشد . در جاى ديگر كتاب تجديد مطلع كرده مىگويد :\r\n\r\n","description":"","footnote":"","page_name":" 174 ","page_number":184},
  {"content":"\r\n\r\nهمانطور كه عمل به نفس مظهر عمومى تمام فعاليتهاى جهاز عصبى است ، عقل هم مظهر عمومى تمام فعاليتهاى دماغ مىباشد . آيا چه مىشود كه اتمها و سلولهاى عصبى ( يا ماده ) ايجاد احساس و شعور مىكنند ؟ اين از مسايلى است كه بوشنر به توضيح آنها كارى ندارد و فقط مدعى است كه اين اعمال اتفاق مىافتد .\r\nبوشنر به اين اندازه پريشان گويى بس نكرده پيشتر مىرود و جاى قواى تفكر و تخيل و حافظه و ادراك عدد و مكان و نيروى تشخيص زيبايى و امور بسيار ديگرى را در عقده‌هاى عصبى و مراكز مختلفه دماغى مشخص مىسازد . او مىگويد عدد افكارى كه در عقل كامل مىتواند وجود داشته باشد از صد هزار تجاوز نمىكند ، ولى در پانصد يا هزار ميليون سلول كه در عقده‌هاى عصبى موجود است ، جاى خالى براى تركيبات عقلى ( و حتى قواى عقلى ) ديگر وجود دارد .\r\nشايسته است از مذهب مادى خاصى كه بر مبناى قياس منطقى ساخته شده ، و نمايندهء آن او بروگ مىباشد ، نيز كلمه‌اى چند گفته شود . خلاصهء عقيدهء او اين است كه اشيا و اعيان عالم خارجى همان تصورات و افكار ما هستند ، و چون موجودات خارجى صاحب امتداد مىباشند ، لازم مىآيد كه افكار ما نيز امتداد داشته باشد ، و چون مركز افكار در عقل است ، ناگزير عقل نيز صاحب امتداد مىشود و چون صاحب امتداد مادى است ، ناچار عقل نيز مادى خواهد بود . شك نيست كه با همين مقدمات كه او بروگ چيده است ، مىتوان به نتيجه‌اى رسيد كه كاملا با نتيجه‌اى كه وى به آن رسيده حالت تضاد داشته باشد . « 1 » اكنون به نقد فلسفهء مادّى از لحاظ كلى و عمومى آن مىپردازيم : ادلّه‌اى كه مادّيون به وسيله آنها از عقيده خود دفاع مىكنند ادلّهء بسيار ضعيفى مىباشد . فلسفه قديم كه براى\r\n\r\n\r\n","description":"","footnote":"\r\n( 1 ) . مثلا مطابق روش نتيجه‌گيرى اوبروگ در ماده بودن عقل ، گوييم : كه من محبّت را ادراك كردم پس فكر من محبت را يافت ، و مركز فكر نيز امتداد ندارد و هر چه كه امتداد ندارد ماده نيست ، پس عقل ماده نيست . و اين نتيجه ضدّ نتيجهء اوبروگ است كه گفت : عقل مادّى است .\r\n","page_name":" 175 ","page_number":185},
  {"content":"\r\n\r\nتفسير حقايق اشياء به دو نوع مادّه قائل بوده تا حدّى از عهدهء اين كار برمىآيد و اين ثنويّت گرهى از كار مىگشود در مذهب مادّى وصفى و مذهب مادّى علّيّتى هم كيفيت اختصاصى عقل مورد انكار نيست ولى آن مذهب مادّى كه نفس و بدن را مساوى يكديگر مىداند ( مذهب تعادلى ) نوعى از طرز تفكر سخيف و غير معقول مىباشد مگر آن كه اين مذهب را نيز نوع خاصى از مذهب وحدت بدانيم آنگاه حق داريم فكر و تصورى را عين و معادل تصور ديگر بدانيم كه بين صفات مشخصهء آنها مشابهتى وجود داشته باشد .\r\nهمهء مردم از زمانهاى قديم توجه داشتند كه صفات نفسانى با صفات جسمانى اختلافى دارند كه اگر نگوييم اختلاف كلّى است لااقل اختلافات جوهرى و اساسى مىباشد حال با اين توجه عمومى كه با حقيقت هم مطابقت دارد گفتن اين كه عقل و عمل آن فعلى از افعال مادّه مىباشد چه معنى دارد فلاسفهء مادّى به تازگى در اين صدد برآمدند كه بعضى از نظريه‌هاى معرفتى را اساس تحقيقات و بحث‌هاى خويش قرار دهند و حق اين است كه اهتمامى كه در اين موضوع مىشود و تمايلاتى از اين قبيل كه در فلسفه قرن نوزدهم خودنمايى مىكند يكى از نتايج فلسفهء نقدى كانت دربارهء حقيقت معرفت مىباشد . ولى بايد دانست كه همهء فلاسفهء مادّى همانگونه كه در فلسفه وگت و مولشوت ديديم شكل حقيقى را بدون توجه و با كمال آسانى به كنارى گذاشته اعتنايى به آن نمىكند و تنها چيزى را كه مورد دقّت قرار مىدهند ارتباط و وابستگى ظاهرى و آشكارى است كه ظواهر و افعال روانى با افعال و ظواهر بدنى دارند . فلاسفه پيرو مذاهب ديگر نيز شكّى در وجود چنين رابطه ميان عقل و بدن ندارند و به همين جهت نمىتوان اين واقعيت را به عنوان محكّ صحت مذهب مادّى پذيرفت . بلكه اين طرز تفكر خود وسيله مجادلات و مناقشات بىپايان ميان معتقدان و منكران مذهب مادّى مىشود . از دلايلى كه ذيلا ذكر مىكنيم به خوبى آشكار مىشود كه نظريه مادّى علاوه بر آن كه به حقيقت نزديك‌تر نيست براى بيان و تفسير حقايق و واقعيت نيز ساده‌ترين راه نمىباشد .\r\nمذهب مادى يكى از قوانين اساسى علم فيزيك جديد را كه قانون بقاى انرژى است\r\n\r\n","description":"","footnote":"","page_name":" 176 ","page_number":186},
  {"content":"\r\n\r\nنقض مىكند . مطابق اين قانون مجموعه انرژىهاى موجود در جهان مقدار ثابتى دارد و تغييراتى كه در اطراف ما ايجاد مىشود چيز ديگرى نيست جز آن كه انرژى از محلّى به محلّ ديگر منتقل مىگردد و از صورتى به صورت ديگر درمىآيد .\r\nخوب واضح است كه بنابراين قانون ظواهر و نمودهاى فيزيكى حلقهء بسته‌اى را تشكيل مىدهند و در اين حلقه جاى خالى براى نوع ديگرى از ظواهر به نام ظواهر روانى يا عقلى وجود نخواهد داشت بنابراين عمليات دماغى علىرغم تعقيد و پيچيدگى خاصى كه دارند ناچار در شمار نمودهايى خواهند بود كه از قانون عليّت تبعيت مىكنند و تمام تغييراتى كه در نتيجهء عمل مؤثرات خارجى بر دماغ حادث مىشود ناگزير است كه به شكل فيزيكى و شيميايى خالصى باشد به همين شكل هم منتشر گردد با چنين نظريهء كلّى جنبهء عقلانى اشياء پا در هوا مىماند زيرا چگونه مىتوان پيدايش نمودهاى روانى را از نمودهاى فيزيكى و مادّى تصور كرد بدون اين كه از انرژى فيزيكى وابسته به نمودها چيزى كسر شود .\r\nتنها چاره منطقى آن است كه براى اعمال عقلى نيز يك نوع انرژى خاصى در مقابل انرژىهاى ديگر شيميايى و الكتريكى و حرارتى و مكانيكى قايل شويم و اين را بپذيريم كه ميان اين انرژى مخصوص و اقسام ديگر انرژى كه مىشناسيم نسبت ثابتى شبيه نسبتهاى ثابت ما بين ساير اقسام انرژى وجود دارد ولى بايد گفت كه چنين عقيده‌اى را علماى مادّى اظهار نكرده‌اند و هيچ كس در متون مادّى به تفصيل در اين باره سخنى نگفته است و اعتراضات كلّى در برابر اين عقيده وجود دارد كه نمىگذارد چنين عقيده‌اى فرصت تظاهر پيدا كند . هستهء تمام اعتراضاتى كه ممكن است بشود آن است كه مفهوم انرژى به آن گونه كه علماى فيزيك آن را تعريف مىكنند به هيچ وجه قابل انطباق بر عمليّات و نمودهاى عقلى و روانى نمىباشد .\r\nاساسا مفهوم مادّه كه اين اندازه در طرز تفكر مادّى واجد اهميت است هنوز در بين خود معتقدين به مذهب مادّى آن اندازه قطعيت پيدا نكرده است كه بتوان بدون مناقشه و مجادله آن را چون پايه محكمى براى آزمايشهاى درونى كه مربوط به ضمير خودآگاه انسان مىشود تلقى كرد . نزاع ميان دو مذهب مكانيكى و نيرويى يا\r\n\r\n","description":"","footnote":"","page_name":" 177 ","page_number":187},
  {"content":"\r\n\r\nديناميكى دربارهء جريان امور طبيعى هنوز به حال خود باقى است و در مذهب اصالت نيرو اصلا مادّه مورد نظر نيست و به حساب گرفته نمىشود هيچ مستبعد نيست كه مذهب اصالت نيرو بتواند براى طبيعت تفسير گرفته و خالى از تناقضى پيدا كند و البته در اين صورت زير پاى عقيدهء مادى سست مىشود و موقع سقوط قطعى آن فرا مىرسد .\r\nمذهب مادّى از تفسير و توضيح ساده‌ترين عمليات عقلى و روانى عاجز است چه اين مذهب مدعى است كه هر نمود عقلى در آخر كار به دسته‌اى از نمودهاى مادّى منجر مىشود كه يا از پيش معلوم بوده و مشاهده شدند يا بايد وجود آنها را به شكل فرضى پذيرفت و در همين حال استنتاج عمل احساس از عمل حركت به اندازه‌اى دشوار و غير قابل قبول است كه حتى خود ماديون هم مدعى نمىشوند كه اين تبديل كيفيّت مادّى را به كيفيت روانى خوب درك مىكنند .\r\nچون با اين حقيقت مواجه مىشوند مىگويند درك جنبهء فيزيكى قضاياى روانى نيز به همين اندازه دشوار و غير قابل تصور است ، در صورتى كه اين ادعا صحيح نيست و ضرورت هر حادثه فيزيكى را يا از راه ادراك حسى و يا از راه ادراك عقلى ممكن است كاملا آشكار ساخت .\r\nپيروان مذهب مادّى از لحاظ علم المعرفت نيز دچار اشتباهى هستند چه ماهيت و حقيقت آزمايشهاى بشرى را آن گونه كه بايد تشخيص نداده‌اند .\r\nمادّه در نظر مادّيون عنوان فكر و تصور ندارد بلكه واقعيتى است كه خود به خود حالت وضوح دارد شخص مادّى چنان از اتم بحث مىكند كه گويى آن را به چشم خود مىبيند و نيز ماده را مركز تمام نيروهايى مىداند كه در او مؤثر مىشوند .\r\nهدف يگانه‌اى كه از تشكيل تصور ماده منظور است همانگونه كه ديديم مجسم ساختن قسمت عينى و خارجى اشيايى است كه مورد آزمايش حواس واقع مىشوند و در مذهب مادّى كمترين توجهى به ناحيه ذاتى و ذهنى تجربه يعنى آن قسمتى كه به شخص آزماينده مربوط است نمىشود .\r\nاز تمام آنچه گذشت چنين نتيجه مىگيريم كه مذهب مادّى علاوه بر آن كه براى\r\n\r\n","description":"","footnote":"","page_name":" 178 ","page_number":188},
  {"content":"\r\n\r\nتفسير جهان ، مذهب فرضى صرف است از لحاظ متافيزيكى و فلسفى نيز خيلى از مرحله اين كه تفسير صحيح و غير احتمالى باشد دور است . اين بود خلاصه اقوال ماديون و نقد بر آنها كه از مقدمهء فلسفه كولپه به اختصار نقل كرده‌ايم .\r\n\r\nدرس چهل و پنجم\r\nبه آراى ماديون فى الجمله آگاهى يافتيم ، و آنچه از كتاب مذكور ( مقدمهء فلسفهء كولپه ) نقل كرديم سعى كرديم كه به اختصار و التقاط بوده باشد تا ملال نياورد و در عين حال به افكار مادى نيز آشنايى حاصل شود تا در نقل و اسناد ، دغل و خيانت نشود . اكنون در پيرامون برخى از گفته‌هاى ماديون از كتاب نامبرده گفتگو مىكنيم و پاره‌اى از اقوال آنان را زير و رو مىنماييم تا ببينيم از كاوش و پرسش چه فايده‌اى عايد مىشود و چه نتيجه‌اى حاصل مىگردد :\r\nآن كه گفته بود : مذهب مادى به عنوان اصل منظم كننده اين قاعده را وضع مىكند - تا آن كه گفت : و آن را در حقيقت خود پايه بحث قرار مىدهند ، بايد مورد رسيدگى و تحقيق قرار گيرد . در اين كه علم بايد از مادّه شروع شود در آن شك و ترديدى نيست .\r\nامّا به اين معنى كه انسان ، چون در دامن طبيعت است و با آن خو كرده است و آشنايى دارد بلكه خود على التحقيق جسمانى الحدوث است قواى طبيعى كه دريچه‌هايى براى انسان به سوى جهان عينى طبيعت است و آلات و ابزار شكار علمى او مىباشند ، سلسله‌اى از دانشهاى وابسته به طبيعت و راه اين قوى و آلات از طبيعت كسب مىشود آنگاه اين سلسله علوم ، انسان را آمادگى مىدهد براى علوم و معارف ديگر و به همين لحاظ فيلسوفان پيشين در كتاب فلسفى ابتدا بحث از طبيعيّات و احكام آن مىكردند و پس از آن از ماوراى طبيعت .\r\nمطلبى كه اهميّت بسزا دارد در اينجا عنوان شود اين است كه لانگه و ديگر افراد مادّى سؤال شود علم چيست و آن را چگونه تعريف مىكنند و آن كه معلوم است ، چيست و آن كه عالم است ، كيست و آن كه معلّم است ، كيست تا اوّل حقيقت علم\r\n\r\n","description":"","footnote":"","page_name":" 179 ","page_number":189},
  {"content":"\r\n\r\nدانسته شود آنگاه ببينيم از اصلى كه ادّعا كرده‌اند كه هر بحث علمى هميشه بايد از ماده شروع كند چه مىخواهند و پس از حلّ اين معمّا معلوم خواهد شد كه صاحب وجود حقيقى ماده است يا وراى آن .\r\nو ديگر اين كه از اين اشخاص مادّى مىپرسيم انسان چگونه با خارج از خود راه پيدا مىكند تا بدانها عالم شود . و به عبارت ديگر خود راه كدام است كه انسان بدان وسيله بر خارج دست مىيابد و بدان عالم مىشود . انسانى كه به چيزى دانا شد بايد در وى حالتى پديد آيد و صفتى پيدا شود كه پيش از علم به آن چيز اين حالت و صفت در وى نبود و گرنه چه فرقى در دو حال جهل به آن چيز و علم به آن چيز خواهد بود . و بدون هيچ شك و شبهه انسان در اين دو حال يكسان نيست .\r\nاكنون بايد فهميد كه علم يافتن به آن چيز خارج از او به چه نحو است ، و چه چيزى از آن خارج وارد در انسان شد و چه كسى او را كشيد و به سوى خود آورد ؟ اگر انسان عين ذات خارجى آن شىء را كشيده و به سوى خود آورده است تصديق داريد كه مسلما اين طور نيست ؛ چه اين كه ذوات اشياء خارجى بر جاى خود قرار دارند و تجافى از جاى خود نكردند . و اگر انسان از آنها عكس‌بردارى مىكند و اين شبح و شكل آنها كه در وى حاصل شده است علم او بدانها است ، سؤال پيش مىآيد كه از انسان چه چيزى بر آنها دست يافته است و از آنها عكس گرفته است ؟ مىتوان گفت كه اشعهء ايكس مثلا بدانها فرستاد و از ظاهر و باطن آنها عكس‌بردارى كرده است . اگر اين طور باشد ، فرستنده كيست و گيرنده كيست ؟ وانگهى هيچ دانشى ديدنى يعنى از عالم ماده نيست و با تنزل از اين گوييم همهء دانشها ديدنى نيستند كه از آنها عكس گرفته شود . در شنيدنيها و در بوييدنيها و در چشيدنيها و در بسودنيها و جز آنها چگونه است . و از اين محسوسات مدرك پنجگانه بگذريم ، در علم به معانى چگونه است و در مدركات در خواب چگونه است و در مدركات كلى عقلى چه در خواب و چه در بيدارى چگونه خواهد بود . و كسانى كه اخبار به غيب مىكنند و از آتيه خبر مىدهند و آنچنان كه گفته‌اند به وقوع مىپيوندد چگونه است . و خوابهايى كه مىبيند\r\n\r\n","description":"","footnote":"","page_name":" 180 ","page_number":190},
  {"content":"\r\n\r\nو همان‌طور تحقق مىيابد چگونه است ؟ و اين همه حقايق و معارف و رشته‌هاى علوم و اشباح و اشكال گوناگون را در كجا گنجانيده است و امور خارق العاده از قبيل تصرف در ذى روح و بىروح چگونه است و تنويم مغناطيسى چگونه است و ارتباط انسانها با ارواح گذشتگان چگونه مىباشد و سؤالهاى بسيار ديگر در اين مورد به ميان مىآيد كه پس از تحليل و تشريح آنها ، مادّى چاره‌اى جز اين ندارد كه سر به آستانه ماوراى طبيعت فرود آورد .\r\nچنان كه معروض داشتيم مطلب بسيار مهمّ اين است كه حقيقت علم شناخته شود كه اگر تعريف اين گوهر آن چنان كه هست به دست آيد ، مادّى خود به خود به جهل خود اعتراف خواهد كرد و چون مبناى دروس و مباحث ما اين است كه به طريق برهان و استدلال پيش برويم بايد در تعريف علم و معلم و عالم سخن به ميان آيد .\r\nآن كه گفته است هوك گفته است عدد افكارى را كه شخص مىتواند در طول عمر خود ضبط كند به دو ميليون تخمين مىزند و مىگويد كه تجسّس ذره‌بينى بر ما ثابت كرده است كه مغز انسان براى نگاهدارى اين اندازه افكار كفايت مىكند .\r\nدر مباحث آتيه ما پس از معرفت گوهر روح با تحقيق و تأمل در براهين عديده دانسته مىشود كه انسان را حد وقوف نيست و خود دفترى است كه هر چه در او نگاشته شود اوراق آن پايان نمىيابد .\r\nآن كه گفته است لامترى در كتاب ماشين انسانى ماده را قادر بر اكتساب حركت و حس مىداند و عقل را علّت اين حركت مىشناسد . در اينجا مادى عقل را علّت حركت و حس مىداند و حال اين كه كولپه در صدر مقاله مذهب مادى گفت كه مذهب مادى وصفى نفس و عقل را چون يكى از صفات ماده مىداند . و مذهب مادى عليتى عقل را معلول ماده مىشناسد . ملاحظه مىفرماييد كه چگونه تضادگويى دارند كه يك جا عقل را علت حركت ماده مىداند و يك جا عقل را معلول ماده مىشناسد و از اين گونه ضد و نقيض در گفتار آنان بسيار است .\r\nمىبينيد كه كولپه مؤلف كتاب مذكور مىگويد : هلباخ مؤلف كتاب دستگاه طبيعت\r\n\r\n","description":"","footnote":"","page_name":" 181 ","page_number":191},
  {"content":"\r\n\r\nهمت خود را بر آن مقصور داشته است كه با مذهب ماوراء الطبيعه به هر صورت كه هست مبارزه كند و بر ضد هر نظريه‌اى كه قائل است اصل و جهان ديگرى وراى طبيعت وجود دارد ، به سختى قيام كرده است . چون مادى مىخواهد به پندار خود آسوده و بىقيد و بند زيست كند ناچار است كه به هر صورت مبارزه با قايلين به ماوراء الطبيعه قيام كند تا به پندار خود اصل را طبيعت دانسته كه پس از متلاشى شدن كه عبارت از مرگ است خبرى نيست تا حلقه تكليف و بندگى به گوش كند و محدود زيست كند اين است مبلغ علم آنان كه به ظاهر اين حيات دل داده‌اند و از حيات اصيل غافل‌اند .\r\nكولپه مىگويد : كتاب نيرو و ماده بوشنر كتاب پريشانى است . اگر چه كتابهاى همه آنان پريشان است ولى باز اين بوشنر مادّى پريشانى است كه اعتراف دارد دست‌رسى به كنه آنى كه بايد داشته باشد ندارد عبارت گذشتهء او را بخوانيد . و بوشنر در اين اعتراف ، رفقاى مادّى ديگر هم دارد . ملاحظه مىفرماييد كه كولپه مىگويد : همهء فلاسفه مادى مشكل حقيقى را بدون توجه و با كمال آسانى به كنارى گذاشته اعتنايى به آن نمىكنند . و باز گفته است مذهب مادى از تفسير و توضيح ساده‌ترين عمليات عقلى و روانى عاجز است .\r\nبارى به افكار و آراى عمده مادى آشنايى حاصل شده است . و اگر بيش از اين در نقل اقوال آنان از اين كتاب و آن كتاب بپردازيم موجب اتلاف وقت و تضييع عمر است ؛ و بهتر آن است كه سؤالاتى و مباحثى پيش آوريم تا حقيقت آشكار شود .\r\nموكول مىشود تا چون توفيق ادراك حضور دوستان دست دهد .\r\n\r\nدرس چهل و ششم\r\nامروز يكشنبه بيست و ششم ماه رجب 1398 ه ق برابر با 11 تير ماه 1357 ه ش كه عام الحزن عالم اماميه است . اين كمترين توفيق يافته است تا باز با دوستانش در حلقهء دانش‌پژوهى نشسته است . راستى خوش‌تر از دانش‌پژوهى و بهتر از خودشناسى و\r\n\r\n","description":"","footnote":"","page_name":" 182 ","page_number":192},
  {"content":"\r\n\r\nآشنا شدن به كتاب بزرگ كيانى چيست . آن كه در راه پژوهش و فزايش دانش و بينش نيست ، جانورى بيش نيست بلكه به ارج و اندازه كمتر از آن است كه آن ، سرمايهء پژوهش ندارد و اين دارد و نمىيابد .\r\nبىگزاف اين همه پليديها و بديها و علم و عالم‌كشيهاى روز افزون از همين جانوران بىشاخ و دم است كه كسب دانش نكرده‌اند و گوهر معرفت به كف نياورده‌اند ؛ ديو سيرتانى به صورت انسانند . انسان نه آن است كه در خاكش كرده‌اند و نه غايتش اين است كه در غائط ريخته‌اند .\r\n ناصر خسرو بِراهى مىگذشت * مست و لا يعقل نه چون مِيخوارگان\r\nديد قبرستان و مَبرَز روبرو * بانگ بر زد گفت كاى نظّارگان\r\nنعمت دنيا و نعمت خواره بين * اينش نعمت ، اينش نعمت خوارگان \r\nقفطى در تاريخ الحكماء گويد در يك جانب گور افلاطون به رومى نوشته بود : أمّا الارض فانها تغطّى جسد افلاطون هذا و امّا نفسه فانها فى مرتبة من لا يموت . يعنى زمين بدن افلاطون را پوشانيد امّا نفس او همانا در مرتبه كسى است كه مرگ براى او نيست . شيخ عارف نامدار فريد الدين عطار در آخر مقاله بيست و ششم منطق الطير گويد :\r\n چونكه آن سقراط در نزع او فتاد * بود شاگرديش گفت اى اوستاد\r\nچون كفن سازيم و تن پاكت كنيم * در كدامين جاى در خاكت كنيم\r\nگفت اگر تو باز يابيم اى غلام * دفن كن هر جا كه خواهى و السلام \r\nآرى تا اجتماعى مدينهء فاضله نشد همين درنده خويىها خواهد بود و آنگاه بدان نايل مىشود كه مردم آن به حقيقت خود آشنايى يابند و اين نمىشود مگر به نور علم و حلقهء تعليم و تعلّم .\r\nبارى ، همان به كه سر خويش گيريم و راه كاوش و پژوهش پيش ، كه دريغ باشد دمى از آدمى تباه شود ؛ شيخ بزرگوار سعدى نيكو گفته است :\r\n نگهدار فرصت كه عالم دَمى است * دَمى پيش دانا به از عالَمى است \r\n\r\n","description":"","footnote":"","page_name":" 183 ","page_number":193},
  {"content":"\r\n\r\nمعنى قوه و فعل را در دروس گذشته بيان كرده‌ايم . اجمالا اين كه هر چيز كه در او استعدادى است كه چيز ديگر شود ، امّا هنوز آن چيز ديگر نشده است ، گويند اين چيز بالقوه فلان چيز است . مثلا تخم نارنج استعداد دارد كه درخت نارنج شود ؛ اكنون كه تخم است گويند بالقوه درخت است ، و چون درخت شد گويند به فعليت رسيد و بالفعل درخت است ؛ و بديهى است كه هر موجود مستعدّى در مسير فعليت ، مخصوص به خود است . و مىدانيم كه هر مستعدّى كه بالقوه فلان فعليّت است ، از حركت به آن فعليّت مىرسد و اگر در حركت نباشد به همان صورت نخستين خود به ظاهر باقى خواهد بود . نه فقط همان تخم نارنج به حركت درخت مىشود و دانه‌هاى ديگر به حركت گياهها و درختها مىگردند و نطفه‌ها به حركت انسانها و حيوانها مىشوند ، بلكه كانيها به حركت ، فلان گوهر كانى مىشوند و همچنين هر چه كه به حركت از قوه به فعل مىرسد .\r\nحال در نظر بگيريد خودتان را كه مطلبى را نمىدانسته‌ايد ، آن مطلب براى شما بالفعل مجهول بود ؛ و اين انسان است كه قابل است بالقوه به هر كمالى برسد ، تا آن مطلب را فرا نگرفته‌ايد شما را نسبت به آن مطلب عالم بالفعل نتوان گفت بلكه عالم بالقوه‌ايد . اگر چه در اين هنگام كه نسبت به آن مطلب خاص عالم بالقوه‌ايد نسبت به بسيارى از صور علميّه عالم بالفعل بوده باشيد . و شما كه از قوه بدر آمديد و به فعليّت رسيديد يعنى آن مطلب مجهول براى شما معلوم گشت ، بايد از حركت بدان صورت علميه نايل شده باشيد ؛ و دانستى كه فكر يك نحو حركت در انسان است . پس از راه اين حركت كه فكر است ، از قوه به فعليت آمده‌ايد و بالفعل نسبت به آن مطلوب مجهول قبل عالم شده‌ايد يعنى آن صورت علميه كه بالقوه بود اكنون بالفعل براى شما حاصل شده است .\r\nحال از شما مىپرسيم كه آيا باز اين صورت علميه بالقوه است يا وقتى كه به فعليّت رسيد ديگر قوه در او راه ندارد ؟ و گرنه پس هنوز اين صورت علميه بالفعل حاصل نشده است ، و مفروض اين است كه صورت علميه به فعليت رسيد و بدان\r\n\r\n","description":"","footnote":"","page_name":" 184 ","page_number":194},
  {"content":"\r\n\r\nعالميم ؛ پس ديگر قوه و حركت در او راه ندارد .\r\nو ديگر اين كه آيا حركت مستلزم تغيّر و تبدّل نيست ؟ و اگر صورت علميه‌اى كه بالفعل حاصل شده است حركت كند آيا نه اين است كه به حركت ، تغير و تبدل در صورت علميه راه پيدا مىكند ؟ و صورت علميه ثابت و برقرار نخواهد بود ؟ و آيا جز اين است كه همهء صور علميهء ما به حال خود ثابت‌اند ؟ مثلا دانستيم كه زواياى ثلاث مثلث بر سطح مستوي برابر با دو قائمه است و دانستيم كه نسبت محيط هر دايره با قطرش 14 / 3 است و دانستيم كه كلّ اعظم از جزء خود است ؛ اين دانسته‌ها هميشه باقى و برقرارند . و مىدانيد كه ماده اباى از تغير و تبدل ندارد بلكه در تغيّر و تبدّل است و اگر صور علميه مادى باشند بايد اباى از تغير و تبدل نداشته باشند و حال آن كه چنين نيست ، زيرا كه علم ثابت دائمى است و به مرور زمان هر اندازه كه باشد و لو به مسافت هزاران سال نورى به هيچ وجه تغيّر و تبدّل به دو روى نمىآورد . پس صور علميه مجرد از ماده و عارى از قوه است . يعنى موجودى يافتيم كه وراى ماده است .\r\n\r\nدرس چهل و هفتم\r\nبرهان ديگر در اثبات اين كه صورت علميه موجود مجرد از ماده و عارى از قوهء مقابل فعل است :\r\nماده را احكامى خاص از قبيل قبول اشارهء حسى و تجزيه و انقسام و تغير و تبدل و وضع و محاذات و زمان و مكان و اوزان و ابعاد و مقادير و ديگر احوال و اوصاف ماده است . مثلا به پاره سنگى اشاره مىشود كه اين پاره سنگ ، جايى را اشغال كرده است و بعدى و فضايى را گرفته است كه مىگوييم متحيّز و در اين مكان است . و به قياس با اجسام ديگر محاذى با آن و زبر اين و زير آن و بر اين است . و در زمان بسر مىبرد و زمان بر او مىگذرد كه درست است بگوييم : زمانى است . و مىشود آن را به نصف و ثلث و ربع و اجزاى ديگر تجزيه كرد . و همچنين صحيح است ديگر احوال ماده بر او جارى شود .\r\n\r\n","description":"","footnote":"","page_name":" 185 ","page_number":195},
  {"content":"\r\n\r\nدر بيان وضع و زمان و مكان در دروس آتيه به تحقيق و تفصيل بحث مىكنيم . و اكنون اگر چه در مراحل ابتدايى راه دانش‌پژوهى هستيم ولى به معانى آنها تا بدان اندازه كه در فهم برهان دخيل است آشناييم .\r\nدر نظر بگيريد كه آن پاره سنگ را رنگ بخصوصى است . مثلا سفيد است .\r\nسفيدى ، ذاتى سنگ نيست و گرنه هر سنگى بايد سفيد باشد . سنگ را گوهرى است جز سفيدى و جز رنگهاى ديگر كه به هر رنگ درآيد سنگ است ، پس رنگ خارج از ذرات سنگ و عارض بر اوست . بديهى است كه چون آن پاره سنگ را به دو نيم كنيم رنگ او نيز به پيروى او به دو نيم مىشود .\r\nدر مثال مثلث - دليل پيش - انديشه بفرماييد ، صورت علميه‌اى را به برهان هندسى از شكل « 1 » سى و دوم مقالهء نخستين اصول اقليدس تحصيل كرده‌ايم كه سه زاويه مثلث\r\n\r\n\r\n","description":"","footnote":"\r\n( 1 ) . هر مثلثى كه يكى از اضلاعش اخراج شود زاويه خارجهء آن مساوى با دو زاويهء داخل مقابلش است . و زواياى ثلاث مثلث برابر با دو ثائمه است . در مثلث الف ب ج ، ضلع ب ج ، آن تا د اخراج شد . از ج ، ج ه موازى الف ب خارج شد .\r\nبه حكم شكل 29 همان مقاله ( مقالهء نخستين اصول اقليدس ) زاويهء الف ج ه مساوى با زاويهء الف است كه متبادل يكديگرند و زاويهء ه ج د مساوى با زاويه ب است كه خارج و داخلند . پس جميع زاويه الف ج د خارجه مثلث مساوى دو زاويهء الف و ب داخل مقابل آن است : و به حكم شكل سيزدهم آن زاويه الف ج د با زاويه الف ج ب مساوى با دو قائمه است پس هر سه زاويهء مثلث مساوى با دو قائمه است . و قيد به سطح مستوى براى اين جهت است كه مثلث كروى بر سطح مستدير است و در شكل يازدهم مقاله اولاى اكرمانالاوس ثابت شد كه زواياى ثلاث مثلث كروى بيش از دو قائمه مىشود .\r\n","page_name":" 186 ","page_number":196},
  {"content":"\r\n\r\nبر سطح مستوي برابر با دو قائمه يعنى 180 درجه است . اين صورت علميه يك مطلب كلى و حقيقت بسيط است . اگر مثل آن پاره سنگ جسم و مادى باشد ، و يا مانند آن رنگ بر وى عارض بر ماده باشد ، بايد خودش چون سنگ و يا به تبع محلّش چون رنگ قابل انقسام و تجزيه باشد . و نيز بايد ديگر احكام ماده بر آن صادق باشد ، و لكن انقسام و تجزيهء آن چه مفهوم دارد ؟ تغيّر و تبدّل آن چه معنى دارد ؟ آيا دربارهء او مىتوان گفت : در آن مكان يا در آن زمان است ؟ و يا طول آن چه قدر و عرض آن چه قدر است ؟ آيا صحيح است كه گفته شود نيمى از آن و يك پنجم و يك دهم آن ؟ و يا اين كه حقيقت واحدى است كه به هيچ وجه رخنه در وحدت او راه نمىيابد . اگر چنين موجودى مادّى بود اباى از قبول احكام ماده نداشت . و هر صورت علميهء كليه اين چنين است .\r\nپس از اين برهان هم نتيجه گرفتيم كه هر صورت علميهء كليه موجودى وراى ماده است . در اين امور تأمل و دقت بسزا بفرماييد و آنها را سرسرى نگيريد . من كوشش مىكنم كه مطالب را ساده و روان به رشته تحرير در آورم شما هم بكوشيد تا درست به حقيقت آن برسيد . و بايد اهتمام شما به فهميدن بيش از اعتناى شما به نوشتن باشد كه اصل آن است .\r\nدر روزگار پيش پوست حيوانات از قبيل آهو و گوسفند و مانند آنها را دبّاغى مىكردند و چنان به بار مىآوردند كه به صورت كاغذ در مىآمد و بر آن مىنوشتند .\r\nمن خودم بسيار پوست دباغى شدهء گوناگون ديدم كه تميز برخى از آنها با كاغذ در بادى نظر دشوار مىنمود . قفطى در تاريخ الحكماء آورده است كه يكى از شاگردان سقراط به او گفت : براى ما دانشت را در دفتر بند كن . در جواب گفت : من دانش خويش را در پوست ميش تباه نمىكنم . « 1 »\r\n\r\n\r\n","description":"","footnote":"\r\n( 1 ) . قال له بعض تلاميذه : قيدّلنا عملك فى المصاحف . قال ما كنت لأضع العلم فى جلود الضّان . تاريخ حكما ( طبع ليدن ) ص 199 ، ايضا ترجمهء فارسى ( طبع دانشگاه تهران ) ص 277 .\r\n","page_name":" 187 ","page_number":197},
  {"content":"\r\n\r\nگويند ابو حامد محمد غزالى آنچه را فرا مىگرفت در دفترها مىنوشت . وقتى با كاروانى در سفر بود و نوشته‌ها را يك جا بسته با خود برداشت در راه گرفتار راهزنان شدند . غزالى رو به آنان كرد و به التماس گفت اين بسته را از من نگيريد ديگر هر چه دارم از آن شما . دزدان را طمع زيادت شد آن را گشودند و جز دفترهاى نوشته چيزى نيافتند . دزدى پرسيد كه اينها چيست ؟ چون غزالى وى را بدانها آگاهى داد دزد راهزن گفت علمى را كه دزد ببرد به چه كار آيد . اين سخن دزد در غزالى اثرى عميق گذاشت و گفت پندى به از اين از كسى نشنيدم و ديگر در پى آن شد كه علم را در دفتر جان بنگارد .\r\nآرى بهترين دفتر دانش و صندوق علوم براى انسان گوهر جان و گنجينهء سينه او است بايد دانش را در جان جاى داد و بذر معارف و علوم را در مزرعهء دل به بار آورد كه از هر گزند و آسيبى دور ، و دارايى واقعى آدمى است .\r\n\r\nدرس چهل و هشتم\r\nاز دو برهانى كه در اين دو درس آورديم نتيجه گرفتيم كه صورت كليهء علميه يعنى علم به آن حيث كه علم است حقيقتى است جز ماده و حتى عارض بر ماده هم نيست .\r\nاز برهان ، حكم قطعى يقينى بدون شك و ترديد حاصل مىشود . در حكم وى جاى انگشت اعتراض احدى نيست . پس هيچ اندامى از پيكر آدمى جاى علم نيست زيرا همهء اعضا ، جسم‌اند . آن استخوان ران كه ستون بدن و بزرگترين عضو اين پيكر است جسم است و آن رگهاى مويى بلكه به مراتب باريك‌تر از مو و ذرات بسيار ريز و خرد ديگر كه به چشم ديده نمىشوند و در اين پيكر بوالعجب در كارند ، هم جسم‌اند و جسم ماده است .\r\nحال تصديق فرموده‌ايد كه دماغ جاى علم نيست و علم در ياخته‌هاى دماغ\r\n\r\n","description":"","footnote":"","page_name":" 188 ","page_number":198},
  {"content":"\r\n\r\nجايگزين نيست . ياخته واژهء فارسى است كه به فرانسه سلول « 1 » گويند و آن را موجود زنده و حساس و متحرك و عنصر اصلى مواد زنده مىدانند كه بدن كليهء موجودات زنده از نباتات و حيوانات از اجتماع سلولهاى بىشمار تشكيل شده‌اند ؛ و چون بسيار ريزند با چشم ديده نمىشوند . اين ياخته‌ها هر اندازه ريز باشند باز قابل انقسام‌اند و لو به انقسام وهمى . چنان كه قابل اشارهء حسيّه‌اند و همچنين ديگر احكام و اوصاف ماده بر آنها صادق است و دانستى كه صورت كليهء علميه حقيقتى است كه اباى از احكام ماده دارند و هيچ يك آنها بر او صادق نيست .\r\nآرى دستگاه مغز آلت و ابزار ادراك علوم و كسب معارف است هم چنان كه گوش آلت شنيدن ، و چشم آلت ديدن ، و ديگر اعضا هر يك آلت و ابزار كارىاند . هم چنان كه دستگاه چشم به حسن تركيب و اعتدالش باشد آدمى بهتر مىبيند ، دستگاه مغز نيز هر چه تركيب آن بهتر و اعتدالش بيشتر و مجهّزتر بوده باشد كار علمى آدمى بهتر خواهد بود . در حظّ ولذّ « 2 » آورده است كه : گويند مقياس در عقول انسانيّه ميزان دماغى است كه در كاسهء سر هر فردى است . پس هر دماغى كه وزن او بيشتر است ، صاحب آن عقل او بيشتر است و وزن متوسط دماغ در نوع انسان 286 مثقال است ، و در مرد اعلى مرتبه آن 310 مثقال و در زن 270 مثقال و در دماغ نيز هزال و سمن و جوانى و پيرى عارض مىشود ، مثل بدن ، و هر كس دماغ او از 215 مثقال كمتر باشد . در جرگهء ابلهان بايد محسوب شود . ( ص 20 خط ولذ )\r\nدر هر مطلبى برهان مقتدا و متّبع است نه قول اين و آن ؛ و گرنه اقوال و آرا بسيار بلكه بىنهايت است ؛ به خصوص در اين عصر كه شهوت تأليف و تصنيف در كلّه‌ها عجيب جوش مىزند گويا حكيم عظيم الشأن ناصر خسرو علوى دربارهء اينان گفته است :\r\n هر كسى چيزى همى گويد ز تيره رأى خويش * تا گمان آيدت كو قسطاى بن لوقاستى \r\n\r\n\r\n","description":"","footnote":"\r\n( 1 ) .  Cellule \r\n( 2 ) . نام كتابى است از تأليفات دانشمند گرانمايه ملا محمد حسين نايينى .\r\n","page_name":" 189 ","page_number":199},
  {"content":"\r\n\r\nبه بحث مذكور رجوع كنيم : اكنون كه به برهان معلوم شده است صورت كليهء علميه ماده و عارض بر ماده نيست و بديهى است كه موجود است نه معدوم بلكه شايد شريف‌ترين موجود باشد ناچار بايد او را در موطنى تقرّر و تحقّق باشد ، چه اين كه آن را دارا شده است و مىگويد : من اين مطلب را فهميدم و اين علم را دارم .\r\nآن كه مىگويد من دارم ، دارنده او است و پيش از تحصيل آن آن را نداشت و اكنون كه دارنده است و موطن او ماده نمىتواند باشد پس بايد گيرنده و دارندهء علم موجودى غير مادى باشد .\r\nپس انسان را حقيقتى وراى پيكر مادى هم هست كه به هيچ وجه ماده و اوصاف و احوال آن را در آن مقام راه نيست و آن حقيقت ، گيرنده و دارندهء دانش است و در دروس گذشته نيز در اين مطلب بحث كرده‌ايم .\r\nپس از مباحث مذكور نتيجه حاصل شد كه دو موجود يافتيم كه هيچ يك مادى نيست : يكى صورت علميه و ديگرى دارندهء آن كه به تعبير ديگر بگوييم ظرف علم بايد فحص و بحث شود كه اين ظرف و مظروف چگونه ظرف و مظروفى خواهند بود يعنى ظرف در اينجا به چه معنى است ؟ آيا اطلاق ظرف بردارندهء علم ، به حقيقت است يا به مجاز ؟ و يا اين كه ظرف را معانى متعدد باشد ولى يكى در طول ديگرى .\r\nو باز مطلبى كه در اينجا بسيار مهم است اين است كه انسان چگونه به كسب حقايق و معارف ، دانا و داناتر مىشود و اصلا چگونه علوم را كسب مىكند و در اين مسير تكامل مىيابد . چون هنوز چندان ورزش فكرى نكرده‌ايم ، اين مباحث را موكول به دروس بعد مىكنيم . اين خوشه‌چين خرمن حقيقت ، كتابى در اين مطلب تأليف كرده است و به عللى چند ، چندان مايل به طبع آن نيست . شايد پس از كوچ كردنم طبع شود و مطبوع ارباب علم قرار گيرد . اميد است كيف كان كه مطالب آن را كوتاه و روان در چند درس براى شما تحرير و تقرير كنم و يا در تحت عناوين دروس آتيه اصول و امّهات آن را بازگو كنم .\r\nبناى ما اين است كه فقط با نور برهان از ظلمت‌كدهء جهل رهايى يابيم ، و اگر رهزنى\r\n\r\n","description":"","footnote":"","page_name":" 190 ","page_number":200},
  {"content":"\r\n\r\nپيش آمد تنها با سلاح منطق و دليل نبرد كنيم تا كاروانى را كه طالب حق و حقيقت‌اند به سر منزل مقصود برسانيم . بسيار مفتخرم كه بتوانيم انسانهايى را به راه تعالى و تكاملشان راهنمايى كنم . سقراط مىگفت : من مانند مادرم فن مامايى دارم . او كودكان را در زادن مدد مىكرد و من نفوس را يارى مىكنم كه زاده شوند يعنى به خود آيند و راه كسب و معرفت را بيابند . « 1 »\r\n\r\nدرس چهل و نهم\r\nصورت كليهء علميه را در كتب فلسفه صورت معقوله و عقليه و معقول گويند و دارندهء آن را عاقل و عقل ، و قوهء عاقله و فعل عاقل را كه ادراك صورت معقوله است تعقل مىگويند . پس صورت علميهء كليه يعنى همان معقول و عالم بدان يعنى عاقل ، و عقل و ادراك صورت كليهء علميه يعنى تعقل .\r\nشايد در ميان موجودات مشهود ما ، تعقل فقط فعل انسان باشد . ممكن است در دروس آتيه فحص و بحث در اين موضوع نيز پيش بيايد و دليل ، ما را به حكم قطعى بكشاند . در برهان دوم محط نظر صورت عقليه بود كه معانى و مفاهيمى به طور مطلق و كلّى و بسيط ادراك مىشود و معلوم شد كه اين حقايق كليهء بسيطه با قيد اطلاق و كلّيّت ، ظرف تقرر و ثبوت آنها فقط و فقط موجودى است كه از ماده و احكام ماده برى است ؛ و به عبارت كوتاه وراى ماده و طبيعت است . فلاسفه از چنين موجودى تعبير به مجرّد مىكنند يعنى موجود عارى و برهنه از ماده و اوصاف و احوال آن ؛ و به عبارت ديگر مجرد و مفارق از جز خودش .\r\nو از برهان مذكور نتيجه مىگيريم كه معانى كليه و صور عقليه با قيد اطلاق و كلّيّت در خارج از وعاء تحقق آنها كه عقل است در هيچ جاى جهان مادى نمىتواند ثبوت و وجود داشته باشد ، زيرا آنچه در خارج وجود دارد همه اشخاص جزئى مادى آن\r\n\r\n\r\n","description":"","footnote":"\r\n( 1 ) . سير حكمت در اروپا ، ج 1 ، ص 14 .\r\n","page_name":" 191 ","page_number":201},
  {"content":"\r\n\r\nمعانى كليّه‌اند . مثلا مفهوم جسم معنايى است كه اين معنى در همهء افراد جسم خارجى وجود دارد و آن معنى همان است كه به تحقق آن در خارج جسم متحقق مىشود . امّا معنى جسم با قيد كلّى صورت عقليه است كه در خارج از ظرف عقل وقوع آن صورت‌پذير نيست . پس بايد گفت كه بين ظرف و مظروف يك نحو مناسبت و مشابهت و سنخيت وجود دارد چنان كه غذا با مغتذى اين چنين است يعنى بين آكل با مأكول او يك نوع مشابهت وجود دارد . البتّه اين مطالب اكنون به صورت اشاره عنوان مىشود تا وقت تفصيل و تشريح آنها فرا رسد .\r\nچون در تقرير براهين و توضيح مطالب احتياج به دانستن اصطلاحات منطقى و فلسفى پيش مىآيد بايد كم‌كم بدانها آشنا شويم . اكنون به مناسبت بحث در صورت كليهء علميه لازم ديدم كه به معانى لفظ كلّى آشنا شويم :\r\nبدان هم چنان كه در زبان پارسى واژهء « بار » به چند معنى است كه هر معنايى غير از معناى ديگر است . لفظ « بار » قالب و حامل همهء آن معانى است مثلا ميوهء درخت بار است ، و بار بر اسب و استر بار است ، و اجازه و رخصت بار است ، و مرتبه و دفعه بار است . همچنين لفظ « كلّى » در اصطلاح منطق و فلسفه به اشتراك لفظى بر چند معنى اطلاق مىشود . از آن جمله كلّى منطقى ، كلّى طبيعى ، كلّى عقلى .\r\nبيانش اين كه هر لفظ كه مفهوم آن اقتضاء شركت نمىكند آن را « جزئى » گويند مانند زيد . و اگر اقتضاى شركت بكند آن را « كلّى » خوانند مانند انسان . و به عبارت ديگر اگر مفهوم فرض صدق آن بر كثيرين ممتنع باشد « جزئى » است و الّا « كلّى » . « كلّى » به اين معنى را در كتب عقلى ، كلّى منطقى گويند . و طبايع اشيا چون طبيعت انسان كه در افراد انسان خارج نيز متحقق است ، و طبيعت حجر كه در اشخاص حجر موجود است ، و همچنين طبيعت آب و خاك و آتش و بياض و سواد كه هم در افراد خودشان موجودند آن را كلّى طبيعى خوانند . و كلّى طبيعى موصوف به كلّى منطقى را كلّى عقلى گويند مانند انسان كلّى .\r\nوعاء تحقق كلّى منطقى و كلّى عقلى ، ذهن است يعنى در صقع آن گوهر ماوراى\r\n\r\n","description":"","footnote":"","page_name":" 192 ","page_number":202},
  {"content":"\r\n\r\nطبيعت به نام عقل ثبوت دارند . امّا كلّى طبيعى در خارج از ذهن موجود است كه عين وجود افراد خارجى خود است ، با اضافهء مشخصات افرادى كه در ذاتيات دخيل نيستند . مثلا آب طبيعتى است كه هر كجا آن طبيعت تحقق يابد صورت نوعيهء آب پيدا مىشود ، امّا رنگ و طعم و بو و ديگر عوارض آبها جزو حقيقت آب و داخل در طبيعت او نيستند . آب اگر گرم باشد آب است و اگر سرد باشد آب است . حرارت ذاتى آب نيست و گرنه آب سرد بايد آب نباشد . و همچنين برودت ذاتى آب نيست و گرنه آب گرم بايد آب نباشد و همچنين عوارض مشخصهء افراد هر نوع .\r\nتبصره : كلّى را جز معانى سه‌گانه فوق معنى ديگر است كه در كتب حكمت متعاليه به كار مىبرند و آن كلّى به معنى احاطهء شمولى و سعهء وجودى است . مثلا وجود علّت نسبت به معلول خود وجود كلّى دارد . يعنى سعهء وجودى و احاطهء شمولى دارد كه آن سعه و احاطه را وجود معلول ندارد و كلّى به اين معنى از جرگهء مفاهيم دور است و در ذهن نمىآيد و ظرف تحقق آن فقط متن خارج است ، چنان كه كلّى عقلى و كلى منطقى وعاء ثبوت آنها فقط صقع ذهن است و به هيچ وجه در خارج ذهن وقوع نمىيابد .\r\nواضح علم منطق معلّم اوّل حكيم عظيم الشأن ارسطو است كه آن جناب را ارسطاطاليس نيز گويند كه در قرن چهارم قبل از ميلاد مسيح مىزيست . اسكندر كبير ذو القرنين شاگرد ارسطو بود و ارسطو به حسب تقاضا و خواهش اسكندر منطق را تأليف كرده است . اسكندر در ازاى تأليف منطق به ارسطو پانصد هزار دينار انعام كرد و هر ساله يكصد و بيست هزار دينار نيز به معلّم تقديم مىداشت لذا پيشينيان علم منطق را ميراث اسكندر مىگفتند ؛ حتى علم منطق به ميراث ذى القرنين لقب داده شد و فيلسوف بزرگ ملّا هادى سبزوارى در منطق منظومه گويد :\r\n الّفه الحكيم رسطاليس * ميراث ذى القرنين القدّيس \r\nذو القرنين عالم دوست علم‌پرور را تمجيد مىكند كه قدّيس بود . ملاحظه بفرماييد كه چگونه پادشاهان نيك سرشت پيشين در بذر معارف و بذل دراهم و ترويج علم و تكريم عالم ساعى بودند . و نام نيكو از خود به يادگار گذاشتند و پس از\r\n\r\n","description":"","footnote":"","page_name":" 193 ","page_number":203},
  {"content":"\r\n\r\nقرنها به زبان امثال حكيم سبزوارى به صفت قدّيس تقديس مىشوند . كوتاه سخن ، ببين تفاوت ره از كجاست تا به كجا .\r\nارسطو منطق را به منزله مقدّمه و مدخل فلسفه قرار داده است زيرا كه طريق استدلال مباحث فلسفى بايد در علم منطق دانسته شود . لذا آن را آلت علوم نظرى و علم ميزان نيز مىنامند . ولى ناگفته نماند كه علم منطق اختصاص به دوره‌اى و كوره‌اى ندارد بلكه با طبيعت بشر عجين است و هيچ گاه فطرت بشر از آن خالى نبوده است .\r\nمعلّم يعنى ارسطو مبتكر اصل آن نبود بلكه آن را از قوه به فعل در آورده است .\r\nمثل ارسطو با منطق مثل خليل بن احمد نحوى با علم عروض است زيرا هم چنان كه به قول ابو نصر فراهى در خطبهء كتابش نصاب صبيان : خوش آمدن شعر مرطبعهاى موزون را غريزى است ، همچنين عروض يك شاعر ، طبع روان و موزون او است . بسا شاعران نامور كه عروض نخوانده‌اند ولى اشعار طبع موزون و غريزى آنان معيار صحيح و مثل اعلاى شمس قيس رازيها در مسايل علم عروض است .\r\nاشعار لطيف طبع روان آنان چنان است كه الحان موزون برخى از پرندگان :\r\n مرغان زبان گرفته يكسر باز * بگشاده زبان رومى و عِبرى\r\nيك مرغ سرودِ پارسى گويد * يك مرغ سرودِ ماورى النَّهرى\r\nدر زمجره شد چو مطربان ، بلبل * در زمزمه شد چو مؤبدان قُمرى\r\nماند ورشان به مقرى كوفى * ماند ورشان به مقرى بصرى\r\nبر شاخ درخت ارغوان بلبل * ماند به جميل معمر عَذرى\r\nبىوزن عروض بحرها گويد * شاعر نبود بدين نكو شعرى\r\nطاوس مديح عنصرى خواند * دُرّاج مسمّط منوچهرى « 1 » \r\nامّا عالم جليل خليل ، به قول ابن خلكان آن را استنباط كرده و به فعليّت رسانده است و اقسام آن را به پنج دايره در آورده است كه از آنها پانزده بحر استخراج مىشود\r\n\r\n\r\n","description":"","footnote":"\r\n( 1 ) . ديوان ( منوچهرى دامغانى )\r\n","page_name":" 194 ","page_number":204},
  {"content":"\r\n\r\n( هو الذى استنبط علم العروض و أخرجه الى الوجود و حصر اقسامه فى خمس دواير يستخرج منها خمس عشر بحرا ، ص 190 ، ج 1 ، تاريخ ابن خلكان چاپ سنگى تهران در ترجمهء واضع علم عروض خليل مذكور ) .\r\nغرض اين است كه اگر چه علم شريف منطق ، ميزان كسب حقايق عقليه و معارف حقه است ، ولى نه چنين است كه اگر كسى اصطلاحات منطقى و قواعد آن را نداشته باشد به كلّى از كسب علوم و ادراك براهين ادلّه عاجز باشد و نتواند به جايى برسد و چيزى بيابد زيرا چنان كه تذكر داده‌ايم منطق فطرى بشر است . آرى اگر نيك‌بختى علاوه بر سرمايهء فطرى ، تحصيل علم منطق هم كرده است نور على نور است .\r\nجامع المقدمات مجموعهء چند رساله در نحو و صرف و اخلاق و منطق است كه نخستين كتاب درسى محصّلين علوم اسلامى است . دو رسالهء آن يكى به صرف مير و ديگر به كبرى اشتهار دارد . هر دو به زبان پارسى و بسيار ارزشمند و سودمند از مؤلفات دانشمند بزرگ سيد على بن محمد حسينى معروف به مير سيد شريف است كه برخى وى را آملى و برخى ديگر گرگانى مىدانند . رسالهء صرف به نام وى صرف مير شهرت يافت . من رساله‌اى موجز در صرف به پارسى ، بدين خوبى ، در عجم نديده‌ام و به عربى در عرب هم .\r\nرساله كبرى در علم منطق است . مير را رساله‌اى ديگر مختصرتر از كبرى در منطق است لذا اين دو رساله را به قياس يكديگر صغرى و كبرى گويند يعنى رسالهء صغرى و رسالهء كبرى . و من منطقم دربارهء كبراى منطق همان است كه دربارهء صرف مير .\r\nغرضم از تعريف كتاب مذكور اين كه در آغاز تحصيلم كه در مسجد جامع آمل اشتغال داشتم چنينم هست ياد از پير دانا « 1 » فراموشم نشد هرگز همانا كه فرمود مير سيد شريف كبرى را تدريس مىكرد پس از پايان يافتن آن به شاگردان گفت ببينيد مردم در محاورات روزانهء خود چه مىگويند ؟ آنان از گفتگوى مردم چيزى\r\n\r\n\r\n","description":"","footnote":"\r\n( 1 ) . آية الله محمد غروى آملى رحمه اللّه .\r\n","page_name":" 195 ","page_number":205},
  {"content":"\r\n\r\nنيافتند و به مير گفتند مكالماتشان دربارهء معاملاتشان بود . گفت پس مطالب كبرى را نفهميده‌ايد دوباره بايد درس بگيريد : پس از اتمام دور دوم باز به آنان گفت ببينيد مردم چه مىگويند . در اين بار به مير گفتند مردم همين مطالبى را كه ما خوانده‌ايم بر زبان داشتند : يكى به صورت قضيهء حمليّه جمله‌اى را ادا مىكرد و ديگرى به صورت قضيهء شرطيّه . آن ديگرى قضيه‌اش ممكنه بود و آن ديگرى فعليّه . آن يكى به هيأت ضرب اوّل شكل اوّل نتيجه مىگرفت و آن ديگرى به صورت استقراء و آن ديگرى به طرز تمثيل و . . . مير گفت حالا درسها را فهميده‌ايد . آرى همانها را كه مردم بالفطره دارايند از قوه به فعليّت درآمده است و به صورت منطق يا عروض ، تدوين و تنظيم شده است .\r\n\r\nدرس پنجاهم\r\nاز طريق برهان نتيجه حاصل شد كه صور معقوله ، فعليّت محض و مبرّاى از ماده و احوال و اوصاف ماده‌اند و موطن تحقق آنها نيز موجودى از همان سنخ يعنى مجرد از ماده و اوصاف ماده است شايسته است كه اين دو امر مستدل مبرهن را به صورت اصل بر اصول گذشته بيفزاييم :\r\nاصل 43 - هر صورت معقوله ، فعليت محض و مبرّاى از ماده و اوصاف و احوال ماده است .\r\nاصل 44 - وعاء تحقق صور معقوله ، موجودى مبرّا از ماده و اوصاف و احوال ماده است .\r\nدر اين درس سخن ما اين است كه همهء معلومات ما صور و معانى كليّه نيستند بلكه يك سلسله معلومات ديگر هم هست كه بايد بدانها نيز آشنا شويم و دربارهء ظرف ثبوت آنها هم كاوش كنيم :\r\nالتفات بفرماييد يك وقت معنى و مفهوم محبّت مطلق را مثلا ادراك مىكنيم كه اضافه و مقيّد به چيزى نيست . اين همان صورت كليّه علميه است كه دانسته‌ايم و آن را\r\n\r\n","description":"","footnote":"","page_name":" 196 ","page_number":206},
  {"content":"\r\n\r\nبه اسم صورت معقوله و عقليه شناخته‌ايم . لفظ صورت در اين گونه موارد به معنى حقيقت شىء است - نه صورت به معنى شكل و هيأت هندسى اشيا - و آن را معانى متعدد است كه هر يك در موضع خود دانسته مىشود . در كتب عقليه ، قوهء مدركه كليات مرسله يعنى صور عقليه را عاقله و آن صور ادراك شده را معقوله ، و عمل قوهء عاقله را تعقّل مىگويند .\r\nو يك وقت محبّت فلان شخص را دربارهء خود ادراك مىكنيم . معنى محبّت در اين فرض ، مطلق نيست بلكه مضاف و مقيّد به فلان شخص است و به اين لحاظ جزئى است و در كتب عقليه معانى جزئيه ادراك شده را موهوم و متوهم مىنامند و قوهء مدركه آنها را واهمه و متوهّمه . و عمل قوهء واهمه را كه ادراك معانى جزييه است توهم مىگويند . در مباحث و دروس آتيه محققا دانسته مىشود كه وهم گويا عقل است كه از مرتبهء خود ساقط شده است و همچنين موهوم گويا معقول است كه از مرتبهء خود ساقط شده است .\r\nو همچنين يك وقت معنى و مفهوم شجر مطلق را مثلا ادراك مىكنيم كه همان عقليه است . و يك وقت فلان شجر مخصوص خارجى را ادراك مىكنيم .\r\nفرق ميان اين ادراك شجر جزئى و آن محبّت جزئى اين است كه محبّت جزئى از معانى است ؛ شكل و طول و عرض ندارد . و صورت شجر جزئى ادراك شده از معانى نيست ؛ بلكه از صور است كه وى را شكل و طول و عرض مىباشد . در كتب عقليه قوه‌اى را كه اشياى جزئى مشكّل و مصور با طول و عرض و ارتفاع و شكل آنها را ادراك مىكند قوهء خيال و متخيّله ، و آن صور مدركه را متخيّله و خيال هم مىگويند ؛ و فعل قوهء خيال را كه ادراك صورت و شكل جزئى است تخيّل مىنامند .\r\nلفظ صورت در اين گونه موارد به معنى شكل و هيأت هندسى است اگر چه خود حقيقتى از حقايق است .\r\nتعدد افعال سه‌گانه تعقّل و توهّم و تخيّل ايجاب مىكند كه مباديشان يعنى قواى عاقله و واهمه و خيال نيز متعدد باشند هم چنان كه افعال متعدد ابصار و استماع و\r\n\r\n","description":"","footnote":"","page_name":" 197 ","page_number":207},
  {"content":"\r\n\r\nاستشمام ( ديدن و شنيدن و بوييدن ) مثلا مستلزم تعدد قواى آنهاست كه باصره و سامعه و شامّه است . ادراكاتى بالاتر از تعقّل و پايين‌تر از تخيّل هم داريم كه در وقت بيان هر يك از قواى باطنه و ظاهره بيان مىشود .\r\nاينك سخن ما اين است كه بجز از مدركات عقليه مدركاتى ديگر داريم كه آنها را مثل وجود خارجيشان مثال و شكل است و طول و عرض دارند ، و به عبارت ديگر صورت خيالى دارند .\r\nيك صورتگر چيره‌دست اشكال ، اشياء را چنان ترسيم مىكند كه هر كس آنها را ببيند بىدرنگ حكم مىكند كه اين شكل فلان چيز و آن شكل فلان چيز است . استادم علامه شعرانى مىفرمودند نسخه‌اى خطّى عتيق در كتابخانهء مشهد رضوى ديدم كه در وى عكسهاى گياهان و حيوانات ، بسيار شگرف و شگفت به قلم توانايى ترسيم شده است . عكس كرمى را چنان تصوير كرده است كه آدمى در برخورد اوّل تصوّر مىكند كرمى زنده در هامش كتاب به راه افتاده است . پوشيده نيست كه صورتگرى قوهء خيال به مراتب قوىتر از كار آن صورتگر چيره‌دست است .\r\nعلاوه اين كه آنچه را صورتگر ترسيم مىكند در حقيقت از روى الگوى لوح خيال است يعنى اوّل قوهء خيال چابك دست زبردست صورتگرى مىكند و سپس مطابق آن در خارج پياده مىشود و به عبارت ديگر صورت ديگر درخت مثلا از خارج به داخل و از داخل باز به خارج دور مىزند . پس بىگزاف صورت مرتسمه در لوح خيال اصل است و آنچه به وزان او در خارج ترسيم مىشود فرع و نمودار اوست .\r\nآيا در واقع صور خياليّه را مانند صور مرتسمهء بر سطوح خارجى بايد دانست يا :\r\nآن طورى است ، و اين طور ديگر ، البته اين سؤال گنگ مىنمايد ؛ بهتر اين است كه در ضمن مثالى آن را روشن گردانيم : فرض بفرماييد درخت كهنسالى را يا كوه بلندى را و يا دشت پهناورى را و يا درياچه و يا دريايى را و يا صفحهء دلگشاى آسمان و ستارگانش را و يا انسانى سالخورده را و يا كودكى شيرخوار را و يا همهء آنها و جز آنها را ادراك كرده‌ايم و فرضا عكس و شكل آنها را بر روى كاغذى 25 35 سانت ترسيم\r\n\r\n","description":"","footnote":"","page_name":" 198 ","page_number":208},
  {"content":"\r\n\r\nكرده‌ايم . اگر شخص خبره‌اى آن صفحه كاغذ را ببيند با اين كه همه طول و عرضش به آن حدّ است مىگويند اين درخت خيلى كهنسال است و بايد محيط تنهء آن در حدود سه چهار متر و ارتفاع آن بيش از صد متر باشد . و همچنين در ديگر عكسها به پهنايى و بزرگى و كوچكى و نسبت هر يك با ديگرى حكم مىكند با اين كه همه در يك صفحهء كاغذ محدود مذكور نقش شده‌اند .\r\nالبته اين تمثالها هر يك با حفظ تناسب اندام خارجى اشياء نامبرده ، موزون و متناسب ترسيم شده است . و شك نيست كه هيچ يك از آن صور مرتسمه به بزرگى و پهنايى و بلندى و گودى آن اشياء خارجى نيست . و اگر به همان تناسب و تعادل اشكال و عكوس ، در صفحه‌هاى خيلى خيلى كوچكتر از صفحه مذكور ترسيم شود همانگونه حكايت مىكنند كه در صفحهء مذكور حاكى بودند .\r\nحالا ببينيم كه آيا صور منتقش اشياء در قوهء خيال هم به همان مثابت و منزلت صور اشياى مرتسمه بر صفحه‌هاى كاغذهاى نامبرده است كه بگوييم آن اشكال و اشباح اشياء با حفظ تناسب و تعادل و توازنشان ، منتهى خيلى خيلى كوچك و جمع شده در سلولهاى دماغ مثلا منتقش و منطبع‌اند ، و يا اين كه فرقى در ميان است ؟ .\r\nالتفات بفرماييد آيا نه اين است كه در عالم خواب اشياء را با همان وضع و هيأت و شكل و قد و قامتشان مىبينيم و يقين داريم كه آنچه را در خواب مىبينيم يك نحو از انحاء ادراكات ما است و آن اشباح و اشكال را در خودمان مىبينيم نه در ظرف خارج از موطن ادراكات خود . و آنچه را در عالم بيدارى خود مىبينيم نيز هم چنان است كه در عالم خواب ، يعنى اشياء را با همان طول و عرض و عمق و وسعت آنها ادراك مىكنيم و صدق گفتار ما با فى الجمله دقت و تأمل براى هر كس به خوبى معلوم است و آن را تصديق مىكند .\r\nآيا در عالم خواب آن همه اشباح و اشكال را ادراك مىكند مثلا مىبيند كه در كشتى اقيانوس‌پيما نشسته و در اقيانوس سفر مىكند و يا در طيّاره بر فراز آسمان پرواز مىكند و اين همه با ابعاد و اشكالشان در يك سلول دماغ كه از نهايت خردى بايد آن را\r\n\r\n","description":"","footnote":"","page_name":" 199 ","page_number":209},
  {"content":"\r\n\r\nبا چشم مسلّح ديد ، منطبع است ؟ يعنى مانند آن صفحهء كاغذ كه گفتيم بسيار كوچك شده است و باز حاكى از واقعيت خارجى است ، مىباشد ؟\r\nاكنون عصر روز چهارشنبه سيزدهم ماه شعبان 1398 ه ق برابر با 38 تير 1357 ه ش است كه در اين مسجد سبزه ميدان آمل در حلقه درس و بحث نشسته‌ايم .\r\nمىدانيم كه در خواب نيستيم و بيداريم . توجه بفرماييد من و شما همگى كوه دماوند را به خوبى مىشناسيم زيرا كه در دامن سبز و خرّم آن بزرگ شديم . به بزرگى و وسعت دامنه و ارتفاع و قرى و محالات و چشمه‌ها و رودها و ديگر اوضاع طبيعى و جغرافيايى آن كم و بيش آگاهيم . اين دو بيت را از پدرم - كه جانم به فدايش - به يادگار دارم امّا از كيست نمىدانم .\r\nوقتى در خردساليم با وى سخن از اين كوه باشكوه به ميان آوردم در جوابم گفت :\r\n سَهَند و سَبَلان و كوه الوند * ميان كوه‌ها كوه دماوند\r\nهزاران چشمه دارد دامن او * رى و مازندران پيرامن او « 1 » \r\nو چون تعليم در صغر مانند نقش بر حجر است بر لوح خاطرم نقش بست .\r\nهم اكنون كوه دماوند و پيرامون آن را در نظر بگيريد ، از يك سو سلسله جبال البرز كه به بوستان دلستان بيشهء مازندران آيين بسته‌اند ، در بين او و درياچهء خزر سدّى سرتاسرى كشيده و استوار در ميانه است كه سدّ اسكندر در برابر آن افسانه است . و از سوى ديگر رشتهء دراز كوه « ماز » كه به گياهان رنگارنگ مشك فام ، عطرآگين شده است همچون ديوار قلمه‌اى سهمگين كه گم شود در او آسمان و زمين سر به آسمان\r\n\r\n\r\n","description":"","footnote":"\r\n( 1 ) . پيرامن مخفف پيرامون و فتح ميم براى ضرورت شعرى است . در برهان قاطع گويد :\r\nسهند بر وزن سمند كوهى است مشهور در ولايت آذربايجان نزديك به تبريز . سبلان به فتح اوّل و ثانى بر وزن و معنى سولان است و آن كوهى باشد نزديك به اردبيل . الوند بر وزن و معنى اروند باشد كه نام كوهى است بلند در نواحى همدان ، چشمه‌هاى بسيار از دامن آن كوه برمىآيد . و چون تعليم در صغر مانند نقش بر حجر است بر لوح خاطرم نقش بست .\r\n","page_name":" 200 ","page_number":210},
  {"content":"\r\n\r\nبرداشته افراشته است . رودخانهء هزار هم با هزاران پيچ و خمش چون اژدهاى دمان ، جوشان و خروشان بسان تنّين فلك بر گرد كوكب قطبى جدى ، بر او حلقه زده است .\r\nقلّه‌اش را برف فرا گرفته است و بر زيبايى او افزوده است . قرص خورشيد هم در مقابل او قرار گرفته و زلال مىتابد ، از مواجه شدن شمس با قله‌سار پر برفش گوئى مقابله نيريّن است كه جمالى ديگر يافت و بخصوص اشعه آفتاب تير كه اندامش را تيرباران مىكند هر دم نورانىتر مىشود . از نزديك بر اثر درّه‌ها و شعبه‌هاى هولناكى كه از سر تا به پايش به هر سو منشعب است همچو مخروط مضلّعى كه منشورش نامند ، به نظر مىرسد . از دور چنان نمايد كه گويى شيخى سالمند ولى نورانى و تنومند كه عمامهء تميز شير شكرى بر سر دارد و عباى پشمين خاكسترى بر دوش ، بسيار با وقار و خويشتن‌دار مربّع بر زمين نشسته است ، و كوههاى ديگر خرد و كلان بسان بچگان جناب شيخ ديده به چهرهء نورانى پدر دوخته‌اند .\r\nتصديق مىفرماييد اين چند جمله كه در وصف كوه دماوند گفته‌ايم شرحى است از هزاران كاندر عبارت آمد . حرف ما اين است كه آيا اين اوصاف و احوال را در خواب و بيدارى ادراك مىكنيم يا نه ؟ البته هيچ كس نمىگويد نه . حالا كه ادراك مىكنيم بفرماييد آيا كوه دماوند را با اوصاف مذكور از ابعاد و اشكال و ارتفاعات و كوههاى ديگر كه در خواب و بيدارى مىبينيم آيا همه آنها را بر سلولى كه بايد با چشم مسلّح ديده شود مىبينيم ؟ به اين بيان كه اشياء مذكور خارجى به تناسب واقعيتشان كوچك شده‌اند و بر سلولى منطبع‌اند و ما آن همه اجسام و مقادير و هيأت و اوضاع را از انطباع بر سلول دماغ پى مىبريم ، راستى اين طور است يا اين كه ما آن اجسام را با اوصاف مذكور ادراك مىكنيم ؟ نمىبينم كه هيچ بخردى در اين واقعيت كه آن اجسام با بزرگى و اوصافشان ادراك مىشوند شك و شبهه كند . علاوه اين كه چنين شبهه‌اى شبههء در بديهيات است كه مقبول و مسموع نيست .\r\nاينك مىپرسيم كه اين همه اشكال و صور خيالى با چنان ابعاد و اوضاع كه ادراك مىشوند وعاء تحقق آنها چيست ؟ بديهى است كه اگر هر عضوى از اعضاى پيكر\r\n\r\n","description":"","footnote":"","page_name":" 201 ","page_number":211},
  {"content":"\r\n\r\nآدمى باشد مثلا به جاى سلول دماغ جمجمهء سر را نام ببريم باز انطباع كبير در صغير لازم مىآيد و اين غلط است .\r\nو چون مىگويى من آنها را اين چنين ادراك كرده‌ام و دارا و دانايم پس بايد دارنده تو باشى يعنى ظرف ثبوت آنها تويى و چون اعضاى مادى تو نمىتواند باشد پس آن كه داراست موجودى غير از اين اعضاى ظاهرى و باطنى مادى توست يعنى بايد موجودى باشد وراى ماده تا انطباع كبير در صغير لازم نيايد . پس نتيجه گرفتيم كه وعاء صور خياليه هم موجودى است وراى ماده . يعنى قوه خيال هم منطبع در ماده نيست .\r\n\r\n","description":"","footnote":"","page_name":" 202 ","page_number":212},
  {"content":"\r\n\r\n\r\nدرس پنجاه و يكم\r\n كجا رفتى بيا اى از نظر دور * كه ما را سوخت اندوه جدايى \r\n( وحشى )\r\nامروز اوّل ماه مبارك رمضان 1398 ه ق برابر با 15 مرداد 1357 ه ش است كه باز توفيق تشكيل جلسه درس بحث و حلقه انس و ذكر يافته‌ايم . از دروس گذشته نتيجه گرفته‌ايم كه تاكنون سه قسم موجود واقعى حقيقى يافته‌ايم : يكى ماده محض كه جسم و جسمانى از آن تركيب شده است . و ديگر صور علميه عقليه كه مجرد و مطلق و عارى از ماده و احكام ماده است . و ديگر صور خياليه كه مقيد به مقدار و شكل است و مانند صور عقليه ، مجرد مطلق نيست ؛ ولى چون به فعليت رسيده است قوه در آن راه ندارد . پس صور خياليه برخى از احكام ماده را از قبيل مقدار و شكل ، داراست و از بعضى از احكام ماده از قبيل حركت و قوه مبرّاست و به عبارت اخرى صورت خيالى نه مانند صورت عقلى مجرد مطلق است و نه چون جسم و جسمانى مادّى صرف ، بلكه او را تجرد برزخى است و هر چيزى كه متوسط طولى بين دو چيز ديگر باشد آن را برزخ بين آن دو چيز گويند كه از جهتى مغاير با هر يك از آن دو و از جهتى مشابه با هر يك از آن دو است و به عبارت ديگر هر چه برزخ بين دو چيز است حدّ فاصل بين آن دو و غير آن دو است و او را دو جهت است كه با هر يك از آن دو جهت مناسب با عالم آن جهت است ؛ و نيز برزخ بر حدّ فاصل بين دو چيز اطلاق مىشود ، خواه در طول هم باشند يا نباشند .\r\n\r\n","description":"","footnote":"","page_name":" 203 ","page_number":213},
  {"content":"\r\n\r\nچنين مىبينم كه توضيح بيشترى در اين مقام بايد داد . التفات بفرماييد اين كه گفتيم خيال چون به فعليّت رسيده است قوه در آن راه ندارد ، همچنان است كه دربارهء صور عقليه گفته‌ايم كه چون به فعليّت رسيده است قوه در آن راه ندارد . يعنى همچنان كه صورت علميه‌اى ، حاصل شد ، حقيقت و واقعيتى است كه هيچگاه خلل و نقصان در كاخ رفيع هستى آن راه ندارد و در هر زمان و مكان و در هر شرط و حيث همان صورت علميه است ، صورت خيالى كه مثاليش نيز گويند هم واقعيت و حقيقى است كه چون انسان آن را ادراك كرده و يافته است به فعليّت رسيده است و ديگرگون نمىشود و حركت و استكمال در آن راه ندارد ، و همواره همين است . پس صورت خيالى از اين جهت مغاير با ماده و مادى و مشابه با صورت عقليه است زيرا كه ماده پيوسته در حركت است و از قوه به فعل و از نقص به كمال و از ضعف به شدّت مىرود . و دانستيم كه صور عقليه كليات مرسله و مطلقه‌اند ، يعنى علاوه بر اين كه فعليات محضه‌اند كه از قوه و استعداد خالىاند نيز مجردات صرفه‌اند كه از حدود و جهات عارىاند نه تجزيه و تقسيم‌پذير و نه تغيير و تبديل . و صورت خيالى اگر چه به فعليّت رسيده است و در صورت خيالى بودن فلان شبح تمام است ولى چون مثال شبح خارجى است داراى طول و عرض است لذا قابل انقسام و تجزيه است ؛ پس صورت خيالى ، متوسط بين ماده و صورت معقوله است يعنى برزخ ميان آن دو است كه جهتى نه آن است و نه اين ، كه حدّ فاصل بين آن دو است و از جهتى ، هم آن است و هم اين ، كه به برخى از صفات آن متصف است و به برخى از صفات اين .\r\nگاهى از زبان ارباب دانش هر يك از اين سه مرحله تعبير به عالم مىشود كه مىگويد عالم مادّه و عالم خيال و عالم عقل ، و چنان كه اشارتى رفت اين عوالم ثلاثه در طول همند نه جداى از يكديگر و نه گسيخته و بريده از هم .\r\nاكنون مطلبى كه در اينجا بيان آن لازم و ضرورى است كه آنچه را انسان تخيل كرده\r\n\r\n","description":"","footnote":"","page_name":" 204 ","page_number":214},
  {"content":"\r\n\r\nاست خيال آن را همين انسان داراست و مىگويد مثلا من فلان كوه و فلان دريا و فلان درخت و فلان صحرا را ادراك كرده‌ام . پس اين شخص متخيّل داراى صور خيالى است ، يعنى عالم خيال او در او مرتسم و منتقش است و به حقيقت و واقع ، خود دراى آن است بلكه خود آن است ، همچنانكه صور عقليه را ادراك كرده است مىگويد من عالم به فلان حقيقت و مطلب مىباشم و به فلان چيز دانا شدم يعنى عالم عقل او در خود اوست كه خود عاقل است و داراى صور معقوله است بلكه خود همان عقل و صور معقوله است و به عبارت ديگر داراى صور علميه ، بلكه خود صور علميه مىباشد و بديهى است كه داراى بدن مادى يعنى عنصرى و جسمانى نيز مىباشد . پس انسان داراى عوالم سه‌گانهء ماده و خيال و عقل است و يا در حقيقت ، خود عوالم سه گانه است و بيرون از اين سه نيست و شايد اين عالم مشهود ما هم مثل آدم باشد كه او را سه مرحله يا عين مراحل سه‌گانه يعنى عالم ماده و عالم خيال و عالم عقل باشد كه آدم و عالم در اين جهت با هم برابر و يكسان باشند تا ببينيم برهان با ما چه مىكند و از نور منطق چه فروغى عائد ما مىشود ، البته اين حرف‌ها را عمق ديگر است كه به وقتش بيان مىشود .\r\n\r\nدرس پنجاه و دوم\r\nدر اين درس ، سخن ما در پيرامون خيال است . كودكان و خردسالان را در نظر بگيريد ، اگر براى آنها حكايات و داستانها از زبان حيوانات مثلا موش و گربهء عبيد زاكانى گفته شود خوب ادراك مىكنند و نيك وجد مىنمايند و خوش مىخندند و هر چه حكايت ساده‌تر و روانتر باشد بهتر مىفهمند و بسيار شگفتى و شكفتگى نشان مىدهند . امّا اگر مطلبى علمى با ساده‌ترين گفتار گفته شود از يافتن آن ناتوانند بلكه از گوينده روى بر مىگردانند و سرگرم به بازى خود مىشوند . علّتش اين است كه هنوز در مرحلهء خيال‌اند و از عالم خيال قدم فراتر ننهاده‌اند و نهايت سرمايهء فهم و ادراك\r\n\r\n","description":"","footnote":"","page_name":" 205 ","page_number":215},
  {"content":"\r\n\r\nآنان همان قوهء خيال است .\r\nنطفهء انسان مانند ديگر دانه‌ها و تخمها ، دانه و تخمى است كه در او استعداد و قابليت و خاصيّت خاصّى است چنان كه هر دانه و تخمى اين چنين است . همانطور كه دانهء كنجد مثلا در رحم زمين جوانه مىزند و مىرويد كه هر كس وى را ببيند مىگويد نبات است ، نطفهء انسان نيز چون در زمين رحم قرار گرفت نخستين بار چون ديگر دانه‌ها در مقام نباتى است امّا نباتى كه قابل است روزى عاقل شود ولى چون طفره مطلقا چه در حسيّات و چه در معنويات نزولا و صعودا باطل است تا مراحل پايين را سپرى نكرده است به مقامات بالا نائل نمىشود لذا از نباتى به حيوانى و از حيوانى به انسانى ارتقا مىيابد .\r\nچه بسا ديده‌ايم كه دانه‌ها و هسته‌ها كاشته شده‌اند و تا حدّى باليده‌اند ولى بر اثر نامساعدى زمان و مكان و يا عدم مراقبت برزگر و باغبان ، به كمال لائق خود نرسيده‌اند . همچنين انسانها كه دانه‌هايى روييده شده‌اند و بر اثر بىتوجّهى و بىمبالاتى در حدّ ناقصى توقف كرده‌اند ، و به دليل و برهان ثابت مىكنيم كه انسان را حدّ توقف نيست ، يعنى در هويت و وجود مقام معلوم و درجهء معين ندارد چنان كه ديگر موجودات طبيعيه و نفسيه و عقليه دارند . اكثر مردم در حدّ خيالند و مىتوان گفت حيوانات باهوشند ، اگر چه خيال انسان از خيال حيوانات قويتر است .\r\nبه قول ملاى رومى صاحب مثنوى :\r\n نيست وش باشد خيال اندر جهان * تو جهانى بر خيالى بين روان\r\nبر خيالى صلحشان و جنگشان * وز خيالى فخرشان و ننگشان\r\nهر كسى شد بر خيالى ريش كاو * گشته بر سوداى گنجى كنجكاو\r\nاز خيالى گشته شخصى پُر شكوه * روى آورده به معدنها و كوه\r\nوز خيالى آن دگر با جهدِ مُرّ * رو نهاده سوى دريا بهر دُرّ\r\nوان دگر بهر تَرهّب در كنِشت * وان يكى بهر حريصى سوى كشت \r\n\r\n","description":"","footnote":"","page_name":" 206 ","page_number":216},
  {"content":"\r\n\r\n از خيال آن رهزن رَسته شده * وز خيال اين مرهم خسته شده\r\nدر پَرى خوانى يكى دل كرده گم * بر نجوم آن ديگرى بنهاده سُم\r\nآن يكى در كِشتى « 1 » از بهر رَباح * وان يكى با فسق و ديگر با صلاح\r\nاين روشها مختلف بيند برون * زان خيالات ملوّن ز اندرون\r\nاين در آن حيران شده كان بر چى است * هر چشنده ، آن دگر را نافى است\r\nآن خيالات ارنبُد نامؤتلف * چون ز بيرون شد روشها مختلف\r\nقبلهء جان را چو پنهان كرده‌اند * هر كسى رو جانبى آورده‌اند \r\nخواجهء طوسى در شرح فصل چهاردهم نمط ششم اشارات شيخ الرئيس گويد :\r\nقوهء خياليه در انسان مبداء اوّل تحريك بدن اوست . ( القوة الخيالية فى الانسان هى المبدأ الأول لتحريك بدنه ) اين سخن خيلى بلند و ارجمند است . قوهء خيال در انسان مبدأ اوّل تحريك بدن اوست از اين جهت كه به بدن نزديك‌تر از قوهء عاقله است ، به علّت اين كه قوهء عاقله ارفع و اشمخ از آن است ، زيرا كه دانستى قوهء عاقله تجرد نام دارد و قوه خياليه تجرد برزخى كه برزخى بين طبيعت كه بدن است و بين قوه عاقله دارد . آنچه را كه عاقله انديشيده در قوهء خيال تمثّل مىيابد يعنى صورتى به وزان آنچه انديشيده در اين كارخانهء صورتگرى انسان به نام خيال بر سبيل محاكات منتقش مىشود و اين صور منتقشه موجب انفعالات بدن و حركات او مىگردد . لذا بدين مناسبت قوهء عاقله مبدأ ثانى و قوه خياليه مبدأ اوّل حركات بدن است كه اين به وى نزديك است و آن از وى دور ، چنان كه در اطفال كه هنوز به مرحلهء عقل نرسيده‌اند به خوبى مشهود و معلوم است كه مبدأ اوّل تحريك بدن آنان به قوهء خيال و خواسته‌هاى خيالى است . همين قوهء خيال مبدأ تحريك بدن حيوانات نيز هست ولى آنان به شهادت آثار و افعال وجوديشان مبدأ عقلى ندارند و شايد قوهء وهميّه داشته باشند . اين قوه را چه در انسان و چه در حيوان مراتب و درجات است . اگر چه قوهء\r\n\r\n\r\n","description":"","footnote":"\r\n( 1 ) . كشتى ( كشت ياء نكره )\r\n","page_name":" 207 ","page_number":217},
  {"content":"\r\n\r\nخياليهء انسان با قوهء خياليهء حيوان تفاوت بسيار دارد .\r\nغرض اين است اكثرى از مردم به شهادت احوال و آثار و افعال و اقوالشان در مرتبهء خيال توقف كرده‌اند و چنان كه گفته‌ايم حيوانات باهوشند و تمدّن حيوانى دارند نه انسانى ، و همه كيرودار و بگير و ببند و دادوستدشان به قول ملاى رومى در دفتر چهارم مثنوى همانند قلعه‌گيرى كودكان است . آن كودكى كه چيره آيد بر سر خاك توده بر آيد و لاف زند كه قلعه مراست ؛ كودكان ديگر بر وى رشك برند .\r\nوقتى استادم علّامه شعرانى برايم حكايت فرمود كه ناصر الدين شاه به شخصى نامه‌اى نوشت ، چون نامه به وى رسيد كسانش را خواست و نامه را به خواننده‌اى داد كه بخواند ، همين كه خواننده نام آن شخص را به زبان آورد ، شخص مزبور به اين و آن نگاه مىكرد و با دست خود به خود اشارت مىنمود و به زبان بومى مىگفت :\r\nمو ( يعنى من ) . آرى\r\n بر خيالى صلحشان و جنگشان * وز خيالى فخرشان و ننگشان \r\nمقصودم اين نيست كه قوهء خيال غلط و نارواست بلكه مرادم اين است كه نبايد در اين حدود توقف كرد بلكه جميع قوا از طبع تا عقل وسايل پيشرفت انسان و تور شكار اوست . اگر انسان آنها را نداشته باشد ناقص است ، بايد آنها را به كار ببرد تا درجه درجه به مدارج و معارج مقامات شامخهء انسانى عروج كند نه در حدّى از آن حدود بماند . به قول دانشمند بنام مجدود بن آدم سنايى غزنوى در كتاب شريف حديقة الحقيقه .\r\n عالَم طبع و وهم و حسّ و خيال * همه بازيچه‌اند و ما اطفال\r\nغازيان طفل خويش را پيوست * تيغ چوبين از آن دهند به دست\r\nتا چو آن طفل مردِ كار شود * تيغ چو بينش ذو الفقار شود \r\nدر بعد خواهيم دانست كه انسان را سه سير است يكى سير مادّى طبيعى ، و دوم سير برزخى مثالى ، و سوم سير عقلى . اول و دوم را نهايت است و سوم بىنهايت .\r\n\r\n","description":"","footnote":"","page_name":" 208 ","page_number":218},
  {"content":"\r\n\r\n\r\nدرس پنجاه و سوم\r\nبه درس سى و سوم تا سى و هفتم نگاهى بفرماييد . ما از آن دروس به دليل و برهان و بحث و فحص نتيجه گرفته‌ايم كه وعاى علم ، به خلاف همهء ظرفهاى مادى ، هر چه علم در او بيشتر قرار گيرد گنجايش او بيشتر مىگردد و براى تحصيل علم بالاتر و بيشتر آماده‌تر مىشود ؛ اين اصل سى و هفتم بود . و نيز نتيجه گرفته‌ايم كه علم را با وعاى او يك نحو سنخيّت است ، و اين اصل سى و هشتم بود . و نيز نتيجه گرفته‌ايم كه نفس ناطقه و مخرج او از نقص به كمال هر دو از موجودات ماوراى طبيعت‌اند ؛ اين اصل سى و نهم بود . و از اين دروس اخير نتيجه گرفتيم كه صور خيالى تجرد برزخى دارد ، و بديهى است كه صور خيالى قسمى از اقسام ادراكات ماست و دانسته‌ايم كه ادراك و علم به يك معنى است و چون صور خيالى تجرّد دارد به حكم اصل سى و هشتم با وعاى خود يك نحو سنخيّت دارد . يعنى قوهء خيال هم ، تجرد برزخى دارد .\r\nخوب است كه اين مطلب مستدل را هم به صورت اصلى درآوريم .\r\nاصل 45 - هر يك از قوهء خيال و صور خيالى را تجرد برزخى است .\r\nحالا ببينيم اين قوه خيال كه وعاء صور خيالى است حقيقتى وراى نفس يعنى روان انسانى است يا شعبه‌اى و شاخه‌اى از آن است . درختى را در نظر بگيريد . آيا آن درخت شخصيتى است و شاخه‌هاى آن را شخصيتى ديگر و ريشه‌هاى آن را شخصيتى ديگر و برگهاى آن را شخصيتى ديگر و تنهء او را شخصيت ديگر است ؟ يا از ريشه تا شاخه‌ها و برگها يك هويت و شخصيت است ؟ تصديق مىفرماييد كه آن درخت مجموع ريشه‌ها و تنه و شاخه‌ها و برگهاست يعنى همهء آنها يك هويّت و شخصيت را تشكيل مىدهند .\r\nو مىدانيم در درخت نيرويى است كه بدان مىبالد و برگ و شكوفه و چغاله و ميوه مىدهد و همان نيروست كه آن را شاداب و شكفته مىدارد و در تمام اندام آن درخت سريان دارد . حتّى آن ريشه‌هاى مويى و آن رشته‌هاى نازك كشيده در برگها ، از آن قوه\r\n\r\n","description":"","footnote":"","page_name":" 209 ","page_number":219},
  {"content":"\r\n\r\nتر و تازه‌اند و حيات نباتى دارند و آن رشته‌هاى گوناگون در درخت حامل آن قوه‌اند و به منزلت رگهاى حامل خون در انسان و حيوانند .\r\nانسان با اندك تأمل به خوبى حكم مىكند كه دو هويت يعنى دو شخص و دو كس نيست بلكه يك شخص و يك هويت است كه جميع افعال و احوال و اطوار و آثار وجوديش را به يك شخص كه خودش است نسبت مىدهد و از آن يك هويت ، تعبير به من مىكند و مىگويد من اراده مىكنم و من راه مىروم و من خيال مىكنم و من انديشه مىكنم و من ادراك مىكنم . خلاصه جميع آثار وجوديش را از ظاهر و باطن بدون استثنا به يك من اسناد مىدهد اگر چه ادوات و آلات و ابزار اظهار آثار وجوديش هر يك جز ديگرى است ولى اصل فعل همه را به يك هويت نسبت مىدهد و اضافت مىكند . بلكه خود آن آلات و اداوات را با همهء كثرت و اختلافشان باز به همان شخص و هويت كه از آن تعبير به من مىكند نسبت مىدهد .\r\nمىگويد دست من و پاى و سر و چشم و گوش و دل و مغز و كليه و كبد من و . . . بلكه املاك و اموال بيرون از گوهر ذات خودش را يك نحو ارتباط و تعلق پيزرى به او دارند آنها را نيز به همان هويتى كه امور مذكوره را نسبت داده نسبت مىدهد و مىگويد لباس من و خانه و پول و ملك و باغ و راغ من و . . . حال كه اين حقيقت به خوبى خود را به ما نشان داد كه هر كس بيش از يك شخصيت و هويت نيست ، پى ببريم كه جميع قواى ظاهره و باطنهء انسان شؤون يك گوهر و يك ذاتند . به مثل انسان درختى است كه آن قوا شاخه‌هاى او هستند و بديهى است كه شاخه‌ها جز درخت نيستند ، بلكه جزو درختند و اگر به فرض ، آن گوهرى كه از آن تعبير به من مىشود برداشته شود قوهء شنوايى و بينايى و بويايى و قوهء خيال و قوهء عاقله ، همه با او خواهند بود و جدايى اينها از آن امكان ندارد و انفكاك بين اينها و آن ، پندارى بيش نيست و صرف فرض و تقدير است .\r\nپس قوهء خيال ، شأنى از شؤون نفس است كه نفس يك قسم از آثارش را\r\n\r\n","description":"","footnote":"","page_name":" 210 ","page_number":220},
  {"content":"\r\n\r\nدر موطن قوهء خيال نشان مىدهد چنان كه يك قسم از افعال ديگرش را در موطن قوهء عاقله ارايه مىدهد و قسم ديگر را در باصره و قسم ديگر را در سامعه و همچنين .\r\nارسيها « 1 » را ديده‌ايد كه چگونه متشكل از شيشه‌ها به اشكال و الوان گوناگون است كه وقتى كه خورشيد بدانها تابيد در صحن خانه نورها به رنگها و شكلهاى جور واجور منعكس مىشود و مىدانيم يك خورشيد در آنها تابيده است و تعدد نورهاى رنگارنگ به اشكال بسيار از ناحيهء شيشه‌هاست نه از جانب خورشيد ؛ مثل نفس با تعدد آثارش در سراى بدن مثل خورشيد و شيشه‌هاى ارسى است .\r\nاز درس بيست و ششم تا بيست و نهم در اين مطلب نيز بحث كرده‌ايم و در درس سىام اصل بيست و نهم داشته‌ايم كه نفس ناطقه بسان درختى است كه جميع قواى او شاخه‌هاى اويند و اين شعر فلسفى را از حكيم ملا هادى سبزوارى نقل كرده‌ايم :\r\n النفس فى وحدته كل القوى * و فعلها فى فعله قد انطوى \r\nشيخ الرئيس در فصل ششم نمط سوم اشارات در اين خصوص گويد : اين جوهر در تو يكى است و در نزد تحقيق ، او تويى و مر او را فروع و قوايى است در اعضاى تو پراكنده پس چون با يكى از اعصايت چيزى را احساس يا تخيّل يا ميل يا غضب كردى علاقه‌اى كه بين او و بين اين فروع است هيئاتى ( يعنى كيفيت و صفتى ) در تو القا مىكند . حتى اين كه به تكرار آن افعال ، اذعان و اعتقادى بلكه عادت و خلقى در نفس چون تمكّن ملكات متمكن مىگردد ( يعنى نفس از بدن متأثّر مىشود ) چنان كه به عكس ، بدن از نفس نيز متأثر مىگردد چنان كه بسيار پيش مىآيد كه هيأت و صفت عقلى بر اثر همان علاقه بين نفس و بدن اثرى از آن هيأت به فروع مذكور منتقل\r\n\r\n\r\n","description":"","footnote":"\r\n( 1 ) . ارسى به ضمّ اوّل و دوّم ، يك نوع پنجره است كه در آن شيشه‌هاى رنگارنگ به اشكال مختلف به كار برده شده است .\r\n","page_name":" 211 ","page_number":221},
  {"content":"\r\n\r\nمىشود سپس به اعضا سرايت مىكند « 1 » ( نقل به ترجمه ) .\r\nچنان كه در آخر فصل سوّم فنّ هفتم نبات شفا ( ص 372 ج 1 طبيعيّات شفا ) گويد : حق اين است كه نفس واحد است و مر او را قوايى است كه از او به حسب و جوه قابل منبعث مىشود و اين وجوه چون جزء نفس است « 2 » ( نقل به ترجمه ) .\r\nپوشيده نماند كه در هر مطلبى متّبع برهان است نه قول اين و آن ، جز اين كه گاهى پس از اقامهء برهان و تبيين مطلب و تحصيل آن اقوالى از بزرگان علم به عنوان مزيد استبصار آورده مىشود .\r\nپس خلاصه و نتيجهء اين درس اين شد كه هر فرد انسانى يك شخص است يعنى او را يك هويّت است كه تمام قواى مملكت وجودش همه شؤون همان هويت واحدهء اوست و تمام آثار وجودى انسان از يك حقيقت منبعث مىشود ، اگر چه مظاهر آن متعدد و متكثر است .\r\n\r\nدرس پنجاه و چهارم\r\nاز دروس اخير نتيجه گرفتيم كه ظرف علم موجودى وراى طبيعت است يعنى از سنخ عالم مادّه نيست و چون ماده وعاء علم نمىتواند باشد مخرج نفس از نقص به كمال نيز ماده نمىتواند باشد ، زيرا مخرج بايد خود واجد كمال يعنى وعاء علم باشد تا مكمّل ديگرى تواند گردد . پس مخرج نفس از نقص به كمال ، نيز حقيقتى وراى\r\n\r\n\r\n","description":"","footnote":"\r\n( 1 ) . فهذا الجوهر فيك واحد بل هو انت عند التحقيق و له فروع و قوى منبثة فى اعضائك فاذا احست بشىء من اعضائك شيئا او تخيلت او اشتهيت او غضبت ألقت العلاقه بينه و بين هذه الفروع هيئة فيك حتى تفعل بالتكرار اذعانا مّابل عاده و خلقا يتمكنان من هذا الجوهر المدبّر تمكّن الملكات كما يقع بالعكس فانه كثيرا مّا يبتدئ فتعرض هيئة ما عقلية فتنقل العلاقة من تلك الهيئة اثرا الى الفروع ثم الى الاعضاء .\r\n( 2 ) . ان الحق هو ان النفس واحدة و لها قوى تنبعث عنها بحسب وجوه القابا و ان هذه الوجوه كالجزء من النفس . . . الخ .\r\n","page_name":" 212 ","page_number":222},
  {"content":"\r\n\r\nطبيعت است . و در دروس اسبق دانسته شد كه تعليم و تدريس و مطالعه و امور ديگر از اين قبيل ، همه معدّاتند و هيچ يك عليت تامّه ندارند پس نتيجه حاصل شد كه هم نفس موجودى از وراى ماده است و هم مخرج او از نقص به كمال ؛ و اين مطلب شامخ را بايد اصلى قرار داد .\r\nاصل 46 - هر يك از نفس ناطقه و مخرج او از نقص به كمال موجودى وراى ماده‌اند .\r\nبر اين اصل كه نفس موجودى عارى از ماده است ادلهء بسيار اقامه شد و اينجانب تا كنون ادله بسيارى از دليل از كتب و رسايل دانشمندان در رساله‌اى گرد آورده است و همهء آنها را براى رفقا و دوستان آن جلسهء ديگر ، كه آگاهيد به چندين سال پيش از اين جلسه تشكيل شد و تاكنون هم با ميل و شوق فراوان ادامه دارد ، يك يك آن ادله را تحرير و تقرير كرده است ؛ و اگر فرصت دست دهد آنها را به حضور شريف شما نيز بازگو مىكنيم و يا اين كه چون مقدارى سير علمى ما پيش رفته است و به زبان يكديگر بهتر آشنا شده‌ايم خود آن رساله را در اختيار شما قرار مىدهيم و يا اين كه برخى از آنها را كه چندان تكلّف فكرى نمىخواهد پس از مطلب ذيل عنوان مىكنيم تا ببينيم چه پيش مىآيد .\r\nاكنون سخن ما اين است كه هر متحرك در حركت خود به سوى چيزى مىرود كه فاقد آن است تا از حركت واجد آن شود و بديهى است اگر آن چيز را واجد باشد ديگر تحصيل آن بىمعنى است و در پيش دانسته‌ايم كه تحصيل حاصل محال است . و آن چيزى كه متحرك به سوى آن مىرود غايت و غرض اوست . من و شما و هزاران افراد ديگر مانند ما به دنبال كمالند و تشنه و طالب علم و در راه تحصيل آن در تكاپو و در جستجو هستند ، و دانستيم كه خزانهء علم موجودى عارى از ماده ، و وراى طبيعت است ، پس مردم دانسته يا ندانسته به سوى ماوراى طبيعت در حركتند و غرض و غايت علمى همه امرى است كه بيرون از زمان و مكان و مبرّا از ديگر اوصاف و احوال\r\n\r\n","description":"","footnote":"","page_name":" 213 ","page_number":223},
  {"content":"\r\n\r\nمادّه است . يعنى خود حسيّون كه مادّيونند و ماده را اصل مىدانند به سوى اصلى كه وراى ماده است رهسپارند جز اين كه در جهل مركب‌اند يعنى نمىدانند كه نمىدانند .\r\nبه قول ابن يمين :\r\n آنكس كه بداند و بداند كه بداند * گوى سَبَق از گنبد گردون بجهاند\r\nآنكس كه بداند و نداند كه بداند * بيدارش نماييد كه بس خفته نماند\r\nآنكس كه نداند و بداند كه نداند * هم خويشتن از ننگ جهالت برهاند\r\nآنكس كه نداند و نداند كه نداند * در جهل مركّب ابد الدّهر بماند \r\nو صورت هر چيز آن حقيقت و گوهرى است كه آن چيز واجد آن است و با هيچ عارضه و حادثه و در هيچ حالى از احوال و موطنى از مواطن از او گرفته نمىشود ، يعنى هويّت و ذاتى شىء كه سلب و ازاله و انفكاك شىء از ذات خود محال است و صورت شىء همان ذاتيات شىء است . مثلا يك شخص انسان را در نظر بگيريد ، در حركت و تغيير و تبديل است و غذا مىخورد و نيرو مىگيرد و نيرو به تحليل مىرود و باز بدل آنچه تحليل رفته است طلب مىكند و غذا مىخورد تا نيرو بدل ما يتحلّل قرار گيرد و با اين همه تحليلها و تبديلها ، صورت انسانى كه آن شخص بدان صورت باقى است هر چند ساله كه گردد مىگويد : « من » و افعال خود را پيش از يك قرن به همانى نسبت مىدهد كه الآن صد و اند ساله است افعالش را به همان نسبت مىدهد . يعنى شخصيت و هويت او محفوظ است اگر چه مستمرا به فرا گرفتن معارف اشتداد و سعهء وجودى تحصيل كند و مىدانيم كه در اين صد و اند سال تغييرها و تبديلهاى بسيار به پيكر او روى آورده بلكه پيوسته و دمبدم بدن در عدم قرار و ثبوت بوده و هست . ولى آن صورت كه حقيقت و شخصيت اوست باقى و ثابت است ، و لكن ثابتى كه مستكمل است . لذا در السنهء فلاسفه آمده است كه شيئيت شىء به صورتش است نه به مادّه‌اش . بلكه از\r\n\r\n","description":"","footnote":"","page_name":" 214 ","page_number":224},
  {"content":"\r\n\r\nصادق آل محمد صلّى اللّه عليه و إله نقل است كه : ان حقيقة الشىء بصورته لا بمادّتة « 1 » . شيخ اشراق سهروردى در مغايرت نفس از بدن و تجرّد آن از ماده و احكام آن يعنى اين كه نفس وراى طبيعت است دليلى آورده است كه در رسالهء مذكور از اسرار الحكم حكيم سبزوارى نقل كرده‌ايم ( ص 175 ، به تصحيح استاد علّامه شعرانى ) و عبارتش اين است كه : شيخ اشراق مىگويد از دلائل تجرد نفس يكى اين است كه نفس در خواب كه اين بدن طبيعى كالميّت افتاده است مستعمل آن بدن مثالى است . به آن مىرود و مىآيد و فعلها مىكند و ملتذّ و متألّم و مدرك است نه به اين . پس بدون اين قوام دارد .\r\nو در بيدارى اين را مستعمل و به اين متعلّق و آن را تارك و ذاهل است ، پس در قوام ذاتش نه به اين بستگى دارد و نه به آن و اين دو تا مثل دو مركبند براى نفس و مجرد است از هر دو . اين بود سخن شيخ اشراق كه از اسرار الحكم نقل كرده‌ايم . شيخ اشراق چنان كه در تاريخ ابن خلّكان آمده است ، يحيى بن حبش بن اميرك است و به شهاب الدّين سهروردى و بيشتر به شيخ اشراق شهرت دارد . اوحد اهل زمانش در علوم حكميّه ، و جامع علوم فلسفيّه و بارع در اصول فقهيّه و مفرط الذكاء و در نظم و نثر فصيح العبارت بود . داراى تأليفات بسيار است اشهر از همه كتاب حكمة الاشراق است كه قطب شيرازى آن را شرح كرده است و برخى از مشايخ اينجانب فرموده است كه اين شرح تقرير درس خواجه نصير الدين طوسى است قطب شيرازى آن را تحرير و به صورت شرح مذكور تدوين كرده است . شيخ اشراق در سن سى و هشت سالگى در پنجم رجب سنهء پانصد و هشتاد و هفت ه ق در قلعه حلب در زمان دولت ملك ظاهر صاحب حلب به قتل رسيده است . در آن جمله گفتارش در دليل مذكور كه فرمود نفس در خواب مستعمل بدن مثالى است تأمّل بسزا لازم است و دانسته شد كه مثال و خيال به يك معنى است يعنى رايج در السنهء عام كه صرف پندار است و به گمان\r\n\r\n\r\n","description":"","footnote":"\r\n( 1 ) . فلسفة الامام الصادق عليه السّلام ، ص 26 ، تأليف عالم جليل محمد جواد جزايرى رحمه اللّه .\r\n","page_name":" 215 ","page_number":225},
  {"content":"\r\n\r\nبىاساس گفته مىشود نيست . ببينيد بدن مثالى ساختهء كيست و كجايى است ؟ چنان كه اين بدن ظاهرى هم . و آن را از اين روى مثالى گويند كه مثال اين بدن مادى است . از اين دليل شيخ اشراق هم استفاده مىشود كه نفس ناطقهء انسانى گوهرى وراى طبيعت است و هم دانسته مىشود كه شيئيت شىء به صورتش است نه به ماده‌اش و در بعد نيز تفصيل داده مىشود . ( درس شصتم )\r\n\r\nدرس پنجاه و پنجم\r\nتا كنون چند دليل اقامه نموديم كه روح انسانى خواصّى دارد كه موجودات طبيعى را آن خواص نيست ؛ و وى را مسير استكمالى است كه مادّه و مادّيّات نمىتواند مكمّل او باشد بلكه مكمّل او نيز موجودى است از وراى طبيعت . يعنى نفس ناطقهء انسانى و مخرج او از نقص به كمال ، كه به تعبير ديگر همان مكمّل اوست ، هر دو از عالمى غير عالم جسمانى مىباشند و چون مكمّل سمت عليّت دارد و علّت در رتبه مقدم بر معلول و مستولى بر وى و فوق آن است ، و در حقيقت معلول قايم به علّت و مستفيض از آن است و مىتوان گفت كه معلول نمودار اثر دارايى علت خود و ظلّ اوست ، صحيح است كه بگوييم آنچه را كه انسان در مسير استكمالى گوهر ذات خود تحصيل مىكند رشحه‌اى از عالم مكمّل او يعنى جهانى غير عالم جسمانى بر او فايض شده است كه مبدأ و منشأ اوست و دانسته‌ايم كه موجد شىء فاقد آن نيست ، و اين همه علوم كه تدوين شده است و اين همه كتابخانه‌ها كه تشكيل شده است و اين همه اكتشافات و اختراعات پى در پى كه بشر از قديم الدّهر داشت و دارد و اين همه معارفى كه آن فآن عائد نفوس مستعدّه مىگردد ، همهء آنها بدون گزاف نمودارى از منشأ و مبدأ آنهاست كه عالم ماوراى جسم و جسمانى است و چون در مسير بحث و فحص علمى خودمان راهى به سوى آن جهان يافته‌ايم به خودم اجازه دادم كه اين اندازه سخن به ميان آورم و به عرض برسانم كه حسّيّون يعنى طبيعيّون و مادّيّون فقط و فقط مىخواهند بىقيد و بند زيست كنند و به خودكامى و دلبخواهى روزگار\r\n\r\n","description":"","footnote":"","page_name":" 216 ","page_number":226},
  {"content":"\r\n\r\nبگذارنند ، به حرفهاى بىبرهان و دليل كه خودشان هم واقعا به آنها ايمان و اعتقاد ندارند ، دل خوش كرده‌اند .\r\nبارى بهتر آن است كه در كسب معارف بكوشيم و حرف از علم و معلّم و تكميل و استكمال بياوريم كه از هر چه بگذريم سخن علم خوشتر است . سخن شيخ اشراق را شنيده‌ايم و به حرف وى رسيده‌ايم . استادم علامه شعرانى را در پيرامون گفتارش بيانى است ، به عرض برسانيم ؛ آن جناب فرمودند :\r\nمىتوان از بدن مثالى صرف‌نظر كرد و گفت نفس در حال خواب و اغما هيچ تعلّق به اعصاب و دماغ ندارد با اين حال موجود است ؛ و به عبارت ديگر ، اگر نفس از قواى جسمانى بود و در يكى از اعضاى بدنى حلول كرده بود لابد در دماغ و اعصاب بود چون حس و حركت در اينهاست ، لذا طبيعيين كه نفس را مادّى مىدانند محلّ آن را در دماغ مقرّر كردند ؛ پس مىگوييم در حال اغما هيچ يك از ادراكات به كار نيست ؛ پس اعصاب و مبادى از كار مىافتند و انسان مغمى عليه هيچ از خود خبر ندارد ، و مجروحين تصادم چشم مىگشايند خود را در مريضخانه مىبينند . در اين مدّت نفس در اعصاب و ساير جوارح نيست ، و چون به هوش آيد با همهء خاطرات گذشته باز مىگردد ؛ دليل آن كه در مدّت اغما معدوم نبود . اين بود بيان آن جناب .\r\nفخر رازى در تفسير كبيرش به نام مفاتيح الغيب چندين حجّت در اين كه انسان جز اين تن است و موجودى وراى ماده و طبيعت است ذكر كرده است ؛ پس از بيان ده حجّت گويد : حجت يازدهم اين كه بسيارى از مردم پدر يا پسر مرده‌اش را در خواب مىبيند كه در عالم خواب به او مىگويند برو به فلان جا كه من در آنجا برايت زرى دفن كرده‌ام . و گاهى او را به اداى دينى وصيّت مىكنند سپس در زمان بيدارى آنچه را كه در خواب ديده تفتيش مىكند و همانطور كه در خواب ديده بدون هيچ گونه تفاوتى مىيابد ، و اگر انسان بعد از مرگ باقى نمىبود اين چنين نمىشد . و\r\n\r\n","description":"","footnote":"","page_name":" 217 ","page_number":227},
  {"content":"\r\n\r\nچون دليل ما را دلالت كرد كه انسان بعد از مرگ باقى است و حس ما را دلالت كرد كه جسد مرده است پس انسان جز اين تن مرده است . ( نقل به ترجمه )\r\nاين بود حجت يازدهم كه از كتاب مذكور فخر نقل كرده‌ايم . به راستى موضوع خواب عجيب است و كيست كه در مدّت عمرش چند بار برايش خوابهاى شگفت پيش نيامده است و تعبير و وقوع پيوستن آن را در بيدارى نديده است ؟ اين سلولها و اتمها و نترونها و پروتونهاى ناقلا كه محض مادّه و طبيعت‌اند و از موطن خود محال است كه به قدر خردلى قدم فراتر نهند از كجا به آن علوم غيبى و وقايع آتيه و يا گذشته دست يافته‌اند . چون بناى پيشرفت دروس ما به خطابه و اقناع و جدل و جار و جنجال نيست بلكه به نور برهان و راه راست حجّت و دليل است ، همان مسير علمى خود را مىپيماييم تا هنگام بحث در پيرامون خواب ديدن مطالبى به عرض برسانيم . و حقيقت امر اين است كه فطرت و سرشت اينجانب هيچ با ستيزگى و هاى و هو و فرياد و فغان سازگار نيست . منطقم اين است كه اين كارها پيشهء كسانى است كه مايهء علمى ندارند و مىخواهند به چوب و چماق و قلدرى و بدگويى و بىادبى بقبولانند .\r\nبراى راقم سطور چند واقعهء شگفت در عالم رؤيا روى آورد كه همه را در دفتر خاطراتش ضبط كرده است و اگر موقع مناسب در هنگام بحث از خواب پيش آيد ، شايد برخى از آنها بازگو شود .\r\n\r\nدرس پنجاه و ششم\r\nامروز چهاردهم ماه مبارك رمضان 1398 ه ق برابر با 28 مرداد 1357 ه ش است . از آغاز اين ماه تا امروز پنج درس خوانده‌ايم . شما دوستان گراميم كه همگان تشنه و پژوهندهء دانش و گوهر معرفتيد مىبينيد اين جلسه‌ها و حلقه‌هاى كاوش و پژوهش ما در راه دانش چه قدر شيرين و دلنشين است و هر روز بهتر از ديروز و پريروز به خواسته‌هاى خود فيروز مىشويم و اگر دربارهء اين چنين مجلس به قول\r\n\r\n","description":"","footnote":"","page_name":" 218 ","page_number":228},
  {"content":"\r\n\r\nنظامى بگوييم :\r\n هر دم از اين باغ برى مىرسد * تازه‌تر از تازه‌ترى مىرسد \r\nگزاف نگفته‌ايم . و يا به گفتهء همان جناب تمثّل بجوييم :\r\n آن كس كه ز شهر آشنائيست * داند كه مَتاع ما كجائيست \r\nژاژ نخاييديم . بسيار از اين ذوات محترم كه نهالان اميد و آرزويم هستند و اين چنين در راه كسب معارف ساعى و جدّىاند خشنود و صميمانه سپاسگزارم ، زيرا چندانكه نازا از نداشتن فرزند پژمان است دانا از نداشتن آن ، دو صد چندان است .\r\nآورده‌اند كه روزى يكى از شاگردان عيساى پيمبر وى را گفت : اى معلّم ! پدرم مرد اجازه فرما كه براى كفن و دفن بروم . عيسى فرمود : تو زنده‌اى از پى مرده مرو ، مرده را بگذار تا مردگان بردارند . حكيم ناصر خسرو در سعادتنامه نيكو فرموده است :\r\n ببُر از جاهل ار چه خويش باشد * كه رنج وى ز راحت بيش باشد\r\nمكن دل خوش به سود بيكرانش * كه صد سودش نَيَرزَد يك زيانش \r\nو نيز در يكى از قصائد غرّايش چه خوش فرمود :\r\n نبيند بر درخت اين جهان بار * مگر هشيار مرد ، اى مرد هشيار\r\nدرخت اين جهان را سوى دانا * خردمندست بار و بىخرد خار\r\nاگر بار خِرَد داراى و گر نى * سپيدارى سپيدارى سپيدار\r\nنماند جز درختى را خردمند * كه بارش گوهرست و برگ دينار\r\nبه از دينار و گوهر ، علم و حكمت * كزو دل روشنست و چشم بيدار\r\nچرا خامش نباشى چون ندانى ؟ * برهنه چون كنى عورت به بازار ؟\r\nچه تازى خر به پيش تازى اسبان ؟ * گرفتارى به جهل اندر گرفتار\r\nز جهل خويش چون عارت نيايد ؟ * چرا دارى همى ز آموختن عار ؟ \r\nبه موضوع بحث بازگشت كنيم : چند دليل در اين كه نفس ناطقه وراى طبيعت است آورده‌ايم و به موجودى كه بيرون از ماده و احكام ماده است پى برده‌ايم كه نفس\r\n\r\n","description":"","footnote":"","page_name":" 219 ","page_number":229},
  {"content":"\r\n\r\nو مخرج وى را از قوه به فعل ، هر دو را موجودى غير از موجودات طبيعى يافته‌ايم .\r\nاكنون دليل ديگر در اين موضوع نقل مىكنيم : حكيم نامور ، ابن مسكويه ، در طهارة الأعراق گويد : از گذشتن روزگار ، بدن رو به انحلال و ضعف مىرود و آن حقيقت به نام نفس ناطقه رو به قوّت ( نقل به ترجمه ) .\r\nاين كه به گذشتن روزگار بدن فرتوت و ناتوان مىشود براى همه بديهى است ؛ مىبينيم كه انسان چون به پيرى مىرود بصر كندى پذيرد پاى سستى ، چنان سستى كه در هنگام راه رفتن پاهايش لام الف ( لا ) مىنويسد ؛ و مىدانيم كه اين حالت شكستگى در پيرى ويژهء انسان نيست همهء جانوران بلكه همهء رستنيها و شايد جمادات هم به مرور زمان ناتوان مىشوند . ملّاى رومى را در اواخر دفتر دوّم مثنوى چند بيتى در حكايت كردن پيرى پيش طبيب از رنجورى خود است ، كه به عنوان تنوّع در سخن ، نقل آن مناسب مىنمايد :\r\n گفت پيرى مر طبيبى را كه من * در ز حيرم از دِماغ خويشتن\r\nگفت از پيريست آن ضعفِ دِماغ * گفت در چشمم ز ظلمت هست داغ\r\nگفت از پيريست اى شيخ قديم * گفت پشتم درد مىآيد عظيم\r\nگفت از پيريست اى شيخ نزار * گفت هر چه مىخورم نبوَد گُوار\r\nگفت ضعف معده هم از پيريست * گفت وقت دَم مرا دَم گيريست\r\nگفت آرى ، انقطاع دَم بود * چون رسد پيرى دو صد علّت شود\r\nگفت كم شد شهوتم يكباركى * گفت از پيريست اين بيچارگى\r\nگفت پايم سست شد از ره بماند * گفت كز پيريست در كُنجت نشاند\r\nگفت پشتم چون كمانى شد دو تا * گفت از پيريست اين رنج و عَنا\r\nگفت تاريكست چشمم اى حكيم * گفت كز پيريست اى مرد حليم\r\nگفت اى احمق بر اين بردوختى * از طبيبى تو همين آموختى ؟\r\nپس طبيبش گفت كاى عمر تو شصت * اين غضب وين خشم هم از پيريست\r\nچون همه اجزا و اعضا شد نحيف * خويشتن دارى و صبرت شد ضعيف \r\n\r\n","description":"","footnote":"","page_name":" 220 ","page_number":230},
  {"content":"\r\n\r\nاين انسانى است كه به پيرى مىرسد سستى و ناتوانى به بدن او روى مىآورد ، و هر اندازه پيرتر مىشود ناتوانتر و سستتر مىگردد ؛ مىبينيم كه انديشهء او قويتر و قلمش وزين‌تر و حرفهايش سنگينتر مىشود ، دورانديشيها و تدبيرهايى دارد كه به قول نظامى :\r\n آنچه در آينه جوان بيند * پير در خِشت خام آن بيند \r\nمىنگريم تفاوت انسانى كه در فنّى كار آزموده است و آن كه در آن فنّ تازه كار است از كجا است تا به كجا .\r\nدر اينجا سزاوار است كه به دو نحو گفتار دانشمندان بنام دربارهء انسان كه به ظاهر متخالف هم مىنمايند به عنوان تنبيه گوشزد شود مثلا حكيم نظامى گفته است :\r\n نشاط آدمى باشد چهل سال * چهل چون بگذرد ريزد پَر و بال \r\nو يا آن كه شيخ اجل سعدى گفته است :\r\n بسا تير و ديماه و ارديبهشت * بيايد كه ما خاك باشيم و خِشت \r\nآدمى به حسب جسم و طبيعت را اراده كرده‌اند نه به حسب نفس ناطقه را ؛ چنان كه دربارهء نفس باز حكيم نظامى گفته است :\r\n آنچه در آينه جوان بيند * پير در خِشت خام آن بيند \r\nو سعدى گفته است :\r\n تن آدمى شريفست به جان آدميت * نه همين لباس زيباست نشان آدميت \r\nاز اين گونه گفتارهاى نظم و نثر كه به صورت متناقض مىنمايد و در معنى متناسب است ، بسيار است به بيانى كه تقديم داشتيم . پس نتيجهء دليل سابق الذكر اين شد كه آن حقيقت به نام نفس ناطقه و روح و روان كه به مرور زمان جوانتر يعنى نيرومندتر مىگردد جز اين بدن است كه به گذشتن روزگار پير و فرتوت مىگردد ، چه اگر آن نيز مانند اين از جهان طبيعت باشد ، بايد در خواصّ مادّى با آن انباز باشد .\r\n\r\n","description":"","footnote":"","page_name":" 221 ","page_number":231},
  {"content":"\r\n\r\n\r\nدرس پنجاه و هفتم\r\nدليل ديگر در اين كه نفس موجودى وراى طبيعت است . ابن مسكويه در طهارت الأعراق نيز آورده است كه نفس ناطقه ، مدرك ذاتش است و در اين ادراك به امر ديگرى جز نفس ذاتش احتياج ندارد ؛ و در كتب حكميه مبرهن است كه هر معقول قايم به ذات ، خود عاقل ذات خود است . پس نفس ناطقه ، عقل و عاقل و معقول است يعنى علم و عالم و معلوم است و باز يعنى ادراك و مدرك و مدرك است و هيچ يك از قواى جسمانى مدرك ذات خود نيستند ، پس اين دو امر ( يعنى نفس و بدن ) مغاير هم‌اند و نفس ناطقه مجرد از عالم طبيعت و نشأهء عنصرى است .\r\nتبصره : در دروس بعد از اين معلوم مىشود كه هر معقولى قايم به ذات خود است چنان كه هر عاقلى .\r\nتبصره : براى رسيدن اين دليل ، به درس بيست و دوم مراجعه شود كه كمك خوبى است .\r\nدر ادلّهء دروس پيش گفته‌ايم كه نفس در عالم رؤيا به كشف و ادراك مطالب و معارف پوشيده‌اى پى مىبرد كه در بيدارى به آنها آگاهى نداشت و چه بسا كه در بيدارى هيچ حرفش را هم نمىزد و خيالش را هم نمىكرد و چنان كه گفته‌ايم كمتر كسى است كه در دوران زندگى خود از عالم خواب برايش چيزهايى شگفت پيش نيامده باشد ، و آنچه را كه در خواب ديده است در بيدارى به تعبير آن ، دير يا زود نائل نشده باشد . در حقيقت اگر كسى به لجاج و عناد نخواهد بسر برد و از سر انصاف نگذرد به خوبى اذعان مىكند كه نيل به مغيبات بايد كار موجودى وراى زمان و مكان و محيط به زمان و مكان باشد . اگر روان آدمى ماده و جسم و جسمانى ، خلاصه از عالم طبيعت باشد آيا اين مدّعى نمىانديشد كه اخبار به غيب و دست يافتن به امور پنهان چگونه است و طبيعت كه از موطن خود قدم فراتر نمىنهد ، پس اين همه فهميدنها و ادراكات فوق زمانها و مكانها چيست ؟\r\n\r\n","description":"","footnote":"","page_name":" 222 ","page_number":232},
  {"content":"\r\n\r\nشبيه خواب ، تنويم مغناطيسى است كه به فرانسه هيپنوتيسم « 1 » مىگويند و خواب كننده را هيپنوتيزور « 2 » و مصدر آن هيپنوتيزر است خواب مصنوعى كردن و با هيپنوتيسم خواب كردن . اين كار در اين زمان جهانگير شده است و كتابهاى بسيارى به زبانهاى گوناگون در اين باره نوشته‌اند و به وقايعى از اين كار دست يافتند كه آنها را جمع و تأليف كرده‌اند و از آنها به استقلال روح و بقاى آن بعد از اضمحلال بدن پى برده‌اند و به پاداش و كيفر اعمال در عالم ديگر استدلال كرده‌اند .\r\nگابريل دولان فرانسوى كتابى به نام عود ارواح نوشته است كه در سنهء 1310 ه ش در تهران به ترجمهء رضا قلى صمصامى به فارسى چاپ شده است . در صفحهء بيست و يك آن گويد : « امروز به طور محقّق ثابت گرديده كه انتقال خيال و روشن‌بينى ، چه در حال خواب و چه در حال بيدارى و مشاهده و وقايع آينده از جمله مطالب و حقائقى است كه هيچ شك و ترديدى در آنها باقى نمانده است و تمام اين مسائل كه جديدا شناخته شده از خصائص و متعلّقات روح است و نمىتوان از هيچ جهت نسبت به بدن مادى نمود » .\r\nبدان كه تنويم مغناطيسى و نوم هر دو از يك اصل منشعب‌اند و آن در حقيقت انصراف و تعطيل حواس ظاهره از تصرف و دست در كار بودن اين نشأهء طبيعت است و چون حواس از اين نشأهء منصرف شدند نفس به عالم خود توجّه مىكند و از مخرج خود كه مكمّل و معلّم حقيقى اوست كسب معارف و تحصيل حقائق مىكند و بر امور خفيّه دست مىيابد و چون باز بدين سوى روى آورد آنچه را كه در عالم رؤيا مشاهده كرد در عالم بيدارى در هنگام خود مىيابد . و اگر انسان نتواند به سرّ و معنى صورت خوابش پى ببرد به نزد معبّر مىرود و معبّر خواب را تعبير و تأويل مىكند . امّا تعبير يعنى : خواب بيننده را از صورت عبور دادن و به معنى رساندن . و امّا تأويل\r\n\r\n\r\n","description":"","footnote":"\r\n( 1 ) .  hypnotisme \r\n( 2 ) .  Hypnotiseur \r\n","page_name":" 223 ","page_number":233},
  {"content":"\r\n\r\nيعنى : خواب را از صورت به اصل و معنايش بازگشت مىدهد .\r\nدانشمندانى بنام در تعبير و تأويل خواب كتابها نوشته‌اند و چه لطائف شيرين و دقائق شگفت در تعبيرات آورده‌اند و به راستى در سراى بىانتهاى هستى چه اسرارى نهفته است . عالم علم انباشته روى هم است و چون به واسطهء انصراف از توجّه به جهان طبيعت آن گونه مشاهدات غيبى و مكاشفات روحى و باطنى به انسان دست مىدهد بنابراين كسى را رسد كه بگويد براى روانه كردن روان به جهان جان چه نياز به خواب و يا هيپنوتيسم و يا وسائط و وسائل ديگر است چرا به اختيار خود انصراف نداشته باشيم و در بيدارى سير و سلوك روحى چنان كه در منام و در حال تنويم مغناطيسى بلكه قويتر از آنها به دست نياوريم ؟ و شايد آنچه را از اين و آن مىخواهيم و يا از واسطه و وسيله تحصيل مىكنيم بدون واسطه بهتر بتوانيم به خواستهء خود پى ببريم كه واسطه و كثرت آن موجب اشتباه و ترديد و دودلى مىگردد ، چنان كه هر چه واسطه كمتر بشود انسان بهتر و روشنتر و زلالتر به مرادش دست مىيابد و اگر بتوانيم خودمان بدون واسطهء ابزار و آلات و اشخاص ، مثلا آينه به كار بردن و يا طفلى نابالغ را وسيله قرار دادن و يا كسى را به تنويم مغناطيسى خواب كردن ، بر مطلب خود دست بيابيم چه بهتر ؛ و شايد آن كه حافظ گفته است :\r\n سالها دل طلب جام از ما مىكرد * آنچه خود داشت ز بيگانه تمنّا مىكرد\r\nگوهرى كز صدف كون و مكان بيرون بود * طلب از گمشدكانِ لب دريا مىكرد \r\nاشاره به همين مطلب باشد و از جام‌جم ، جان را اراده كرده باشد كه همان گوهر بيرون از صدف كون و مكان است چنان كه معلوم شد اين گروه وراى عالم طبيعت است و محيط بر صدف كون و مكان است . نه محاط در آن و در همين غزل ، اين گوهر بنام - جام‌جم - را جام جهان‌بين نيز ناميده است .\r\n گفتم اين جام جهان بين به تو كى داد حكيم * گفت آن روز كه اين گنبد مينا مىكرد \r\nحكيم ، فاعل فعل داد است و شايد مراد از حكيم ، مخرج واقعى و مكمّل\r\n\r\n","description":"","footnote":"","page_name":" 224 ","page_number":234},
  {"content":"\r\n\r\nحقيقى نفس از نقص به كمال را خواسته باشد و حكيم آن كسى است كه فعل او و قول او به صواب باشد يعنى به عدل كه نه به افراط است و نه به تفريط . حرف حرف مىآورد به قول تازيها الكلام يجرّ الكلام . مبادا دوستان عذر ما را بخواهند كه حرفهات مفت كفشهات جفت . به سر حرف خود رويم .\r\n\r\nدرس پنجاه و هشتم\r\nادلّهء بسيارى آورده‌ايم كه نفس ناطقه وراى تن است و گوهرى خارج از عالم ماده و طبيعت است . اكنون مىخواهيم دليلى را كه در ابتداى درس پيش از طهارت الاعراق نقل كرده‌ايم مختصر شرح و توضيحى دهيم و اميدواريم كه به بسط و تفصيل آن و به تحقيق و تدقيق آن توفيق يابيم .\r\nما اگر بخواهيم اشياء خارج از خود را ببينيم واسطه‌اى به نام چشم با حصول شرايط رؤيت از قبيل مقابل بودن مرئى با رائى يا در حكم مقابل بودن آن و عدم حجاب ميان رائى و مرئى و عدم قرب و بعد مفرط و نيز عدم صغر مفرط و نيز مضيىء بودن مرئى از خود يا از ديگرى و نيز كثيف بودن مرئى به اصطلاح فلسفى و رياضى كه اگر به حدّى شفاف باشد كه نور از وى نفوذ كند مرئى نمىگردد .\r\nو همچنين قواى جسمانى ظاهرى ديگر كه لامسه و سامعه و ذائقه و شامّه‌اند هر يك وسيله و واسطه‌اى براى شكار كردن محسوسات خارجى است و هر يك راه مخصوصى براى كسب محسوسى خاص يعنى معلومى على حده و دانشى جداگانه است . غرض اين كه ما محسوسات را به واسطهء اين حواس ادراك مىكنيم و بدانها آگاه مىشويم .\r\nحالا دقّت بفرماييد ببينيد كه آيا قوهء لامسه مدرك خود است و از خود آگاه و يا قوهء سامعه از خود خبر دارد و يا چشم مدرك و مبصر خود است و همچنين در هر يك از اين قواى جسمانى تأمل بشود كه آيا مدرك خودند يا نه ؟ در عدم ادراك آنها مر ذوات خود را شك و ريبى نيست چنان كه در حضور نفس براى خودش كه همان\r\n\r\n","description":"","footnote":"","page_name":" 225 ","page_number":235},
  {"content":"\r\n\r\nادراك اوست مر ذاتش را در همه حال ، چه در خواب و چه در اغما ، دغدغه و ترديدى نيست و بيانى كه شخص را در هواى طلق با شرايط ديگر در درس بيست و دوم از شيخ الرئيس نقل كرده‌ايم دليل گويا در اين مطلب است كه در آن حال از همه چيز حتى از قواى خود نيز بى خبر بود مگر از خودش . پس برهان به ما اجازه داده است كه بگوييم نفس ناطقهء انسانى ، يعنى روح وى كه به فارسى روان گويند آگاه و بيدار است و هيچ گاه به خواب نمىرود .\r\nبدان كه علم و عقل و ادراك به يك معنى است چنان كه عالم و عاقل و مدرك و نيز معلوم و معقول و مدرك . شيخ رييس را رساله‌اى است موجز در معراج به فارسى ، آن رساله بدان و چيزى بسيار عزيز است و حاوى نكاتى بلند ، بلكه آن رساله جملگى نكات است . در آن رساله گويد : فرق ميان علم و عقل جز به نام نيست ؛ امّا در حقيقت يك قوت است كه پذيرا و داناست . همانكه پذيرد داند و همانكه داند پذيرد .\r\nو نفس ناطقه چون همواره از خويش آگاه است به خود داناست زيرا كه آگاهى همان دانايى است ، و آگاهى را به تازى خبر گويند و ملاى رومى در اين موضوع مطلبى بسيار بلند در دفتر دوم مثنوى فرمود :\r\n جان نباشد جز خبر در آزمون * هر كرا افزون خبر جانش فزون\r\nجان ما از جان حيوان بيشتر * از چه زان رو كه فزون دارد خبر \r\nو نيز در دفتر ششم آن فرمايد :\r\n چون سرّ و ماهيت جان مخبر است * هر كه او آگاه‌تر با جانتر است\r\nاقتضاى جان چو اى دل آگهى است * هر كه آگه‌تر بُوَد جانش قوى است \r\nمن از بيان ارج و پايهء اين چند بيت ناتوانم ولى اميد است كه آن را روشن سازيم و به وقتش به اسرار اين گفته‌هاى مفاخر عالم علم پى ببريم و دريابيم كه علم و عمل ، انسان سازند و بس .\r\n\r\n","description":"","footnote":"","page_name":" 226 ","page_number":236},
  {"content":"\r\n\r\nنفس ناطقه كه در همه حال به خود آگاه است پس در همه حال عالم به خود و عاقل به خود است ؛ و چون داناى به خود است پس معلوم و معقول او خود اوست ؛ يعنى ذات او برايش مكشوف و از خود باخبر است و علم انكشاف و ظهور و آگاهى است پس نفس ناطقه علم و عالم و معلوم است ، يعنى اتحاد عقل و عاقل و معقول است كه يك حقيقت ، هم علم است و هم عالم و هم معلوم ؛ و دانستى كه علم و ادراك به يك معنى است . پس اتحاد ادراك و مدرك و مدرك است كه يك هويت آگاه به لحاظ اعتبارات و عناوينى است كه اسم‌هاى گوناگون دارد ، كه مسمّى يكى است و اسما بسيار . و باز اين مطالب را جلوه‌گريهاى ديگر خواهد بود و اگر به عرض برسانم ما هنوز اندر خم يك كوچه‌ايم بى جا نگفته‌ام . بايد سعى كرد كه از عادت مألوف بدر آمد و راه و رسم رهروان حقيقت را پيش گرفت . ره چنان رو كه رهروان رفتند تا بتوان بسر منزل مقصود رسيد . يعنى بايد علم شد كه علم انسان ساز و مايهء برترى است . و نيز ملاى رومى در اوايل دفتر اوّل مثنوى فرموده است :\r\n خاتم مُلك سليمانست علم * جمله عالم صورت و جانست علم\r\nآدمى را زين هنر بيچاره گشت * خلق درياها و خلق كوه و دشت\r\nزو پلنگ و شير ترسان همچو موش * زو شده پنهان به دشت و كُه و حوش \r\nو در اواخر دفتر ششم آن فرمود :\r\n علم درياييست بى حدّ و كنار * طالب علم است غوّاص بِحار\r\nگر هزاران سال باشد عمر او * مىنگردد سير او از جستجو \r\n\r\nدرس پنجاه و نهم\r\nقوهء خيال را در بيدارى مىبينيم كه پيوسته در كار است و كارش تمثل دادن معانى است يعنى معانى را خواه جزئى و خواه كلّى به صورت اشياى محسوس جزئى در مىآورد . اين مطلب همان است كه در پيش گفته‌ايم كه جبلّى قوهء خيال و\r\n\r\n","description":"","footnote":"","page_name":" 227 ","page_number":237},
  {"content":"\r\n\r\nسرشت او محاكات است . اين قوهء متخيله هيچ‌گاه در بيدارى آرام نمىگيرد و در خواب نيز به كار خود است . بلكه با سر آسوده و بدون مزاحم بهتر و بيشتر به كار خود مىرسد . به قول ملاى رومى :\r\n مىببيند خواب جانت وصفِ حال * كه به بيدارى نبينى بيست سال \r\nزيرا در بيدارى مشاغل قواى ظاهر سبب تضعيف و تا حدّى موجب انصراف قوهء متخيّله مىشوند ، اگر چه انسان با بعضى از شؤون از شأن ديگر باز نمىماند ، مثلا در آن واحد هم مىبويد و هم مىگويد و هم مىجويد و هم مىبخشد و هم مىرود و هم مىانديشد و . . . و دانستى كه قوهء متخيّله چون ديگر قواى ظاهره و باطنه ، از شؤون و فروع نفس ناطقه‌اند و هيچ يك استقلال وجودى ندارند و در حقيقت نفس ناطقه آثار و افعالش را در اين قوى ظاهر مىسازد . لذا گفته‌ايم كه قوى مظاهر اويند و بدن با حفظ عنوان بدن ، مرتبهء نازلهء نفس و قوى اشعهء شمس وجود نفس ناطقه‌اند ؛ و چون قوهء متخيله از شؤون نفس است و در خواب و بيدارى بيدار و آگاه است چنان كه پيوسته در كار و كوشش است ، پس نفس ناطقه ذاتا آگاه و بيدار است و موجودى است كه هيچ گاه خواب در ذات وى راه ندارد و بر وى دست نمىيابد . خواب فقط در عالم طبيعت است . بدن مىخوابد نه روح و چون روح در عالم خواب نيز بىكار نيست و خوابهاى خوش مىبيند و معارف شگفت تحصيل مىكند و در بيدارى هم از تنويم مغناطيسى و از انصراف بدن انتقال به معانى و حقايق پيدا مىكند ، پس مكمّل وى كه معطى و مفيض اوست نيز بيدار است و خواب و غفلت در او هم راه ندارد و چنان كه گفته‌ايم خواب از اوصاف تن است . و آن كه همواره آگاه و پيوسته بيدار است حيات محض است پس نفس ناطقه و مرج او صرف حيات‌اند و حيات همان شعور و آگاهى است كه هميشه نفس به ذات خويش آگاه است .\r\nپس خلاصهء گفتار ما در اين درس اين شد كه قوهء متخيله از شؤون نفس است ، و قوهء متخيله هميشه آگاه است ، پس نفس هميشه آگاه است ، كه شكل سوم قياس\r\n\r\n","description":"","footnote":"","page_name":" 228 ","page_number":238},
  {"content":"\r\n\r\nاست زيرا اوسط در صغرى و كبرى موضوع است و ديگر شرايط شكل سوم كه « مغكاين » است در آن جمع است . اشكال قياس را بيان مىكنيم .\r\nدر بيت سابق مذكور ملا در اين درس تأمل بفرماييد . وى مىگويد كه انسان در خواب مطالبى را بدست مىآورد كه در بيدارى به بيست سال نمىتوانست تحصيل كند . اين بيت حاوى حقيقتى است و به راستى نبايد اين كلمات بلند را صرف شعر دانست بلكه بايد گفت : ان من الشعر لحكمة ؛ اينها حكمت است كه در قالب عبارتى منظوم ريخته شد . در اين كه بسيارى از خوابها حكايات و تمثيلات احوال و آراى بيدارى انسان است مطلبى بديهى است ، انسان از آنچه كه هولناك است و يا بدانچه آزمند و آرزومند است همان را در خواب مىبيند . به قول سيد اشرف در نسيم شمال :\r\n هميشه تشنه نهر آب بيند * گرسنه نان سنگك خواب بيند\r\nبرهنه خرقهء سنجاب بيند * مقصّر خواب بيند تازيانه\r\nشتر در خواب بيند پنبه دانه * گهى لُپ لُپ خورد گه دانه دانه \r\nو لكن چه بسا حقائقى در عالم خواب برايش روى مىآورد كه به بيدارى نيابد بيست سال . وانگهى اگر يك سلسله از احوال بيدارى موجب باشد كه انسان بعضى از مطالب مبهم و مجهولى را كه در طول و رشتهء همان احوال است در خواب برايش كشف شود باز هم خيلى مهم است . مثلا دانشمندانى بنام در مسائل علمى به اشكال بر خورد كرده‌اند كه در عالم خواب بدانها ارائه داده شد و آن مشكل علمى حلّ گرديد ؛ و من برخى از اين وقايع را يادداشت كرده‌ام كه در اثناى دروس عنوان مىكنم ، و چون مبتنى بر دانستن پاره‌اى از اصطلاحات علمى است اكنون از بيان آن خوددارى شده است . اكتشافات و اختراعات و انتقالات حدسى ، چه در خواب و چه در بيدارى ، همه از اين قبيل است .\r\nاين كه گفتيم بعض از مطالب مبهم در طول آن احوال آدمى است ، از اين رو\r\n\r\n","description":"","footnote":"","page_name":" 229 ","page_number":239},
  {"content":"\r\n\r\nگفته‌ايم كه هر نتيجه و كشف علمى و حصول ثمره را مقدماتى و معدّاتى و علل و اسبابى است كه منتج و مثمر نتيجه و ثمره‌اى خاص است ، كه جهان هستى به تصادف و اتّفاق و گزاف نيست ؛ هيچگاه از گندم توت نمىرويد و از قضاياى هندسى دستور زبان حاصل نمىشود . به قول ملاى رومى در دفتر اوّل مثنوى :\r\n هيچ گندم كارى و جو بر دهد ؟ * ديده‌اى اسبى كه كُرّه خر دهد ؟ \r\nيكى در مسايل فلسفى تفكر مىكند به مسايل و احكام مبهم وابسته به آن در خواب يا بيدارى ملهم مىشود و ديگرى در شعر و شاعرى و ديگرى در اكتشافات و اختراعات صنايع و همچنين هر كسى در هر پيشه‌اى . باز به قول ملا در دفتر چهارم مثنوى :\r\n پيل بايد تا چو خُسبَد او ستان « 1 » * خواب بيند خطهء هندوستان\r\nخر نبيند هيچ هندُستان به خواب * خر ز هندُستان نكردست اغتراب \r\nدر اين مطلب تأمل بفرماييد ببينيد ؛ اين همه معارف و حكم در خواب و بيدارى عايد انسان مىشود از كجاست و در كجا نهفته است ؟ خزانهء اينها چيست و كجاست ؟\r\n\r\n\r\n","description":"","footnote":"\r\n( 1 ) . ستان ، به كسر سين بر وزن نشان : بر پشت خوابيده را گويند ( برهان قاطع ) ؛ در باب شير و گاو ( كليله و دمنه ) . در حكايت سه ماهى مىخوانيد ( ص 134 كليله و دمنه به تصحيح و تحشيهء اينجانب ) كه يكى از آن ماهيان كه نيم عاقل بود ، خويشتن را مرده ساخت و بر روى آب انداخت ، ستان مىگشت ، صيّادان چون او را برداشتند پنداشتند كه مرده است ، او را بينداختند و او خويشتن به حيلت در جوى افكند و جان به سلامت ببرد . بحر سخن انورى در قصيدهء فريده‌اى كه سلطان سنجر را مدح مىكند ، گفت :\r\n شير گردون چو عكس شير در آب * پيش شيرِ علم سِتان باشد \r\nدر اين يك بيت خيلى ذوق شعرى و صنعت علمى به كار برده است . مىدانيد كه عكس اشياء در آب ستان ديده مىشود . مثلا درخت كنار آبى را در نظر بگيرد و يا حيوانى كه در كنار آب مىرود و يا بر پلى بر نهر مىگذرد ، عكس آنها ستان است . صور كواكب در آسمان نسبت به ما كه آنها مىنگريم ستان‌اند كه پشت آنها بدان سوست و شكم آنها به سوى زمين است و يكى از بروج دوازده‌گانهء دايرة شمسيّه ( منطقة البروج ) اسد است كه شير گردون است . انورى در مدح سلطان سنجر مىگويد : شير گردون كه مثل عكس شير در آب ، ستان است ، از هيبت نقش شير پرچم سلطان است .\r\n","page_name":" 230 ","page_number":240},
  {"content":"\r\n\r\nگيرندهء اينها كه روان من و توست چگونه مىگيرد ؟ فرا گرفتن دانش چگونه است ؟\r\nمكمّل نفوس كيست ؟ و نحوهء تكميل چيست ؟ از فهميدن چرا لذّت مىبريم ؟ و به دانا شدن چرا قوّت مىگيريم ؟ دانش چيست و ترّقى روحى انسان و تكامل معنوى چگونه است ؟ تازه در تكامل جسمانى و موزون بودن اندامها و آراسته بودن هويت و شخصيت وجودى هر موجودى از جنبه صورى و هيأت جسمانى تأمل و تفكر بسزا بايد نمود . اين همه اشكال و اشباح و علوم و معارف را كه انسان فرا مىگيرد در كدام عضو جسمانى منتقش مىشود كه درهم و برهم و تباه نمىشوند ؟ بايد درسهايى پيش بكشيم تا باطن و سريرهء خود را بشورانيم و معرفت به ذات خود پيدا كنيم كه كليد همهء سعادات و باب همهء عوالم و علوم همين معرفة النفس است .\r\n\r\nدرس شصتم\r\nتا اندازه‌اى آشنا شديم كه علم انسان‌ساز است كه به عبارت ديگر انسان همان خبر است كه خبر آگاهى است و آگاهى دانش است و دانش حيات . اصل سى و نهم اين بود كه نفس ناطقه و مخرج او از نقص به كمال هر دو از موجودات ماوراى طبيعت‌اند . و اصل چهل و چهارم اين بود كه وعاء تحقيق صور معقوله ، موجودى مبرّاى از ماده و اوصاف و احوال مادّه است ، و نيز دانسته شد كه معطى شىء خود واجد آن است و اصل بيست و دوم اين بود كه دفتر و آموزگار و انديشه و خواندن و نوشتن و آنچه از اين گونه چيزهاست همه معدّات و مقدّمات تحصيل علم‌اند نه علت تامّهء كه مخرج نفس از قوه به فعل يعنى از نقص به كمال و از ندارى به دارايى موجودى وراى طبيعت است كه خود حىّ است و حيات بخش و دانش دهنده است و چون مخرج است بايد مستولى و قاهر بر نفس باشد و از جهتى چون نفس ناطقه به سويش حركت استكمالى مىكند معشوق و محبوب نفس است و نفس كه دوستدار دانش است ، معنايش اين است كه دوستدار آن معلّم حقيقى و مرّبى واقعى است . به هر نامى كه در خور و شايستهء مقامش است بنامى ، و آن را بدان نام\r\n\r\n","description":"","footnote":"","page_name":" 231 ","page_number":241},
  {"content":"\r\n\r\nبخوانى مجازى ؛ كسى در نام‌گذارى و در عالم لفظ و اصطلاح با كسى مشاحّه و منازعه ندارد . به قول طلاب علوم لا مشاحّة فى الاصطلاح . اين مطالب پيشتر گذشت و بيشتر باز و روشن مىشود و به طرق عديده مبرهن و مستدل مىگردد .\r\nاجازه بفرماييد كه اكنون تا به همين حدّ آگاهى و سير علمى خودمان در گفتار دو تن از دانشمندان نامور و نامداران سخنور داورى كنيم تا ببينيم كدام يك به صلاح و صواب رفته‌اند\r\nحكيم مجدود بن آدم سنايى غزنوى را قصيده‌اى رائيه است زيادت از صد و هشتاد بيت كه عارف جامى در نفحات الانس گويد آن را رموز الانبياء و كنوز الاولياء نام نهاده و بسى معارف و حقايق و لطايف و دقايق در آنجا درج كرده است . اين قصيده در ديوان وى به طبع رسيده است و مطلع آن اين است :\r\n طلب اى عاشقان خوش رفتار * طرب اى نيكوان شيرين كار \r\nيكى از ابيات اين قصيده اين است :\r\n عالمت غافلست و تو غافل * خفته را خفته كى كند بيدار \r\nشيخ اجل مصلح الدّين عبد اللّه سعدى شيرازى در آخر باب دوم گلستان كه در اخلاق درويشان است گويد :\r\n گفتِ عالِم به گوش جان بشنو * ور نماند بگفتنش كردار\r\nباطلست آن كه مدّعى گويد * خفته را خفته كى كند بيدار\r\nمرد بايد كه گيرد اندر گوش * ور نوشته است پند بر ديوار \r\nمرادش از مدّعى ، سنايى است . سنايى مىفرمايد فاقد شىء چگونه مىتواند معطى شىء بوده باشد و آن كه خود غافل است چگونه به غافل هشدارى و بيدارى مىدهد ؟ غافل را به خفته تشبيه كرده است و هيچ خفته‌اى از آن حيث كه خفته است موجب بيدارى خفته‌اى نمىگردد . اين گفتارى است به موازين منطق و برهان سخت استوار . عالم اگر آن معلّم حقيقى باشد كه مخرج نفس از ظلمت به نور يعنى از\r\n\r\n","description":"","footnote":"","page_name":" 232 ","page_number":242},
  {"content":"\r\n\r\nجهل به علم است به خوبى روشن شده است كه وى حىّ و عاقل است و دانستى كه عاقل و عالم به يك معنى است و معلوم است كه عالم به اين معنى علّت تامّه است نه معدّ و مقدّمه ؛ و اگر مراد از عالم اين معنى نباشد چنان كه سياق عبارت سنايى همين است در اين صورت عالم به معنى معدّ است و باز گوييم عالمى كه معدّ است از آن جهت معدّ است كه خود آگاه است و از اين حيث كه آگاه است واسطه در آگاهى و اعداد تعالى متعلّم مستكمل مىشود نه مطلقا . و اين حقيقت بيش از اين نياز به شرح و بسط ندارد .\r\nسعدى مىگويد اگر اندرزى بر ديوار نوشته است انسان بايد آن را حلقهء گوش خود كند و بدان كار بندد ، با اين كه ديوار جماد است و از خفته هم خفته‌تر ، همچنين گفتار دانشمند بىكردار كه گيرم آن دانشمند به منزلت ديوار باشد .\r\nامّا ديوار آموزنده نيست ؛ آن نوشته بر ديوار ، سخن ديوار و نوشتهء ديوار جماد نيست بلكه همچون ديگر نوشته‌هاى در دفاتر و كتب است ، كه مركّب جماد است و نوشته نقشى بيش نيست و كاغذ هم جماد است چون ديوار . امّا آن پند را خفتهء غافل ننوشته بلكه بيدار عاقل نوشته است و نوشته معدّ است و ارجاع آن مكتوب باز به عقل و بيدارى است . خفته چگونه مىنويسد و بيدار غافل هم در اين جهت چون خفته است . پس محال است كه خفته سبب بيدارى خفته گردد و جاهلى معدّ مستكملى شود و عالم غافل از اين حيث كه غافل است جاهل است .\r\nالبته مرد بايد پند بر ديوار را در گوش بگيرد امّا آن پند بر ديوار مثل اين خط بر كاغذ است كه عاقلى بر ديوار نوشته است . و گفتيم عالم كه معدّ است به آن اندازه كه عاقل و بيدار است معدّ است نه بدان وجه كه خفتهء غافل است لذا بايد داورى كرد كه حكم حكيم سنايى برهانى است و قول شيخ سعدى خطابى ، و آن كه سنايى فرمود صحيح است و سعدى در نصيحتش مصيب است و در دعوايش مخطى . به روش بحث و فحص كه در پيش داشتيم بازگشت كنيم .\r\n\r\n","description":"","footnote":"","page_name":" 233 ","page_number":243},
  {"content":"\r\n\r\n\r\nدرس شصت و يكم\r\nيكى از ادلّه در تجرد نفس و مغايرت آن از بدن گفتار شيخ اشراق سهروردى بود كه در درس پنجاه و چهارم از كتاب اسرار الحكم حكيم سبزوارى نقل كرده‌ايم و آن جناب اين دليل را در شرح مثنوى ( ص 118 / 119 دفتر دوم ) نيز آورده است و عبارتش اين كه : يك دليل بر تجرد نفس ناطقه غناى اوست از اين بدن طبيعى در نوم و شبه آن ؛ چه در نوم بدن مثالى را مستعمل است و آن را تحريك مىكند و به آن فاعل و منفعل مىشود و به اكثر قوا به آن تعلّق دارد .\r\nاين بود عبارت وى كه نقل كرده‌ايم و در پيش گفته‌ايم كه غير ظاهر ، دست و پاى ديگر است ، يعنى اين بدن در عالم رؤيا بدن مثالى برزخى است كه نفس مستعمل آن است ، چنان كه اين بدن مادى جسمانى است و باز نفس مستعمل آن است .\r\nعارف رومى در چند جاى مثنوى دربارهء آن بدن مثالى برزخى سخن به ميان آورده است . در اوايل دفتر سوم مىفرمايد :\r\n دست و پا در خواب بينى و ايتلاف * آن حقيقت دان مدانش از گزاف\r\nآن تويى كه بىبدن دارى بدن * پس مترس از جسم ، جان بيرون شدن\r\nروح دارد بىبدن بس كار و بار * مرغ باشد در قفس بس بىقرار\r\nباش تا مرغ از قفس آيد برون * تا ببينى هفت چرخ او را زبون \r\nو سر عنوان اين چند بيت مثنوى به اين عبارات شيرين و دلنشين است كه : در بيان آن كه تن روح را چون لباسى است و اين دست آستين دست روح است و اين پاى موزهء پاى روح . در اين تعبير دقّت بفرماييد كه از ظاهر به باطن و از باطن به باطن باطن سير كرده است . و نيز در اين گفته‌ها بطون و اسرارى است كه در وقت مباحث آنها بازگو مىشود .\r\nبلندتر از ابيات فوق و مطلب بالا دربارهء مراتب و مراحل وجودى نفس ناطقه و درجات ارتقائى و تعالى آن و اطوار و شؤون شهودى و نورى آن ، اين دانشمند بزرگ\r\n\r\n","description":"","footnote":"","page_name":" 234 ","page_number":244},
  {"content":"\r\n\r\nجهان دانش و بينش را در اواسط دفتر سوم مثنوى ابياتى چند است كه ما اكنون تبرّكا نقل مىكنيم و در خلال بيان و تفصيل كلمات وجودى نورى كتاب بزرگ نفس ناطقهء انسانى چهرهء دلگشاى يك يك اين حقايق و طلعت جان فزاى فرد فرد اين سيماهاى نورى علمى ، خود را نشان مىدهد :\r\n نى تو گويى هم به گوش خويشتن * نى من و نى غير من اى هم تو من\r\nهمچو آن وقتى كه خواب اندر روى * تو ز پيش خود به پيش خود شوى\r\nبشنوى از خويش و پندارى فلان * با تو اندر خواب گفتست آن نهان\r\nتو يكى تو نيستى اى خوش رفيق * بلكه گردونى و درياى عميق\r\nآن تويى زِفت است كان نهصد تو است * قُلزُم است و غرقه گاه صد تو است \r\nدر اين دو بيت اخير مىگويد تو يكى نيستى بلكه جهانى و درياى ژرفى ، و تويى تو پر و مالامال است و تو ، در تويى كه اين توها اشاره به طبقات عوالم نهفته در تو است و عدد نهصد براى انحصار نيست بلكه بيان كثرت است و اين تويى تو درياى قلزمى است كه صد تو در او غرق است . اين مطالب خيلى بلند است و شرح و بسط بسيار و بحث و فحص فراوان در فهم آنها لازم است كه ما نيز در راه وصول و نيل بدانهاييم .\r\nبدن انسانى را كه در خواب مىبينيم اين بدن مادى و طبيعى نيست بلكه بدن مثالى برزخى است ؛ و حقيقتى مستعمل اين بدنهاست و صورت واقعيهء انسان همان حقيقت است كه مىتواند با بدنهاى ديگر به غير از آن دو نيز باشد امّا بدنهايى كه همه در طول يكديگرند و به ظاهر پديد آمده از انشا و ايجاد آن حقيقت يعنى نفس‌اند ، لذا همهء اين ابدان قائن به آن حقيقت‌اند و در واقع صورت انسانى همان حقيقت است . و اشارتى در دروس پيش شد كه شيئيت شىء به صورتش است نه به ماده‌اش و خواهى دانست كه روح دارد بىبدن بس كار و بار و اين ابدان چون همان آستين روپوش بازو ، و بازو روپوش بازوى مثالى برزخى ، و اين بازوى برزخى\r\n\r\n","description":"","footnote":"","page_name":" 235 ","page_number":245},
  {"content":"\r\n\r\nخود روپوش بازوى ديگر است ، منتهى اين كه هر مرتبه از وجود حكمى دارد و تفاوت به نقص و كمال در شىء واحد است .\r\nاين بدن طبيعى مادّى را صورت دنيويّه گويند و آن بدن در عالم خواب را مثالى برزخى ، و شايد صورتى ديگر فراتر و بالاتر از اين مراحل نيز بوده باشد و همه در طول هم قرار گرفته باشند . اينها را به اشارت ذكر كرده‌ايم تا تقريبى براى ادراك شيئيت شىء به صورتش باشد .\r\nدر اين موضوع مطالبى چند بسيار عميق و دقيق ، از آن جمله در اطوار وجودى انسان و در اين كه شيئيت شىء به صورت است نه به ماده و در اين كه صورت انسان جهانى عقلى مشابه جهان عيبى مىگردد ، در كتب اسطوانه‌هاى علم از آن جمله در همان موضع شرح مثنوى « 1 » حكيم سبزوارى و شفاى « 2 » شيخ الرئيس عنوان شده است كه در وقتش بيان مىشود .\r\n\r\nدرس شصت و دوم\r\nدليلى ديگر در اين كه نفس ناطقهء انسانى گوهرى وراى طبيعت است : اين دليل را ابن مسكويه ( دانشمند بزرگ ابو على احمد بن محمد بن يعقوب بن مسكويه متوفى 421 ه ق ) در طهارت الاعراق و در فوز اصغر « 3 » آورده است ؛ و نيز در رسايل جناب خواجه بابا افضل كاشانى در مجموعهء مصنفات « 4 » فارسى وى ، و در كشكول « 5 » شيخ بهايى مذكور است . اين دليل را با شرح و بسطى بيشتر كه سزاوار تأديه مراد و رسانندهء مقصود است تقرير و تحرير مىكنيم :\r\n\r\n\r\n","description":"","footnote":"\r\n( 1 ) . ص 118\r\n( 2 ) . ج 2 ص 636 ( چاپ سنگى )\r\n( 3 ) . ص 27 ( طبع مصر 1325 ه ق ) .\r\n( 4 ) . ص 665 ( طبع دانشگاه تهران ) .\r\n( 5 ) . ص 475 ( چاپ نجم الدوله ) .\r\n","page_name":" 236 ","page_number":246},
  {"content":"\r\n\r\nدر دروس پيش دانسته شد كه كلمهء صورت به چند معنى آمده است ، از آن جمله به معنى حقيقت نوعيّهء انواع موجودات است كه مثلا مىگويند صورت آب ، صورت خاك ، يعنى اين چيزى كه بر آن بالفعل آب صادق است و آن چيزى كه بر آن بالفعل خاك صادق است و همچنين در انواع ديگر .\r\nو از آن جمله به معنى هيأت و شكل اشياست كه مثلا مىگويند اين كاغذ به صورت مثلث و آن چوب به صورت مربع و اين نقره به صورت جام است . معلوم است كه صورت به معنى دوم شكل و نقش هندسى است كه عارض بر اشياء مىگردد . و حقيقت شىء كه همان جوهر اوست تغيير و تبديل نمىيابد ؛ مثل اين كه نقره را از شكل جام به شكل ظرف ديگر در آورند كه باز همان نقره است جز اين كه نقش و شكل ديگر بر او عارض شده است .\r\nامّا صورت به معنى اوّل كه همان حقيقت و جوهر بالفعل چيزى است اگر بخواهد صورتى ديگر به همين معنى بگيرد بايد صورت نخستين بكلّى زايل شود ، مثلا هوا آب گردد و آب هوا گردد كه صورت آب زايل مىشود و صورت هوا پديد مىآيد . اين زوال صورت نوعيه و حدوث صورت نوعيهء ديگر را در اصطلاح فلاسفه كون و فساد مىگويند . آن صورتى كه متكون مىشود آن را كون گويند كه به معنى وجود و ثبوت است كه به اصطلاح طلاب علوم از افعال عموم است كه با هر امر متكوّن و حادثى صادق‌اند و افعال عموم را در اين بيت به نظم در آورده‌اند :\r\n افعال عموم نزد ارباب عقول * كَون است و وجود است و ثبوت است و حصول \r\nو آن صورتى كه زايل شد دربارهء آن فساد تعبير مىكنند و اين جهان طبيعت را دار كون و فساد مىگويد از اين جهت كه همواره و پيوسته صورتهايى زايل مىشود و صورتهاى ديگر بجاى آنها حادث مىگردد .\r\nدر قسم اوّل كه اگر جسمى داراى شكل و نقشى است با داشتن آن شكل و نقش شكل ديگر را از همان جنس نمىپذيرد و نقش ديگر از جنس همان نقش بر آن پياده\r\n\r\n","description":"","footnote":"","page_name":" 237 ","page_number":247},
  {"content":"\r\n\r\nنمىشود مگر اين كه آن شكل و نقش نخستين بكلّى از او گرفته شود و آن صورت پيشين خلع شود . بديهى است اگر بر فلزى و يا جسم ديگرى ، مثلا مومى و چوبى ، نقشى رسم كرده‌ايم و يا نامى حكّ كرده‌ايم اگر در همان جهت كه نقش و نام دارد بخواهد نقش و نام ديگر بپذيرد بايد نقش اوّلى بكلّى محو و زايل شود تا دومى خوانا گردد ، و گرنه رسوم و نقوش در هم مختلط مىشوند ، نه شكل گوياست و نه نامى خواناست .\r\nو در قسم دوم كه معلوم شده است اگر صورت نوعيّه‌اى بخواهد صورت نوعيهء ديگر بگيرد صورت نخستين بايد به كلّى زايل شود تا صورت دوم حادث شود يعنى كون و فساد است . حال بفرماييد دربارهء آن حقيقتى كه به نام روان و جان و عقل و نفس ناطقه و روح و قلب و از اين قبيل اسما در خود داريم چگونه حكم مىفرماييد ؟ نه اين است كه هزاران صور حقايق گوناگون از مادّى و معنوى يكى پس از ديگرى در او منتقش مىشود ؟ يعنى هم اصناف معقولات بسيار و هم انواع محسوسات بىشمار در او رسم مىگردد بدون اين كه صورت نخستين زايل و يا صورتها در هم و برهم و آميخته گردند ، و يا خود آن گيرنده و پذيرنده كه نفس ناطقه است تباه شود كه به كون و فساد ، صورت دوم حادث شود . پس اين حقيقت را كه به نام روح و روان است وراى جسم و جسمانى است ، كه احكام جسم بر وى جارى نيست .\r\nدر زبان دانشمندان بزرگ و حكماى بنام ، عالم ماوراى طبيعت ، به عالم غيب ناميده مىشود و هر گاه عالم غيب مىگويند يعنى آن عالم وراى عالم محسوس و مشهود ما . غيب در مقابل شهادت است و مجموع دار هستى را به دو كلمه نام مىبرند و مىگويند عالم غيب و عالم شهادت . از ادلّه‌اى كه در تجرد نفس ناطقه آورده‌ايم دانسته شد كه اين گوهر نفس و مخرج او از نقص به كمال هر دو از عالم غيبند و در حقيقت راهى به سوى غيب يافته‌ايم بلكه گامى در كوى غيب نهاده‌ايم .\r\nدوست دارم كه قلم بابا افضل كاشى را در تقرير دليل مذكور در اين درس ببينيد و\r\n\r\n","description":"","footnote":"","page_name":" 238 ","page_number":248},
  {"content":"\r\n\r\nاز شيوايى گفتارش و رسايى بيانش بهره ببريد و به سبك خامهء توانايش آشنا شويد .\r\nآن جناب دليل نامبرده را به اين عنوان چنين تحرير كرده است :\r\nنفس ناطقه از عالم غيب است . دليل بر آن كه نفس ناطقه جز تن است : هر چه جسم و جسمانى بود جز يك نقش نپذيرد ، از آن كه چون نقشى پذيرفتى به آن نقش ديگر آميختى و هر دو باطل گشتى ، و لوح روح هزار نقش پذيرد و آميخته نشود . مثل آن كه صورت آسمانها و ستارگان و ساير چيزها در خاطر حاضر باشد ، و همچنين احوال مردمان و صفات حيوانات در ضمير ظاهر باشد و همهء آن نقشها صافى باشد . پس معلوم شد كه نفس موجودى است جز بدن و از عالم غيب است .\r\nاين بود عبارت آن جناب در تقرير دليل مذكور . امروز چهارشنبه سوم ماه شوال 1398 ه ق برابر با پانزدهم شهريور ماه 1357 شمسى است كه اين جلسه را به اميد ديدار توديع مىكنيم .\r\n\r\nدرس شصت و سوم\r\nامروز شنبه اوّل محرم 1399 ه ق است كه به توفيق ادراك حضور دوستان نايل آمده‌ام ، روزى كه از بيدادگريهاى معاويه‌هاى اين روزگار ، جهان در ديدهء جهانيان شام تار است و اندوه و ماتم غمگسار . از اوايل مخزن الاسرار حكيم نظامى بشنويد .\r\n صيد كنان مَركب نوشيروان * دور شد از كوكبهء خسروان\r\nمونس خسرو شده دستور و بس * خسرو و دستور دگر هيچ كس\r\nشاه در آن ناحيت صيد ياب * ديد دِهى چون دل دشمن خراب\r\nتنگ دو مرغ آمده در يكدگر * وز دل شَه قافيه‌شان تنگتر\r\nگفت به دستور چه دَم مىزنند * چيست صفيرى كه به هم مىزنند\r\nگفت وزير اى ملك روزگار * گويم اگر شه بود آموزگار\r\nاين دو نوا از پى رامشگريست * خطبه‌اى از بهر زنا شوهريست \r\n\r\n","description":"","footnote":"","page_name":" 239 ","page_number":249},
  {"content":"\r\n\r\n دخترى اين مرغ بدان مرغ داد * شير بها خواهد از او بامداد\r\nكاين ده ويران بگذارى بما * نيز چنين چند سپارى بما\r\nآن دگرش گفت كزين در گذر * جور ملك بين و بر و غم مخور\r\nگر ملك اينست ، نه بس روزگار * زين دِه ويران دَهَمت صد هزار \r\nدر اين درس نيز از تجرد نفس ناطقه از مادّه و احكام آن سخن مىگوييم . اين دليل در كتب پيشينيان چون طهارة الاعراق ابن مسكويه و غيره آورده شد . عبارت ابن مسكويه را به فارسى ترجمه مىكنم و آن اين كه تن از حمل بارش ، كه اثفال جسمانى است خسته مىشود و هر چه بارش بيشتر مىشود ضعف و فتور و خستگى آن بيشتر مىشود . به عكس آن حقيقتى كه به نام روح و روان در خود مىيابيم هر چه بارش ، كه معارف و علوم است بيشتر شود نيروى آن بيشتر مىشود . پس اين حقيقت غير از تن است .\r\nاين بود يكى از ادلّه در موضوع مذكور . از اين دليل علاوه بر اين كه نتيجه گرفته‌ايم كه روان انسان مبرّا و عارى از احكام ماده و مادّيات است و گوهر او حقيقتى وراى طبيعت است ، نتيجه ديگر نيز از آن مىگيريم كه تفاوت انسانها در انسانيّت به حسب كثرت و قلّت در علوم و معارف و كسب حقايق است . هر چه انسان علوم و معارف او بيشتر است ، انسانتر است و امتياز بين افراد انسان از اين رو و به اين سبب است و اگر كسى بيشتر از ديگرى سرمايهء علوم و حقايق را تحصيل كرده است اين كس از آن ديگرى انسانتر است .\r\nبه مثل اگر حقايق و حكم را به نور حسّى تشبيه كنيم ، مىگوييم همچنانكه نورها كه از يكديگر تفاوت دارند تفاوتشان به شدّت و ضعف نور است ، هر نورى كه شديدتر و قويتر از نور ديگرى است باز نور است و امتياز آنها از يكديگر نيز به اختلاف مراتب نورهاست ، همچنين امتياز انسانها از يكديگر در انسانيت از اختلاف مراتب انوار علوم و معارف است . و اين بديهى و فطرى ماست كه انسانها به\r\n\r\n","description":"","footnote":"","page_name":" 240 ","page_number":250},
  {"content":"\r\n\r\nاختلاف و تفاوت هيكل و اندامشان ارزش انسانى ندارند بلكه به اختلاف درجات جانشان در شدّت و ضعف سرمايهء معارف داشتن است .\r\nدر حقيقت ، وجه امتياز انسان از ساير جانوران نيز به همين داشتن كمال انسانى است بلكه امتياز در ميان افراد يك جنس باز برگشت به همين بينش و هوش و معرفت است .\r\nو نيز از اين ادلّهء مذكور نتيجه حاصل مىشود كه همهء آثار وجودى از حركات و سكنات و ادراكات حسى آن ، از آن حقيقت به نام روح و نفس ناطقه است ، و به تعبير ديگر اين همه آثار وجودى انسانها اطوار ظهورات و تجليات آن مبدأ آثار است ، و اين وحدت و تشخّص ظاهر انسان و ايتلاف اعضا و جوارح همگى از آن گوهر گرامى است .\r\nسزاوار است كه از اين اشارت دل‌پذير نظرى به جمال دل آراى مطلق عالم وجود اندازيم ، و در نظام احسن آن و ظهور آثار بيكران و اتقان صنع و وحدت آن تأمل بنماييم . بدن و روح را تعلّقى خاص با يكديگر است و دانستيم كه قوام بدن به روح و تشخص و وحدت و ظهور آثارش از وى است و به براهين عديده دانستيم كه نفس ناطقه از عالم طبيعت نيست تا محسوس گردد و به آلات حسّى احساس شود يعنى ماوراى اين بدن ظاهر است . اگر به همين نحوه ، انتقالى عقلى و سيرى علمى در پيكر نظام هستى مشهود ما كه مادّه و طبيعت است نيز بنماييم بسيارى از سؤالهاى ما جواب داده مىشود . ملاى رومى در دفتر چهارم مثنوى در موضوع نخستين ، كه ظهور آثار در بدن از روح است ، كه غايب و مكتوم از قواى مادّه و وراى آنهاست ؛ در ضمن مثالى ، نيكو بيانى دارد كه :\r\n هست بازيهاى آن شير عَلَم * مُخبِرى از بادهاى مُكتَتَم\r\nگر نبودى جنبش آن بادها * شير مُرده كى بِجَستى در هوا\r\nزان شناسى باد را گر آن صباست * يا دَبورست اين بيانِ آن خَفاست\r\nاين بدن مانند آن شير عَلَم * فكر مىجُنباند او را دَم بِدَم \r\n\r\n","description":"","footnote":"","page_name":" 241 ","page_number":251},
  {"content":"\r\n\r\nو همين مثال را در دفتر اوّل آن در موضوع دوم ، كه ظهور آثار در جهانيان از مبدأ غيب و وراى طبيعت است آورده :\r\n ما همه شيران ولى شير عَلَم * حمله‌مان از باد باشد دَم بِدَم\r\nحمله‌مان پيدا و ناپيداست باد * جان فداى آن كه ناپيداست باد \r\n\r\nدرس شصت و چهارم\r\nاصل 43 و 44 در درس پنجاهم اين بود كه هر صورت معقوله فعليّت محض و مبرّاى از مادّه و اوصاف و احوال مادّه است و وعاى تحقق صور معقوله نيز موجودى مبرّاى از مادّه و اوصاف و احوال مادّه است . و در درس چهل و ششم مشروحا بحث كرده‌ايم كه فعليّت در برابر قوت است و صورت علميّه كه به فعليّت رسيد ديگر قوه و حركت در آن راه ندارد . و دانستيم كه تعليم و تعلّم علت تامّه براى حصول علم نيستند بلكه از معدّاتند و معطى علم كه مخرج نفس از نقص به كمال است خود واجد علم است ، چه معطى شىء فاقد شىء نتواند بود و دانسته شد كه وعاء علم مبرّا و عارى از مادّه و احكام مادّه است پس معطى علم كه خود واجد علم است نيز عارى از مادّه و احكام آن است ؛ يعنى موجودى وراى طبيعت است كه فعليّت محض است چون صورت علميّه است و دانستى در چنين موجودى حركت راه ندارد .\r\nچنان كه در درسهاى پيش گفته‌ايم غرض عمده پى بردن و فهميدن حقايق و معرفت بدانهاست و در نام‌گذارى مشاجره و مشاحّه روا نيست . حال در تسميهء آن صورت فعليّه علميّه كه نور دانش مىبخشد و خزينهء جميع علوم است ، چه نامى را اختيار كنيم شايسته است ؟ در كتب حكماى بزرگ و فلاسفهء نامدار جهان دانش ، چنان موجودى به نام عقل ناميده شد چنان كه روان آدمى به نام نفس ناطقه . و كما اين كه نفس ناطقه را روح مىگويند ، آن موجود به نام عقل را روح نيز مىنامند و نامهاى ديگر نيز دارد كه كم‌كم بدانها آشنا مىشويم . اين روح به نام نفس ناطقه تعلّق\r\n\r\n","description":"","footnote":"","page_name":" 242 ","page_number":252},
  {"content":"\r\n\r\nبه يك بدن دارد كه از او و بدن يك شخص تعيّن و تحقّق مىيابد ، ولى آن روح به نام عقل تعلّق به همهء نفوس ناطقه بلكه به نفوس غير ناطقه نيز دارد و مخرج همهء نفوس از نقص به كمال است .\r\nدر دروس گذشته اشارتى رفت كه علم انسان‌ساز است و صورت انسان بما هو انسان علم است كه علم روان انسان را اشتداد وجودى مىدهد و او را از قوّت به فعليّت مىرساند و هر چه داناتر مىشود قويتر و آثار وجوديش شديدتر مىگردد ، و چون علم در حقيقت روان انسان مىگردد آن مخرج نفس به نام عقل را روان بخش نيز مىگويند . پس نفوس ناطقه كه همان روانها هستند شعله‌اى از شعلات نور وجود آن عقل‌اند .\r\nو بدان كه اين روح انسانى را به لحاظ تعلّق به بدن و تدبير در آن ، نفس مىگويند و او را با قطع نظر از اين لحاظ عقل مىنامند . ولى چنان كه گفته‌ايم اين عقول اشعهء آن شمس فروزان به نام عقل كل‌ّاند و چون اين عقل كه نفس ناطقه است تعلّق به بدن خاص دارد و آن را بدن خاص شخصى جزيى نيست آن عقل را عقل مفارق گويند و در عبارات ارباب عقول بسيار به چشم مىخورد كه اين عقول انسانى را عقول جزييه مىگويند و آن عقل مفارق را عقل كلّى . و در اين مقام مباحثى در پيش است كه در دروس بعد عنوان مىكنيم .\r\nبنابر آنچه گفته‌ايم در اطلاقات عقل مواظب باشيد تا از اشتراك لفظى اشتباه پيش نيايد . حكيم عالى مقام ، معلّم ثانى ، ابو نصر فارابى را رساله‌اى بسيار مفيد است در اطلاقات عقل ، كه نسخه‌اى از آن در كتابخانه محقّر اين حقير موجود است .\r\nاين رساله در موضوع خود اهميت بسزا دارد و فلاسفهء بزرگ چون ملاصدراى شيرازى در برخى از مسايل مهم فلسفى اسفار ، از آن نقل مىكنند و اميدوارم كه چون مقدارى دروس ما پيشرفت كرده است آن رساله را تمام و كمال ترجمه كرده توضيح دهيم و به رشتهء تحرير در آوريم و به محضر دوستان دانش‌پژوه تقديم بداريم .\r\n\r\n","description":"","footnote":"","page_name":" 243 ","page_number":253},
  {"content":"\r\n\r\nاگر چه در پيرامون اين مباحث و مسايل پرسشهاى گوناگون پيش مىآيد ، ولى اكنون در اين درس اين دو سؤال را عنوان مىكنيم كه شايد زودتر از سؤالهاى ديگر به ذهن خطور كند : يكى اين كه همانطور كه نفوس ناطقه كثرت دارد شايد عقل مفارق هم متكثّر و متعدّد باشد و هر نفسى از عقلى صورت علميه‌اى را فرا بگيرد كه هر عقلى مخرج نفسى از قوت به فعل بوده باشد نه يك عقل مفارق كه ديگر نفوس و عقول جزئيه به منزلهء اشعهء نورى آن بوده باشند و يا اين كه هر عقل براى افاضهء يك رشته علم خاص بوده باشد .\r\nجواب اين سؤال به اجمال اين است كه كثرت و تعدّد يك حقيقت بدون دخالت مادّه صورت نمىگيرد ؛ و به تفصيل در بعد عنوان مىشود .\r\nسؤال ديگر اين كه خزينهء علوم بودن آن موجود به نام عقل چگونه است ؟ آيا ظرف صور علميه است ، و صور علميه مظروف او ؟ چون انبارى كه در آن كالاهاى گوناگون مىباشد و يا طور ديگر است ؟ جواب اين سؤال نيز اجمالا اين است كه خزينهء علوم بودن عقل به طور ظرف و مظروف مادّى نيست بلكه گوهر هر موجود عقلى علم است يعنى عقل خود علم است ، و باز آن را به تفصيل در دروس آتيه عنوان خواهيم كرد .\r\n\r\nدرس شصت و پنجم\r\nدر اين درس ، دو سؤال درس قبل را در ضمن تمثيل به نفس ناطقه توضيح مىدهيم : گفتيم كه خزينهء علم بودن عقل مفارق به نحو ظرف و مظروف بودن وعاء جسمانى و محتواى آن نيست بلكه ذات آن موجود مفارق ، و جوهرش نفس علم است ، و وجودش به تمامى علم است ؛ و چون علم نور است چنان كه اشارتى بدان رفت صحيح است كه بگوييم يكپارچه نور است و به تازى نور كلّه . و در دروس پيش گفته شد كه ابعاد و اوزان و مقادير از اوصاف ماده است ، پس آن موجودى كه مفارق از ماده است احكام و اوصاف ماده بر آن صادق نيست . مثلا صحيح نيست كه گفته\r\n\r\n","description":"","footnote":"","page_name":" 244 ","page_number":254},
  {"content":"\r\n\r\nشود فلان حقيقت علميه ، وزن آنچه قدر است و بعد آن چه قدر و حجم و طول و عرض آن چه قدر ، چنان كه صحيح است بگوييم اين پاره سنگ وزن و بعد و مساحت آن چه قدر است .\r\nو چون روح انسان به ذاته گوهرى عارى از مادّه است اين اوصاف ماده و جز آنها بر وى نيز صادق نيست . مثلا صحيح است كه گفته شود فلانى به اندام بلندتر از ديگرى است ولى در روح كوتاهى و بلندى راه ندارد . ملاى رومى در اين موضوع در دفتر اوّل مثنوى گويد :\r\n گر تو خود را پيش و پس كردى گمان * بستهء جسمى و محرومى ز جان\r\nزير و بالا پيش و پس وصف تنست * بىجهتها وصف جان روشنست \r\nو در دفتر سوم آن گويد :\r\n اين دراز و كوته اوصاف تن است * رفتن ارواح ، ديگر رفتن است\r\nتو سفر كردى ز نطقه تا به عقل * نى به گامى بود منزل نى به نقل\r\nسَير جان بىچون بود در دَور و دَير * جسمِ ما از جان بياموزيد سَير\r\nسَير جان هر كس نبيند جان من * ليك سَير جسم باشد در عَلَن \r\nو همچنين بر آن گوهر نور بخش ، كه وعاى معارف و مصدر انوار علوم است ، احكام مادّه راست نيايد ، چه خود بذاته عارى از مادّه است و از حدّ و جهت و طول و عرض و سبكى و سنگينى و استعداد و قوّت و محلّ و زمان و ديگر اوصاف طبيعت عارى است .\r\nجناب مير در قصيدهء معروفش گويد :\r\n صورت عقلى كه بىپايان و جاويدان بود * با همه و بى همه مجموعه و يكتاستى\r\nمىتوانى گر ز خورشيد اين صفتها كسب كرد * روشن است و بر همه تابان و خود يكتاستى \r\n\r\n","description":"","footnote":"","page_name":" 245 ","page_number":255},
  {"content":"\r\n\r\nنفس ناطقهء خودتان را در نظر بگيريد و به عبارت ديگر در ذات خود فرو برويد و ببينيد معارفى را كه تحصيل كرده‌ايد در آن چگونه مىيابيد . هر يك از شما چيزهايى را مىدانيد و ضوابط كليه‌اى را در ذات خود داريد . شما بسيارى از مسايل حساب و هندسه را مىدانيد و بلكه سواد خواندن و نوشتن فارسى را هم دارا هستيد و شايد در فنون عديدهء ديگر نيز آگاهى داشته باشيد . آيا مسايل هندسه‌اى را كه مىدانيد در يك گوشهء روان شما و مسايل حساب در گوشهء ديگر است و قواعد دستور خط در سوى ديگر آن و داناييهاى ديگر شما در سويهاى ديگر ؟ يا اين كه اين جهت و آن جهت در وعاى رشته‌هاى دانش راه ندارد بلكه همه را در خود مىيابيد ، بدون اين كه به تقسيم و تجزيه در ذات خود بنگريد تا رشته‌هاى دانش را در خود پراكنده ببينيد . اين ذات فرد و واحد هر يك شماست كه خزينهء معارف شماست . آن موجود مفارق عقلى را ، كه خزينهء علوم و معارف است اين چنين قياس كن ، علاوه اين كه آن مكمّل است و اين مستكمل . و همچنانكه در دروس پيش دانسته شد كه هر شخص انسانى يك هويت دارد ، و داراى يك گوهر به نام روح است كه بدن طبيعى و بدن مثالى او مراتب نازلهء او هستند و آثار آن گوهر واحد است كه همهء قوا و اعضا و جوارح او را فراگرفته است و در هر يك طورى خود را نشان مىدهد ، همچنين آن عقل مفارق با نفوس مستعدّ مستكمل و شايد با مجموع پيكر جهان طبيعت اين چنين باشد ؛ البتّه بايد بحث و فحص شود . عارف رومى در دفتر دوم مثنوى در ظهور آثار روح بر تن و كثرت اين سو و وحدت آن سو گويد :\r\n مفترق شد آفتاب جانها * در درونِ روزن ابدانها\r\nچون نظر بر قُرص دارى خود يكى است * آن كه شد محجوب ابدان در شكى است \r\nو حكيم ناصر خسرو علوى در اين كه بايد نهان را يعنى ماوراى طبيعت را با ديدهء نهان ديد در قصيده‌اى به اين مطلع گويد :\r\n به چشم نهان ، بين نهانِ جهان را * كه چشم عيان بين نبيند نهان را \r\n\r\n","description":"","footnote":"","page_name":" 246 ","page_number":256},
  {"content":"\r\n\r\nو نيز در قصيدهء ديگر در ستايش عقل و نفس گويد كه برخى از آن ، اين چند بيت است .\r\n بالاى هفت چرخ مدوّر دو گوهرند * كز نور هر دو ، عالم و آدم منوّرند\r\nمحسوس نيستند و نگنجند در حواس * نايند در نظر كه نه مُظلم نه انورند\r\nو ز نور تا به ظلمت و از اوج تا حضيض * و ز باختر به خاور و از بحر تا برند\r\nهستند و نيستند و نهانند و آشكار * زان بى تو اند و با تو در اين خانه اندرند\r\nاندر جهان نيند هم ايشان و هم جهان * در ما نيند و در تن ما روح پرورند\r\nبى بال در نشيمن سفلى گشاده پر * بى پر بر آشيانهء علوى همى پرند\r\nبا گرم و سرد عالم و خشك و تر زمان * چون خاك و باد همنفس آب و آذرند\r\nپيدا از آن شدند كه گشتند ناپديد * زان بى تن و سرند كه اندر تن و سرند \r\n\r\nدرس شصت و ششم\r\nاين درس در تجرّد خيال است . در دروس گذشته كلمهء برزخ را معنى كرده‌ايم .\r\nاكنون به عنوان تذكره گوييم برزخ در لغت حايل و واسطه ميان دو چيز را گويند و در اصطلاح علمى برزخ عبارت از واسطهء طولى بين دو چيز است كه نه اين است و نه آن ، و هم اين است و هم آن ، يعنى در حدّ هيچ يك از آن دو نيست ولى به وجهى شبيه هر يك از آن دو هست ؛ مثلا درختى مشخص و معين در خارج وجود دارد و اين درخت بخصوص را ادراك كرده‌ايم كه با شكل و شبح و همهء خصوصيات آن تصور كرده‌ايم . اين تصور همان تخيّل است كه در دروس پيش گفته‌ايم . و نيز در نظر بگيريد معنى شجر كلّى را ادراك كرده‌ايم ، و اين ادراك صورت كلّى را چنان كه گفته‌ايم تعقّل گويند . آن درخت موجود در خارج درخت طبيعى ، و آن صورت درخت ذهنى مثالى و خيالى ، و آن حقيقت كليّه شجر صورت شجر عقلى است . دومى ، كه صورت درخت ذهنى است از جهتى با درخت\r\n\r\n","description":"","footnote":"","page_name":" 247 ","page_number":257},
  {"content":"\r\n\r\nطبيعى خارجى شباهت دارد و آن داشتن شكل و اندازه است و از جهتى غير آن است كه قوه و استعداد و وزن و حجم و مكان و زمان و تزاحم با ديگرى ندارد و عارى از اين اوصاف است و از همين جهت عارى بودن از اوصاف مذكوره با شجر عقلى مشابهت دارد ؛ ولى چون داراى مقدار و شبح و شكل است با شجر عقلى مغايرت دارد . پس آن شجر مدرك ذهنى نه مانند شجر طبيعى جسم مركّب مادّى است و نه مثل شجر عقلى موجود عقلى ؛ لذا گفته‌اند صورت خياليه تجرد برزخى دارد .\r\nو دانستى كه قوهء خيال چون ديگر قوا قائم به نفس ناطقه بلكه شأنى از شؤون اوست و نفس ناطقه خود جهان بزرگى است بلكه بزرگترين جهانى است كه متضمّن دستگاههاى حيرت‌آور از قبيل جهاز هاضمه و دماغ و قلب و چشم و گوش و خيال و حافظه و واهمه و جز آنهاست و هر يك را كار بخصوصى است يعنى نفس را در هر يك از آنها اثر صنع خاصّى است . و گفته‌ايم كه كار دستگاه خيال صورتگرى است يعنى جبلّى و فطرى آن اين است كه معانى را شكل و صورت مىدهد ، مثل اين كه جبلّى قوهء سامعه شنيدن و باصره ديدن است .\r\nقوهء خيال ، دستگاه عكّاسى نفس ناطقه است كه اگر چه همهء دستگاه صنعت عكاسى ، مثالى و نمودارى از آن است و انسان آنچه را كه در خود دارد به وزان آن مىسازد و مشابه آن را در خارج پياده مىكند بلكه هر فاعل با نحوهء فعلش و هر صانع با صنعش و هر علّت با معلولش اين چنين است ، ولى هيچ دستگاه صنعت عكاسى كار دستگاه خيال را نمىكند زيرا كه نفس ناطقهء در موطن قوهء خيال معانى را شكل و صورت وى دهد ولى دستگاه صنعتى فقط از محسوسات عكس مىگيرد ؛ امّا چگونه معانى در قوهء خيال مشكّل و مصوّر مىشوند ، اين زمان بگذار تا وقت دگر . و لكن ناگفته نماند كه اين عمل نفس در كارخانهء خيال امرى شگفت است . معنى را شكل و صورت دادن حرفى است كه مىزنيم ، حقا\r\n\r\n","description":"","footnote":"","page_name":" 248 ","page_number":258},
  {"content":"\r\n\r\nهر اندازه در اين موضوع بو العجب تأمل بشود جا دارد ، و شايد سرانجام به وادى حيرت بكشد . انصاف بدهيد آيا تنها همين يك كار شگفت‌آور است و يا در هر چه تأمل شود و كتاب وجود آن به درستى و فهميده ورق زده شود محير العقول است ؟ گويا شيخ بزرگوار سعدى در اين مقام نقل اين بيت بسيار ارزشمندش را توقّع دارد :\r\n اين همه نقش عجب بر در و ديوار وجود * هر كه فكرت نكند نقش بود بر ديوار \r\nگفتيم كه اين درس در تجرّد برزخى خيال است ؛ لازم است كه مطلبى را در اين باره تقديم بداريم و آن اين كه دانشمندانى كه در تجرد نفس ناطقه ادله اقامه فرموده‌اند بسيارى از آن ادلّه تجرد برزخى قوهء خيال را اثبات مىكنند و آنها يك سلسله ادلّه‌اى هستند كه در آنها حرف اشباح و صور به ميان آمده است كه اگر چه تجرّد نفس ناطقه را اثبات مىكنند امّا در حقيقت تجرد نفس در مقام خيال اثبات مىشود ؛ چون خيال شأنى از شؤون نفس ، و تجرد خيال تجرد نفس است ؛ ولى تجرد برزخى نفس در مقام خيال .\r\nو آن ادلّه‌اى كه در آنها كليات محضه و حقايق و فعليات صرفه اتخاذ شده است تجرد نفس را در مقام قوهء عاقله اثبات مىكنند و در بعد به حجّت و برهان معلوم مىشود كه نفس ناطقهء انسانى را مقامى فوق تجرد است ، چه تجرد برزخى در مقام خيال و چه تجرد كلّى عقلى در مقام قوهء عاقله و تعقّل .\r\nو اينجانب رساله‌اى در تجرد نفس ناطقه تأليف كرده است كه تاكنون ادله بسيار از اعاظم حكما در آن گرد آورده است ، برخى از آن ادلّه تجرد برزخى خيال را اثبات مىكند و برخى از آنها تجرد عقلى آن را و برخى فوق تجرد بودنش را .\r\nبدين مناسبت كه از دستگاه عكاسى نفس ناطقه كه قوهء خيال است سخن به ميان آورديم و گفتيم كه هر اثر نمودار دارايى مؤثر خود است ، حكايتى شيرين به عنوان تنوّع در بحث بازگو كنيم :\r\n\r\n","description":"","footnote":"","page_name":" 249 ","page_number":259},
  {"content":"\r\n\r\nمؤلف سفرنامهء ناصر الدين شاه به مشهد ( ص 132 ) گويد :\r\nآقا رضاى عكاسباشى كه حسب الأمر به انداختن عكس جناب حاجى ملاى هادى « 1 » مأمور بود انجام خدمت مرجوعه را نموده به حضور مشرّف شده و شيشهء عكس جناب معزّى اليه را كه بسيار ممتاز برداشته بود از نظر انور مبارك گذرانيده مورد تحسين و مرحمت شد و به خاك پاى همايون معروض داشت كه چون جناب حاجى تا كنون اسباب و آلات اين فنّ را نديده و انعكاس و انطباع هيكل اشيا را در صفحهء خارج مشاهده ننمودند ، از ملاحظهء آن ، كمال تحيّر را پيدا كرده متفكر شدند و چون بر حقيقت آن فى الجمله بصير گشتند او را در استدلال علوم مناظر و مرايا اسبابى نيكو شمردند .\r\nبه ذكر دليل در تجرد برزخى خيال بپردازيم و بهتر اين كه تجديد مطلع شود و درس جديد عنوان گردد .\r\n\r\nدرس شصت و هفتم\r\nسخن در تجرّد برزخى خيال بود . غرض اين كه قوه مدركه صور متخيله مجرد از اين عالم است .\r\n نيك بسيار بگفتيم در اين باب سخن * و اندكى بيش نگفتيم هنوز از بسيار « 2 » \r\nو معنى تجرد اين است كه موجود مجرد وراى اين عالم مادّى طبيعى است ، و به عبارت ديگر جسمانى نيست ؛ و گفته‌ايم كه تجرّد خيال تجرد نفس ناطقه است در موطن خيال .\r\nبحث در تجرد خيال ، در فهم بسيارى از مسائل مهم انسان‌شناسى و شرح احوال\r\n\r\n\r\n","description":"","footnote":"\r\n( 1 ) . مقصود حكيم متأله حاج ملا هادى سبزوارى صاحب منظومه در منطق و فلسفه ، و شرح اسما ، شرح مثنوى و غيره است .\r\n( 2 ) . كليات سعدى از قصيده‌اى به مطلع : بامدادان كه تفاوت نكند ليل و نهار\r\n","page_name":" 250 ","page_number":260},
  {"content":"\r\n\r\nو اطوار وجودى انسان و افعال و نيّات و ملكات و كيفيت بيان ديگر حالات گوناگون وى ضرورى و لازم است ؛ چنان كه بحث در تجرد روح انسانى در مقام قوهء عاقله نيز مستلزم كشف اسرار بسيارى از هستى بيكران روح انسانى است .\r\nمولى صدارى شيرازى ، كه از فلاسفهء بزرگ و حكماى بنام عالم علم است ، قوهء خيال را مجرد به تجرد برزخى مىداند و در كتاب اسفار و ديگر كتابهايش فصلى در تجرد برزخى خيال عنوان كرده است و چند برهان بر اثبات آن آورده است .\r\nما در اين دروس ثابت خواهيم كرد كه قوهء خيال و ساير قواى باطنه ، قواى سارى در اجسام نيستند بلكه عارى و برهنه از ماده‌اند و بين قوى و آلات جسمانى آنها فرق بايد گذارد ، مثلا گوش آلت جسمانى است ولى قوهء سامعه از شؤون نفس است و ماوراى عالم جسمانى است . اگر موجودى را بگوييم سميع است معنى آن اين است كه شنواست نه اين كه داراى گوش است . خلاصه شنوا غير از گوش دار است و همچنين بصير است يعنى بينا نه داراى چشم ، چه مىشود موجودى چشم نداشته باشد ولى بينا باشد ؛ بلكه مىتوان گفت نيروى شنوائى و بينائى كه به اين گوش و چشم مادى تعلق گرفت ، آن اقتدار و اشتدادش شكسته و كاسته مىشود و هر چه نفس و قواى آن از عالم طبيعت بر كنار شود ، سلطان وحدت و جمعيت آن بيشتر و آثار وجوديش قويتر مىشود .\r\nمعلم ثانى ابو نصر فارابى در مدينهء فاضله دربارهء سعادت انسان سخنى بسيار بلند دارد كه آن را ترجمه مىكنيم : « سعادت اين است كه نفس انسان در كمال وجوديش به جائى برسد كه در قوام خود ، به مادّه نياز نداشته باشد ؛ و اين در صورتى است كه در عداد موجودات مفارق از ماده در آيد و بر اين حال ، دائم و ابد باقى بماند » . « 1 »\r\n\r\n\r\n","description":"","footnote":"\r\n( 1 ) . و ذلك هو السعادة و هى ان تصير نفس الانسان من الكمال فى الوجود الى حيث لا تحتاج فى قوامها الى مادة و ذلك ان تصير فى جملة الاشياء البريئة عن الاجسام و فى جملة الجواهر المفارقة للمواد و ان تبقى على تلك الحال دائما ابدا الخ .\r\n","page_name":" 251 ","page_number":261},
  {"content":"\r\n\r\nاين سخن فارابى در عين حال كه ساده و روان مىنمايد مطلبى است كه هر چه در راه نفس شناسى پيشتر برويم بيشتر به استوارى و بلندپايگى آن پى مىبريم .\r\nشايد سؤالى در اين بحث پيش آيد كه بهتر اين بود بدوا دليل بر وجود قوهء خيال اقامه شود و سپس در تجرد و يا عدم تجرد آن سخن رود . البته اين سؤالى بجاست و در دروس آتيه در قواى باطنه بحث خواهيم كرد . ولى هر كس اندك التفاتى به ادراكات باطنى خود بنمايد در مىيابد كه وى اشباح اشيا را در خواب و بيدارى با همان طول و عرض و بعد و حجم و ديگر عوارض مادى آنها ادراك مىكند ، لاجرم قوه‌اى دارد كه قدرت اين گونه ادراكات را دارد چنان كه سامعه اصوات را و شامه بوها را . و اكنون سخن ما اين است كه اين قواى ظاهر و باطن كه هر يك از آنها يك نوع ادراك بخصوصى را در عهده دارد از شؤون نفس است و هيچ يك از آن‌ها مادى نيستند تا قوهء سارى در مادّه باشند ، اگر چه آلات و ادوات آنها مادىاند .\r\nسخن در تجرد برزخى خيال بود و گفتيم كه مولى صدرا چند دليل در اين موضوع آورده است ، از آن جمله اين دليل را از افلاطون نقل كرده است ، وى گويد كه افلاطون در تجرد نفس بر اين حجت تعويل كرده است و تقرير آن اين است :\r\nصورى مانند دريايى از زيبق و كوهى از ياقوت است كه در خارج وجود ندارند ، لكن ما آنها را تخيل مىكنيم و بين اين صور خياليه و جز آن‌ها تميز مىدهيم . اين صور امور وجودىاند ؛ چگونه امور وجودى نباشند . و حال اين كه ما هرگاه زيد را تخيل كرده‌ايم و سپس آن را مشاهده كرده‌ايم حكم مىكنيم كه البته بين اين دو صورت محسوس و متخيّل فرق است ؛ و اگر اين صور امور موجود نبودند اين حكم در كار نبود . و ممتنع است كه جاى اين صور شىء جسمانى باشد ؛ يعنى از اين عالم مادى باشد زيرا همگى بدن ما به نسبت صور متخيّل نسبت اندكى با بسيار است بنابراين چگونه صور عظيم بر مقدار صغير منطبع مىشود . و نمىتوان گفت كه برخى از آن صور در بدن ما منطبع است و برخى از آن در هواى محيط به بدن ما ، زيرا كه هوا و از جمله بدن ما و همچنين آلت نفوس ما در افعال نفوس نيست و گرنه\r\n\r\n","description":"","footnote":"","page_name":" 252 ","page_number":262},
  {"content":"\r\n\r\nمىبايست به تفرق و تقطّع هوا ، نفوس ما دردناك شود و مىبايست شعور ما به تغييرات هوا مانند شعور ما به تغييرات ابدان ما باشد . پس روشن شد كه محل اين صور امرى غير جسمانى است و آن نفس ناطقه است ، پس ثابت شد كه نفس ناطقه مجرد است .\r\nاين بود تقرير حجتى كه افلاطون در تجرد نفس ناطقه بدان اعتماد كرده است . و چنان كه گفتيم اين حجت دليل بر تجرد نفس ناطقه است از آن رو كه قوهء خيال شأنى از شؤون نفس است و اثبات تجرد برزخى خيال تجرد نفس ناطقه است در موطن خيال . خلاصه اين كه اين دليل و نظائر آن « مفارق عقلى » بودن نفس را اثبات نمىكند تا اعتراضى پيش آيد كه مثلا صورت خياليه مقدار و شكل دارد پس چگونه نفس را مجرد دانسته‌ايد .\r\nفائده : در درس شصت و ششم گفته‌ايم كه قوهء خيال دستگاه عكاسى نفس ناطقه است ، و چون كار اين قوه صورتگرى است در كتب فلاسفه از آن تعبير به مصوّره شد ( ص 51 ج 4 اسفار قوة الخيال و يقال لها المصوّرة الخ ) .\r\n\r\nدرس شصت و هشتم\r\nدر درس پيش به تجرد برزخى قوهء خيال آشنا شديم و دليلى بر اثبات آن آورديم و چند دليل ديگر نيز مىآوريم ؛ اگر چه يك دليل محكم و برهان مسلم در اثبات مدعى كافى است .\r\nيكى از نتايج و فوايد اين بحث در تجرد برزخى خيال كه بسيار اهميّت دارد اين است كه اگر نفسى به مرحلهء تجرد عقلى و يا فوق تجرد نرسيد و در حد و مرتبهء خيال از بدن بر كنار شد تباه نمىشود چه اين كه خود گوهرى است غير مادى و انقطاع او از ماده موجب فساد او نمىگردد ، چنان كه اگر به مرتبهء تجرد عقلى و يا فوق تجرد رسيد موجودى مفارق از ماده است مطلقا ؛ و البته گوهرى برتر از آن نفسى است كه در حد خيال است .\r\n\r\n","description":"","footnote":"","page_name":" 253 ","page_number":263},
  {"content":"\r\n\r\nپس بقاى نفسى كه در مرتبهء عقل است بعد از بوار و خرابى بدن نيز به طريق اولى خواهد بود . و چون هر يك از قوهء خيال و قوهء عاقله ، بلكه قواى نفس مطلقا مراتب شدت و ضعف دارد ، هيچ نفس انسانى بعد از ويرانى بدن زوال نمىيابد و براى هميشه باقى و برقرار است ؛ فقط به خرابى بدن ، اوصاف و احوال مادى بدن ، كه سارى در بدن و عارض بر وى بودند ، فاسد مىشوند . خلاصه ، نتيجه اين شد كه روح انسان پس از ويرانى بدن تباه نمىشود .\r\nحال در اين نتيجه خوب دقت بفرماييد تا بىدغدغه اعتراف كنيد كه چون روح از ماوراى طبيعت است هيچ گاه طبيعت بر وى دست نمىيابد . به عبارتى روشنتر اگر كسى طعمهء آب يا آتش يا درنده‌اى شد ، آن حقيقت ماوراى طبيعت كه گوهرى منفصل و مفارق از ماده است طعمهء آن شده است . هيچ گاه ماوراى طبيعت خوراك طبيعت نمىشود بلكه طبيعت در دست تصرف و اقتدار اوست ، چنان كه بدن در قبضهء روان است . به مثل روان سوار است و تن سوارى . مادى به ظاهر سوارى بيند و همهء افعال به ظاهر صادر از او را به او نسبت دهد و از باطن او كه سوار است بىخبر است . همان است كه ملاى رومى در آخر دفتر چهارم مثنوى گويد : مورى بر كاغذ مىرفت ، نوشتن قلم ديد قلم را ستايش كرد ؛ مورى ديگر كه تيز چشمتر بود گفت :\r\nستايش انگشتان كن كه اين هنر از ايشان بينم ؛ مورى ديگر كه از هر دو چشم تيزتر بود گفت : ستايش بازو كن كه انگشتان فرع ويند .\r\n موركى بر كاغذى ديد او قلم * گفت با مور دگر اين راز هم\r\nكه عجائب نقشها آن كِلك كرد * همچو ريحان و چو سوسن زار و وَرد\r\nگفت آن مور اصبَع است آن پيشه‌ور * وين قلم در فعل فرعَست و اثر\r\nگفت آن مور سِيُم از بازو است * كِاصبَع لاغر ز زورش نقش بست\r\nهمچنين مىرفت بالا تا يكى * مِهترِ موران فَطِن بود اندكى\r\nگفت كز صورت مبينيد اين هنر * كان به خواب و مرگ گردد بىخبر\r\nصورت آمد چون لباس و چون عصا * جز به عقل و جان نجنبد نقشها \r\n\r\n","description":"","footnote":"","page_name":" 254 ","page_number":264},
  {"content":"\r\n\r\nماترياليستها ، كه همان مادّيون و حسّيون‌اند سر به آستانهء طبيعت نهاده و در نقش مانده و از نقاش باز مانده‌اند و بجز مادهء محسوس نمىشناسند و جز طبيعت نامعقول نمىدانند . در اين درسها به براهين قطعيه ثابت مىكنيم كه خود ماده هم محسوس بالعرض است نه بالذّات ، يعنى آن كه محسوس است بدوا ماده و طبيعت نيست بلكه معقول و موهوم و محسوس ، و خلاصه همهء مدركات انسان وراى طبيعت است . بلكه ثابت مىشود كه همه لذات و الام چون از سلسله مدركات انسانىاند از امور و حقايق وراى طبيعت‌اند و خواهى دانست كه تو همان هوشى و باقى هوش پوش . حسّيون غافل‌اند از اين كه چقدر خودشان را ارزان فروختند و چه سرمايهء گرانبهايى را مفت و رايگان از دست داده‌اند . علاوه اين كه اين فرقه بر اثر غوطه‌ور بودن در لجن جهل مركّبشان چه فتنه‌ها و بلاها براى ديگران پيش مىآورند .\r\nچنان كه مىبينيد تا امروز ( پنجشنبه 27 محرم 1399 ه ق - مطابق 7 ديماه 1357 ه ش ) است كه در زاويه اين مسجد براى درس و بحث گرد آمده‌ايم ، قريب يك سال است كه مردم مسلمان اين مرز و بوم ما ايران به جرم اين كه مىخواهند از زير يوغ ظلم بيگانه و آشنا رهايى يابند و دست يغما و تاراج غرب و غرب‌زدگان را از سر حق مسلم خود قطع كنند ، از همين فرقهء فاقد هر گونه صفات انسانى چگونه به خاك و خون و آب و آتش كشيده مىشوند .\r\nچون محفل ما مدرس دروس انسانى و محل نشر صحف آسمانى است قلم را به تقرير معارف و تحرير حقايق ارجاع دهيم .\r\n\r\nدرس شصت و نهم\r\nاز دروس گذشته نتيجه گرفتيم كه نفس ناطقهء انسانى از قواى جسمانى نيست و در يكى از اعضاى بدنى حلول نكرده است حتى نه در دماغ است و نه در اعصاب كه حس و حركت در اينهاست ، لذا طبيعيّون كه نفس را مادّى مىدانند محل آن را در\r\n\r\n","description":"","footnote":"","page_name":" 255 ","page_number":265},
  {"content":"\r\n\r\nدماغ مقرر كرده‌اند .\r\nدانسته شد كه قوهء متخيله ، دستگاه عكاسى نفس ناطقه است و چه شگفت دستگاهى كه همواره در كار است ، در خواب و بيدارى صورتگرى مىكند ، تعطيل و فترت در كار او نيست . همان‌طور كه در بيدارى ، معانى كلى و جزئى را به وزان صور اشياى خارجى انشا مىكند ، در خواب نيز معانى را خواه كلى و خواه جزئى صورت مىدهد و اين صورت يافتن معانى را تمثل مىنامند و مىگويند فلان چيز براى فلانى متمثل شده است و گاهى از تمثل تعبير به تجسم و از متمثّل تعبير به متجسم مىنمايند و لكن همان واژه تمثل بهتر و علمىتر است . در كلمات فوق العاده شيوا و رساى تازيان در تأديه معنى مذكور يعنى بروز حقيقتى به صورتى در وعاى ادراك تمثل به كار رفته است . « 1 »\r\nمثال ، به كسر ميم بر وزن كتاب مانند چيزى را گويند ؛ و تمثّل بر مثال چيزى شدن است ؛ و تجسم ، داراى جسم و تن شدن است . مثال و تمثل اعمّ است از اين كه تن طبيعى مادى باشد و يا جز آن ، به خلاف جسم و تجسم كه اختصاص به قسم نخستين دارد .\r\nشيخ الرئيس بو على سينا در بحث ادراك اشارات صورت علميه را به مثال تعبير كرده است ، وى گويد : ادراك شىء اين است كه حقيقت آن در نزد مدرك متمثل باشد . و همچنين پيش از او افلاطون و پس از وى شيخ اكبر محيى الدين عربى ، در فتوحات مكيّه ، و ديگر استوانه‌هاى دانش از قديم و جديد ، صور علمى در ظرف ادراك را به مثال تعبير كرده‌اند ، حتى آن صورتى كه به معنى حقيقت و عارى از شكل و رسم است ، چون در حقيقت يك نحو هم سنخى در ميان اين صورت و مظاهر اوست ،\r\n\r\n\r\n","description":"","footnote":"\r\n( 1 ) . در قرآن كريم آمده است  فَتَمَثَّلَ لَها بَشَراً سَوِيًّا  ( مريم / 19 : 17 ) خواجه طوسى در بحث ادراك شرح اشارات ( فصل 8 ، نمط سوم ، ص 310 ، ج 2 ، ط 2 ) تمثل را معنى فرموده است :\r\nيقال تمثل كذا عند كذا : اذا حضر منتصبا عنده بنفسه او بمثاله .\r\n","page_name":" 256 ","page_number":266},
  {"content":"\r\n\r\nنيز تعبير به مثال شده است چنان كه تعريف شيخ الرئيس ادراك را در عبارت مذكور شامل اين قسم نيز هست ، و همچنين سخن افلاطون و شيخ اكبر و ديگران . مولى محمد مهدى نراقى ( متوفى پ 1209 ه ق ) كه خود يكى از بزرگان جهان دانش در همه رشته‌هاى آن است و نيز بسيارى از دانشمندان ديگر از بروز و ظهور ملكات نفسيه به صورتهاى روحانى برزخى كه در وعاى ادراك كه صقع نفس است تعبير به تجسد كرده‌اند و اين فراتر از تجسم و فروتر از تمثل است . تجسم ، پيدايش چيزى در جهان طبيعت و ماده . تجسد و به عبارت بهتر تمثل ، ظهور شىء در وعاى ادراك انسانى است كه به صورت و اندام روحانى درآيد و تجرد برزخى داشته باشد . تعقل ، ادراك حقائق كليه است كه عارى از هرگونه احال و اوصاف ماده است . و اين مطالب اكنون همانند فهرستى است كه ارائه داده شده و شرح و بط هر يك خواهد آمد . چه اين كه در بسيارى از مسائل مهم روان‌شناسى كه در حقيقت انسان‌شناسى است ، دانستن آن معارف لازم است . و فعلا از تجسّم و تجسّد و تمثّل و تعقل ، فى الجمله آگاهى يافتيم و فرق ميان آنها را دريافتيم .\r\nبدانكه در اصطلاح حكما اين صور روحانى برزخى را كه در وعاى ادراك صقع نفس تحقق دارند و قائم به نفس‌اند عالم مثال مقيّد و عالم خيال متّصل و عالم مثال متّصل نيز مىنامند . برخى از حكما در قبال آن قائل به عالم خيال منفصل‌اند و مىگويند همان‌طور كه صورى مجرد به تجرد برزخى در صقع نفس ناطقهء انسان وجود دارد در عالم خارج نيز وجودات روحانى مثال موجودات عالم طبيعت نيز وجود دارند و مجرد به تجرد برزخىاند و آن عالم را عالم خيال منفصل و عالم مثال منفصل نيز مىنامند : و هر يك از اين دو عالم را نامهاى ديگر نيز هست كه بعدها بازگو مىكنيم ؛ و ما اكنون در مقام تصديق يا تكذيب عالم مثال منفصل نيستيم ، تا به وقت بحث از آن ببينيم دليل و برهان چگونه راهبرى و داورى مىنمايد . اكنون به عالم عقل كه موجود مجرد و وعاى علم و مخرج نفوس از نقص به كمال است از چند برهان كه در اثبات آن عنوان كرده‌ايم ، اعتراف نموده‌ايم . حال مىتوانيم ادعا\r\n\r\n","description":"","footnote":"","page_name":" 257 ","page_number":267},
  {"content":"\r\n\r\nكنيم كه سفرى از عالم طبيعت به ماوراى آن كرده‌ايم و چشم به سوى عالم ديگر گشوده‌ايم و به راستى :\r\n اين هنوز اول آذار جهان افروزست * باش تا خيمه زند دولت نيسان و ايار « 1 » \r\n\r\nدرس هفتادم\r\nآغاز اين درس را دنبالهء دليل مذكور در درس شصت و هفتم قرار مىدهيم و به عنوان تذنيب و تبصره در پيرامون حجت افلاطون مىگوييم كه آن جناب گفت :\r\nبرخى از آن صورت خيال در بدن ما و برخى از آن در هواى محيط به بدن ما منطبع نيست - تا آخر .\r\nچنين در خاطر دارم كه بعد هوا به محاسبت قدّما حدود هفده فرسنگ و به حساب متأخرين بيست و يك فرسنگ است . و در قواعد رياضى نجومى زمين پس از كرهء خورشيد نسبت محسوس و اختلاف منظر ندارد و كم‌كم نسبت او با كرات بالا چون نقطه‌اى مىگردد ؛ بلكه در بعدهاى بيشتر به قدر نقطه‌اى نيز به حساب نمىآيد ، چنان كه ما بسيارى از كرات را با اين كه چندين برابر زمين‌اند با چشم غير مسلح نمىبينيم بلكه با چشم مسلح نيز نمىتوان ديد .\r\nاختلاف منظر زاويه‌اى است كه از تقاطع دو خط مستقيم حاصل مىشود كه يكى از مركز زمين و ديگر از منظر ابصار ناظر خارج مىشود و به مركز كوكب يا نقطهء مفروضى مىگذرند . اين زاويه در كرهء قمر تا حدود يك درجه و چهل و پنج دقيقهء فلكى مىرسد كه بزرگترين زاويهء اختلاف منظر است ، و در شمس به سه دقيقهء فلكى مىرسد و پس از شمس آن دو خط مذكور يكى مىشوند كه گوئى از يك نقطه خارج مىگردند . فرض بفرماييد دائرهء بيرونى را مدار كوكب ، و درونى را تسطيح كرهء\r\n\r\n\r\n","description":"","footnote":"\r\n( 1 ) . شعر از شيخ اجل سعدى است ؛ آذار و نيسان و ايار سه ماه بهارند از ماه‌هاى رومى ، و آذار به اشباع فتحه آذر براى ضرورت شعر است و نسخه‌هاى كليات سعدى كه به جاى آذار ، آثار آورده‌اند تصحيف است .\r\n","page_name":" 258 ","page_number":268},
  {"content":"\r\n\r\nارض ، كه دو خط مذكور يكى از مركز آن و يكى بر سطح آن از موضع ناظر به مركز كوكب عبور مىكنند . الف ) موضع ناظر ؛ ب ) مركز زمين ؛ ج ) موضع كوكب .\r\nغرض اين كه انسان در ادراكات خود اشباحى را مثلا كهكشان را ادراك مىكند كه محيط بر زمين و هوا بلكه بر منظومهء شمسى و ما فوق آن است ، و به فرض محال اگر هوا هم برخى از محل تمثّلات صور ادراكى آدمى مىبود باز گنجايش همهء مثالهاى ادراكى وى را نداشت و اگر هوا به معنى فضا بدانيم و هوا را به عنوان مثال بگيريم باز همين سخن پيش مىآيد .\r\nدليل ديگر در تجرد برزخى خيال و تجرد نفس ناطقه : ما حكم مىكنيم كه سياهى ضدّ سفيدى است و داور ميان دو چيز بايد آن دو را نزد خود حاضر داشته باشد ، پس سياهى و سفيدى نزد ذهن حاضرند و بديهى است كه اجتماع دو ضدّ در يك محلّ جسمى و مادّى محال است . پس آن داورى كه سواد و بياض نزد او اجتماع كرده‌اند جسم و جسمانى نيست . و اين صور جزئيه ( مثلا اين سواد جزئى در اين موضوع مادى و اين بياض جزئى در اين موضوع مادى ) امتناع از كليت و شركت دارند پس مدرك آنها عقل نيست زيرا كه عقل مدرك كليات است . پس بايد مدرك آنها قوهء خيال باشد و از اين بيان نتيجه حاصل مىشود كه علاوه بر اين كه نفس جوهرى است وراى طبيعت ، قوهء خيال كه شأنى از شؤون آن است تجرد برزخى\r\n\r\n","description":"","footnote":"","page_name":" 259 ","page_number":269},
  {"content":"\r\n\r\nدارد . « 1 » خلاصهء برهان اين كه در نفس و خيال اجتماع ضدّين صحيح است و در هيچ شيئى از اجسام اين اجتماع صحيح نيست ، پس نفس و خيال از اجسام نيست .\r\nتبصره : از مباحث و ادلّهء تجّرد نفس ناطقه دانسته شد كه قواى مدركه بلكه جميع قوى از شؤون نفس ناطقه‌اند ، لذا هيچ مدركى جسمانى نيست خواه مدرك كليات باشد و خواه مدرك جزئيات .\r\nدانسته شد كه نفس ناطقهء انسانى از عالم طبيعت نيست بلكه موجودى است وراى آن ، و نيز آن گوهرى كه نفس را از قوه به فعل مىكشاند موجودى است وراى طبيعت و چون مخرج نفس از نقص به كمال است قاهر بر نفس است و بر وى استيلا دارد و پيش از آن وجود دارد . و چون جميع نفوس بشرى در اين جهت حكم واحد دارند آن مخرج نفوس بايد حائز جميع علوم بوده باشد تا هر نفس مستعدّ را به فراخور استعدادش به كمال لايق او برساند و گفته‌ايم كه آن موجود مخرج را عقل و عقل مفارق نيز مىگويند و عالم امر هم مىنامند چنان كه جهان طبيعت و مادّه را عالم خلق ؛ و چون نفس ناطقهء انسانى موجودى است وراى طبيعت ، از عالم امر است .\r\nو از اين مباحث و براهين تا اندازه‌اى معلوم شد كه انسان هر چه داناتر مىشود با شعورتر مىشود كه در حقيقت شعور همان دانائى و دانائى همان شعور است و به عبارت ديگر علم عقل است و عقل علم ، و تفاوت در لفظ است نه در معنى . و به قول شيخ الرئيس در يكى از رسائلش « 2 » فرق ميان علم و عقل جز به نام نيست اما در حقيقت يك قوّت است كه پذيرا و داناست ، همانكه پذيرد داند و همانكه داند پذيرد .\r\nو شعور همان حيات است يعنى آن موجودى كه حائز همهء علوم و شعور است حىّ بلكه حيات است و حيات نفس از اوست و مادّه با قطع نظر از آن ، حيات و\r\n\r\n\r\n","description":"","footnote":"\r\n( 1 ) . اسفار ج 1 ، ص 318 ، فصل 34 طرف اول ، مرحله دهم : حجة اخرى على تجرد الخيال هى انا حكمنا بان السواد و البياض الخ .\r\n( 2 ) . رسالهء معراجيه ص 7 .\r\n","page_name":" 260 ","page_number":270},
  {"content":"\r\n\r\nشعور و اراده و اختيار ندارد . و حيات و علم و شعور و قدرت و سمع و بصر و ديگر معانى و حقائق در آن يك گوهر مفارق جمع‌اند ؛ و يك جوهر است كه مفاهيم و معانى همهء اين الفاظ بر وى صادق است و تكثّر بالذّات در آن راه ندارد و اوست كه نگهدار مادّه است و آن را به هر صورتى كه بخواهد در مىآورد و تركيب و تأليفش مىدهد و موجودات عالم مادّه بدون گزاف به هر شكل و صورتى كه هستند پرتوى از اويند و نسبت به او چون سايه به صاحب سايه مىباشند و به حقيقت در دار هستى شعور مقدم است . اكثر اين مطالب اكنون مانند فهرستى است كه بازگو كرده‌ايم و تا حدى حجاب از روى برخى از آنها برداشته شد و ديگريها نيز يك يك با نور برهان روشن مىشود و پردهء شك و ترديد از چهرهء جانفزاى آنها بر كنار مىرود و با ديدهء بينا طلعت زيباى دلرباى آنها را ديدار خواهيم كرد . نيكبخت آن كسى است كه روان روشن به دست آورد و از معارف و اسرار دار هستى آگاهى يابد كه به حقيقت ، عالم علم انباشته روى هم است . ببينيم تا چه قبول افتد و چه در نظر آيد .\r\n\r\nدرس هفتاد و يكم\r\nاين درس نيز در تقرير دليلى در تجرد نفس ناطقه و تجرد برزخى خيال است . در درس قبل گفته‌ايم اجتماع ضدّين در محلّ واحد جسمانى صحيح نيست و در نزد نفس دو ضد اجتماع مىكنند ، و از آن نتيجه گرفتيم كه نفس وراى طبيعت و ما فوق عالم جسم و جسمانى است . در اين درس سخن ما اين است كه اقتران متقابلين بلكه متضادّين در يك جسم صحيح است و اين اقتران در نفس صحيح نيست ؛ پس نفس ، جسم و جسمانى نيست .\r\nدر تحرير آن گوئيم كه مىدانيم جسم واحد قبول انقسام مىكند و لو انقسام فرضى ، پس مىشود كه در زمان واحد جسمى يك قسم و يك طرف آن مثلا سياه باشد و قسم ديگر آن سفيد كه ابلق باشد يعنى سياه و سپيد كه به پارسى سره ، پيسه گويند ؛ سعدى گويد :\r\n\r\n","description":"","footnote":"","page_name":" 261 ","page_number":271},
  {"content":"\r\n\r\n هر پيسه گمان مبر نهاليست * باشد كه پلنگ خفته باشد \r\nو همچنين ممكن است در زمان واحد برخى از جسم سرد باشد و برخى از آن گرم ، و همچنين برخى از آن محاذى چيزى باشد و برخى ديگرش محاذى آن نباشد بلكه محاذى چيز ديگر باشد . پس در جسم واحد اقتران دو امر متضادّ و متناقض در زمان واحد صحيح است كه هر يك از آن دو قائم به يك قسم آن در يك زمان باشد .\r\nخلاصهء سخن اين كه ممكن است يك جسم در يك زمان هم واجد صفتى باشد و هم فاقد آن . حال ببينيم كه در نفس ناطقه نيز ممكن است كه در زمان واحد هم واجد صفتى و هم فاقد همان صفت باشد ؟\r\nدر تقرير آن گوييم كه همانطور كه حرارت و برودت مثلا دو امر متناقض متقابل‌اند ، علم و جهل نيز اين چنين‌اند ، و شهوت و غضب نيز اين چنين ، و محبت و عداوت نيز اين چنين . حال ببينيم كه آيا صحيح است يك شخص انسان اعنى يك نفس ناطقه در زمان واحد ، هم علم به چيزى داشته باشد و هم جهل به همان چيز ، و يا هم خواهش و آرزوى به چيزى داشته باشد و هم خشم و بيزارى از همان چيز ، و يا هم دوستى به چيزى داشته باشد و هم دشمنى به همان چيز كه در وى اعنى در يك نفس ناطقه هر يكى از دو امر متقابل مذكور در زمان واحد اقتران يابد ؟ بديهى است كه در عدم صحت آن شك و ترديدى نيست و كسى روا نمىدارد كه شخص مثلا به كتابت زيد عالم باشد و در عين حال به همين كتابت زيد جاهل باشد . پس نتيجه مىگيريم كه آن قوّت ادراكيه و شوقيهء انسان جسمانى نيست . و چون ممكن است كه امور مذكور ، اضافه و انتساب به اشياى جزئى خارجى داشته باشند در اين صورت قوهء مدركهء آنها قوهء عقليه نخواهد بود زيرا كه وى مدرك كليات است . پس قوهء ادراكيه و شوقيهء مذكور وراى عالم اجرام است ولى در حدّ عاقله نيست و به عبارت اخرى اين قوه مجرد به تجرد برزخى است . « 1 » تاكنون چند دليل اقامه\r\n\r\n\r\n","description":"","footnote":"\r\n( 1 ) . اين دليل را صدر المتألهين در فصل 34 مرحلهء دهم اسفار در اثبات تجرد برزخى خيال آورده است ص 318 ، ج 1 ، چ رحلى .\r\n","page_name":" 262 ","page_number":272},
  {"content":"\r\n\r\nكرده‌ايم كه نفس ناطقهء انسانى بذاته عارى از ماده و احكام آن است و موجودى است وراى طبيعت . و همچنين است مخرج او از قوه به فعل . و باز هم چندين دليل در اين موضوع مىآوريم . اين همه اصرار و ابرام ما در تجرد نفس و مخرج او اين است كه دانسته شود انسان همين بدن مادى نيست و به ويرانى و تباهى آن ، تباهى و نابودى به نفس ناطقه روى نمىآورد زيرا كه وراى طبيعت است و بعد از اين عالم طبيعت خبرى هم هست .\r\nاين مطلب در سير علمى ما يكى از بزرگترين كتل و گردنه‌هاست كه بدان رسيده‌ايم و اميدواريم كه با تمام اطمينان خاطر و كمال آرامش بدون هيچ‌گونه اضطراب و وحشت از آن بگذريم . اين كه گفتم اين مطلب از بزرگترين كتلهاى مسير علمى ماست بدين جهت است كه اين سوى گردنه طبيعت و مادّه است و آن سوى آن ماوراى طبيعت . مادّيون نتوانستند از اين گردنه بگذرند منتها سير عملى آنان تا پاى اين گردنه است . به زبان قرآن كريم  ذلِكَ مَبْلَغُهُمْ مِنَ الْعِلْمِ  . « 1 » لذا انكار ماوراى طبيعت كرده‌اند و گفته‌اند دار هستى تا به همين گردنه است و بعد از آن خبرى نيست . از ادلّه‌اى كه اقامه كرده‌ايم و مىكنيم تصديق مىفرماييد كه اين فرقه به جاى اين كه ضعف و ناتوانى خود را اظهار كنند در پى انكار برآمدند . و در حقيقت انكارشان اظهار عجز و خوارى آنان است . آرى آرى اين گردنه‌اى است كه گذشتن از آن كار آسانى نيست و به راستى خيلى صعب العبور است . آن كه بخواهد سستى و بيچارگى خود را پوشيده بدارد و انصاف و وجدان را زير پاى بگذارد بهترين كار براى او اين است كه بگويد پس از اين گردنه خبرى نيست تا به خيال و پندار خود آسوده زيست كند .\r\nاينان مىگويند چون بعد از اين گردنه خبرى نيست انسان همين جثّه و اندام است ؛ وقتى كه مرد پاشيده شده است و تمام گشته است . بنابراين ماديون پابند به\r\n\r\n\r\n","description":"","footnote":"\r\n( 1 ) . نجم / 53 : 30 .\r\n","page_name":" 263 ","page_number":273},
  {"content":"\r\n\r\nهيچ‌گونه آداب انسانى نبايد بوده باشند و نبايد در مكتب آنان سخن از شرافت و حقيقت و عرض و ناموس و حيا و شرم و نيك و بد و علم و جهل به ميان آورد ، زيرا انسان پاشيده و محو و نابود مىگردد و ديگر چيزى از او باقى نمىماند و هستى و بقائى ، و كيفر و پاداشى ، و روز ديگرى ندارد تا به زشت و زيبا عقيده‌مند باشد . هر كار كرد كرد ، هرطور شد شد . هر چه بر سر او آوردند آوردند . غلط و صحيح در نزد مادّى بايد بىتفاوت باشد ، زيرا انسان بايد يكى از جانوران بىشاخ و دم باشد كه تكليفى به او روى نياورده است . بلكه از جانورى كه اندك شعور داشته باشد مىپرسيم عاطفه چيست ، غضب و شهوت كدام است ، حيات از كجا آمده است ، تميز ميان اين و آن چيست ، چگونه خودش را فداى بچه‌اش مىكند و به بچهء خود مهر و محبت دارد و بدان عشق مىورزد و براى او دفاع مىكند و براى بچهء همنوع خود آنگونه فداكارى ندارد اين تميز جانورك چيست ؟ و سؤالات بسيار ديگر .\r\n\r\nدرس هفتاد و دوم\r\nدر اين درس نيز دليلى بر تجرد برزخى قوهء خيال و صورت خيالى اقامه مىكنيم كه از آن تجرد نفس ناطقه نيز دانسته مىشود . پيش از آن كه به تحرير و تقرير برهان بپردازيم چند مطلب را كه در آن به كار برده شد فهرست‌وار تقديم مىداريم كه شايد برخى از آنها را بايد اكنون به عنوان اصول موضوعه از ما بپذيريد تا هنگام بحث و تحقيق آن فرا رسد .\r\n1 - در اصول هندسه ، محيط شدن شكلى بر شكل ديگر مبرهن شده است مثلا بر مثلثى دائره محيط شود ، و يا بر دائره‌اى مثلث محيط شود ، و يا بر دائره‌اى مربع محيط گردد ، و يا بر مربعى دائره محيط گردد ، و همچنين مخمّسى در دايره و يا دايره در مخمّسى قرار گيرد كه هر يك محيط بر ديگرى باشد . اين مسائل در مقالهء چهارم اصول اقليدس به برهان هندسى مبرهن شده است و شكل هفتم مقالهء مذكور در احاطهء مربع به دايره است . اقليدس براى اثبات آن ، نخست دو قطر دايره را كه در مركز\r\n\r\n","description":"","footnote":"","page_name":" 264 ","page_number":274},
  {"content":"\r\n\r\nآن به زواياى قائمه يكديگر را تقاطع كنند - كه عمود بر يكديگر خواهند بود - رسم مىكند و پس از آن از اطراف دو قطر نامبرده كه چهار نقطه در محيط دايره كه پيرامون آن است چهار خط مماس به دايره مىگذراند كه به تلاقى خطوط مماس ، مربع محيط بر دايره حاصل مىشود .\r\n2 - رياضىدانان پيشين هر يك از مدار كواكب را فلك مىناميدند و دوائر فلكى نيز مىگفتند مثلا مدار كرهء ماه بر گرد زمين يك فلك است و مدار كرهء زمين بر گرد خورشيد يك فلك ، و مدار كرهء خورشيد بر گرد ستارهء ولكا فلك ديگر . و گاهى براى سهولت تعليم و تعلّم مبتدى فلك را تجسّم مىدادند و از آنها به افلاك مجسمه و يا علم هيئت را به هيئت مجسمه تعبير مىكردند . اما در برهان رياضى همان خطوط فلكى مجرد از تجسم كافى است ، چنان كه بطلميوس در كتاب عظيم مجسطى و ابوريحان بيرونى در مجسطى اسلامى قانون مسعودى و همچنين رياضىدانان در براهين مسائل نجومى به كار داشته‌اند و اين مطلب را در كتاب دروس وقت و قبله عنوان و به تفصيل بحث كرده‌ايم . ستارگان ثابت يك دوره مدار فلكى خودشان را به طور متوسط در حدود بيست و پنج هزار و دويست سال تمام مىكنند .\r\n3 - دماغ مخروطى شكل است و تقريبا به شكل سنگ پا است ، قاعده آن كه قسمت اعظم آن است به سوى پيشانى است و رأس آن به طرف قفا .\r\n4 - مادهء واحد در آن واحد به دو شكل متباين و متغاير متشكل نمىشود .\r\n\r\n","description":"","footnote":"","page_name":" 265 ","page_number":275},
  {"content":"\r\n\r\n5 - هر شكلى را كه تصور كرده‌ايم به اراده و مشيّت نفسانى مىتوانيم هر اندازه كه بخواهيم آن را بزرگ و يا كوچك در خودمان صورت دهيم . حكيم ابو القاسم فردوسى مىفرمايد :\r\n يكى خيمه افراشت خاقان چين * كه گم شد درو آسمان و زمين \r\n6 - هر قوه‌اى كه شكلى را قبول كرده است ناچار در ميان آن قوه و آن شكل يك نحو علاقه بايد باشد .\r\n7 - وضع به معنى قابل اشارهء حسّيّه است . و به معنى نسبت اجزاى چيزى يا يكديگر نيز آمده است . چنان كه به معنى نسبت اجزاى چيزى با يكديگر و با خارج هم آمده است . وضع به معنى اخير را وضع به معنى تمام مقوله ، و دوم را به معنى جزء مقوله مىگويند . اين مثل نسبت اجزاى انسان به وضع و هيأت طبيعى با يكديگر ، و آن مثل نسبت همان اجزا با يكديگر و با خارج هم كه مثلا در وضعى ايستاده است و در وضعى واژگون . ( و سخن در مقولات خواهد آمد . )\r\n8 - فعل جسم و جسمانى به مشاركت وضع است . « 1 »\r\nحال بپردازيم به تحرير و تقرير دليل : يك صورت خيالى مثلا شكل مربع محيط بر دايره‌اى كه قطرش به اندازهء قطر مدار يكى از ستاره‌هاى كهكشان است . در نظر بگيريد . آيا صورت شكل مذكور در خارج ذهن ما وجود دارد تا بگوييم ذهن چنان كه شكل درخت خارجى را از آن انتزاع مىكند و يا به مثال او در خود انشاء مىكند ، همچنين صورت شكل نامبرده را از خارج انتزاع و يا به مثال آن در خود ايجاد كرده است ؟ و حال اين كه چنين نيست . آيا صورت مذكور در مادهء دماغى است كه مادهء دماغى حامل آن است ؟ و حال اين كه مادهء دماغى خود داراى شكل كوچك مخروطى است كه غير از شكل مفروض است و مادهء واحد در آن واحد نمىتواند حامل دو شكل يكى بدين خردى و ديگرى بدان بزرگى باشد و يا يكبارگى به دو\r\n\r\n\r\n","description":"","footnote":"\r\n( 1 ) . اسفار ، ج 1 ، ص 304 ، فصل 36 ، مرحله 6 : القوى الجسمانية لا تفعل ما تفعل الا بمشاركة الوضع .\r\n","page_name":" 266 ","page_number":276},
  {"content":"\r\n\r\nشكل متباين مشكّل شود .\r\nو نيز شكل دماغ و مقدار آن طبيعى يعنى مادى است و شكلى كه سخن ما در آن است به ارادهء نفس به هر اندازه‌اى كه بخواهد صورت مىگيرد و همچنين ديگر صور و اشكال .\r\nو نيز مقدار مشكّل حاضر در خيال آن چنان كه نفس بخواهد زياد و منبسط مىشود و هر جسم طبيعىنما و ازدياد آن جز به اضافهء مادهء خارج به آن امكان ندارد .\r\nپس ظاهر شد كه شكل مذكور مقدار مادهء دماغى ، و غير آن از اجسام خارجى نيست . پس بايد نسبت قوهء درّاكه با آن غير از نسبت قوهء حامله ، و غير از نسبت ذى وضعى با ذى وضعى بوده باشد ، گمان نرود كه مىشود اجزا و جهات جسم محاط بسيار كوچك با اجزا و جهات جسم محيط بسيار بزرگ را وضع و محاذات بوده باشد . مثلا اجزا و جهات زمين را با كهكشان وضع و محاذات است و به همين بيان مىشود يعنى ممكن است كه اجزاى دماغ را با شكل مذكور وضع و محاذات بوده باشد .\r\nدر رفع اين گمان گوييم كه وضع در ميان اجسام و اشياى طبيعى صورت مىگيرد و در گمان مذكور به فرض اين كه دماغ مدرك باشد باز گوييم كه اگر چه يك جانب كه دماغ است ذى وضع است ولى جانب ديگر كه شكل مفروض است در خارج وجود ندارد تا دماغ را با آن ، وضع و محاذات باشد و تازه سخن در اين است كه اين شكل در چه موطنى متقرر است و آيا دماغ مىتواند مدرك باشد يا مدرك قوه‌اى وراى جسمانى است و در صورت غير جسمانى بودن قوهء مدركه هيچ جاى تفوّه وضع و محاذات ميان آن و شكل مفروض نيست .\r\nدليل مذكور را دنبال كنيم . اين قوهء درّاكه را با آن شكل لا محاله علاقه‌اى است چنان كه هر قوهء درّاكه با مدركات خود اين چنين است . حال ببينيم كه اين علاقه آيا وضعى است مانند علاقهء مجاورت و محاذات و جارى مجرى آنها كه در بين اجسام\r\n\r\n","description":"","footnote":"","page_name":" 267 ","page_number":277},
  {"content":"\r\n\r\nخارجى است و يا غير وضعى است ؟ قسم اول كه وضعى است محال است ، زيرا كه شكل مفروض در هيچ جهت انسان در خارج تحقق ندارد نه در سمت بالاى انسان و نه در سمت پايين آن و نه در يمينش و نه در يسارش و نه در جلويش و نه در پشت سرش ، پس قسم ثانى است كه غير وضعى است .\r\nآيا علاقهء نامبرده ميان قوهء درّاكه و شكل متخيّل به قابليت است كه شكل مفروض صورت آن قوه باشد ؟ به اين بيان كه قوه قابل ، و شكل مفروض مقبول باشد و چنان كه مادّه صورتى را مىپذيرد مثلا چوب در دست نجار صورتى را ، همچنين قوهء درّاكه آن شكل را پذيرفته و به صورت آن متصور شده است ؟\r\nاين علاقه در اين مقام متحقق نيست زيرا صورت خواه به معنى عرض و خواه به معنى صورت نوعيهء جوهرى بوده باشد ، قوهء درّاكه اگر جسمانى باشد بايد در دماغ تعبيه شده باشد و بدان شكل متشكل ، و حال اين كه دماغ را شكل و صورت خاص است و يك چيز مادى در آن واحد به دو صورت متغاير نمىتواند بوده باشد .\r\nآيا علاقهء مذكور به مقبوليت است كه قوهء درّاكه صورت آن متخيّل مشكّل اعنى شكل مفروض بوده باشد ؟ اين نحو علاقه نيز در اين مورد نيست زيرا قوهء درّاكه بالفعل مدرك است و آن شكل مفروض بالقوه مدرك ، و محال است كه مدرك بالقوه صورت چيزى شود ، كه مدرك بالفعل است . پس بايد علاقه بين آن دو به فاعليت و مفعوليت باشد كه علاقه عليت و معلوليت است .\r\nاكنون بنگريم آن مقدار و مشكّل ، اعنى شكل مفروض ، مىتواند فاعل قوهء درّاكه باشد ؟ البته نتواند بود ؛ زيرا مقادير ، علل فاعلى امر مباين يعنى جداى از خود نمىتوانند بوده باشند .\r\nو ديگر اين كه اين قوه در ما باقى است و آن صورت يعنى شكل مفروض و اشباه آن زايل مىگردند و دوباره استرجاع مىشوند . پس بايد قوهء خيال ، فاعل يا واسطه و يا شريك علت در تحقق آن صورت كه شكل مفروض است مثلا بوده باشد . حال اگر قوهء دراكه مادى باشد بايد تأثيرش يعنى فاعل و يا واسطه و يا شريك علت بودنش\r\n\r\n","description":"","footnote":"","page_name":" 268 ","page_number":278},
  {"content":"\r\n\r\nبه مشاركت وضع بوده باشد ، و هر چه كه تأثيرش به مشاركت وضع است در آنچه كه به قياس با او وضع دارد مؤثر است . مثلا آتش گرم نمىكند مگر آنچه را كه با او در جهتى مجاور است ، و خورشيد روشن نمىكند مگر آنچه را كه در جهتى با او مقابله دارد و حال اين كه صورت خيالى در هيچ جهتى از جهات اين عالم طبيعت نيست تا قوهء خيال با او وضعى داشته باشد و در او تأثير كند بلكه قوهء خيال ابداعا آن را انشاء و ايجاد مىكند ؛ و ديگر اين كه صورت خيالى از آن چيزهايى است كه دفعة يعنى به يكبارگى حادث مىشود و ممكن نيست كه قوهء جسمانية با صورتى كه بايد به سبب خود او حادث شود پيش از وجود آن صورت ، نسبتى داشته باشد . زيرا نسبت چيزى با ديگرى كه هنوز آن ديگرى موجود نشده است غير ممكن است و حال اين كه در جاى خود مبرهن است كه براى مؤثر جسمانى بايد آن نسبت قبل از وجود اثرش - خواه قبليت زمانى و خواه قبليت ذاتى - حاصل بوده باشد . پس بايد آن نسبت وضعيه به قياس با مادهء اثر ( يعنى محل و موضع اثر ) پيش از حصول اثر حاصل بوده باشد . مثلا در تأثير كردن آتش يا خورشيد ، اول بايد بين هر يك از آن دو با متأثر از آنها نسبت وضعيه برقرار شود تا در آن‌ها اثر كنند . پس بنابر آنچه گفته‌ايم ، اگر قوهء خيال را با صورت خيالى ، وضعى ، اعنى همان نسبت وضعيه ، بوده باشد ، بايد اين وضع پيش از حصول صورت خياليه با مادهء آن صورت خياليه متحقق بوده باشد . و حال اين كه صورت خياليهء اثر ، عارض بر مادّه‌اى نيست بلكه موجودى برزخى است كه به محض ارادهء نفس در موطن خيال انشاء مىشود . پس نتيجه گرفته‌ايم كه چون علاقهء قوهء خيال به صورت خياليه ، وضعى جسمانى نيست و نيز عديم العلاقه با وى نيست ، قوهء خيال مبدأ غير جسمانى براى صورت خيالى است ، پس قوهء خيال مجرد از ماده و علائق ماده است .\r\nتلخيص دليل مذكور اين كه : صورت خياليه را مثلا همان شكل مفروض را ، وضع نيست و هر چه كه بلاوضع است ممكن نيست در چيزى كه با وضع است حاصل شود . پس صورت خياليه در قوهء جسمانيه حاصل نمىشود نه به وجه قبول و نه به\r\n\r\n","description":"","footnote":"","page_name":" 269 ","page_number":279},
  {"content":"\r\n\r\nوجه فعل و نه به وجه مباينت وضعيه . پس مدرك صورت خياليه قوه‌اى است مجرد و اين قوهء مجرد ، قوهء عاقله نيست زيرا كه مدركات عقل قابل انقسام نيست و صورت خيالى اگر چه مجرد از ماده است ولى مجرد از مقدار و صورت نيست چه تجرد برزخى دارد و به اين لحاظ قابل انقسام است . و نيز عقل كه عقل بالفعل شد با معقولات خود متحد مىگردد و قوه‌اى كه مدرك معقول است از اين حيث كه مدرك معقول است مدرك متخيل نيست . پس قوهء مدركهء صور متخيله قوه‌اى ديگر جز عقل است يعنى جز قوهء عاقله است . پس ثابت شد كه قوهء خيال قوه‌اى است كه مجرد به تجرد برزخى است . « 1 »\r\nاين دليل به پايان رسيد و چنين مىپندارم كه به خوبى تفهيم و تفهم شده باشد اگر چه در آن اصطلاحات و مبانى علمى تا اندازه‌اى به كار رفته است و كسى بخواهد بدوا بدون استاد و راهنما آن را فهم كند مشكل مىنمايد ولى براى شما دوستان گرامى بيان هيچ مطلبى در اين دليل و در ادلّهء گذشته فرو گذار نشده و همهء آنها را از خارج توضيح داده‌ايم كه اگر به قلم مىآورده‌ايم يك كرّاسه مىشد . البته مطالب علمى و درسى اين چنين است ، بايد كسى بالا سر آدم بوده باشد تا شرح و بيان دهد و زبان و ترجمان باشد و گرنه بىاستاد چنان است كه ملاى رومى گفته است :\r\n هر كه گيرد پيشه‌اى بىاوستا * ريشخندى شد به شهر و روستا\r\nهر كه در ره بىقَلاوُزى رود * هر دو روزه راه صد ساله شود\r\nكار بىاستاد خواهى ساختن * جاهلانه جان بخواهى باختن \r\nكيف كان اين درس يادگار تاريخ بزرگى است كه كلك چو منى از بيان اهميت آن ناتوان است . چه اين درس روزى را ديده است كه كشور پهناور ايران يك پارچه بزم جشن و شادى بود . با اين كه هيچ شهر و دهكده‌اى نبوده كه پيشترك از آن بلكه در\r\n\r\n\r\n","description":"","footnote":"\r\n( 1 ) . اين دليل را از اسفار نقل به ترجمه كرده‌ايم : حجت نخستين ، فصل 34 مرحلهء دهم آن در اثبات تجرد برزخى خيال ، ص 316 ، ج 1 ، طبع رحلى .\r\n","page_name":" 270 ","page_number":280},
  {"content":"\r\n\r\nهمان اوان به سوگ عزيزانى دل ريش نبوده باشد . آن روز باشكوه بامداد پيروزى بود كه پس از پنجاه سال شام تار بيدادى ، در كرانهء اين سرزمين دميده است . آن روز فرخنده ، سه‌شنبه هفدهم صفر 1399 ه ق . برابر با بيست و ششم ديماه 1357 ه ش .\r\nبود كه دست پليد عفريت ناپاك ستم و مزدور مزوّر كفر از سر مردم مسلمان ستمديدهء اين مرز و بوم كوتاه شده است . گوئى كه حكيم ابو القاسم فردوسى براى اين روز مردم مسلمان ايران گفته است .\r\n دمى آب سرد از پى بدسگال * به از عمر هفتاد و هشتاد سال \r\n\r\nدرس هفتاد و سوم\r\nبه چندين دليل ثابت شده است كه روان انسان موجودى غير مادى است و ماده و احكام آن بر وى صادق نيست و چنان كه پى در پى تذكر داده‌ايم ادلّه در اين موضوع مهم متعدد است ، ولى چون مبتنى بر قواعد فنّى بسيار است و بدانها هنوز آشنائى نيافتيم كوشش مىشود كه آنچه را مىتوانيم بىتكلّف و تجسّم تلقى كنيم ارائه دهيم .\r\nدر اثبات مدعا يك برهان كافى است ؛ ولى چون موضوع مذكور اهميت شايان دارد و مرز و سر حد مسير تكامل انسانى از جهان طبيعت به ماوراى آن است ، و نيز در هر دليلى فوائد علمى عديده‌اى به كار رفته است و براى تشحيذ ذهن و ورزش هوش و رياضت فكر مفيد است . براهين متعدد كه در اثبات آن اقامه كرده‌ايم ؛ و مىكوشم كه تا برايم امكان دارد مطالب را در ساده‌ترين سبك و روش تنزل دهم ، چون هدف يافتن حقيقت و به سرچشمهء مقصود و مراد رسيدن است نه عبارت‌پردازى و رمان‌نويسى .\r\nاز درس نوزدهم تا درس بيست و دوم نتيجه گرفته‌ايم كه نفس ناطقهء انسانى يعنى روح غير از بدن است اما چگونه غيرى است كه باز مانند بدن از عالم طبيعت است يا از ماوراى عالم طبيعت ؟ به چند دليل ثابت كرديم كه موجودى است از وراى\r\n\r\n","description":"","footnote":"","page_name":" 271 ","page_number":281},
  {"content":"\r\n\r\nطبيعت ، بدين تفصيل : در درس سى و پنجم از بحث در وعاى علم ، و در درس چهل و ششم از طريق قوه و فعل ، و در درس چهل و هفتم از سبر و تقسيم در احكام ماده ، و در درس پنجاهم از راه ادراك عين ابعاد صور خياليه ، و در درس پنجاه و چهارم از استعمال بدن جسمانى و مثالى در بيدارى و خواب ، و در درس پنجاه و ششم از راه انحلال و اشتداد و يا ضعف و قوت ، و در درس پنجاه و هفتم از ادراك نفس ذاتش را به نفس ذاتش ، و در درس شصت و دوم از قبول و عدم قبول اشكال و صور ، و در درس شصت و سوم از حمل اثقال جسمانى و فهم علوم و معارف ، و از درس شصت و ششم تا درس هفتاد و دوم چند دليل در تجرد نفس ناطقه و تجرد برزخى قوهء خيال و صور خياليه ؛ و خلاصه بيش از ده برهان در اين كه نفس ناطقهء انسانى ، كه عبارت از همان روح است و به فارسى روان مىگوييم ، موجودى وراى طبيعت است آورده‌ايم و نتيجه گرفتيم كه نفس به بوار و ويرانى بدن تباه نمىشود و براى هميشه باقى و برقرار است ، خواه عقل بالفعل شده باشد و خواه در مقام و حد خيال توقف كرده باشد ، كيف كان زوال براى او نيست و نابودى به او راه نمىيابد .\r\nاينك دليل ديگر در تجرد نفس ناطقه مىآوريم . اين دليل را از طهارة الأعراق ابن مسكويه نقل به ترجمه مىكنيم : تشوّق طباع بدن به لذّات جسمانيه است و تشوق حقيقت به نام نفس به معرفت معارف و حقائق ، ميل اين به امورى است كه به مراتب افضل از امور جسميه‌اند و بالطبع از لذّات جسمانيه انصراف دارد ؛ به قول ملاى رومى در دفتر چهارم مثنوى و در دفتر پنجم آن :\r\n جان گشايد سوى بالا بالها * در زده تن در زمين چنگالها\r\nهر كه كاه و جو خورَد قربان شود * هر كه نور حق خورَد قرآن شود\r\nخوى معده زين كَه و جو باز كن * خوردن ريحان و گُل آغاز كن\r\nمعدهء تن سوى كَهدان مىكشد * معدهء دل سوى ريحان مىكشد \r\nپس اين حقيقت گوهرى است وراى بدن و اجل و اكرم و اعلاى از جسم ، و\r\n\r\n","description":"","footnote":"","page_name":" 272 ","page_number":282},
  {"content":"\r\n\r\nتفاوت او با جسم و جسمانيات به حكم سنخيت بين ظرف و مظروف چون تفاوت خواسته‌هايشان است . اين دو گونه ميل را در خودمان بالبداهه مىبينيم و به يقين مىدانيم كه به قول ملاى رومى : هم معدهء تن داريم و هم معدهء دل و هر يك را غذاى مخصوصى است . شما الآن براى كدام غذا در اين زاويهء مسجد سبزه ميدان آمل گرد آمده‌ايد و سبب چيست كه ميل و رغبت روزانهء هر يك شما بيش از پيش مىگردد و با تمام اشتها و اشتياق اين حرفها را مىشنويد و مىنويسيد ، اين درسها و بحثها غذاى كدام معده است ؟ اگر معدهء دل از جنس معدهء تن بودى غذاى هر دو يكسان بودى ولى ببين تفاوت ميان دو غذا از كجاست تا به كجا .\r\nمعلم ثانى ابو نصر فارابى يكى از مفاخر عالم علم است . آن جناب موجز نويس بوده و رسائل متعدد تأليف كرده است كه هر يك در موضوع خود فردند ، از آن جمله كتاب فصوص اوست ، در فصّ بيست و چهارم آن از لذّت و الم بحث مىكند و به مناسبت بحث ، از جوع بوليموس نام برده است و آن بيمارى است كه مبتلاى بدان طعام را ناخوش مىدارد و حال اين كه بدنش از گرسنگى آب مىشود .\r\nغرض اين كه همچنانكه بيمارى بوليموس معدهء تن را از احساس اشتها باز مىدارد و گرسنگى را حس نمىكند با اين كه بدن از بىغذايى آب مىشود ، همچنين معدهء دل را اين بيمارى عارض مىشود كه آدمى را از تحصيل گل و ريحان يعنى معارف و سير به ماوراى طبيعت و انس به عالم قدس حقائق باز مىدارد و به غذاى معدهء تن كه كاه و جو است سرگرم مىكند ؛ به قول ملاى رومى :\r\n او نبيند جز كه اصطبل و علف * از شقاوت دور باشد و از شرف \r\n\r\nدرس هفتاد و چهارم\r\nادله‌اى كه در تجرد و بقاى نفس ناطقه آورديم همه عقلى بود كه اختصاص به گفتار مذهب و ملتى ندارد و هر جوانمرد بخرد را به كار آيد و به هر زبانى ترجمه گردد بر اصالت خود سخت استوار است و بدون لاف و گزاف جاى انگشت\r\n\r\n","description":"","footnote":"","page_name":" 273 ","page_number":283},
  {"content":"\r\n\r\nاعتراض در آنها نيست ؛ مگر كسى به مشرب سوفسطايى باشد و بىحجت و دليل دهان به چون و چرا بگشايد و با چماق خودسرى و نادانى با منطق و استدلال بجنگد كه شيوهء نادانان است . نگارنده در ميدان بحث و فحص اسلحه‌اى جز شمشير زبان منطق ، و نيزهء قلم دليل و برهان ، و سپر جدال به نحو احسن ندارد ، و از اين حلقهء درس و تدوين دروس نظرى جز خدمت به انسان ندارد ، چنان كه بذر در زمينهاى قابل مىرويد و به كمال مىرسد نگارنده نيز برزگرى مىكند و اين بذرهاى علوم و معارف را بر دلها مىافشاند تا هر آن كسى كه مزرعهء قابل است از آن سبز و خرم شود و از كشتزار خود بهره برد و گرنه به قول شيخ بزرگوار سعدى : زمين شوره سنبل برنيارد .\r\nاكنون در اين كه نفس موجودى غير طبيعى و از ماده و احكام آن عارى و پس از ويرانى خانهء تن باقى است ، برهان ديگر عنوان مىكنيم :\r\nمىدانيم اگر چيزى عارض يك جزء و يك گوشهء جسمى شود اسناد عروض آن چيز به همهء آن جسم صحيح نيست بلكه اختصاص به همان محل مخصوص دارد .\r\nمثلا اگر آب بركه‌اى يك گوشهء آن گل‌آلود شد صحيح نيست كه گفته شود آب آن بركه جملگى گل‌آلود است ، و اگر پارهء چوبى يك سر آن آتش گرفت اختصاص به همان محل مخصوص دارد و درست نيست كه عروض آتش به همگى چوب نسبت داده شود . پس از تمهيد اين مقدمه گوييم :\r\nهر يك از شما در حد خودتان كم و بيش معارفى كسب كرده و به چيزهائى آگاه و داناييد . اگر چنانچه دانش شما در جزئى و گوشه‌اى از شما قرار گيرد بايد فقط آن جزء دانا باشد نه ديگر اجزاى شما و حال آن كه مىدانيم اين انسان عالم است و عالميت صفت جملگى اوست بدون نسبت آن به محل مخصوص . مثلا اگر علم در مغز رسوخ كرده باشد بايد فقط همان مغز دانا باشد نه انسان به جملگى و تمامى ، چنان كه اگر بيمارى و آسيبى به مغز دست دهد اختصاص به همان مغز دارد نه به ديگر اعضا ، چنان كه اگر كسى لوزه‌اش چركين شد بيضه‌اش را عمل نمىكنند .\r\n\r\n","description":"","footnote":"","page_name":" 274 ","page_number":284},
  {"content":"\r\n\r\nخلاصه اين كه : اگر دانش در جزئى از جسم قرار گيرد بايد تنها آن جزء دانا باشد نه ديگر اجزاء و حال اين كه دانايى صفت جملگى انسان است و به محل مخصوصى اختصاص ندارد .\r\nاين دليل اگر چه به صورت كوتاه است و لكن در معنا بسيار بلند است ، به قول حافظ شيرين سخن : به لفظ اندك و معنى بسيار . در اين جمله كه گفتيم : دانايى صفت جملگى انسان است دقت بفرماييد كه اين « جملگى » چيست . در دروس پيشين ، هم مغايرت نفس را با بدن ثابت كرده‌ايم و هم وحدت آن را و هم تجرد آن را از ماده . در فهم حقيقت « جملگى » از درس بيست و يكم و بيست و دوم ، كه در اثبات مغايرت نفس با طبيعت تن به دو دليل تجربى بوده ، كمك بگيريد تا ببينيد كه اين « جملگى و تمامى » كيست كه مىگويد من دانايم ؛ و هم اكنون با فى الجمله توجه به خودتان در اسناد و نسبت مذكور بينديشيد . اين « جملگى » شامل دست و پا و دندان و زبان نيست ، ناخن و انگشت از اين جملگى بركنارند ، گوش و بينى در آن شركت ندارند ، و همچنين ديگر اعضاى تن از اين جملگى بدورند و مع ذلك تو دانايى . حال بفرماييد اين « دانايى » صفت چيست و آن « جمله » كدام است ؟\r\nصفت علم به عنوان مثال ياد شد چه در همهء صفات نفسانى دليل مذكور جارى است . بنگر كه چون به ديدار دوستى شادى به تو دست داد و مىگويى شاد و خرسندم ، اين شادى و خرسندى در كدام عضو توست و در كجاى تو قرار دارد ؟\r\nسخن در اين نيست كه آثار شادى در چهره و بدن هويدا مىشود سخن در جاى خود شادى است . چون انسان خشم كرده است و يا از چيزى شادمان شد بر اثر ارتباطى شگفت كه بين نفس و بدن است آثار صفات نفسانى در بدن ديده مىشود و از ظاهر وى فهميده مىشود كه حالت خشم به او دست داد و يا ترس و بيم به او روى آورد ، ولى صفت خوف و صفت غضب و صفت بهجت و سرور و نظائر آنها ديده نمىشوند و در هيچ عضوى از اعضاى ظاهر و باطن بدن جا ندارد بلكه انسان به جملگى و تمامى خود آن را داراست و سخن ما اين است كه انسان مىگويد من\r\n\r\n","description":"","footnote":"","page_name":" 275 ","page_number":285},
  {"content":"\r\n\r\nدانايم و يا خشم و شادى و اميد و بيم دارم و همچنين در ديگر اوصاف نظير آنها صفات جملگى انسان‌اند و جاى آنها در هيچ جزئى از اجزاى بدن و عضوى از اعضاى آن نيست بلكه حقيقتى وراى اين تن و اعضاى آن داراى آنهاست .\r\n\r\nدرس هفتاد و پنجم\r\nدر اشياى مادى هر اندازه كاوش شود كه چيزى بيابيم كه از آينده خبر دهد و بگويد كه در آينده چه پيش خواهد آمد ، و يا از گذشته خبر دهد كه در گذشته چه گذشت ، چنين چيزى نمىيابيم . كدام موجود طبيعى خبر از گذشته و آينده مىدهد .\r\nاز همه باهوشتر و زيركتر همين انسان است و اين انسان هم اگر فقط ماده و طبيعت باشد مىپرسيم كه من و شماى طبيعى از فردا چه خبر داريم ؟ بلكه از مدت كمتر از تا فردا چه آگاهى داريم ؟ از حرف ديروز و امروز و فردا بگذريم ، اكنون كه من و شما در برابر هم نشسته‌ايم از يكديگر چه خبر داريم ؟ شما الآن چه مىدانيد كه من چه آهنگى كرده‌ام و همچنين من از شما چه خبر دارم كه در دل خود چه مىگذرانيد . به قول ملاى رومى :\r\n مرد را صد سال عمّ و خال او * يك سر موئى نبيند حال او \r\nآرى ممكن است كه برخى از احوال و اوصاف ظاهرى راهنماى به اوصاف روانى گردد ؛ مثلا كسى كه گونه‌اش سرخ شده است ، دليل بر شرمسارى او باشد و يا چهره‌اش برافروخته است نشانهء خشمناكى او گردد ، و يا زرد شده است آن را علامت ترس و بيم يا پرخوارى او يافت ، و يا اوضاع واقع شده را زمينهء رويدادهاى آينده ديد كه اين پيش‌آمدهاى چنينى آبستن حوادث چنانى خواهد بود ؛ مثل اين كه طبيبى از رنگ رخسار بيمار و از حركت نبض او دربارهء او حكمى بكند و يا سائسى از احوال اجتماعى حدسى بزند كه سرگذشت او چه خواهد شد و براى او چه خواهد پيش آمد . و استادى دربارهء يك شاگرد كوشا و كاريش آينده‌اى نيك روشن ببيند و آتيهء ديگرى را كه تنبل و تن‌پرور است سخت تاريك ، و همچنين احوال و\r\n\r\n","description":"","footnote":"","page_name":" 276 ","page_number":286},
  {"content":"\r\n\r\nاوضاع گوناگون ديگر كه :\r\n ز هر بازيچه رمزى مىتوان يافت * ز هر افسانه حرفى مىتوان خواند \r\nو به قول سعدى :\r\n ابلهى كور و ز روشن شمع كافورى نهد * زودبينى كش به شب روغن نباشد در چراغ \r\nاين گونه دلالتها و راهنماييها را انكار نداريم ولى سخن در اين است كه آيا در اين اوصاف و اشباه و نظائر آنها فقط و فقط طبيعت حاكى است و به راستى ماده و تبديلات و تحولات آنها خود به خود زبانند يا زبان و بيان و فهمنده ديگرى است و آن ديگرى كه مىفهمد و زبان و بيان مىشود ماده است يا غير ماده ؟ خلاصه ، آن كه حكم مىكند كيست ؟ كار چشم مثلا ديدن است و او فقط اوصاف ظاهرى را مىبيند اما حاكم كيست كه از ظاهر حكمى چنانى مىكند ؟\r\nچنين مىبينم كه اگر بازتر حرف بزنيم پسنديده‌تر باشد . آيا رنگ رخسار بيمار براى همهء مردم زبان است يا براى افراد بخصوصى ، مثلا پزشك ، آب دهان مريض و يا بول و براز او دليل نحوهء بيمارى او براى همه كس است ؟ آيا اگر خود مريض طبيب نباشد بول او دليل اوست و يا طبيب است كه از قاروره پى مىبرد كه بيمارى او چيست و از راه نبض به دل بيمار مىنگرد .\r\nقاروره شيشهء آزمايش اطباست كه در آن بول مريض را مىبينند . عروضى در مقالهء چهارم چهار مقاله گويد : اديب اسماعيل مردى سخت بزرگ و فاضل و كامل ، اما اسباب او و معاش او از دخل طبيبى بودى و او را از اين جنس معالجات نادره بسيار است . شيخ الاسلام عبد الله انصارى بيمار شد و در ميان مرض فواق پديد آمد و هر چند اطبا علاج كردند سود نداشت ، نااميد شدند . آخر بعد از نااميدى قارورهء شيخ به دو فرستادند و از او علاج خواستند . چون قاروره نگريد گفت : اين آب فلان است و فواقش پديد آمده است . ( به اختصار نقل كرديم ) . ملاى رومى در دفتر چهارم مثنوى گويد :\r\n اين طبيبان بدن دانشورند * بر سَقام تو ز تو واقفترند \r\n\r\n","description":"","footnote":"","page_name":" 277 ","page_number":287},
  {"content":"\r\n\r\n تا ز قاروره همى بينند حال * كه ندانى تو از آن رو اعتدال\r\nهم ز نبض و هم ز رنگ و هم ز دم * بو برند از تو به صد گونه سَقَم \r\nدر هر صورت ، از اوضاع و احوال طبيعى انتقال به زمان قبل و بعد شدن چگونه است ؟ و اين كه منتقل مىشود كيست ؟ ماده چگونه از موطن خود احاطه به موطن ديگر پيدا مىكند ؟ و حال اين كه هر طبيعت را موطن و مكان و حيّز بخصوصى است .\r\nو اين انسان است كه از زمان حال به آتيه انتقال مىيابد ، و حدسهاى علمى و نتايج فكرى دارد و از گذشته و آينده خبر مىدهد ؛ لااقل خوابهاى با تعبير كه مىبيند كه در زمانهاى پيش از آن به وقوع رسيده است و يا بعد به وقوع مىرسد . با اين كه گذشته‌ها گذشت و آينده هنوز نيامده و از هيچ يك خبر نداشت و ندارد و مادّه هم در جاى خود است ، چگونه به زمانى كه ظرف بود او و جايى كه مكان طبيعى او نيستند مىتواند بوده باشد ؟ و به عبارت ديگر چگونه جسم طبيعى را در حال واحد بيش از يك زمان و يك مكان مىتواند بوده باشد ؟\r\nو ديگر اين كه علم به آينده ، جبلّى طبيعت اين شخص انسان نيست و گرنه همواره بايد به آن وقايع قبل و بعد آگاه باشد و حال اين كه نيست . و اكنون كه در خواب يا بيدارى بدان آگاه شد و علم به آن پيدا كرد اين علم در كجا ثبت بود و چه كسى به اين شخص انسان داده است ؟ يا وى چگونه از آن گرفته است ؟\r\nو دانستى كه مادّه وعاى علم نمىتواند بوده باشد و در تأثير و تأثر جسم و جسمانى ، وضع و محاذات شرط است . پس انسان گيرنده و آن حقيقت دهنده عارى از حدود و نواقص ماده و ماديات و ديگر احكام آنهايند ، و مجرد از احياز و اوضاع و محيط بر زمان و مكان مىباشند . فقط موجود عارى از ماده و احكام آن است كه محيط بر آن‌هاست و بر همهء آنها اشراف دارد و پابند به حدود و قيود نيست و براى او خواب و بيدارى نمىباشد ، به اين معنا كه هميشه به خود آگاه است و عالم و شاعر به خود است و مىتواند از عالم علم فرا بگيرد و از علل به\r\n\r\n","description":"","footnote":"","page_name":" 278 ","page_number":288},
  {"content":"\r\n\r\nمعلولات آنها دست بيابد .\r\nاين بود دليلى كه در اين درس تقرير و تحرير كرده‌ايم و مىتوانيم آن را يكى از ادلّهء تجربى بناميم . و آن را از قلم جناب استادم علامهء ذو الفنون مرحوم ميرزا ابو الحسن شعرانى - جانم به فدايش - استفاده كرده‌ام . و عبارت شيوا و رساى آن را تبرّكا و تيمّنا به محضر مبارك شما دوستان گراميم تقديم مىدارم كه سخنى سخت پايدار و بيانى بس استوار است . مطلب را امرى حسى دانسته است و بدون هيچ گونه تكلف در تعبير و اعمال اصطلاحات غير مأنوس ترقيم فرموده است و ما آن را از تعليقات و حواشى آن جناب بر اسرار حكم حكيم سبزوارى كه به تصحيح و تحشيهء ايشان به طبع رسيده است ( ص 415 ) نقل مىكنيم :\r\nوجود نفس و عقل كه عالم مجرّدات است تقريبا به حس براى ما معلوم شده و از دليل و برهان بىنيازيم . اما نفس : براى آن كه مىبينيم زنده با مرده فرق دارد و جماد از حيوان و حيوان از نبات ممتازند و اين امتياز به امر وجودى است و آن را نفس مىناميم . اما وجود عالم مجرّدات و عقول : براى آن كه ما بسيارى اوقات در خواب يا بيدارى از آينده خبر مىيابيم و يقين داريم در اين عالم جسمانى هيچ وسيله براى ادراك آن نيست ، و اگر هست عقل ما از درك آن عاجز است . پس ناچار وقايع آينده در عالمى ثبت شده و موجود عاقلى آن را دريافته است كه در خواب و غير آن به سبب ارتباط ما با آن‌ها از آن خبردار شديم و اگر كسى بگويد : هرگز كسى خواب با تعبير كه حكايت از امور آينده كند نديده است ؛ گوييم : سخن تو انكار بديهيات است .\r\nاين درس را در همين جا خاتمه مىدهيم . درس يادگار روزى كه دو چشم بيناى فلك مينا ، مهر و ماه ، چنين زمان با شكوه و شكوفا در خطهء ايران كمتر ديده است .\r\nروز هفدهم از سرنگونى ديو دژخيم رجيم ، فرشتهء رحمت و اميد سايه گسترانيد .\r\nآرى ، ديو چو بيرون رود فرشته در آيد . و آن پنجشنبه چهارم ربيع الاول هزار و سيصد و نود و نه هجرى قمرى برابر با دوازدهم بهمن ماه هزار و سيصد و پنجاه و\r\n\r\n","description":"","footnote":"","page_name":" 279 ","page_number":289},
  {"content":"\r\n\r\nهفت هجرى شمسى بود ، كه بهمن و ربيع اگر چه در هم آميخت ولى مزاج بهار بر زمستان چيره بود كه گويى بهار از شادمانگى به زبان لسان الغيب حافظ شيرين سخن سرود خوانان به استقبال آمد كه :\r\n مژده اى دل كه مسيحا نفسى مىآيد * كه ز انفاس خوشش بوى كسى مىآيد\r\nاز غم و درد مكن ناله و فرياد كه دوش * زده‌ام فالى و فريادرسى مىآيد \r\n\r\nدرس هفتاد و ششم\r\nساليانى در تهران در محضر يكى از بزرگترين شاعران عصر حاضر ، حكيم بنام استاد عالى مقام مرحوم علامه ميرزا مهدى الهى قمشه‌اى - روحى فداه - از خرمن پر فيض و بركت معارف آن جناب خوشه‌چينى مىكرديم ، و محفل درس هميشه پس از گذشتن پاسى از شب بود كه از سپيدهء صبح بهاران خرمتر و جانفزاتر مىنمود . در يكى از جلسه‌هاى آن همايون محضر ، سخن از تجرد نفس ناطقه عنوان شد ؛ فرمودند اينهمه كتابها كه نوشته شد دليل بر تجرد نفس است .\r\nدر اين كلام سامى دقت و تأمل بفرماييد تا به لبّ آن برسيد و از آن ، تجرد گوهر روان را دريابيد كه اين كالاى گرانبها كجايى است ؟ البته : آن كس كه ز كوى آشنايى است اين همه كتابهاى كتابخانه‌هاى عالم را علم تأليف كرده است و دانستى كه وعاى علم عارى از ماده و احكام آن است ، خواه آن وعايى كه مستكمل است و خواه آن وعايى كه مكمّل . بسيارى از مؤلفات را در رشته‌هاى گوناگون مىبينيم كه از قلم يك دانشمند است و چه بسا كتابهايى كه محتوى مسائل متنوع و جنگى در فنون عديده ، به نام دو چوب و يك سنگ و كشكول و مشكول و سفينه و خزائن و مشكلات العلوم و زنبيل و اسامى ديگر است كه گرد آوردهء يك عالم است . و بسا از كتب دايرة المعارف كه نويسندهء آن يك فرد است . اين همشهرى شما علامهء متبحر ذو فنون محمد بن محمود آملى از دانشمندان بنام قرن هشتم هجرى است كه به قول قاضى نور الله شوشترى در مجالس المؤمنين اظهار عرض و طول فضل او در معقول و\r\n\r\n","description":"","footnote":"","page_name":" 280 ","page_number":290},
  {"content":"\r\n\r\nمنقول طولى دارد ؛ يكى از مؤلفات او نفائس الفنون است كه متضمن يكصد و شصت علم است و در هر فن چون مرد يك فنّ ، استادانه سخن گفت .\r\nخواجه نصير الدين طوسى به حق بزرگترين فيلسوف جهان و دانشمندترين مردم عصر خود بود . در علوم عديده كتابهاى بسيار فكرى و سنگين نوشته است . در علم طب بدون گزاف يگانهء روزگارش بود . شرح علامه قطب شيرازى بر قانون شيخ رئيس ابو على سينا در حقيقت تقرير افادات خواجه است كه قطب در محضر وى كسب كرده است چنان كه شرح قطب بر حكمت اشراق شيخ اشراق سهروردى نيز تقرير درس خواجه بر حكمت اشراق است . در رياضيات ، كتب رياضى از مبادى و متوسطات و نهائيات از تحرير اصول ( اقليدس ) گرفته تا تحرير اكر ( مانالاؤس ) و تا تحرير مجسطى ( بطلميوس ) از كارهاى علمى آن مرد فرد است . در نجوم ، بناى رصدخانهء مراغه و زيج ايلخانى از آثار فكر بكر اوست . بزرگان نامدارى چون نظام الدين نيشابورى و مير سيد شريف و علامه خفرى و فاضل بيرجندى و غيرهم از مفاخر جهان دانش بر تحرير مجسطى و تذكرهء در هيئت و بيست باب در اسطرلاب كه از متون كتب علمى آن بزرگوار است ، شرح نوشته‌اند .\r\nدر فقه رساله‌اى در ارث نوشته است كه صاحب جواهر در ارث جواهر از آن نام مىبرد و نقل قول مىكند . در معدن‌شناسى و جواهرشناسى تنسوخ نامهء ايلخانى به فارسى نوشته است كه حاجى خليفه در كشف الظنون در اين موضوع گويد كه پر ارزش‌تر از همه كتاب الجماهر فى الجواهر ابوريحان به تازى و رسالهء تنسوخ نامهء ايلخانى به فارسى است . تنسوخ در لغت هر چيز را گويند كه بسيار نادر و كمياب و بى مثل و مانند در نهايت نفاست باشد و كتاب مذكور در موضوع خود اين چنين است .\r\nدر علم كلام كتابى به نام تجريد الاعتقاد نوشته است كه در حدود يكصد شرح و حواشى تاكنون بر او نوشته شد و ملا على قوشچى كه در فنون علم از اعاظم است يكى از شرّاج كتاب مذكور است ، از او معروف است كه گفت اگر شرح علامهء حلّى بر آن كتاب نمىبود براى ما مبهم بود .\r\n\r\n","description":"","footnote":"","page_name":" 281 ","page_number":291},
  {"content":"\r\n\r\nدربارهء يك شكل هندسى مانالاؤس كه معروف به شكل قطّاع و به اين صورت است يك كتاب نوشته است به نام كشف القناع .\r\nشنيدم كه اين كتاب يك بار در فرانسه طبع شد و يك بار در تركيه ولى خودم نديده‌ام جز اين كه روزى در طهران يك نسخهء خطى آن رسيد از دست محبوبى بدستم كه به امانت مدت بسيار كوتاهى با آن محشور بودم . شگفتا از قدرت استعداد خواجه كه آن همه اشكال و احكام هندسى را از يك شكل قطاع استنباط كرده است و علامه نظام الدين نيشابورى در شرح مجسطى گويد كه احكام مستنبطهء از آن به چهارصد و نود و هفت هزار و ششصد و شصت و چهار منتهى مىگردد . در منطق اساس اقتباس به فارسى دارد و در منطق و فلسفه شرح بر اشارات شيخ رئيس نوشته است كه به تعبير جناب استادم علامه ميرزا ابو الحسن رفيعى قزوينى ، عبارات آن را مثل سرب ريخته است .\r\nرساله‌هاى بسيار ، نظما و نثرا ، در فنون عديده از علوم متعارفه و غريبه نوشته است و مجموع مؤلفات او كه يقينا از تأليفات اوست به يكصد و پانزده مىرسد و شايد در حدود شصت نسخهء آنها از مخطوط و مطبوع در كتابخانهء محقّر اين حقير موجود باشد كه بر چند نسخهء آنها تعليقات و حواشى دارم ، از آن جمله بر شرح اشارات از به دو تا ختم كه چند دورهء آن را تدريس كرده‌ام و در اثناى تدريس بر آن حواشى نوشته‌ام و همچنين تحرير اكر ( مانالاؤس ) كه در مثلثات كرويّه است و خود كتاب از متوسطات است ، از آغاز تا انجام آن را در ضمن تدريس يك دورهء تمام شرح كرده‌ام و نيز بر تحرير اصول ( اقليدس ) او از اول تا آخر كه چند بار تدريس كرده‌ام نوشته‌هاى بسيار دارم و همچنين بر تحرير اكر ( ثاؤذوسيوس ) و مساكن وى ، و بر تحرير مجسطى\r\n\r\n","description":"","footnote":"","page_name":" 282 ","page_number":292},
  {"content":"\r\n\r\nاو نيز تعليقاتى دارم ، بخصوص كه در مسألهء تحصيل بعد بين مركزين آن كه اهميت بسزا دارد رساله‌اى جداگانه نوشتم و نيز بر بيست باب اسطرلاب و سى فصل او و تجريد الاعتقاد تعليقاتى داريم .\r\nغرض اين كه اين همه معارف در يك شخص جمع است بدون اين كه در يكديگر آميخته شوند و يا يكى به آمدن ديگرى زائل گردد . و در ادلّهء پيشين از ابو على مسكويه در طهارة الأعراق نقل كرده‌ايم كه هر جسم صورتى پذيرفت ، صورت ديگر قبول نمىكند مگر اين كه صورت اول زائل شود و آن چيزى كه در ما اين همه صور معقوله را مىپذيرد هر صورتى را كه قبول كرد صورت پيشين به تمام و كمال باقى است و هيچ نقص و زوال و اختلاط در آن راه نمىيابد بلكه قويتر مىگردد ، كه پيوسته انسان به تحصيل معارف در افزايش است و اشتداد وجودى به دست مىآورد و اين خاصيت بر خلاف خاصيت اجسام است ؛ پس نفس جسم نيست . اين دليل را از ابو على مسكويه در درس شصت و دوم تحرير كرده‌ايم و شرح و بسط داده‌ايم ، اكنون تقرير آن را از استاد شعرانى در شرح تجريد براى مزيد بصيرت و افادات تقديم مىداريم ( ص 247 ) :\r\nابو على مسكويه در طهارة الأعراق در تجرد نفس ، بيانى روشنتر دارد و چون مهمترين مسائل بشرى است مناسب است كلام وى را نيز بياوريم . گويد : در ما چيزى است نه جسم و نه جزء جسم و نه عرض و نه محتاج قوهء جسمانى . هر جسمى كه صورتى دارد صورت ديگر از جنس صورت اولى نمىپذيرد ، مگر پس از آن كه صورت اول از او جدا شود . مثال آن جسمى كه صورت مثلث پذيرفت شكل ديگر مانند مربع و دايره قبول نمىكند مگر پس از آن كه صورت اول از او جدا شود و همچنين هر گاه صورت ، نقش يا نوشته يا هر صورت ديگر پذيرفت صورت ديگر قبول نمىكند مگر آن كه صورت اول زائل شود و اگر چيزى از آثار و نشانهاى اول مانده باشد با صورت تازه آميخته مىشود و صورت تمام ، از هيچ يك نمىماند . مثال آن موم است كه چون مهرى بر آن نهادند و نقش مهر در آنجا\r\n\r\n","description":"","footnote":"","page_name":" 283 ","page_number":293},
  {"content":"\r\n\r\nگرفت نقش مهر ديگر قبول نمىكند و اين حكم دائم است و در همهء اجسام جارى اما ما در صور معقوله يا محسوسه غير اين مىبينيم ، كه هر صورتى را قبول مىكند بى آن كه صورت پيشين زائل شود بلكه نشان اول به تمام و كمال مىماند و نشانهء دوم بر آن مزيد مىشود و همچنين پيوسته صورتى پس از صورتى قبول مىكند بى آن كه سست گردد يا از كار بكاهد . و اين خاصيت بر خلاف خاصيت اجسام است و به اين علت است كه انسان پيوسته در افزايش است از جهت ادب و دانش ؛ پس نفس جسم نيست .\r\nدر دروس پيش دانسته شد كه وعاى علم ، چه نفس باشد و چه مخرج و مكمل آن از قوه به فعل ، عارى از ماده و عوارض آن است . و آن كه مكمل است به حسب وجود در رتبه مقدم‌تر از مستكمل قرار دارد ؛ چه ، آن صفت و سمت عليت دارد و اين - كه مستكمل است - صفت و سمت معلوليت . و در اقسام ثمانيهء تقدم ، سبق بالعلية ، اشرف و اقدم از ديگر سبقهاست و آن را تقدم بالذّات نيز مىگويند و آن بودن شىء است به حيثيتى كه هر گاه متأخر موجود باشد بايد متقدم هم موجود باشد .\r\nچگونه ماترياليست به خود اجازه مىدهد كه ماده را مقدم بر روح بداند ، آن روحى هم كه او قائل است باز ماده است . حسيون جز ماده نمىدانند و نمىبينند . و چگونه ماده ، مخرج ماده از نقص به كمال تواند بود و علت خروج او از قوه به فعل تواند شد . از حسيون مىپرسيم كه تقدم ماده بر روح ، كه در حقيقت به پندار آنان تقدم ماده بر ماده است ، كه نخست اقسام سبق معلوم گردد و آنگاه سؤال طرح شود .\r\nكوتاه سخن اين كه ناچار علوم بايد از موطنى به دست آيد و به نحوى از انحاء بايد در آن موطن ثبت باشد و تقرر و تحقق داشته باشد تا انسان آن را تحصيل كند . مادى يا بايد مانند سوفسطائى علم را انكار كند و يا وعاى تقرر آن را ، و خود آن را معرفى نمايد . بديهى است كه آن را انكار ندارد بلكه مسلما اعتراف دارد ، كه منكر آن ژاژ مىخايد و گزاف مىگويد و لاف مىزند و ديوانه‌ايست كه از فطرت انسانيت\r\n\r\n","description":"","footnote":"","page_name":" 284 ","page_number":294},
  {"content":"\r\n\r\nمنسلخ است . حال مىگوييم كه علم كلى وجودى مجرد و عارى از ماده است و ظرف تقرر و تحقق او با او مسانخ . و مىپرسيم آن گوهرى كه حامل علم است چيست و به عبارت ديگر آن موجودى كه گيرندهء آن و آن كه دهنده آن است كيست ؟\r\n\r\nدرس هفتاد و هفتم\r\nهر كس كه به فهم و ادراك براهين گذشته توفيق يابد بىدرنگ تصديق خواهد كرد كه انسان ، غير هيكل محسوس است بلكه جوهرى است ذاتا مدرك و قائم به خود و مغاير با بدن محسوس ؛ علاوه از اين مغايرت مجرد از ماده و از عوارض و احكام آن است كه به خراب بدن فانى نمىشود . و اين جوهر بدين اوصاف را روح مىنامند و به همين ادله و براهين و غير آنها مىگويند كه روح پس از مرگ باقى مىماند . از جماعتى گزافه گوى ، برخى نفس را خون مىپندارند و برخى جزء لا يتجزائى در قلب و غير آن ، و برخى سلولهاى دماغ ، و برخى از ياوه سرايان با من به احتجاج و جدال برخاستند كه روح هواست ، به چه دليل كه اگر هوا نباشد انسان مىميرد . اگر دليل اين است چرا آب روح نباشد ، چرا نور خورشيد روح نباشد ، و چرا بسيار و بىنهايت چيزهاى ديگر كه در پرورش تن دخيلند روح نباشند ؟\r\nبقاى روح پس از مرگ كه در حقيقت همان بقاى انسان پس از مرگ است به منطق دليل و برهان عقلى بسيار ، روشنتر از خورشيد نيمهء روز است ، مگر براى كسى كه بخواهد فطرت را زير پا بگذارد و انكار حقائق كند و به خيالات واهى و بىاساس خود سرگرم باشد و به خودكامى و بىقيد و بندى بسر برد و از فضائل و مكارم انسانى بر كنار باشد و نظام حيرت‌آور جهانهاى هستى را ناديده انگارد ، و هيكل بو العجب و زيبا و سازمان دقيق و شگفت آن را براى خورد و خواب مدت كوتاه چند روزه‌اى بداند ، و نخواهد بينديشد كه از كجا آمده است و به كجا خواهد رفت و اين بدن مركب از عناصر و مواد متضاد ، بدين حسن صورت و جمال ، و كمال تسويت و اعتدال ، در تحت ارادهء چه نيرويى است و چه موجودى بر آن و بر صنع متقن و\r\n\r\n","description":"","footnote":"","page_name":" 285 ","page_number":295},
  {"content":"\r\n\r\nمحكم سرتاسر كائنات حكومت مىكند و كيست كه اين همه مستعدين را از قوهء به فعل مىرساند ، و همه را تحت ارادهء خويش قرار داده است ؟\r\nمادى مىگويد در جهان هستى ، چه انسان و چه غير آن ، ماده بر قوه حكومت مىكند . و چون جز ماده نمىبيند و نمىداند اين قوه را نيز ماده مىداند كه از آن تعبير به نيروى مادى مىكند ؛ پس نتيجهء گفتارش اين كه ماده بر ماده حكومت مىكرد . مادى اگر لفظ نيرو و روح و فكر و عقل و انديشه و دانش و بينش و هوش و ديگر الفاظ مشابه اينها را بر زبان بياورد ، از آنها ماوراى طبيعت را نمىخواهد و همهء آنها را ماده و مادى مىداند . انسان را به مانند دستگاه ماشينى مىپندارد كه پس از فرسوده شدن ابزار و آلات آن متلاشى مىشود و از بين مىرود ، و ديگر پس از انحلال بدن و اضمحلال آن ، قوه و نيروى ديگرى كه راننده و نگاهدارندهء آن و پس از فرسوده شدن و ويرانى بدن باقى باشد ، وجود ندارد ؛ و ديگر نظامها و اندامهاى جهانهاى بيكران هستى را اين چنين مىداند . اين است خلاصهء عقيده و مذهب مادى كه وى را ماترياليست و مذهبشان را ماترياليسم مىگويند .\r\nاز ادلهء قاطعه‌اى كه يك يك را براى شما به قلم آورديم و در پيرامون آنها بيانات و توضيحاتى از خارج عنوان كرده‌ايم كه اگر به تحرير مىآمد چندين برابر اين نوشته‌ها مىشد ، به ثبوت رسيده است كه قوه ( يعنى روح ) بر ماده ( كه طبيعت است ) مقدم است و حاكم بر او است ، قوه‌اى كه وراى طبيعت است و عارى از ماده و اوصاف و احكام آن است ؛ قوه‌اى كه خود تحت اراده و اقتدار قوه‌اى برتر - كه در رتبهء وجودى مقدمتر از او ، مخرج او از نقص به كمال ، و خود واجد هر گونه كمال است - قرار دارد .\r\nاين بحث كه تجرد نفس انسانى از طبيعت و اعراض و احوال آن است از بزرگترين مباحث بشرى است و اوهام متعارض در آن بسيار است و حلّ آن براى اذهان مادّى كه از وسوسهء واهمه ايمن نيستند دشوار است ، انكار آن الحاد هر دين و شريعت و اخلاق و ترك همه آداب و فضائل انسانى است ، و اقرار به آن سبب همهء\r\n\r\n","description":"","footnote":"","page_name":" 286 ","page_number":296},
  {"content":"\r\n\r\nخيرات و مكارم و فضائل است ، و هر چه در اين باب توضيح بيشتر داده شود سزاوار است .\r\nمادى زندگى و تمدن و آيين بشرى را بدان حد مىخواهد كه فقط به خوراك و خواب و پرورش بدنش برسد و تكليف جاودانى و آداب روحانى را مطلقا بى اساس و حشو و زائد مىداند ، زيرا كه به عقيدهء وى ماشين بدن كه فرسوده و متلاشى شد ديگر چيزى را باقى و برقرار نمىداند تا به فكر او باشد . همانطور كه يك باغبان در برنامهء پرورش درخت فقط دربارهء كود و خاك و آب و پيراستن و امثال اين گونه امور مادى درخت مىانديشد ، طبيعيون كه همان حسيون و ماترياليستها هستند در همين حدود راجع به انسان عقيده دارند . و يا اين كه يك حشمدار دربارهء گوسفندان و ديگر احشام فكر مىكند كه آغل و آخور و اصطبل و علف و پالان و افسار و ديگر ما يحتاج زيست آنها چگونه بايد بوده باشد ، بشر هم در نظر مادى بيش از اين گونه اوضاع زيست و برنامه ، زندگانى را نمىخواهد . حلال و حرام ، پاك و ناپاك ، گناه در ثواب ، يكسان است . لذا مىبينيم كه همهء برنامهء ماديّون صورى و قشرى است . همين اندازه كه راهها چگونه بايد احداث شود و چهارراهها مثلا براى جلوگيرى از تصادف و برخورد چگونه بايد تنظيم شود و خانه براى زيستن چگونه بايد بنا شود ؛ مثل اين كه چوپانى بگويد در زمستان بايد گوسفندانم كجا باشند و در تابستان كجا و در آن فصل چه بخورند و در اين فصل چه .\r\nاما انسان روحانى أعنى انسانى كه فهميده است حقيقت او غير از اين هيكل محسوس است و گوهرى است كه به ويرانى بدن تباه نمىگردد و بدن را وسيلهء تكامل آن مىيابد ، در پى تربيت و پرورش او نيز خواهد بود و براى آن ، غذايى مىطلبد و براى اين ، غذايى ؛ چه ، غذاى هر مغتذى مسانخ با خود آن معتذى خواهد بود ؛ و اين معرفت ، او را به فكر مىكشاند تا دربارهء خود بنگرد كه كيست و از كجا آمده است و به كجا خواهد رفت و آن گوهر كه جاودانى است سرگذشت او چيست و با موجود جاودانى كه حقيقت اوست چگونه بايد رفتار كند و سرانجام او\r\n\r\n","description":"","footnote":"","page_name":" 287 ","page_number":297},
  {"content":"\r\n\r\nبه كجا خواهد كشيد . خلاصه ، رسيدن به اين معنى ، سبب وصول به باب همه سعادتهاست كه بيچاره مادى از آن محروم است و چون به پندار خود مىخواهد آسوده و بىقيد و بند روزگار بگذراند از علم و اهل آن وحشت دارد و در راه خودشناسى گامى برنمىدارد و اگر بردارد بيراهه مىرود ؛ بگذار تا بيفتد و بيند سزاى خويش . مسير خودمان را كه اقامهء دليل بود دنبال كنيم و در شناسائى كتاب شگفت انسان درسى بخوانيم تا ببينيم آيا ممكن است اين بزرگترين دفتر هستى را فهميده ورق زد و اين موجود ناشناخته را مىتوان شناخت و اين معماى بو العجب را مىشود حل كرد ؟ !\r\nدليل ديگرى را از طهارة الأعراق ابو على مسكويه كه نسبة روان است به عنوان حسن ختام نقل به ترجمه مىكنيم :\r\nابعاد ثلاثه كه طول و عرض و عمق است از جمله صفات جسم است و چون عارض جسم شود آن را طويل و عريض و عميق مىكند و محال است كه جسم با داشتن ابعاد سه‌گانهء خاصى ، مقدار بيشتر يا كمتر از آن و به عبارت ديگر ابعاد ثلاثهء ديگر جز آنها را قبول كند ، مگر اين كه ابعاد اولى باطل و زائل شود . اما نفس انسانى تصور طول و عرض و عمق مىكند كه معانى و طبايع آنها از اين ادراك به خوبى در او مىنشيند ولى خود ، ممتد نمىشود علاوه اين كه با دارا بودن ابعاد خاصه‌اى ، ابعاد و مقادير ديگر را كه كمتر از آن‌ها و يا بيشتر از آن است تصور مىكند بى آن كه تصور اول باطل شود أعنى بدون اين كه ابعاد پيشين زائل گردند ؛ پس نفس غير از جسم است .\r\nاين درس را تا همين جا خاتمه مىدهيم ، درسى كه يادگار روز انقلاب بزرگى است كه به شهادت تاريخ ، چشم روزگار در مرز و بوم ايران چنين روز نديده است .\r\nروز خونينى كه نبرد ملت مسلمان مبرّز و مبارز با ستم پيشگان بدسرشت بد كنشت به اوج نهايى خود رسيده بود و سرانجام حق بر باطل پيروز شد و مردم مسلمان از\r\n\r\n","description":"","footnote":"","page_name":" 288 ","page_number":298},
  {"content":"\r\n\r\nقيد اسارت رهايى يافتند . آن روز ، يكشنبه سيزدهم ربيع الاول هزار و سيصد و نود و نه ( 1399 ) هجرى قمرى مطابق بيست و دوم بهمن هزار و سيصد و پنجاه و هفت هجرى شمسى بوده كه اين آب و خاك از نام ناپاك پليد پهلوى و دودمان دژخيم بد گوهرش پاك شد و به مدد قواى مقتدر و قاهر ماوراى طبيعى ، بيخ و بن اين شجرهء خبيثه بركنده شد .\r\n\r\nدرس هفتاد و هشتم\r\n هر كسى كو دور ماند از اصل خويش * باز جويد روزگار وصل خويش \r\nتا امروز - پنجشنبه سىام فروردين هزار و سيصد و پنجاه و هشت هجرى شمسى - دو ماه و اندى است كه همگى در بحران انقلاب جمهورى اسلامى بسر مىبريم و در راه اقامهء پرچم عدل و ازالهء ريشهء فساد و ستم خدمت مىكنيم كه در معيت و همدستى ديگر مردم بخرد و سلحشور و مسلمان اين مرز و بوم به خواستهء خود نائل شديم ، شگفتا كه تاروپود رژيم طاغوتى پهلوى و دژخيمانش چنان تار و مار گشته است كه برخى از آن ديوسيرتان ، آواره و برخى ديگر به كيفر اعمال بد خود رسيده‌اند . اينك اولين فرصتى كه به دست آورده‌ايم با همهء مشكلات و مراجعات اجتماعى كه در شهر خودمان آمل داريم ، شروع به درس و بحث معهود كرده‌ايم ، چه در حقيقت تمام اين مجاهدات در راه همين مطلب اساسى براى همهء اصناف مردم است . آرامش محيط را براى تكامل حياتى انسان مىخواهيم . به مثل درختى كه كرمها به شاخ و برگ و شكوفهء آن هجوم آورده‌اند ، باغبان اگر آن را سم پاشى نكند و شرّ كرمها را از آن دفع ننمايد ، هرگز به كمال خود نمىرسد ، و هرگونه غذا به دو رساند موجب تقويت كرمها مىگردد و دشمن قويتر مىشود . و يا انسان بيمار اگر طبيب حاذق نخستين بار ميكروبهاى بيمارى را دفع ننمايد هر گونه غذاى لذيذ به مريض بدهد سبب نيرو گرفتن ميكروبها مىگردد و بر بيمار چيره‌تر مىگردند ، اول بايد كرمهاى درخت كرم زده و ميكروبهاى بدن بيمار را از ميان برد ،\r\n\r\n","description":"","footnote":"","page_name":" 289 ","page_number":299},
  {"content":"\r\n\r\nسپس به درخت و بيمار غذا داد تا سالم بمانند . اكنون شما جوانان بيدار اين مملكت كه از قواى روحانى آن سوى طبيعت مدد گرفته‌ايد و به سركوب كردن طاغوت و طاغوتيان پيروز شده‌ايد بيدارتر باشيد تا نهال سعادت شما به ثمر رسد و ديگر ، ايادى آلوده بر شما چيره نگردند كه حفظ اين نعمت دولت به حق ، از تحصيل آن دشوارتر است ؛ به ضرب المثل معروف :\r\n مال را هر كسى بدست آرد * شرطش اندر نگاهداشتن است \r\nاز اتلاف سرمايهء گرانبهاى عمر برحذر باشيد كه براى انسان حسرتى بزرگتر از آن پيش نمىآيد . وقت را مغتنم بدانيد و عزم راسخ بيابيد تا در همهء احوال ، خود را فراموش نكنيد و از كسب گوهر معرفت باز نمانيد . نكته‌اى از پير دانايم جناب استاد علامه شعرانى - جانم به فدايش - حلقهء گوش خاطرم است :\r\nدر مدرسهء مروى تهران حجره داشتم و از آنجا به سه راه سيروس كه اكنون چهار راه سيروس است براى درس به منزل آن حضرت كه دانشگاه دانش‌پژوهان بوده تشرف مىيافتم . روزى از روزهاى زمستان كه برف سنگين و سهمگين تماشائى آن كوى و برزن را هموار كرده بود كه گوئى شاعر در وصف باريدن آن برف گفته :\r\n در لحاف فلك افتاده شكاف * پنبه مىبارد از اين كهنه لحاف \r\nبراى حضور در مجلس درس ، دو دل بودم ، هم به لحاظ مراعات حال استاد و منزل آن جناب ، و هم به لحاظ كسوت و وضع طلبگى خودم كه كوس « عاشقان كوى تو الفقر فخرى » مىزدم بالأخره روى شوق فطرى و ذوق جبلى به راه افتادم و برهه‌اى از زمان بر در سرايش مكث كردم و با انفعال ، حلقه بر در زدم چون به حضورش مشرف شدم عذرخواهى كردم كه در چنين سرماى سوزان مزاحم شدم .\r\nفرمودند : از مدرسه تا بدين جا آمده‌اى ، آيا گدايان روزهاى پيش كه در كنار خيابانها و كوچه‌ها مىنشستند و گدائى مىكردند امروز را تعطيل كردند ؟ عرض كردم : بازار كسب و كار آنان در چنين روزهاى سرد ، گرم است . فرمودند : گداها دست از كارشان نكشيدند ، ما چرا تعطيل كنيم و گدائى نكنيم .\r\n\r\n","description":"","footnote":"","page_name":" 290 ","page_number":300},
  {"content":"\r\n\r\nاين چند بيت را از حديقهء سنائى در وصف علم و عالم مىآوريم و پس از آن به موضوع بحث بازگشت مىنماييم :\r\n عالم علم عالميست فراخ * بَخ بَخ آن را كه شد در او گستاخ\r\nعالم علم عالميست شگرف * نيست اين خِطّه خِطّه خَط و حرف\r\nچون ترا علم دل بميراند * كه ترا خود به آدمى خواند\r\nعلم خوان گَرت ز آدمست رگى * ز انكه شد خاص شه به علم سگى\r\nننگ دارد بسى به طبع و به دل * سگ عالم ز آدم جاهل\r\nچون نباشد چو خر سرافكنده * تيز خر به زريش خربنده « 1 » \r\nسخن در اين بود كه نفس ناطقهء انسانى و مخرج او از نقص به كمال ، هر دو ، موجودى وراى طبيعت‌اند و طبيعت بدانها قائم است نه آن‌ها به طبيعت . در مطلب اول كه تجرد روح انسانى از ماده و اوضاع و احكام آن است ادلّه‌اى چند اقامه كرده‌ايم و دانسته شد كه قواى فعاله در انسان همه از شؤون نفس‌اند و در خلال اثبات اين مطلب ، چند دليل بر تجرد برزخى قوهء خيال نيز تحرير و تقرير كرده‌ايم ، فعلا يكى از فوايد و نتايج اين بحث را به ميان مىآوريم و آن اين كه :\r\nچون نفس ناطقه گوهرى مجرد از ماده و احكام آن است و جميع قواى فعاله در انسان قائم به آن بلكه شأنى از شؤون آنند و بدن با همهء اعضا و جوارحش افزار و آلات اويند ، بنابراين اسناد افعال صادر از انسان به بدن و اعضاء و جوارح مادى وى به مجاز است نه به حقيقت . و چون هر عضوى على الدوام آلت صدور و ظهور فعلى از افعال نفس است و روح را با بدن ارتباطى عجيب است بلكه بدن مرتبه نازلهء آن است چنين گمان مىرود كه آن عضو مستقلا كاره است و فعل را به او نسبت مىدهند و بروز آن را از وى مىدانند ، مثلا مىگويند گوشم شنيده است و چشمم ديده است و فلانى مغز متفكر دارد ؛ يا اين كه هر يك آلتى خاص‌اند براى ظهور فعل نفس\r\n\r\n\r\n","description":"","footnote":"\r\n( 1 ) . حديقة الحقيقهء سنائى غزنوى ، به تصحيح مدرس رضوى ، ص 318 .\r\n","page_name":" 291 ","page_number":301},
  {"content":"\r\n\r\nاز ماوراى طبيعت به جهان طبيعت ؛ و در حقيقت ، مغز متفكر نيست بلكه روح متفكر است ؛ يعنى همان روان است كه انديشمند است نه مغز ، و مغز دستگاه و كارخانه‌اى مادى است كه با تصرف نفس در كار است و تا دست تصرفش بر سر اوست زنده است و كار مىكند . و همچنين ديگر آلات و اعضاى بدن به تنظير و تشبيه دور ، همچنانكه سوزن و قيچى و چرخ خياطى براى خياط و بيل و كلنگ و ماشين كشاورزى براى كشاورز ، آلات و ابزار كارند ، و هر يك براى اعمال عملى خاص مىباشند و بدون تصرف خياط و كشاورز كار نمىكنند ، اعضا و آلات بدن نسبت به نفس اين چنين‌اند .\r\nولى چون اين گونه آلات جداى از انسانند و جدائى آنها محسوس است ، عامهء مردم با اندك توجّهى تصديق مىكنند كه اين گونه آلات مستقلا كاره نيستند ، ولى چون بدن همواره مركب ملازم نفس بلكه نازلهء اوست بايد به دليل و برهان تفهيم گردد كه اعضا و جوارح بدن با ابزار و آلات صنايع و حرف در اين حكم يكسان‌اند كه اگر در تحت تسخير و تدبير نفس نبوده باشند نه آلات كاره‌اند نه اين آلات .\r\nشيخ الرئيس ابو على سينا در اواسط فصل هفتم مقالهء چهارم نفس شفا ( ص 363 ، ج 1 ، چاپ سنگى ) در اين موضوع گويد : « 1 »\r\nدر حقيقت اين اعضا براى ما نيست مگر لباسى كه به سبب دوام لزوم آن به ما ، مانند اجزاى ما به نظر مىرسد . و هرگاه خودمان را تخيل كنيم ، برهنه از اين لباس تخيّل نمىكنيم . و سبب آن دوام ملازمت است . مگر اين كه عادت كرده‌ايم از لباس بدر آييم و آن را به دور افكنيم و در اعضا چنين عادت نكرده‌ايم و گمان ما به اين كه اعضا اجزاى ما هستند استوارتر از گمان ما به اين كه لباس اجزاى ماست گرديده است .\r\nدر اين كه گفته‌ايم اسناد افعال و آثار صادر از انسان به اعضا و جوارح و آلات\r\n\r\n\r\n","description":"","footnote":"\r\n( 1 ) . ليست هذه الاعضاء لنا فى الحقيقه الا كالثياب التى صارت الدوام لزومها ايانا كأجزاء منا عندنا و اذا تخيلنا انفسنا لم نتخيلها عراة بل متخيلها ذوات اجسام كاسية و السبب فيه دوام الملازمة الا انا قد اعتدنا فى الثياب من التجريد و الطرح ما لم نعتد فى الاعضا و كان ظنتا الاعضاء اجزاء منا آكد من ظننّا الثياب اجزاء منا .\r\n","page_name":" 292 ","page_number":302},
  {"content":"\r\n\r\nبدنى مجازى است نه حقيقى ، مثالى علمى عنوان مىكنيم و آن اين كه جرم ماه ، به ذات خود ، نورانى نيست بلكه از خورشيد كسب نور مىكند . دانشمندان هيوى قديم و جديد در اين مطلب اتفاق دارند . بنابراين در شبهاى ماهتاب در حقيقت زمين به نور آفتاب روشن است نه به نور ماه ؛ اگر چه واسطه در ميان است كه نور مهر به چهرهء ماه تابيد و از چهرهء ماه روى زمين روشن شده است . كسانى كه از اين مطلب علمى آگاهى ندارند ، پندارند كه ماه است كه زمين را روشن دارد و نسبت روشن كردن را به ماه ، حقيقى مىپندارند ؛ اما آن كه آگاه است مىداند اسناد اناره به ماه مجاز است ، و به حقيقت خورشيد است كه در شب و روز روشنگر است . آن يكى ظاهر مىبيند و از واقع بىخبر است و اين يكى واقع مىبيند و ظاهر بين با او در نبرد ؛ تا اين كه دانائى او را با دليل و برهان آگاه كند كه واقع از چه قرار است .\r\nمثال روح و تن و صدور آثار ناشى از انسان نيز اين چنين است . بدن چنان كه گفته‌ايم مرتبهء نازلهء نفس است ، و آثار روح است كه در بدن مشاهده مىشود و حيات روح است كه بدن را زنده نگه مىدارد . مادى ظاهربين مىپندارد كه اين همه آثار وجودى از بدن است چنان كه عامى مىگويد روشنى شب از نور ماه است و آدم آگاه مىگويد كه از روح است چنان كه روشنى شب از خورشيد .\r\n\r\nدرس هفتاد و نهم\r\nدليل ديگر بر اين كه انسان فقط همين جسد نيست بلكه حقيقت ديگر به نام نفس است و افعال انسانى از آن حقيقت وراى جسد صادر و نازل مىشود اين كه :\r\nاگر انسان فقط همين جسد باشد بايد هر كس كه جسمش صحيحتر و جثهء او بزرگتر و تنومندتر است ، انسانيت او بيشتر و خردمندتر و فهميده‌تر و زيركتر و داناتر باشد از آن كسى كه جثّهء او كوچكتر و لاغرتر يا برخى از اجزايش ناقص و بريده است ، و حال اين كه در اكثر مردم ، امر به خلاف اين است بلكه در بسيارى از حيوانات نيز ؛ چه اين كه بوزينه از خوك زيركتر و روباه از خرس فريبنده‌تر و گربزتر ، و\r\n\r\n","description":"","footnote":"","page_name":" 293 ","page_number":303},
  {"content":"\r\n\r\nطوطى از كركى كه به فارسى كلنگ گويند شيواتر ، و مرغ سنگخواره از شتر مرغ راه‌ياب‌تر است ، و جز آنها از حيواناتى كه در كتاب حيوان وصف شده است ؛ به قول شيخ اجلّ سعدى : نه هر چه به قامت مهتر به قيمت بهتر . چون نفس از عالم جسم نيست به تقطيع اجزاى بدن قطعه قطعه نمىگردد و اصلا دست هيچ آلت جسمانى به دو نمىرسد ؛ نه شمشير و تير به او اصابت مىكند و نه آب و آتش به او كارگر مىشود ، نه طعمهء پرنده مىشود و نه لقمهء درنده . انسان خواب مىبيند كه سرش از بدنش جدا شد و با اين وجود با چشم خود مىنگرد سر به يك طرف افتاده و بدن به يك طرف . در اين حال كه چشم ظاهر بسته و در خواب است با كدام چشم مىبيند ؟ و شايد اشخاصى بوده باشند كه در بيدارى خلع بدن مىكنند و با چشم خود مىبينند كه از بدن خود منخلع شدند و بدن را در كنار افتاده مىبينند ؛ در اين حال با كدام چشم مىبينند ؟ اين بدن كه در كنارى افتاده است .\r\nحال كه دانسته شد تفاضل نفوس به بزرگى جثّه و حسن صورت و صحت اندام نيست بلكه از جهت جوهر ذات و افعال و اخلاق و خواصّ و تصرّفات آنهاست ، پس با اين جثه‌ها و بدنهاى انسانها و حيوان‌ها جوهرهاى ديگر است به نام نفس كه فاعل و محرّك آنهاست زيرا جسم به تنهائى فاعل نيست و عرض نيز به طريق اولى .\r\nاكنون از آن كه گمان مىكند انسان جز اين بنيه و جمله به نام بدن نيست يعنى جز اين جسد مشار اليه ، كه اعراضى از قبيل حيات و حسّ و حركت حالّ در آن است ، نمىباشد و نفس را وراى اين بنيه و اعراض وجودى نيست ، از او مىپرسيم چرا ديگر حيوانات را انسان نمىنامى با اين كه هر يك از آنها را نيز جسدى است كه در آن حيات و حس و حركت است ؟\r\nاگر بگويد مرادم از انسان بنيه‌اى مخصوص است يا مزاجى معلوم است يا تأليف و تركيبى بخصوص است ، از او مىپرسيم مقصودت چه بنيه و كدام مزاج است زيرا كه بنيه زنگى مخالف با بنيه تركى است و مزاج طفل مخالف با مزاج پير است و تأليف بنيهء مفلوج زمين‌گير مخالف با تأليف بنيهء شخص سالم صحيح است و طبع بيمار\r\n\r\n","description":"","footnote":"","page_name":" 294 ","page_number":304},
  {"content":"\r\n\r\nمخالف طبع تندرست است ، و همه انسانند و در انسانيّت خلافى بين آنان نيست ، اگر چه در اين احوال جسمانى با هم اختلاف دارند ؛ پس اگر نفس وجود نداشته باشد اينان در چه معنائى با هم يكسانند و همه انسانند ؟\r\nاگر بگويد : آن روح است كه شما آن را نفس مىناميد ، در جواب گوييم كه در لفظ و عبارت ، دعوا و مشاجره نداريم و عمده اتفاق در معناست . حال مىپرسيم كه آيا اين روح جوهر است يا عرض ؟ اگر عرض است لازم آيد كه جسم فاعل اين همه افعال انسانى باشد ؛ چه اين كه عرض در خارج ، استقلال وجودى ندارد و بدون موضوع تحقق نمىيابد ، لذا همواره در كنف جوهر ، خود را ارائه مىدهد ، و جسم در افعال خود وضع و محاذات مىخواهد يعنى بايد بين فاعل و منفعل وضع و محاذات خاصى باشد تا اين كه فاعل در منفعل تأثير كند و در دروس گذشته به بطلان اين پندار در افعال نفسانى اشارتى رفت و به تفصيل نيز بحث خواهد آمد .\r\nپس نفس جوهر است نه عرض و وراى جسم است نه جسم .\r\nاين درس را در حقيقت از آداب النفس عالم بزرگوار جناب عيناثى ، كه از اعلام قرن يازدهم هجرى است ، از عربى نقل به ترجمه كرده‌ايم ( ص 177 ، ج 2 ، ط طهران 1380 ه ) .\r\n\r\nدرس هشتادم\r\nتاكنون در اين كه نفس عارى از اوصاف طبيعت و نشأة مادّى است و جوهرى وراى عالم طبيعت است براهين متعدد تحرير و تقرير كرده‌ايم ؛ در اين درس دليل ديگر نيز در اين مطلب مىآوريم . از تعدّد عنوان ادلّه ، غرضى چند در كار است :\r\nيكى اين كه موضوعى كه در پيرامون آن بحث مىكنيم خيلى مهم است ، چنانچه در دروس گذشته گفته‌ايم معرفت نفس باب جميع سعادات و دروازهء بزرگ از جهان طبيعت به عوالم بيكران ماوراى آن است و آن كه خويشتن را به درستى شناخت بزرگترين دفتر كتابخانهء هستى را فهميده تمام كرده است ؛ و هر كس اين معمّا را حلّ\r\n\r\n","description":"","footnote":"","page_name":" 295 ","page_number":305},
  {"content":"\r\n\r\nكرده است اكثر معمّيات براى او حل شده است .\r\nو ديگر اين كه مىخواهيم در ضمن تحصيل معارف ، ورزش فكرى هم داشته باشيم و به روش احتجاج و استدلال آشنا گرديم و راه جستجو را بياموزيم .\r\nو ديگر اين كه بدانيد علماى پيشين در راه معرفت حقائق تا چه قدر زحمت كشيده‌اند و تا چه اندازه فكر را به كار انداخته‌اند كه در يك موضوع تجرد نفس و فوق تجرد بودن آن و تجرد برزخى خيال ، مثل ديگر موضوعات چه قدر اهتمام به كار برده‌اند و ادلهء متعدد اقامه كرده‌اند . آن بزرگان همواره مستغرق در بحار معارف بودند و از غوّاصيهاى آنان ، ديگران بهره‌مندند . چه بسا از افراد بوالهوس را ديده و شنيده‌ايم كه به ساحت مبارك دانشمندان به ياوه‌سرائى اسائهء ادب مىكنند و اسناد تن‌پرورى به آنان مىدهند و حال اين كه كتابخانه‌هاى شرق و غرب از زحمتهاى علمى اين ناموران به زينت كتب علمى ، مزيّن و به حليهء مدارك معارف متحلّى است . بارى مثل اين مردم ژاژخا مثل آيينه يافتن آن زنگى است كه سنائى در نكوهش آنان در حديقه نيكو گفته است :\r\n همه بىمغز و دشمن عنبر * همه بيمار و عيب‌جوى هنر\r\nهمه زشتان آينه دشمن * همه خُفّاش چشمهء روشن\r\nيافت آيينه زنگئى در راه * و اندر و روى خويش كرد نگاه\r\nبينى پَخچ ديد و دو لب زشت * چشمى از آتش و رُخى ز انگشت\r\nچون بَر و عيبش آينه ننهفت * بر زمينش زد آن زمان و بگفت\r\nكانكه اين زشت را خداوندست * بهر زشتيش را بيفكندست\r\nگر چو من پُر نِگار بودى اين * كى در اين راه خوار بودى اين\r\nبى كسى او ز زشتخويى اوست * ذُلّ او از سياه روئى اوست\r\nاين چنين جاهلى سوى دانا * اينت رعنا و اينت نابينا\r\nنيست اينجا چو مر خِرَد را برگ * مرگ به با چنين حريفان مرگ « 1 » \r\n\r\n\r\n","description":"","footnote":"\r\n( 1 ) . حديقة الحقيقة سنائى غزنوى ، به تصحيح مدرس رضوى ، ص 290 .\r\n","page_name":" 296 ","page_number":306},
  {"content":"\r\n\r\nبه بيان دليل بپردازيم ؛ هر چه را كه ما ادراك كرده‌ايم آن مدرك ما خواه محسوس و خواه غير محسوس بايد در حالت ادراك امر موجودى نزد مدرك باشد يعنى مدرك بايد آن مدرك را بيابد تا بتوانيم بگوييم كه آن را ادراك كرده است . در اين نكته دقّت بفرماييد ، باز به عبارت ديگر تحرير مىكنم كه درست به مقصود برسيد : ادراك يك نحو يافتن و رسيدن است ، ولى نه هر يافتنى و رسيدنى ، يعنى تا انسان چيزى را در ذات خود نيافته است و بدان نرسيده است بلكه به حقيقت ، آن نشده است در واقع آن را نيافته است و بدان نرسيده است و داراى آن نيست ، اگر چه به توسّع در تعبير هر چه را كه انسان به دست آورده است مىگويند آن را يافته و بدان رسيده است اما نمىتوان گفت آن را ادراك كرده است . مثلا كالايى را به دست آورده است و داراى آن هست ولى اين دارائى ادراك آن نيست . اگر چه حقيقت را بخواهى داراى آن كالا هم نيست و اين دارائى مجازى است كه به او اسناد داده شد . آنگاه داراى چيزى است كه از آن او شد و او شد كه كسى نمىتواند آن را از او بستاند و يا حادثه‌اى آن را از او بگيرد . گويند دانشمندى را با دولتمندى در گرمابه اتفاق ديدار روى داد .\r\nدانشمند گفت من آنچه آموختم با خود آوردم ، تو آنچه اندوختى با خود آوردى ؟\r\nچنين ادراكى كه انسان با حفظ عنوان انسان آن را ادراك كرده است ، همان علم است كه علم و ادراك اگر چه در لفظ مختلفند ولى در معنا متحدند و هر دو به يك معنا دلالت دارند . پس آنچه را كه گوهر ذات ما يافته است آن در حقيقت مدرك ما و علم ما و معلوم بالذّات ماست در مقابل معلوم بالعرض .\r\nمعلوم بالعرض آن اشياء خارجى است كه نفس به نحوى از انحاء به واسطه و اعداد قواى حسّى به آنها تعلق گرفته است و به وزان آنها علم در صقع نفس حاصل شده است ؛ اما نحوهء حصول آن چگونه است ، اين زمان بگذار تا وقت دگر . و خود آن شىء خارجى ، معلوم بالذات انسان نيست . چنان كه گفته‌ايم ، معلوم بالذات آن حقيقتى است كه انسان در ذات خود واجد آن است بلكه در حقيقت آن است ، مثلا دست بر يك قطعه سنگ سرد و زبر نهاده‌ايم ، آنچه را كه انسان بواسطهء قوهء حاسّه\r\n\r\n","description":"","footnote":"","page_name":" 297 ","page_number":307},
  {"content":"\r\n\r\nادراك كرده است سردى و زبرى است و اين معلوم بالذات ماست كه آن را ادراك كرده‌ايم و حقيقة بدان رسيده‌ايم و آن را در خود يافته‌ايم ، و خود سنگ يا آنچه كه در وعاء خارج در حدّ خود دارد مدرك بالذات ما نيست بلكه مدرك بالعرض ماست .\r\nو از آنچه كه در بيان مدرك بالذات و مدرك بالعرض گفته‌ايم دانسته شد كه هر موجود در خارج معلوم بالعرض انسان نيست ، بلكه آن موجود خارجى معلوم بالعرض است كه انسان به نحوى از انحاء به واسطه و اعداد قوا و آلات ادراكى خود بدان تعلق و ارتباط يابد ؛ مثلا ما كه اكنون در اين مسجد نشسته‌ايم و يكديگر را مىبينيم ، شما كه مرا مىبينيد وجود خارجى من معلوم و مبصر بالعرض شماست و من كه شما را مىبينم وجود خارجى شما معلوم و مبصر بالعرض من است . و معلوم و مبصر بالذات آن ، صورت من و توست كه به وزان صورت خارجى است و به واسطهء قوهء باصره در ذات مدرك هر يك ما حاصل شده است . و اين سخن مرا كه مىشنويد آنچه را كه از راه قوهء سامعه ادراك كرده‌ايد مسموع و معلوم بالذّات شماست و خود صوت خارجى كه از تموّج هوا حاصل شده است مسموع و معلوم بالعرض شماست كه يك نحو تماس و تعلق و ارتباط از راه چشم و گوش به اين مبصر و مسموع بالعرض خارجى حاصل شده است . اما فلان شخصى كه در فلان مكان روى زمين است و حرف مىزند و هيچ نحو تعلق و ارتباط بدان نداريم معلوم بالعرض ما يعنى مبصر و مسموع بالعرض ما نيست ؛ نه خود او و نه سخن او .\r\nاين مبحث اعلا كه فرق ميان معلوم بالذات و معلوم بالعرض است از افادات فيلسوف بزرگ آخوند ملاصدراست ، كه در فصل سوم ، مقالهء نخستين ، فن سوم ، جواهر و اعراض اسفار ( چاپ سنگى ، ج 2 ، ص 65 ) بيان كرده است ، و اصل بحث در ادراك كه در اينجا پيش كشيده‌ايم اشاره به اتحاد عقل و عاقل و معقول يعنى علم و عالم و معلوم و ادراك و مدرك و مدرك است كه به تفصيل بحث آن خواهد آمد ، كه باز آن جناب اين مطلب شامخ را در كتاب نامبرده و ديگر مؤلفاتش عنوان كرده است و تحقيق و تثبيت فرموده است ؛ و اين جانب رساله‌اى در اتحاد عاقل و معقول تدوين\r\n\r\n","description":"","footnote":"","page_name":" 298 ","page_number":308},
  {"content":"\r\n\r\nكرده است كه در تأليف آن زحمت بسيار كشيده است و يك دورهء آن را براى دوستان حلقهء درس و بحث شبانه تدريس كرده است ، اميدوار است كه نوبت تدريس آن به اين محفل روزانه هم برسد .\r\nاين يك مطلب ، كه مدرك مطلقا ، خواه معقول باشد و خواه محسوس ، در عين حال ادراك امر موجودى در نزد مدرك است ؛ به اين معنا كه مدرك واجد آن است .\r\nمطلب ديگر ، اين كه هر يك از قواى ظاهر ، آنچه را كه با آن تماس پيدا كرده و ملاصق شده است ادراك مىكند و لا غير . مثلا قوهء لامسه در دست آنچه را كه با او برخورد كرده است لمس مىكند ، اما اين كه آن چيز از دور يا نزديك يا از جهت راست و يا چپ است ، بدان شعور ندارد و توجه پيدا نمىكند و مىدانيم كه قرب و بعد ، از معانىاند ، با حواس ظاهره مفهوم نمىگردند .\r\nحال شروع به تقرير دليل مىكنيم : صوت را مثلا مىشنويم ، خواه بگوييم كه صوت در خارج وجود ندارد و از ملامست هواى متموّج در حسّ سمع حادث مىشود كه تموّج هوا علت قريب ، و قلع و قرع عنيف علت بعيد حدوث صوت بوده باشد ، و خواه گفته شود كه در خارج وجود دارد ، و در اين صورت ، نفس تموّج را صوت بداند و يا نفس قلع و قرع را ، كيف كان مىپرسيم كه صفت قرب و بعد صوت با چه قوّه‌اى ادراك مىشود ؟ و شايد همين سؤال ، در جهت صوت هم پيش بيايد كه ادراك جهت صوت ، به چه نحو خواهد بود ؟ اگر گمان رود كه ادراك جهت صوت به سبب هواى متموّج ، حادث از قلع و قرع ، واقع در جانبى مىشود ، در ردّ آن گفته شد كه قرع و قلع اگر مثلا از جانب راست شخصى بوده باشد و گوش راست او كر باشد باز حكم مىكند كه جهت اين صوت از جانب راست است با اين كه از گوش چپ شنيد . علاوه اين كه كار سمع فقط ادراك مسموعات است و لا غير .\r\nدو صوت متساوى در شدت و ضعف را مىشنويم و حكم مىكنيم : يكى دور است و ديگرى نزديك ، و يا دو صوت مختلف در شدّت و ضعف را مىشنويم و حكم مىكنيم صوت ضعيف نزديك ، و قوى دور است . اين دورى و نزديكى\r\n\r\n","description":"","footnote":"","page_name":" 299 ","page_number":309},
  {"content":"\r\n\r\nاصوات با چه قوه و به چه نحوه ادراك مىشود و حال اين كه صفت قرب و بعد در نزد سامعه موجود نيستند و آنچه كه در نزد او حاضر و ملاصق بدان است همان تموّج هواست و قلع و قرع مبصرند نه مسموع . دانسته‌اى كه مدرك ، چه محسوس و چه معقول ، بايد نزد مدرك حاضر باشد و مدرك آن را بيابد و هواى متموّج است كه به صماخ گوش خورده است نه قرب و بعد ؛ پس مدرك قرب و بعد چه قوه است و چه نحوه آن را ادراك مىكند ؟\r\nدر اين مقام جناب حكيم نامور ملاصدرا در آخر فصل دوم باب چهارم جواهر و اعراض اسفار ( ص 32 ، چاپ سنگى ) پس از آن كه در حدوث صوت و علت آن بحث كرده است كه ما نيز در اين درس بدان ناظريم در جواب اين سؤال ، تحقيقى انيق دارد و راقم در حواشى و تعليقاتش بر اسفار آن را يكى از براهين بر تجرد نفس ناطقه تلقى كرده است ، كه نفس به سبب تكامل جوهرى و اشتداد وجودى خود عارى از مواد مجرد از احياز و سائر اوصاف ماده مىگردد . گفتار آن جناب را نقل به ترجمه مىكنيم :\r\nتحقيق اين است كه تعلق نفس به بدن ايجاب مىكند كه با آنچه متصل به بدن است مانند هواى مجاور آن يك نحو تعلق و لو بالعرض بيابد ، به حيثى كه نفس با بدن و با آنچه كه متصل به اوست كأنّ يك چيزند . بنابر اين آن چه از قبيل هيئات و مقادير و ابعاد بين مقادير و جهات آنها و جز آنها ، كه در متصل و مجاور حادث شده است و براى نفس ادراك آن به واسطهء يكى از حواس ممكن باشد ، نفس آن را آن چنان كه هست ادراك مىكند . « 1 »\r\n\r\n\r\n","description":"","footnote":"\r\n( 1 ) . و التحقيق ان يقال ان تعلق النفس بالبدن يوجب تعلقها بما اتصل به كالهواء المجاور بحيث كأنهما شىء واحد تعلقت به النفس تعلقا و لو بالعرض فكلما حدث فيه شىء مما يمكن للنفس ادراكه بشىء من الحواس من الهيئات و المقادير و الابعاد بينها و الجهة التى لها و غيرها فادركت النفس له كما هو عليه .\r\nو مما برز فى المقام من الراقم : ان هذا التحقيق الانيق هو احد البراهين على ان النفس الناطقه تصير بعد تكاملها الجوهرى عاريه عن المواد مجردة عن الاحياز و سائر اوصاف الماده و هذا التحقيق كلام سام سامك .\r\n","page_name":" 300 ","page_number":310},
  {"content":"\r\n\r\nدر ابتدا صوت را به عنوان مثال بدين جهت ذكر كرده‌ايم كه همين سؤال در مبصرات و جز آنها نيز پيش مىآيد . علاوه اين كه صفاتى كه معانىاند انحصار به قرب و بعد ندارند بلكه سؤال در مطلق هيئات و مقادير و ابعاد بين آنها و جهات آن‌ها و جز اينها كه در ترجمهء فوق آورده‌ايم جارى است .\r\nخلاصهء دليل فوق اين است كه نفس ناطقه بر اثر تجرد ذاتى خود و ارتباط با بدن ، كه مرتبهء نازلهء اوست ، با ديگر اشياء مادى مجاور و يا غير مجاور بدن ارتباط پيدا مىكند و احاطه و سلطه بر آن‌ها پيدا مىنمايد و يك سلسله صفات و معانى كه از اشياء مادى اعتبار و انتزاع مىشوند ادراك مىكند كه براى حواس ظاهره امكان ندارد آنها را ادراك كنند و اگر نفس مجرد نباشد ، مادّهء متوغّل و متمكّن در مكان ، و حيّز خاص چگونه بر موجودات دور از خود بلكه نزديك به خود احاطه مىيابد و آنها را ادراك مىكند .\r\n\r\nدرس هشتاد و يكم\r\nاكثر درسهايى كه خوانده‌ايم در سير نفسانى بود ، يعنى در معرفت نفس سخن گفته‌ايم ، و به عبارت ديگر ، در روانشناسى و انسان‌شناسى بحث كرده‌ايم ، و البته اگر به خودمان آگاهى بيابيم بسيارى از مشكلات ما حل است . بزرگان گفته‌اند :\r\n بيرون ز تو نيست آنچه در عالم هست * از خود بطلب هر آنچه خواهى كه توئى \r\nنكته‌اى بلند از استادم ، شادروان جناب علامه آقا سيد محمد حسن الهى طباطبائى تبريزى - جانم به فدايش - به يادگار دارم . روزى در شيخان قم به حضور مباركش افتخار تشرف داشتم و هيچ‌گاه در محضر فرخنده‌اش يك كلمه از دنيا و از كسى گله و شكوى و حرف كم و زياد مادى نشنيدم ؛ دنيا را آب ببرد او را خواب ببرد ؛ فرمود : آقا ، انسانها معادن‌اند ، بايد معدنها را در آورد . « 1 » غرض آن جناب اين كه\r\n\r\n\r\n","description":"","footnote":"\r\n( 1 ) . حديث مروى از رسول الله صلّى اللّه عليه و إله : النّاس معادن كمعادن الذّهب و الفصّة .\r\n","page_name":" 301 ","page_number":311},
  {"content":"\r\n\r\nهمچنانكه كوهها داراى معادن طلا و نقره و الماس و فيروزه و غيرها هستند ، انسانها نيز مانند كوهها داراى معادن گوناگون حقايق و معارف‌اند ، بايد هر كسى كوه وجودش را بشكافد و آن معادن را استخراج كند ، يعنى در روانشناسى بكوشد تا آب زندگى از او بجوشد . البته اين سخن را ريشه عمق ديگر است ، صبر كن تا صبح دولتش بدمد .\r\nاز درسهاى گذشته دانسته شد كه افعال صادره از انسان حقيقة به نفس اسناد مىيابد و مجازا به تن و اعضا و جوارح آن . در اين اسناد حقيقى و مجازى ، كه به خوبى دانسته‌اى ، سرّى ديگر نهفته است كه اميدوارم روزى از آن سرّ سر درآوريم .\r\nو آن سرّ اين سرايى نيست ، آن سرايى است ؛ و شما هم كه راهى بدان سرا يافته‌ايد و درى از آن سرا به روى شما باز شد . و آن سرا همان ماوراى طبيعت است كه به نامهاى گوناگون ناميده مىشود و جز با نور علم و عمل بدان سرا راه نتوان يافت .\r\nدانشور نامور ، سنائى ، در اول باب پنجم حديقه ، كه در فضيلت علم است ، نيكو گفته است :\r\n هر كه را علم نيست گمراهست * دست او زان سراى كوتاهست\r\nعلم باشد دليل نعمت و ناز * خنك آن را كه علم شد دمساز \r\nحال كه دانسته شد بدن مرتبهء نازلهء نفس است و آثار وجودى روح مجرد و عارى از ماده و احكام آن است كه در بدن روى مىنمود ، بلكه از دليل درس گذشته دانسته شد كه نفس ناطقه ، بر اثر تجرد ذاتيش و اين ارتباط خاص با بدن ، به اشياء مجاور و متصل به بدن هم ارتباط مىيابد ، بايد به تعبيراتى كه علماى بزرگ در بيان نفس و بدن دارند اقناعيات و خطابيات را از ايقانيات و برهانيات تميز دهى و آن اعاظم را به خطا و جهل نسبت ندهى كه مطالب عاليه را فهميدن هنر است نه رد و انكار . به قول ملاى رومى در اوائل دفتر اول مثنوى :\r\n نكته‌ها چون تيغ پولادست تيز * گر ندارى تو سپر واپس گريز\r\nپيش اين الماس بى اسپرميا * كز بريدن تيغ را نبود حيا \r\n\r\n","description":"","footnote":"","page_name":" 302 ","page_number":312},
  {"content":"\r\n\r\nدر مطلب فوق ، مثالى عنوان كنيم تا به نمونه‌اى از خطابى و برهانى گفتار بزرگان علم آشنايى پيدا كنيم : ملاى رومى ، در دفتر دوم مثنوى ، مىگويد :\r\n جسم ظاهر روح مخفى آمدست * جسم همچون آستين جان همچو دست \r\nو شيخ اجل سعدى مىگويد :\r\n طعنه بر من مزن به صورت زشت * اى تهى از فضيلت و انصاف\r\nتن بود چون غلاف و جان شمشير * كار شمشير مىكند نه غلاف \r\nملاى رومى در بيت فوق بدن را چون آستين ظاهر و جان را چون دست در آستين مخفى دانست كه جسم ساتر جان و جان در آن مستور است و سعدى تن را چون غلاف و جان را چون شمشير دانسته است . و از ادلهء گذشته دانستى كه روح مجرّد از ماده و احوال آن است ، و نسبت روح با بدن چون مظروف و ظرف نيست بلكه بدن به روح قائم است و مرتبهء نازلهء آن است و كلام مجاز مناسبتر با واقع اين است كه گفته شود بدن در روح است نه روح در بدن . اما چنان كه گفته‌ايم ، اين گونه بيانات خطابى و اقناعى است و در تشبيهات خطابى تمام خصوصيات و احول مشبّه به در مشبه ملحوظ نيست ، مثلا متكلم مىگويد : « شير على ، شير است » يعنى دلير است نه اين كه دم هم دارد ، يا « ريش او برف است » يعنى سفيد است نه اين كه سرد هم هست . و همين ملاى رومى دربارهء نفس و تن به بيان برهانى مىگويد :\r\n تن ز جان و جان ز تن مستور نيست * ليك كس را ديدِ جان دستور نيست \r\nو يا مىگويد :\r\n پرتو روحست نطق و چشم و گوش * پرتو آتش بود در آب جوش \r\nو سعدى مىگويد :\r\n تن آدمى شريفست به جان آدميت \r\nو نظير هر دو قسم خطابى و برهانى در نظم و نثر بزرگان علم بسيار است . اكنون مطلبى از گفتار فيلسوف شهير و رياضيدان بزرگ ، حكيم عمر خيام نيشابورى ، در\r\n\r\n","description":"","footnote":"","page_name":" 303 ","page_number":313},
  {"content":"\r\n\r\nاين كه نفس جوهر است و از جنس جسم نيست نقل مىكنيم :\r\nحكيم نامبرده رساله‌اى وجيز و عزيز موسوم به درخواست نامه نوشته است كه در 1315 ه ش در تهران به طبع رسيده است در آغاز آن گويد : « چنين گويد ابو الفتح عمر الخيامى كه چون مرا سعادت خدمت صاحب عادل فخر الملك بن مؤيد الملك ميّسر گشت و قربت اختصاص داد ، به هر وقتى از اين داعى يادگارى خواستى در عالم كليّات . پس اين جزء بر مثال رساله از بهر درخواست انشا كرده شد ، اگر اهل علم و حكمت انصاف بدهند دانند كه اين مختصر مفيدتر از جملهء مجلّدات است . » عبارتش در اين كه نفس جوهر است و از جنس جسم نيست اين است ( درخواست نامه ، ص 7 و 8 ) :\r\nمعلوم است كه جسم را با بسيط هيچ مناسبتى نيست ، و حقيقت ذات مردم بسيط است ناقسمت‌پذير ، و جسم قسمت‌پذير است ؛ و حدّ جسم آن است كه او را طولى و عرضى و عمقى باشد و اعراض ديگر ، چون خط و سطح ، به دو قائم است . « 1 »\r\nو حدّ بسيط آن است كه مدرك اشياست و صورت علم را قابل است ، و او نه نقطه و نه سطر و نه سطح « 2 » و نه جسم است و نه از جمله اعراض ديگر ، چون كميت و كيفيت و اضافه و اين و متى و وضع و ملك و ان يفعل و ان ينفعل ؛ از اين هيچ نيست ، اما جوهر است به ذات خويش قائم .\r\nو برهان آن كه جوهر است ، آن است كه صورت علم به دو قائم است و علم به عرض ؛ و عرض به عرض قائم نباشد الّا به جوهر . درست شد كه جوهر جسم نيست از بهر آن كه جسم قسمت‌پذير بود و او قسمت شناس است نه قسمت‌پذير ، كه قسمت شناس قسمت‌پذير نبود ، پس آن جوهر را از صفت اجسام مهذّب بايد داشتن ؛ و بدين صفت گفتن آن است كه تصرف نمىماند كه او را باشد الّا با جنس خويش .\r\n\r\n\r\n","description":"","footnote":"\r\n( 1 ) . در اصل نسخه : و اعراض ديگر چون خط و سطر كه به دو قائم است .\r\n( 2 ) . در اصل نسخه : بدون ( و نه سطح ) .\r\n","page_name":" 304 ","page_number":314},
  {"content":"\r\n\r\nاين بود گفتار اين دانشمند ، در درخواست نامه ، مرادش از حقيقت ذات مردم همان نفس ناطقهء انسانى است . كلمهء بسيط در كلمات فلاسفه گاهى بر سطح اطلاق مىشود ، چنان كه شيخ رئيس ، در اواخر نمط اول اشارات مىگويد : جسم به بسيط خود منتهى مىشود و بسيط قطع اوست ، و بسيط به خطش منتهى مىشود و خط قطع اوست ، و خط به نقطه‌اش منتهى مىشود و نقطه قطع اوست . « 1 »\r\nگاهى بسيط در مقابل مركب گفته مىشود ، چنان كه عناصر اوليهء را ، كه مركبات از امتزاج و تركيب آنها صورت مىگيرند ، بسائط مىنامند ، و بسيط و مركب به زبان و قلم مىآورند . و گاهى بسيط مىگويند و از آن موجود مقابل طبيعت را مىخواهند ؛ يعنى گوهرى را كه از ماده و احكام آن عارى مجرد است ، بسيط مىنامند . و مراد حكيم نامبرده از بسيط معنى اخير است كه فرمود جسم را با بسيط هيچ مناسبتى نيست و حقيقت ذات مردم بسيط است ، ناقسمت‌پذير ، و جسم قسمت‌پذير است .\r\nو در دروس پيشين دانسته شد كه قسمت يكى از احكام و اوصاف ماده است ، و نفس ناطقه قسمت‌پذير نيست يعنى بسيط و ساده است . حافظ شيرين سخن گويد :\r\n چيست اين سقف بلند سادهء بسيار نقش * زين معما هيچ دانا در جهان آگاه نيست \r\n« ساده » است كه بسيط است و نقوش علوم و معارف‌اند و اگر نفس ساده نمىبود ، اين همه نقوش علوم و معارف را نمىپذيرفت چه جسم هر گاه نقشى را پذيرفته است به پذيرفتن نقش دوم ، نقش اول زايل مىشود . و اين بسيط ، از جهت اعتلاى وجوديش بر بدن ، سقف بلند است ، كه از ماوراى طبيعت است ، و بدن از عالم طبيعت است .\r\nدر اين جمله كه فرمود : « حد بسيط آن است كه مدرك اشياست و صورت علم را قابل است » دقت بسزا بفرمائيد و آن را قدر بدانيد ، كه مدرك اشيا بايد گوهرى از وراى طبيعت باشد ، چه اين كه اشارت رفت كه ادراك همان علم ، و مدرك عالم ، و\r\n\r\n\r\n","description":"","footnote":"\r\n( 1 ) . الجسم ينتهى ببسيطه و هو قطعه ، و البسيط ينتهى بخطّه و هو قطعه ، و الخطّ ينتهى بنقطته و هى قطعه .\r\n","page_name":" 305 ","page_number":315},
  {"content":"\r\n\r\nمدرك معلوم است و علم مطلقا از ماوراى طبيعت است و وعاء آن بايد از سنخ وى باشد كه غذا و مغتذى مسانخ هم‌اند ؛ و دانستى كه يكى از معانى صورت حقيقت است و نفس ناطقه حقيقت علم را ادراك مىكند ، و هر بسيط اين چنين است ، و بسيط است كه قابل صورت علم است و علم به او قائم ، پس خود گوهرى است قائم به ذات خويش .\r\nو شيرينتر از جملهء فوق اين است كه دربارهء بسيط بودن حقيقت ذات مردم فرمود :\r\n« درست شد كه جوهر جسم نيست از بهر آن كه جسم قسمت‌پذير بود و او قسمت شناس است نه قسمت‌پذير ، كه قسمت شناس قسمت‌پذير نبود » . اين كه فرمود :\r\n« قسمت شناس قسمت‌پذير نبود » علتش اين است كه شناسائى دانش است و قسمت شناس دانشمند است ، و دانستى كه محال است ماده وعاء علم بوده باشد و آن كه وعاء علم ، يعنى حامل و قابل بلكه مدرك آن است موجودى وراى ماده است ، از جسم و جسمانيات نيست ، خارج از طبيعت و احكام آن است و به همان تعبير شيوا و رسا بسيط است ، و چنين موجود بسيط ، كه دانا و قسمت شناس است ، جسم و اعراض و احوال وى نيست تا قسمت‌پذير بود ؛ پس هيچ مناسبتى جسم را با بسيط نيست . چه نسبت خاك را با عالم پاك ! و به راستى يكى از ادلهء محكم و مبرم بر تجرّد نفس ناطقه اين است كه قسمت شناس قسمت‌پذير نيست .\r\nآن كه در اول فرمود : « حدّ جسم آن است كه او را طولى و عرضى و عمقى باشد » يعنى قابل اين ابعاد است و گرنه كره را بالفعل طول و عرض نيست و آن كه در آخر فرمود : « پس آن جوهر را از صفت اجسام مهذّب بايد داشتن ؛ و بدين صفت گفتن آن است كه تصرف نمىماند كه او را باشد الّا با جنس خويش » اگر در عبارت تصحيف راه نيافته باشد معنى آن اين است كه آن جوهر مهذّب از صفات اجسام آنچه را كه تصرف كرده است ، از مادى و معنوى ، آن تصرفى كه در حقيقت از آن اوست و براى او باقى مىماند تصرفات معنوى ، يعنى علوم و معارف است كه به حكم تسانخ و تجانس بين غذا و مغتذى از جنس نفس ناطقه‌اند .\r\n\r\n","description":"","footnote":"","page_name":" 306 ","page_number":316},
  {"content":"\r\n\r\n\r\nدرس هشتاد و دوم\r\nشناسا شده‌اى كه قسمت شناس قسمت‌پذير نبود ؛ و نفس حامل بدن است نه بدن حامل او چنان كه اكثر مردم ظاهر بين مىپندارند ؛ و نفس است كه مدبر بدن و متصرف اوست ، و بدن مسخر و تابع اوست : به هر سويى كه مىخواهد او را مىبرد . كلامى از شيخ رئيس در اين موضوع به طور اجمال در درس 27 نقل كرده‌ايم و اكنون گفتارش را به تفصيل نقل مىكنيم . عبارتش را جناب حكيم سبزوارى در تعليقه‌اش بر اول فصل چهارم باب هشتم جلد چهارم اسفار ( ص 109 چاپ سنگى ) « 1 » نقل كرده است :\r\nمردم به علت اين كه حسّ بر آنان غالب است وقتى كه مىبينند مغناطيس يك مثقال آهن را جذب مىكند از آن شگفتى مىنمايند و آن را غريب مىشمارند ، و از جذب نفوسشان مر ابدان طبيعتشان را به سوى راست و چپ و بالا و پايين تعجّب نمىكنند ، كه گاهى بدن ساكن و گاهى در حركت و گاهى مىدود و گاهى مىافتد و گاهى اوضاع دگر بدان مىپيوندد ، چنان در تحت قدرت نفس است كه گويى ، گويى در تحت چوگان ، و برگها و شاخه‌هايى در تحت باد است . اين بود گفتار شيخ .\r\nآرى چنان حس بر مردم غلبه كرد كه به كلى خودشان را فراموش كرده‌اند و از كمال انسانى باز مانده‌اند ، چنان محكوم و مغلوب حس شده‌اند كه ظاهر به زينت آرايش و پوشاك نيك پيراسته و آراسته و باطن به انواع جانوران درنده و گزنده انباشته ؛ زبان در دهان به سان مار و كژدم زننده و گزنده ؛ خيال همچو ديوانگان سودائى ؛ آمال و آرزوها مانند اژدرهاى گرسنه از هر سو دهان باز كرده . اين ظاهر بينان ساختن و پرداختن صورى را كمال انسانى دانسته‌اند و از جمال معنى\r\n\r\n\r\n","description":"","footnote":"\r\n( 1 ) . انّ النّاس لكون الحسّ عليهم غالبا إذا رأو انّ المغناطيس يجذب مثقالا من الحديد صاروا يتعجّبون منه و طفقوا يستغربونه و لم يتعجّبوا من جذب نفوسهم ابدانهم الطّبيعيّة الى الميمنة و الميسرة و الصّعود الى فوق و الهبوط الى اسفل فقد يسكن و قد يتحرّك و قد يعدو و قد يصرع و قد يلحقه اوضاع آخر بحيث انّه مسخّر تحت قدرتها كالكرة تحت الصّولجان و الأوراق و الأغصان تحت الريح .\r\n","page_name":" 307 ","page_number":317},
  {"content":"\r\n\r\nباز مانده‌اند ، و الفاظ پردازى و چند كلمه رطب و يابس را با هم تلفيق كردن و يا زبانى را فرا گرفتن كمال انسانى دانسته‌اند و از حقيقت ذات خويش و قابليت گوهر گرانبهاى نفس انسانى غافل مانده‌اند . ولى به قول شيخ شبسترى\r\n برو اى خواجه خود را نيك بشناس * كه نبود فربهى مانند آماس \r\nبايد انسان حقيقت خود را بداند تا به مقصود رسد ؛ آن كه از اين حقيقت روى برگردانيد از همهء سعادتها باز ماند . راستى اين حقيقت به نام روح چه نيرويى است كه به قول شيخ الرئيس ، بدن در دست او چون گويى در تصرف چوگان است و اين چه استعداد و قابليتى در اين اعجوبه دار هستى به نام انسان است كه صورت همهء اشيا يعنى علوم و معارف و حقائق را ادراك مىكند ! اين چه درختى است كه هر يك از فروع و شاخه‌هاى او ميوهء خاصى مىدهد ! اين چه كوهى است كه همه گون معدن را در خود مىپروراند ! اين چه دريائى است كه پيوسته متلاطم است و از حركتش بركتها مىيابد و در قعر خود لؤلؤ و مرجانها به بار مىآورد ! اين چه آسمان بلند است كه از كثرت سادگى اين همه نقوش مىپذيرد بدون اين كه نقشى مزاحم و مزيل نقش ديگر باشد !\r\n چيست اين سقف بلند سادهء بسيار نقش * زين معمّا هيچ دانا در جهان آگاه نيست \r\nهمهء رستنيها ، اعم از گياهها و درختها ، از دانه و تخم‌اند كه از زمين مىرويند . نه تنها اين نباتات بلكه حيوانات مطلقا ، چه انسان و چه غير آن ، در رستن با نباتات شريك‌اند ، يعنى همه نبات‌اند و رشد نباتى دارند و مىتوان گفت همه از دانه و تخم روئيده‌اند . اما هيچ دانه‌اى به اندازهء نطفهء انسانى كه گويا خردترين دانه است ، رشد ندارد . در عين حال كه رشد نباتى دارد ، هم رشد حيوانى دارد و هم رشد انسانى . رشد دانه‌هاى ديگر را حدّى است كه در آن حدّ توقف مىكنند و قدم فراتر نمىنهند ؛ ولى انسان است كه رشد او را حدّى نيست . ظاهرا در ميان دانه‌هاى نباتات ، از همه خردتر خردل است . اين دانه بدين خردى آن قدر رشد نباتى مىكند كه پرندگان در شاخه‌هاى وى لانه مىسازند .\r\n\r\n","description":"","footnote":"","page_name":" 308 ","page_number":318},
  {"content":"\r\n\r\nعالم ماوراى طبيعت را به اعتبارى ملكوت مىنامند و عالم طبيعت را ملك . در بند سى و يكم و سى و دوم باب سيزدهم انجيل متى آمده است كه عيسى بن مريم عليهما السّلام ، مثلى براى مردمى زده گفت : ملكوت آسمان مثل دانهء خردلى است كه شخصى گرفته در مزرعهء خويش كاشت و هر چند از ساير دانه‌ها كوچكتر است ولى چون نمو كند بزرگترين بقول است و درختى مىشود چنان كه مرغان هوا آمده در شاخه‌هايش آشيانه مىگيرند . فطرت و اقتضاى ذاتى اين دانه كه در نطفهء انسانى تعبيه شده است اين است كه به همهء موجودات دار هستى دست يابد و علم بدان پيدا كند و جهانى روحانى و انسانى جهانى شود .\r\n هر آن كس ز حكمت برد توشه‌اى * جهانيست افتاده در گوشه‌اى \r\nاين بدين خردى موجودى گردد كه به بزرگى همانند او نبود .\r\nمردم از اين كه كسى به مقام بلند حكمت رسيد و به اسرار خلقت دست يافت و دفتر وجود هر يك را فهميده ورق زد ، تعجب مىكنند ؛ ولى تعجب در اين است كه چه رهزنى براى ديگران پيش آمد كه از رسيدن به آن مقام باز ماندند ؟ ! اگر چشم مىبيند ، جاى حرف نيست ؛ ولى آن كه نمىبيند حرف در اوست كه چه آسيبى به دو روى آورده است كه ديدگان را از دست داده است .\r\nچگونه اين فرو رفتگان در لجنهاى هوا و هوس و محكومين به احكام ماده و طبيعت از هستى بوالعجب خويش غافل مانده‌اند و خود را فراموش كرده‌اند ! شگفتا كه انسان آغاز او از دانه‌اى مادى و منطبع در طبيعت است و انجام او گوهرى عارى از ماده و احكام آن و مسلط بر طبيعت است ! چگونه از ماده ، مجرد روييده و از مرده زنده بدر آمده است ! اين چه دانه‌اى است كه تخم حيات است و روح مىروياند و وعاء علم به بار مىآورد و به اصطلاح علمى ، جسمانية الحدوث و روحانية البقاء است ! اين چه مايه و استعدادى است كه گويا و خوانا و نويسا مىشود ! شگفت‌تر اين كه آن چه قوه است كه او را از قوه به فعل مىرساند ، و مكمّل و مخرج او از نقص به كمال است ، و از مرده زنده بدر مىآورد ؟\r\n\r\n","description":"","footnote":"","page_name":" 309 ","page_number":319},
  {"content":"\r\n\r\nروزى از روزهاى تابستان ، در يكى از قراى لاريجان ، در كنار دره‌اى كه درختان گردوى سهمگين و ديگر درختان ييلاقى سر به آسمان كشيده داشت نشسته و سرگرم به عالم خود بودم . در اين اثنا گوساله‌اى از جانبى آمد و در ميان من و درخت گردويى كه در روبروى من بود ايستاد و به ديدن من خيره شد و من به ديدن او ، كه ناگهان بدين معنى انتقال يافتم كه درخت ريشه‌اش به زمين است و شاخه‌هايش به سوى آسمان ؛ و انسان به كلى عكس آن ، كه درختى باژگونه است : ريشه‌اش به سوى آسمان و شاخه‌ها به سوى زمين ؛ و حيوان نه اين است و نه آن : موجودى است برزخ ميان نبات و انسان . آن كه ريشه‌اش در زمين است و از زمين مىرويد رشد نباتى دارد و كار نباتى ؛ و آن كه برزخ است جانى قوى و علاوه بر رشد نباتى رشد حيوانى نيز دارد و آثار وجوديش بيش از آن ؛ و اين انسان ريشهء او سرش است ، كه دستگاه تفكر و ادراكات انسانى اوست ، به سوى آسمان است و آثار وجوديش از هر دو بيشتر ، به تكاملى عجيب و ترتيبى شگفت . در آن هنگام ، حالتى غريب در نظام هستى برايم روى آورد كه يكپارچه دار هستى كارخانه‌اى بسيار بزرگ و شگفت آدم سازى است ، و يا اقيانوس عظيمى است كه از صميم آن درّ يك دانه‌اى به نام انسان به كنار مىآيد . در غزلى گفته‌ام :\r\n اين چه درياى شگرفيست كه از لجّهء وى * در يكدانهء آدم به كنار آمده است \r\nعجبا كه پس از چندى ديدم انتقال مذكور را دربارهء نبات و حيوان و انسان ، شيخ اكبر ، محيى الدين عربى ، در آخر فصوص « 1 » عنوان كرده است كه حركت انسان مستقيم و حركت حيوان افقى و حركت نبات منكوس است .\r\nاين مطالب و اشارات را عمق ديگر است كه اميدوارم در دروس آتيه بدان برسيم . اكنون باز به دوستانم توصيه مىكنم آنچه گوهر ذات شما مىگردد به كار شما مىآيد و مايهء عزت و شرف شما مىگردد . غذاى جسمانى و زندگى طبيعى ، همه ،\r\n\r\n\r\n","description":"","footnote":"\r\n( 1 ) . ص 500 ، فص محمدى ( ص ) ، چاپ سنگى ايران .\r\n","page_name":" 310 ","page_number":320},
  {"content":"\r\n\r\nمعّدات ترّقى و تكامل انسان‌اند ، نه اين كه مقصود بالذات باشند . درخت به بستن و پيراستن تربيت مىشود و ادب مىپذيرد ، حيوان به يوغ و افسار و مانند آنها ، و انسان به شنيدن معارف و تحصيل حقائق . به قول عارف رومى :\r\n جانور فربه شود ليك از علف * آدمى فربه ز عزّ است و شرف\r\nآدمى فربه شود از راه گوش * جانور فربه شود از حلق و نوش \r\nدر منشآت قائم مقام ( ص 233 ) آمده است كه :\r\nشيخ شبلى را حكايت كنند كه در يكى از سفرها دزد بر كاروان زد و هر كس را در غم مال افغان و خروش برخاست مگر او كه همچنان ساكن و صابر بود و خندان و شاكر ؛ كه موجب تعجب سارقان گشته وجه آن باز پرسيدند . گفت اين جماعت را مايهء بضاعت همان بود كه رفت ، خلاف من كه آنچه داشتم كماكان باقى است و امثال شما را تصرف در آن نيست .\r\n\r\nدرس هشتاد و سوم\r\nدر اين درس ، دليلى ديگر بر اين كه نفس از نشأه‌اى غير از عالم اجسام مادى است اقامه مىنماييم . « 1 »\r\nكسانى كه در عالم خواب اشباح و اشكال و اشيايى را مشاهده مىكنند ، در آن حال راجع به آنها چه مىپندارند ؟ آيا چنين مىپندارند كه آن اشياء در بيرون آنهاست و يا در درون آنهاست ؟ شما كه الآن بيداريد ، مىفرماييد در بيرون آنها نيست و به طور حتم بايد در درون آنها باشد ؛ ولى آنان كه در خواب‌اند ، مىپندارند كه در بيرون آنهاست ، غافل از اين كه در خود آنهاست . و اين ، اختصاص به مبصرات ندارد بلكه ديگر محسوسات ، از قبيل مسموعات و مشمومات و مذوقات و\r\n\r\n\r\n","description":"","footnote":"\r\n( 1 ) . اين درس را از فصل 38 مرحلهء دهم اسفار ( ص 321 ، ج 1 ، چاپ سنگى ) ، فصل فى انّ الحواس لا تعلم انّ للمحسوس وجودا فى الخارج بل هذا شأن العقل ، استفاده كرده‌ايم .\r\n","page_name":" 311 ","page_number":321},
  {"content":"\r\n\r\nملموسات ، در عالم رؤيا نيز در حكم مشاهدات يعنى مبصرات‌اند .\r\nاز شما بپرسم چگونه آن همه اشياء گوناگون كه آدمى در خواب مىبيند در خود اوست نه در بيرون او ، در جواب خواهيد گفت : در دروس گذشته دانستيم قوهء خيال شأنى از شئون نفس و طورى از اطوار اوست ، و تجرّد برزخى دارد ، و در خواب و بيدارى در كار است ، و كار او صورتگرى است ، و صورتهايى كه او ساخته و انشا كرده است نيز تجرد برزخى دارند و همه از ماوراى طبيعت‌اند ، و با توجه نفس آنها را بود و نمود است ، و همين كه نفس توجه خود را از آنها برداشت ، بود و نمودى ندارند ، چه قوهء خيال به اذن نفسش صورت‌ساز است ، چنان كه جميع قواى فعّاله در انسان همه جنود نفس و شئون او و به فرمان و اذن او در كارند نه به استقلال و انفراد .\r\nآيا مىتواند كسى كه خواب مىبيند چنان آگاهى داشته باشد كه بداند همهء انحاء و انواع ادراكات اوست و در خود اوست يا نه ؟\r\nدر جواب آن بايد گفت ممكن است بعضى از نفوس چندان قوى باشند كه در عالم خواب چنين بيدارى و هوشيارى و آگاهى داشته باشند و دليلى بر ردّ آن نداريم ؛ بلكه شايد براى ما پيش آمده است كه در عالم خواب ، مىدانيم در خوابيم و خواب مىبينيم . نمىدانم براى شما چنين حالتى پيش آمده باشد يا نه ، براى بنده كه بسيار پيش آمده است .\r\nو چه بسا براى ما و شما پيش آمده است كه در عالم خواب پنداشتيم كه بيدار شده‌ايم و حال اين كه در خواب بوديم و بعد كه بيدار شده‌ايم فهميديم كه آن بيدارى هم خواب بود و در خواب بوديم . در حدود سيزده چهارده ساله بودم ، شبى در خواب ديدم كه در ميان باغى هستم ، به انواع درختان ميوه‌دار آراسته . شخصى را مىبينم كه قدّى معتدل و قدكى بركى در بر و كلاهى كشيده بر سر دارد . سلام كردم و پرسيدم : « كيستى ؟ » گفت : « مولوىام » . گفتم : « همان كه اشعار مثنوى دارد ؟ » گفت :\r\n« آرى » . گفتم : « اگر راست مىگويى ، چند بيت شعر بگو » . رو به من نمود و اشارت به نهال پرتقالى كرد كه تازه پرتقال به بار آورده بود و ارتجالا دو بيت شعر در وصف\r\n\r\n","description":"","footnote":"","page_name":" 312 ","page_number":322},
  {"content":"\r\n\r\nپرتقال گفت . من از خوشحالى بيدار شدم و شبانه برخاستم و چراغ را روشن كردم و دفترم را برداشتم و آن دو بيت را يادداشت كردم كه مبادا از يادم برود . بعد از آن ، چراغ را خاموش كردم و خوابيدم . صبح كه از خواب برخاستم ، ديدم آن دو بيت را در خاطر ندارم . خيلى خوشوقت بودم كه ديشب تنبلى نكردم و يادداشت كردم . به سراغ دفتر رفتم ، چند بار آن را ورق ورق كردم و چيزى نيافتم ، تا پدرم رحمه اللّه ، از حال من آگاه شد . ماجرا را به او باز گفتم . گفت : « فرزندم ، آن كه برخاستى و چراغ روشن كردى و در دفتر ضبط كردى همه در خواب بود . خواب ديدى كه بيدار شدى و در خواب بودى » . باز باورم نشد و دفتر را ورق مىزدم تا بالاخره تسليم نظر پدر شدم .\r\nهمچنين كسى كه مبتلاى به بيمارى ماليخولياست ، از كارها و حرفها و فرياد و فغانش مىفهميم كه حيوانات درنده‌اى به او حمله مىكنند و يا آتشى هولناك به سوى او شعله‌ور است و يا مردم به او سنگ مىزنند و دنبالش مىكنند و . . . ، كه ناگهان از ترس و بيم رو به فرار مىگذارد و به جايى پناه مىبرد كه از دست آنها رهايى يابد ، و همين كه در آنجا قدم نهاد مىبيند كه آنچه از او مىگريست و مىگريخت همه در آنجا حاضرند و باز مىگريزد و به گوشه و بيغوله‌اى ديگر خود را مىرساند و باز مىبيند همهء آنها در آنجا جمع‌اند ؛ و گاهى با دست خود به سمتى اشاره مىكند كه درنده‌اى چنين و چنان دارد مىآيد و گاهى از وحشت فرياد مىكشد كه فلانى مرا مىترساند و يا قصد كشتن من دارد ؛ و از اين گونه امور كه ما مىدانيم همهء اينها در خود اوست ، ولى آن بيچاره گمان مىكند كه در بيرون اوست ؛ و اگر مىدانست كه آنها همه از اوست و در اوست و با اوست ، هيچگاه فرار نمىكرد ، چه هيچ كس نمىتواند از خودش فرار كند : هر جا كه باشد خودش است .\r\nو همچنين ما ، كه خودمان را ديوانه نمىدانيم بلكه فرزانه مىپنداريم ، گاهى چنان سرگرم محاورهء خيالى با اين و آنيم و با او گفت و شنود داريم كه ديگرى ما را يك فرد ماليخوليايى به حساب مىآورد ؛ و دور نيست كه در اين محاورات خيالى ، گاهى طرف مقابل براى شخصى كه سرگرم گفت و شنود با اوست متمثل شود ولى\r\n\r\n","description":"","footnote":"","page_name":" 313 ","page_number":323},
  {"content":"\r\n\r\nنداند كه اين تمثلى است در صقع ذات او نه در ناحيهء خارج از ذاتش .\r\nهمچنين كسى كه به او وحشت و رعبى دست داده است ، اشباحى هولناك مشاهده مىكند و گمان مىبرد كه مشهود در خارج او موجود است . از خاطرم نمىرود كه در خرديم شبى ، به ايجاب ضرورت ، تنها از صحن خانه به ايوان آمدم در حالى كه به اقتضاى صباوت از ظلمت وحشت داشتم و به چپ و راست نظر مىافكندم ، كه ناگهان در همين حال مىبينم شخصى با چشمهاى درشت بر افروخته و مشتعل و با چهره‌اى بسيار خشن و عبوس ، شمشيرى برهنه و برافراشته در دست دارد و مثل مير غضب در برابر من ايستاده و آهنگ من كرده است . اين طفلك ، بىخبر از اين كه اين مير غضب مثالى برخاسته از قوهء خيال و انشاء نفس اوست و مايهء آن وحشتى است كه تخم آن را در مزرعهء دل كاشته كه چنان صورتى هولناك از او رسته ، سخت فرياد برآورد و خود را به صحن خانه افكند ، كه اهل خانه بيمناك گردانيده پس از ماجرا همگى از خانه به در آمدند : تنها كسى كه او را نيافتند همان مير غضب بوالعجب بود كه بيرونى نبود و درونى بود و همان طفلك او را ديده بود و بس ، آن هم نه با ديدگان ظاهر .\r\nهمچنين قطرهء باران ، كه از آسمان به زمين فرود مىآيد ، آن را به صورت خطى مستقيم در خارج مىبينيم ، با اين كه مىدانيم قطرهء باران در هر آن و در هر جاى فضا قطره‌اى است نه خط . همچنين آتش گردان را كه مىگردانيم در خارج دايره‌اى آتشين مىبينيم ، و حال اين كه آتش گردان در هر نقطهء مدار خود مانند قطرهء باران در مسير خود است . خلاصه اين كه هر يك از خط مستقيم و دايره آتشين را در خودمان مشاهده مىكنيم و گمان مىبريم كه در خارج از ماست .\r\nهمچنين هر چه را در بيدارى ادراك مىكنيم معلوم بالذات در ذات ماست و معلوم بالعرض در خارج چنان كه در درس هشتادم گفته‌ايم .\r\nچون اين امور دانسته شد ، حال گوييم كه در همان درس هشتادم معلوم شد كه كار حواس فقط ادراك محسوسات است لا غير . و اين ادراكات حسيّه ، اگر چه همه در\r\n\r\n","description":"","footnote":"","page_name":" 314 ","page_number":324},
  {"content":"\r\n\r\nحقيقت ادراكات نفس است ، ولى سخن در اين است كه حواس به تنهايى نمىتوانند بدانند كه محسوس در خارج موجود است يا نه . مثلا حس لامسه حرارت را ادراك مىكند ، ممكن است كه اين حرارت از خارج باشد و ممكن است از داخل ، كه مثلا تب عارض بدن شده باشد . خلاصه كار لامسه جز احساس نيست ؛ اما ادراك اين كه شىء حار مثلا از خارج است ، كار موجود ديگر است و آن جز نفس ناطقه نتواند بود .\r\nهمچنين دست ، وقتى چيز سنگينى را حمل كرده است ، فقط از ثقل آن منفعل مىشود ؛ اما ادراك اين كه اين كيفيت ثقل به سبب جسم ثقيل در خارج است از عهدهء حس بيرون است ، نظير فهميدن قرب و بعد صوت كه از عهدهء سمع خارج است ، چنان كه در درس هشتادم مبرهن شده است . پس شخص لبيب متنبه مىگردد كه نفس را نشأه‌اى ديگر غير از عالم اجسام مادى است و همهء اشياء ادراكى اعم از مبصرات و مسموعات و مشمومات و مذوقات و ملموسات و غيرها در او يافت مىشود ، بدون اين كه او را مادهء جسمانيهء حامل صور و كيفيات آنها بوده باشد .\r\n\r\nدرس هشتاد و چهارم\r\nاز درس گذشته دانسته‌ايم نفس ناطقه حاكم است كه محسوسات بالعرض ما مطلقا در خارج موجودند ، نه خود حواس حاكم بوده باشند ، اگر چه معدات و وسائل ربط نفس به خارج‌اند . توضيحا مىافزاييم كه مثلا ما آنچه را در خارج مىبينيم سطوح اجسام است ولى از كجا مىدانيم كه جسم در خارج موجود است و آن را حجم است ؟ مگر بگوييم كه به تجزيهء اقطار و ابعاد اجسام و به توزين و ادراك ثقل آنها ، از راه تجربه ، به دست آورده‌ايم . باز سخن از تجربه پيش مىآيد كه آزمودن كار كدام قوه است ؟ و دانستيم كه هر يك از حواس مخصوص به ادراك محسوسىاند و لا غير . پس تجربه كار حقيقتى وراى حواس است و آن جز كار نفس انسانى نتواند بود .\r\nيكى از مطالب بلند درسهاى اخير اين بود كه نطفه تخم حيات است و از ماده\r\n\r\n","description":"","footnote":"","page_name":" 315 ","page_number":325},
  {"content":"\r\n\r\nمجرد ، يعنى از مرده زنده مىرويد . لاجرم مخرجى مىبايد كه از مرده زنده به در آورد ، و آن استعداد را از نقص به كمال و از قوه به فعليت رساند . در پيرامون اين مطلب مقدارى بحث مىكنيم : بسيار سؤال مىشود كه « ماده مقدم است يا روح ؟ » نمىدانيم اين پرسندگان به اقسام تقدم آگاهى ، و به معنى علت و معلول شناسائى دارند يا نه ، و فرق ميان علت و معدّ مىنهند يا نه ، و روح را مجرد و عارى از ماده و احكام آن مىشناسند يا نه .\r\nالبته انسان مايهء نخستينش از ماده است و سلالهء آن است يعنى خالص و بيرون كشيده از گل است . ولى آيا اين سلاله علت تامه است يا معدّ ؟ دانهء گندم مادهء است و از ماده روييده و به تحول احوالش كم‌كم غذاى انسان مىگردد . اما غذاى بدن او مىگردد نه غذاى انسان بما هو انسان ؛ و اگر گفته شود كه گندم انسان شد ، از روى توسع در استعمال و مسامحه در تعبير است . ملاى رومى در اواخر دفتر اول مثنوى گويد :\r\n گندمى را زير خاك انداختند * پس ز خاكش خوشه‌ها برساختند\r\nبار ديگر كوفتندش ز آسيا * قيمتش افزود و نان شد جان فزا\r\nباز نان را زير دندان كوفتند * گشت عقل و جان و فهم سودمند \r\nاين مطلب را اگر چه آن جناب در مقام افزودن قدر و قيمت هر چيز بر اثر ديدن سختيها و پيمودن نشيب و فراز زندگى آورده است ، و لكن در حقيقت آيا دانهء گندم عقل و فهم و جان سودمند گشت يا اين كه استحاله شد و غذاى بدن گرديد ؟ معقول نيست كه بگوييم ماده از ميان برداريم ؛ چه جهان هستى بدون ماده نمىشود ، چنان كه ماده بدون جهان ماوراى خود صورت‌پذير نيست . ولى در جواب سؤال مذكور كه « ماده مقدم بر روح است يا روح مقدم بر ماده ؟ » بايد گفت كه اين سؤال را تجزيه و تحليل كنيم و ببينيم سائل كدام نحو تقدم و روح به چه معنى را اراده كرده است ؟ اگر تقدم علّى را مىگويد كه عمده همين تقدم است ، بنابراين ماده بايد علت تامهء پيدايش روح بوده باشد ؛ چه اين كه علت تامه آن است كه معلول هيچ گاه بر او غالب و فائق\r\n\r\n","description":"","footnote":"","page_name":" 316 ","page_number":326},
  {"content":"\r\n\r\nنمىگردد ، يعنى محال است كه معلول قويتر از علت تامه گردد و بر وى چيره شود و يك آن بدون اتكا و اعتمادش بر علت تامه تحقق داشته باشد ، و حال اين كه روح انسان ، يعنى نفس ناطقه ، در اثر تكامل و اشتداد ذاتى خود بر ماده ، اعم از بدنش و جز آن ، بلكه بر ارواح ، اعم از ارواح حيوانها و انسانها ، غالب مىشود .\r\nاما بر بدن كه دانستى بدن ، چون گويى در تحت صولجان يعنى چوگان ، مسخر روح است و اما بر غير بدن ، اين كرات مادى است كه يكپارچه از هوا و دريا و صحرا و كوهها و جنگلها و زيرزمينى و زير دريايى ، بلكه كرات ديگر نيز ، بلكه طبيعت مطلقا ، همه مسخر انسان‌اند ، و حيوانات ، اگر چه تصرف بر آب و خاك و ديگر طبايع مادى تا حدى دارند ، ولى مىدانيم كه تصرف آنان در مقابل تصرف انسان بسيار ناچيز است .\r\nو اما بر ارواح حيوانها و انسانها ، مىبينيد كه جميع حيوانات دريايى و صحرايى گرفتار اويند و انسانها نيز تابع انسانتر از خود هستند ، و اين نيست مگر بر اثر اشتداد ذاتى روح قوى انسانى كه به حسب بينش و دانش بر ديگر روحها تفوق دارد .\r\nشاگردان تسليم استاد ، و مطلقا جاهل مقلد و مطيع عالم و همه در نزد علم خاضع‌اند و علم است كه سازندهء گوهر ذات انسانى است و آدمى ، به تقويت دو نيروى بينش و كنش ، بر ديگر موجودات غالب و راجح مىگردد .\r\nعلاوه اين كه به براهين متعدد براى شما ثابت شده است كه نفس ناطقه در اثر تكامل ذاتى خود ، عارى از ماده و احكام آن مىگردد و به ويرانى و بواربدن ، زوال و هلاك به او راه نمىيابد ، و گوهر ذات او براى هميشه باقى و برقرار است . لذا ، ماده به هيچ وجه علت تامه حدوث نفس ناطقهء انسانى نمىتواند بوده باشد ، اگر چه در پيدايش او دخيل است و بدون ماده نفس ناطقهء انسانى حادث نمىشود . خلاصه بايد به سراغ علت تامه آن رفت كه ماده معدّ و علت ناقصه است . پس نتيجه حاصل شد كه ماده مقدم بر روح يعنى بر نفس ناطقهء انسانى بوده باشد به اين معنى كه تقدم علّى بر او داشته باشد ، هرگز اين چنين نخواهد بود .\r\n\r\n","description":"","footnote":"","page_name":" 317 ","page_number":327},
  {"content":"\r\n\r\nاما تقدم روح بر ماده اگر مراد از روح همان مجرد عارى از ماده و احكام آن كه مخرج نفس از نقص به كمال است ، و مراد از ماده همان قوه و استعداد نطفهء انسانى بوده باشد كه نفس حدوثا جسمانى و طبيعى است ، البته شكى نيست كه آن روح مجرد تقدم بر ماده به اين معنى دارد و اگر كشش آن نباشد كوشش اين به جايى نخواهد رسيد ، بلكه على التحقيق او را كوششى نمىتواند بوده باشد . و پوشيده نيست كه باز روح انسانى ، كه حدوثا جسمانى و بقاء روحانى است ، علت ماده نمىتواند بوده باشد .\r\nو اگر مراد سائل اين است كه اصلا در دار هستى ماده مقدم بر روح است يا به عكس ، در جواب گوييم كه عكس اصل است و عالم ماوراى ماده مطلقا بر جهان ماده مقدم است و ماده بدون اعتماد و اتكاى بر ماوراى خود كه عالم روح و تجرد است ، هيچ‌گاه تحققى و اصالتى نمىتواند داشته باشد . جميع آثار حياتى كه در عالم ماده ظهور و بروز مىيابد همه از افاضات و اضائات عالم ماوراى طبيعت است . در اين قسمت به تفصيل بحث خواهيم كرد و بايد در اقسام تقدم بحث شود تا مطلب به خوبى روشن گردد .\r\nنكته : از يك دانهء كوچك نطفهء انسان ، كه بايد با چشم مسلح آن را ديد ، انسانى بزرگ پديد مىآيد كه بر همهء عالم طبيعت و جز آن مىتواند مسلط شود و به فرا گرفتن معارف عالم عقلى گردد .\r\nنطفه نقطه‌اى است كه وجود اجمالى شامل تمام شئونات انسان تا آخرين سير اوست ، چنان كه خود نقطه مبدأ جميع حروف تهجى است كه همهء حروف از نقاط صورت مىگيرند ، يعنى هر يك از حروف تهجى عبارت است از نقاط چندى كه به هم متصل شده‌اند و عدد آن نقاط به قاعدهء رسم الخط دانسته مىشود . مثلا الف با هر قلمى از ريز و درشت خط نستعليق مساوى سه نقطه با قلم مزبور است به اين شكل و در واقع هر يك از حروف جسدى مركب و مؤلف از ماده و صورتى است كه در\r\n\r\n","description":"","footnote":"","page_name":" 318 ","page_number":328},
  {"content":"\r\n\r\nآن‌ها از ذات مايعى مثل مركب و يا رنگ و يا زعفران و يا آب پياز ماده اخذ شده است و به صورت نقطه‌هاى چند ، در لوح صفحه ، وضع و ثبت شده است و به اعانت سر قلم ، مانند مالهء بنايى ، ماله‌كشى شده است و صورت حروف محقق شده است . در اين صورت ، جسد حروف ساخته شده است كه در ظاهر نقاط مزبوره صورت اتصاليه به خود گرفته‌اند ، كه هرگاه بدن حرفى تجزيه شود و صورت اتصالى آن بر طرف شود كشف مىشود كه آن حرف از اول و وسط و آخر نقطه‌هاى چندى است .\r\nلطيفه : نطفه بر وزن نقطه است و در وجود خارجى بر هيئت و هيكل نقطه است كه از قلم ريخته مىشود ، درست تدبر كن . اين نكته و لطيفه را از اوائل دو چوب و يك سنگ مرحوم اشكورى اقتباس و اختصار كرده . و به عنوان زنگ تفريح نقل كرده‌ايم ، و شايد روزى توفيق دست دهد كه زنگ تفريح هم تبديل به كلاس درس شود و از حروف و اعداد و ديگر شعوب آنها ، كه فرصت و مناسبت پيش آيد ، بحث كنيم .\r\n\r\nدرس هشتاد و پنجم\r\nچنان كه در دروس اخير گفته‌ايم اكنون سخن ما در روانشناسى يعنى انسان‌شناسى است كه از آن تعبير به علم النفس نيز مىشود يعنى مباحثى كه تعلق به نفس دارد و كم‌كم برايت به خوبى روشن مىگردد كه هر كس از اين گردنه گذشت يعنى در معرفت نفس راسخ شد و خويشتن را به خوبى شناخت ، بسيارى از مسائل را حل كرده است . گويند يكى از اين دو فيلسوف بزرگ يونانى ، طالس يا سقراط ، از نخستين كسانى هستند كه گفتند خود را بشناس ؛ و در احوال مير سيد شريف آورده‌اند كه فرزندش در هنگام ارتحالش گفت : پدر ، مرا وصيتى كن . گفت : بابا به حال خود باش . « 1 » آن كه گفت خود را بشناس علم است و اين كه گفت به حال خود باش عمل و همان است كه در دروس پيش اشارتى كرده‌ايم كه انسان به تقويت دو\r\n\r\n\r\n","description":"","footnote":"\r\n( 1 ) . سفينة البحار ، مادهء « شرف » .\r\n","page_name":" 319 ","page_number":329},
  {"content":"\r\n\r\nقوهء بينش و كنش بر ديگر موجودات فزونى مىيابد و در حقيقت اين دو قوه به منزلهء دو بال انسان‌اند و اگر انسان خود را گرفتار به شهوتهاى حيوانى نكند و از مسير علم و عدل منحرف نشود به قول شيخ اجل سعدى :\r\n طيران مرغ ديدى تو ز پاى بند شهوت * بدر آى تا ببينى طيران آدميت \r\nآن دو جملهء فوق ، در علم و عمل ، اختصاص به آن بزرگان ندارد ، هر نيكبختى كه اندكى در خود فرو رود و به فكر بنشيند زبان حال او اين خواهد بود كه خود را بشناس و به حال خود باش . اين سخن همهء مردم آگاه جهان بوده و هست . اينجانب را دفتر خاطراتى است ، و هر خاطره معنون به نكته ، و تاكنون بالغ بر پانصد نكته در آن تدوين شده است . از آن جمله اين نكته : خنك آن كه در ورطهء من كيستم افتاد . از آن جمله اين كه : انسان كليد خزائن اسرار است . از آن جمله اين كه : تا بيننده و گيرنده نشدى انسان نيستى . از آن جمله اين كه : موجودى عجيبتر از خود نيافتم . پس از يك يا دو سالى ، در كتابى ديدم كه وقتى فخر رازى از سفرى مراجعت كرد به او گفتند : از عجائب چه ديده‌اى ؟ گفت : عجيبتر از خود نديده‌ام . از اين گونه توارد خاطرات براى انسانها بسيار پيش مىآيد كه بسا گمان برند كه دومى از اولى اقتباس و يا اختلاس كرده است . خلاصه ، علم النفس اساس همهء علوم است . از خود بطلب هر آنچه خواهى كه تويى .\r\nدر دروس پيشين گفته‌ايم كه در رساله‌اى ادله بسيار بر تجرد نفس ناطقه و اثبات اين كه وى گوهرى وراى عالم طبيعت است ذكر كرده‌ايم و در اين دروس برخى از آنها را با تقرير و تحرير روانتر نقل نموده‌ايم . علاوه اين كه چند دليل اين دروس ، در آن رساله اصلا عنوان نشده است كه مزيتى اين دروس بر آن رساله دارد ، چنين مىبينيم كه اعتقاد و ايمان به اين كه نفس ناطقه عارى از ماده و احكام آن است و خود جوهرى نورى و مستقل و از عالم ماوراى طبيعت است براى دوستان گراميم بىدغدغه و اضطراب ثابت و محقق شده است بلكه در اين موضوع خود مرد برهان و استدلال شده‌اند ، علاوه اين كه چندين برابر هر درس ، در خارج از تحرير ،\r\n\r\n","description":"","footnote":"","page_name":" 320 ","page_number":330},
  {"content":"\r\n\r\nمطالبى را در پيرامون آن تقرير كرده‌ايم . اميدوارم كه اين بذرهاى معارف به ثمر رسيده باشد و پوشيده نيست كه هر منصف زبان فهم ، اگر در براهين مذكور درست غور و تأمل و تدبر كند ، حجت بر او تمام است . با اين وجود ادلهء چندى ديگر نيز عنوان مىكنيم تا به معرفت نفس بيشتر و بهتر آگاهى يابيم :\r\nفخر رازى نامبرده يكى از دانشمندان پيشين و مؤلف كتب متعدد است . يكى از مؤلفاتش به نام مباحث مشرقيه است و در آن دوازده دليل بر تجرد نفس ناطقه آورده است . يكى از ادلهء آن ، كه نسبتا ساده و روان است ، اين است كه به فارسى نقل مىكنيم :\r\nاگر محل ادراك قوهء جسمانيه باشد ، بايد صحيح باشد كه قسمتى از آن جسم محل آن علم باشد دون قسمت ديگر . پس آن جسم كه محل علم شد عالم است و آن قسمت ديگر جاهل . بنابراين لازم آيد كه يك شخص در يك حال هم عالم باشد و هم جاهل . اين دليل را مىشود به دليل « درس هفتاد و يكم و هفتاد و چهارم » نيز ارجاع داد و مقصود اين است كه لازم آيد يك شخص در يك حال هم عالم به علم خاص بوده باشد و هم جاهل به همان علم .\r\nجواب سؤال درس پيش را تعقيب مىكنيم : چون ماده ، يعنى عالم طبيعت ، مطلقا پيش از حدوث نفس موجود است و نفس ، بعد از حدوث ، در تحت تدبير و تكميل كاملى ، كه مخرج او از نقص به كمال است ، مجرد و عارى از ماده و خود جوهرى مستقل و باقى مىگردد و از مفارقت بدن هلاك و زوال به گوهر ذات او راه نمىيابد چنان كه به ماده هم ، بنابراين نمىتوان روح به اين معنى را ، كه نفس ناطقهء انسانى است علت موجده و يا مبقيهء ماده دانست ، چه انفكاك معلول از علت تامه محال است و انفكاك علت تامه از معلول هم ؛ اگر چه معلول در مقام ذات علت نيست و علت به تمام تاروپود وجودى معلول اشراف و اشراق و احاطه دارد .\r\nاما آن حقيقت كامل مكمل و مخرج نفس از قوه به فعل ، كه مسلما قبل از حدوث نفس و بعد از حدوث او با او مطلقا موجود است ، آيا مىتواند علت موجدهء ماده بوده باشد و يا ماده را علت موجدهء ديگرى است ؟ در اين مقام بايد به تفصيل\r\n\r\n","description":"","footnote":"","page_name":" 321 ","page_number":331},
  {"content":"\r\n\r\nبحث كرد كه ايجاد چگونه است و نسبت ماوراى طبيعت به عوالم طبيعت و ارواح انسانها و جز آنها چگونه خواهد بود و موجد حقيقى كيست ؟\r\nفعلا اگر از شما سؤال شود « مرگ چيست ؟ » به خوبى از عهدهء جواب آن بر مىآييد و مىتوانيد اثبات كنيد كه مرگ فقط قطع علاقهء نفس از پيكر است و انسان نابود نشده است و به اين مفارقت روح از پيكر طبيعى ، كه همان قطع علاقه است ، هيچ گاه زوال و فساد بدان راه نمىيابد و خود جوهرى مستقل و باقى است ، چون عارى از ماده و عوارض و توابع و احكام آن است و اين خود يك اصل مهم است كه از ادلهء متقن و محكم تحصيل كرده‌ايم . در خاتمه مطالبى را كه بحث كرده‌ايم و بايد به صورت اصول عنوان كنيم تقرير مىكنيم :\r\nاصل 47 - هر فرد انسان را يك شخصيت و هويت است كه جميع قواى او شؤون همان هويت واحدهء اوست و همهء آثار وجوديش از آن منبعث مىشود اگر چه مظاهرش متكثّر است .\r\nاصل 48 - هر متحرك در حركت خود به سوى چيزى مىرود كه فاقد آن است تا از حركت واجد آن شود و آن غايت و غرض اوست .\r\nاصل 49 - شيئيت شىء به صورتش است نه به ماده‌اش .\r\nاصل 50 - تنويم مغناطيسى و نوم هر دو از يك اصل منشعب‌اند و آن در حقيقت انصراف و تعطيل حواس ظاهره از تصرف و دست در كار بودن به اين نشأهء طبيعت است .\r\nاصل 51 - نفس ناطقه در همه حال از خويشتن آگاه و مدرك ذات خود و به خود داناست و هيچيك از حواس اين چنين نيست .\r\nاصل 52 - علم انسان ساز است جان نباشد جز خبر در آزمون / هر كه را افزون خبر جانش فزون ؛ تو همان هوشى و باقى هوش پوش .\r\nاصل 53 - قوهء متخيله از شؤون نفس است و تجرّد برزخى دارد و در خواب و بيدارى بيدار و آگاه است و دستگاه عكاسى و صورتگرى نفس ناطقه است .\r\n\r\n","description":"","footnote":"","page_name":" 322 ","page_number":332},
  {"content":"\r\n\r\nاصل 54 - نفس ناطقه و مخرج او از قوه به فعل عارى از ماده و احكام آن‌اند ، يعنى هر دو از عالم غيب‌اند و صرف حيات‌اند و حيات همان شعور و آگاهى است .\r\nاصل 55 - اشباحى كه در عالم رؤيا مىبينيم مطلقا پديد آمده از انشاء و ايجاد نفس و قائم به اويند و همه ابدان مثالى برزخىاند .\r\nاصل 56 - همهء آثار وجودى انسان اطوار ظهورات و تجليات نفس است و قوام بدن به روح ، و تشخص و وحدت و ظهور آثارش از اوست .\r\nاصل 57 - سعادت اين است كه نفس انسان در كمال وجوديش به جايى برسد كه در قوام خود به ماده نياز نداشته باشد و در عداد موجودات مفارق از ماده در آيد و بر اين حال دائم و ابد باقى بماند .\r\nاصل 58 - روح انسان ، خواه در مقام خيال باشد و خواه در مقام عقل ، پس از ويرانى بدن تباه نمىشود .\r\nاصل 59 - همهء مدركات انسان وراى طبيعت است .\r\nاصل 60 - هر چه كه بلاوضع است ممكن نيست در چيزى كه با وضع است حاصل شود .\r\nاصل 61 - صورت علميه مطلقا كلى وجودى مجرد و عارى از ماده است و ظرف تقرر و تحقق او با او مسانخ و علم وجودى نورى قائم به خود است .\r\nاصل 62 - اسناد افعال صادره از انسان به بدن و اعضا و جوارح مادى وى به مجاز است و حقيقتا به نفس اسناد مىيابند .\r\nاصل 63 - آنچه را كه انسان ادراك كرده است در صقع ذات خود يافته است و آن معلوم بالذات اوست و اشياى خارجى كه به نحوى از انحاء به واسطه و اعداد قوى و آلات ادراكى خود با آنها تعلق و ارتباط يافته كه از اين ارتباط به كسب علم نائل شده است ، معلوم بالعرض‌اند .\r\nاصل 64 - ماده تقدم علّى بر نفس ناطقه ندارد بلكه معدّ حدوث اوست كه نفس\r\n\r\n","description":"","footnote":"","page_name":" 323 ","page_number":333},
  {"content":"\r\n\r\nحدوثا جسمانى و بقاء روحانى است .\r\nاصل 65 - هر يك از حواس واسطه و معدّ نفس براى ربط و تعلق به خارج اوست و كار هر يك ، احساس محسوسى مخصوص است و لا غير كه اصلا نمىدانند محسوس خارجى است يا نه و اين حكم كار نفس است .\r\n\r\nدرس هشتاد و ششم\r\nدر دروس پيشين اشارتى رفت كه جسم و جسمانيت بدون وضع و محاذات با ديگرى نمىتوانند در آن ديگرى تأثيرى بنمايند ، و وضع و محاذات از خواص و احكام عالم اجسام است كه در موجود ماوراى طبيعت مطلقا نه هيچ يك از معانى سه گانهء وضع صادق است و نه محاذات ، خواه محاذات آن با موجود طبيعى و خواه با موجود غير طبيعى بوده باشد .\r\nو به بيان ديگر ، موجود وراى طبيعت نه مصداق وضع و محاذات تواند بود و نه مصدوق آنها ؛ چه هر گاه امرى بر چيزى صادق باشد به صدق ذاتى ، يعنى آن امر ذاتى آن چيز باشد ، در مورد آن چيز مصداق آن امر است ، و اگر ذاتى او نباشد مصدوق آن است . مثلا انسان نوعى است كه اين معنى نوعى ذاتى افرادش است ، لذا هر يك از افرادش را مصداق انسان مىگويند . و آنچه عارض بر افراد است هر يك از افراد نسبت به آن عارض ، معروض و مصدوق اويند . خلاصه مصداق در ذاتيات است و مصدوق در عرضيات . « 1 »\r\nاينك مىپرسيم كه در طبيعتى ، مثلا به نام نطفهء انسانى ، استعداد و قوهء انسان شدن تعبيه شده است . آيا در اين مطلب انكار و اعتراضى است ؟ اولا از حصول\r\nاين استعداد در نطفه و از خود استعداد سؤال پيش مىآيد كه اكنون از آن مىگذريم . نطفهء مستعدّ ، مادّه است كه نه عالم است و نه عاقل و نه مخترع\r\n\r\n\r\n","description":"","footnote":"\r\n( 1 ) . اسفار ( چاپ سنگى ) ، ج 1 ، ص 36 .\r\n","page_name":" 324 ","page_number":334},
  {"content":"\r\n\r\nو نه مكتشف ، نه مىتواند مسائل مشكلى را حل بنمايد و نه تدبير و رأيى داشته باشد و نه . . .\r\nنطفه‌اى اين چنين ، در قرار گاهى بخصوص ، در راه تكامل خود حركت مىكند ، و حركت را هم در متن طبيعت و جوهر ذات او قائل شده‌ايم كه طبيعت جوهر در حركت است ، نه اين كه حركت خارج از ذات او و عارض او بوده باشد مانند حركت نقله‌اى و انتقالى . و مادى هم اين حركت را قائل است . فعلا نه از قرارش در قرارگاه مىپرسيم و نه در بحث تفصيلى حركت جوهر وارد مىشويم . همين قدر كه شفاها براى شما توضيح داده‌ايم اكتفا مىشود تا هنگام بحث تفصيلى كتبى آن فرا رسد .\r\nمادى حرف تكامل را به زبان مىآورد . از رشد نباتى و حيوانى از نظر مادى حرف مىزند . آيا گوهر معرفت را كمالى براى انسان مىداند يا نمىداند و به دانش قائل است يا نه ؟ البته او سوفسطائى نيست . مىپرسيم كه مادهء ناتوان چگونه علت پيدايش چنين كمال و توانائى و دانائى شد كه بر همهء طبائع چيره شده است و فيلسوفى بزرگ و مخترعى شگفت گرديده است ؟ جز اين است كه به تكامل در دانش و بينش بدين پايه‌هاى بلند رسيده است ؟ علت تامهء اين متكامل كيست ؟ يا بايد خود ماده باشد و يا قوه و استعداد در آن و يا امرى وراى آنها . اما ماده ، كه طبيعت است ، وعاء علم و معرفت نمىتواند باشد چنان كه از زبان گويا و شيوا و رساى براهين گذشته ثابت شده است . و قوه و استعداد ، مثلا استعدادى كه در نطفه تعبيه شده است ، اين استعداد هم مادى است و منطبع در ماده و باز ماده است كه وعاى آن معارف نيست . پس علت تامهء اين تكامل امرى وراى ماده و استعداد است كه چون خارج از طبيعت و احكام آن است ، وعاى علم و معلم و مكمل مستعد است . و به فرض محال اگر مادهء علت تامه بوده باشد ، محال است كه معلول اقوى از علت تامهء خود و بر او چيره و قاهر گردد و فرع بر اصل خود مزيت يابد . اعنى مزيت فرع بر اصل خود ممكن نيست ، اصلى كه علت تامه و فرعى كه معلول آن است .\r\n\r\n","description":"","footnote":"","page_name":" 325 ","page_number":335},
  {"content":"\r\n\r\nدر دفتر نكاتم ، مطالبى را معنون به نكته تحرير كرده‌ام . از آن جمله اين كه : جسم و جسمانيت ، جوهر آنها كه طبيعت ذات آنهاست در حركت است ؛ و به عبارت ديگر ، طبيعت جوهر سيال است ، به براهينى چند كه در جاى خود مقرر است ، و حركت تبدل و تغير است . لذا جسم عالم به خود و به غير خود نيست ؛ زيرا علم ادراك است و ادراك حضور صورت شىء در نزد مدرك ، بلكه علم ، كه صورت مدركه بالذات است ، شأنى از شؤون نفس و طورى از اطوار وجودى اوست و متبدّل به جوهر و طبيعت را ، چون قرار و ثبات نيست ، حضور نيست و چون حضور نيست ادراك نيست . پس جسم عالم به خود و به غير خود نيست و آن كه عالم است موجودى وراى ماده است .\r\nو به همين مبنى جسم را حيات نيست ، زيرا حيات بودن شىء است به حيثى كه ادراك كند و فاعل به اراده بوده باشد و اراده ادراك مىخواهد و ادراك علم است و علم را حضور بايد . پس حيات در ماوراى ماده است . و از اينجا معلوم مىگردد كه هر چه وحدت شىء شديدتر باشد ، حضور او قويتر و علم و حيات او شديدتر است ، تا اگر موجودى وحدت حقهء حقيقيّه دارد بايد حيات محض باشد و به تعبير تازى : هو الحى ، يعنى زندهء حقيقى و واقعى فقط اوست .\r\nو همچنين چون ماده متفرق است و حضور و جمعيت ندارد ، لاجرم آن را جامعى بايد ، و جامع ماده نتواند بود . پس جامع ماوراى ماده است ، يعنى يكى از نامهاى ماوراى طبيعت جامع است .\r\nو همچنين چون طبيعت ماده در تصرم و تجدد است ، اشكال و صور دلرباى انواع طبيعت را مصورى بايد و همچنين و . . . بنابراين خيلى جاى شگفت است كه كسى به احوال نشأهء طبيعت معرفت يافته باشد و نشأة ماوراى آن را كه حيات‌بخش و جامع و مصور آن است انكار كند . هم مادى قائل به حركت در جوهر طبيعت است و هم غير مادى ، و اگر مادى آن را انكار دارد به ادله‌اى سخت استوار اثبات خواهيم كرد . كيف كان ، مطلب مذكور را بسطى بايد كه در دروس بعد عنوان مىكنيم .\r\n\r\n","description":"","footnote":"","page_name":" 326 ","page_number":336},
  {"content":"\r\n\r\n\r\nدرس هشتاد و هفتم\r\nدر اين درس ، مطلب مذكور در درس قبل را توضيح و تفسير مىكنيم : علم را ، كه بهترين كمال و فاضلترين صفت انسانى است ، دانستيم كه او را وجودى جز حضورش در نزد عالم نيست ، آن چنان كه حقيقت ذات عالم ، يعنى گوهرى نورانى قائم به ذات خود ، مىگردد . هم دانش است و هم دانشمند و هم دانسته شده كه خودش به خودش آگاه است و هيچگاه غافل از ذات خود نخواهد بود .\r\nدر دروس پيشين به اثبات رسيد كه صورت علميه فعليت محض است و در آن حركت راه ندارد . زيرا حركت در جايى است كه بالقوه به كمال مىرسد ، و صورت علمى شيئيت شىء است كه آن را هويت و شخصيت ثابت است و به فعليت رسيده است ؛ و مبرهن شد كه خود علم و همچنين آن كه علم قائم به اوست و نيز آن كه معلم يعنى معطى علم و مخرج نفس مستعد از نقص به كمال است ، همه را تجرد است كه عارى از ماده و احكام آن‌اند ، و تا شىء يك نحو وحدت نيابد و تشخص نگيرد صورت علميه نخواهد شد .\r\nحل گوييم ماده در طبيعت خود سيال است ، سيال را قرار و ثبات نيست و صورت علميه قار و ثابت است ، غير قارّ وعاء قارّ نمىتواند بوده باشد . پس غير قارّ در متن ذات خود صورت ثابت ندارد تا او را حضور در نزد خود ، يعنى صورت علميه و عالم به خود بوده باشد . بنگريد به قلم و كاغذى كه در دست داريد و مىنويسيد : اين سر قلم از آن سر قلم دور است و هيچ نحوه حضور در نزد هم ندارند . و اين گوشهء كاغذ گسيخته و جداى از آن گوشهء مقابل خود است ، پس جمعيت و صورت وحدت در خود ماده با قطع نظر از جامع و حافظ او صورت نمىگيرد ، و وحدت صورت و تشخص و هويت طبايع مادى مطلقا از ماوراى طبيعت است . خلاصه ، تا به حال مىگفتيم كه جسم و جسمانيات محل علوم نمىتوانند بوده باشند ، كه علوم كلى مجردند و قابل تجزيه و انقسام نيستند و طبايع تقسيم‌پذيرند ، و ممكن نيست ماده ظرف حصول و تحقق علم بوده باشد . اما الان سخن ما اين است كه خود طبيعت ، با\r\n\r\n","description":"","footnote":"","page_name":" 327 ","page_number":337},
  {"content":"\r\n\r\nقطع نظر از جامع شتات آنها ، صورت علميه نمىتواند بوده باشد تا به خود عالم باشد .\r\nاكنون از مادى مىپرسيم شما كه ماده را مصدر و مرجع جميع كائنات مىدانيد چگونه اين جمادى كه طبع او از صورت علميه و آگاهى ابا دارد ، انسانهاى نابغه و ذى شعور حيرت‌آور پديد آورده است ، و آن بىشعور محض علت اين صرف شعور و حيات گرديده است ؟ پس لاجرم مبدأ واقعى علم ، و حيات و ترقى و تعالى گوهر روح انسان امرى وراى علم طبيعت است ، كه در دروس پيش گفته‌ايم آن را عالم غيب نيز مىگويند ، بنابراين ، مسلك و منهج علمى به اعتقاد و ايمان به غيب مىكشاند ، يعنى به وجودى ماوراى نشأهء طبيعت كه غيب و نهان است و آثار وجوديش در سراسر نشأهء طبيعت مشهود و عيان است مىرساند .\r\nاز مادى مىپرسيم كه اين قوه و استعداد در نطفه ، آيا مثل خود ماده قديم است يا حادث . مىدانيد كه مادى مىگويد ماده قديم است . اما كدام معنى قدم را قائل است ؟\r\nقدم ذاتى يا قدم زمانى ؟ تا زمان بحث قدم فرا رسد . كيف كان ، او كه ماده را قديم مىداند ، استعداد و قوه‌اى را كه در تخم نخستين رستنيها و حيوانات و انسان به وقوع پيوسته نيز قديم مىداند يا حادث ؟ هيچ مادى نمىتواند ادعا كند استعدادى كه از امتزاج و مزاج عناصر ، به فعل و انفعالات عوامل بيحدّ و احصاى جهان هستى ، حاصل مىشود قديم است . و همچنين صور مركبات مطلقا ، از معدنى و نباتى و حيوانى و انسانى ، كه همه حادث‌اند : اين گل ارمنى به تازگى در زهدان كوه متكون شده است و اين زرين گياه ، « 1 » كه به خراسانى گل عاشقان گويند ، به تازگى در دامن دشت روييده و اين طفل يك شبه است و اين پير صد ساله ، و همگى از جهت تركيب عناصر و اين و آن شدن حادث‌اند ، و ماده در تركيب و شكل و تكامل نياز به جامع و مصور و مكمل دارد . انسانى كه حدوثا قوه‌اى متكامن در ماده بود و جز قوه چيز\r\n\r\n\r\n","description":"","footnote":"\r\n( 1 ) . در خط ولذ ( ص 49 ) گويد : گويند زرين گياه گياهى است كه او را در خراسان گل عاشقان گويند و چون نزد او سرود و غنا نمايند ، گل آن مىلرزد .\r\n","page_name":" 328 ","page_number":338},
  {"content":"\r\n\r\nديگرى نبود امروز يكى از بزرگان دانش و بينش و هوش و انديشه است ، ديروز داراى وضع بود امروز مجرد و عارى از وضع و ديگر احكام ماده است ، ديروز كمال بالقوه بود و امروز به فعليت رسيده است ؛ و دانستى كه فاعل آن ، يعنى آن كه او را از قوت به فعل رسانيد ، مجرد از احكام ماده و مستولى و قاهر و قويتر و شديدتر از او و مقدم بر اوست به تقدم علّى . حال اين موجود را ، كه به كمال رسيده و صورتى خاص يافته است ، و آن موجود ، كه مكمل و مخرج و جامع و مصور اوست ، به هر نامى خواهى بنام ، در اسم گذارى و اصطلاح مشاحه‌اى نيست : اين را بگو معلول و آن را علت ، و يا اين را بگو نيازمند و آن را بىنياز كه به تازى فقير و غنى گويند ، و يا اين را مستكمل و آن را مكمل ، و يا اين را حادث و آن را محدث ، و يا اين را آفريده و آن را آفريدگار و كردگار ، و يا اين را مخلوق و آن را خالق ، و يا اين را ممكن و آن را واجب ، و يا اين را خلق و آن را خدا و . . . و خواهى آن را به اوصاف و القابى كه دلالت بر مجد و علو و عظمتش دارد نام ببر ، چنان كه كسانى به او راه يافته‌اند به الفاظ زنده و بزرگ و پاك و بخشنده و دانا و توانا ، و به تازى : حى و عظيم و طاهر و رحيم و عليم و قدير و هزاران هزار به توان هزاران هزار اسامى و اوصاف و القاب ديگر كه شايد كم‌كم به آنها راه بيابيم و يا ، به يك معنى ، همهء آنها يا اكثر آنها را به طور نمونه در خود و در ديگر موجودات بيابيم . تا ببينيم .\r\n\r\nدرس هشتاد و هشتم\r\nهمانطور كه در دروس اوائل گفته‌ايم ، هيچ موجودى به ما از خود ما نزديكتر نيست . بهتر اين كه اول خودمان را بشناسيم . كم‌كم در اين مسير معرفت نفس و علم النفس ، كه همان روان‌شناسى يا انسان‌شناسى است ، به ماوراى طبيعت راه يافته‌ايم و تا اندازه‌اى به گفتار مردان علم كه « خود را بشناس » و مانند آن آشنا شده‌ايم و از وجود حادث ، به برهان و سبر و تقسيم علمى ، به وجود محدث ، معرفت پيدا كرده‌ايم ؛ و عمدهء بحث ما در اين دروس اخير اين بود كه طبيعت مرده حيات\r\n\r\n","description":"","footnote":"","page_name":" 329 ","page_number":339},
  {"content":"\r\n\r\nمىيابد يعنى موجودى كه قوهء محض بود به فعليت مىرسد ؛ و دانستى كه نفس حدوثا جسمانى و بقاء روحانى است و محدث آن ، وجودى است كه از مرده زنده به در مىآورد بلكه مرده را زنده مىكند . اين فحص و كاوش ما را به حقيقتى كه به زبانهاى گوناگون آن را به نامهاى مختلف از قبيل مكمل و معطى و واجب و دانا و ايزد و رب و خدا و غيرها مىخوانند ، رسانيده است .\r\nاين روش را حكيم سبزوارى در تعليقاتش بر اسفار آورده است ( ج 3 ، ص 124 ، ط 2 ) و ما آن را نقل به ترجمه مىكنيم : يكى از طرق اثبات واجب بالذات نفس است ؛ چه او حادث و مجرد و بدون وضع است ، پس فاعل وى از اشياء وضعيه ، كه به مشاركت وضع فاعل است ، نمىباشد ، بلكه از مجردات و منتهى به واجب بالذات تعالى شأنه . « 1 »\r\nو به برهان دانسته شد كه كار حواس احساس محسوسات است و لا غير . اما اين كه اشياء خارجىاند يا نه ، حاكم آن ، نفس ناطقه است و اين حكم كار حواس نيست و مطلقا مدركات حواس را ، كه آيا ادراك آنها صحيح است يا سقيم ، نفس بايد حكم كند . چشم درخت چنار كهنسالى را از دور به اندازهء يك شاخه ريحان مىبيند و اقيانوسى را به اندازهء فنجان . آفتاب بدان بزرگى را به مقدار گويى آتشين و هلال ماه را به سان عرجون قديم . عروضى در مقالهء دوم چهار مقاله اين دو بيت را ، از امير معزّى ، در وصف ماه نو آورده است :\r\n اى ماه چو ابروان يارى گويى * يا نى چو كمان شهريارى گويى\r\nنعلى زده از زرّ عيارى گويى * در گوش سپهر گوشوارى گويى \r\nاين چشم است كه به ظاهر چنين مىبيند . اما نفس به خلاف آن حكم مىكند و واقع\r\n\r\n\r\n","description":"","footnote":"\r\n( 1 ) . ان احدى الطرق لا ثبات الواجب بالذات هى النفس و انها حادثة و مجردة و غير ذات وضع ففاعلها لا يكون من الوضعيات التى تفعل بمشاركة الوضع بل من المجردات و ينتهى الى الواجب بالذات تعالى شأنه .\r\n","page_name":" 330 ","page_number":340},
  {"content":"\r\n\r\nرا بازگو مىنمايد .\r\nدكارت در قسمت چهارم از مكالمات خود آورده است كه « من مىتوانم در وجود عالم شك كنم و از خود بپرسم آيا حواس من عالم را به من معرفى مىكند و آيا من فريب حواس را نخورده‌ام و مشاهدات من يك نوع خواب و رؤيا نيست ؟ اما نمىتوانم شك كنم در اين كه شك كرده‌ام و نمىتوانم شك كنم كه تعقل دارم و نمىتوانم شك كنم در وجود خود كه يك موجود تفكر كننده هستم من تفكر مىكنم پس من موجودم » .\r\nدكارت در اين چند جمله از راه تعقل و تفكر ، اثبات نفس خويش مىكند كه به بود خود ايقان دارد و همچنين به شك خود يقين دارد . اين سخن در اثبات نفس و در رد سوفسطائى است . و آنچه اكنون مرا بر آن داشت كه سخن وى را نقل كنم اين كه در صدر گفتارش گفته است : من مىتوانم در وجود عالم شك كنم و از خود بپرسم آيا حواس من عالم را به من معرفى مىكند ؟ و آيا من فريب حواس را نخورده‌ام ؟ اين همان است كه گفته‌ايم حواس معدّات و وسائل ربط نفس به واقع اند و حاكم حقيقى نيستند ، كار آنها فقط ادراك محسوسات است و لا غير . حواس و احساسات خود سخت اشتباه مىكنند . مىدانيد كه انكسار نور سبب مىشود انسان ستارگان را مثلا در جاى حقيقى خود نبيند ، و يك چيز را بزرگتر از آن كه هست ببيند ، مثلا يك سكه را در بيرون آب كوچكتر از درون آب ببيند . آدم مست اشيا را خلاف واقعيت خود مىبيند به قول حكيم سنائى :\r\n نكند دانا مستى نخورد عاقل مى * ننهد مرد خردمند سوى مستى پى\r\nچه خورى چيزى كز خوردن آن چيز تو را * نى چنان سرو نمايد به نظر سرو چونى\r\nگر كنى بخشش گويند كه مىكرد نه وى * ور كنى عربده گويند كه وى كرد نه مى \r\nخلاصه ، حواس در احساسات خود به اشتباه مىروند و انسان را به مرحلهء يقين نمىرسانند و آن قوه‌اى كه انسان به نور آن ، واقعيات را مىبيند و به مقام شريف يقين\r\n\r\n","description":"","footnote":"","page_name":" 331 ","page_number":341},
  {"content":"\r\n\r\nمىرسد همان قوهء تعقل و تفكر است كه فعل نفس است كه از راه تجربيات و جز آن به واقع دست مىيابد .\r\nآن كه دكارت گفته است من مىتوانم در وجود عالم شك كنم و آيا من فريب حواس را نخورده‌ام ، مرادش اين است كه در نگاه نخستين و از صرف احساسات حواس ، اين حرف پيش مىآيد ، نه اين كه مطلقا انسان در شك و ريب است و به هيچ علم و يقين دست نمىيابد . در اين مطلب كه دكارت گفت من تفكر مىكنم پس من موجودم ، برخى از مباحث بعدا عنوان مىشود .\r\nاز مادى مىپرسيم كه آيا حواس در احساسات خود اشتباه دارند يا ندارند و اساسا در مسائل علمى اشتباه پيش مىآيد يا نه ؟ بديهى است كه در پيش آمد اشتباهات حسى و علمى جاى انكار نيست . حال مىپرسيم : آن كه در مدركات حواس داورى مىكند و آن علمى كه ميزان تميز حق از باطل است ماده است يا وراى ماده ؟ اگر بگويد ماده است ، در جواب گوييم كه داورى بدون تصور طرفين قضيه و نسبت حكميه صورت نمىپذيرد و حكم ، كه فعل نفس است ، علم و معرفت است و دانستى كه ماده وعاى علم نمىشود و به نفس ذات خود صورت علميه نيست ، زيرا كه متن طبيعت او در حركت است .\r\nمىدانيد كه ماديون مىگويند ما هر چه را كه به حس نديده‌ايم و با تلسكوپ و ذره‌بين و تجزيهء شيميايى به او نرسيده‌ايم وجود آن را باور نداريم . از آنها مىپرسيم خود اين حكم كلى را كه مىكنيد باور داريد يا نداريد ؟ اگر باور داريد با كدام حس آن را يافته‌ايد و با كدام تلسكوپ و ذره‌بين و تجزيهء شيميائى آن را به دست آورده‌ايد ؟\r\nاين حكم مثل ديگر احكام از معانى است ، كه محال است دست اين عوامل به دامن آنها برسد . اينان گمان مىكنند كه فارابى و شيخ رئيس و علامهء حلى و خواجه نصير طوسى و غير آنها از اكابر حكما تا اين اندازه كه آنان در علوم طبيعى فهميده‌اند نفهميده‌اند ، با اين كه غالب اين علما از علوم طبيعى كاملا بهره‌مند بوده‌اند و در اين علوم كتابها تصنيف كرده‌اند ، علاوه اين كه اين حكماى بزرگ فرنگستان تماما از اين\r\n\r\n","description":"","footnote":"","page_name":" 332 ","page_number":342},
  {"content":"\r\n\r\nعلوم طبيعى به خوبى باخبرند معذلك به ماوراى ماده معتقد و مؤمن‌اند ، و موقن اند كه اين طبايع آلات و وسائل انجام كار جهان‌اند و در تحت تدبير و اختيار وجودى قادر حكيم ماوراى طبيعى قرار گرفته‌اند و مسخر امر او هستند . اكنون با اين همه ادله كه اقامه كرده‌ايم حقيقت براى شما مكشوف و غفلت اين گروه معلوم شد .\r\nمادى مىگويد ما موجودات را منحصر در محسوسات مىدانيم و به وجود غير محسوس اعتقاد نداريم . ما در جواب گفته‌ايم : انسان كه از نادانى به دانايى مىرود ، دانش را از كجا تحصيل مىكند و چگونه عروج به كمال مىنمايد ؟ و به ادله ثابت كرده‌ايم كه علم و عالم و مخرج نفس از نقص به كمال ، همه عارى از ماده و احكام ماده‌اند ، و ماوراى طبيعت است كه جامع و مصور و محيى است و جميع اوصاف كمالى از اوست ، اگر چه همهء بذرهاى حقايق و كمالات بايد در مزرعهء طبيعت افشانده و سبز شود و نظام احسن و اكمل دار هستى بدون نشأهء ماده صورت‌پذير نيست ، اما نه اين كه دار هستى منحصر به محسوسات است و غير محسوس وجود ندارد ، بلكه ماوراى طبيعت اصل و عالم طبيعت فرع ، كه آن علت است و اين معلول ، و معلول قائم به علت است چنان كه دانسته‌ايد .\r\nدانسته شد كه علم انسان ساز است ، و صفتى انسان را فاضلتر و زيبنده‌تر از علم نيست ، كه به فرا گرفتن آن نور بينش و انسانيت انسان قويتر و بيشتر مىگردد ، و آن چنان كه به دانش و بينش و كنش ساخته شد از اين جهات رخت بر مىبندد ، و مرگ ، چنان كه در دروس گذشته به معنى واقعى آن دست يافته‌اى ، جز قطع علاقهء نفس از بدن نيست ، و انسان فناپذير نيست بلكه براى هميشه باقى است . لذا بزرگان علم و كمال ، كه در فنون علوم در هر فنى مرد يك فن بوده‌اند ، تمام زندگى مادى و طبيعى را ، از كسب و كار مادى و خواب و خوراك و جز آنها ، همه را وسيله و مقدمه و معد در راه وصول به كمالات انسانى قرار داده‌اند و منطق آنان اين كه ز گهواره تا گور دانش بجوى .\r\nدر اين باره يكى از بزرگان بنام جهان علم ، ابوريحان بيرونى ، را به عنوان نمونه\r\n\r\n","description":"","footnote":"","page_name":" 333 ","page_number":343},
  {"content":"\r\n\r\nنام مىبريم : نامهء دانشوران ناصرى در شرح حال ششصد تن از دانشمندان بزرگ است و به فارسى نوشته شده و كتابى بسيار ارزشمند است . طاقچهء خانه خودتان را به جاى مجسمهء سگ و گربه به كتابهاى علمى زينت كنيد . اين كتاب در شرح حال ابوريحان گويد : آن هنگام كه طاير روحش پر و بال مىگشود تا آشيان بدن را وداع كند دوستى كه در زمرهء افاضل بود با حالتى آشفته به بالينش حاضر گشت و چون ابوريحان چشم گشود ، به دو گفت در باب حدودات فاسده روزى بعضى سخنان مىگفتى ، اكنون مىخواهم حق مسأله را بيان كنى . گفت اكنون مقام سؤال و مجال جواب نيست . گفت فرخنده رفيقا ، هر كه در اين عالم بار گشايد بضرورت بدان جهان رخت بربندد ؛ ولى مذاهب عقل حكم مىكند كه من آن مسأله بدانم و بميرم از آن بهتر است كه ندانم و جان سپارم . به دلخواه وى حق مسأله را بيان كردم و چون سخنانم مانند عمر ابوريحان به پايان رسيد ، برخاسته طريق خانهء خويش گرفتم . هنوز آن مسافت طى و قطع نشده بود كه رشتهء عمرش قطع شد و در آن خانه ناله و شيون از مرد و زن بلند گرديد و آن واقعه در سال چهارصد و سى و اند بود .\r\n\r\nدرس هشتاد و نهم\r\nهر يك از حواس شبكه و وسيلهء صيد معارف براى انسان‌اند كه به كتاب عالم طبيعت از طرق حواس آشنايى مىيابد و معرفت پيدا مىكند . انسان در دامن طبيعت بزرگ شده است و بدان انس و علاقه دارد ، بلكه خود او حدوثا جسمانى است و كم‌كم از جهان طبيعت به ماوراى طبيعت مىگرايد و متدرجا اين زمينى آسمانى مىشود . انسان در آغاز با طبيعيات محشور است و در خواص و آثار آنها سير علمى مىكند و از نحوهء پيدايش و تركيبات آنها جستجو مىنمايد و از پى بردن به نحوهء هستى و تركيب عنصرى و زيست معدنى و نباتى و حيوانى و انسانى آنها لذّت مىبرد و هر چه در معرفت پيش رفته است شوق و آز او به كسب علوم و معارف ديگر بيشتر مىشود و از جستجو و كنجكاوى در كتاب تكوين فارغ\r\n\r\n","description":"","footnote":"","page_name":" 334 ","page_number":344},
  {"content":"\r\n\r\nنمىنشيند . رنه دكارت « 1 » رساله‌اى دارد كه آن را محمد على فروغى به نام گفتار در روش درست راه بردن عقل به فارسى ترجمه كرده و به چاپ رسيده است ، ابتدا در زندگانى دكارت و مصنفات او سخن به ميان آورده است ، از آن جمله اين كه : يكى از دوستانش حكايت كرده است كه روزى به ديدن او رفته بودم ، خواهش كردم كتابخانهء خود را به من بنمايد . مرا به پشت عمارت برد . گوساله‌اى ديدم پوست كنده و تشريح كرده و گفت بهترين كتابها كه غالبا مىخوانم از اين نوع است .\r\nبراى انسان از سير در طبيعت ، سفر علمى به ماوراى طبيعت پيش مىآيد و من در شگفتم از كسانى كه فقط در ميدان طبيعت دور مىزنند و از آن عروج و ارتقاى به اصل آن نمىكنند . چگونه اين گروه اكتفا به سير مادى كرده‌اند و در آستانهء ماده و ماديات آرامش دل و اطمينان خاطر يافته‌اند . من در آغاز بحث و درس با شما اين گونه سخن نداشتم و نمىتوانستم اين معنى را اظهار بدارم . اما اكنون كه درجه درجه به سوى عرش معارف فى الجمله ارتقايى يافتيم و از عالم ماوراى طبيعت آگاهى به دست آورديم جرأت كردم و به خودم اجازه دادم كه اين چنين حرفى عنوان كنم و اميدوارم كه سفر استكمالى ما روز به روز فزونتر و حس كنجكاوى و جستجو و دانش‌پژوهى ما دمبدم فروزانتر گردد .\r\nسخنم اين است كه بشر در ابتدا در عوالم طبيعت فحص و كاوش مىكند و غريزه و فطرت او اين است كه به هر چيز آگاه شود و به سر آنها برسد و تمام تار و پود خواص و آثار و ساختمان وجوديش و حتى تمام نقاط دفتر تكوينش را فهميده و رسيده تحصيل كند . اگر سراغى از دانشمندى گرفته است شتابان خود را به سوى او مىرساند ، و كتاب و رسالهء علمى كه يافته آن را استنساخ يا تلخيص مىكند .\r\nبزرگانى را مىشناسم كه نوكرى استاد داناى خود مىكردند تا از چشمهء دانش و بينش او سيراب گردند . اين كمترين خود تا حدى از اين نعمت محروم نيست و از\r\n\r\n\r\n","description":"","footnote":"\r\n( 1 ) .  ReneDescartes \r\n","page_name":" 335 ","page_number":345},
  {"content":"\r\n\r\nتفصيل و تشريح آن پوزش مىطلبد . چندين رسالهء علمى را به دست خود استنساخ كرده است و معشوقى جز كتاب نداشته و ندارد و جز كتاب سرمايه‌اى گرد نياورده است . وقتى در غزلى دربارهء التهاب و اشتهاى خود به دانش گفته است :\r\n منم آن تشنهء دانش كه گر دانش شود آتش * مرا اندر دل آتش همى باشد نشيمنها \r\nشرحى بر زيج بهادرى نوشته است و ايضا حواشى و تعليقاتى بر همان زيج دارد .\r\nبراكر مانالاؤس ، كه به تحرير خواجه نصير طوسى و در مثلثات كروى است ، از آغاز تا انجام آن ، يك دوره شرح نوشته است ؛ و بر حكمت شرح خواجه بر اشارات ، از به دو تا ختم حواشى بسيار دارد ، و همچنين بر اسفار آخوند ملاصدرا بخصوص تا اين تاريخ از آغاز آن تا انتهاى جواهر و اعراض آن ؛ و كتابى به نام دروس الوقت و القبله در وقت و قبله نوشته است ؛ و دروسى ديگر در اوفاق و اعداد و حروف كه تاكنون به هفتاد و پنج درس رسيده است ، و شرحى بر فصوص معلم ثانى ابو نصر فارابى نوشته است ؛ و بر اصول اقليدس از اول تا آخر شرح و حواشى دارد ؛ و باز على حده رساله‌اى در شرح صدر مقاله‌هاى آن نوشته ؛ و رساله‌اى مبسوط و مفصل در اتحاد عاقل و معقول نگاشته است ؛ و شرحى بر نهج البلاغه در پنج جلد تحرير كرده است ؛ و مصنّفات بسيار ديگر كه حاجت به ذكر آنها نيست و اين اندازه هم كه گفته شد به خلاف طبع خود نگارنده است ، حمل بر خودستائى نشود . بهترين كتابى كه نوشته‌ام شماييد و همچنين ديگر دوستان و عزيزان من كه در تهران و قم و آمل به قدر همت خويش با آنها به تعليم و تدريس اشتغال داشتم و دارم . بگذريم به قول معروف حرف حرف مىآورد و باد برف .\r\nانسان ، كه چشم گشوده سراى جانفزاى هستى را تماشا مىكند ، دوست دارد كه با حقيقت هر ذرهء آن آشنايى يابد ، چنان كه كتابهايى در زمين‌شناسى نوشته‌اند و كتابهايى در گياه‌شناسى و حيوان‌شناسى و ستاره‌شناسى و . . . در كائنات جو كه آثار علوى نيز گويند سخن رانده‌اند و فحص كرده‌اند كه پيدايش ابر و باد و برف و باران چگونه است هاله و داره كه خرمن ماه و آفتاب‌اند و قوس قزح چگونه پديد مىآيد . رعد و\r\n\r\n","description":"","footnote":"","page_name":" 336 ","page_number":346},
  {"content":"\r\n\r\nبرق و صاعقه و نيازك و ستارهء دنباله‌دار چيست . در پيدايش زلزله و منافع جبال بحث كرده‌اند . طبيعيات شفاى شيخ رئيس در اين گونه امور كتابى بسيار ممتّع و ذى قدر است ، بايد آن را از اصول و مآخذ شمرد . حكيم ابو حاتم مظفر اسفزارى در اواخر قرن پنجم هجرى رساله‌اى وجيز و عزيز در كائنات جو نوشته است ؛ و همچنين عمر بن سهلان ساوجى و محمد مسعودى مروزى و ابوريحان بيرونى و خواجه نصير طوسى هر يك كتابى در خواص معدنيات و جواهر نفيسه ، خلاصه در گوهرشناسى نوشته‌اند . ابوريحان به نام جماهر ( الجماهر فى معرفة الجواهر ) و خواجه به نام تنسوخ نامهء ايلخانى ؛ و همچنين كتابهاى ديگر از دانشمندان تشنهء معارف كه مثل فهرست ابن نديم و كشف الظنون حاجى خليفه ، فهرست و نام پاره‌اى از آنها را در بر دارند .\r\nبحث نفس را از آن جهت كه نفس است در طبيعيات آورده‌اند چون نفس مرتبهء نازلهء روح انسانى به وصف عنوانى مدبر و متصرف بدن است كه عقل مرتبهء شماخ آن است و به تعبير حكيم خيام در درخواست نامه ، نفس بدون عقل نبود و عقل بدون نفس ، چه عقل كل و نفس كل و چه عقول جزئيه و نفوس جزئيه .\r\nماوراى طبيعت كه عالم حيات صرف و علم محض است ، به لحاظ تعلق آن به كليهء عوالم جسم و جسمانى ، نفس كل است و ما فوق نفس كل عقل كل و همچنين ارواح انسانها ، به لحاظ تدبير و تصرف آنها مر بدنها را و اضافه و انتساب بدانها ، نفوس‌اند و به لحاظ مرحلهء تعقل آنها ، عقول ؛ و مراد از نفوس جزئيه و عقول جزئيه اين ارواح است . البته در دروس پيشين دانسته‌ايد كه هر فرد انسان موجود ممتدى است از زمين تن تا آسمان روان ، و اين موجود كذائى را اطوار و شؤون گوناگون است ، و به لحاظ مراحل و منازل و مظاهر آثارش اسامى بسيار دارد و اين اسامى دلالت بر تعدد عددى ندارد بلكه دلالت بر تعدد شؤونى او دارد .\r\nشيخ رئيس در فصل او فن ششم طبيعيات شفا گويد : « فصل اول در اثبات نفس و تحديد آن است از آن جهت كه نفس است . مىگوييم اول چيزى كه بايد در آن سخن بگوييم اثبات وجود چيزى است كه آن را نفس مىناميم سپس در آنچه تابع آن است\r\n\r\n","description":"","footnote":"","page_name":" 337 ","page_number":347},
  {"content":"\r\n\r\nتكلم كنيم . پس مىگوييم ما اجسامى را مشاهده مىكنيم كه حس مىكنند و به اراده حركت مىنمايند ، بلكه اجسامى را مشاهده مىكنيم كه غذا مىگيرند و نمو مىنمايند و توليد مثل مىكنند ، و اين افعال آنها از جهت جسميت آنها نيست . پس بايد در ذات هر يك آنها مبدأ اين افعال باشد كه آن مبدأ غير جسمانيت آنهاست ؛ و شىء كه اين افعال از آنها صادر مىشود و بالجمله هر چه مبدأ صدور افاعيل كه بر و تيرهء واحد نيستند و عادم اراده نمىباشند ، ما آن را نفس مىناميم ؛ و اين لفظ ( نفس ) اسم اين شىء است نه از حيث جوهرش بلكه از جهت اضافه‌اى كه او راست ، يعنى از جهت آن كه مبدأ اين افاعيل است . » « 1 » اين چند جمله را از شفا نقل به ترجمه كرده‌ايم و غرض ما از آن ، بيان نفس از آن حيث كه نفس است مىباشد ؛ و به همين لحاظ اضافه به بدن ، بحث نفس را در طبيعيات آورده‌اند .\r\nبه عنوان مثال گوييم : زيد ، كه خود يك فرد انسان است ، چنانچه مثلا تعلق و ارتباط به كشتى گرفت و متصرف و مدبر آن شد او را ناخدا مىنامند ؛ روح انسانى نيز ، به لحاظ اضافه و تعلقش به سفينهء بدن ، نفس است و به لحاظ ذاتش روح و نفس ناطقه ، كه جوهرى عارى از ماده و احكام آن است . اين مثال به عنوان تنظير است زيرا بدن مرتبهء نازلهء انسان است و با قطع نظر از ناخداى روان گسيخته و تار و مار است .\r\nيكى از ادله بر استقلال نفس و تجرد آن از ماده و عوارض آن را بازگو مىكنيم :\r\nگفته‌ايم كه نفس حدوثا جسمانى است و از همين قواى مادى و طبايع موجود در عالم جسمانى تكوين شده است و در دامن طبيعت پرورده شده و با جهان در ارتباط است . در عين حال در بسيارى از احوال و افعالش از ماده بىنياز است و از شبكه‌هاى صيد خود مستغنى . پس بايد گوهرى وراى طبيعت باشد .\r\nاما دليل : يكى اين كه در فرض مذكور در دروس گذشته كه از شيخ رئيس ، در مغايرت تن و جان ، نقل به ترجمه كرده‌ايم كه انسان مفروض معلق در هواى طلق و\r\n\r\n\r\n","description":"","footnote":"\r\n( 1 ) . چاپ سنگى ، ج 1 ، ص 278 .\r\n","page_name":" 338 ","page_number":348},
  {"content":"\r\n\r\nچنين و چنان كه يك يك را بازگو و شرح و بسط داده‌ايم ، در آن گاه از هيچ چيز آگاهى ندارد جز از ذات خود . بنابراين پرسش مىشود كه با چه چيز و از كدام آلت و قوهء ادراكى ادراك ذات خويش كرده است ؟ نيست مگر اين كه از ذات خود آگاهى دارد ، كه ادراك فعل خود اوست و مدرك خود اوست و مدرك خود اوست ؛ به حقيقت اتحاد ادراك و مدرك و مدرك ، در وجود واحد است . عبارت شيخ را نقل به ترجمه مىكنيم . آن جناب پس از بيان فرض مذكور ، كه دليل تجربى بر اثبات مغايرت نفس با بدن است ، فصلى معنون به تنبيه آورده و گفته است :\r\nتنبيه : در فرض مذكور و قبل از آن و بعد از آن ( يعنى در همه حال ) با چه چيز ذات خود را ادراك مىكنى و مدركى ( به فتح را ) كه ذات توست ، چيست ؟ آيا مدرك ( به كسر را ) را يكى از مشاعر ظاهرت و يا باطنت ، كه عقل و چيزهاى مناسب آن از قبيل خيال و وهم ، و يا قوه‌اى غير مشاعرت مىبينى ؟ پس اگر آن مدرك عقلت و قوه‌اى غير مشاعرت باشد كه با آنها ذاتت را ادراك مىكنى ، آيا با وسطى ادراك مىكنى يا به غير وسطى ؟ گمان نمىبرمت در فرض مذكور نياز به وسطى داشته شىء چه اين كه وسطى نيست ( زيرا مدرك ، در فرض مذكور ، از هر چه كه جز اوست غافل است ) پس باقى مانده است كه ذات خود را بدون نياز به قوهء ديگر و به وسطى ادراك كنى . پس باقى مانده است كه اين ادراك به مشاعر ظاهرت و يا به باطنت بدون وسطى باشد ، سپس بنگر .\r\nبدان كه بناى شيخ در كتاب نامبرده اين است كه هر فصلى كه حكم آن محتاج به برهان است ، مصدّر به اشاره است ؛ و آن فصل كه مشتمل بر مذهب باطل و يا سؤال باطل است معنون به وهم است ؛ و آن فصلى كه مشتمل بر حكمى است كه به ملاحظهء توجه به براهين گذشته و يا با تجريد موضوع و محمول از لواحق ، فهميده مىشود به تنبيه عنوان شده است ؛ و فصل نامبرده از قسم اخير است ، كه اگر درست در موضوع و محمول قضيه دقت شود ، حكم مىشود به اين كه انسان ادراك نفس خود نمىكند مگر به نفس خود نه به قوهء غير نفس خود و نه به توسط شىء ديگر .\r\n\r\n","description":"","footnote":"","page_name":" 339 ","page_number":349},
  {"content":"\r\n\r\n\r\nدرس نودم\r\nدانسته شد كه روح انسانى به اضافه و انتساب به بدن كه تصرف و تدبير بدن مىنمايد به عنوان نفس موصوف مىشود ؛ مثل اتصاف شخص به ناخدايى ، كه تصرف در كشتى و تدبير در آن مىنمايد . با اين تفاوت كه كشتى از ناخدا جداست و ناخدا از كشتى و كشتى مرتبهء نازلهء ناخدا نيست ، به خلاف بدن با روح كه مرتبهء نازله آن و قائم به آن است و به قطع علاقهء نفس از وى متلاشى مىشود و مضمحل مىگردد . و دانسته‌اى كه نفس ادراك ذات خود به عين ذات خود مىكند نه به واسطهء قوى و آلات آن ، و به عبارت ديگر نفس ناطقه مدرك ذات خود است و در اين ادراك احتياج به امر ديگر ندارد بلكه به نفس ذاتش مدرك خود است . و اين خود حجتى باهر است بر اين كه نفس وراى عالم طبيعت است و موجودى نورى است كه عين علم و شعور است و بذاته حيات است ، همچنانكه بذاته مدرك است .\r\nبه دنبالهء گفتار شيخ ابن سينا بازگشت مىكنيم ، آن جناب ، پس از فصل مذكور در درس پيش ، در اين كه انسان مدرك نفس خود به عين نفس خود است ، فصلى ، باز معنون به تنبيه ، در اين كه نفس محسوس نيست آورده است و سخنش اين است :\r\nتنبيه : آيا تحصيل مىكنى كه مدرك ( به فتح را ) تو ، پوست توست كه بصرت آن را ادراك مىكند ؟ اين نيست ؛ چه اگر تو از پوست منسلخ شوى و پوست ديگر بر تو متبدّل گردد ، تو تو هستى . يا مدرك تو آن است كه آن را با لمس كردنت ادراك مىكنى و حال اين كه ملموس نيست مگر از ظواهر اعضايت ؟ نه [ مدرك تو ، در فرض مذكور ، اعضاى ظاهر ملموست هم نيست 
  ] چه حال اعضا همان است كه گذشت [ يعنى اگر از اعضاى ملموس منسلخ شوى و اعضاى ديگر بدل آنها بر تو متبدل گردد تو تو هستى 
  ] و با اين وجود ، در فرض مذكور ، حواس را از افعالش اغفال داده‌ايم [ يعنى شخص از حواس و افعال آنها غافل بوده است و حواس را از كارشان باز داشته‌ايم 
  ] پس مبيّن بدار كه مدرك ( به فتح را ) تو ، در فرض مذكور ، عضوى از اعضاى تو ، از قبيل قلب و دماغ ، نيست ؛ چگونه بوده باشد ؟ و حال اين كه\r\n\r\n","description":"","footnote":"","page_name":" 340 ","page_number":350},
  {"content":"\r\n\r\nوجود آنها بر تو پوشيده است مگر اين كه به تشريح دانا شوى .\r\nو مدرك ( به فتح را ) تو جملهء ( همگى ) بدن تو نيست ، و چون خودت را بيازمايى برايت ظاهر است كه خودت را ادراك مىكنى و از تفاصيل اعضايت غافلى . [ پس مدرك تو جمله بدن و همگى آن نيست 
  ] و ادراك مركب از ادراك اجزايش كه هر يك غير مركب است منفك نمىشود ، و حال اين كه آگاهى يافته‌اى كه انسان در فرض مذكور از هر چه مغاير اوست غافل است . پس مدرك ( به فتح را ) تو چيزى ديگر جز اين اشياست كه تو آنها را ( در فرض مذكور ) ادراك نمىكنى و حال اين كه مدرك ( به كسر را ) ذات خود هستى و در اين كه تو تو باشى آن اشيا را ضرورى نمىيابى .\r\nپس مدرك ( به فتح را ) تو از عداد چيزى كه آن را با حس ادراك مىكنى به هيچ وجه من الوجوه نيست ، و همچنين از عداد چيزهايى شبيه حس كه پس از اين مىگوييم ( يعنى متخيّل و موهوم ) نيست .\r\nاز مطالب و تراجم فوق ، در اين درس و درس گذشته ، نتيجه حاصل شد كه نفس ناطقه غير از بدن و مدرك ذات خود به نفس ذات خود است و هيچ گاه از ذات خود غافل نيست چون مجرد از ماده و عوارض و لواحق و احكام آن است و حجاب حضور و صورت علمى و وجود جمعى و نورى بودن فقط ماده است . و اين معنى اختصاص به نفس ناطقه ندارد بلكه هر موجود عارى از ماده و احكام آن صورت علميه است و مدرك ذات خود به نفس ذات خود است و جوهرى نورى مستقل و قائم به ذات خود است . پس آن گوهرى كه مخرج نفس از نقص به كمال است ، علم و عالم و معلوم است و حيات محض و نور صرف است ، چون عارى از حجاب مادى است ؛ و اگر موجودى ، به حسب وجود و رتبه ، فراتر و برتر از وى بوده باشد موجودى اكمل و در نهايت كمال خواهد بود . بنابراين هر چه انسان از ماده بركنارتر بشود و تعلقش بدان كمتر و تجردش از آن بيشتر گردد ، انبساط روحى و انكشاف عقلى و فكرى وى بيشتر خواهد شد ؛ تا اگر به تمام و كمال از غطاء ماده به درآيد ، آثار روحى وى بسيار قوى و شديد خواهد شد .\r\n\r\n","description":"","footnote":"","page_name":" 341 ","page_number":351},
  {"content":"\r\n\r\nمعلم ثانى ابو نصر فارابى را در مدينهء فاضله ، در همين بحث كه داريم ، سخنى است كه به اختصار نقل به ترجمه مىكنيم تا موجب مزيد بصيرت گردد :\r\nآنچه كه صورت شىء را مانع است كه عقل و عاقل بالفعل گردد ماده‌اى است كه شىء مذكور در آن موجود است . پس هر گاه شىءاى در وجود خود محتاج به ماده نباشد ، به جوهر خود عقل بالفعل است . و همچنين مانع شىء از معقول بالفعل گرديدن همان ماده است ؛ لذا موجود مجرد قائم به ذات خود در اين كه بايد عقل و معقول بالفعل بوده باشد نياز به ذاتى ديگر ندارد ، بلكه ذات خودش عقل و عاقل و معقول بالفعل است .\r\n\r\nدرس نود و يكم\r\nروح انسانى را حاكم و حكم جميع ادراكات حواس شناخته‌ايم ، و آن را همواره آگاه به ذات خود و مدرك ذاتش به نفس ذاتش دانسته‌ايم ، و آن را گوهرى عارى از ماده و احكام آن و باقى به بقاى جاودانى تحصيل كرده‌ايم ، و او را مدرك كليات صرفه و عقليات محضه به دست آورده‌ايم ، و به منشأ و اصل حيات بدن بودن او پى برده‌ايم ، و به آغاز و انجام آن كه مسير تكاملى او از ابتداى حدوث جسمانى تا به تجرد ذاتى و بقاى روحانى آن است آگاه شده‌ايم ، و دانش و بينش را انسان ساز يافته‌ايم ، و با پاى راهوار برهان و دليل و ديدهء بيناى دانش و بينش و زاد و توشهء فحص و كاوش ، سفرى از طبيعت به ماوراى طبيعت كرده‌ايم ، و هر موجود مجرد را قائم به خود و او را ادراك و مدرك و مدرك خود ادراك نموده‌ايم ، و از پندارهاى بى اساس بسيارى بدر آمده‌ايم ، و به معارف حقه‌اى گويا شده‌ايم ، و در اين نود درس مرحله‌ها و گردنه‌هايى را پيموده‌ايم و براى سفرهاى سنگينتر علمى آماده گشته‌ايم ، و با اين همه رجزها كه خوانده‌ايم در حقيقت از هزاران يكى و از بسيار اندكى را كسب نكرده‌ايم ، بلكه از گلزار معارف بويى برده‌ايم و كأنّ از سوراخ سوزنى حقائق\r\n\r\n","description":"","footnote":"","page_name":" 342 ","page_number":352},
  {"content":"\r\n\r\nعوالم بيكران را مشاهده كرده‌ايم و هنوز به وادى حيرت قدم ننهاده‌ايم و به قول قدما طفل ابجد خوانى نشده‌ايم و مع ذلك به اميد ديدار پيش مىرويم كه در اين ره نباشد كار بىاجر .\r\nبه گفتار شيخ باز مىگرديم ، آن جناب ، بعد از فصل مذكور ، فصلى ديگر مصدر به وهم و تنبيه عنوان كرده است كه نقل مىكنيم :\r\nوهم و تنبيه : شايد بگويى من ذاتم را به وسطى كه فعل من است اثبات مىكنم ، پس واجب است كه در فرض مذكور فعلى يا حركتى يا جز آنها براى خود اثبات كنى و حال اين كه در آن فرض اعتبار كرده‌ايم كه تو را از اين گونه امور بر كنار داشته‌ايم .\r\nو با قطع نظر از فرض مذكور و به حسب امر اعم ( خواه در فرض مذكور و خواه در جز آن ) ، اگر فعلت را به طور فعل مطلق اثبات كنى ، واجب است كه به اين فعل مطلق فاعل مطلق اثبات كنى نه فاعل خاصّى كه ذات تو بعينه است ؛ و اگر فعلت را اثبات كرده‌اى كه فعل توست پس ذاتت را به فعل خود اثبات نكرده‌اى ، بلكه ذات تو جزيى از مفهوم فعل تو از آن حيث كه فعل توست مىباشد . پس آن جزء كه ذات تو است پيش از فعل در فهم اثبات شده است و لااقل اين كه آن جزء ( كه ذات توست ) با آن فعل باشد ( مع او باشد ) نه اين كه به واسطهء فعل ثابت شده است پس ذات تو مثبت است ( اثبات و ثابت شده هست ) نه به فعل .\r\nو هم در اين فصل ، سؤالى پيش مىآيد و آن اين كه انسان به واسطهء فعل نفس وجود نفس را اثبات كند .\r\nتنبيه جواب آن است كه اثبات انسان نفس خود را به واسطهء فعل نفس محال است .\r\nخواجهء طوسى در شرح اين فصل گويد :\r\nاثبات اشيايى كه وجود آنها مخفى است گاهى به علل آن‌هاست چنان كه در برهان لمّ ، و گاهى به معلومات آنهاست چنان كه در دليل . و وهم انسان به سوى اثبات ذاتش و به علل آن نمىرود ، چه وجود ذاتش برايش اظهر از وجود علل آن است پس اگر\r\n\r\n","description":"","footnote":"","page_name":" 343 ","page_number":353},
  {"content":"\r\n\r\nوهم در راه اثبات ذاتش برود شايد به معلولاتش كه افعال و آثار اوست برود ، چه اين كه اكثر قوى به افعال و آثار آنها اثبات مىشود ، و شيخ اين وهم را به دو وجه ابطال كرده است :\r\nيك وجه خاص به همين موضع است كه انسان در فرض مذكور غافل از افعال خود بوده با اين كه ادراك ذات خود مىكرده است . و يك وجه عام ، و آن اين كه فعل ، اگر اخذ شود از آن حيث كه فعلى است بدون اختصاص يافتن به فاعلش ، اين چنين فعل دلالت مىكند بر فاعلى نامعين ، و ممكن نيست كه انسان استدلال كند به فعل نامعين بر فاعل معين كه ذات اوست .\r\nو اگر اخذ شود از آن حيث كه فعل فاعل معين است ، پس فاعل معين است ، پس فاعل معين پيش از فعل معلوم است و لااقل اين كه با اوست ، ( يعنى با او معلوم است نه پيش از او ) ، پس امكان ندارد كه به چنين فعل استدلال بر فاعل معين كه ذات اوست بشود . و كوتاهى سخن اين كه استدلال به فعل بر فاعل استدلال ناقص است كه به معرفت ذات فاعل كه چه فاعلى است نمىكشاند . پس اثبات انسان نفس خود را به واسطهء فعل نفس محال است .\r\nاين بود گفتار خواجه در شرح متن گفتار شيخ . و آن كه در مقابل « برهان لمّ » گفت « چنان كه در دليل » ، يعنى در برهان إنّ ؛ كه بر « برهان إنّ » دليل نيز اطلاق مىشود . و كلام او كه استدلال به فعل بر فاعل استدلال ناقص است ، كلامى كامل است .\r\nفيلسوف بزرگ ، ملا هادى سبزوارى ، در لئالى منتظمه در منطق گويد :\r\n برهاننا بالّمّ و الإنّ قسم * علم من العلّة بالمعلول لمّ\r\nو عكسه انّ و لمّ اسبق * و هو بإعطاء اليقين اوثق\r\nفالوسط الواسط الاثبات بكلّ * ان ذا على الثّبوت واقعا يدلّ\r\nلمّ و قيل الآخر دليل * درج التّلازم هنا سبيل \r\nترجمهء دو بيت اول به فارسى چنين است :\r\n\r\n","description":"","footnote":"","page_name":" 344 ","page_number":354},
  {"content":"\r\n\r\n برهان ما قسمت شده بر « إنّ » و « لِمّ » * علمى كه از علت به معلول است « لمّ »\r\nو عكس آن « إن » است و « لِمّ » اسبق از اوست * و هم به اعطاى يقين اوثق از اوست \r\nپس خلاصهء اين درس اين شده است كه سائل مىپرسد به طريق برهان إنّ از آثار و افعال نفس اثبات نفس مىكنيم و شيخ اين سؤال را به « وهم » تعبير كرده است و در « تنبيه » آن را تزييف كرده است كه در فرض مذكور كه انسان را معلق در هواى طلق و چنين و چنان اعتبار كرده‌ايم در آن صورت فعلى و اثرى نبود و از هر گونه افعال و آثارش بر كنار بود ، و در غير فرض مذكور ، آيا به فعل عامّ اثبات نفس خود مىكنى يا به فعل خاصّ ؟ اگر به فعل عامّ باشد ، فعل عامّ حاكى از فاعل عامّ است يعنى فعل مطلق فاعل مطلق را اثبات مىكند نه فاعل خاص را كه نفس تو باشد ؛ و اگر به فعل خاص اثبات مىكنى ، آنگاه فعل خاص است كه به نفس تو انتساب يابد و اضافه گردد . و در اين صورت مصادره بر مطلوب لازم آيد كه دور باطل است ، چه در صورتى فعل خاص مىشود كه اضافه به ذات تو يعنى نفس تو گردد ، پس ذات تو در دليل اخذ شده است و حال اين كه مىخواهى از دليل اثبات نفس خود كنى .\r\nببين كه دانشمندان حقيقى انسان ساز چه موشكافيها در راه آشنا كردن انسانها به مسير تكاملى و ارتقاء و اعتلاى روحىشان كرده‌اند كه تا خوابيدگان را بيدار كنند و آنان را به غرض و غايت نهايىشان ، كه انسان شدن است ، برسانند . و چنان كه پى در پى تذكر داده‌ايم انسان كه خود را نشناخت ، از همه سعادتها و حظّ و لذّ انسانى محروم مىماند و به زندگانى حيوانى خو مىكند و الفت مىيابد .\r\nماديون در هر پوشاك و كوشك و زينت و زيور باشند ، از مسير انسانى منحرف‌اند چون خودشان را فراموش كرده‌اند و چون در فراموشخانهء ماده به سر مىبرند كه از مفيض علوم و واهب صور و مخرج نفس از نقص به كمال يكباره غافل\r\n\r\n","description":"","footnote":"","page_name":" 345 ","page_number":355},
  {"content":"\r\n\r\nشده‌اند و از نيل به سعادت باز مانده‌اند و هيچ نمىانديشند كه اين همه بزرگان انديشمند و نوابغ بنام دهر و مردم متبحر در علوم و فنون و صنايع و اين همه فلاسفه نامور و رجال علمى شناخته شده در جهانها و قرنها چه ديده‌اند و چه فهميده‌اند و چه يافته‌اند و چه چشيده‌اند و چه مىخواهند ، كه آن همه سوز و گداز روحى دارند و سرودهاى دلنشين در وصل و هجران به زبانهاى گوناگون مىسرايند ، كه اميدوارم كم‌كم به راه و روش آنها آشنا شويم و به اسرار نهانى آنها آگاه . خيلى جاى شگفت است كه مردك به فكر نهالى كه كاشته است مىباشد و آن را مىپايد تا به كمال برسد و ميوه دهد و از اين و آن دربارهء پرورش او مىپرسد ، اما به فكر خويش نيست كه كيست و انسان را تركيبى ماشينى مىداند كه چون پيچ و مهره‌هايش از هم جدا و گسيخته شد ديگر از او چيزى باقى و برقرار نيست و انسان همين تركيب صناعى و اعتبارى است و بس . بكوشد تا بخورد و بخوابد و بپوشد و بنوشد و بجوشد تا بخوشد . ديگر او را نه آغازى است و نه انجامى و نه حلالى و نه حرامى و نه هدف و غايتى و نه جزا و آخرتى و نه سعادت و شقاوتى . ببين تفاوت ره از كجاست تا بكجا ، انسانى آن شود و انسانى اين كه چه مىخواهد و چنين مىنالد .\r\n سينه خواهم شرحه شرحه از فراق * تا بگويم شرح درد اشتياق\r\nهر كسى كو دور ماند از اصل خويش * باز جويد روزگار وصل خويش \r\nتا چه رسد به انسانهايى كه فراتر از اين كس‌اند .\r\n\r\nدرس نود و دوم\r\nدر فرضى كه شيخ براى اثبات نفس عنوان كرده است هيچ گونه اصطلاح فنى منطق و فلسفه در آن به كار برده نشده است . نه صغرى و نه كبرى و نه الفاظ و اصطلاحات ديگر بلكه معنى صرف و ادراك و حضور موجودى براى خودش است . اين خود نمونه‌اى بارز است كه ممكن است معانى ادراك بشود و هيچ لفظى\r\n\r\n","description":"","footnote":"","page_name":" 346 ","page_number":356},
  {"content":"\r\n\r\nبراى او وضع نشده باشد و انسان در مسير تكاملى خود حقائى را ادراك كند كه از تعبير آن عاجز باشد و الفاظ رائج براى تأديهء آنها كافى نباشد و يا اصلا آنها را در قالب الفاظ نتوان آورد كه به قول شيخ شبسترى در گلشن راز :\r\n معانى هرگز اندر حرف نايد * كه بحر قلزم اندر ظرف نايد \r\nاين نكته فايده‌اى است كه از فرض مذكور در اثبات نفس عائد شده است و شايد كه در بسيارى از حالت و مقامات بلكه مقالات ما به كار آيد . و اگر كسى گفت : « آنچه كه اندر دل بود اظهار آن مشكل بود » ، در پى انكار آن برنيايى كه شايد در نهانخانهء هستى رازهايى نهفته باشد كه بدانها دست نيافته باشى و ديگران دست يافته باشند و لفظ نداشته باشند كه در كسوت الفاظ در آوردند . چنان كه از بزرگى پرسيدند : اين سخنان را به چه روى گويى ؟ گفت : به آنچه بر دل من وارد مىشود .\r\nاگر چه ما هنوز در عالم سر و معنى سيرى نكرده‌ايم و به ارباب اسرار و معانى سرى نسپرده‌ايم و كار ما بدانجا نكشيده است كه معانى را ادراك كنيم و در تعبير و تأديهء آن ناتوان بمانيم ، ولى اشارتى در باب وضع الفاظ نماييم كه شايد در مسير دانش‌پژوهى ما به كار آيد .\r\nالفاظى كه به زبان هر قوم براى معانى وضع شده است بديهى است كه تا كسى عالم به وضع نبوده باشد ، از شنيدن الفاظ به معانى آنها منتقل نمىشود ، بلكه اصواتى مىشنود . و اين همان است كه امروز مىگويند فلانى در فلان زبان درس خوانده است رشته و تخصص او اين است كه به زبان فلان فرقه آشنا شده است .\r\nمعنى اين حرف اين است كه به وضع لغات آنها آگاهى يافته و زحمت كشيده است كه تازه از حيث آگاهى به لغات و الفاظ آن قوم شايد در حد يكى از عوام آن قوم رشتهء تخصص به دست آورده است . البته فرا گرفتن زبان گروهى هنرى است كه در حد خود پسنديده است و كسى را زبان طنز و اعتراض بر آن نيست ؛ ولى اگر زبان نردبانى براى عروج به علوم و معارفى كه در آن زبان نوشته شده است ، گردد ، كمال است . و به همين سبب زبانهايى كه اين چنين‌اند شهرت جهانى و همگانى يافته‌اند ،\r\n\r\n","description":"","footnote":"","page_name":" 347 ","page_number":357},
  {"content":"\r\n\r\nچون زبان عربى و فرانسه .\r\nاكنون سخن ما در اين است كه وضع الفاظ براى همهء معانى ، و حداقل براى اكثر آنها ، از ديدگاه طبيعت است و رنگ ماده گرفته است ، چون الفاظ براى معانى كه با آنها در كاريم و بدانها نياز داريم وضع شده‌اند ، و ما با همين وضع انس و علاقه يافته‌ايم و از انتقال يافتن به معانى كه در طول معانى مادى قرار گرفته‌اند در زحمت مىافتيم ، و چه بسا بر اثر علاقهء لفظ با معنايى احوال و اوصاف آن معنى را در قالب لفظ او به معنى ديگر مىدهيم و دچار اشتباه و حيرت مىشويم تا چه رسد كه الفاظ را از معانى اين نشأه كوچ دهيم و به نشأهء ديگر ببريم . مىدانيد كه اشتراك الفاظ چقدر موجب اشتباه مىشود كه رنگ معنايى به معنايى انتقال مىيابد و اشكال و اعتراض پيش مىآيد . ببينيد چه قدر تفاوت است ميان معنى يك لفظ شير و يك لفظ زنبور : يكى زنبور نوش است و ديگرى زنبور نيش ، آن زنبور انگبين است و اين زنبور زهرآگين . در لغت عرب انگبين را « عسل » گويند و گزيدن را « لسع » و « لسع » مقلوب « عسل » است . آن « زنبور عسل » است و اين « زنبور « لسع » كه به كلى خلاف و معكوس و مقلوب آن است . آن كجا و اين كجا ؟ به قول ملاى رومى در اوائل دفتر اول مثنوى :\r\n هر دو گون زنبور خوردند از محل * ليك شد زان نيش و زين ديگر عسل\r\nهر دو گون آهوگيا خوردند و آب * زين يكى سرگين شد و زان مشك ناب\r\nهر دو نى خوردند از يك آبخور * آن يكى خالى و اين پر از شكر\r\nصد هزاران اين چنين اشباه بين * فرقشان هفتاد ساله راه بين \r\nو نيز در « شير » گفته است :\r\n آن يكى شير است اندر باديه * آن يكى شير است اندر باديه\r\nآن يكى شير است كادم مىخورد * آن يكى شير است كادم مىخورد \r\nمعلم ثانى ، ابو نصر فارابى ، رساله‌اى ، مثل ديگر رسائلش موجز و مفيد و محققانه ،\r\n\r\n","description":"","footnote":"","page_name":" 348 ","page_number":358},
  {"content":"\r\n\r\nبه نام جمع بين رأيين دارد كه بعضى از آراى استاد و شاگرد ، افلاطون و ارسطو ، را ، كه به ظاهر مباين و مغاير هم مىنمايد ، جمع علمى نموده است و هر دو را تصويب و تصحيح كرده است و به هر دو حق داده است كه استاد بدان لحاظ گفت و شاگرد بدين لحاظ . در آن رساله ناله‌اى دارد به اين مضمون كه ما معانى را آن چنان كه هستند و ادراك مىكنيم نمىتوانيم به الفاظى كه رائج است تعبير كنيم ، كه اين الفاظ مبين و معرف آن معانى لطيف و دقيق نيستند . پس از آن گفته است كه اگر از من بخواهى الفاظى ديگر ابتداء و رأسا براى آن معانى وضع كنم كه مؤدّى آنها شود برايم مقدور و ميسور نيست ؛ چه هرگونه الفاظى وضع كنم باز همهء آنها از اين عالم طبيعت برخاسته‌اند و هرگز براى ايفاى مقاصد و معانى بسنده نخواهند بود . شما مقدارى تأمل بفرماييد ، ببينيد همهء الفاظ و عبارات محدودند و بدون هيچ استثنا مادىاند و به صفات ماده متصف‌اند و عالم علم و غيب را دانستى كه معانىاند و غير متصف به اوصاف و احكام ماده ، پس چگونه موجود محدود مىتواند مبين و معرف نامحدود باشد ، مگر اين كه بفرماييد الفاظ و عبارات مثل ديگر موجودات مادى سايه و نمونه و نشانهء حقائق عالم ماوراى طبيعت‌اند و به فراخور سعهء وجودى و قابليت قالبشان حكايتى از آن عالم دارند . وقتى در پيرامون همين معانى در انديشه بودم ، اين چنين در خاطرم گذشت و در دفتر نكاتم نگاشتم كه : بينايان اين جاييها را روازن آنجايى بينند و نابينايان آنجائى را در قوالب اين جاييها در آوردند .\r\nيكى از مطالب بلند و بسنده كه دربارهء وضع الفاظ فرموده‌اند اين است كه الفاظ براى معانى اعم وضع شده‌اند . مفاد اين سخن اين است كه هر معنى را در عالم خودش حكمى خاص و صورتى خاص است ، بلكه ارباب اعداد و حروف گفته‌اند حروف را در هر عالم صورتى است و نيكو گفته‌اند . مثلا قلم نزد ما تبادر مىيابد به آلتى چوبين يا آهنين كه كاتب در دست مىگيرد و بدان مىنويسد ، و لوح به آن قطعه سنگ سياه و يا تخته سياه و كاغذ و غير آنها كه بر آنها مىنگارد . و اين لوح و قلم مادى است كه بدانها انس و علاقه پيدا كرده‌ايم . اما ارباب معانى مىفرمايند هر چه\r\n\r\n","description":"","footnote":"","page_name":" 349 ","page_number":359},
  {"content":"\r\n\r\nواسطهء نگارش است قلم و هر چه كه پذيرندهء نقش و نگار و خط و كتابت است لوح است ، و هر يك از لوح و قلم را مراتبى است كه بعضيها مادىاند و بعضيها مجرد از ماده و احكام آن ، يعنى لوح و قلم ، بر موجودات ماوراى طبيعت نيز به معانى لطيف و دقيق اطلاق مىشود كه اگر آن را تنزّل دهيم تا در عالم ماده خود را نشان دهد اين لوح و قلم مادى مىشود . و اگر اين لوح و قلم مادى را تجريد كنيم و بالا ببريم ، همان لوح و قلم نورى عارى از ماده مىگردد و به قول جناب مير فندرسكى :\r\n چرخ با اين اختران نغز و خوش و زيباستى * صورتى در زير دارد آنچه در بالاستى\r\nصورت زيرين اگر با نردبان معرفت * بر رود بالا همان با اصل خود يكتاستى \r\nو باز ميزان كه نزد ما اسم برده مىشود ، ذهن متبادر مىگردد به ترازوى دو كفه‌دار كه به لغز و چيستان گفتند گفتند : عجايب صنعتى ديدم در اين دشت كه شش پا و دو سم دارد ميان پشت دم دارد ؛ اما ميزان اختصاص به ترازوى خاص ندارد بلكه هر چه بدان چيزى وزن و سنجيده گردد ميزان است . علم منطق را ميزان ناميده‌اند صحيح است كه صحت و سقم نتيجهء قياسهاى منطقى بدان سنجيده مىشود ؛ و علم عروض ميزان سنجش اشعار است ؛ و در علم صرف عربى « ف ع ل » را ميزان گفته‌اند كه حروف اصلى از حروف زائد بدان معلوم مىگردد ، صحيح است . آلتى را كه برودت و حرارت هوا بدان سنجيده مىشود ، آن را ميزان الحرارة مىگويند ، صحيح است ؛ و همچنين تب‌سنج و فشارسنج را ميزان بناميم ، صحيح است . و هر چه از قبيل واحدهاى كيلو و ليتر و متر و نظائر آنها ، كه بدانها اشياء سنجيده مىشوند ، ميزان‌اند « سند »  ( sonde )  را ، كه به عربى « مسبار » گويند ، و طبيب با آن عمق جراحات را مىفهمد و مىسنجد ، ميزان است . مسطره‌اى كه خطاط به وسيله آن كاغذ را خطكشى مىكند تا راست بنويسد و كج نرود ، ميزان اوست . الگوى خياط و نقشهء مهندسى ميزان آنان است . همهء اقسام قپانها ميزان سنجش اشيايند . شاقول و طرازى كه بنايان و معماران بدانها راستى و كجى ديوارها و هموارى و ناهموارى سطح زمين را\r\n\r\n","description":"","footnote":"","page_name":" 350 ","page_number":360},
  {"content":"\r\n\r\nمىسنجند ، ميزان آنهاست . و همچنين معيارهاى ديگر بيشمار كه ارباب حرف و صنايع آنها را در يك‌يك عمل حرفه و صنعت خود به كار مىبرند ميزان آنهاست . و اگر انسانى را كه در آداب انسانى فرد نمونه و سمبل است كه رفتار و كردار ديگران را به دو بسنجيم و او را معيار در صحت و بطلان اعمال و اقوال ديگران قرار بدهيم ، ميزان بناميم باز صحيح است . نقطه گذارى را براى حدود حروف در مشّاقى و تعلم خط ، كه قد الف چند نقطه و دهن نون چند نقطه با هر قلمى كه نوشته مىشود بوده باشد ، ميزان بناميم صحيح است . و ميزانهاى بسيار ديگر .\r\nو همچنين كلمه « چراغ » ، كه به لغت عربى « سراج » مىگويند : از آن چراغى كه نفت و فتيله دارد تا اين چراغ برق ، با همه اقسام و انواع گوناگون ، چراغ‌اند . ملاى رومى ، در مثنوى ، آفتاب را چراغ ناميده است :\r\n اين چراغ شمس كو روشن بوَد * نز فتيله پنبه و روغن بوَد \r\nچراغ هر چيزى است كه آدمى با نور آن از وحشت تاريكى رهايى مىيابد و راه را از چاه تميز دهد . بنابراين آفتاب و ماه چراغ‌اند ، و انسانى كه ديگران از نور دانش و بينش و حسن رأى و تدبير او حق و باطل را تميز مىدهند چراغ است . « 1 » و خود علم چراغ است .\r\nو همچنين آسمان و زمين ، اگر روح انسان را آسمان و تن او را زمين بناميم ، صحيح است ؛ و عالم ماوراى طبيعت آسمان است و جهان طبيعت زمين . ملاى رومى آسمان را مرد و زمين را زن ناميده است ، البته صحيح است :\r\n آسمان مرد و زمين زن در خرَد * هر چه آن انداخت اين مىپرورد \r\n\r\n\r\n","description":"","footnote":"\r\n( 1 ) . چنان كه در قرآن كريم ، رسول الله - صلى الله عليه و آله و سلم - چراغ ناميده شده است :   يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً وَ داعِياً إِلَى اللَّهِ بِإِذْنِهِ وَ سِراجاً مُنِيراً   ( احزاب / 33 : 47 ) چراغ را به عربى « سراج » گويند ، و شمس در قرآن « سراج » ناميده شده است :  وَ جَعَلَ الشَّمْسَ سِراجاً  ( نوح / 71 : 17 ) . در اطلاق « سراج » بر رسول الله عليه السّلام و شمس ، مطلبى رياضى و طبيعى است كه در دروس آتيه عنوان مىكنيم .\r\n","page_name":" 351 ","page_number":361},
  {"content":"\r\n\r\n گرنه از هم اين دو دلبر مىمزند * پس چرا چون جفت در هم مىخزند \r\nو همچنين جميع لغات و لااقل اكثر لغات هر زبانى در هر جهانى حكمى دارد و به صورتى مخصوص خود را نشان مىدهد . نبايد در مفاد لغات جمود به كار برد .\r\nشما همه احوال بيدارى خود را در عالم خواب مىبينيد ، در خواب مسافرت دو ماهه مىكنيد و روزها و شبها را مىگذرانيد ، با اين كه همهء مدت خواب ديدن شما به لحاظ اين نشأه يك ساعت يا كمتر بود ؛ ببينيد احكام اين دو نشأهء همسايهء يكديگر چقدر متفاوت است . در اين الفاظ و در اين احوال و در اين اطوار ادراكات و شؤونات وجودى انسان درست تأمل بفرماييد ، اين حرفها را سرسرى نگيريد ، در پيرامون آنها فكر بفرماييد ، كه فكر شما را به اسرار بسيارى آگاهى مىدهد . به هوش باشيد ، اين مباحث را حلقهء گوش خود قرار دهيد و فراموش نفرماييد . در اين درس ، به همين اندازه اكتفا مىكنيم تا كم‌كم كه به زبان يكديگر بيشتر و بهتر آشنا شديم ، شايد بحث و فحص بيشتر و بهتر در اين مطالب پيش بگيريم . ملاى رومى در اول مثنوى گويد :\r\n با لب دمساز خود گر جفتمى * همچو نى من گفتنيها گفتمى \r\n\r\nدرس نود و سوم\r\nدر درس گذشته دو مطلب تحصيل كرده‌ايم : يكى امكان ادراك معنى بدون اين كه لفظى براى او بوده باشد و ديگر اين كه الفاظ براى معانى اعم وضع شده‌اند نه براى آنچه ذهن ما بدانها انس گرفته و به آنها متبادر مىشود . مطلب اول را گفته‌ايم كه فائده‌اى است ؛ از فرض مذكور ، دليل تجربى شيخ بر اثبات نفس عائد شده است . و مطلب دوم از اوّل پيش آمده است . و دنبالهء فرض نامبرده وهم و تنبيه بود كه از آن نتيجه حاصل شد . استدلال از فعل بر فاعل ، اعنى استدلال معلول بر علت ، كه برهان انّ است ، استدلال ناتمام و ناقص است . سخنى از رنه دكارت نقل كرده‌ايم كه\r\n\r\n","description":"","footnote":"","page_name":" 352 ","page_number":362},
  {"content":"\r\n\r\nگفت : مىانديشم پس هستم . « 1 »\r\nدر اين درس ، مىخواهيم به گفتار دكارت آشنايى بيشتر پيدا كنيم و در پيرامون سخن فوق او بحث كنيم . نخست قسمتى از گفتارش را از كتاب سير حكمت در اروپا ، تأليف فروغى ، نقل مىكنيم كه برخى نكات سودمند دارد و كتاب مذكور خود كتاب مفيدى است ، ولى فهميدن اين گونه كتب علمى به هر زبانى باشد احتياج به تعليم و تعلم اين گونه دروس و مطالب و حرف شنيدن از دهن استاد كارآزموده دارد . شما پيش از خواندن اين دروس ، از آن كتاب و نظائر آن طرفى نمىبسته‌ايد ؛ ولى اكنون تا اندازه‌اى به زبان آنها آشنا شده‌ايد كه ديگران به كلى از آنها بيگانه‌اند . فاضل نامبرده جناب فروغى ، گويد :\r\nكاميابى كه دكارت در اكتشافات علمى حاصل نموده ، همه در روزگار جوانى و از سن بيست تا سى دست داده بود ؛ و ليكن همت بلند او به آن نتايج قانع نمىشد و همواره در فكر تأسيس فلسفه و حكمتى بديع ، و به عبارت ديگر عالم كل بود ؛ زيرا او نيز مانند قدما ، نظر داشت به اين كه حكمت بايد جمع معلومات و بيان كلى عالم خلقت باشد ، چنان كه در بعضى از نوشته‌هاى خود مىگويد فلسفه يعنى خردمندى و خردمندى ، گذشته از حزم و عقل ، عبارت است از معرفت كل آنچه انسان مىتواند بداند ، خواه براى پيشرفت كار زندگانى باشد خواه براى حفظ تندرستى يا اختراع فنون .\r\nو در جاى ديگر مىگويد : فلسفهء حقيقى جزء اولش مابعد الطبيعه است و جزء دومش طبيعى ؛ و بنابراين فلسفه درختى است كه ريشه‌اش مابعد الطبيعه و تنه‌اش طبيعى است ، و شاخهايى كه از اين تنه برمىآيد علوم ديگر مىباشند كه عمدهء آنها طب و اخلاق و علم الحيل « 2 » است . و نظر بر همين عقيده ، بر خلاف ارسطو و پيروان او كه از طبيعت ابتدا كرده به ما بعد الطبيعه منتهى مىشدند ، دكارت در فلسفه از\r\n\r\n\r\n","description":"","footnote":"\r\n( 1 ) .  Jepense Doncjesuis . \r\n( 2 ) .  mecanique \r\n","page_name":" 353 ","page_number":363},
  {"content":"\r\n\r\nما بعد الطبيعه آغاز كرده به طبيعت مىرسد . به عبارت ديگر آنها از ظاهر به باطن پى مىبرند دكارت از باطن پى به ظاهر برده است .\r\nاين مرد هوشمند متوجه بوده است كه در عنفوان جوانى ، شخص هر اندازه با قريحه و استعداد باشد براى تأسيس حكمت آماده نيست . بنابراين ، پس از يافتن روش علمى و اكتشافاتى كه در علوم نمود چند سالى باز به سير آفاق و انفس پرداخته و در كار جهان تجربه حاصل كرد و يك چند در هلاند گوشهء انزوا گرفته آنگاه بناى نوشتن تصنيف و چاپ و نشر معلومات و مباحثهء قلمى با فضلاى عصر خود گذاشت ، و فلسفهء او از مجموع آن تصانيف و نوشته‌ها بايد استنباط شود .\r\nبنابراين آنچه پيش گفتيم ، تحقيقات فلسفى دكارت شامل دو قسمت است :\r\nما بعد الطبيعه و طبيعت . آنچه راجع به مابعد الطبيعه است در بخش چهارم گفتار و رسالهء تفكرات و بخش اول رسالهء اصول فلسفه بيان كرده است . و تحقيقات راجع به طبيعت را در رساله‌هاى چند قيد نموده و ماحصل آنها را در بخش دوم و سوم و چهارم رسالهء اصول فلسفه مندرج ساخته است .\r\nدكارت همچنانكه در روش كسب علم ، جادهء كوبيدهء پيشينيان را رها كرده راه تازه در پيش گرفت ، نسبت به خود علم نيز همين شيوه را اختيار كرد ، يعنى آنچه را از پدر و مادر و مردم و استاد و معلم و كتاب آموخته بوده نيست انگاشت ، بساط كهنه را بر چيده و طرح نو در انداخت . پس بنا بر اين گذاشت كه جميع محسوسات و معقولات و منقولات را كه در خزينهء خاطر دارد ، مورد شك و ترديد قرار دهد ، نه به مقصد اين كه مشرب شكاكان اختيار كند كه علم را براى انسان غير ممكن مىدانند ، بلكه به اين نيت كه به قوهء تعقل و تفحص شخصى خويش اساسى در علم به دست بياورد و مطمئن شود كه علمش عاريتى و تقليدى نيست . به عبارت ديگر ، شك را راه وصول به يقين قرار داد و از اين رو آن را شك دستورى « 1 » يعنى مصلحتى خوانده\r\n\r\n\r\n","description":"","footnote":"\r\n( 1 ) .  doutemethodique \r\n","page_name":" 354 ","page_number":364},
  {"content":"\r\n\r\nاست و گاهى هم شك افراطى « 1 » مىگويد تا آشكار باشد كه عمدا شك را به درجهء افراط و مبالغه رسانيده است . و موجبات شك و ترديد در معتقدات را چنين بيان مىكند كه به محسوسات اعتبار نيست ، زيرا حس خطا بسيار مىكند ؛ و چون در خواب شخص به هيچ وجه شبهه در بطلان مشهودات خويش ندارد و حال آن كه يقينا باطل است ، از كجا مىتوان اطمينان كرد كه معلومات بيدارى همان اندازه بى اعتبار نيست . و آيا يقين است كه من خود موجودم و داراى جسم و جان ؟ و چگونه مىتوان دانست كه مشيت خداوند بر اين قرار نگرفته كه من در خطا باشم يا شيطان قصد گمراهى مرا ننموده است ؟ و حتى يقين من به اين كه دو و سه پنج مىشود شايد از شبهاتى باشد كه شيطان به من القا كرده است ، و بنابراين كليهء افكار من باطل باشد . پس فعلا تكليف من آن است كه در همه چيز شك داشته باشم و هيچ امرى از امور را يقينى ندانم .\r\nچون ذهن به كلى از قيد افكار پيشين رها شد و هيچ معلومى نماند كه محل اتكا بوده و مشكوك نباشد ، متوجه شدم كه هر چه را شك كنم اين فقره را نمىتوانم شك كنم كه شك مىكنم . چون شك مىكنم پس فكر دارم و مىانديشم . پس كسى هستم كه مىانديشم . پس نخستين اصل متيقن و معلومى كه به دست آمد ، اين است كه « مىانديشم ، پس هستم » . اين عبارت كه « مىانديشم ، پس هستم » يا فكر دارم ، پس وجود دارم در تاريخ فلسفهء اروپا باقى مانده و معروفترين يادگار دكارت است .\r\nفضلاى معاصر او خرده‌گيرى كرده و گفته‌اند : با آن كه به برهان قياس پشت پا زده بودى ، در اساس فلسفهء خود برهان اقامه نمودى و بدون اين كه ملتفت باشى صغرى و كبرى ترتيب دادى ، به اين قسم : « هر چه مىانديشد وجود دارد و من مىانديشم پس وجود دارم » و لازمهء اين استدلال آن است كه پيش از تصديق بر وجود خود ، دو مقدمهء ديگر يعنى صغرى و كبراى سابق الذكر را تصديق كرده باشى ، پس شك\r\n\r\n\r\n","description":"","footnote":"\r\n( 1 ) .  d outehyperbolique \r\n","page_name":" 355 ","page_number":365},
  {"content":"\r\n\r\nدستورى خراب شد و اساس فلسفه باز به اصول منطقى برگشت آن هم ناقص ، زيرا كه كبراى قياس خود را ثابت ننمودى .\r\nاما دكارت جواب گفته است كه اين اصل كه « انديشه دارم پس وجود دارم » از ترتيب قضاياى صغرى و كبرى به دست نيامده بلكه به وجدان و بداهت دريافته‌ام ، و از روش خود به در نشده‌ام كه تنها معلومات سادهء بسيط را كه صرف به وجدان ادراك كنم و در نظرم بديهى باشد مورد قبول قرار دهم .\r\nدكارت مىگويد : پس از آن كه به هستى خويش مطمئن شدم ، توجه كردم به اين كه چه هستم ، و ديدم هيچ حقيقتى را دربارهء خود نمىتوانم به يقين قائل باشم جز فكر داشتن ، زيرا تا فكر دارم مىتوانم خود را موجود بدانم و اگر فكر ( شعور ) از من زائل شود دليلى بر وجود داشتنم نخواهد بود ، و چون وجودم ( يعنى وجود نفس يا ذهنم ) فقط مبتنى بر فكر داشتن است و اثبات اين وجود در حالى ميسر شد كه هنوز وجود بدن و اعضاى آن ثابت نگرديده ، پس اثبات وجود نفس محتاج به اثبات بدن و مكان و لوازم ديگر نيست . پس حقيقت و ماهيت من ( يعنى نفس من ) جز فكر چيزى نيست . و از كلمات دكارت برمىآيد كه مرادش از فكر ، همهء احوال و متعلقات نفس است ، از حس و خيال و شعور و تعقل و مهر و كين و اراده و تصور و تصديق و غير آنها . و مىگويد : هر گاه كسى مدعى شود كه مدركات محسوس و مخيّل يقينىتر از علم به وجود نفس يا ذهن است ، گوييم چنين نيست ، زيرا محسوسات و مخيّلات را هم ذهن درك مىكند ، خواه حقيقت داشته باشند يا تخيّل صرف باشند دليل بر وجود ذهن يا نفس كه آنها را درك يا تخيل مىكند مىباشند و در اين خصوص شبهه نمىتواند كرد .\r\nپس از اثبات وجود نفس و متعلقات آن نخستين حقيقتى كه دكارت خود را بر اثبات آن توانا ديده ، وجود صانع است ؛ و ليكن مقدمة مىگويد : در ضمن اين تحقيقات يك اصل هم بر من مسلم شد و آن اين است كه هر چه را عقل روشن و متمايز دريابد حق است ، چنان كه يقين من به وجود نفس از اين جهت ميسر شد\r\n\r\n","description":"","footnote":"","page_name":" 356 ","page_number":366},
  {"content":"\r\n\r\nكه آن را روشن و متمايز دريافتم و اين حكم براى تحصيل علم در دست من قاعدهء كلى است .\r\nمقدمهء ديگر اين كه به جز نفس آنچه من ادراك مىكنم ، جز احوال نفس ، يعنى آنچه بر ضميرم مىگذرد ، چيزى نيست . الخ .\r\nاين بود آنچه كه خواستيم از دكارت از سير حكمت در اروپا نقل كنيم . در پيرامون گفته‌ها و تحقيقات علمى او ، اگر چه شرح و بسط فراوان داده‌ايم ، ولى عصاره و خلاصهء آنچه را كه شنيده‌ايد به عبارت در مىآوريم كه سبب مزيد بصيرت است .\r\nعلاوه اين كه در هنگام ضرورت مأخذ مراجعهء شما مىشود و هميشه در اختيار شماست ؛ اگر چه اعتماد و اتكاء به دفتر و يادداشت موجب شد كه اغلب مردم از به كار انداختن قوهء حافظه دست كشيدند و همان دفتر يادداشت و در بند نمودن آگهىها را در دفتر به منزلت قوهء حافظهء خودشان قرار داده‌اند و در هنگام ضرورت به اين قوهء منفصل خود مراجعه مىنمايند . كيف كان ، به بيان اشاراتى در توضيح برخى از مطالب فوق مىپردازيم كه هم ورزش فكرى است و هم روش علمى و هم دخيل در تشحيذ ذهن ؛ و درس بعدى را اختصاص به اين غرض مىدهيم .\r\n\r\nدرس نود و چهارم\r\nاين درس را به بحث و كاوش در پيرامون برخى از مطالب دكارت كه در درس پيش گذرانده‌ايم مىپردازيم : آن كه گفت « همواره در فكر تأسيس فلسفه و حكمتى بديع و به عبارت ديگر عالم كل بود زيرا او نيز مانند قدما نظر داشت به اين كه حكمت بايد جمع معلومات و بيان كلى خلقت باشد » .\r\nدر دروس پيش اشارتى رفت و در خارج توضيح داده‌ايم كه شيئيت شىء به صورتش است نه به ماده‌اش حتى سرير به هيأت خود سرير است نه به چوبش ، و سيف به حدت خود سيف است نه به آهنش ، و صورت هر چيز تمام حقيقت اوست و به عبارتى ديگر ، هر چيز به صورت خود است و عالم عالم است به\r\n\r\n","description":"","footnote":"","page_name":" 357 ","page_number":367},
  {"content":"\r\n\r\nصورت خود نه به ماده خود ، و صورت اشياء در حقيقت همان صورت علميه‌اى است كه انسان بدانها عالم مىشود و به عبارت ديگر صورت اشياء را ادراك كرده است و معلوم بالذات اوست . و حكما در فايدهء اقتناء حكمت و غايت آن گفته‌اند اين است كه انسان به فرا گرفتن حكمت ، عالم عقلى مضاهى يعنى مشابه عالم كيانى مىگردد . « 1 » و در تعريف حكمت گفته‌اند كه حكمت علم به احوال موجودات ، آن چنان كه در واقع و نفس الامرند ، به قدر طاقت بشرى است . و شيخ در شفا آورده است كه نفس ناطقه ، كمال خاص به او اين است كه عالم عقلى گردد ، صور كل در وى مرتسم شود ( چاپ سنگى ، ج 2 ، ص 636 ) .\r\nآن كه گفته است « فلسفه يعنى خردمندى ، و خردمندى گذشته از حزم و عقل عبارت است از معرفت كل آنچه انسان مىتواند بداند الخ » . « 2 »\r\nابوريحان بيرونى كه همهء تأليفات او علمى و گرانقدر و ارزشمند است ، در كتاب شريف ماللهند ، كه حقا حاوى بسيارى از مطالب و نكات بلند در فنون علوم است ، در باب سوم آن ، كه از قدماى هفتگانهء حكماى يونان ، ملقب به اساطين حكمت يعنى ستونهاى دانش و از آراى آنان در دو دسته موجودات عقلى و حسى سخن به ميان آورده ، گفته است :\r\n\r\n\r\n","description":"","footnote":"\r\n( 1 ) . اسفار ، ج 2 چاپ سنگى ، ص 195 و اعلم ان الشيخ نص فى بعض رسائله بان كل شىء بصورته الخ .\r\n( 2 ) . در لغت فرانسه  philosophe  به ضم لام و زاى هوز ( چون حرف  S  ميان دو حرف صدادار قرار گرفته است و همچنين ديگر مشتقات آن ، چنان كه در ديكسيونرهاى فرانسه بيان شده است ) مصدر آن فيلزف  philosopher  است ؛ يعنى به افكار حكمى و فلسفى پرداختن و فلسفه گفتن و مشاجرات و مباحثات با نهايت كردن يعنى در فلسفه فرو رفتن است . و فيلزف كه مشهور آن فيلسوف است به معنى حكيم است .\r\nدر ديكسيونر لاروس پورتو آمده است اصل گرك آن فيلس‌فس است مركب از فيلس يعنى دوست و از سوفيا يعنى حكمت و دانش و فرزانگى و عاقلى و دانائى مىباشد .\r\n ( gr . philsophos , dephilos , ami , etsophia , sagesse ) \r\nو فلاسفهء اسلامى در كتب فلسفى فيلسوف را معنى كرده‌اند به محبّ الحكمه ؛ يعنى دوستدار دانش .\r\n","page_name":" 358 ","page_number":368},
  {"content":"\r\n\r\nو هذا رأى السوفية و هم الحكماء فانّ سوف باليونانيّة الحكمة و بها سمّى الفيلسوف پيلاسوپا اى محب الحكمة و لمّا ذهب فى الاسلام قوم الى قريب من رأيهم سمّوا باسمهم و لم يعرف اللقب بعضهم فنسبهم للتوكل إلى الصفّة و انهم اصحابها فى عصر النبى صلّى اللّه عليه و إله ثم صحّف بعد ذلك فصيّر من صوف التيوس . الخ . ( ص 24 چاپ حيدر آباد دكن )\r\nيعنى اين رأى سوفيه است ( با سين سعفص ) و سوفيه حكمايند ، زيرا كه سوف در يونانى حكمت است ، و به همين كلمهء سوف فيلسوف « پيلاسوپا » ، يعنى محب حكمت ، ناميده شد . و چون در اسلام گروهى قريب به رأى سوفيه ( يعنى حكما ) در موجودات عقلى و حسى رفته‌اند ، به اسم آنان سوفيه ناميده شدند . و چون برخى از مردم متوجه اين لقب سوفيه نبودند اين گروه را به توكل و اعتماد به صفّه نسبت داده است كه آنان اصحاب صفّه در عصر نبى صلّى اللّه عليه و آله بودند . سپس بعد از آن تصحيف شد اين كلمه را از صوف تيوس ( پشم بزها ) دانسته‌اند ( يعنى سوفيه با سين را به تصحيف و تحريف صوفيه با صاد خواندند و آن را مشتق از صفه و صوف گرفتند ) .\r\nطوائف صوفيه در اشتقاق كلمهء « صوفى » حرفهاى گوناگون به ميان آوردند برخى از صفه و برخى از صوف گرفته‌اند و برخى حرفهاى ديگر دارند ولى تحقيق همان است كه اين رجل فحل علمى ، ابوريحان بيرونى ، افاده فرموده است .\r\nآن كه گفته است « و در جاى ديگر مىگويد فلسفهء حقيقى جزء اولش مابعد الطبيعه است و جزء دومش طبيعى » دكارت به برهان لمّ از علت به معلول سير كرده است و بدان كه همهء فلاسفهء حقيقى قديما و حديثا سراى هستى را به طور كلى اين چنين قسمت كرده‌اند ، يعنى بر دو قسم تقسيم نموده‌اند . جز اين كه برخى نزولا از ماوراى طبيعت به طبيعت آمدند و برخى ، به عكس ، صعودا از طبيعت به ماوراى آن ، و به اعتباراتى گوناگون هر يك را نام برده‌اند از قبيل دنيا و آخرت ، عالم خلق و عالم امر ، عالم شهادت و عالم غيب ، عالم طبيعت و عالم إله و اسامى ديگرى كه در بعد عنوان مىكنيم ، نامهاى نخستين براى اين سرا و دومين براى آن سرا . و فيلسوف حقيقى مؤمن به عالم غيب و شهادت است و فلسفهء حقيقى معرفت هر دو قسم به\r\n\r\n","description":"","footnote":"","page_name":" 359 ","page_number":369},
  {"content":"\r\n\r\nنور استدلال و برهان است . معلم ثانى ، فارابى ، در چند جاى كتب خود تصريح كرده است كه فيلسوف كامل و امام يكى است .\r\nآن كه گفته است : « بنابراين ، فلسفه درختى است كه ريشه‌اش مابعد الطبيعه و تنه‌اش طبيعى است و شاخهايى كه از اين تنه برمىآيد علوم ديگر مىباشند » ، فلسفه حكمت است و سراى هستى يكپارچه حكمت بلكه حكيم است و عالم يعنى علم انباشته روى هم ، و مبدأ حكمت ماوراى طبيعت است كه وعاى حكمت و اصل حكمت است و اوست كه مخرج مستعدهاى دار طبيعت از قوه به فعل است ، و در حقيقت صورت و شيئيت اشياء است . درخت فلسفه ، ريشهء آن مابعد الطبيعه است ، چنان كه انسان هم ريشهء او ، كه سر اوست ، به سوى همان آسمان معارف است و از آنجا حكمت مىگيرد و حكيم مىگردد . در تطابق كونين ، كه يكى انسان و ديگر جهان است ، درست تأمل بفرما كه هر دو وزان هم‌اند . جهان انسان است و انسان جهان ، و آن به سان اين است و اين به سان آن . اگر در كنار درخت قرار گيرى و خود را با آن قياس كنى ، خويشتن را درختى باژگونه يا بى كه آن از زمين گيرد و رويد و تو از آسمان . و خود را با جهان قياس كنى ، هر دو را درختى يكسان بينى .\r\nحكيم بزرگ بابا افضل كاشى را سخنى به غايت نيكوست كه عالم درختى است كه بار و ثمرهء او مردم است ، و مردم درختى است كه بار و ثمرهء وى خرد است ، و خرد درختى است كه ثمرهء او لقاى خداى تعالى است .\r\nعلماى اخلاق رؤوس فضائل انسانى را عفت و حكمت و شجاعت گفته‌اند ، و مجموع اين رؤوس را عدالت ، و ديگر اخلاق فاضله را فروع يعنى شاخه‌هاى آن ، همچون درختى كه منشعب مىشود به شاخها بزرگ و هر شاخه به چندين شاخه‌هاى خرد ، كه اميدواريم زمان بحث آنها فرا رسد .\r\nآن كه گفته است : « و نظر بر همين عقيده بر خلاف ارسطو و پيروان او كه از طبيعت ابتدا كرده الخ » . ارسطو و پيروان او كه مشائين‌اند از راه حركت به محرك رسيده و اثبات صانع كرده‌اند ، و حركت در طبيعيات است ؛ و نيز شيخ رئيس و\r\n\r\n","description":"","footnote":"","page_name":" 360 ","page_number":370},
  {"content":"\r\n\r\nشاگردان او ، در كتب فلسفى ، طبيعيات را بر الهيات مقدم داشتند چنان كه شفا و اشارات و نجات و دانشنامهء علائيه و تحصيل گواه‌اند . انسان ، چون در دامن طبيعيات باليده و با آنها محشور است ، نخستين بار در فكر فهميدن احوال اعيان طبيعى مىافتد و در طبيعيات سير عملى مىكند و كم‌كم از طبيعيات منتهى به ماوراى آنها مىشود و به مبدأ هستى آرام مىگيرد . و چون عالم شهادت مظاهر و مجالى آثار وجودى عالم غيب است و هر اثرى نمودار دارائى مؤثر خود است ، از ظاهر به باطن و از شهادت به غيب سفر مىكند .\r\nحكماى متأخر ما ، چون صدر المتألهين و اتباعش ، بحث در طبيعيات را پس از امور عامّه و الهيات آورده‌اند و متأله سبزوارى در حكمت منظومه به همين ممشى مشى نموده است بلكه عمدهء صدر المتألهين عمده نظر او ، الهيات و مسائل كلى وجود ، كه از آن تعبير به امور عامه ، مىگردد ، مىباشد و چهار جلد كتاب اسفار او ، بدان بزرگى ، همه اين چنين است . چنان كه خودش در تعليقاتش بر الهيات شفاى شيخ گويد : كتاب كبير ما ، مسمّى به اسفار ، چهار جلد است و همه در الهيات است ( چاپ سنگى ، ص 256 ) و نيز شاهد ديگر در اين موضوع از خود اسفار داريم كه در تعليقاتم بر اسفار آورده‌ام ، مگر اين كه در شرح هدايهء اثير الدين ابهرى به وزان هدايه ، كه به سبك شيخ ، اول در طبيعيات و بعد در الهيات است ، در آغاز آن بحث در طبيعيات كرد و پس از آن در الهيات .\r\nآن كه گفته است : « پس بنابراين گذاشت كه جميع محسوسات و معقولات الخ » مرادش از شكاكان ، سوفسطائيان‌اند كه منكر حقيقت و واقعيت‌اند . از آن جمله ، علم را براى انسان غير ممكن مىدانند كه علم در نظرشان واقعيتى ندارد . درس سوم و چهارم در عقيدت سوفسطائيان و رد آن بحث شده است . و شك دستورى و مصلحتى كه گاهى هم شك افراطى گفته شد ، براى هر عالم محقّق در راه تحقيق و بررسى مطالب علمى پيش مىآيد تا در ميان شكها و اعتراضات و ترديدها به نور برهان و فروغ استدلال گمشدهء خود را بيابد و به مراد خويش نائل گردد . اين امرى\r\n\r\n","description":"","footnote":"","page_name":" 361 ","page_number":371},
  {"content":"\r\n\r\nغريزى و جبلّى هر انسان است ، و هر كس كه بيدار شد و سرمايهء كسب معارف دارد چنين حالت ، كه شرط و دستور و مصلحت حقيقت‌يابى است ، به او روى مىآورد ؛ جز اين كه دكارت آن را به زبان و قلم آورد ، و گرنه آنچه او گفت ديگران نيز بگفتند ، الّا اين كه او آشكارا گفت و ديگران نهفتند و يا به تعبيرات مشابه آن بيان كردند ؛ و گرنه انسانى كه هر چه را بشنود و انديشد ، در نظر نخستين رد يا قبول كند به گفتهء شيخ رئيس اين چنين كس از فطرت انسانيت منسلخ است . خلاصه ، شك مذكور خود دستورى براى هر دانش‌پژوه است و مصلحت هر محقّق اين است . منتها در برخى از موارد ، بر اثر غموض مسائل و يا ويژگى حالت اشخاص ، شك به افراط مىكشد .\r\nآن كه گفته است : « به محسوسات اعتبار نيست ، زيرا حس خطا بسيار مىكند » حس در ادراكات خود خطا بسيار مىكند و انسان آنچه را با اين حواس ادراك مىكند ، آن را به طور مطلق مسلم نمىداند ؛ بلكه بسيارى از ادراكات حواس را تكذيب مىكند . ابن مسكويه ، در طهارة الاعراق ، در اثبات اين كه نفس جوهرى روحانى و وراى حواس جسمانى است گويد : نفس حاكم ادراكات محسوسه است بلكه غير محسوسه هم ؛ مثلا چشم جرم شمس را كوچك مىبيند و نفس ناطقه آن را تكذيب مىكند و اين حكم را از حس نمىگيرد ، زيرا حس مضادّ خودش در حكمش نيست ، او كوچك مىبيند و در نزد او جز اين نيست ، آن كه مىگويد واقع جز اين است امرى است وراى قوهء باصره ، و همچنين در ادراكات ديگر حواس و حاكم بودن نفس بر ادراكات آنها ( نقل به ترجمه ) .\r\nآن كه گفته است : « و چون در خواب ، شخص به هيچ وجه شبهه در بطلان مشهودات خويش ندارد الخ » ، اين مطلب به طور مطلق ناصواب مىنمايد و اندكى در اين موضوع بحث كرده‌ايم و بحث از خواب به تفصيل پيش مىآيد و ما مطابق سبك و انسجام دروس ، اگر چه سخنى از نبوت و پيغمبرى به ميان نياورده‌ايم ، ولى حكيم فردوسى در زندگى انوشيروان فرمايد :\r\n مگر خواب را بيهده نشمرى * يكى بهره دانَش ز پيغمبرى \r\n\r\n","description":"","footnote":"","page_name":" 362 ","page_number":372},
  {"content":"\r\n\r\nآن كه گفته است : « آيا يقين است كه من خود موجودم و داراى جسم و جانم » ، اين سخن مقدمه است براى اثبات هستى و وجود واقعيت و حقيقت خودش كه در بعد مىگويد : « مىانديشم پس هستم ، يا فكر دارم پس وجود دارم » . پس اين برهان او ردّ شكّاكان ، كه سوفسطائيان‌اند ، مىباشد كه وجود دارم و هستم يعنى واقعيت و حقيقتى دارم .\r\nآن كه گفته است : « اين فقره را نمىتوانم شك كنم » ، مؤيد ، بلكه نصّ صريح است كه سبك پژوهش وى رد سوفسطائيان و اثبات واقعيتى كه همان وجود دارم و هستم مىباشد ؛ و نظير اين سخن را در درس سوم و چهارم گفته‌ايم .\r\nآن كه گفته است : « و چگونه مىتوان دانست كه مشيّت خداوند بر اين قرار نگرفته كه من در خطا باشم الخ » اين پندار مجرد فرض و صرف بيان شقوق احتمال است زيرا محال است كه در نظام ربانى و دفتر سمع الكيانى مشيت خداوند عالم به خطاى كسى قرار بگيرد .\r\nآن كه گفته است : « چون شك مىكنم ، پس فكر دارم و مىانديشم ، پس كسى هستم كه مىانديشم الخ » ، چنان كه گفته‌ايم ، روش سبر و تقسيم او در اثبات واقعيتى به عنوان وجود و هست است ، و اين نخستين اصل متيقّن و معلوم است كه دكارت بدست آورد .\r\n\r\nدرس نود و پنجم\r\nاين درس دنبالهء درس قبل است .\r\nآن كه گفته است : « مىانديشم پس هستم ، يا فكر دارم پس وجود دارم » اين فكر ، كه به فارسى همان انديشه است ، غير از معنى فكر در اصطلاح منطق است كه در درس سى و دوم بيان كرده‌ايم ؛ چه آن ، فعلى از افعال نفس است كه ممكن است انسان از آن خالى و بر كنار باشد ؛ ولى فكرى كه دكارت مىگويد ، همان است كه فروغى در دو جاى سير حكمت در اروپا توضيح داده است : يكى اين كه از كلمات\r\n\r\n","description":"","footnote":"","page_name":" 363 ","page_number":373},
  {"content":"\r\n\r\nدكارت برمىآيد كه مرادش از فكر همهء احوال و متعلقات نفس است ، از حس و خيال و شعور و تعقل و مهر و كين و اراده و تصور و تصديق و غير آنها . و ديگر اين كه غفلت نكنيم كه مراد دكارت از فكر ، اعّم از حس و شعور و تعقل و غير آنهاست ؛ و انسان هيچ‌گاه از چنين فكر خالى نمىباشد ، زيرا كه همان ادراك نفس به ذات خود است .\r\nآن كه گفته است : « با آن كه به برهان قياس پشت پا زده بودى الخ » ، چنان كه براى ملاى رومى نيز پيش آمد ، در مثنوى گويد : پاى استدلاليان چوبين بود / پاى چوبين سخت بىتمكين بود كه مطابق شكل اول قياس نتيجه اين مىشود كه پاى استدلاليان سخت بىتمكين بود . پس ملاى رومى با استدلال بر عليه استدلال مىجنگد . علاوه بر اين كه در هر قياس بايد صغرى و كبراى آن تمام و بىدغدغه باشد تا نتيجهء آن قطعى و مسلّم بود ، ولى صغراى شكل مذكور ، يعنى « پاى استدلاليان چوبين بود » ، صرف ادعائى از ملاى رومى است و بيان نكرده است كه چرا پاى استدلاليان چوبين است . و استدلالى را رسد كه بگويد : پاى استدلاليان رويين بود / پاى رويين سخت با تمكين بود كه نتيجه مىشود : پاى استدلاليان سخت با تمكين بود . اكنون به همين قدر گفتار اكتفا مىكنيم و شرح و بسط آن را به بعد موكول مىنماييم .\r\nآن كه گفته است : « زيرا كبراى قياس خود را ثابت ننمودى » كبراى قياس اين است :\r\n« هر چه مىانديشد وجود دارد » ؛ و ترتيب طبيعى قياس به صورت شكل اول اين است : من مىانديشم ، و هر چه مىانديشد وجود دارد ، پس من وجود دارم . كلمهء صغرى مؤنث اصغر و كبرى مؤنث اكبر است ؛ موضوع نتيجه را ، به لحاظ لفظ « موضوع » كه مذكر است ، اصغر گويند ؛ و محمول آن را ، كه غالبا از حيث مفهوم اعّم از موضوع است ، و به مناسبت اعّم ، آن را اكبر مىگويند ؛ و آن مقدمه‌اى كه مشتمل بر اصغر است به لحاظ كلمهء « مقدمه » كه مؤنّث است صغرى ؛ و آن ديگر را به همين بيان كبرى گويند ؛ و آن رابطه و واسطهء انتساب اكبر به اصغر را ، كه ناچار بايد در هر يك از دو مقدمه باشد تا واسطه ربط گردد ، أوسط نامند . و هر يك از موضوع و\r\n\r\n","description":"","footnote":"","page_name":" 364 ","page_number":374},
  {"content":"\r\n\r\nمحمول و أوسط نامبرده را حدّ گويند ، و حدّ اصغر و حدّ اكبر و حد أوسط تعبير مىشود ، و به فرمودهء شيخ در منطق دانشنامهء علائيه ( ص 63 ) : گردش كار بر اين سه پاره است و ايشان را حد خوانند .\r\nآن كه گفته است : « توجه كردم به اين كه چه هستم الخ » ، پس از اثبات واقعيت و حقيقت خود كه سوفسطائى را رد كرده است ، اكنون شروع كرده است در اثبات نفس كه آن حقيقت و واقعيت انديشمند ، نفس است . يعنى اثبات نفس را نيز مبتنى بر فكر كرده است ، چنان كه در بعد تصريح مىكند كه « پس ، اثبات وجود نفس محتاج به اثبات بدن الخ » و چنان كه فروغى گفته است « پس از اثبات وجود نفس و متعلقات آن ، نخستين حقيقتى كه دكارت خود را الخ » ، پس دكارت از راه انديشه ، كه شعور نفس به خود و حضورش در نزد خودش است ، دو چيز ثابت كرده است : يكى اين كه او را واقعيتى است ، و ديگر اين كه نفس وراى بدن است ، و به نتيجهء دوم نيز تنصيص كرده است كه « پس ، اثبات وجود نفس محتاج به اثبات بدن و مكان و لوازم ديگر نيست » و به اين نتيجه ، مادى را ردّ كرده است .\r\nآن كه گفته است : « و اثبات اين وجود در حالى ميسر شد كه هنوز وجود بدن و اعضاى آن ثابت نگرديده » اين همان است كه از شيخ رئيس ، در درس بيست و دوم ، از اشارات و شفا نقل كرده‌ايم ، و محققين از فلاسفهء اروپا ، مانند واليو و فورلانى ، بر اين اعتقاد بودند كه دكارت اين دليل را از فيلسوف ايرانى ابن سينا گرفته است . و اينجانب گويد شايد توارد خاطرين باشد .\r\nآن كه گفته است : « و از كلمات دكارت برمىآيد كه مرادش از فكر الخ » ، از درس بيست و دوم ، مغايرت نفس با بدن دانسته شد ، از دو درس هشتاد و نهم و نودم ، معلوم شد كه نفس مدرك ذات خود به نفس ذات خود است و هميشه شاعر به خود ، نه خواب او را فرا مىگيرد و نه پينگى ، و اين همان است كه مىگويند انسان هيچ گاه خالى از فكر نيست ، يعنى هميشه به خود آگاه است . و در درس نود و يكم دانسته شد كه فعل نفس مطلقا ، خواه فعل خاص و خواه فعل عام ، اثبات نفس\r\n\r\n","description":"","footnote":"","page_name":" 365 ","page_number":375},
  {"content":"\r\n\r\nنمىكند ، كه در صورت نخستين دور لازم آيد و در صورت دوم اثبات فاعل مطلق مىكند ، و خلاصه اين بود كه اثبات انسان نفس خود را به واسطهء فعل نفس محال است . پس اگر مراد از فكر ، در طريق دكارت ، فكر به اصطلاح منطقى باشد كه فعلى از افعال نفس است ، اشكال بر او وارد مىآيد كه از اين فعل آيا فعل خاص را وسيلهء اثبات نفس قرار داده‌اى و يا فعل عام را ، و در هر صورت محال لازم آيد . اما اگر مراد از فكر مطلق شعور نفس و علم و آگاهى او به خودش باشد كه شيخ نيز در فرض مذكور هواى طلق و انسان معلق آورده ، كه در آن حال انسان از هر چيز غافل است جز از ذات خود ، اشكال مذكور پيش نمىآيد ، چنان كه فرعى توضيح داده بود كه مرادش از فكر همين معنى دوم است نه اصطلاح منطقى كه فعلى از افعال نفس است ، و چنان كه خود دكارت تصريح كرده و نتيجه گرفته بود كه گفت : پس حقيقت و ماهيت من ( يعنى نفس من ) جز فكر چيزى نيست . يعنى انسان همان شعور و ادراك است و انديشه و بينش و دانش همان نفس است . به قول ملاى رومى : اين برادر تو همان انديشه‌اى / مابقى خود استخوان و ريشه‌اى . و دكارت در مقدمهء دومى كه از او نقل كرده‌ايم گفت : بجز نفس آنچه من ادراك مىكنم جز احوال نفس يعنى آنچه بر ضميرم مىگذرد چيزى نيست .\r\nآن كه گفته است : « در ضمن اين تحقيقات يك اصل هم بر من مسلم شد الخ » ، اين اصل در كتب اساطين حكمت بسيار اهميت دارد كه انسان آنچه را ادراك مىكند معيار تميز ميان حق و باطل آن چيست . از كجا القاآت روحى خود را مطابق با واقع تشخيص مىدهد و آن را وسوسهء نفسانى و بازيچه‌هاى قوهء خيال و بافته‌هاى آن نمىداند ؟ ولى اين زمان بگذار تا وقت دگر كه مقدارى بيشتر و بهتر به زبان همديگر آشنا شديم عنوان مىكنيم . و عمدهء نظر ما در اين دو درس اخير اين بود كه فكر و انديشه ، در گفتار دكارت ، حمل بر فكر به اصطلاح منطقى نشود تا اعتراض بر او شود كه از فعل نفس اثبات نفس كرده است و آن محال است .\r\nمطالبى را كه از دكارت نقل كرده‌ايم التفات فرموده‌ايد كه همهء آنها در فلسفهء\r\n\r\n","description":"","footnote":"","page_name":" 366 ","page_number":376},
  {"content":"\r\n\r\nپيشين ريشه دارد و من آنچه در آراء و افكار فلسفى اين دانشمند بنام فحص كرده‌ام تازه‌اى از او نيافتم ، اگر چه انديشه‌هاى بلند دارد و ما كلمات سودمندش را در طى مباحث نقل خواهيم كرد و با علم و عالم دشمنى نداريم و از روى تعصب حرف نمىزنيم . شگفتا كه امروز ( دوشنبه چهاردهم خرداد 1358 ه ش مطابق نهم رجب 1399 ه ق ) در نسخه‌هاى مخطوط جناب استادم ، مرحوم علامه شعرانى روحى فداه ، سير مىكردم ، در رساله‌اى كه به نام تاريخ فلسفه نگاشته است ، بيوگرافى  ( Biographie )  دكارت و آراى فلسفى او را موجز و مفيد بيان فرموده ، ديدم كه اظهار داشت : ما وقتى طريقهء دكارت را مىخوانيم تعجب مىكنيم كه مطالب وى سخن تازه نيست جز چيزهايى كه ما مىدانيم و پيش ما مسلم است و مع ذلك مردم اروپا سخنان او را چيز تازه در مقابل اقوال قرون وسطى دانستند ، براى آن كه از قرون وسطى درست خبر نداريم و گمان مىكنيم فلاسفهء اسكولاستيك « 1 » مانند فلاسفهء قرون وسطاى مشرقى بوده‌اند . و در مطلب فوق كه گفتار دكارت در اثبات هستى و واقعيت خود و همچنين در اثبات نفس است فرموده : قسمت چهارم كتاب ديسكور « 2 » در الهيات است و خلاصهء كتاب مزبور از اين قرار است كه من مىتوانم در تمام چيزها شك كنم ، حتى در محسوسات ، يعنى هر چه مىبينم بگويم واقعيت ندارد چون در خواب هم چيزهايى مىبينم و گمان مىكنم هست و چون بيدار شوم بطلان خيال من معلوم مىشود . اما اگر در عالم رؤيا به عقل خود چيزى را واضح و روشن دريابم ، مثلا 2 + 3 پنج مىشود ، در صحت آن ولو بيدار شوم شك ندارم و يقين دارم من چنين\r\n\r\n\r\n","description":"","footnote":"\r\n( 1 ) .  scolastique  ، يعنى شيوهء مدرسه اسكولاستيك ، اسكولاستيك در باب چيزى گفته مىشود كه مطابق معمول مدارس بياموزند ، درسى ، مكتبى ، مربوط به مدارس قرون وسطى ، مؤلف كتب فلسفى قديم و فلسفهء متكلمين ، تعليمات حكمت و فلسفهء مخصوص به قرون وسطى ( فرهنگ فرانسه به فارسى سعيد نفسى ) ؛ و مراد استاد در عبارت فوق همان معنى اول است ، يعنى چيزى كه مطابق معمول مدارس بياموزند .\r\n( 2 ) .  Discourd  يعنى گفتگو ، مذاكره و نحو آنها .\r\n","page_name":" 367 ","page_number":377},
  {"content":"\r\n\r\nخوابى ديده و چنين چيزى به خاطرم گذشته است . آنگاه مىگويد من در تمام عالم شك دارم جز وجود خودم . چون فكر مىكنم ، پس هستم ؛ زيرا كه مسلما مىدانم چيزى كه نيست فكر نمىكند .\r\nچون نظير اين بيان دكارت در نمط سوم از اشارات شيخ الرئيس موجود است ، معلوم نيست او از كتاب اشارات خبر داشته و آن را مطالعه كرده است يا آن كه اتفاقا چيزى به نظر او رسيده و موافق با نظريهء شيخ اتفاق افتاده است . اين يقين نسبت به روح است نه بدن زيرا كه بدن نيز با حس ادراك مىشود و اعتماد بر حس نبايد كرد و يقين به وجود روح قبل از يقين به وجود بدن است .\r\nملاحظه مىفرماييد كه ميان تعبير استاد در موضوع خواب با آنچه فروغى در كتاب سير حكمت در اروپا نقل كرده است چه قدر تفاوت است ! و هر دو در زبان فرانسه استاد بودند و از كتاب دكارت ترجمه كردند و اين جانب اكنون كه در آمل در حضور شما هستم دسترسى به كتابهاى دكارت ندارم . بايد خود عبارت فرانسهء دكارت را ديد و نقل كرد ، آنگاه داورى نمود . ولادت دكارت در 1596 ميلادى و وفات او در 1650 است . در مسافرتى كه به سوئد كرد ، چون ضعيف المزاج بود و هواى سوئد بسيار سرد است ، به مرض ريوى ( ذات الريه ) در سن پنجاه و چهار سالگى درگذشت ، و استخوانهاى او را 17 سال بعد از وفاتش به فرانسه آورده در كليساى سن تتن  ( Saiete - Etienne - du - uont )  دفن نمودند .\r\nصدر المتألهين و دكارت ، اين دو فيلسوف شرق و غرب ، معاصر هم بودند .\r\n\r\nدرس نود و ششم\r\nما در راه دانش‌پژوهى خودمان از بود ، كه هستى و نخستين مشهود ماست ، آغاز كرده‌ايم ؛ و نزديكترين هستى را به خودمان همان هستى خودمان يافته‌ايم ؛ به عبارت ديگر در اين مسافرت علمى ، مبدأ آن خودمان شده‌ايم ، و تا الآن در خودمان سير مىكنيم . طرفه راه شگفتى است كه از خود او آغاز كرده‌ايم و در خود او سير\r\n\r\n","description":"","footnote":"","page_name":" 368 ","page_number":378},
  {"content":"\r\n\r\nمىكنيم و نمىدانيم اين راه پايان است يا نه ؟ تا توان داريم ، راه مىرويم ببينيم چه پيش مىآيد . حافظ نويدى داده است كه\r\n گر چه منزل بس خطرناكست و مقصد ناپديد * هيچ راهى نيست كو را نيست پايان غم مخور \r\nو از سير انفسى پى برديم كه نفس انسانى گوهرى عارى از ماده و احكام آن است و آن را مستكمل يافتيم و آغاز او را جسمانى و انجام او را روحانى شناختيم . و از استكمال به حقيقتى قاهر بر او و مخرج وى از نقص به كمال راه يافتيم ، كه از عالم طبيعت به عالم إله ، كه همان ماوراى طبيعت است ، سفر كرديم و حق داريم كه بگوييم به همين اندازه الهى شديم ، و اصولى چند بدست آورديم ، و اكنون چند اصل ديگر كه در دروس اخير تحصيل كرده‌ايم تحرير مىكنيم :\r\nاصل 66 - مرگ فقط قطع علاقهء نفس از طبيعت و مادهء بدن است نه تباهى و زوال نفس .\r\nاصل 67 - آنچه كه صورت شىء را مانع از عقل و عاقل شدن و همچنين معقول بالفعل گرديدن است ، ماده‌اى است كه شىء مذكور در آن موجود است .\r\nاصل 68 - استدلال از فعل بر فاعل ، كه استدلال از معلول بر علت و در اصطلاح برهان انّ است ، استدلال ناتمام و ناقص است ، لذا اثبات انسان نفس خود را به واسطهء فعل نفس ، محال است .\r\nاصل 69 - الفاظ براى معانى اعم وضع شده‌اند و روزنه‌هايى به سوى معانى حقيقى اشيايند نه مبيّن و معرّف واقعى آنها ، اعنى معانى را آن چنان كه هستند نمىشود در قالبهاى الفاظ در آورد كه هر معنى را در عالم خودش حكمى خاص و صورتى خاص است .\r\nاز دروس و بحوث گذشته به ثبوت رسيده است كه اثبات نفس ناطقه مبتنى بر فكر است ، و انسان همان انديشه و هوش و بينش است ، و هيچ‌گاه شعور و آگاهى از انسان سلب نمىشود ؛ و اين حيات است كه خود ذاتا حى است و از پرتو او طبيعت بدن ، كه جسم و ماده است ، آثار حيات دارد ؛ چه ، مشاهده مىكنى كه هر موجودى\r\n\r\n","description":"","footnote":"","page_name":" 369 ","page_number":379},
  {"content":"\r\n\r\nاين خصوصيت و صفت حيات را ندارد نه حركت دارد و نه اراده و نه قدرت و نه هيچ‌گونه احساس و ادراك ؛ و اين همه آثار حيات ، از قبيل ادراك و احساس مثلا كه در بدن مىنگرى ، بدون هيچ استثناء به اقتضاى آن صفت حيات و گوهر حى ، به نام جوهر نفس است ؛ زيرا خيلى روشن است كه حيات ، آثار آن در جسم عارضى است ، و گرنه هر جسمى بايد مدرك وحى بوده باشد و هر عارضى بايد به امرى ذاتى منتهى بشود ، به قول مير فندرسكى :\r\n هر چه عارض باشد او را جوهرى بايد نخست * عقل بر اين گفتهء ما شاهد گوياستى \r\nآرى ، به تحقيق دانسته‌اى كه بدن به جان زنده است ، و جان ذاتا زنده است ؛ و چون جان از بدن قطع علاقه كند ، بدن را حيات يعنى زندگى نيست بلكه مقابل و ضد آن است كه آن را مرگ مىگوييم . به فارسى زندگى و مردگى گويند و به تازى حيات و موت . آثار حيات را در بدن عارضى يافتى و از آن به حياتى ذاتى منتهى شده‌اى كه جوهرى ذاتا حى و شاعر و خبير و عالم ، به نام نفس است كه حيات به تن داده است و او را زنده گردانيده و زنده نگه مىدارد . اما نفسى كه در راه استكمال ، روز به روز بلكه دم به دم ، حيات او بيشتر و وجود او قويتر و نور آگاهى و بينش او فزونتر مىگردد ، كه نه ماده او را از نقص به كمال تواند برد و نه خود بذاته واجد است كه مادّه را معدّ يافتى و تحصيل حاصل را محال ؛ پس آن كه مخرج نفس از نقص به كمال است و دم به دم او را حيات مىبخشد خود حى و حيات محض است و ذاتا حيات و عين حيات است ، چه معطى شىء فاقد آن نيست و به نحو اتم و اكمل و اشدّ و اقوى واجد است ؛ و آن حقيقتى كه ذاتا حيات است ، يعنى آن موجودى كه ذاتا حى است ، محال است كه موت بر او عارض شود و يا خواب و پينكى بر او دست يابد ، و به زبان قرآن كريم  لا تَأْخُذُهُ سِنَةٌ وَ لا نَوْمٌ  . و دانستى كه يكى از نامهاى عالم ماوراى طبيعت آخرت است ، و اين دار آخرت را شناختى كه عين حيات است ، و هر سعادتمندى كه تا به همين اندازه از درسهاى ما آگهى يافته باشد از جان و دل تصديق مىكند و به سر حد يقين اعتراف و اقرار مىكند كه ماوراى نشأهء\r\n\r\n","description":"","footnote":"","page_name":" 370 ","page_number":380},
  {"content":"\r\n\r\nطبيعت حيات صرف است و به بيان قرآن :  إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا يَعْلَمُونَ  .\r\nدر اين مقام بسيار شايسته است كه دو مطلب از رسالهء تاريخ فلسفهء جناب استاد علامه شعرانى ، كه در درس پيش از آن نام برده‌ايم ، از بيوگرافى سقراط ، تقديم بداريم :\r\nفلسفهء سقراط . . . براى تحصيل بايد چه علومى را اختيار كرد و از همه مهمتر شمرد ؟ و طريقه‌اى كه در تحصيل انسان را بهتر به مقصود برساند چه طريقه‌اى است ؟ سقراط خودشناسى و اخلاق را از همه مهمتر مىشمرد . گويند وقتى از كنار معبد دلف عبور مىكرد ديد بالاى آن نوشته « خود را بشناس » ، همين كلام را اساس فلسفهء خود قرار داد . فلاسفهء قبل از سقراط تماما فكر خود را متوجه اين نموده بودند كه عالم به چه كيفيت و از چه ماده تكون يافته . سقراط گفت اين سخنها بيهوده است و براى ما هيچ فائده در دانستن آن نيست ، و آنچه براى ما مفيد است آن است كه بدانيم خود ما چه هستيم و براى چه آفريده شده‌ايم و سعادت ما در چيست ، و كارى بكنيم كه براى خود و ديگران فائده داشته باشيم . لذا گفته‌اند سقراط فلسفه را از آسمان به زمين آورد ، يعنى از مباحثى كه انسان راهى به آن ندارد منصرف نموده وارد مباحثى شد كه انسان مىتواند اعمال نظر كند ، و ليكن حقيقت اين است كه سقراط فلسفه را از زمين به آسمان برد زيرا كه از عالم جسمانى وارد عالم روحانى شد .\r\nدر طرز بيان نيز سقراط طريقهء خاصى داشت ، چون معتقد نبود كه استاد بايد مطالب را تحقيق و كامل نموده به شاگرد تلقين كند ، بلكه بايد از شاگرد سؤال و با او مكالمه و مباحثه نمايد تا خود شاگرد به فكر خود به كنه مطلب علمى برسد و خودش فكور و محقق شود .\r\nسقراط در مباحثه ابتدا چند سؤال ساده ، كه ماهرانه ترتيب داده بود ، از طرف خود مىپرسيد و طرف جوابهاى او را مىداد . آنگاه سقراط او را ملزم مىكرد كه اين جوابهائى كه تو داده‌اى نتيجه‌اى بر خلاف مقصود تو مىدهد . لذا مىگويند طريقهء\r\n\r\n","description":"","footnote":"","page_name":" 371 ","page_number":381},
  {"content":"\r\n\r\nسقراط قابلگى بود ، چون از عقول مردم نتيجه را مانند فرزند بيرون مىآورد .\r\nمثلا از طرف مىپرسيد : آيا يخ سرد است ؟ او جواب مىداد بلى . مىگفت : آيا سردى ضدى دارد ؟ - بلى . - آن ضد كدام است ؟ حرارت . آيا ممكن است يخ گرم باشد ؟ - نه ، چون گرمى ضد سردى است و چيزى صفتى بر ضد طبيعت خود را نخواهد داشت .\r\nباز مىپرسيد : آيا عدد سه فرد است ؟ - بلى . - آيا فرد ضدى دارد ؟ - بلى ، زوجيت . -\r\nآيا ممكن است عدد سه زوج باشد ؟ - نه ، زيرا كه زوجيت ضدّ فرديت است .\r\nبعد از اينها گفت : آيا زندگى ضد دارد ؟ بلى ، مرگ . - اصل زندگى به چيست ؟ - به جان كه ذاتا زنده است و بدن به واسطهء جان زنده است . - همين طور كه تصديق نمودى عدد سه كه ذاتا فرد است زوج نمىشود و يخ هرگز گرم نخواهد بود همين طور جان ، كه ذاتا زنده است ، ضد خود را نخواهد پذيرفت .\r\nاين بود سخن سقراط ، در اين مقام دربارهء موجودى كه ذاتا زنده است ، ضد خود را ، كه مرگ است ، نمىپذيرد ، يعنى چنين موجودى متلاشى نمىشود و زوال و فنا ندارد . اگر مانند نفس ناطقه است ، كه حدوثا جسمانى و بقاء روحانى است ، موجودى ابدى خواهد بود و براى هميشه هست و « تا » و « إلى » و « حتى » براى او نيست ، اعنى پايان ندارد . در قصيده‌اى گفته‌ام :\r\n زين سپس ماييم و آنچه در دل خود كاشتيم * نى دگر ما را الى و نى دگر حتّى ستى \r\nو اگر مانند مخرج او از نقص به كمال ، كه حدوث بر وى صادق نيست ، موجودى ازلى و ابدى خواهد بود ، كه هيچگاه فنا و زوال در او راه ندارد و به قول نظامى :\r\n« آن كه نمردست و نميرد تويى » يعنى واجب الوجود است .\r\n\r\nدرس نود و هفتم\r\nبارها به زبان آورده‌ام كه متبّع برهان و دليل است ، و به قول يكى از بزرگان نحن ابناء الدّليل ، يعنى ما فرزندان دليليم . عالم هرگز نمىگويد من به اين مطلب عقيده\r\n\r\n","description":"","footnote":"","page_name":" 372 ","page_number":382},
  {"content":"\r\n\r\nدارم براى آن كه ديگرى به آن عقيده داشته ، مثلا زواياى مثلث مساوى به دو قائمه است براى آن كه اقليدس بزرگترين مهندس دنيا آن را ثابت كرده و من به او اطمينان دارم . غرض اين است كه ما مىخواهيم با نور برهان و طريق فحص و بحث علمى به مقصود برسيم ، و اگر از بزرگان و ناموران جهان دانش مطالبى نقل مىكنيم يا از اين روست كه آن را برهانى تمام و دليلى كامل يافته‌ايم و در راه به سر منزل مقصود رسيدن از آن استمداد جسته‌ايم ، و يا گفتار آن دانشمندان را به عنوان تأييد و تأكيد آورده‌ايم و از هر دانشمندى حتّى از مادى و دهرى هم سخنى درست شنيده و ديده‌ايم ، در تصديق آن بلكه در نقل و تحرير آن ، اباء و امتناعى و يا اشمئزاز و انقباضى نداريم . به قول ملاى رومى :\r\n شاخ گل هر جا كه مىرويد گلست * خمّ مى هر جا كه مىجوشد مُلست \r\nاز سخنان سقراط استفاده كرده‌ايم . آن بزرگ مرد و شاگردانش عجيب در معرفت نفس اهتمام داشتند . حكماى يونان پيش از وى ، كه عالم طبيعى بودند ، همهء آنها گمنام شدند . ولى نام سقراط جاويد ماند و آوازه‌اش جهان را بگرفت كه قيمت انسان را بالا برده بود و گفت : « بيهوده در شناختن موجودات خشك و بىروح رنج مبر ، بلكه خود را بشناس كه شناختن نفس انسان بالاتر از شناختن اسرار طبيعت است » . « 1 »\r\nدر معرفت نفس بدين حد آگاه شديم كه حادث است و مجرد و بدون وضع ، يعنى حادث است به حدوث جسمانى و باقى است به بقاى مجرد روحانى ؛ و چون مجرد و عارى از ماده و اوصاف و احكام آن است ، فاعل او ، كه در اصطلاح فلسفى معطى وجود او و روان‌بخش و مخرج او از قوه به فعل است ، موجودى است كه فعل او به مشاركت وضع نيست بلكه آن را مجردى عارى و منزه از حدود و نقايص اشياء طبيعى شناخته‌ايم و او را مبدأ حيات و عين حيات يافته‌ايم ، و عين حيات را\r\n\r\n\r\n","description":"","footnote":"\r\n( 1 ) . اثبات نبوّت استاد ، ص 62 .\r\n","page_name":" 373 ","page_number":383},
  {"content":"\r\n\r\nازلى و ابدى و موجود ازلى و ابدى را واجب الوجود دانسته‌ايم .\r\nو چون نفس ناطقه را بقاء ، به براهين قاطع و ساطع ، مجرد از ماده دانسته‌اى ، فائده‌اى بس كلان و مائده‌اى به غايت پر عائده از خواجهء طوسى درياب كه طالب بصيرت را اهميتى بسزا دارد . تا چه قبول افتد و چه در نظر آيد . آن فايده در تعارف ارواح پس از مفارقت ابدان است ، و نقل آن به ترجمهء فارسى اين چنين : در علوم عقليه ثابت شد كه هر جوهر مجرد از ماده قائم به ذات خود است ، پس ممكن است كه جميع مجردات را بدون آلت بپذيرد . « 1 »\r\n( فائده در تعارف ارواح پس از مفارقت ابدان : قد ثبت فى العلوم العقلية انّ كلّ جوهر مجرّد عن المادّة قائم بذاته فقد يمكن ان يقبل جميع المجردات به غير آلة ) اين كلام خواجه تمام است و لكن با حفظ آداب و شروط و به قول عيانى در كنوز الاسماء :\r\n بيش ازين كاشف اين راز مباش * راز پنهان كن و غمّاز مباش\r\nدم فرو بند كه نااهل شرير * نشود زين روش خاص خبير \r\nدربارهء حيات سخنى به ميان آمد و در درس گذشته بدان اطلاعى حاصل كرده‌ايم و اين كه نيز در حيات سخن گوييم . در علم و قدرت تأمل بفرمايد ؛ اطلاق دانا و توانا را بر چه كسى و بر چه چيزى صحيح مىدانيد ؟ و همچنين در حس و حركت دقت بفرماييد ؛ به چه چيز مىشود گفت كه حساس و متحرك است ؟ مگر علم همان خبر و آگاهى نبود ؟ مگر همان بينش و ادراك نيست ؟ مگر انديشه و شعور و فكر و نظائر آنها از جز علم و عالم خاسته است ؟ اگر كسى عالم و قادر نباشد ، ممكن است كه زنده بودن را به او نسبت بدهيم ؟ يا اين كه هر داناى توانا زنده است و به قول خواجه ، در تجريد ( ص 399 ) كلّ قادر عالم حىّ بالضّرورة . آيا جمادى كه حس ندارد حيات دارد ؟ آيا جمادى كه از روى اراده حركت نمىكند زنده است ، يا حس و حركت را در\r\n\r\n\r\n","description":"","footnote":"\r\n( 1 ) . سرگذشت و عقائد فلسفى خواجه نصير الدين طوسى ، به انضمام بعضى از رسائل و مكاتبات وى ( ص 177 ) تأليف محمد مدرس زنجانى ، دانشگاه تهران ، به مناسبت يادبود هفتصدمين سال خواجه .\r\n","page_name":" 374 ","page_number":384},
  {"content":"\r\n\r\nجايى كه حيات است مىآوريد ؟ حيات را خواجه در تجريد ( ص 355 ) چنين تعريف كرده است :\r\nهى صفة تقتضى الحسّ و الحركة ، حيات صفتى است كه حس و حركت را اقتضا مىكند . در موجودات عالم طبيعت تأمل بفرماييد ، آيا موجودى را مىتوانيد بيابيد كه حس لمس نداشته باشد و زنده باشد ؟ يا به استقراء و غير آن تحصيل كرده‌اند كه هيچ زنده‌اى در دار طبيعت بدون حس لمس نخواهد بود ؟ به عبارت ديگر ، اگر حيوانى قوهء لامسه نداشته باشد ، آيا مىتواند زنده باشد يا اولين درجهء حيات از قوهء لامسه شروع مىشود ؟ چنان كه كرمها داراى حس لمس و حركت‌اند ، پس آنها را حياتى است كه اين صفت حيات در آنها اقتضاى حس و حركت مىكند . و كم‌كم منتهى مىشويد به موجودى كه از تركيب عناصر و احكام آنها عارى است و دانا و تواناست كه او هم زنده است ، چون نفس ناطقه و موجود مجرد فاعل و مخرج او از قوه به فعل .\r\nو ديگر اين كه آيا حيات در موجودات طبيعى عارضى آنهاست يا ذاتى آنهاست ؟\r\nدرخت خشك را مرده و درخت‌تر را زنده مىناميم . حيوان و انسان بىجان را مرده و جاندار را زنده مىخوانيم ، كه آن فاقد صفت حيات است و اين واجد آن . پس حيات عارض بر طبيعت آنهاست نه ذاتى طبيعت . و باز نفس ناطقه و ما فوق آن را فراتر از اين نحوهء حيات شناختيم ، كه گوهرى عارى از تركيب و امتزاج و مزاج‌اند و زنده‌اند ، پس ذاتا زنده‌اند ؛ و اگر در اين قسم زنده حس و حركت نگفته‌ايم باكى نيست ، ولى دانا و توانا هست . پس در حيات علم و قدرت كافى است ، چه روح مفارق از بدن و ديگر مفارقات زنده‌اند ، اگر چه حس و حركت زنده در عالم طبيعت بر آنها صادق نباشد . اما هيچ زنده‌اى نيست كه دانا و توانا نباشد ، هر چند دانايى و توانايى را مراتب بسيار بود .\r\nو اگر در آثار صادره از هر موجود زنده تأمل بفرماييد ، همهء آنها را متفرّع بر صفت حيات مىيابيد ؛ يعنى چون حىّ است عالم است ، و چون حىّ است قادر است ، و\r\n\r\n","description":"","footnote":"","page_name":" 375 ","page_number":385},
  {"content":"\r\n\r\nچون حى است مريد و چنين و چنان است . پس حيات است كه مبدأ و منشأ همه كمالات موجود زنده است ، و حيات ذاتا آگاه و داناست ، و ديگران به او حيات و آگاهى دارند و بر چنين موجودى كه ذاتا حى است فنا دست نمىيابد ، چنان كه دانسته آمد . البته اين مطالب را شرح و بسط بيشتر بايد كه اميدواريم به توفيق آن دست يابيم .\r\nاى همگام گرامى در راه اساسى ، و همدرس در مدرسهء علوم اصلى ، ادله‌اى محكم و اصولى مسلم در معالم روح آدم گرد آورده‌ام و گروهى را در دروس معهود ارائه داده‌ام كه هر آدم صالح دل آگاه روا دارد مسموع وى گردد .\r\nهر عالم رادمرد و راهرو در راه عدل و وسط ، گواهى دهد كه روح آدمى سر سلسلهء گوهرها و أهم هر مهم و اساس هر كمال آمده است . كلام و كلمه‌هاى والاى اهل دل و اهل علم و عمل و هر كامل دل آگاه را در راه كمال مكرم‌دار ، و در ملاك و مدرك علّو روح گرامى . درسهاى معهود را ، كه در راه وصول مراد محرّر آمد ، كم مدار . علاوه محاوره‌هاى مكرر در هر درس را ، در ادراك مراد و وصول آگاهى ، اگر عالمى مدّعى گردد كه هر درسى حاوى در حدود ده درس آمد ، روادار . دروسى كه مراد سالك سوى كمال آمد . و اگر كلك دل آگاهى گواهى دهد كه سوداگر ، اگر در او دل آسود ، سودا همه سوددار و سود ، گواهى او حكم محكم و مسلم آمد .\r\nادلهء مصحح و محكم را ادراك كرده‌اى كه روح آدمى در اول امر مولود عالم ماده و همهء عالم ماده والده و مادر او آمد ؛ ولى مولودى كه آمادگى دارد كم‌كم كودكى دل آرا و در مرحله‌هاى دگر مردى دلاور كه امّار مطاع والدهء گرامى گردد و همهء عالم ماده امر او را مسلم دارد . آرى ، ولدى و كودكى كه اگر والدهء مكرم مادى دارد ، والدى اكرم وراى ماده و مسلط و حاكم و آمر و مكمل عالم ماده دارد . والدى كه سرآمد علل آمد ، و ولدى مسعود و محمود كه كم‌كم احوال و آراى والد را ادراك كرده در عداد علل در آمده همسر والد گردد كه مادر در كارهاى وى محكوم وى گردد . ولدى كه مدرس حكما در حصول درس حكم و معلم علما در اصول علم كلام . كودكى كه\r\n\r\n","description":"","footnote":"","page_name":" 376 ","page_number":386},
  {"content":"\r\n\r\nآمده معلوم او گر سمك و گر سماك ، و كلام او همه سحر حلال در همه حال .\r\nاصل گوهر آدمى و آمادگى ولدى مادى را ، كه در گاهوارهء مادرى مادى سر آورده و كم‌كم همسر و همكار والد و امّار و حاكم والده گردد ، سرسرى مدار ، كه مردم آگاه در سه اصل گرامى والد و والده و ولد ، واله آمده . سر كلام را هم آورم ، كه گاه درس دگر آمده . و السلام .\r\n\r\nدرس نود و هشتم\r\nدر دروس گذشته دانسته شد معرفت روح انسانى كه همان علم به نفس ناطقه است از هر علمى مهمتر است . چه اين شناختن خويش است و آن آشنايى با بيگانه .\r\nعلاوه اين كه باب همهء معارف و علوم خود انسان است ؛ و آن كه خود را نشناخت از شناختن بيگانه چه بهره تواند برد ؟ چنان كه ماديون از كتاب نفس خود حرفى نخوانده و ندانسته‌اند و در تجزيه و تحليل طبيعت رنج فراوان مىبرند . ولى آه اگر از پس امروز بود فردايى .\r\nاز ادله‌اى كه در تجرد نفس ناطقه تقديم داشته‌ايم دانسته شد كه نسبت نفس ناطقه با بدن ، نسبت مظروف با ظرف و يا حالّ با محلّ نيست . بنابراين كسانى كه تن را زندان روح يا قفس آن و يا خانه و لانه و امثال اين گونه تعبيرات در كلمات و كتابهاى خود آورده‌اند ، معانى مطابقى آنها را ارائه نكرده‌اند بلكه يك سلسله تشبيهات و لطائف در ايفاى مقاصد اخلاقى و حكمى به كار برده‌اند . مثلا شيخ اجل سعدى گويد :\r\n خبر دارى استخوان قفس * كه جان تو مرغيست نامش نفس\r\nچو مرغ از قفس رفت و بگسست قيد * دگر ره نگردد به دام تو صيد \r\nو مثل اين شعر :\r\n جان عزم رحيل كرد گفتم كه مرو * گفتا چه كنم خانه فرو مىآيد \r\n\r\n","description":"","footnote":"","page_name":" 377 ","page_number":387},
  {"content":"\r\n\r\nو مثل اين شعر :\r\n روان هست زندانى مستمند * تن او را چو زندان طبايع چو بند \r\nاز اين گونه گفتار ، نظما و نثرا ، در كلمات بزرگان بسيار آمده است كه به اقناعيات و خطابيات اشبه‌اند از برهانيات ؛ و عاقل را اشاره كافى است .\r\nاكنون در حيات ، كه در درس پيش عنوان شد ، بحث مىكنيم : جناب استادم ، علامه شعرانى را رساله‌اى موجز و مفيد است به نام فلسفهء اولى يا مابعد الطبيعه ، مشتمل بر مهمترين اقوال فلاسفهء اروپا در الهيات و تجرد نفس و در تطبيق اصطلاحات . در آغاز آن مىفرمايد :\r\nغرض از تدوين اين رساله آن است كه مقدار مهمى از اصطلاحات حكماى جديد اروپا در فلسفه اولى با اصطلاحات فلاسفهء اسلامى منطبق گرديده تا اگر كسى به يك طريق آشنا باشد ، استفادهء مطلب از طريقهء ديگر به آسانى تواند كرد و خواننده فرق اين رساله را با ترجمه‌هاى عربى كه جديدا از كتب آنها عمل آمده خواهد دانست الخ .\r\nدر حيات چنين فرمود :\r\nحياة  ( Lavie )  ما در عالم ، موجوداتى را مىبينيم ، داراى صفات خاصه و كمالات زائده بر جمادات ، كه آنها را اجسام حيّه يا موجودات ذى نفس مىنامند . حيات بر سه قسم است :\r\nاولا حيات نباتى كه مبدأ آن نفس ناميه است  ( Lavievegetative )  داراى قوهء غاذيه  ( nutrition )  و مولّده  ( reproduction )  و متفرعات آن .\r\nثانيا حيات حيوانى  ( sensitive )  داراى قوهء محركه  ( locomotion )  و مدركه  ( perception )  .\r\nثالثا حيات انسانى  ( Laviehumaine )  داراى قوايى علاوه بر آنها كه عمده تعقل\r\n\r\n","description":"","footnote":"","page_name":" 378 ","page_number":388},
  {"content":"\r\n\r\nاست  ( pense )  .\r\nو يكى از خواص عجيبى كه در اجسام ذى حيات هست آن است كه آلى  ( organique )  هستند ، يعنى مركب از اعضاى مختلف الشكل و الطبيعه كه به نفع يكديگر و به نفع مجموع كار مىكنند ؛ بر خلاف جمادات كه ولو از اجزاء متفق الطبيعه مركب باشند از يكديگر بىخبر و اشتراك در غايت و غرض ندارند .\r\nدر فلسفهء الهى از مبدأ و علّت حيات بحث مىشود نه از آثار آن كه مخصوص علم بيولوژى است  ( biologie )  .\r\nمبدأ حيات  ( principevitale )  همان است كه در اصطلاح فلاسفهء ما به نفس تعبير مىكنند و در آن سه قول است :\r\nيكى آن كه نفس عبارت از مزاج است  ( composition chimique )  ، يعنى آثارى كه در اجسام زنده مىبينيم به واسطهء آن است كه عناصر مخصوص با هم تركيب يافته ، و اين عقيده را  mecanisme  گويند .\r\nدوم آن كه نفس عبارت است از جوهر زائدى كه بعد از تركيب عناصر به مركب ضميمه مىشود و صرف مزاج ، يعنى تركيب شيميايى ، بدون انضمام آن جوهر زائد ، كافى براى ظهور آثار حياتى نيست . و اين عقيده را  vitalisme  گويند و طرفداران آن در فلاسفهء جديد بسيارند من جمله هولست « 1 » و كلود برنارد ؛ و براى اثبات آن ، در جلد چهارم اسفار ، صدر المتألهين نه دليل اقامه نموده است .\r\nسيم متوسط بين دو قول مزبور است و مىگويد حيات در نتيجهء آلى بودن جسم است و اين مذهب را  organisme  گويند و منسوب به حكيمى است موسوم به بيشا . و ما مىگوييم اگر بعد از تركيب شيميايى چيز ديگرى ضميمه مىشود ، قول دوم و الّا قول اول را اختيار كرده و بين نفى و اثبات واسطه موجود نيست . سؤال اين است كه آلات مختلفه به چه جهت به نفع يكديگر كار مىكنند و وجود آلات كافى نيست ؟\r\n\r\n\r\n","description":"","footnote":"\r\n( 1 ) .  Holst  .\r\n","page_name":" 379 ","page_number":389},
  {"content":"\r\n\r\nاين بود گفتار آن جناب در حيات . توضيحا گوييم هر جسمى كه آلى است ، يعنى داراى آلت است ، جسم زنده است ، و گرنه جماد است . چنان كه انسان طبيعى مثلا جسمى است كه در افعال خود آلات گوناگون دارد ؛ بلكه آلات پيوسته به هم است كه آنها را تركيبى ارگانيكى است . و هر آلت را فعلى خاص و مزاجى خاص است :\r\nچشم يك آلت است و او را مزاجى خاص ، و زبان يك آلت و آن را مزاجى خاص ، و همچنين يك يك آلات ديگر كه هر يك براى فعلى و هر يك را شكل و مزاجى است ؛ نه در فعل يكديگر اشتراك دارند كه اين بتواند كار آن را بكند ، و نه در مزاج يكديگر اشتراك دارند . دماغ را مزاجى خاص است ، و نخاع را مزاجى خاص ، عصعص را مزاجى است ، و كركرانك را مزاجى ؛ و در عين حال كه هر آلتى را فعلى خاص و مزاجى خاص و هر يكى را شكلى خاص است ؛ به نفع مجموع كار مىكنند و در غايت و غرض اشتراك دارند ، و مجموع را باز مزاجى خاص و شكلى خاص است كه از تركيب ارگانيكى قوى و آلات و ادوات اعضاء و جوارح چنان شكلى پديد آمده است .\r\nتركيب مكانيكى تركيب ماشينى و صناعى است كه اگر اجزاى آن را از يكديگر جدا كنيم خاصيت آن اجزا از بين نمىرود ، مثل اين كه يك دستگاه چرخ خياطى را واچينيم كه هر جزء آن به همان صورت و فائده و غرض خود باقى است و تباه نمىشود ، و باز دوباره مىتوان آنها را با هم بست و سوار كرد تا همان چرخ خياطى درست شود و به كار افتد . ولى تركيب ارگانيكى اين چنين نيست : هر جزوى كه جدا گردد فاسد مىشود و تباه مىگردد ، و نمىشود آن را واچيد و دوباره بست . اين چنين جسمى حىّ است و علاوه بر تركيب مذكور از طبايع مختلف نيز مركب است مثلا در انسان هم طبيعت خاك است و هم طبيعت آب و هم طبيعت آتش و هم هوا .\r\nخلاصه ، تركيب ارگانيكى را طبايع مختلف و اشكال مختلف و آلات مختلف و افعال مختلف است و مجموع آن را شكلى مخصوص و اثرى مخصوص است . اين مركب ارگانيكى جاندار و زنده است و آن مكانيكى بىجان .\r\n\r\n","description":"","footnote":"","page_name":" 380 ","page_number":390},
  {"content":"\r\n\r\nيك پشه تركيب ارگانيكى دارد و يك خرسنگ طبيعت واحده است و هيچ جزء وى از جزء ديگرش آگاهى ندارد و فعل آلى براى او نمىباشد .\r\nكوتاه سخن اين كه جسم آلى جسم زنده است و كسانى كه نفس را صرف مزاج دانسته‌اند و آن را تركيب شيميائى فقط گرفته‌اند سخت به اشتباه رفته‌اند و ادلهء قاطعه بر ردّ آن قائم است كه در دروس بعد تقرير مىگردد .\r\nيك يك آلات جسم آلى ، چنان كه گفته‌ايم ، براى صدور فعلى خاص است ، و هر يك را صورتى و شكلى و مزاجى خاص ، شكلى كه براى هر يك زيباتر از آن متصور نيست و در عين حال دست هم گرفته همه براى يكديگر كار مىكنند . چشم ديده بانى مىكند و دست مىگيرد و پا مىرود و دستگاه گوارش آشپزى و دستگاه دماغ حروف‌چينى و دستگاه خيال عكسبردارى مىنمايد . قوهء غاذيه غذا مىگيرد ، و ناميه مىپروراند ، و مولّده براى بقاء نسل توليد مثل مىكند . و قوهء لمس در پوست خيلى قوى است ، و پوست بر همهء پيكر احاطه دارد و حافظ بدن است ، چنان كه هر پوستى حافظ محتواى خود است ، و اين قوه در كف دست و سر انگشتان قويتر است كه احتياج بيشتر بدان است .\r\nنظرى دقيق در خود بيفكنيد و نظرى عميق در نظام پيكر هستى ؛ آيا در پيكر خود يك رگ مويى را بىكار مىبينيد و آن را گسسته از كل مىپنداريد يا همه در كارند و در كمال اتصال و ارتباط ؟ اتصالى شگفت و ارتباطى عجيب كه قلم از تحرير آن عاجز و زبان از بيان آن كليل است . هر چه بگوييم كم گفته‌ايم و هر چه پيش برويم حيرت بيش مىگردد .\r\nهمچنين در پيكر دلاراى اين دار هستى تأمل بفرماييد ؛ آيا يك رشته بيكار است و يا به قول نظامى :\r\n درين پرده يك رشته بيكار نيست * سرِ رشته بر ما پديدار نيست\r\nنه زين رشته سر مىتوان تافتن * نه سر رشته را مىتوان يافتن \r\n\r\n","description":"","footnote":"","page_name":" 381 ","page_number":391},
  {"content":"\r\n\r\nكثراتى كه از زمين و آسمان و انواع گوناگون معدنيات و نباتات و حيوانات و غيرها كه هر يك را آثارى خاص و شكل و هيأتى خاص و طبيعت و مزاجى خاص است ، و آلات و ادوات و افزارهايى هستند كه يك نحو تركيب ارگانيكى با يكديگر دارند و همه كار همديگر را انجام مىدهند و به نفع يكديگر و به نفع مجموع كار مىكنند ، ماوراى طبيعت جان و جهان طبيعت بدن آن است . تو صد حديث مفصل بخوان از اين مجمل .\r\nاين كثرات ، كه در آن‌ها آثار حيات مشاهده مىشود ، از سرچشمهء آب حيات محض كه عين حيات است ، سبز و خرم‌اند و افعال حياتى دارند ، و از مصورى شكل و هيأت مىيابند و از مخرج و مكملى از قوه بدر مىآيند و به فعليت مىرسند ، و همچنين ديگر اوصاف حياتى لا يعدّ و لا يحصى كه در آنها مشاهده مىشود از ماوراى طبيعت و از يك حقيقت است كه گاهى آن را جان جهان مىنامند و گاهى عقل مىگويند و گاهى حق و اسامى بسيار ديگر كه در دروس پيش نيز برخى از آنها را تذكر داده‌ايم . به قول جامى : حق جان جهان است و جهان جمله بدن .\r\nاستاد علامه شعرانى در رسالهء فلسفهء اولى آورده كه انكساغورس مىگفت عالم تشكيل يافته است از ماده‌اى كه عددا بسيار و طبيعتا متّحد و مبهم و نامعين است ، اما خداوند عالم تشكيل دهنده و به نظام آورندهء آن است . ارسطو وى را به اين جهت به عقل ستوده . فروغى ، در سير حكمت در اروپا ، در شرح حال انكساغورس ، آورده كه وى گفت ناظم امور عالم عقل است . پس از آن فروغى مىگويد : ظاهرا اين دانشمند نخستين كسى است كه چنين رأيى اظهار داشته . ولى راقم گويد : حقيقت اين است كه هر داناى آگاه گواه است كه ناظم امور عالم مطلقا عقل ، يعنى خداوند عالم است كه تشكيل دهنده و به نظام آورندهء آن است ، و نسبت او با جهانها به منزلت روان انسان با بدن و افعال اوست . به قول مير فندرسكى :\r\n صورت عقلى كه بىپايان و جاويدان بود * با همه هم بىهمه مجموع و هم يكتاستى\r\nجان علم گويمش گر ربط جان دانى به تن * در دل هر ذرّه هم پنهان و هم پيداستى \r\n\r\n","description":"","footnote":"","page_name":" 382 ","page_number":392},
  {"content":"\r\n\r\nاين صورت بمعنى موجود بالفعل است كه در دروس پيش دانسته شد كه صورت علميه بالفعل است . چه ، صورت عقلى همان صورت علمى است ، با همه معيّت قيّوميه دارد و در مقام خفا و بطون بىهمه است ، و در مرتبهء كثرت در وحدت مجموع است و به وحدت حقهء حقيقيه يكتا . چنان كه معلم ثانى ، فارابى ، فرمود : هو الكلّ فى وحدته . ارتباط و تعلق عقل به مجموعه عالم چون ارتباط و تعلق نفس به بدن است كه بدن مرتبهء نازله اوست و همه كثرات بدن مظاهر و مجالى آثار اويند ، و نفس صورت بدن و بدن شأنى از شؤون اوست ، و همچنين صورت عقلى با مجموعهء عالم . و اين صورت عقلى مبدأ و علت حيات مجموعهء عالم است ، چنان كه نفس مبدأ حيات مجموعهء بدن .\r\nآن كه در قول دوم فرمود : « نفس عبارت است از جوهر زائدى كه بعد از تركيب عناصر به مركب ضميمه شود » آن جوهر نفس ناطقه است كه روح انسانى است و تعبير به ضميمه و زائد ، آن هم بعد از تركيب عناصر ، چندان شايسته نيست ؛ چه مشعر است به اين كه نفس حدوثا روحانى است ، ولى تا اندازه‌اى بحث كرده‌ايم كه نفس حدوثا جسمانى و بقاء روحانى است ، و به تفصيل هم بحث خواهد شد .\r\nقول سوم در نفس سخنى مجمل و مبهم است ، زيرا دو قول قبل از آن هم بر اين اساس‌اند كه حيات در نتيجهء آلى بدن جسم است ؛ لذا بايد به او گفت اگر نفس صرف تركيب شيميايى است ، قول اول است ؛ و گرنه جوهرى حافظ مزاج و وراى مزاج متحقق است ، قول دوم . خلاصه اگر اين گوهر متحقق است ، قول دوم ؛ و الّا قول اول . و بين نفى و اثبات واسطه نيست . و از اين شخص سؤال مىشود كه « مبدأ حيات چيست و آلات مختلفه به چه جهت به نفع يكديگر كار مىكنند ؟ » و وجود تنها آلات كافى نيست .\r\n\r\n","description":"","footnote":"","page_name":" 383 ","page_number":393},
  {"content":"\r\n\r\n\r\nدرس نود و نهم\r\nدانسته شد كه نفس از جهت طباعش ابتداى هر حس و حركت است ، و هر جسمى كه آلى است ذو نفس است ، و مخرج نفس از نقص به كمال عقل است ؛ و اين عقل جوهر دراك محيط به اشياء از جميع جهات آنهاست و عارف به شىء پيش از تحقق آن است ، پس علت موجودات و نهايت مطالب است . « 1 » و اين جوهر دراك محيط به اشياء عارف به آنها پيش از آنها موجود بالفعل است ؛ كه فعليت محض است و مقدم بر قوه ، كه دار طبيعت است ، مىباشد . و دانستى كه ممكن نيست قوه به خود ، بىتأثير فاعل ، بالفعل شود . بالفعل مقدم بر بالقوه است ، و اگر موجود بالفعل نباشد هيچ قوه و استعداد از مقام خود پا فرا نمىنهد . مادى عقل را فرع جسم و يكى از آثار و خواص تركيب عناصر مىداند . گويد عقل از خواص و آثار دماغ است ، چنان كه حرارت از آثار سوختن و الكتريسيته از مالش است . به نظر آنها عقل پس از همه چيز بوجود آمد ، چون تابع است . الهى گويد عقل خود موجود مستقلى است كه پيش از جسم است و جسم تابع اوست نه او تابع جسم ، و ماده تابع صورت است . مثلا مادهء آهن وابسته به صورت آهن و صورت آهن تباع و وابستهء عقلى است كه مدبر اوست ؛ و به عبارت ديگر ، مادى مىگويد : اصل ماده است ، عقل پديدهء دماغ است ؛ و دماغ ، كه صورت و مزاج عليحده و تركيب خاصى دارد ، تابع ماده است كه غذاى اوست ؛ و اصل همه چيز ماده است . با اين كه ماده اجسام قابل همه چيز هست ، علت ندارد كه تركيب مخصوصى را به مقدار مخصوص و شرايط مخصوص فرا گيرد ؛ و به تعبير ديگر ، ماده آمادهء همه چيز هست و ممكن است به هر صورتى درآيد و تغييرات غير متناهى براى او هست ، يا همچنانكه هست سالها بماند و تغيير نكند . خاك را از صورت خاكى درآوردن و\r\n\r\n\r\n","description":"","footnote":"\r\n( 1 ) . فى كلمات امير المؤمنين عليه السّلام على ما رواه الفيض : قال السائل يا مولاى و ما العقل ؟ قال العقل جوهر درّاك محيط بالاشياء من جميع جهاتها عارف بالشىء قبل كونه فهو علّة الموجودات و نهاية المطالب .\r\n","page_name":" 384 ","page_number":394},
  {"content":"\r\n\r\nصورتهاى گوناگون و تركيبات مختلف دادن محال است خود به خود اتفاق افتد ، و در ميان تغييرات غير متناهى كه براى او ممكن بود صورت يكى از آنها براى او برگزيده شود . علاوه اين كه با يك سلسله علل معدّه دائما منتهى به يك صورت خاص گردد ، چنان كه هميشه از دانهء گندم گندم مىرويد و از تخم ميوه‌اى همان ميوه ؛ و همچنين در معدات و ماده‌هاى مستعد ديگر كه همواره منتهى به يك چيز مخصوص مىشود و محال است كه اتفاقى دائمى باشد .\r\nاين موجود دراك به نام عقل ، كه از همه جهت بالفعل است ، مبدأ حيات و هر گونه كمال است كه هر مستعدى را به كمال لايق به او مىرساند . و چون خود عين حيات است ، حىّ است ؛ و چون ثابت قائم به ذات خود است ، حق است ؛ و چون وجود قائم به ذات خود و غير متعلق به غير خود است و همه به او قائم‌اند ، قيوم است ؛ و حى و قيوم از نامهاى بزرگ اوست . و چون سير علمى در يك يك دفتر هستى موجودات بنمايى ، از پيدايش صفات و خواص و آثار گوناگون نامهاى بىشمار توانى استنباط كرد ، كه هر اسمى در ازاى صفتى و حقيقتى خواهد بود . لذا صحيح است كه بگوييم اسماى آن مبدأ حيات و قيوم همه ، غير متناهى است و شرط رسيدن بدانها اين است كه دفاتر نامبرده را فهميده ورق بزنيم .\r\nبزرگانى كه سيرهاى علمى كرده‌اند و در تجريد و تصفيهء نفس واديها پيموده‌اند ، فرموده‌اند كه روح انسانى ، چون همّ خود را واحد گرداند و با اطمينان خاطر و عدم اضطراب با هر اسمى از اسماى شريف عين حيات و صرف كمال و فعل مطلق انس بگيرد و حشر پيدا كند ، سلطان آن اسم در وى تجلى كند و اثر آن اسم در وى ظاهر گردد و به اقتضاى آن اسم عمل كند و اين زمينى رنگ آسمانى گيرد و اين جهانى به خوى آن جهانى درآيد و در عالم طبيعت كار آن جهانى نمايد و دست تصرف به كائنات دراز كند و در كشف و كرامت به روى خود باز كند و كم‌كم به جايى رسد كه هر گاه اراده كند از اين نشأه اعراض كند و بدان نشأه پرواز كند . از آن جمله فرموده‌اند كه مداومت بر « يا حىّ يا قيّوم » براى صفاى نفس و تجرّد روح تأثير غريبى دارد ، ولى\r\n\r\n","description":"","footnote":"","page_name":" 385 ","page_number":395},
  {"content":"\r\n\r\nبا حضور قلب و اطمينان خاطر باشد نه به صرف لقلقهء لسان و آن هم با دو صد پريشانى . تجربه ضرر ندارد .\r\nحدّ نفس را از جهت طباعش دانستيم كه ابتداى هر حس و حركت است ؛ و حدّ آن را از جهت تعليم فرموده‌اند : النّفس كمال اوّل لجسم طبيعىّ آلىّ ذى حيوة بالقوة .\r\nبرخى به جاى « كمال » كلمهء « تمام » آورده‌اند و « كمال » يا « تمام » را اضافه به جسم طبيعى كرده‌اند ، يعنى انّها كمال جسم ( يا تمام جسم ) آلىّ ذى حيوة بالقوة . يعنى نفس كمال اول جسم طبيعى آلى ذى حيات بالقوه است .\r\nمقصود از « تمام و كمال جسم طبيعى بودن نفس » اين است كه جسم تمام و كمال بودنش به تعلق نفس است به او . و معنى « جسم آلى » اين است كه جسم را آلات است كه قوى و محل آنها چون دماغ و قلب و چشم و گوش و جز آنهاست . چه اين كه چوب و آهن جسم است و آنها را آلات نيست ، و هر جسم طبيعى كه آلى است زنده است ، و اگر جسم طبيعى آلات مختلف براى وظائف و كارهاى گوناگون نداشته باشد نفس ندارد . چنان كه درخت ريشه و شاخه و تنه و برگ و رگ دارد كه هر يك براى كارىاند ، و حيوان چشم و گوش و معده و جگر دارد و هر يك براى وظيفه‌اى ، و اين دو صاحب نفس‌اند ؛ اما معادن آلات مختلف ندارند ، لذا ذو حيات نيستند و همچنين ديگر جمادات .\r\nكمال چيزى است كه فعليتى باشد ، و هيچ موجودى از اين صفت عارى نيست ؛ و در جهان طبيعت هر بسيط و مركبى را در نظر بگيريم حتما فعليتى دارد ، و لو اين كه نسبت به فعليتهاى بعد بالقوه باشد . مثلا نطفه در حال نطفگى فعليتى است كه به لحاظ نطفه بودن كمالى براى اوست و به لحاظ صورت انسانيت بالقوه است . لذا ، هر موجودى طبيعى در هر شأنى از شؤون كه هست در آن شأن بالفعل و كامل است و به قياس به كمالات بعدى بالقوه و ناقص است . خلاصه ، هر كجا وجود قدم نهاد عين فعليت در آن حد و مقام است .\r\nكمال اول منوّع است ، يعنى آن چيزى كه نوعيت نوع به آن تحقق مىيابد ، و آن را\r\n\r\n","description":"","footnote":"","page_name":" 386 ","page_number":396},
  {"content":"\r\n\r\nصورت نوعيه مىگويند ؛ مثل صورت نوعيهء آب و آتش در طبايع ، و صورت نوعيهء تير و شمشير در صنايع . و كمال اول در مقابل كمال ثانى است كه منوع نيست ولى از اوصاف تابع كمال اول است ؛ كه همان كمال اول در عين حال كه فلان صورت نوعيه است داراى كمال ثانوى نيز مىباشد ، كه مثلا در خوبى و زيبايى و تمام اثر نوعى او دخيل است . مثل اين كه آب سرد و شيرين باشد ، و شمشير تيز و تند ، و نفس انسانى عالم و قادر . پس هر يك از برودت و عذوبت و حدّت و علم و قدرت از كمالات ثانوى صور نوعيه خود ، كه كمالات اول‌اند ، مىباشند . پس در تعريف فوق ، كمال اول نفس است نه كمال ثانى . يعنى جان داشتن اصل كمال ، و كمال اول هر جسم طبيعى ذو حيات است و ديگر اوصاف كمالات دوم .\r\nو به قيد « جسم » ، مجردات خارج مىشوند ؛ كه اگر چه هر موجودى را ، چنان كه گفته‌ايم ، فعليت و كمال است و مجردات را كمال اول است ، ولى نفس چون تعلق به بدن جسمانى طبيعى دارد موجود مجرد از تعريف مذكور خارج مىشود .\r\nو به قيد « طبيعى » ، صور اجسام صناعى ، مثل صورت نوعيهء سيف ، خارج مىشود ؛ كه اجسام طبيعى به صنعت داراى كمال مىشوند ولى كمال زائد به صنعت را نفس نگويند ؛ و به عبارت ديگر كمال صناعى جسم طبيعى ، نفس نيست .\r\nو نيز به قيد « طبيعى » ، جسم تعليمى خارج مىشود . جسم تعليمى از عوارض جسم طبيعى و قائم به آن است ، عرضى كه سارى در جسم و سائر در جهات است و نهايت آن به هر يك از نقطه و خط و سطح تواند بود . و آن مقدار ثخين متصل است كه جسم طبيعى راست . اگر جسمى كه به شكل مكعب است مبدل به مدور شود ، آن جوهر جسم منعدم نگردد ؛ و ليكن آن عرض ، كه جسم تعليمى او بود ، منعدم شود و جسم تعليمى ديگر پديد آيد ، همچون شمعه‌اى ( يعنى مومى ) كه آن را به اشكال گوناگون درآورى ، كه طبيعت موم به حال خود است و اين جسم طبيعى است ، و اشكال و ابعاد و مقادير آن متغير و متبدل ، و اين جسم تعليمى است . ابعاد در جسم طبيعى بر سبيل ابهام معتبرند و در تعليمى بر سبيل تعيين .\r\n\r\n","description":"","footnote":"","page_name":" 387 ","page_number":397},
  {"content":"\r\n\r\nبرخى گفته‌اند اطلاق جسم بر طبيعى و تعليمى به اشتراك لفظى است ، و برخى قائل به اشتراك معنوىاند . قائل به اشتراك معنوى گويد كه جسم مطلق قابل ابعاد است : اگر جوهر است طبيعى است ، و اگر عرض است تعليمى . و قائل به اشتراك لفظى به ظهورش گذاشت .\r\nو جسم تعليمى را از آن جهت تعليمى مىگويند كه حكما ابتداى تعليم به آن مىكردند ، چنان كه در درس چهلم گذشت . لذا جسم تعليمى را بر سبيل تعيين گفته‌اند ، زيرا كه موضوع علم رياضى مقدار است و در آن صحبت از مقادير مطلق نمىشود . مثلا هر زاويه‌اى تمام هر زاويه و يا كمال هر زاويه نيست ، و هر زاويهء مركزى ضعف هر زاويهء محيطى نيست .\r\nاشتراك لفظى آن است كه چندين معنى در يك لفظ اشتراك داشته باشند ، چون اشتراك معانى « اجازه يافتن » و « ميوهء درخت » و « يك مرتبه و نوبت » و « حمل زنان و حيوانات » و « ساز مطربان » و جز آنها در لفظ « بار » در فارسى ؛ و اشتراك « آفتاب » و « چشم » و « چشمه » و « زانو » و « ترازو » و « زر » و جز آنها در لفظ « عين » در عربى .\r\nاشتراك معنوى آن است كه يك معنى را افراد متعدد و همهء آن افراد مصاديق آن معنى هستند . چون لفظ « انسان » در افرادش ، و لفظ « وجود » كه به معنى هستى است و در همهء موجودات مشترك است . مشترك معنوى را اگر در قافيهء شعر مكرر كنيم شعر غلط خواهد بود ، و اگر مشترك لفظى را در قافيه مكرر كنيم از محسنات علم بديع به شمار مىآيد . لذا گفته‌اند دليل اين كه وجود يك معنى است آن است كه وجود را با وجود نمىتوان قافيه كرد و اگر مشترك لفظى بود ممكن بود ، مثل گفتهء سعدى :\r\n جفا ديد و با جور و قهرش بساخت * به سالى سرايى ز بهرش بساخت \r\nمتألّه سبزوارى در حكمت منظومه اين مطلب را از فخر رازى در شرح اشارات شيخ نقل كرده است و خود آن جناب نظما گويد :\r\n ممّا به أيّد الادّعاء * ان جعله قافية ايطاء \r\nجسم تعليمى ، چنان كه دانسته شد ، جوهر نيست بلكه عرض قائم به جسم\r\n\r\n","description":"","footnote":"","page_name":" 388 ","page_number":398},
  {"content":"\r\n\r\nطبيعى است . البته چون عرضى سارى در جسم طبيعى است و مقدار ثخين متصل در متن جسم طبيعى قرار گرفته است ، به حسب وجود متأخر از جسم طبيعى نيست اگر چه به حسب رتبه متأخر از آن است . كيف كان ، نفس كمال اول جسم تعليمى من حيث هوهو نيست ، و در حقيقت و اولا و بالذات كمال اول جسم طبيعى است ؛ و اگر كمال اول جسم تعليمى نيز گفته شود به سعهء در تعبير و ثانيا و بالعرض و به طور مجاز است . متألّه نامبرده در اسرار الحكم در شرح و بسط تعريف مذكور نفس فرمايد :\r\nجسم طبيعى در عرف حكما سه اطلاق دارد : يكى طبيعى مقابل صناعى ؛ و دوم طبيعى مقابل تعليمى ، و اينجا اين مراد نيست ، چه نفس كه براى جسم طبيعى كمال است ، براى جسم تعليمى آن نيز كمال است بالتّبع ؛ سيّما كه عارض غير متأخر در وجود است نسبت به طبيعى ، و تفاوت به اطلاق و تعيين است ، چنان كه شيخ رئيس و غيره تصريح كرده‌اند .\r\nبعد از اين عبارت مىفرمايد :\r\nسيم طبيعى ، مقابل مثالى و برزخى ، كه از اجسام بين العالمين است . و اينجا اين هم مراد نيست ، كه آن هم از متعلقات نفوس است ، و نفسيت نفس ناطقه به تعلق به آن نيز برجاست ، بلكه نفس ناطقه اينجا هم اول به آن تعلق دارد بعد به اين .\r\nسپس متألّه سبزوارى ، بعد از اين عبارت ، دليل شيخ اشراق را در تجرد نفس ، كه در درس پنجاه و چهارم نقل كرده‌ايم ، عنوان مىفرمايد كه چون بدن طبيعى و مثالى دو مركب براى نفس‌اند ، خود نفس در مقام ذاتش نه به اين بستگى دارد نه به آن ؛ و از اين ، نتيجه مىگيرد كه نفس كمال اول صورت برزخى ، كه همان بدن مثالى است ، نيز مىباشد ، چنان كه كمال اول جسم طبيعى است . و در اينجا سؤال و جوابى مفيد دارد كه به اختصار نقل مىكنيم :\r\nاگر بگويى كه چون جسم طبيعى را نفسيت نفس اخذ كرده‌اند ، پس بايد با تعلق نفس به صورت برزخى نفس بر آن صدق نكند ؟ در جواب گوييم اولا كه چون شيئيت\r\n\r\n","description":"","footnote":"","page_name":" 389 ","page_number":399},
  {"content":"\r\n\r\nشىء به صورت است ، صورت برزخى همين جسم طبيعى است تمام‌تر شده ، مثل نفس كه همين است قويتر شده ، و هويت يكى است . ثانيا بر سبيل تنزل گوييم تعلق به جسم طبيعى ، كه در تعريف نفس ناطقه مأخوذ است ، از باب تحقق طبيعت است به تحقق فرد ما ، و انتفاء آن به انتفاء جميع افرادش ، و مراتب طوليّهء فرد طبيعت يا عرضيهء آن فرد به حسب اوقات مانند افراد منفصلهء آن است در اين دو حكم ثبوت و انتفاء ، سيّما كه تعلق به صور برزخيه از تعلق به صور طبيعيه برخاسته .\r\nاين بود عبارت حكيم سبزوارى و ليكن اين مطلب ، اگر چه فى حدّ ذاته بسيار بلند و نيك پسنديده است و يكى از مسائل مهم حكمت متعاليه است كه بدن اخروى همين بدن دنيوى بعينه و تشخصه است و امتياز بينشان جز به كمال و نقص نيست ، « 1 » و لكن از آنچه در كتب فن مستفاد مىگردد اين است كه قوم نظر به نفس متعلق به جسم طبيعى عنصرى دنيوى دارند ، لذا تعريف مذكور را تعريف عامّ نفوس ارضيّه گفته‌اند ؛ و مراد آنان از نفوس ارضيه ، نفس نباتى و حيوانى و انسانى است ، بخصوص به مبناى كسانى كه خيال را مجرد به تجرد برزخى نمىدانند بلكه آن را از قواى منطبعه در جسم مىپندارند .\r\nو از قيد « آلى » صور نوعيه عناصر و معادن ، كه افعال آنها به استخدام آلات نيست ، خارج مىشود ؛ چنان كه دانسته شد اگر جسمى آلات مختلف براى وظائف گوناگون نداشته باشد ، نفس ندارد ، و آن كه دارد دارد .\r\nو مراد از « ذى حياة بالقوه » اين نيست كه بالفعل حيات ندارد ؛ بلكه مراد اين است كه لازم نيست همهء علائم حيات بالفعل در او باشد ، بلكه گاه بالقوه باشد و گاه بالفعل ؛ و آن افعال عبارت است از نطق و ادراك و حركت ارادى و تغذيه و تنميه و\r\n\r\n\r\n","description":"","footnote":"\r\n( 1 ) . در تحقيق اين مطلب اعلى به ص 280 شرح اسماى حاجى قده رجوع شود ، آنجا كه گويد : البدن الاخروى هو الدينوى بعينه و بشخصه و الامتياز بينهما ليس الّا بالكمال و النقص و به خصوص شرح دفتر سوم مثنوى آن جناب ص 233 .\r\n","page_name":" 390 ","page_number":400},
  {"content":"\r\n\r\nتوليد مثل و غيرها .\r\nدر توضيح برخى از مطالب فوق گوييم : اطلاق جسم بر مقدار ثخين متصل ، با اين كه جوهر نيست و عرض است ، اوّلا از جهت ابعاد داشتن هر دو است و ثانيا بر اثر شدت معاشرت كه گويى ادغام در يكديگر شده‌اند ، اسم مصاحب بر مصاحب گذاشته شد و كمال همنشين در اين اثر كرد .\r\nشيئيت شىء به صورت است : ماده است كه حجاب است . اگر ، به فرض ، اين صورت بدن طبيعى را از ماده تصفيه و تجريد كنيم ، يعنى ماده ، كه ثفل ( كنجاره و تفالهء ) آن است از وى گرفته شود ، بدنى خالص از تفاله مىماند كه خيلى چست و چاپك و چالاك و فرز است ، زيرا ماده بود كه موجب ثقل و قرار و بطؤ بود ؛ و اين بدن خالص همان بدن است با تفاوت در كدر و صفا و يا نقص و كمال ؛ و از تصفيه شدن ، صورت بدن زائل نشد بلكه كاملتر گرديد ؛ و اين بدن تجريد شده از ماده ، معادل بدن برزخى مثالى مىباشد .\r\nصور برزخيه از تعلق به صور طبيعيه برخاسته است : نفس ناطقه در موطن قوهء خيال به وزان صورت طبيعى ، صورت برزخى انشاء مىكند ، و صورت برزخى را جسم طبيعى تمامتر ناميده است . همچنانكه نفس نباتى و نفس حيوانى و نفس انسانى نفوس صاحب مراتب و درجات‌اند ، بدن طبيعى آنها هم نسبت به نفوس آنها بايد داراى درجات و مراتب باشد ؛ كه جسم حيوان شريفتر و لطيفتر از جسم نبات ، و جسم انسان شريفتر و لطيفتر از جسم حيوان است . مثلا پوست درخت و پوست گاو و پوست انسان به نسبت نفس نبات و نفس حيوان و نفس انسان است ، كه ظاهر عنوان باطن و نقش نمودار نقاش است ؛ همچنانكه اين سه جسم مانند نفوسشان در رتبه درجات دارند و هر سه جسم‌اند ، جسم انسانى كه باز الطف شود ، جسم مثالى و برزخى است ؛ كه هر چهار ، جسم‌اند و اختلاف در نقص و كمال است . لذا فرمود صورت برزخى همين جسم طبيعى است .\r\nو بدان كه تعريف مذكور جامع نفوس ثلاثهء ارضيه است ، كه نفوس نباتيه و\r\n\r\n","description":"","footnote":"","page_name":" 391 ","page_number":401},
  {"content":"\r\n\r\nحيوانيه و انسانيه است ؛ و نفوس ارضيّه در مقابل نفوس سماويّه است كه بحث آن خواهد آمد . اما تعريف خاص به هر يك اين است كه نفس نباتى كمال اول جسم طبيعى آلى است كه فقط تغذيه مىكند و نمو مىنمايد و توليد مثل مىكند ؛ نفس حيوانى كمال اول جسم طبيعى آلى است كه علاوه بر تغذيه و تنميه و توليد ، احساس و تحرك به اراده نيز دارد ؛ نفس انسانى كمال اول جسم طبيعى آلى است كه علاوه بر تغذيه و تنميه و توليد و احساس و حركت به اراده ، تعقل كليات نيز مىكند و استنباط آراء مىنمايد . در اينجا بحث از نفوس فلكى پيش مىآيد ولى اين زمان بگذار تا وقت دگر .\r\n\r\nدرس صدم\r\nاز دروس پيشين دانسته شد كه جوهر مفارق از ماده ، به حسب ذاتش نه به حسب فعلش را نفس مىگويند ، چنان كه نفس ناطقهء انسانى اين چنين است ، كه براهين صادقه دالّ بر آن است كه وى گوهرى است در ذات خود مجرد از ماده و احكامش . و اين كه گفته‌اند در ذات خود مجرد مفارق از ماده است نه در فعلش ، مراد مطلق افعالش نيست ؛ چه نفس ، پس از تكامل جوهرش ، در بسيارى از افعالش مفارق از ماده و بىنياز از آن است ، بلكه مطلقا ، چه پس از تكامل و چه قبل از آن ، در علم و آگاهى به ذاتش مفارق از ماده و بىنياز از آن است . اين يك معنى نفس . و از درس قبلى دانسته شد كه لفظ نفس را بر نفسى كه مجرد نيست بلكه مادى است ، مثل نفس نباتى كه مبدأ افاعيلى از قبيل تغذيه و تنميه و توليد مثل است ، نيز اطلاق مىكنند ؛ و همچنين بر نفس حيوانى كه علاوه بر تغذيه و تنميه و توليد ، مبدأ حس و حركت ارادى نيز هست ، اطلاق مىشود ، چنان كه بر نفس انسانى ، كه علاوه بر آنها تعقل كليات و استنباط آراء نيز دارد . و در بعد خواهى دانست كه نفس حيوانى با قطع نظر از تعلق به ماده ، يعنى در ذات خود ، تجرد برزخى دارد .\r\nنفوس ارضيه كه مىگويند در مقابل نفوس سماويه است ، و مرادشان نفس نباتى\r\n\r\n","description":"","footnote":"","page_name":" 392 ","page_number":402},
  {"content":"\r\n\r\nو نفس حيوانى و نفس انسانى است ، از اين جهت كه اضافه و انتساب به جسم طبيعى عنصرى دارند . لذا در تعريف نفس جسم طبيعى أخذ شده است ، كه نفس كمال اول جسم طبيعى آلى ذى حيات بالقوه است . پس تعريف مذكور تعريف نفس از جهت ماهيت و جوهر آن ، با قطع نظر از ماده ، نيست . و اين تعريف عام شامل نفوس ثلاثهء ارضيه است . و اين تعريف از ارسطو به يادگار مانده است .\r\nو چون اكنون غرض اهم ما معرفت نفس انسانى است ، كه مرقاة و نردبان عروج به همهء سعادات و كمالات است ، در معرفت آن سخن مىگوييم : حدّ نفس را ، از جهت طباعش و از جهت تعليم ، در درس قبل دانسته‌ايم و عمده معرفت ذات نفس ناطقه است .\r\nدر دروس گذشته گفته‌ايم كه بحث نفس در حكمت متعاليه به چهار بحث اصيل منتهى مىشود : اول در وحدت شخصيهء انسان كه يك موجود متشخص است ؛ دوم در مغايرت نفس با بدن ، مغايرتى كه با وحدت شخصيهء آن مباينت ندارد ؛ سوم در تجرد نفس ، اعم از تجرد در مرتبهء قوه عاقله و يا تجرد برزخى در مرتبهء قوهء خيال و جز آن ؛ چهارم در فوق تجرد بودن نفس ناطقه . از سه بحث اول در دروس گذشته فى الجمله آگاهى يافته‌ايم اكنون در مطلب چهارم وارد مىشويم .\r\nو گوييم كه ظاهرت را عنوان باطنت قرار ده . آغاز انسان و اصل مادهء ناسوتى آن در تكوينيات از جمادى مرد و نباتى شد ، و اگر در مقام جمادى واقف شد به مرحلهء كمال نباتى نمىرسيد ، و همچنين در نباتى واقف نشد به حيوانى رسيد ، و در حيوانى واقف نشد به انسانى رسيد ، و انسان را نيز مقامات و درجات بىشمار است و در هر حد و مقامى كه توقف نكند مقام بالاتر عائدش مىشود و به مقام عقل مىرسد و كار عقل را مىكند و خود عقل بالفعل مىگردد . هم سير ناسوتى از سلالهء طين به نطفه ، و از نطفه به علقه ، و از علقه به مضغه ، و همچنين تا به صورت كامل انسانى طبيعى دارد و هم از مقام قوه و استعداد منطبع در ماده سفر مىكند تا به سر منزل عقل بالفعل مىرسد ؛ كه در هر منزلى ، چه صورى و چه معنوى ، تا جميع\r\n\r\n","description":"","footnote":"","page_name":" 393 ","page_number":403},
  {"content":"\r\n\r\nمراتب سير منزل قبل از آن را سپرى نكرده بدان منزل قدم نمىنهد ؛ چه اين كه طفره مطلقا ، چه در حسيات و چه در معنويات ، محال است و فطرت سليمه به بطلان آن حاكم . سفرى كه موجب ترفيع مقام انسان است سفر معنوى اوست ، چه كمالات آن سويى انسان سازند ؛ ولى دردا كه سفرها از مطبخ به مبرز و از مبرز به مطبخ است .\r\nغرض اين است كه اگر هر ناقصى از نقص نميرد ، به حيات كامل نمىرسد . در هيچ مقامى توقف مكن تا به از آن شوى ؛ چه ، اگر قابل در قابليت تام باشد ، معطى كمال و مخرج نفوس از قوه به فعل در فاعليت تام است و بخل و امساك در آنجا راه ندارد . هر چه در اين راه نشانت دهند / گر نستانى به از آنت دهند . دانه‌ها و نطفه‌ها اگر از حد خود نميرند ، به فعليت نمىرسند ؛ و اگر سفرى نكنند ، پخته نمىشوند ؛ و بسيار سفر بايد تا پخته شود خامى ؛ چه سير و سفر صورى ، كه تكامل جسمانى است ، و چه معنوى كه تكامل انسانى و سير روحى است . به قول متين شيخ عطار :\r\n تن ز جان نبود جدا عضوى ازوست * جان جدا نبود ز كل جزوى ازوست \r\nنقل چند بيت از مثنوى ملاى رومى را در اين مقام مناسب مىبينيم :\r\n اول هر آدمى خود صورت است * بعد از آن جان كو جمال سيرت است\r\nاول هر ميوه جز صورت چى است * بعد از آن لذّت كه معنىّ وى است\r\nاولا خرگاه سازند و خرند * تُرك را زان پس به مهمان آورند\r\nصورتت خرگاه دان معنيت ترك * معنيَت ملّاح دان صورت چو فُلك\r\nاين دراز و كوته اوصاف تن است * رفتن ارواح ديگر رفتن است\r\nتو سفر كردى ز نطفه تا به عقل * نى به گامى بود منزل نى به نقل\r\nسير جان بىچون بود در دور و دَير * جسم ما از جان بياموزيد سَير\r\nسير جان هر كس نبيند ، جان من * ليك سَير جسم باشد در عَلَن \r\nپس اين كه از جمادى مرد و نامى شد ، و از مقام نباتى نيز مرد و به حيوانى رسيد ، و از حيوانى به انسانى ، و در انسانى دم به دم از حضيض نقص به ذروه و اوج كمال مىرسد\r\n\r\n","description":"","footnote":"","page_name":" 394 ","page_number":404},
  {"content":"\r\n\r\nاز مردن در مرتبهء نقص كم نشد بلكه زياد شد . باز همان سخنور نامور فرموده :\r\n از جمادى مردم و نامى شدم * وز نما مُردم به حيوان سر زدم\r\nمُردم از حيوانى و آدم شدم * پس چه ترسم كى ز مُردن كم شدم ؟ \r\nنفس ناطقهء انسانى در يك حد ثابت نيست و وجودش حد وقوف ندارد ، و به همين خصوصيت ذاتيش از ساير موجودات ممتاز است و به حسب ذاتش اجلّ است از اين كه اضافهء تدبير به بدن باشد و يا اين كه كمال بدن باشد ؛ چه اين كه در مقام ذات خود ، كه عقل و عاقل و معقول است ، غنى از بدن و آلات آن است ، و تعريف مذكور در درس قبل ، در حقيقت ، تعريف او به لحاظ تعلق به بدن و تدبير آن ، كه عنوان نفس بودن اوست ، مىباشد ، نه تعريف ذات او و كمالات و شؤون ديگر او . مثل اين كه زيد را ، كه ملّاح كشتى است و اضافه و نسبت به كشتى دارد ، به اين عنوان ملاح بودن كه صفت اضافيه است تعريف كنيم ، مثلا بگوييم زيد كشتيران است ، و اين تعريف زيد است به برخى از صفات و اضافات او .\r\nو چون نفس ناطقه به حسب جوهر ذات خود مجرد است ، پس چگونه مجرّد كمال جسم مىتواند باشد و يا با ماده تركيب حقيقى يابد و يا خود كه بدون وضع است و با مادى وضع ندارد صورت نوعيه آن گردد .\r\nو چون نفس حد يقف و مقام معلومى ندارد ، چگونه مىشود آن را تحديد يعنى تعريف به حد كرد ؟ و معنى « فوق تجرد » اين است كه نفس علاوه بر اين كه مجرد از ماده است ، از ماهيت نيز مجرد است ، بلكه فوق اين تجرد هم هست ؛ كه در يك حدّ ثابت نيست .\r\nتاكنون ادله اقامه كرده‌ايم كه نفس ناطقه عارى از ماده و احكام آن است ، اين معنى تجرد آن بود ؛ اكنون گوييم كه نفس ناطقه مقام ذاتش فوق اين تجرد است كه او را ماهيت نيز نيست ، بلكه فوق اين تجرد هم هست كه حد يقف ندارد . چنان كه فرموده‌اند نفس و ما فوق آن انّيّات محضه و وجودات صرفه‌اند . و ماهيت جنس و\r\n\r\n","description":"","footnote":"","page_name":" 395 ","page_number":405},
  {"content":"\r\n\r\nفصل اشيا يعنى چيستى آنهاست ، كه حدود هر موجود محدود است ؛ و در خارج ، وجودات محدودند كه حاكى حدود آنها ماهيت آنهاست . ماهيت چون كلى است ، ظرف تحقق آن ذهن است . ماهيت خيال وجود است ، چون خيال ما كه حظّى از وجود دارد . نه ماهيت به كلى باطل است ؛ زيرا اگر ماهيت اصلا باطل مىبود ، عالم تحقق پيدا نمىكرد ؛ چه ، ماهيات حدود وجودات‌اند ، و نه ماهيت اصولا حق است ، چه ، به تبع وجود تحقق دارد ، چون ظلّ به وجود ذى ظل .\r\nچون اين امور دانسته شد ، گوييم كه عالم خلق از اجرام و عناصر و مواليد ، ماهيتى دارند كه حد جامع و مانع آنهاست . جامع اشارت به دارايى ، و مانع حكايت از ضيق وجودى آن شىء مىكند . و بقول مشاء تشكيك در ماهيت راه ندارد تا در ذاتى و ذاتيات شىء تفاوت پيش آيد ، مثلا آب يك جا آب و يك جا آبتر ، و گل گاو زبان يك جا گل گاو زبان و يك جا گل گاوزبانتر ، و اسب يك جا اسب و يك جا اسبتر بود ، بلكه همه از حيث ماهيتشان در يك حد ثابت‌اند . و ليكن نفس ناطقهء انسانى ، كه گوهرى عارى از ماده و احكام آن است ، وجودى مجرد و بسيط است و اختلاف مراتب در آن بسيار ؛ هر چند در حد و تعريف مذكور نفس ، كه كمال اول جسم طبيعى آلى ذو حيات بالقوه است ، همهء افراد آن شريك‌اند و صدق اين تعريف بر همه يكسان است و همه به اين معنى انسان ؛ ولى چون علم سازندهء وجود انسان مجرد عقلى است و هر كسى مطابق سرمايهء علمى خود واجد درجات است ، اختلاف مراتب نفس به حسب وجود ، كه كمال و نقص و شدت و ضعف وجودى است ، تحقق مىيابد ، كه به اين معنى يكى انسان و يكى انسانتر است ، مثل اين كه بگويى آن دانا و اين داناتر است ، و آن كامل و اين كاملتر است . و در عين حال وحدت وجودى او در همه احوال محفوظ است و دم به دم از كمالى به كمال فراتر از آن متصف مىشود . و به نسبت كامل با اكمل ، گوييم از نقض به كمال مىرود و از آن حد مىميرد و به حد عاليتر مىرسد ، و رواست كه در حق او گوييم كه نمرد و زنده‌تر شد ، و هر چه شديدتر مىگردد وحدت او قويتر مىگردد ؛ و در حقيقت ،\r\n\r\n","description":"","footnote":"","page_name":" 396 ","page_number":406},
  {"content":"\r\n\r\nشرف هر موجود به غلبهء وحدت است ، و هر چه از كثرت دور تر شود اشرف و اكمل گردد .\r\nپس نفس ناطقه ، به حكم ادلهء تجرد ، گوهرى وراى عالم طبيعت است ، يعنى مجرد است ؛ و چون اين گوهر وجودى بسيط است و او و ما فوق او إنّيّات صرفه و وجودات محضه‌اند ، مشوب به ظلمت ماهيت نيست و مجرد از ماهيت است ؛ و نيز چون به ادراك معارف ترقى وجودى پيدا مىكند و انتقال به مرتبهء وجود مدرك مىنمايد ، او را در هويت مقام معلوم يعنى در وجود درجهء معين نيست چنان كه هر يك از طبيعيات و نفسيات و عقليات مقام معلوم دارند ؛ وانگهى نفس را در هر مقام و عالمى صورت خاصى است و حد وقوف در كمال ندارد ، و تشكيك و تفاوت در ماهيت نيست ؛ لذا نفس مجرد از ماهيت ، بلكه در ميان تمام موجودات به عدم وقوف در يك حد ثابت ممتاز است ؛ پس علاوه بر آن كه مجرد از ماده است ، مجرد از ماهيت بلكه فوق اين تجرد است ، كه حد وقوف ندارد . اين بود سخنى فى الجمله در اين كه نفس فوق التجرد است ، و باز در پيرامون اين مطلب اعلى و مرصد اسنى مباحثى در پيش است كه يكى پس از ديگرى عنوان مىشود .\r\nدر خاتمهء اين درست گوييم : چون علم را انسان ساز و غذاى جان يافتى و دانستى كه آدمى هر چه از اين غذاى روحانى مىخورد اشتهايش بيشتر و استعدادش براى فرا گرفتن معارف مأدبه‌هاى علمى عاليتر و بهتر و فزونتر مىگردد و انسان همان معارف است كه علم و عمل جوهرند نه عرض ، پس براى انسان نيست مگر آنچه را كه سعى كرده است يعنى سعى او خود اوست و هر چه آموخت همان است و هر چه سعى كرد و كسب كرد و عمل كرد همان ،  لَيْسَ لِلْإِنْسانِ إِلَّا ما سَعى .  « 1 »\r\nاز حكيم نامور ناصر خسرو علوى بشنو :\r\n هر كه چون خر فتنهء خواب و خورَ است * گر چه آدم صورتست او هم خر است \r\n\r\n\r\n","description":"","footnote":"\r\n( 1 ) . نجم / 53 : 40 .\r\n","page_name":" 397 ","page_number":407},
  {"content":"\r\n\r\n گر درخت از بهر بر باشد عزيز * جان بر است و تن درخت بروَر است\r\nتن به جان زنده است و جان زنده به علم * دانش اندر كان جانت گوهر است\r\nعلم جانِ جانِ توست اى هوشيار * گر بجويى جانِ جان را در خور است \r\nو نيز در قصيده ديگر فرموده است :\r\n مشغول تن مباش كز و حاصل * نايدت چيز جز همه وارونى\r\nاز حلق چون گذشت شود يكسان * با نان خشك قليهء هارونى\r\nمردم ز علم و فضل شرف يابد * نز سيم و زرّ و از خز طارونى « 1 »\r\nعلمست كيمياى بزرگيها * شكّر كُنَدت گر همه هپيونى \r\nبيان : آن كه گفتيم عالم خلق ، از اجرام و عناصر و مواليد ، ماهيتى دارند ، در اصطلاح فلاسفه و رياضيون ، در اغلب كتب آنان اجرام را بر كرهء قمر و ما فوق آن اطلاق مىكنند و مادون قمر را اجسام گويند ، مثلا گويند اجرام سماوى و اجسام ارضى ، و جرم قمر و جسم زمين . و اجرام علوى را آباء مىنامند كه در اجسام ، كه امّهات‌اند ، آثار تكوينى خاص دارند . لذا كواكب سبعهء سياره را ، كه قمر است و عطارد و زهره و شمس و مريخ و مشترى و زحل ، آباء سبعه ؛ و عناصر چهارگانه را امّهات اربعه مىنامند ؛ و فرزندهايى كه از نكاح و ازدواج تكوينى و طبيعى آن پدران و اين مادران پديد مىآيد ، مواليد ثلاثه . اين مولودهاى سه‌گانه عبارت از معادن و نباتات و حيوانات است كه انسان نيز در حيوانات مندرج است .\r\nو آن كه ناصر خسرو گفته است : تن به جان زنده است ، اين جان همان كمال اول جسم طبيعى آلى ذى حيات بالقوه است كه همهء افراد انسان در اين معنى يكسان‌اند . و آن كه فرمود علم جان جان است ، اين جان جان همان اشتداد وجودى و ارتقا و اعتلا وسعهء نورى نفس ناطقه است ، كه افراد انسان ، به حسب وجود ، در اين معنى صاحب درجات و مراتب‌اند .\r\n\r\n\r\n","description":"","footnote":"\r\n( 1 ) . طارون نوعى از جامه ابريشمى .\r\n","page_name":" 398 ","page_number":408},
  {"content":"\r\n\r\n\r\nدرس صد و يكم\r\nدر اين درس ، به دنبال درس قبل ، در فوق تجرّد بودن نفس ناطقهء انسانى بحث مىكنيم ، تا به خوبى معلوم گردد او را حدّ ثابت نيست و بسيط و مجرّد از ماهيّت نيز هست ؛ و برخى از مطالب به عنوان تمهيد و مقدمه ابتدا مىكنيم :\r\nمركباتى را كه داراى وحدت شخصيهء وجودى مىگردند مىتوان به صناعى و طبيعى تقسيم كرد : صناعى ، مثل معاجين ادويه و اشربه و جز آنها كه انسان آنها را مىسازد ؛ مثلا از سركه و انگبين سكنجبين مىسازد ( كه الفاظ را با معانى محاكات غريبى است ) و از دوده و زاج و مازو و صمغ مركّب ، چنان كه در اين دو بيت گفته شد .\r\n همسنگ دوده زاجست * همسنگ هر دو مازو\r\nهمسنگ هر سه صَمغَست * آنگاه زور بازو \r\nو نيز ديگرى گويد :\r\n بستان دو درم دود چراغ بىنم * صمغ عربى درو فكن چار درم\r\nمازو دو درم ، نيم درم زاج سياه * از بهر مركّبش فروساى به هم \r\nپيداست كه اين گونه مركبات ، همانند بسائط و عناصر آنها ، اگر چه جسم طبيعىاند ولى آلى ذو حيات بالقوه نيستند پس فاقد مبدأ كمال به نام نفس‌اند ، مركبات طبيعى ، چون معدن و ابر و ميغ ، كه آلى ذو حيات بالقوه نيستند و بعد از اين مركبات به مركبات طبيعى ديگر ، اعنى نبات و پس از آن به حيوان ، اعم از انسان و جز آن ، مىرسيم كه اين سه را جسمى با كمال مىيابيم كه با ديگر اجسام مادون خود از جهاتى تفاوت دارند .\r\n\r\n","description":"","footnote":"","page_name":" 399 ","page_number":409},
  {"content":"\r\n\r\nاين مركبّات را اجسامى داراى آلات مىيابيم كه افعالى از آنها يكى پس از ديگرى به واسطهء آلات آنها صادر مىشود . لاجرم مبدأى بالفعل در آنهاست كه آن مبدأ علت كمال و تمام آنهاست ، و آن نفس است كه نبات و حيوان به بود او نبات و حيوان بالفعل مىشوند . پس مركباتى كه آلىاند و حيات دارند و افعال حياتى آنها متعاقبا ، كه معنى بالقوه است ، از آنها بروز و ظهور مىكند ، چنين كمال را از اين مبدأ به نام نفس دارا شدند . لذا در تعريف نفس از ارسطو نقل كرده‌اند كه نفس كمال اوّل جسم طبيعى آلى ذى حيات بالقوه است ؛ و هر يك از نفوس ارضيّه در اين كمال كه منوع آنهاست بىتفاوت‌اند ، چه تشكيك در ماهيّت راه ندارد اگر چه در مراتب وجودى ، از جهات ديگر كمالات وجوديه ، متفاوت‌اند .\r\nسخن برخى از بزرگان فن را به عنوان مزيد فايدت و بصيرت نقل مىكنيم : شيخ رئيس در فصل پنجم نمط سوم اشارات ، در اثبات نفس ، عبارتى دارد كه ما ترجمه و بيان آن را از ترجمهء فارسى عبد السلام بن محمود بن احمد فارسى ، كه از دانشمندان قرن هفتم هجرى است ، نقل مىكنيم :\r\n« اشاره : آنك جانور جنبش مىكند به چيزى جز جسم او ، يعنى در او مبدأ حركت است . و آن مبدأ نه جسم است از آن روى كه جسم است ، زيرا كى جسمى مردگر چيزها را هست و فعل نيست « 1 » . و اگر گويند كه مبدأ جسمى مخصوص است ، لازم آيد كى مؤثر در حركت آن صفت بود كى جسم جانور به آن مخصّص است ( متخصّص است ، خ ل ) و اگر آن صفت مخصّص نبودى مبدأ فعل نبودى ، و ما آن وصف مخصّص را نفس مىخوانيم . »\r\n\r\n\r\n","description":"","footnote":"\r\n( 1 ) . اشارة هو ذا يتحرّك الحيوان بشىء غير جسميته الّتى لغيره ( اشارات ) . « آنك » ترجمهء « هو ذا » است و نيكو ترجمه‌اى ، و آن مانند « اينك » است - « اين » و « اينك » ، « آن » و « آنك » - و به مناسبت « هو » ، « آنك » بهتر است و « هو ذا » يك كلمه است و آن را شيخ در شفا ( ج 1 ، ص 81 ، طبيعيات ) بيان كرده است و باقى عبارت شرح و بيان فارسى است نه ترجمهء گفتار شيخ .\r\n","page_name":" 400 ","page_number":410},
  {"content":"\r\n\r\nو نيز شيخ در فصل بيست و دوم نمط دوم اشارات ، در تولّد مركبات از عناصر چهارگانه ، كه از آنها تعبير به اركان يا اصول اربعه مىكنند ، عبارتى دارد كه ما ترجمهء آن را از فارسى مذكور نقل مىكنيم و عبارت شرح آن را از خواجهء طوسى ترجمه به فارسى مىكنيم :\r\n« تنبيه : بدان كه از اين چهارگانه ، به مزاجهاء مختلف كى در آن افتد به نسبتهاء مختلف كى آن را بود شايستگى پذيذ آورد چيزهاء مختلف را ، تا از آن اجسام مختلف پذيذ آيد ، چنان كه معدنيات و نباتات و جانوران ، اجناس آن و انواع آن ( ظ : اجناس آنها و انواع آنها ) ؛ و هر يكى را از اين عناصر صورتى است كى مقوّم اوست و از او اين كيفيات محسوس پديد مىآيد . »\r\nخواجه در شرح آن گويد : شيخ مىخواهد تولّد مركّبات را از اين اصول چهارگانه بيان كند . و مركّبات سه قسم‌اند : ذو صورتى كه نفس مر او را نيست ، آن معدنى ناميده مىشود ؛ و ذو صورتى كه آن نفس غاذيه و ناميه و مولدهء مثل است ، مر او را حس و حركت اراديه نيست ، نبات ناميده مىشود ، و ذو صورتى كه آن نفس غاذيه و ناميه و مولدهء مثل و حسّاس و متحرك به اراده است ، حيوان ناميده مىشود . و همهء اين صور كمالات اولىاند ؛ چه ، كمال منقسم مىشود به منوّع كه آن صورت است ، چون انسانيت ، و اين اوّل چيزى است كه در ماده حلول مىكند ؛ و به غير منوّع كه آن عرض است ، چون ضحك ، و اين كمال ثانى است . كه عارض نوع بعد از كمال اوّل مىشود ؛ پس اين صور كمالات مختلف الآثارند ، كه از حيوانى صادر مىشود آنچه از نباتى صادر مىشود ، و از نباتى آنچه از معدنى ، بدون عكس و هر يك از اين سه جنس انواعى هستند كه به حصر در نمىآيد ، برخى از آنها فوق برخىاند ؛ و لذا هر نوعى مشتمل بر اصناف و هر صنف مشتمل بر اشخاص بدون حصرند ، به حيثى كه دو تا از اين انواع و اصناف و اشخاص متشابه يكديگر نيستند .\r\nحكيم ناصر خسرو علوى در رساله‌اى كه در جواب نود و يك فقره سؤال نگاشته\r\n\r\n","description":"","footnote":"","page_name":" 401 ","page_number":411},
  {"content":"\r\n\r\nاست « 1 » در آغاز آن گويد :\r\nكمال ، به قول ارسطاطاليس ، جوهر نفس است . كه مر او را پرسيدند كه نفس چيست ؟ گفت : النفس كمال جسم طبيعىّ ذى حيوة بالقوّة . گفت نفس كمال جسم طبيعى است كه آن به حدّ قوّت زنده است يعنى كه جسم جوهرى است كه زندگى اندرو به قوت است . و حكماء دين حق عليهم السّلام همين گفتند از بهر آن كه مر او را سايهء نفس نهاده‌اند كه او به ذات خويش زنده است ؛ تا جسم به زندگى ذاتى ، كه نفس است ، زنده شود به زندگى عرضى . و مر جسم را سايهء نفس گفتن قول محكم است ، از بهر آنك سايهء هر چيز مانند چيز باشد . و چو نفس زندهء ذاتى است و جسم زندهء به قوّت است ، او مر زندهء ذاتى را به منزلت سايه باشد . و چو جسم جوهرى است كه زندگيش به حدّ قوّت است ، و جسم از اين قوت آنگاه به فعل آيد كه نفسى از نفوس نامى يا حيوانى به دو رسد و چو زندگى كه اندر جسم به قوّت است همى به نفس نامى به فعل آيد و آنچه از قوّت به فعل آيد از نقص به كمال رسد ، پس درست شد كه نفس كمال جسم باشد و اين حدّى است كه مر نفس را نهاده است اين فيلسوف بر طريقت خويش ، سخت تمام .\r\nسؤال پيش مىآيد كه خواجه تصريح فرمود كمالات ثانى غير منوّع و عرض‌اند .\r\nاين كلام با آنچه در اصل پنجاه و دو گفته شد كه علم انسان‌ساز كه است و علم و عالم و معلوم در وجود يك گوهرند ، چگونه وفق مىدهد ؟ مگر اين كه علم را عرض بدانيم ؛ و در اين صورت ، عرض عارض بر معروض ، كه نفس است ، مىباشد ، و لازمهء اين سخن اين است كه متن ذات نفس از علم بىخبر است ، مثل ديوار و سفيدى بر آن كه حقيقتا ذات ديوار سفيد نيست و سفيدى عارض بر آن است و حال اين كه علم عين نفس مىگردد و نفس آنچه را ادراك مىكند به مرتبهء وجودى مدرك ارتقاء مىيابد ، و\r\n\r\n\r\n","description":"","footnote":"\r\n( 1 ) . اين رساله در آخر ديوان ناصر خسرو با چند رسالهء ديگر ، در شهريور 1339 ، به كوشش مهدى سهيلى به طبع رسيده است . در بيان و شناسايى آن به جامع الحكمتين ناصر خسرو و به مقدمهء شرح قصيدهء فارسى خواجه ابو الهيثم جرجانى و به خود ديوان مذكور ناصر خسرو رجوع شود .\r\n","page_name":" 402 ","page_number":412},
  {"content":"\r\n\r\nعلم وجود نورى عارى از غواسق مادّه و ظلمات احكام مادّه است . اين بحث را بايد دنبال كنيم تا سؤال و جواب آن روشن گردد ، اكنون به همين اندازه تنبيه و آگاهى اكتفا مىكنيم . خواجه در شرح اشارات بنايش را بر اين گذاشته است كه فقط مذهب مشّاء را تقرير كند و اشارات شيخ را كه بر آن مذهب است شرح دهد و عقيدهء خاص خود را اعمال نكند . بنابراين ، كمالات ثانوى را مطلقا عرض دانستن بنابر آن مذهب است .\r\nكيف كان اين مطلب بنابر مبناى حكمت متعاليه ناتمام مىنمايد و در اين عبارت ناصر خسرو ، كه در پايان گفت « و اين حدى است كه مر نفس را نهاده است اين فيلسوف بر طريقت خويش ، سخت تمام » ، جاى دقت و تأمل است كه بنابر طريقت ارسطو سخت تمام است و شايد حرف ديگر هم باشد . آن كه ناصر خسرو گفت « حكماء دين حق عليهم السّلام همين گفتند » مرادش حكماى دين اسلام است كه به حق دين حق است چنان كه اگر توفيق يافته‌ايم حقانيت آن محقق مىگردد . جسم را سايهء نفس دانستن همان است كه گفته‌ايم بدن مرتبهء نازلهء نفس است و در بعد خواهيم دانست كه هر دانى مثال عالى است و مثال نمونه و نشانهء شىء را گويند با مثل اشتباه نشود . فرق ميان مثل و مثال اين است كه مثل شىء آن است كه با او در تمام ماهيّت ، كه چيستى اوست ، موافق و متحد بوده باشد و اختلاف و تفاوت در عوارض مشخّسهء فرديّه است ، چون زيد كه مثل عمرو در ماهيّت انسانيت است و تفاوت در عوارض مشخصه فرديه است چون زيد كه مثل عمرو در ماهيت انسان است و تفاوت در عوارض مشخصه خارج از ماهيت دارند . امّا مثال گاهى ظلّ شىء است و با او در بعضى از جهات موافق است نه در ماهيّت و در طول آن نيز نيست ، چنان كه زيد در دليرى مثال شير است نه مثل آن . خلاصه ، مثل شىء در عرض آن است و مثال شىء در طول آن به معنى اعم .\r\nملاى رومى مىگويد :\r\n آن دلير آخر مثال شير بود * نيست مثل شير در جمله حدود\r\nفرقها بيحد بود از شخص شير * تا به شخص آدميزاد دلير \r\n\r\n","description":"","footnote":"","page_name":" 403 ","page_number":413},
  {"content":"\r\n\r\nدر صدر اين درس گفته‌ايم كه غرض ما اكنون در اثبات تجرّد بودن نفس است و مطالب مذكور را به عنوان ايضاح و ايصال به مطلوب گفته‌ايم . و تا اندازه‌اى به كمال اوّل بودن نفس و انواع مركبات و نفوس ارضيّه آگاهى يافته‌ايم و به استعداد تكوينى و فطرى نفس ناطقهء انسانى آشنا شده‌ايم و باز صلاح مىدانم كه در حدوث و نحوهء تكامل آن بحثى بنماييم كه در وصول به غرض نيك مفيد و مؤثر است .\r\nدر دروس گذشته گفته‌ايم كه طفره مطلقا چه در حسّيّات و چه در عقليّات باطل است ، و نفس انسانى حدوثا جسمانى است و بقاء روحانى . يعنى در مادهء منى قوه‌اى منطبع است كه متدرّجا اشتداد وجودى مىيابد و موجودى مىگردد كه امتداد وجودى او از زمين مادّه و جسمانيت تا آسمان روح و عقليّات مىگردد كه هم نفس است كه مدبّر بدن و متصرف آن است و هم عقل است كه كار مفارق را مىكند ؛ و در دروس آتيه مبرهن مىگردد كه اين نيروى متكوّن در مادّه به حسب ارتقا و اعتلاى وجودش به جايى مىرسد كه مىتواند در عين حال كه تعلّق و تصرف به بدن دارد تصرف در ماده كاينات كند و جهان به منزلت بدن او گردد كه تكوينيّات مثل اعضا و جوارح او در تحت اطاعت او و مسخّر فرمانش باشند .\r\nاولين صورتى كه به ماده منى تعلق مىگيرد صورت طبيعيّه است كه مقوّم او و حافظ مزاج اوست . اين صورت طبيعيّه مانند صورت معدنيّه است كه عامل حفظ جسم معدنى است ؛ سپس رو به تكامل مىنهد و همچون نباتى رشد نباتى مىنمايد كه لاجرم داراى نفس نباتى خواهد بود ؛ و بتدريج حيوانى كه مبدأ حس و حركت است به دو تعلق مىگيرد و پس از آن به نفس ناطقهء انسانى كه مبدأ افعال انسانى است از آن حيث كه انسان است ، چون تعقل و تفكر ، مىرسد . لذا فرموده‌اند كه در انسان نفوس نباتى و حيوانى و انسانى است . و هر شخص انسان داراى اين سه نفس است ، و چه بسيار كه از نفس تعبير به روح شد و فرموده‌اند كه انسان داراى سه روح است . بلكه از قلم اعلاى بزرگان دانش و پيشوايان كاروان بينش صادر شده است كه در برخى\r\n\r\n","description":"","footnote":"","page_name":" 404 ","page_number":414},
  {"content":"\r\n\r\nانسانها چهار روح است و در برخى ديگر پنج روح است . امّا مراد اين نيست كه اين ارواح هر يك به طور مستقل و جداگانه در انسان قرار دارند ، زيرا چنان كه در دروس پيش دانسته شد هر فرد انسان را يك تشخّص و يك هويّت است و هيچ كس دو كس نيست و همهء آثار وجودى هر كسى در همهء مراحل و منازل بلكه در همهء عوالم به يك شخص اسناد داده مىشود ؛ بلكه مراد اين است كه صورت طبيعيّهء نطفه واجد نيرويى است كه آن نيرو از نباتى به حيوانى و از حيوانى به انسانى ارتقا مىيابد و محال است كه مثلا تا واجد كمال نباتى نشده باشد نفس حيوانى بيابد و يا تا داراى نفس حيوانى نشده به سر منزل نفس انسانى برسد و در اين منزل هم تا مراحل ابتدايى را طى نكرده به مقامات عالى قدم گذارد . باز به اين معنى نفس انسانى ، كه متصرّف بدن است ، در عين حال كه صورت طبيعيّه را ، كه به منزلت صورت معدنيّه است ، داراست صورت حيوانى را هم داراست و صورت انسانى را هم داراست و اين يك روح سه روح يا چهار روح يا پنج روح است . آن كه داراى پنج روح است انسان عجيبى است . به قول شيخ شبسترى در گلشن راز :\r\n يكى ديگر فرو برده بيكبار * خم و خمخانه و ساقى و ميخوار\r\nكشيده جمله و مانده دهن باز * زهى دريا دل رند سرافراز\r\nدر آشاميده هستى را به يك بار * فراغت يافته ز اقرار و انكار \r\nو به قول ملاى رومى دربارهء چنين كسى امثال من بايد بگويند :\r\n در نيابد حال پخته هيچ خام * پس سخن كوتاه بايد و السلام \r\nاميدواريم كه هنگام بحث اين حقائق پيش آيد تا بهتر و بيشتر به كتاب بزرگ كيان انسانى آگاهى يابيم ، فعلا مطلب فوق را كه در فوق تجرّد نفس انسانى است تعقيب مىكنيم .\r\nبيان : آن كه شبسترى گفت « كشيده جمله و مانده دهن باز » براى اين است كه انسان حدّ يقف ندارد .\r\n\r\n","description":"","footnote":"","page_name":" 405 ","page_number":415},
  {"content":"\r\n\r\n\r\nدرس صد و دوم\r\nدر دروس پيشين غرض ما اين بود كه بيان كنيم نفس ناطقهء انسانى را مقام فوق تجرد است و در راه اثبات اين معنى برخى از مطالب را تمهيدا تقديم داشتيم . اينك سخنى كه به تشبيه و تمثيل از خواجه نصير طوسى ، در شرح فصل پنجم نمط سوم اشارات شيخ ، در مزاج و حافظ آن و جامع عناصر پيش كشيده است و در طى درجات و مقامات نفس ناطقه بيانى دارد كه نقل به ترجمهء فارسى مىكنيم . خواجه در رفع تناقضى كه به حسب نظر نخستين از اقوال حكما دربارهء مزاج پيش مىآيد كه يك بار مىگويند : مركبات به حسب امزجهء مختلفهء خود استعداد قبول صور از مبدأشان مىنمايند ، كه بنابراين قول بايد امزجه بر صور مقدّم باشند ، و يك بار مىگويند نفسى كه صورت حيوان است جامع اسطقسّات ( يعنى عناصر ) است ، كه بنابراين قول بايد صورت مقدم بر مزاج باشد ، و اين تناقض است ، گويد :\r\n« آن چه را قواعد حكميّه‌اى كه شيخ و جز او افاده فرموده‌اند اقتضا مىكند اين است كه نفس ابوين به واسطهء قوهء جاذبه اجزاى غذايى را جمع مىكند آنگاه آنها را اخلاط مىگرداند و به واسطهء قوهء مولّده مادهء منى را از آنها افراز مىكند و آن را مستعد براى قبول قوه‌اى كه شأن آن اعداد مادّه است كه انسان گردد مىگرداند . و اين مادّه ، به داشتن آن قوه ، منى مىگردد و آن قوه صورت حافظ مزاج منى است مانند صورت معدنى ، سپس منى در رحم از حيث كمال ، به حسب استعدادهايى كه آنها را در رحم كسب مىكند ، رو به تزايد مىرود تا مستعد براى قبول نفس كاملتر گردد كه از آن نفس ، علاوه بر حفظ مادّه ، افعال نباتى صادر مىشود كه جذب غذا مىكند و آن را بر آن مادّه اضافه مىكند كه آن را نمو مىدهد ؛ و ماده ، به تربيت نفس مر او را تكامل مىيابد . پس آن صورت با آنچه دارا بود مصدرى مىگردد ، كه از وى ، با جميع آنچه گفته شد ، افعال حيوانى نيز صادر مىشود . بنابراين از وى آن افعال نيز صادر مىگردد .\r\nپس بدن تمام مىگردد و به تكامل مىرود تا اين كه مستعد قبول نفس ناطقه گردد كه از او با جميع آنچه گفته شد نطق صادر گردد ، و باقى مىماند در حالى كه مدبّر بدن است\r\n\r\n","description":"","footnote":"","page_name":" 406 ","page_number":416},
  {"content":"\r\n\r\nتا حلول اجل .\r\nو اين قوى را در احوالشان ، از مبدأ حدوث آنها تا استكمال آنها كه نفس مجرّد شود ، تشبيه به حرارتى كرده‌اند كه در انگشت ذغال از آتش مشتعل مجاور او حادث مىشود . سپس آن حرارت اشتداد مىيابد چه آن انگشت ذغال به سبب آن حرارت مستعد مىشود كه خدرك آتش بگيرد ، و به گرفتن خدرك مستعد مىگردد كه شعلهء آتش همانند مجاور گردد . پس مبدأ حرارت نارى حادث در انگشت مانند آن صورت حادثه است ، و اشتداد آن مانند مبدأ افعال نباتى است . و تجمّر ( خدرك گرفتن ) آن مانند مبدأ افعال حيوانى است و شعلهء آتش شدن مانند ناطق بودن آن است . و ظاهر است كه از متأخر صادر مىشود آنچه كه از متقدم صادر مىشد با زيادت . پس جميع اين قوى مانند شىء واحدند كه از حدّ نقصانى متوجه به حدّ كمالى است ، و اسم نفس از ميان آنها بر سه اخير واقع مىگردد ، پس نفس بر اختلاف مراتبش نفس بدن مولود است . و از اين بيان روشن شده است كه جامع اجزاى غذايى واقع در دو منى نفس ابوين است و آن غير حافظ اجزاء است ، و آنى كه جامع اجزايى است كه به اجزاى پيش اضافه مىگردد تا بدن تمام شود و تا آخر عمر هست و حافظ مزاج است نفس مولود است . » « 1 »\r\nاين بود گفتار بلند خواجه در اين مقام كه نقل به ترجمه كرده‌ايم ، و از اين بيان و تحقيق رسا علاوه بر اين كه رفع تناقض شده است كه نفس قبل از مزاج و جامع آن غير از نفس بعد از آن است كه به حسب امزجهء مختلفه بدانها تعلق مىگيرد ، استفاده مىگردد كه نفس در حدوث و تكوين جسمانى است و در بقا روحانى ، كه نفس بدوا از قوى و طبايع و عناصر همين نشأه حادث شده است و بتدريج در تحت تربيت مربّى مصوّر كامل و مكمّلى به مقام تجرّد و استقلال وجودى رسيده است و اين زمينى\r\n\r\n\r\n","description":"","footnote":"\r\n( 1 ) . و ما تقتضيه القواعد الحكميّة الّتى افادها الشيخ و غيره هوان نفس الابوين تجمع بالقوة الجاذبه اجزاء غذاييّة الخ . . .\r\n","page_name":" 407 ","page_number":417},
  {"content":"\r\n\r\nآسمانى گشته است . فيلسوف بزرگ مولى صدرا بر همين عقيدت است كه نفس حدوثا جسمانى و بقاء روحانى است و در اسفار و ديگر كتب و رسايلش آن را اثبات كرده است ، و بعد از او حكماى بزرگ و بنام همه بر اين عقيدت‌اند . حكيم سبزوارى در حكمت منظومه گفته است :\r\n النّفس فى الحدوث جسمانية * و فى البقاء تكون روحانية \r\nدانسته شد كه نفس طبيعى نگاهدارنده و حفظ كننده است كه اجزاء متفرق نشود و متلاشى نگردد ، نفس نباتى روياننده و نمو دهنده است ، نفس حيوانى حركت دهندهء به اراده است ، نفس ناطقهء انسانى مدرك عقليات است و جامع كمالات ما قبل خود است و در حقيقت يك نفس است كه داراى همهء اين كمالات است و يك تشخّص و هويّت است كه او را در هر مرتبه و مقامى نامى است ، و استكمالات او را به سبب مراتبش تشبيه كرده‌اند به حرارتى كه در ذغال از آتش مشتعل مجاورش حادث مىشود . سپس آن حرارت به تجمّر و تشعّل و تنوّر اشتداد مىيابد و به مقام تجرّد مىرسد . ولى استعداد فطرى او اين است كه به هر مقامى برسد براى مقام عاليتر آمادگى پيدا مىنمايد و هيچ‌گاه او را مقام معلومى كه در آن حدّ و مقام وقوف كند نيست .\r\nبسيارى از مطالب در پيش است كه براى نيل به آنها لازم است به برخى از اصطلاحات فلسفى آشنايى پيدا كنيم و در اين مقام نيز كه در اثبات فوق تجرّد بودن نفس است به نقل و بيان برخى از عبارات بزرگان نياز است كه بايد بدان اصطلاحات آشنا بود لذا گوييم : « 1 » فلاسفه نفس ناطقه را به لحاظ قواى آن به عقل عملى و عقل نظرى قسمت كرده‌اند ، و به اشتراك اسم ، لفظ عقل را بر آن قوى اطلاق كرده‌اند ، و اشتراك اسم همان اشتراك لفظى است و جهت اشتراك لفظى در اين مقام اين است كه عقل عملى مصدر فعل است و عقل نظرى مبدأ انفعال . و بيانش اين است كه قواى\r\n\r\n\r\n","description":"","footnote":"\r\n( 1 ) . شرح خواجه ، قدس سرّه ، بر فصل دهم نمط سوم اشارات شيخ .\r\n","page_name":" 408 ","page_number":418},
  {"content":"\r\n\r\nنفس تقسيم مىشود : به اعتبار تأثير اختيارى آن در بدن ، كه موضوع تصرّفات نفس است و نفس مكمل آن است ، اين عقل عملى است ؛ و به اعتبار تأثر نفس از مافوقش ، كه به حسب استعدادش در جوهر خود مستكمل است ، اين عقل نظرى است . و به عبارت ديگر نفس را نظرى به مادون او ، كه بدن است ، مىباشد و به اين لحاظ كار او فعل و تكميل و تأثير است ؛ و نظرى به ما فوق او ، كه عقل مفارق مخرج او از نقص به كمال است ، مىباشد و به اين لحاظ در راه استكمال و انفعال و تأثر است . قواى نظرى نفس را ، كه به طور خلاصه همه را عقل نظرى گويند ، به عقل هيولانى و عقل بالملكه و عقل بالفعل ، به حسب مراتب نفس در استكمال ، تقسيم كرده‌اند ، به اين بيان :\r\nنفس انسانى را از اين جهت كه قابل است همهء صوّر را بپذيرد عقل هيولانى گويند كه او را تشبيه به هيولى اولى مادّى كرده‌اند ؛ يعنى همچنانكه هيولى قابل پذيرفتن صوّر طبيعى از بسائط و مركبات مطلقا مىباشد و با هر يك آنها تركيب اتحادى در وجود پيدا مىكند نه انضمامى ، همچنين نفس انسانى قابل پذيرفتن صور علوم و معانى است مطلقا و با هر يك آنها اتحاد وجودى پيدا مىكند و از پذيرفتن هيچ صورت علميه ابا ندارد . خلاصه وزان نفس با صور علميه وزان هيولى است با صور طبيعيّه ، كه آنچه در عالم كيانى است در عالم انسانى است .\r\nپس از عقل هيولانى عقل بالملكه است ، كه نفس در اين مرحله به اوّليات و بديهيات آشنا مىشود و اين علوم اوليه ، كه آنها را معقولات اولى نيز گويند ، آلت اكتساب نظريات ، كه معقولات ثانيه و علوم مكتسبه‌اند ، مىباشد كه به واسطه و اعداد آنها اينها را كسب مىكند و بدانها قدرت اكتساب و ملكهء انتقال به نشأهء معقولات ثانيه پيدا مىكند كه « ملكه » همان ملك و قدرت و سلطنت است .\r\nپس از عقل بالملكه عقل بالفعل است ، و آن گاهى است كه نفس ملكه و اقتدار بر استحضار علوم نظرى را تحصيل كرده است و به منّت و ملكت حاصل در خويش هر وقت بخواهد تواند نظريات را به دست آورد . در اين حال ، نفس را تعبير به عقل بالفعل مىكنند كه از قوّت به فعل رسيده است .\r\n\r\n","description":"","footnote":"","page_name":" 409 ","page_number":419},
  {"content":"\r\n\r\nو چون خود معقولات ثانيه ، كه كمالات علمى و معارف نورى عقلىاند ، در نزد گوهر نفس حضور يافته‌اند ، حضور اين معقولات را عقل مستفاد گويند ، از اين جهت كه آن حقائق علمى از مخرج نفوس از نقص به كمال كه او را به زبان فلاسفه و حكما عقل فعّال و به زبان مذهبيون روح القدس و جبرييل مىگويند و در بعد دانسته مىشود كه روح القدس شأنى از شيون عالم ماوراى طبيعت است استفاده شده است ؛ ولى هر يك از عقل هيولانى و عقل بالملكه و عقل بالفعل چنان كه گفته‌ايم قوه‌اى از قواى نفس است امّا عقل مستفاد قوه نيست بلكه نفس حضور معقولات ثانيهء بالفعل در نزد نفس است .\r\nقوهء نظرى به حسب شدت و ضعف مختلف است : مبدأ آن چنان كه قوهء كتابت براى طفل است ، وسط آن چنان كه براى أمّى مستعدّ تعلّم كتابت است ، و منتهاى آن چنان كه براى قادر كتابت است كه هرگاه بخواهد مىنويسد . قوهء نفس مناسب مرتبت اولى را عقل هيولانى نامند ، و قوهء نفس مناسب مرتبهء متوسط را عقل بالملكه ، و قوهء نفس مناسب مرتبهء اخير را عقل بالفعل . مراتب نفوس متفاوت است و تفاوت از اين روست كه عناصر از فعل و انفعالات و تأثير و تأثرات به صور امزجهء مختلفه در مىآيد و هر مزاجى به مقدار قابليتش خلقى و خلقى مىگيرد و براى هر يك بخشى است و به فراخور استعدادش صاحب روح مىگردد ، و چون بىرنگى اسير رنگ شد از رنگها اين همه اختلاف پديد مىآيد . لذا مراتب ناس در تحصيل معقولات ثانيه كه گفته‌ايم مختلف است : از غبىّ شروع مىشود و به غنى از فكر كه صاحب قوهء قدسيّه است منتهى مىگردد ، و تفاوت مراتب و درجات از غبىّ تا غنى بسيار و بىشمار است و حصر و عدّ آن دشوار بلكه در حيّز امتناع است . هنگام بحث اين مطالب به تفصيل خواهد آمد .\r\nقواى نظرى و اسامى آنها و وجه تسميت هر يك را دانسته‌ايم . قواى فوق را نظرى گفته‌اند چون آلات و اسباب در طريق كسب معارف و شبكه‌هاى صيد حقائق‌اند ؛ و قوى در انسان ، از نباتى و حيوانى و انسانى ، بسيار است و بتدريج عنوان مىشود .\r\n\r\n","description":"","footnote":"","page_name":" 410 ","page_number":420},
  {"content":"\r\n\r\nحكما نفس را سردار لشكرى انگاشتند ، و قوى را لشكريان او ، و بدن را به منزلت قلعه كه به فارسى دژ گويند ؛ و لذا اين سردار را « نور اسفهبد » گفته‌اند كه معرّب « اسپهبد » است و گاهى از بدن تعبير به « صيصيه » كرده‌اند كه به معنى همان قلعه و دژ است و جمع آن « صياصى » است  وَ أَنْزَلَ الَّذِينَ ظاهَرُوهُمْ مِنْ أَهْلِ الْكِتابِ مِنْ صَياصِيهِمْ  « 1 » . ولى به براهين دانسته‌ايم كه اين گونه تعبيرات امورى به تشبيه و تمثيل براى تقريب به برخى از مقاصد است ، و گرنه بدن دژ روان نيست بلكه زنده به آن و ظلّ آن و مرتبهء نازلهء آن است چنان كه روان به عقل ، يعنى عقل فعال ، كه روان بخش و مخرج نفس از نقص به كمال است . از امير معزى يادى شود :\r\n گفتم به عقل دوش كه يا احسن الصّوَر * گفتا چگونه يافتى از حسن من خبر ؟\r\nگفتم مرا نظر همه وقتى به سوى تست * گفتا همى به چشم حقيقت كنى نظر\r\nگفتم كه هر چه از تو بپرسم دهى جواب ؟ * گفتا جواب پرسش تو كرده‌ام زبر\r\nگفتم ميان روح و ميان تو فرق چيست ؟ * گفتا كه او بديعتر و من رفيعتر\r\nگفتم چگونه گيرد روح از تو روشنى ؟ * گفتا چنان كه آينه گيرد ز نور خور\r\nگفتم كه چيست كار شما اندرين جهان ؟ * گفتا صلاح خلق به تدبير يكدگر\r\nگفتم رسيد در تن هر جانور به هم ؟ * گفتا رسيم در تن بعضى ز جانور\r\nگفتم به عون كيست شما را موافقت ؟ * گفتا به عون ايزد داراى دادگر\r\nگفتم دماغها فلكست و تو كوكبى ؟ * گفتا روانها صدفست و منم گهر\r\nگفتم كه در سخن فِكَر من قوى شدست * گفتا قوى به تقويت من شود فِكَر \r\n\r\nدرس صد و سوم\r\nيكى از اسرار بزرگ تحقيقات جناب مولى صدرا اين است كه جسم جامد به حركت جوهرى نطفه و علقه و مضغه مىگردد و سپس به مقام خيال و عقل مجرّد\r\n\r\n\r\n","description":"","footnote":"\r\n( 1 ) . احزاب 33 : 27 .\r\n","page_name":" 411 ","page_number":421},
  {"content":"\r\n\r\nمىرسد و روحانى مىشود و با عقل فعّال كه روح القدس است مىپيوندد . چقدر جاى تعجب است كه اكثر ابناى روزگار ما چنان در لجن هوى و هوس فرو رفته‌اند كه خودشان را فراموش كرده‌اند . يك نفر از آنان نمىگويد كه من كيستم و اين همه چيست و از كيست و چه مىخواهند و سرانجام چه خواهد شد . نه در وحدت صنع مىانديشند كه از چه صقع است و نه در كثرت خلق كه از چه نقش . سراى هستى يكپارچه حيات و علم است ، اين دلمردگان در جهل محض غوطه‌ور و چون ستوران بىدستور سرگرم خواب و خور ، بگذار تا بيفتد و بيند سزاى خويش .\r\n به مستوران مگو اسرار مستى * حديث جان مپرس از نقش ديوار \r\nدر كارخانهء هستى ، كه كارخانهء شگفت آدم‌سازى است ، درست تأمل كن كه چگونه قوه‌اى كه كمال و عرضه‌اى جز پذيرفتن ندارد و در انزل و اسفل مراتب وجود قرار گرفته است از دست توانا و اشراق و افاضهء كامل مكمّلى كه مخرج او از قوه به فعل است به مرتبه اعلى و ارفع رسد نطفه‌اى شنوا و گويا و دانا و خوانا شود انديشه كند و اختراع نمايد بر اجسام و اجرام ذى حيات و بىحيات دست يابد و همه مسخر و مطيع او گردند . به راستى من كه اكنون دارم مىنويسم يكپارچه حيرتم كه اين كيست كه مىنويسد و چه بود و يا كه بود كه اينك نويسا شد و فكر مىكند و معانى را در قوالب الفاظ در مىآورد و . . . كه اگر قلم توانايى شرح انسان دهد به قول ملاى رومى :\r\n گر بگويم شرح آن بيحد شود * مثنوى هفتاد من كاغذ شود \r\nبه بحث برگرديم . مقصود اين بود كه نفس ناطقه انسانى را مقام فوق تجرّد است و به قوى نظرى نفس تا اندازه‌اى آشنا شده‌ايم و دانسته‌ايم كه نفس از عقل هيولانى ارتقا مىيابد و عقل بالفعل مىشود بلكه با عقل فعّال ارتباط بلكه اتصال بلكه اتحاد بلكه فوق اتحاد مىيابد . اين تعبيرات را عمق بسيار است و يكى پس از ديگرى روشن مىشود ، و اميد است كه روزى همه را در خود و يا خودمان را در همه بيابيم . تاكنون صد و دو درس خوانده‌ايم و شايد هنوز يك قطره از درياى بيكران هستى\r\n\r\n","description":"","footnote":"","page_name":" 412 ","page_number":422},
  {"content":"\r\n\r\nنچشيده‌ايم ، و يا در خور اين بيت شبسترى نگشته‌ايم :\r\n يكى را علم ظاهر بود حاصل * نشانى داد از خشكى ساحل \r\nغرض اين كه شأن نفس انسانى اين است كه از عقل هيولانى به عقل بالفعل رسد و عقل مستفاد گردد و با عقل فعّال بپيوندد ؛ و هيچ در اين شأنيت نفس دودلى ندارد بلكه تسليم است و بدان تصديق دارد و مىبيند كه خود هر چه از قوت به فعل مىرسد قدرت و سلطان وى بيشتر مىشود و نور بينش وى فزونى مىگيرد و از تاريكى نادانى رهايى مىيابد ، و هر چه داناتر مىشود استعداد و آمادگى وى براى معارف بالاتر قويتر مىگردد و گنجايش وى براى گرد آوردن حقائق ديگر بيشتر مىشود ، و از اين معنى پى مىبرد كه گوهر نفس ناطقه از نشأهء ديگر و ماوراى عالم طبيعت و مادّه است ، و نيز پى مىبرد كه مخرج او از قوه به فعل ، كه مفيد و علت اوست ، وجودش اتمّ از وجود اوست ، چه علت اوست ، و علاوه بر اين كه وجودش اتم از اوست مفارق است يعنى عقل بالفعل است ، چه تأثير صورت جسمانيه بدون وضع و محاذات صورت نى گيرد و سبب وجود مفارق ديگر يعنى نفوس انسانيه نمىگردد .\r\nو چنان كه شأنيت نفس است كه عاقل و مدرك موجودات گردد و علم بدانها تحصيل كند شأن همهء موجودات نيز اين است كه معلوم و معقول وى گردند . اين انسان است كه به حقيقت آب و خاك آشنا شد و آنها را تجزيه و تحليل كرد و به طبقات زمين آگاهى يافت و به انواع معادن دست يافت و به خواصّ اشيا پى برد و در نبات‌شناسى كتابهاى تأليف كرد و كتابهايى در بيطارى و طب نوشت و در حيوان‌شناسى تأليفات بسيار دارد كه بر جانوران صحرايى و دريايى دست يافته و به زندگى آنها آشنا شده سپس به رشتهء تحرير در آورده است ، و از زمين به آسمان با نردبان علم عروج كرده سلّم السّماء نوشته است و حركات و اوضاع و احوال ثوابت و سيّارات را از آسمان به زمين آورده است و رصدخانه‌ها تأسيس كرده و زيجات تدوين نموده است و آلات نجومى اختراع كرده است كه هر يك محيّر عقول است ، از\r\n\r\n","description":"","footnote":"","page_name":" 413 ","page_number":423},
  {"content":"\r\n\r\nلبنه و ذات الشّعبتين و ذات الحلق و اسطرلاب و ربع مجيّب و كره‌هاى جغرافيايى و كره‌هاى سماوى و ترسيم صور كواكب و ساعات شمسى و آبى و غيرها گرفته تا اختراعات بوالعجب عصر حاضر ، هر يك كتاب بزرگى در معرفت انسان است ؛ در اعداد و حروف كتابهايى در جفر و ديگر علوم غريبه نوشته است كه از اين راه به حقائقى مكتوم و مستور دست مىيابد و به تزكيه و تصفيهء روح مرآت اشباح نورى ماوراى طبيعت مىگردد و مانند يك دستگاه عكاسى از عالم غيب عكسبردارى مىكند و معانى مجرّد عارى از كسوت مادّه را در كارخانهء خيالش تنزّل و تمثّل مىدهد و آن قدر فكر كرده است و چيز فهميده است و به اسرار دار هستى آگاهى يافته است كه اين همه كتابخانه‌هاى كره را كتابهاى او تشكيل داده است ، و در حقيقت علم ، تشريح دار وجود است و اين انسان است كه دار وجود را آن فآن تشريح مىكند .\r\nمقصود اين كه موجودات را اين شأنيت است كه معلوم و معقول انسان گردند و خود انسان را هم اين شأنيت است كه عاقل و عالم بدانها گردد و آن گوهر نورى نوربخش و روان بخش كه مخرج نفوس از نقص به كمال است مثل آفتاب درخشان است ، از جانب او همواره اضائه و اناره است و به مستعدين نور مىدهد و هر قابلى را به فراخور قابليت او افاده مىنمايد ، بخل و امساك از جانب او نيست . لذا دانشمندان بزرگ فرموده‌اند انسان وحدت عددى ندارد بلكه وحدت حقّهء ظلّيه دارد كه حدّ يقف براى او نيست ، و اين ظلّيت به لحاظ وحدت حقهء حقيقيه است كه حقيقت دار هستى راست . و اين بود غرض ما در اين كه انسان را مقام فوق تجرّد است و او را حدّ يقف نيست و وحدت عددى ندارد ، و با اين همه مباحثى در پيش است كه موضوع نامبرده را روشن‌تر مىسازد ، بلكه در پيرامون همين موضوع نيز بحث مىشود .\r\nپس خلاصهء سخن اين شد كه نفس انسانى را اين شأنيت است كه داناى به همه اشياء گردد و اشياء را نيز اين شأنيّت است كه معلوم انسان گردد و واهب صور هم به حسب استعداد و قابليت فيض مىبخشد و بخل و امساك ندارد . حال اگر انسانى به چنان مقام رسد كه در مسير تكامل و استكمال انسانى عالم به اشياء گردد ، علاوه بر\r\n\r\n","description":"","footnote":"","page_name":" 414 ","page_number":424},
  {"content":"\r\n\r\nاين كه دليل بر منع آن نداريم برهان بر اثبات آن را داراييم .\r\nشايسته است كه مطالب تدريس شده را به صورت اصل ، چنان كه دأب و روش ما در دروس است در آوريم :\r\nاصل 70 - دار آخرت عين حيات است و موجودى كه ذاتا حىّ است محال است كه ضدّ خود را بپذيرد يعنى محال است كه موت بر او عارض شود و يا خواب و پينگى بر او دست يابد .\r\nاصل 71 - موجودى كه حدوث بر او صادق نيست موجودى ازلى و ابدى است كه هيچگاه فنا و زوال در او راه ندارد .\r\nاصل 72 - جسم آلى جسم زنده است يعنى صاحب نفس است و نفس مبدأ حس و حركت به اراده است و به تعبير اعمّ كه شامل نفوس ارضيه گردد نفس كمال اوّل جسم طبيعى آلى ذى حيات بالقوه است .\r\nاصل 73 - ناظم امور عالم مطلقا ، يعنى تشكيل دهنده و به نظام آورندهء آن ، عقل است يعنى موجودى كه فعليّت محض و عين حيات و علم و قدرت و مبدأ حيات و هر گونه كمال و محيط به اشياء از جميع جهات آنها و عالم به آنها پيش از تحقق آنهاست ، هم علت موجودات است و هم نهايت مطالب .\r\nاصل 74 - طفره مطلقا ، چه در حسّيات و چه در معنويات ، باطل و محال است .\r\nاصل 75 - تشكيك بر مبناى مشاء در ماهيّت راه ندارد .\r\nاصل 76 - نور اسفهبد را ، كه نفس ناطقه است ، مقام فوق تجرّد است ، يعنى او را مقام معلوم و حدّ يقف نيست ، كه در نتيجه وحدت عددى ندارد .\r\n\r\nدرس صد و چهارم\r\nگفته‌ايم كه نفس در حدوث جسمانى است كه مىتوان گفت انسانى است در قوّت ضعف و يا قوه‌اى است كه بالقوه انسان است ، و اين مرتبه نازلترين مراتب آن است ؛ پس از آن به حركت جوهرى قوّت مىگيرد و كم‌كم بر اثر اشتداد وجوديش از عالم\r\n\r\n","description":"","footnote":"","page_name":" 415 ","page_number":425},
  {"content":"\r\n\r\nجسم فراتر قدم مىگذارد و با ماوراى طبيعت مشابهت و مسانخت پيدا مىكند ، و هر چه دانايى او بيشتر مىگردد انسانيت او شديدتر و قويتر مىگردد ؛ كه در حقيقت ، اصل ذات انسان دانش است ، يعنى انسان دانش است و هر چه دانش او بيشتر مىگردد به حسب وجود انسانتر مىشود ، كه در كمالات ثانى داراى درجات و مراتب و معارج است اگر چه به حسب كمال اوّل همهء افراد انسان يكسان و انسان‌اند .\r\nو دانسته‌ايم كه حواس شبكه‌ها و ابزار و آلات شكار علمى انسان‌اند ، كه انسان به وسيلهء آنها ارتباط به اشياء خارجى پيدا مىكند و كم‌كم با آنها آشنا مىشود و به افاضهء معلّم حقيقى ، كه مخرج نفس از نقص به كمال است ، بدانها علم پيدا مىكند . همانطور كه انسان در حدوث جسمانى است و در دامن طبيعت متدرجا مراحل نباتى را مىگذراند ، كه رشد و نمو مىكند و در عين حال منازل حيوانى را نيز مىپيمايد و براى مقامات انسانى نيز آمادگى پيدا مىكند ، همچنين آشنايى او با موجودات خارجى از طبيعت شروع مىشود . در آغاز ، جز طبيعت نمىداند و نمىشناسد ، در آنها كاوش مىكند ، و از خواص و آثار آنها مطلع مىگردد ، و به فهميدن كتاب هستى يك‌يك آنها شائق مىشود ، و در اين راه تحصيل مىكند بيشتر آنها را از راه تجربه به دست مىآورد ، و آنچه را كه آموخته است و اندوخته است در دفتر ثبت و درج مىنمايد و رساله و كتاب مىنويسد تا براى خودش و ديگران نافع باشد و به كار آيد . خاك‌شناسى و كان‌شناسى و گياه‌شناسى و جانورشناسى و ستاره‌شناسى و معرفت به كائنات جو ، از قبيل حدوث ابر و ميغ و پيدايش باد و باران و برف و تگرگ و نيازك و خرمن ماه و رنگين كمان و تندر و درخش و زمين لرزه و جز آنها ، همه از علوم طبيعىاند . اكابر حكماى ما در اين امور كتابها نوشته‌اند ، گاهى از اكثر آنها در يك كتاب بحث كرده‌اند و گاهى از برخى در رسالهء جداگانه . بحث نفس را ، از آن حيث كه نفس است يعنى متعلق به بدن و مدبّر آن است ، در طبيعات آورده‌اند .\r\nو دانسته شد كه انسان يك حقيقت و هويّت ممتد از طبيعت تا مجرّد است ، نه عقل بدون نفس است و نه نفس بدون عقل . آن موجود ماوراى طبيعت را ، از آن حيث كه\r\n\r\n","description":"","footnote":"","page_name":" 416 ","page_number":426},
  {"content":"\r\n\r\nجامع شتات مادّه و حافظ صور طبيعيات و متصرف در آنان و مدبّر آنهاست نفس كلّ گويند ، در مقابل نفوس جزئيه كه هر نفس جزيى حافظ يك شخص و صورت است ؛ امّا نفس كل به همهء صورتهاى طبيعى و مادّى عالم در مقابل عقول جزئيه كه مرتبهء تجرد و تعقل آنهاست ، همانطور كه از درخواست نامهء حكيم خيام نقل كرده‌ايم كه عقل بىنفس نباشد و نفس بىعقل . اكنون مطالبى چند در پيرامون نفس ناطقه و مفارقات كه از جهاتى سزاوار بحث‌اند عنوان مىكنيم :\r\nمعلم ثانى ، فارابى ، را رساله‌اى سخت موجز و نيك مفيد در اثبات مفارقات است كه شايسته است آن را تمام و كمال به فارسى ترجمه و شرح كنيم ؛ و لكن چون همهء مطالب آن مبتنى بر مقدمات بسيار است و هنوز بدانها آشنايى نيافتيم ، اكنون برخى از آن مطالب را كه با مباحث گذشتهء ما ارتباط دارد تقديم مىداريم ؛\r\nمفارقات نه مىميرند و نه فاسد مىشوند ، و گرنه بايد در آنها قوّت موت و فساد باشد ، و اگر قوت موت و فساد در آنها جايز باشد واجب است كه قوّت وجود و فنا و فعل وجود و فنا در آنها اجتماع يابند . بنابراين لازم آيد كه مفارقات هم موجود باشند و هم معدوم . پس روشن شد كه بسائط هنگامى كه بالفعل گرديدند در آنها قوت و امكان باقى نيست ؛ و همانا اجتماع قوت وجود و فنا ، كه شىء هم موجود باشند و هم معدوم ، در مركباتى صحيح است كه آنها را دو امكان است كه يكى از آن دو چون به فعليت رسيد باطل مىگردد و ديگرى در مادّه باقى مىماند . « 1 »\r\nبيان : مفارق در اين رساله بر نفوس ناطقهء انسانيه و بر عقول مفارقه اطلاق شد و آن موجود ماوراى طبيعت است كه عارى از مادّه و احكام آن است و آن را بسيط و عقل بسيط نيز گويند . اطلاق بسيط بر مفارق در السنهء حكما ساير و داير است ، چنان كه در\r\n\r\n\r\n","description":"","footnote":"\r\n( 1 ) . انها - ( يعنى المفارقات ) لا تموت و لا تفسد و الا وجب ان تكون فيها قوة الموت و الفساد . و لو جاز هذا لوجب ان تجتمع فيها قوة الوجود و الفناء و فعلهما فتكون موجودة و معدومة معا . فتبين انّ البسائط اذا صارت بالفعل لم تبق فيها القوة و الامكان بل انما يصحّ ذلك فى المركّبات التى لها امكانان ، فيبطل احدهما عند كونه بالفعل و يبقى الآخر فى المادة .\r\n","page_name":" 417 ","page_number":427},
  {"content":"\r\n\r\nعبارت فوق فارابى كه نقل كرده‌ايم به ترجمه آمده است : « پس روشن شد كه بسائط هنگامى كه بالفعل گرديدند در آنها قوّت و امكان باقى نيست » ، و لفظ بسائط تعبير خود فارابى بود و مراد از بسائط مفارقات است چنان كه از سبك عبارت او پيداست .\r\nحكيم خيام در رسالهء نامبردهء بالا گويد :\r\nجوهر به دو قسم است : جسم است و بسيط است . آنچه قسمت‌پذير است جسم است ، و آنچه قسمت‌پذير نيست بسيط است . تا آن كه گويد : و حدّ جسم آن است كه او را طول و عرضى و عمقى باشد و اعراض ديگر ، چون خط و سطح ، كه به دو قائم است .\r\nو حدّ بسيط آن است كه مدرك اشياست و صورت علم را قابل است الخ . و از اين گونه عبارات به تازى و پارسى در كتب و رسائل آنان بسيار است .\r\nبسيط بر سطح و بر عنصر نيز اطلاق مىشود ، بخصوص بر عنصر بسيار شايع و ذايع است . موارد استعمال را بايد مواظب بود كه بسيط به كدام معنى است .\r\nقوه به معنى استعداد و قابليت در مقابل فعل است و آن را معانى متعدد است كه به اشتراك اسمى بر هر يك اطلاق مىشود . فصل نخستين مرحلهء هفتم اسفار ( ج 1 رحلى ، ص 209 ) در بيان معانى آن است و در وقت لزوم عنوان مىگردد .\r\n« امكان » به اشتراك لفظى به چند معنى آمده است و تفصيل و تحقيق را از فصل هفتم منهج دوم مرحلهء نخستين اسفار ( ج 1 ، ص 34 ) و فصل هفدهم آن ( ج 1 ، ص 56 ) طلب بايد كرد . « امكان » همنشين با « قوه » در عبارات فارابى امكان استعدادى است . امكان استعدادى از عوارض و خواص ماده است و آن كيفيتى است استعداديه در ماده و تهيّؤ ماده و استعداد آن است براى حصول صور و اعراض مر ماده را ، يعنى تهيّؤ و استعداد شىء است براى گرديدن آن شىء شىء ديگر . موضوع امكان استعدادى مركب است از فعليت و قوه كه از جهتى فعل است و از جهتى قوه . لذا به لحاظ قرب به حصول و بعد از آن قابل شدت و ضعف است ، مثل استعداد نطفه براى صورت انسانيه و پس از آن علقه براى آن و پس از آن مضغه براى آن . و چون امكان استعدادى را اضافه به موضوع آن كنى يعنى انتساب به آن دهى كه خود قائم به آن\r\n\r\n","description":"","footnote":"","page_name":" 418 ","page_number":428},
  {"content":"\r\n\r\nاست ، استعداد آن موضوع گويند ؛ و چون آن را اضافه كنى و نسبت دهى به آن چيزى كه در او يا با او به تعبيرى فوق در و با ، كه آن چيز در بعد حادث مىشود ، امكان آن حادث گويند در اضافه و اعتبار اوّل ، مثل مستعد بودن نطفه براى انسانيت و در اضافه و اعتبار دوم مثل اين كه گوييم امكان دارد كه انسان در نطفه يا با نطفه حادث شود .\r\nو همچنين دو امكانى كه در مركبات آورده است بايد هر يك از دو امكان همان امكان استعدادى باشد كه يكى چون به فعليت مىرسد باطل مىگردد و ديگرى در ماده باقى مىماند . مثلا عقل هيولانى در انسان امكان استعدادى اوست كه بتدريج چون امكان استعدادى عقل بالفعل شد آن امكان به فعليت مىرسد و باطل مىگردد ، ولى به لحاظ تعلق نفس به ماده استعداد براى نيل به فعليتهاى ديگر را نيز داراست و اين امكان استعدادى باقى است ؛ و همچنين بتدريج هر امكان استعدادى كه به فعليت رسيد باطل مىگردد و استعدادهاى ديگر براى حصول فعل باقى است . خلاصه امكان استعدادى به طريان آنچه كه استعداد براى او دارد زائل مىشود ، و مىشود كه باز اين موضوع به فعليّت خاصى رسيده خود استعداد براى حصول صورت و فعليت ديگر گردد .\r\nدر مقابل امكان استعدادى امكان ذاتى است . امكان استعدادى فقط در سلسلهء عرضيه واقع است و مر او را حظّى از وجود است به خلاف ذاتى كه در سلسلهء عرضيه و طوليه مطلقا واقع است . سلسلهء عرضيه موجودات ماديّه‌اند ، و طوليّه مفارقات عقليه كه اسباب و علل عوالم طبيعت‌اند . امكان ذاتى از جهات عقليه و عناصر عقود اعنى قضاياست و امر سلبى محض اعنى لا اقتضاست كه به تحليل عقلى بين ماهيت شىء و وجود و عدم آن به لحاظ حصول علت و عدم علت ملاحظه مىگردد به اين معنى كه ماهيت شىء من حيث هى هى ابا از وجود و عدم ندارد . هر گاه علت وجود آن متحقق شد موجود مىگردد و الّا فلا . چنين ماهيتى را به اعتبار ملاحظهء ذاتش گويند « ممكن » است و علّت ايجاد او را « واجب » ؛ و ماسواى واجب به اين معنى ممكن‌اند و امكان به اين معنى هيچ گاه از آنها زائل نمىشود ، به قول شبسترى :\r\n سيه رويى ز ممكن در دو عالم * جدا هرگز نشد و اللّه اعلم \r\n\r\n","description":"","footnote":"","page_name":" 419 ","page_number":429},
  {"content":"\r\n\r\nمفارقات را فقط همين يك امكان است « 1 » : چه به علّت عارى بودن آنها از مادّه ، امكان استعدادى در آنها راه ندارد . امّا در موجودات طبيعى علاوه بر اين امكان ذاتى امكان استعدادى نيز هست . فصل هفدهم منهج دوم مرحلهء نخستين اسفار ( ج 1 رحلى ، ص 56 ) در اين مطلب است كه براى ممكن گاهى دو امكان است . ولى مراد فارابى از دو امكان ، استعدادى و ذاتى نيست بلكه همان است كه تحقيق كرده‌ايم .\r\nدر دروس پيش به تحقيق دانسته‌ايم كه مرگ قطع علاقهء نفس از بدن و جدايى انسان از غير خودش است . بنابراين جماد را مثلا سنگ را مرگ نيست چون نفس ندارد . اگر چه اطلاق مرگ به معنى فساد و تباهى بر آن مىشود . مثلا جصّاص گچى را كه خاصيتش را از دست داده است و فاسد شده است مىگويد اين گچ مرده است و به اين معنى هر صورت نوعيه كه خاصيتش را از دست داده است و فاسد گرديده است مىگويند مرده است ، آب در يك جا ماندهء فاسد شده را مرداب مىگويند يعنى آب مرده .\r\nو نيز مفارق محض را مرگ نيست چون عارى از بدن است و خود عين حيات است . فساد در مركبات روشن است ، چه همين كه اجزاى شىء از يكديگر گسيخته و تركيبش زائل شد فاسد مىگردد ؛ و در غير مركبات مادّى هم ؛ چه ، شىء تا قوهء پذيرش فساد نداشته باشد فساد نمىيابد ؛ پس فساد در غير مادّى ، مانند بسائط اعنى مفارقات ، راه ندارد ؛ چه ، مفارق محض وجود نورى عارى از مادّه و اجزاست فقط ذهن آن را با تعمّل به تحليل مىبرد و ملاحظهء تركيب در آن مىكند كه ماهيتى از آن اعتبار مىنمايد و آن را نسبت به وجود مىدهد و ممكنش مىخواند و امكان ذاتى براى او ثابت مىكند و آن را مفتقر به واجب مىبيند . لذا عقل فقط واجب را فرد حقيقى و بسيط الحقيقه مىداند و جز او همه را زوج تركيبى .\r\n\r\n\r\n","description":"","footnote":"\r\n( 1 ) . در اين مقام سخنى فراتر است كه صدر المتألهين در چند جاى اسفار متعرّض آن شده است ، از آن جمله در فصل شانزدهم مرحلهء هفتم اسفار ( ج 1 رحلى ، ص 221 ) فرمايد : و اعلم ان المفارق المحض لا امكان له بحسب الواقع الخ فراجع .\r\n","page_name":" 420 ","page_number":430},
  {"content":"\r\n\r\nفارابى فرمايد اگر در مفارقات موت و فساد روا باشد اجتماع نقيضين لازم آيد كه شىء واحد ، بدون تعدد جهت و اعتبار و مرتبه ، هم بايد موجود باشد و هم معدوم ، و حال اين كه امتناع اجتماع نقيضين و همچنين امتناع ارتفاع نقيضين از اوّليات است .\r\nبيانش اين كه اگر موجود از مركباتى باشد كه در آنها دو امكان مذكور صادق باشد ، روا بود كه همواره امكانى از قوه به فعل رسد و اين امكان باطل گردد و موت و فنا در آن فعليت راه نيابد و امكان ديگر در ماده باقى باشد . اين چنين موجود به لحاظ تعدد اعتبار و جهت در او ، هم باقى است ، به لحاظ فعليات محضه‌اش ، و هم فانى است ، به لحاظ مادهء قابل و مستعدش و عدم بقاى آن در دو آن ؛ پس آن هالك است و آن باقى . امّا در موجودى كه فعليت محض است و هيچ نحوه حالت انتظار و خروج از قوه به فعل و تعدّد جهت و اعتبار در آن صادق نيست ، اگر قوّت موت و فساد در او روا باشد بايد از يك حقيقت صرف هم قوّت وجود و فنا صادق باشد ، چنان كه فرض بر اين است - و اين وجود ، يعنى فعليت كه قوه بدان رسيد ، و فناء ، يعنى فنا و بطلان قوهء به فعليّت رسيده - و هم از همان حقيقت كه فعليّت محض است فعل وجود و فنا صادق باشد ، و فعل فناء معدوم بودن اوست ؛ پس مفارق بايد محض وجود بود ، چون فعليّت صرف است ؛ و نيز بايد محض فنا باشد ، چون قوّت او عين فعليّت است . و آن كه فارابى فرمود : « پس روشن شد كه بسائط هنگامى كه بالفعل گرديدند در آنها قوت و امكان باقى نيست » ، اين مطلب شامخ همان است كه در درس چهل و ششم از راه قوه و فعل ثابت كرده‌ايم كه صورت علميه مجرّد از ماده و عارى از قوّه است ، و نتيجه گرفته‌ايم كه موجودى وراى مادّه يافته‌ايم .\r\n\r\nدرس صد و پنجم\r\nاين كه در درس پيش مفارق را معرفى كرده‌ايم كه موجودى ماوراى طبيعت ، عارى از ماده و احكام آن است ، مقصود اين نيست كه هيچ نحوه تعلق به جهان ماده ندارد ، چه اين كه عالم طبيعت قائم به آن است و آن قاهر بر اين ، و اعضاى پيكر هستى را مىتوان\r\n\r\n","description":"","footnote":"","page_name":" 421 ","page_number":431},
  {"content":"\r\n\r\nگفت با يكديگر رابطهء ارگانيكى دارند و آن گوهر مفارق به قول مير فندرسكى :\r\n جان عالم گويمش گر ربط جان دانى به تن * در دل هر ذرّه هم پنهان و هم پيداستى \r\nو دانستى كه عقل بىنفس نباشد و نفس بىعقل . ولى مفارق را با نفس ناقطه امتيازى بيّن است كه اگر چه هر دو را تعلق به ماده است امّا اين ناقص است و به تعلقش مستكمل ، و آن كامل است و تعلّقش مكمّل . اين به يك معنى تعلّق به بدن خاص دارد و آن تعلّق به همهء نفوس و ابدان ، و جميع جهان طبيعت به منزلهء بدن اوست ؛ و « به منزله » از اين رو گفتيم كه بدن وسيلهء استكمال نفس است و به اين معنى نمىتوان پيكر هستى را بدن آن دانست . لذا آن كه از جامى در پيش نقل كرده‌ايم كه « حق جان جهان است و جهان جمله بدن » با اين معنى وفق نمىدهد و مىتوان از جهت ديگر اين سخن را تصحيح و تصديق كرد كه چنان كه بدن قائم به نفس و مرتبهء نازله اوست ، جهان كل نسبت به حق اين چنين است كه حق قيّم و قيّوم آن است و در علوّ خود دانى و در دنوّ خود عالى است ، كه معرفت نفس مرقات معرفت ربّ است .\r\nحكيم سبزوارى در حكمت منظومه فرمايد :\r\n و النفس مع علوها لمّا دنت * بأمرها كلّ القوى قد سخّرت \r\nمطلب ديگر از رسالهء نامبردهء فارابى نقل به ترجمه و بيان مىكنيم . در اثبات عقول فعّاله شش برهان آورده است ، برهان چهارم اين است :\r\nنفوس انسانيه مفارق است پس واجب است كه علّت آنها مفارق باشد ، چه اين كه جسم در درجهء وجود متأخر از مفارقات است ، پس اگر صورت جسميه سبب وجود مفارق باشد بايد وجودى كه فوق وجود خودش و اتمّ از وجود خودش است بوده باشد . پس بايد وجود مثل نفس انسان بدون سبب باشد و حال اين كه صورت جسميه مفيد وجودى كه اكمل از وجود ذات خودش باشد نيست « 1 » .\r\n\r\n\r\n","description":"","footnote":"\r\n( 1 ) . اثبات العقول الفعاله عليه بستة براهين . . . الرابع ان النفوس الانسانية مفارقة فعلّتها يجب ان تكون مفارقة\r\n","page_name":" 422 ","page_number":432},
  {"content":"\r\n\r\nبيان : اين مطلب همان است كه در دروس پيشين براهين اقامه كرده‌ايم كه نفس ناطقه مجرد از ماده و احكام آن است ، و مخرج او از نقص به كمال نيز موجودى نورى عارى از طبيعت و احكام آن و قاهر بر نفس ناطقه است ، كه هر علت نسبت به معلولش اين چنين است .\r\nآن كه گفت : « جسم در درجهء وجود متأخر از مفارقات است » ، فارابى نخست در رسالهء نامبرده تأخر رتبه و درجهء جسم را از مفارق مبرهن كرده است كه ما هنوز آن را عنوان نكرده‌ايم و لكن در درس هشتاد و ششم اشارتى كرده‌ايم كه طبيعت را قرار نيست و جامع و حافظ و مصوّر قارّ مىخواهد و آن جز موجود ماوراى طبيعت كه فعليّت صرف است نتواند باشد و چنين موجودى در رتبه مقدّم بر طبيعت است به تقدّم علّى ، پس صورت جسميّه نمىتواند مفيد وجودى كه در رتبه فوق او و اكمل و اتمّ از اوست بوده باشد .\r\nآن كه گفت : « پس بايد وجود مثل نفس انسانيه بدون سبب باشد » يعنى چون نفس ناطقه از مفارقات است مفيد آن يعنى علت آن بايد مفارق باشد ، و اگر صورت جسميه مفيد مفارق باشد علاوه بر اين كه لازم آيد معلول فوق علتش و اتم و اكمل از آن بوده باشد نيز لازم آيد كه نفس انسانى بدون سبب و علت باشد چه در فرض مذكور نه صورت جسميه تواند علت ايجادى نفس باشد ، كه اين مفارق است و آن مادّى ، و نه مفارق ، چه خود مفارق معلول صورت جسميه است ، پس وجود نفس انسانى بدون سبب خواهد بود . اگر چه صورت جسميه مفيد وجودى اكمل از وجود ذات خود نمىتواند باشد ؛ چه ، در تأثير جسم و جسمانى وضع و محاذات آن با متأثر شرط است و در اين فرض شرط مذكور منتفى است ، و ديگر اين كه محال است كه وجود معلول\r\n\r\n\r\n","description":"","footnote":"\r\nلأن الجسم متأخر فى درجة الوجود عن المفارقات فلو كانت صورة جسميّة سببا لوجود مفارق لكانت تفيد وجودا فوق وجودها و اتم من وجودها فكان وجود مثل نفس الانسانيه به غير سبب و الصورة الجسميه لا تفيد وجودا اكمل من وجود ذاتها .\r\n","page_name":" 423 ","page_number":433},
  {"content":"\r\n\r\nاتم علتش باشد . در اينجا تأملى لازم است ؛ چه ، سبك دليل خالى از اغلاق و ايراد نيست . امتناع علّيّت و افادهء صورت جسميه براى مفارق مطلقا ، خواه نفس انسانيه و خواه غير آن ، كافى است .\r\nمطلب ديگر از رسالهء نامبردهء فارابى نقل به ترجمه مىكنيم . پس از برهان مذكور برهان ديگر بر اثبات عقول فعّاله اقامه كرده است به اين وجه :\r\nمخرج نفوس انسانيه از قوه به فعل در معقولات عقل است به چند برهان :\r\nبرهان اوّل : صور متخيله و محسوسه و متوّهمه و بالجمله اجسام ، بالقوه معقول‌اند پس لابد بايد امرى آنها را تجريد كند و معقول گرداند . پس اگر آن امر باز بالقوه معقول باشد تسلسل لازم آيد . پس لا محاله بايد به معقول بالذات منتهى گردد .\r\nبرهان دوم : صورت جسمانى با وضع خود فاعل است و حال اين كه آن را با نفوس ما وضعى نيست . پس صحيح نيست كه صورت جسميّه عقول ما را از قوه به فعل اخراج كند .\r\nبرهان سوم : مكمّل عقول ما لا محاله بايد وجود آن اتم از عقول ما باشد و معقولات آن چيزهايى هستند كه مكمّل عقول مااند . پس مفيد عقول ما عقل بالفعل است « 1 » .\r\nبيان : نخستين چيزى كه در اين مقام بايد تذكر دهم اين است كه ما در راه حقيقت‌يابى و دانش‌پژوهى در اين دروس از معرفت نفس به ماوراى طبيعت راه يافته‌ايم ، به اين نحو كه نفس را حادث به حدوث جسمانى يافته‌ايم كه دمبدم از نقص به كمال مىرود ، يعنى متدرجا از قوه به فعل مىرسد و مجرّد از مادّه و احكام آن\r\n\r\n\r\n","description":"","footnote":"\r\n( 1 ) . النفوس الانسانيه مخرجها من القوة الى الفعل فى المعقولات عقل ببراهين : الاول الصور المتخيّلة و المحسوسة و المتوهمه و بالجملة الاجسام بالقوه معقولة فلابّد من امر يجرّدها و يصيّرها معقولة فان كان ذلك الامر ايضا بالقوة معقولا لتسلسل فينتهى لا محالة الى معقول بذاته . الثانى الجسمانية تفعل بوضعها و لا وضع لها الى نفوسنا فلا يصحّ ان تخرج عقولنا من القوة الى الفعل . الثالث مكمّل عقولنا لا محالة يكون اتمّ وجودا منها و المعقولات هى الّتى تكملها فمفيدها عقل بالفعل .\r\n","page_name":" 424 ","page_number":434},
  {"content":"\r\n\r\nمىگردد . لاجرم او را مخرجى بايد كه مكمّل اوست ؛ و آن مخرج از موجودات عالم طبيعت نمىتواند بوده باشد ، زيرا كمال انسان را يعنى مايهء انسان ساز را علم يافته‌ايم و وعاء علم را گوهرى ماوراى طبيعت و قاهر و اتّم و اكمل از نفس ، خلاصه تجرّد ماوراى طبيعت و قاهريّت آن را به معرفت ذات خودمان دريافتيم . اين راهى بود كه سير كرده‌ايم و به مقصد رسيده‌ايم . اكنون مىبينيم كه پيش از ما فارابى نيز همين راه را پيموده و مخرج نفوس انسانيّه را از قوه به فعل عقل يافته است و اين مطلب شامخ را در برهان سوم تصريح فرموده است كه « مكمّل عقول ما لا محاله بايد الخ » .\r\nبرهان دوم را از اين راه پيش آمده است كه تأثير جسم و جسمانى بدون وضع خاص ميان فاعل و منفعل ، اعنى مؤثّر و متأثّر ، صورت‌پذير نيست ، و وضع در ميان مادّيّات متصوّر است كه طرفين مادى باشند ، و اگر يك جانب و يا هر دو جانب از موجودات عارى از مادّه و احكام آن باشد وضع به معنى تمام مقوله در آنها جارى نيست ؛ و معانى وضع در درس هفتاد و دوم گفته شد و در اين كه فعل قوى جسمانيه جز به مشاركت وضع صورت نمىپذيرد بحث بتفصيل لازم است . صدر المتألهين در فصل سى و ششم مرحلهء ششم آن را عنوان كرده است ( ج 1 رحلى ، ص 204 ) و ما نيز در دروس آتيه عنوان خواهيم كرد .\r\nدر برهان اوّل آن كه فرمود « لابد بايد امرى آنها را تجريد كند » اين امر موجود مفارق است كه مجرد و مجرّد ، اعنى تجرد كننده ، است . در اين مسئله بحث پيش مىآيد كه آيا صور علميّه ، از محسوسه و متخيّله و متوّهمه و معقوله ، به تجريد نفس ناطقه است يا به انشاء آن و يا نه آن است و نه اين ، و بنابر انشاء آيا مطلق صور علميّه به انشاء نفس است يا بايد در آن تفصيل قائل شد ؟ اين ، مسائلى است كه در مبحث علم بايد بحث شود . مشّايين ، كه پيروان ارسطو مىباشند و معلم ثانى فارابى نيز محيى آثار آنان است ، به تجريد نفس مىدانند . كيف كان صور علميّهء عاريه از ماده و احكام آن منتهى مىشود به موجود نورى مجرّد از ماده و احكام آن ، يعنى موجود ماوراى طبيعت كه معقول بالذات است نه به تجريد مجرّدى و نه به انشاى منشىاى .\r\n\r\n","description":"","footnote":"","page_name":" 425 ","page_number":435},
  {"content":"\r\n\r\n\r\nدرس صد و ششم\r\nابن خلّكان در تاريخش فارابى را اكبر فلاسفهء مسلمين دانسته و گفته است در ميان فلاسفه كسى در فنون فارابى به فارابى نرسيده است و ابو على سينا به كتب او به علم رسيد و به كلام او در تصانيف خود انتفاع برد « 1 » . اين بزرگ مرد از راه خروج نفس از قوه به فعل اثبات مفارق عقلى كرده است كه مخرج نفس از نفص به كمال است و به حسب وجود اشدّ و اكمل و اتمّ از آن است و معقولات‌اند كه به تعبير او مكمّل نفوس انسانيه‌اند و به تعبير ما انسان سازاند . پس مفيد آنها كه علّت آنهاست بايد عقل بالفعل باشد ، كه به براهين قاطعه صورت جسميّه علت و مفيد و مخرج آنها نمىتواند باشد ، قوهء عاقله چون به حدّ بلوغ رسيد اين چنين حكم مىكند . عاكفان آستانهء عقل و واصلان به مرحلهء كمال اين چنين مىبينند و علم را قوت و روزى روح دانند و آن جز به ادراك معقول صورت نپذيرد . بىبصران در وادى جهل و عمى به انكار متافيزيك ، كه عالم آخرت و جهان عقل و علم و اصل و غيب و نور است ، به خود مىبالند و به جهل خود افتخار دارند ، بىخبر از اين كه نابالغ‌اند هر چند كه بالغ‌اند اعنى كلانسال و هيولاى هيكل‌اند . به قول ملاى رومى : سر كه در وى عقل نبود دم بود . به نقل مطالب رسالهء نامبرده مىپردازيم :\r\nفارابى در پايان رسالهء مذكور سه مطلب دارد ؛ يكى اثبات نفوس انسانيه ، و ديگرى مفارق بودن نفوس انسانيه ، و سوم اين كه نفوس انسانيه را بعد از مفارقت سعادتى از جنس سعادت مفارقات است و اين كه اتمّ سعادت آنى است كه براى نفوس فاضله است . در هر يك از اين مطالب تا حدّى بحث كرده‌ايم ، و هر يك آنها در مباحث عقلى اهميّتى بسزا دارد ، و ما هر يك از سه مطلب فوق را نقل به ترجمه و بيان مىكنيم .\r\nاميدوارم كه بيش از پيش مفيد واقع گردد .\r\n\r\n\r\n","description":"","footnote":"\r\n( 1 ) . هو اكبر فلاسفة المسلمين و لم يكن فيهم من بلغ رتبته فى فنونه و الرئيس ابو على سينا بكتبه تخرّج و بكلامه انتفع فى تصانيفه . ( ج 2 رحلى ، ص 191 ) .\r\n","page_name":" 426 ","page_number":436},
  {"content":"\r\n\r\nدر مطلب اوّل فارابى فرمايد :\r\nبرهان بر اثبات نفوس انسانيه : از اجسام انسانى افعالى صادر مىشود كه از ساير اجسام صادر نمىشود . پس صدور اين افعال از جسميّت نيست ، چه اين كه جسم مطلق وجودى براى او نيست . پس اين امر مقوّم جسم مطلق است و سبيل اين اجسام سبيل معاجين نيست زيرا كه مر اين اجسام را خصوصيت وجودى است چه اين كه آنها را نموّ و اغتذاء و ادراك و حركت از خود آنهاست « 1 » .\r\nبيان : اين برهانى است بر اثبات نفس مطلقا ، خواه نباتى و خواه حيوانى و خواه انسانى ؛ و اختصاص به انسانى به مناسبت بحث در اين مقام ، اعنى اثبات نفس انسانى است و گرنه برهان عامّ است و در عاميّتش تامّ . چنان كه شيخ در فصل اوّل مقالت نخستين فن ششم طبيعات شفا ( ج 1 رحلى ، ص 278 ) بر همين برهان اثبات نفس به طور اعمّ كرده است .\r\nبرهان اين است كه از جسم انسانى افعالى صادر مىشود كه از ديگر اجسام صادر نمىگردد . مثلا جسم انسان كه بدن اوست راه مىرود ، مىبيند ، لمس مىكند ، مىبويد ، مىشنود ، نفس مىكشد . . . و يك قطعه سنگ ، با اين كه جسم است ، اين افعال و آثار از او صادر نمىشود . پس صدور اين افعال از صورت جسميّه نيست بلكه از أمرى اعنى از مبدائى غير جسميّت است و گرنه بايد هر كجا صورت جسميه تحقق يابد اين افعال از آن صادر گردد . و چون صورت جسميه جسم مطلق است و جسم جنس است و جنس بدون فصل ، كه مقوّم و محصّل وجودى اوست ، در خارج وجود نمىيابد ، ناچار اين امر ، كه مقصود از آن مبدأ و منشأ افعال صادر از جسم انسانى است ، مقوّم و محصّل جسم مطلق كه صورت جسميهء جنسيه است ، مىباشد . پس آن امر مقوّم\r\n\r\n\r\n","description":"","footnote":"\r\n( 1 ) . البرهان على اثبات الانسانية : الاجسام الانسانية تصدر عنها افعال لا تصدر عن ساير الاجسام فهو لا من الجسميّة لأنّ الجسم المطلق لا وجود له فهذا الامر مقوّم له فهو جوهر و ليس سبيل هذه الاجسام سبيل المعاجين لأنّ لها خصوصية وجود إذلها نموّ و اغتذاء و ادراك و حركة من تلقائها .\r\n","page_name":" 427 ","page_number":437},
  {"content":"\r\n\r\nمبدائى غير جسميت است كه آن را نفس مىنامند و كمال اوّل جسم انسانى است و از اوست كه آثار و افعال از جسم انسانى صادر مىگردد . آن كه گفت « جسم مطلق وجودى براى او نيست » يعنى وجود خارجى نه وجود ذهنى ؛ و « سبيل اين اجسام سبيل معاجين نيست » يعنى نمىشود گفت چنان كه معجونات مركب از اجزاى گوناگون‌اند و بر اثر تركيب و امتزاج آنها مزاجى خاص حاصل مىگردد كه او را اثرى خاص است ، همچنين اجسام انسانى از عناصر و اجزايى مركب‌اند كه اين تركيب خاص منشأ افعال انسانى شده است ؛ زيرا كه معجونها را نموّ و اغتذاء و ادراك و حركت از جانب خود آنها نيست ، به خلاف اجسام انسانى كه نامى و مغتذى و مدرك و متحرك به اراده‌اند پس آنها را مبدائى خاص غير جسميت بايد كه مبدأ و منشأ اين آثار و آن افعال است و اين مبدأ را نفس مىنامند .\r\nبدان كه نفس را به قياس افعالى كه از آن صادر مىشود قوه مىنامند ، و قوه به اين معنى مبدأ تغيّر در غير است . و همچنين جايز است نفس را ، به قياس قبول كردن او صور محسوسه و معقوله را ، قوه به معنى ديگر ناميد ، كه قوه به اين معنى انفعال است كه پذيرا و قابل است . و نيز صحيح است كه نفس را به قياس استكمال جنس به آن كه نوع محصّل گردد كمال گفت ، زيرا كه طبيعت جنس مادامى كه طبيعت فصل ، خواه فصل بسيط چون ناطق و يا غير بسيط چون حساس و متحرك به اراده ، بدان اضافه نگردد ناقص غير محدود يعنى غير معيّن است . پس چون فصل بدان اضافه شد نوع كامل مىگردد . پس فصل كمال نوع از آن جهت كه نوع است مىباشد ؛ و اين فصل در اين مقام همان نفس است كه مبدأ و منشأ آثار و افعال بخصوص مىباشد . غرض ما از اين اطلاقات قوه و كمال بر نفس ، بخصوص وجه اطلاق كمال بر آن ، توضيح گفتار فارابى است كه در بيان آن گفتيم : چون صورت جسميه جسم مطلق است - تا آن كه گفتيم نفس كمال جسم انسانى است .\r\nو بدان كه قوه را معانى گوناگون است كه در اول مرحلهء هفتم امور عامهء اسفار\r\n\r\n","description":"","footnote":"","page_name":" 428 ","page_number":438},
  {"content":"\r\n\r\nعنوان شده است ( ج 1 رحلى ، ص 209 ) و بحث آن در اين دروس خواهد آمد . و نيز بدان كه عبارت فوق ما در دو معنى قوه و كمال و اطلاق هر يك بر نفس در حقيقت ترجمهء گفتار شيخ رئيس از فصل اوّل مقالهء اولى فن ششم طبيعيات شفا در نفس است ( ج 1 رحلى ، ص 278 ) . « 1 » و قوه به معنى دوم را در نفس اعمال كرد قوهء قابلهء صور محسوسه و معقوله است خالى از دغدغه نيست ، زيرا على التحقيق قيام صور علميه به نفس نحو قيام فعل به فاعل است نه مقبول به قابل و منفعل ، چنان كه يك‌يك اين حقائق به تفصيل در آنها بحث و تحقيق خواهد شد .\r\nمطلب دوم و سوم را بعد از اين درس عنوان مىكنيم . راقم سطور را دفتر نكات است كه برخى از مطالب را در آن معنون به نكته تقرير كرده است و تاكنون در حدود پانصد و شصت نكته تدوين شده است . نكاتى چند را كه از بركات دروس گذشته حالا مىتوانم براى شما عنوان كنم بازگو مىكنم :\r\nنكته : زندگى يك شخص انسان يك حيات ممتد است كه برخى از مراحل آن با مادّه سر و كار دارد و برخى با غير ماده . در اين نكته بسيار دقت كن تا بدانى كه در همهء عوالم تويى .\r\nنكته : هر مرتبهء عاليه از مراتب نفس ناطقه به نسبت به مادونش علت ايجابيه است و هر مرتبهء سافلهء آن نسبت به مافوقش علت اعداديه .\r\nنكته : انسان درختى است باژگونه كه ريشهء آن به سوى آسمان است ، نبات از زمين مىرويد و انسان از آسمان و ديگر جانوران برزخ‌اند كه آفريده‌اى نه آنچنان و نه اين چنين .\r\nنكته : بينشم از تن نيست چه ديگر جانوران و رستنيها و هر چه را آخشيج است در آن انبازند ، از روانى است كه از آن من است ، پس نه تن جاى روان است و نه روان جاى تن و گرنه در اندازهء او بودى ، و دانستى كه نيست ؛ تن بر خاك است و روان بر فراز\r\n\r\n\r\n","description":"","footnote":"\r\n( 1 ) . ان النفس يصحّ ان يقال لها بالقياس الى ما يصدر عنها من الافعال قوة الخ .\r\n","page_name":" 429 ","page_number":439},
  {"content":"\r\n\r\nخاك . اين سخن كوتاه در نزد دانا بسيار بلند است .\r\nنكته : هيچ كس در عالم محروم نيست ؛ چه ، هر كس به قدر قابليتش دارد .\r\nنكته : نظر در آينه صورت انسان را نشان دهد و نظر در دفتر حكما حقيقت و باطن انسانى را پديدار گرداند .\r\nنكته : علم تشريح‌دار وجود است .\r\nنكته : به براهين قاطعه ، نفس ناطقه وحدت عددى ندارد بلكه وحدت حقّهء ظلّيّه دارد كه حدّ يقف براى او نيست .\r\nنكته : از عالم عالم مىرويد چنان كه از گندم گندم .\r\nنكته : دستگاه هستى كارخانهء انسان‌سازى است و انسان عالم عقلى مضاهى عالم عينى است .\r\nنكته : هر چه پخته‌تر شوى از خامان نپخته‌تر شنوى .\r\nنكته : اكثر بزرگسالان عصر ما به حدّ بلوغ انسانى نرسيده‌اند .\r\nنكته : عالم يعنى علم انباشته روى هم .\r\n\r\nدرس صد و هفتم\r\nاكنون مطلب دوم را كه مفارق بودن نفوس انسانيه است از رسالهء نامبردهء فارابى ( اثبات مفارقات ) نقل به ترجمهء فارسى و بيان مىنماييم . فارابى در اين رساله چهار برهان بر مفارق بودن نفس ناطقهء انسانى ، يعنى مجرّد بودن آن از ماده و احكام و عوارض آن ، ذكر كرده است و برهان چهارم را اقناعى خوانده است :\r\nبرهان اوّل اين كه نفوس انسانيه معقولات را ادراك مىكنند و معقولات معانى مجرد از ما سواى خودند ، چون سفيدى نه چون سفيدها ، و هر مدرك در مدرك حاصل مىشود و هر چيزى كه در جسم حاصل مىشود همانا كه جسم در آن چيز اثر مىگذارد آنچه را كه جسم در وجود خود ناچار از آن است ، مثل شكل و وضع و مقدار ، پس اگر معقولى در جسم حاصل شود هر آينه براى معقول مقدار و شكل و\r\n\r\n","description":"","footnote":"","page_name":" 430 ","page_number":440},
  {"content":"\r\n\r\nوضع حاصل خواهد شد پس معقول از معقول بودن خارج مىشود « 1 » .\r\nبيان : در دروس گذشته دانسته‌ايم كه معقولات صور علميهء عارى از مادّه و احوال و اوضاع آن‌اند . اصل چهل و سوم اين بود : هر صورت معقوله فعليت محض و مبرّاى از ماده و اوصاف و احوال مادّه است . و اصل چهل و چهارم اين : وعاء تحقق صور معقوله موجودى مبّرى از مادّه و اوصاف و احوال مادّه است . و اصولى كه در اين دروس تقرير شده و مىشود همه عصاره و خلاصه و نتيجهء مباحث برهانى و مطالب استدلالى است . فارابى در ابتدا يك كبراى كلّى آورده است كه هر مدرك در مدرك حاصل مىشود و اين خود اشاره به يك شكل قياس در اين مقام است بدين صورت :\r\nصورت معقوله در جسم حاصل است\r\nو هر مدرك در مدرك حاصل است\r\nپس صورت معقوله در جسم حاصل است .\r\nبعد از اين شكل نتيجهء آن را صغراى يك كبراى كلى قياس ديگر قرار داده است بدين صورت :\r\nصورت معقوله در جسم حاصل است\r\nو هر چه در جسم حاصل است به اوصاف او متّصف است\r\nپس صورت معقوله به اوصاف جسم متصف است .\r\nپس نتيجه از دو قياس نامبرده اين شد كه صورت معقوله به احوال و اوصاف جسم متصف است و حال اين كه معقولات معانى مجرّد از ماسواى خود و عارى از مادّه و اوضاع و احوال آن‌اند . پس جسم مدرك معقولات و وعاء تحقّق صور معقوله نمىتواند باشد بلكه مدرك آنها و ظرف حصول آنها گوهرى وراى طبيعت است . پس\r\n\r\n\r\n","description":"","footnote":"\r\n( 1 ) . البراهين على انها مفارقة الأول انها تدرك المعقولات و المعقولات معان مجردّة عمّا سواها كالبياض لا كالبيض و كل مدرك فأنّه يحصل فى المدرك و كل ما يحصل فى جسم فأنه مؤثر فيه ما لا بدّ للجسم فى وجوده منه مثل الشكل و الوضع و المقدار فلو حصل معقول فى الجسم لكان يحصل له مقدار و شكل و وضع فكان يخرج من أن يكون معقولا .\r\n","page_name":" 431 ","page_number":441},
  {"content":"\r\n\r\nنفس ناطقه آن گوهر است .\r\nآن كه در برهان آورديم « چون سفيدى نه چون سفيدها » ترجمهء اين عبارت است كالبياض لا كالبيض كه « بيض » را جمع « ابيض » دانسته‌ايم به قول ابن مالك در باب جمع تكسير الفيه :\r\n فعل لنحو احمر و حمراء * و فعلة جمعا بنقل يدرى \r\nجمع « ابيض » « بيض » ( بضم باء ) مىشود و به مناسبت ياء ضمه تبديل به كسره مىگردد . و نكتهء گفتار فارابى كه گفت « چون سفيدى نه چون سفيدها » اين است كه « ابيض » مشتق است به خلاف « بياض » . فارسى « ابيض » « سفيد » است و « بياض » « سفيدى » ؛ و در مشتق ، و لو اين كه ذات معتبر نشود و « افعل » را فقط براى صحّت ربط بدانيم ، باز « ابيض » مانند « بياض » بسيط نيست كه علاوه بر بياض امر ديگرى هست كه هيأت و صيغهء صحت ربط در آن ملاحظه شده است . پس « بياض » جز سفيدى نيست به خلاف ابيض . لذا فارابى گفت معقولات معانى مجرد از ماسواى خودند ، چون سفيدى نه چون سفيد . و اين تحقيق منافات ندارد با اين كه گفته شود هم چنان كه جسم به بياض ابيض است نفس بياض نيز به طريق اولى ابيض است . علت عدم منافات اين است كه در تمثيل فوق سخن از كلمهء « بياض » و كلمهء « ابيض » است كه در « ابيض » علاوه بر « بياض » امر ديگر نيز اعتبار شده است هر چند مراد از ابيض نفس بياض باشد كه ابيض است .\r\nبرهان دوم بر مفارق بودن نفس ناطقه ، يعنى مجرد بودن آن از ماده و احكام آن :\r\nنفس شاعر به ذات خود است و اگر در آلتى موجود باشد بايد هر آينه ادراك ذات خود را بدون ادراك آلتش با خود نكند . پس بايد بين نفس و آلت ، آلتى باشد و تسلسل لازم آيد ؛ بلكه هر چيزى ادراك ذات خود مىكند ذات او مر خود او راست و هر موجودى كه در آلتى است همانا كه ذات او مر غير او راست « 1 » .\r\n\r\n\r\n","description":"","footnote":"\r\n( 1 ) . الثانى انها تشعر بذاتها و لو كانت موجودة فى آلة لكانت لا تدرك ذاتها من دون ان تدرك معها آلتها\r\n","page_name":" 432 ","page_number":442},
  {"content":"\r\n\r\nبيان : قريب اين برهان را صدر المتألهين در مبدأ و معاد آورده است كه نقل به ترجمه مىكنيم :\r\nنفس ناطقهء انسان و ذات آن در جميع اوقات ، حتى در وقت خواب و مستى و بيهوشى ، مشعور بهاست ، يعنى آگاه به ذات خود است ؛ و هيچ جزئى از اجزاى بدنش از قلب و دماغ و روح بخارى نيست مگر اين كه احيانا آن را فراموش مىكند ، و اكثر مردم آن را ادراك نمىكند يا به تشريح و تعليم ديگرى آن را ادراك مىكند ؛ امّا ذاتش را هميشه مدرك است پس آنى را كه دائما مدرك است غير از آنى است كه احيانا آن را فراموش مىكند . و اگر نفس انسان جمله بدنش يا چيزى از آن جمله يا عرضى قائم به آن جمله يا به جزء آن جمله باشد هر آينه نبايد استمرار شعورش به ذاتش با فراموشى از جمله بدنش صورت پذيرد ، پس آن كه در جميع اوقات مشعور به است جز آن است كه منسىّ و مغفول اويند . پس نفس ناطقه غير از بدن و اجزاى بدن و احوال بدن و يا جسم ديگر است « 1 » .\r\nنفس ناطقه هميشه شاعر به ذات خود است و اگر مادى باشد و در آلتى موجود باشد آن آلت موضوع تحقق اوست يعنى نفس را در وراى آن آلت مادى ثبوتى نيست و در همان موضوع و موضع متحقق است . پس بايد هميشه آن آلت هم مشعوربهاى نفس باشد يعنى نفس بدان شاعر و آگاه باشد . لذا فارابى گفته است اگر در آلتى موجود باشد بايد ذات خود را بدون ادراك آلتش با خود ، ادراك نكند . و اين خود دليلى تام است كه نفس منطبع در آلات بدن جسمانى نيست اما فارابى افزود كه اگر چنين باشد پس بايد بين نفس و آلت آلتى باشد و تسلسل لازم آيد . چه ادراك نفس آلت جسمانى را كه موضع اوست مانند ادراك او جسم و جسمانيات ديگر راست كه به وسيلهء آلات ادراك مىكند ، و سخن در ادراك آلت دومى پيش مىآيد و همچنين به تسلسل مىكشد . و در آخر ، به صورت اضراب يا ترقى گويد « بلكه هر چيزى ادراك الخ » و چون نفس ادراك ذات خودش مىكند\r\n\r\n\r\n","description":"","footnote":"\r\nفكانت بينها و بين آلتها آلة و يتسلسل بل ما يدرك ذاته فذاته له و كل موجود فى آلة فذاته لغيره .\r\n( 1 ) . انّ نفس الانسان و ذاتها مشعوربها فى جميع الاوقات الخ ( مبدأ و معاد ، چاپ سنگى ، ص 212 ) .\r\n","page_name":" 433 ","page_number":443},
  {"content":"\r\n\r\nپس ذاتش موجودى مستقل و مجرد از غير خودش است ، به اين بيان كه نفس ناطقه مدرك ذات خود است و در اين ادراك به امر ديگرى جز نفس ذاتش احتياج ندارد و در جاى خود مبرهن است « 1 » كه هر معقول قائم به ذات خود عاقل ذاتش است . پس نفس ناطقه عقل و عاقل و معقول است و هيچ يك از قواى جسمانى و اعضاء و آلات مدرك ذات خود نيستند . پس اين دو امر مغاير هم‌اند ، يعنى نفس ناطقه موجودى مجرّد از عالم طبيعت و احكام نشأهء عنصرى است و گوهرى آنسويى است .\r\nتبصره آن كه فارابى در برهان نخستين گفت « و هر مدرك در مدرك حاصل مىشود » اين تعبير بىدغدغه نيست ، زيرا كه على التحقيق قيام مدرك به مدرك قيام فعل به فاعل است كه نفس منشىء صور علميّه است ، مگر اين كه در تعبير فارابى ( و كل مدرك فانه يحصل فى المدرك ) توسعى دهيم اگر چه ظاهر تعبيرات مشائين چنين مىرساند كه قيام صورت علميه به نفس قيام مقبول به قابل و منفعل است ، بايد به تحقيق تفصيلى آن پرداخت و بحث علم را پيش كشيد ، تا ببينيم .\r\n\r\nدرس صد و هشتم\r\nبرهان سوم از رسالهء اثبات مفارقات فارابى را در مفارق بودن نفس ناطقهء انسانى نقل به ترجمه مىنماييم :\r\nنفس ناطقه اضداد را با هم ادراك مىكند به حيثى كه ممتنع است بدان وجه در ماده وجود يابند . « 2 »\r\n\r\n\r\n","description":"","footnote":"\r\n( 1 ) . اشارات ، نمط سوم ، فصل 19 ، ص 96 : انك تعلم ان كل شىء يعقل شيئا الخ . خواجه در شرح آن گويد : يريد بيان انّ كل عاقل فهو معقول و انّ كل معقول قائم بذاته فهو عاقل . اين مطلب اسنى را شرح و بسطى بايد و اميدواريم در اين دروس تقرير شود ، اگر چه به حمد الله تعالى رساله‌اى جداگانه در اتحاد عقل و عاقل و معقول نوشته‌ايم و در آن رساله زحمت كشيده‌ايم و مباحث و مطالب برهانى در تكامل انسانى و تطور شئونات انسانى از آغاز تا انجام در آن مبرهن نموده‌ايم .\r\n( 2 ) . الثالث أنها تدرك الاضداد معا بحيث يمتنع أن توجد على ذلك الوجه فى المادّه .\r\n","page_name":" 434 ","page_number":444},
  {"content":"\r\n\r\nبيان : ضدين از اقسام تقابل است و تقابل بر چهار قسم است . در تقسيم متقابلان گفته‌اند كه يا هر دو وجودىاند و يا يكى وجودى و ديگرى عدمى است . بنابر وجه اوّل ، اگر هر يكى به قياس ديگرى تعقل شود تقابل تضايف است چون پدر و پسر ، و اگر يكى به قياس ديگرى معقول نباشد و بين آن دو غايت بعد يعنى نهايت دورى باشد تضاد حقيقى است مانند سفيدى و سياهى ، و اگر بينشان غايت بعد نباشد تضاد مشهورى است مانند سفيدى و زردى .\r\nو بنابر وجه دوم ، اگر در محل و موضوع ، عدم قابليت امر وجودى مقابل آن اعتبار شود تقابل عدم و ملكه است و تقابل عدم وقنيه نيز گويند ، و اگر محلّ قابل اعتبار نشود تقابل سلب و ايجاب است .\r\nتقابل ايجاب و سلب يعنى ثابت بودن و نبودن ، و همچنين تقابل عدم و ملكه كه آن هم به معنى ثابت بودن و نبودن است ، كه ملكه وقنيه بمعنى ثابت بودن و يا دارا بودن است و عدم فاقد بودن يا ندارى است . تقابل ايجاب و سلب را تناقض گويند ، و در قول و عقد ، يعنى در قضيه ، جارى و متحقق است و لازم نيست كه در اشياى خارجى تحقيق يابد بلكه فقط معنى آن در ذهن متحقق است . مثل اين كه بگويى « جماد حيوان است » و « جماد حيوان نيست » كه بين اين دو قضيه تقابل ايجاب و سلب است و تقابل در ذهن است . هر چند يك جانب از دو قضيه در خارج ثابت و صادق باشد مثل اين كه بگويى « حيوان حساس است » كه « حيوان حساس نيست » و « حيوان حساس است » در خارج صادق است امّا تقابل اين دو قضيه در عقد ذهنى متحقق است . و در تناقض شروطى معتبر است كه بيان خواهد شد .\r\nامّا در تقابل عدم و ملكه هر دو طرف متقابل در خارج از ذهن هم يافت مىشوند ، مانند كور و بينا و دانا و نادان و كر و شنوا ، كه هر يك از آنها انسانهاى موجود در خارج‌اند . و چنان كه گفته‌ايم عدم ملكه را بايد در محل و موضوع قابل امر وجودى اعتبار كرد ، يعنى اگر در شأن موضوع نباشد كه او را شنوا گفت او را كر نمىگويند ، مثلا به ديوار كور و كر نمىگويند چون شأن او بينايى و شنوايى نيست . لذا عدم\r\n\r\n","description":"","footnote":"","page_name":" 435 ","page_number":445},
  {"content":"\r\n\r\nو ملكه هر دو در خارج مىتوانند متحقق باشند مثل انسان دانا و بينا و شنوا و انسان نادان و كور و كر .\r\nاز آن چه گفته‌ايم دانسته شد تقابل مقسم انواع چهارگانهء تضايف و تضاد و عدم و ملكه و سلب و ايجاب است و به اصطلاح منطق جنس انواع نامبرده است .\r\nتقابل تضاد چنان كه اشارتى شد بر دو قسم است : تضاد حقيقى و تضاد مشهورى .\r\nتضاد حقيقى آن است كه محققين از فلاسفه گفته‌اند دو امر وجودى است كه ميان آنها كمال بينونت و نهايت بعد باشد و در تحت يك جنس قريب مندرج و متعاقبا بر موضوع واحد صادق آيند . آن چه در ميان عامهء مردم مشهور است اين است كه دو چيز را مانند كورى و بينايى و علم و جهل و يا نور و ظلمت و يا حركت و سكون و از اين قبيل امور را مىگويند كه ميان آن دو تضاد است . اين همان تضاد مشهورى است كه تقابل اعدام با ملكات آنها را تضاد مىنامند ولى متضاد حقيقى نيستند چون يكى وجودى است و يكى عدمى . و نيز مشهور دو مقابلى را كه كمال بينونت ندارند متضاد مىگويند و حال اين كه به نظر محققين تضاد حقيقى نيست . و نيز اگر دو امر وجودى كه ميانشان كمال بينونت و هر يك در تحت جنس قريب مخصوص به خودش مندرج باشد باز مشهور آن دو را ضد مىنامند ولى در نزد محققين تضاد حقيقى نيست .\r\nاكنون در بحث از تقابل به همين اندازه اكتفا مىكنيم و مباحثى در پيرامون هر يك از اقسام آن در پيش است كه پس از آشنايى بيشتر به زبان يكديگر عنوان مىكنيم . در اينجا در واژهء « ملكه » اشارتى مىنماييم و به تقرير برهان مىپردازيم . « ملك » به حركات ميم و سكون لام يعنى آن چه در قبضهء تصرف شخص و دارايى اوست و همهء مشتقّات آن اين معنى را در بردارند چون « ملك » ( بر وزن خشن ) و « ملك » ( بر وزن حسن ) و « ملك » ( بر وزن حسن ) و « مالك » و « مليك » و جز آنها . « ملكه » مؤنث « ملك » است چون « حسن » و « حسنة » و « خشن » و « خشنة » و سخن ما در وجه اوّل است . پس بدان كه ملكه همان دارايى شخص مر قوّه‌اى راست و چون آن قوّه را داراست و براى\r\n\r\n","description":"","footnote":"","page_name":" 436 ","page_number":446},
  {"content":"\r\n\r\nاو ثابت است آن را ملكه گويند ؛ و عقل بالملكه ، كه در درس صد و يكم بحث آن شد ، از همين باب است چنان كه گفته‌ايم ، بلكه همان ملك و قدرت و سلطنت است . و چون اين دارايى و سرمايه قوّه‌اى در انسان است ، به همين مناسبت ملكه گفته شد ؛ و جمع ملك ملائكه است يعنى هر قوه ملكى است ، كه ملائك و ملائكه قواى فعاله در انسان‌اند و قواى فعاله در پيكر عالم را به همين جهت ملائك و ملائكه گفته‌اند پس مادهء ملك و ملكه يكى است . و اين ملائكه در كار خود نيك راست و درست‌اند و به برنامهء خود خيانت نمىكنند مثلا قوهء باصره در كار خود عصيان نمىورزد ، و قوهء سامعه نيز همچنين ، و شامّه و ذائقه و لامسه و ديگر قواى گوناگون حيرت‌آور كه در انسان وجود دارند هر يك در كار خود سخت استوار و پايدار و سر مويى تخلف و تجاوز در برنامهء خود ندارند . همچنين است قواى بىشمار در كارخانهء بىپايان هستى كه اين قوى را توانى جنود ، يعنى سپاهيان و لشكريان حقيقة الحقائق يعنى جهانبان و خداوندگار جهان ، بنامى چنان كه همهء قواى وجود تو جنود نفس انسانى تواند ، يعنى چنان كه قواى نفس قائم به نفس و از شؤون و اطوار و مظاهر و مجالى اويند ، جميع قواى عالم كيانى و نظام ربّانى قائم به آن حقيقت و مظاهر اويند . قرآن كريم در كار ملائكه فرمايد :  لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ  . « 1 »\r\nحال به برهان مذكور توجّه بفرماييد . دو ضد حقيقى مثلا در موضوع جسمانى مادّى در زمان واحد محال است كه صادق آيند و اجتماع نمايند و جز اين كه به تعاقب يكديگر ، يعنى در دو زمان ، در موضوع واحد جسمانى صادق آيند به وجه ديگرى صورت‌پذير نيست ؛ و لكن نفس ناطقه ، در زمان واحد ، دو ضدّ حقيقى را با هم ادراك مىكند و احكامى دربارهء آن دو صادر مىنمايد ، مثلا حكم مىكند سفيدى و سياهى با هم در آن واحد ممتنع است كه در موضوع واحد مادى صدق آيند ، و اين حكم تصديق است و آن فرع بر تصور طرفين است و يك طرف قضيه تصوّر\r\n\r\n\r\n","description":"","footnote":"\r\n( 1 ) . تحريم 66 : 7 .\r\n","page_name":" 437 ","page_number":447},
  {"content":"\r\n\r\nسياهى و سفيدى با هم است . پس نفس هر دو ضدّ حقيقى را با هم ادراك كرده است ، و اگر نفس انسانى ماده بود اجتماع ضدين با هم در آن واحد محال بود ، پس نفس ناطقه از عالم ماده نيست و از احكام و اوصاف عالم طبيعت عارى است يعنى از عالم مفارقات است .\r\nآن كه فارابى گفت « نفس ناطقه اضداد را با هم ادراك مىكند » كلمهء « اضداد » جمع « ضدّ » است و أقلّ جمع دو مىباشد كه در منطق و كتب عقليه چنين است ، اگر چه در علوم نقليه غالبا اقلّ جمع سه است . اگر اضداد را جمع منطقى بگيريم مثال مذكور در بيان آن كافى است و اگر اقل جمع را منطقى نگيريم مىتوانيم چنين بگوييم كه نفس ناطقه در آن واحد حكم مىكند كه اين دو ضد غير از آن دو ضد است ، يعنى چهار ضد را در يك آن ادراك كرده است و حكم كرده است كه اين دو ضدّ جز آن دو ضد است ، پس اضداد را ادراك كرده است به حيثى كه ممتنع است بدان وجه در مادّه وجود يابند .\r\n\r\nدرس صد و نهم\r\nبرهان چهارم از رسالهء اثبات مفارقات فارابى را در مفارق بودن نفس ناطقهء انسانى نقل به ترجمه مىنماييم :\r\nبرهان چهارم اقناعى است و آن اين كه عقل بعد از پيرى نيرو مىگيرد و چون نفس مفارق است به فساد ماده كه موجب حدوث نفس و تكثر آن و مشخّص وجود نفسى دون نفس ديگرى مانند آن است ، فاسد نمىگردد . « 1 »\r\n\r\n\r\n","description":"","footnote":"\r\n( 1 ) . الرابع اقناعىّ ان العقل قد يقوى بعد الشيخوخة و اذا كانت مفارقة لم يجب أن تفسد بفساد المادّة الموجبة لحدوثها المتكثّرة بعدها المعيّنة لوجود نفس من دون اخرى مثلها . تأنيث جمله اذا كانت مفارقة و ضمائر تأنيث بعد آن به لحاظ « نفس » است ، چنان كه عنوان گفتارش اين است : البرهان على اثبات النفوس الانسانية . و هر يك از « الموجبة » و « المتكثرة » و « المعيّنه » صفت مادّه است و بعدها احتمال مىرود كه در او تصحيف راه يافته باشد و ما را جز مجموعهء رساله‌هاى فارابى چاپ حيدر آباد نسخهء ديگرى از اين رسالهء مفارقات نيست .\r\n","page_name":" 438 ","page_number":448},
  {"content":"\r\n\r\nبيان : اين برهان را در درس پنجاه و ششم از طهارة الأعراق ابن مسكويه ترجمه و تحرير و تقرير كرده‌ايم . شيخ رئيس در نمط هفتم اشارات كه در « تجريد » است ، يعنى در مسائلى است كه موضوعات آن از مواد جسمانى مجرّد است ، در شش مسئلهء مهم فلسفى بحث كرده است ؛ مسئلهء اولى آن در وجوب بقاى نفوس انسانى بعد از تجرّد آنها از بدن با معقولاتى كه در آنها متقرّر است مىباشد ؛ و در وجوب بقاى نفوس پس از انقطاع آنها از ابدانشان چهار حجت آورده است و از آنها نتيجه گرفته است كه نفس ناطقه در ذاتش و در كمالات ذاتيش تجرّد از ماده و توابع آن دارد و تعلّقى جز به مبادى دائم الوجودش ندارد . يكى از آن حجج همين است كه از فارابى نقل كرده‌ايم ؛ هر چند شيخ تقريرى دارد كه بايد آن را عنوان كنيم و از آن و از شرح خواجه بر آن استفاده كنيم ، و اميد توفيق بر آن داريم . اكنون صواب مىبينيم كه گفتار شيخ را از شرح فارسى استادم علامه شعرانى رحمه اللّه بر تجريد خواجه ( ص 249 ) براى زيادت بصيرت تقديم بدارم :\r\nابو على فرموده است : قاعده در قواى جسمانى آن است كه هر جسم كهنه و فرسوده شود و ضعيف گردد عمل او هم ضعيف مىگردد . چشم و گوش و حواس ديگر هم كه جسمانى و تابع جسم‌اند نيز فرسوده مىگردند ، امّا عقل به حال خود مىماند يا قويتر مىشود . پس معلوم مىشود عقل جسم نيست . اگر گويند بسيارى اوقات عقل در پيرى ضعيف مىشود ، گوييم همان وقت كه ضعيف نمىشود براى استدلال كافى است كه آن را مجرد بدانيم اگر چه وقت ديگر ضعيف شود ، مثل آن كه خواب اگر يك دفعه تعبير صحيح داشته باشد كافى است براى اثبات رؤياى صادقه گر چه هزار بار بىتعبير باشد . و اگر كسى گويد پيران هميشه ضعيف الفكر مىشوند از اين جهت تعليم آنها دشوار است بر خلاف كودكان و جوانان ، گوييم آموزش متوقف بر قوهء متخيله و متفكره است كه البته اين قوه جسمانى است و در پيران ضعيف است ، امّا علوم انباشته در اذهان آنان و حكم و تصديق و التفات به دقايق امور در پيران ضعيف نمىشود و گفته‌اند :\r\n\r\n","description":"","footnote":"","page_name":" 439 ","page_number":449},
  {"content":"\r\n\r\n آنچه در آينه جوان بيند * پير در خشت خام آن بيند \r\nاگر گويى آن عقل كه در كهولت و شيخوخت قوى مىشود نتيجهء تجارب است و اگر بينى پيرى عاقلتر است از جوان براى بسيارى معلومات و تجربيات اوست نه قويتر بودن عقلش ، گوييم اولا ما به زيادتى يا نقصان معقولات تمسك نكرديم زيرا كه فرضا معقولات پير بيشتر نشود و همان باشد كه بود دليل را كافى است .\r\nديگر آن كه آن چه انسان بداند بيش از طفل نوزاد كه تازه زبان باز كرده و سخن گفتن آموخته ، به وسيلهء قوهء عاقله است و هر اندازه از آن در پيرى مانده باشد براى اثبات تجرّد نفس كافى است ، مانند ديدن يك چيز براى اثبات باصره .\r\nو اگر پيران بدان حدّ باشند كه بيش از طفل نوزاد هيچ ندانند و همه چيز را فراموش كرده باشند ، حتى معنى آب و خواب را ، مىگفتيم نفس انسان مجرّد نيست . امّا يك پير در ميان افراد بشر معنى كلمهء آب را فراموش نكرده باشد مىگوييم نفس انسان جسمانى نيست ، مگر آن كه در بدن قوه براى ادراك كلى پيدا كنيم و هر چه كوشيدند نيافتند .\r\nفارابى در برهان فوق ، ماده را موجب حدوث نفس و تكثّر آن و مشخّص آن معرفى كرده است . امّا « مادّه موجب حدوث نفس است » آيا مراد فارابى اين است كه گوهر نفس حدوثا جسمانى است و يا ماده را موجب حدوث نفس با وصف عنوان نفس كه جهت تعلق روح به ماده است مىداند مثل تعلق ربّان به سفينه يعنى روح انسانى ذاتا گوهرى مجرد از ماده و توابع آن است و چون تعلق به بدن گرفته است عنوان نفس مىيابد كه نفس ناطقه حدوثا و بقاء روحانى است ، خواه نفس قديم زمانى باشد كه منسوب به افلاطون است ، و خواه حادث قبل از ماده كه منسوب به متكلمين است ، و يا مرادش اين است كه نفس مجرد حادث مع الماده است كه قول مشاء است .\r\nامّا مادّه سبب تكثّر نفس است چون مجرّد بدون دخالت مادّه كثرت در آن راه ندارد و اين سخن در نفس و مظاهر و مجالى آن كه قوى و آلات آن و اعضاء و جوارح بدن است ظاهر است كه كثرت و تعدد از ماده پديد آمده است . آيا مراد فارابى همين است ؟\r\n\r\n","description":"","footnote":"","page_name":" 440 ","page_number":450},
  {"content":"\r\n\r\nظاهرا مستبعد مىنمايد ؛ و در غير اين صورت با روحانى بودن نفس حدوثا ، كه نفس ناطقه را پيش از تعلق به بدن هويتى خاص است و بدان هويت متشخص است ، سؤال پيش مىآيد كه يك حقيقت قبل از تعلق به مادّه و بدون دخالت مادّه چگونه تعدّد يافته است و كثرت نفوس ناطقه و تعدّد آن قبل از تعلّق به مادّه به چه نحو مىباشد ؟ ! وانگهى ماده در اين فرض سبب كثرت نفوس نشده است بلكه سبب حدوث وصف عنوانى نفس به ارواح گرديده است . پس هيچ يك از اين دو وجه نبايد مراد فارابى باشد ، بلكه مقصود بايد اين باشد كه ماده سبب تكثّر حقيقت واحده به نام نفس انسانى است ، كه نفس مجرد حادث مع الماده است . و انصاف اين است كه اگر در نفس قائل به حدوث جسمانى آن نشويم اعتراضات و اشكالات لا ينحل پيش خواهد آمد . امّا مادّه علت تشخّص نفس است . اين تشخص براى روح ، از آن جهت كه نفس است ، ظاهر است ، بخصوص كه آن را حدوثا جسمانى بدانيم ؛ و اگر بدانيم معلم ثانى قائل به حدوث جسمانى بودن نفس است معنى عبارت راست و درست و بىدغدغه است كه ماده موجب حدوث جسمانى نفس و سبب تكثّر و علت تشخّص آن است .\r\nمبادا از اين گونه تعبيرات ما گمان كنى كه سوءظن به بزرگان علم داريم ، بلكه غرض ما اين است حقيقت را كه مطلوب و معشوق ماست به دست آوريم و از دانشمندان بنام جهان دانش حرف ياد بگريم و از كاوش در گفتار آنان و پيروى به رفتار آنان گمشدهء خود را بيابيم . چه ، كمترين كيفر سوءظن به بزرگان علم محروميت از فيض علوم آنهاست . « 1 »\r\nدر كتب عقليه فرموده‌اند معلم اوّل ، ارسطو ، نفس را حادث با حدوث بدن مىداند و معلم او افلاطون نفس را قديم به زمان مىداند و بر ظاهر گفتار افلاطون اشكالهاى بسيار وارد مىآيد و صدر المتألهين در چند جاى اسفار قول او را نقل كرده است و\r\n\r\n\r\n","description":"","footnote":"\r\n( 1 ) . طلاب علوم دينى را بر حذر مىدارم كه هرگز سوءظن به بزرگان علماى دين نبرند كه كمترين كيفر اين عمل محروميت از فيض علوم آنهاست ( شرح تجريد استاد علامه شعرانى ، رضوان الله عليه ، ص 596 ) .\r\n","page_name":" 441 ","page_number":451},
  {"content":"\r\n\r\nگفتارش را بدين وجه توجيه و تفسير فرموده است كه مرادش از قدم نفس قدم مبدع و منشى آن است ، كه نفس پس از انقطاعش از بدن به سوى او بازگشت مىنمايد « 1 » ، يعنى مرادش از قدم نفس قدم باطن ذات نفس است كه عقل بوده باشد ، چنان كه هر يك از اين مطالب بتفصيل بحث مىشود كيف كان .\r\n با سرشتت چها كه همراه است * خنك آن را كه از خود آگاه است\r\nگوهرى در ميان اين سنگ است * يوسفى در ميان اين چاه است\r\nپسِ اين كوه قرص خورشيد است * زير اين ابر زهره و ماه است \r\nو چون معلم اوّل ، ارسطو ، نفس را با حدوث بدن حادث مىداند و معلم ثانى فارابى به ممشاى اوست ، بايد عبارت فارابى را به همين حدوث نفس با حدوث بدن دانست كه مادّه موجب حدوث نفس و سبب تكثّر آن و علّت تشخص آن است و مع ذلك كلّه در اين مقام بحث و فحص بيشتر لازم است .\r\nآن كه جناب استاد فرموده : « البته اين قوه جسمانى است » در دروس گذشته دانسته شد كه قوهء متخيله تجرّد برزخى دارد و آن كه فرموده : « اگر بينى پيرى عاقلتر است از جوان براى بسيارى معلومات و تجربيات اوست نه قويتر بودن عقلش » در دروس گذشته به اين مطلب نيز اشارتى شد كه معلومات سبب اشتداد وجودى عقل‌اند و عقل همان معلومات است كه عالم و معلوم و علم به حسب وجود يك گوهر نورانىاند و در هر يك از اين دو مطلب نيز بتفصيل بحث خواهيم كرد .\r\n\r\nدرس صد و دهم\r\nدر آغاز درس صد و پنجم گفته‌ايم كه فارابى در پايان رسالهء اثبات مفارقات سه مطلب دارد : يكى اثبات نفوس انسانيه ، و ديگرى مفارق بودن نفوس انسانيه ، و سوم اين كه نفوس\r\n\r\n\r\n","description":"","footnote":"\r\n( 1 ) . امّا الذى اشتهر من افلاطن من ان النفس قديمة فليس مراده الخ . ( ج 1 رحلى ، مرحلهء دهم ، فصل 35 ، ص 319 ) .\r\n","page_name":" 442 ","page_number":452},
  {"content":"\r\n\r\nانسانيه را بعد از مفارقت سعادتى از جنس سعادت مفارقات است و اين كه اتمّ سعادت آنى است كه براى نفوس فاضله است . دو مطلب اوّل و دوم را ترجمه و تا اندازه‌اى در پيرامون هر يك شرح و بيان كرده‌ايم ، اكنون به نقل ترجمهء مطلب سوم و بيان آن مىپردازيم . فارابى در اين مطلب بر دو امر برهان اقامه كرده است : يكى اين كه نفوس انسانيه را بعد از مفارقت سعادتى از جنس سعادت مفارقات است و دوم اين كه اتمّ سعادت آنى است كه براى نفوس فاضله است . اينك ترجمهء گفتارش :\r\nبرهان بر اين كه نفوس انسانيه را بعد از مفارقت سعادتى از جنس سعادت مفارقات است ، و اين كه اتمّ سعادت آنى است كه براى نفوس فاضله است .\r\nشناختى كه نفوس انسانيه بسيطاند ، و هر گاه كمالاتى كه در قوّت نفوس است كه آنها را بپذيرند براى نفوس موجود گردند ، واجب است كه آن كمالات از نفوس زائل نشوند ، چنان كه از برهان گذشته ، هنگامى كه بيان كرديم بسيط چون از قوّه به درآمد و به فعل رسيد امكان در او باقى نمىماند و آن كه اختصاص به اين امكان دارد كدام است ، روشن شد كه اگر عقل هيولانى با عقل بالفعل باقى باشد بايد نفس به يك چيز هم عالم باشد و هم جاهل .\r\nو اين كمال همان عقل بالفعل اعنى استعداد تامّ است براى اتصال به مفارق باقى ثابت . پس نفس ، بعد از مفارقت ، اتصال به عقل بالفعل مىيابد ، و عقل هيولانى اگر قدسى باشد مستعد اتمّ است كه عقل بالفعل گردد .\r\nو هر گاه عقل هيولانى بدون تعلّم يعنى بدون استعمال فكر و خيال به مفارق متصل گردد ، هر آينه عقل بالفعل بدان متصل گردد ، اوجب و اولى است .\r\nو بالجمله براى نفوس كه عقل بالفعل برايش حاصل گردد ناچار از بدن است ، چه عقل بالملكه لامحاله از بدن استفاده مىشود ، و براى اوساط از بواقى ( يعنى براى ديگر افراد مردم ، كه اوساطاند ) قسطى از قصد و حسّ نيست . « 1 »\r\n\r\n\r\n","description":"","footnote":"\r\n( 1 ) . البرهان على انّ لها سعادة بعد المفارقة من جنس سعادت المفارقات و ان اتّمها ما يكون للنفوس الفاضلة :\r\n","page_name":" 443 ","page_number":453},
  {"content":"\r\n\r\nبيان : فارابى در اين چند سطر بايجاز اشارتى بسيار بلند دارد ، و سخن در پيرامون هر يك آنها بسيار است ، و در برخى از آنها رساله‌هاى جداگانه نوشته شد و ما بدان حدّى كه مقام اقتضا مىكند و روش درس و بحث ما ايجاب مىنمايد پاره‌اى از گفتار در شرح و تفسير آنها تقرير و تقديم مىنماييم و توفيق ادراك حقائق و وصول و نيل به سرچشمهء حيات و قرب به مبدأ كمالات و مفيض بركات را براى همگان مسئلت مىداريم .\r\nفارابى پس از آن كه بقاى نفوس ناطقهء انسانيه را ثابت كرده است در سعادت آنها بحث كرده است و سعادت آنها را از جنس سعادت مفارقات دانسته است . اين سخن بغايت درست و استوار و بنهايت در خور تحسين و تمجيد است .\r\nآرى سعادت است كه مطلوب بالذات انسان است ، بلكه انسان را با حفظ عنوان انسانى مطلوبى جز آن نيست و ديگر كارهايش وسائل و معدّاتى براى رسيدن به اين مقام شامخ و مرتبت عالى است . و لكن سعادت چيست و سعادتمند كيست ؟ اين راه كدام است و راهبر كدام و راهرو كدام ؟ فارابى گويد براى انسان سعادتى از جنس سعادت مفارقات است . سؤال پيش مىآيد كه سعادت مفارقات چيست كه غرض و غايت و امام مسير تكاملى انسان است ؟\r\nآرى مفارقات‌اند كه مخرج نفوس انسانى از نقص به كمال‌اند ؛ و اشاراتى رفت كه علم و عمل جوهرند نه عرض ، و اين دو گوهر گرانقدر و ارزشمند مايهء تكامل و تعالى\r\n\r\n\r\n","description":"","footnote":"\r\nقد عرفت انّها بسيطة و انّها يجب اذا و جدلها ما كان فى قوّتها ان يقبله من الكمالات ان لا تزول عنها لما بان من البرهان المتقدم حين بين انّ البسيط اذا خرج الى الفعل لم يبق فيه الامكان و الذى يختص بهذا الامكان انه لو كان العقل الهيولانى باقيا مع العقل بالفعل لكانت النفس بشىء واحد عالمة و جاهلة معا و هذا الكمال هو العقل بالفعل اعنى الاستعداد التّام للاتصال بالمفارق الباقى الثابت فهى تتصل بالعقل بالفعل بعد المفارقة و العقل الهيولانى ان كان قدسيا فانه مستعدلان يصير عقلا بالفعل اتمّ و اذا كان العقل الهيولانى قد يتصل بالمفارق من دون تعلّم اعنى من دون استعمال فكر و لا خيال فلأن يتصل به العقل بالفعل او أجب و اولى . و بالجمله لابد للنفس فى ان يحصل لها العقل بالفعل من البدن فان العقل بالملكه يستفاد بالبدن لا محالة و ليس للاوساط من البواقى قسط من القصد و الحسّ .\r\n","page_name":" 444 ","page_number":454},
  {"content":"\r\n\r\nانسان‌اند . در دروس گذشته مخرج نفوس مستعدّه از نقص به كمال موجودى وراى طبيعت و عارى از مادّه و احكام آن دانسته شد ، لذا آن را مفارق هم مىگويند . علاوه اين كه مفارق از داشتن بدن خاص نيز هستند كه بر اثر سعهء وجوديش تعلّق تكميلى به همهء مركبات و بسائط مادّى دارد ، بلكه در حقيقت صورت عالم طبيعى و فصل محصّل و جهت وحدت آن است و به حسب وجودش محض حيات و صرف علم و قدرت و ساير صفات كماليهء وجوديّه است ، و آثار حياتى كه در پيكر عالم طبيعى مشاهد است همه پرتوى از آن است آن چنان كه آثار روان در تن است ، و در اين مطالب در دروس گذشته پاره‌اى از تحقيقات به عمل آمد ، و چون مخرج نفوس از قوّه به فعل است محبوب و معشوق و قبلهء آنهاست كه همگى رو به سوى او دارند و به او تقرّب مىجويند و اين تقرّب همان به صفات وجودى او درآمدن است ، آن چنان كه شاگرد درجه درجه به مقام استادش تقرّب مىجويد ، نه قرب مكانى و زمانى كه اختصاص به عالم مادّه دارد ، و قربة الى اللّه به همين معنى است نه آنچنان كه زبان نفهمهاى مادّه پرست مىپندارند .\r\nآن كه فارابى گفته است : « نفوس انسانيه را بعد از مقارفت الخ » ، يعنى بعد از مفارقت از ابدان چنان كه خواجه در صدر شرح نمط هفتم اشارات شيخ همين موضوع را تعبير كرده است به بعد از تجرد نفوس از ابدان .\r\nآن كه فارابى گفته است : « شناختى كه نفوس انسانيه بسيطاند الخ » ، در درس هشتاد و يكم معانى بسيط گفته شد و در اينجا بسيط به معنى موجود مفارق عارى و مجرّد از مادّه و احكام آن است كه موجود مقابل عالم طبيعت است . و فارابى چهار برهان بر بسيط بودن نفوس انسانى و مفارق بودن آنها در رسالهء نامبرده اقامه كرده است و ما يك‌يك آنها را از درس صد و ششم تا اين درس نقل به ترجمه و تقرير كرده‌ايم .\r\nآن كه گفت : « كمالاتى كه در قوت نفوس است كه آنها را بپذيرند الخ » ، بدان كه در ميان جانداران انسان را شأنيّتى است كه تواند به مقام عقل مستفاد برسد و با عقل بالفعل ، كه موجود مفارق ثابت باقى است و مخرج نفس از نقص به كمال است ، اتصال\r\n\r\n","description":"","footnote":"","page_name":" 445 ","page_number":455},
  {"content":"\r\n\r\nبلكه اتحاد يابد بلكه چه جاى اتحاد كه در حقيقّت فوق آن است و اتصال و اتحاد از اوصاف عالم طبيعت است كه يكى متصل به ديگر و يا متحد با آن شده است ، و تعبير به اتحاد از ضيق لفظ و نداشتن الفاظ است ، اندكى صبر كن تا صبح دولتش بدمد .\r\nفارابى اين شأنيّت را تعبير به قوّت پذيرش نفس كرده است و گفته است « كمالاتى كه در قوت نفوس است كه آنها را بپذيرند » ، و چنان كه شأنيّت نفس اين است كه به مرتبهء عقل مستفاد برسد و عاقل و مدرك موجودات گردد و علم بدانها تحصيل كند ، شأن موجودات نيز اين است كه معقول و معلوم وى گردند و خود فارابى به اين دو شأنيت ، با تعبير به واژهء شأن به جاى قوّت ، اين جا در رسالهء اطلاقات عقل بدين عبارت تصريح كرده است : « شأن الموجودات كلّها ان تعقل و تحصل صورا لتلك الذات » و مرادش از ذات ذات نفس ناطقهء انسانى است ، يعنى شأن همهء موجودات است كه معقول انسان و صورت ذات او گردند . و اين مطلب شامخ را صدر المتألهين در فصل بيست و چهارم مرحلهء دهم اسفار ، در اتحاد عاقل و معقول ( طبع اوّل ، ج 1 ، ص 305 ) عنوان كرده است و گفتار معلم ثانى را از رسالهء اطلاقات عقل نقل فرموده است و اين خوشه‌چين از خرمن علوم و معارف بزرگان ، در شرح فص هفتادم فصوص فارابى كه به فارسى نگاشته است ، در اين غايت قصوى تا حدّى بحث كرده است . و اگر چه در دروس پيش بدان اشارتى شد ولى اميد است كه در بحث و فحص آن بتفصيل توفيق يابيم . و از اين كه فارابى گفت « كمالاتى كه در قوّت نفوس است كه آنها را بپذيرند » از اين روست كه شايد برخى از كمالات باشند كه دست فهم و ادراك انسان يا اكثر افراد آن به آنها نرسد ، البته بحث مىخواهد .\r\nآن كه فرمود « واجب است كه آن كمالات از نفوس زائل نشوند الخ » ، كمالاتى را كه انسان كسب كرده است از او زائل نمىشوند ، و دانستى كه ظرف حصول و وعاى تحقّق آنها نفس ناطقه است ، و اگر آن را تشبيه به دفترى و كتابى بنماييم آن كمالات كلماتى هستند كه در وى نگاشته شده‌اند و نگارنده به يك معنى خود اوست و به معناى ديگر ديگرى . دفترى است كه كلمات او ثابت و برقرارند ؛ بلكه آن دفتر و كتاب\r\n\r\n","description":"","footnote":"","page_name":" 446 ","page_number":456},
  {"content":"\r\n\r\nمجموعهء همان حروف و كلمات است و لا غير ، كه هر كسى علم و عمل خود است .\r\nشيخ رئيس كه در مباحث عقلى و كتب فلسفى خود نوعا ناظر به معلّم ثانى است و به ممشاى او مشى مىنمايد و او را دانشمندى بىگزاف گوى مىداند ، در نمط هفتم اشارات ، كه در شش مسئلهء مهم عقلى فلسفى بحث كرده است يكى از آن مسائل ، كه مسئلهء نخستين آن است ، وجوب بقاى نفوس انسانيّه بعد از تجرّد از بدن با معقولاتى كه در آنها متقرّر است مىباشد . خواجهء طوسى در صدر شرح نمط مذكور فرمايد :\r\n« شيخ در اين نمط مىخواهد وجود بقاى نفوس انسانيه را بعد از تجردشان از ابدان با معقولاتى كه در آنها متقرر است بيان كند الخ » با اين كه شيخ در همين نمط اتحاد عاقل و معقول را با تشديد و تشنيع تمام رد مىكند ، چنان كه در شفا هم ، و هر كه در معقولات نفس قائل به اتحاد با نفس نيست در ارتباط نفس به موجود مفارق باقى ثابت كه همان عقل فعّال است قائل به اتصال شده است - چنان كه معلم ثانى در رسالهء مذكور تصريح به اتصال كرده است و شيخ در فصل نهم نمط هفتم نيز تصديق به حق بودن اتصال نموده است - و هر كه در آنجا قائل به اتحاد است در اينجا نيز قائل به اتحاد است كه فوق اتصال است ، ولى سخن در اين است كه معقولات اگر با نفس اتحاد وجودى نيابند چگونه واجب خواهد بود كه كمالات كسب كردهء او از او زائل نشوند و نفس با معقولاتى كه در آنها متقرر است باقى بماند ؟ اين تقرّر چگونه است ؟ و حال اين كه اين بزرگان جزا را نفس عمل مىدانند . پس بايد علم و عقل جوهر شوند و به حسب وجود متحد با نفس ، نه كيف نفسانى كه از اعراض است . آرى جناب شيخ در رسالهء مبدأ و معاد قائل به اتحاد عاقل و معقول است و برهانى سخت متين اقامه كرده است كه راقم سطور آن را شرح كرده است ، و كسانى كه قائل به اتحاد مذكور شدند بايد از بسيار آراى فلسفهء رائج دست بردارند و به مبانى محكم و اساس استوار حكمت متعاليه روى آورند كه بتفصيل در رسالهء اتحاد عاقل و معقول بحث كرده‌ايم و اميدواريم كه در اين دروس هم نوبت آن مباحث فرا رسد ، و تا درس به درازا نكشد خوشتر آن كه درس دگر پيش كشيم .\r\n\r\n","description":"","footnote":"","page_name":" 447 ","page_number":457},
  {"content":"\r\n\r\n\r\nدرس صد و يازدهم\r\nدر اين درس به دنبالهء درس پيش ، به بيان ديگر گفته‌هاى نامبردهء فارابى مىپردازيم :\r\nآن كه فارابى گفت : « چنان كه از برهان گذشته الخ » ، اين شروع است به بيان دليل بر اين كه واجب است آن كمالات از نفوس زائل نشوند ؛ و دليل همان است كه در درس صد و سوم از او نقل كرده‌ايم كه در ضمن اقامهء دليل بر اين كه مفارقات نه مىميرند و نه فاسد مىشوند نتيجه گرفته است كه پس روشن شد بسائط هنگامى كه بالفعل گرديدند در آنها قوه و امكان باقى نيست ؛ و اين بسائط نفوس انسانيّه‌اند . و در پايان درس نامبرده تذكر داده‌ايم كه اين مطلب همان است كه در درس چهل و ششم از قوه و فعل ثابت كرده‌ايم كه صورت علميه مجرّد از مادّه و عارى از قوه و موجودى وراى عالم طبيعت است . و در اينجا فارابى از بيان گذشته نتيجه مىگيرد به اين صورت كه از برهان گذشته روشن شد اگر عقل هيولانى با عقل بالفعل باقى باشد بايد نفس به يك چيز هم عالم باشد و هم جاهل ، مثلا اين فرد انسان ديروز جاهل به مسأله‌اى بود و امكان داشت كه بالقوّه عالم به آن مسئله گردد و امروز آن قوه و امكان به فعليت رسيد و عالم به آن مسئله شد . پس آن قوه و امكان باقى نيست و باطل و زائل گرديد و گرنه بايد در امروز هم جاهل به آن مسئله باشد ، چون همان قوه ، اعنى عقل هيولانى و بالقوه ، كه بدان ملاك در ديروز جاهل بود در امروز هم موجود است ؛ و هم عالم به آن مسئله بايد باشد ، چون آن قوه به فعليت رسيد و نادان دانا شد . حالا سؤال پيش مىآيد كه عقل هيولانى به عقل بالفعل رسيده است و آن جاهل عالم شد ، ولى آن جاهل كه عقل هيولانى بود نفس بود و اين نفس به عقل بالفعل رسيد و عالم شد و قوّه و امكان قبلى به رسيدن به فعليت زائل گرديد ، و اين فعليت كمال نفس است كه بدان نائل آمد و فارابى و شيخ مىفرمايند اين كمال زائل نمىشود و در نفس متقرّر است و پس از انقطاع نفس از بدن با نفس است و به بقاى نفس باقى است ، البته اين كبراى كلى صحيح و متين است ولى آيا اين صورت كماليه از آن رو كه عرض و كيف نفسانى\r\n\r\n","description":"","footnote":"","page_name":" 448 ","page_number":458},
  {"content":"\r\n\r\nاست و خارج از صقع ذات نفس است با او باقى است ، چنان كه بقاى ساير اعراض به تبع بقاى جوهر ، يا اين كه گوهرى نورانى و موجودى وراى عالم جسمانى است كه مفارق است ؟\r\nآرى آن كه عقل هيولانى بود و عقل بالفعل شده است بعد از مفارقت از بدن باقى است و او را سعادتى از جنس سعادت مفارقات است و اين جز به استكمال و اشتداد وجودى انسان و انسان‌سازى علم و عمل به افاضهء واهب صور صورت‌پذير نيست ، و اين همان اتحاد عاقل و معقول است ، و جناب فارابى هر چند در اتحاد نفس به عقل بالفعل ( يعنى عقل فعّال ) تعبير به اتصال فرموده است و لكن سرانجام ناچار به اعتقاد اتحاد عاقل و معقول گرديده است ، و گيرم كه لفظ آن را به زبان نياورده باشد بسيارى از عبارات او مشعر به اين نكتهء علياست . در همين عبارات مذكورش تأمل بفرماييد مىفرمايد « اين كمال همان عقل بالفعل است » ، عقل هيولانى اگر قدسى باشد مستعد اتمّ است كه عقل بالفعل گردد .\r\nعلاوه اين كه صدر المتألهين در فصل بيست و چهارم مرحلهء دهم اسفار ، كه در اتحاد عاقل و معقول است ، پس از آن كه از رسالهء اطلاقات عقل فارابى عبارت او را نقل كرده است به اعتقادش به اتحاد مذكور تصريح فرموده و گفته است :\r\nكلام معلم ثانى پايان يافت و در وى نصوص صريح است بر اتحاد عاقل به معقولات و همچنين بر امكان صيرورت انسان عقل بسيط فعّال كه همهء معقولات در وى متحد كردند « 1 » .\r\nو چون با قدم علم و نور بصيرت در مسير برهان به سر منزل معارف و حقائق نزديك شويم ، به علم اليقين بلكه به عين اليقين بلكه به حق اليقين خواهى يافت كه انسان آنچه كسب كرده است همان است و احوال و اطوار او در هر مرحله و منزل و در\r\n\r\n\r\n","description":"","footnote":"\r\n( 1 ) . انتهى كلام المعلم الثانى و فيه نصوص صريحة على اتحاد العاقل بالمعقولات و على امكان صيرورة الانسان عقلا بسيطا فعالا فيه يتّحد المعقولات كلّها . ( ج 1 چاپ سنگى ، ص 305 ) .\r\n","page_name":" 449 ","page_number":459},
  {"content":"\r\n\r\nهر عالم ، اعمّ از خواب و بيدارى و شهادت و غيب ، همه انحاء و انواع ادراكات اوست و خود زارع و مزرعه و زرع خود است و همهء اين امور از اتحاد نفس با مدركات اوست ، خواه از علم باشند و خواه از عمل ؛ و علم و عمل هر دو جوهرند اگر چه علم جوهر اشراف است كه امام عمل است . قال النبىّ صلّى اللّه عليه و إله : العلم إمام العمل و العمل تابعه « 1 » ، و انسان و ارزش او به همان جوهر ذات اوست كه عين مدركات اوست . عارف رومى در اوايل دفتر اوّل مثنوى چه خوب گفته است !\r\n جان بىمعنى در اين تن بىخلاف * هست همچون تيغ چوبين در غلاف\r\nتا غلاف اندر بود با قيمت است * چون برون شد سوختن را آلت است\r\nتيغ چوبين را مبر در كارزار * بنگر اوّل تا نگردد كار ، زار\r\nگر بود چوبين برو ديگر طلب * ور بود الماس پيش آبا طرب\r\nتيغ در زرّاد خانه اوليا است * ديدن ايشان شما را كيميا است\r\nجمله دانايان همين گفته همين * هست دانا رحمة للعالَمين \r\nآن كه گفت : « و اين كمال همان عقل بالفعل الخ » ، نفس از منزل عقل هيولانى به مرحلهء عقل بالملكه و پس از اين به مرتبه و مقام عقل بالفعل ارتقا مىيابد ، و در درس صد و يكم دانسته شد كه نفس در آن مقام ملكه و اقتدار بر استحضار علوم نظرى را تحصيل كرده است و به منّت و ملكت حاصل در خويش هر وقت بخواهد نظريات را به دست آورد تواند . و دانستى كه حضور خود معارف نورى و كمالات علمى و حقائق معنوى را در نزد مرآت و لوح نفس عقل مستفاد گويند از آن جهت كه از مخرج نفوس از نقص به كمال استفاده شده‌اند .\r\nعقل بالفعل براى نفس استعدادى تامّ است كه با اين استعداد به مفارق باقى ثابت ، كه همان مخرج او از نقص به كمال است ، مىپيوندد و فارابى اين مفارق را نيز تعبير به عقل بالفعل كرده است . عقل بالفعل در نفس به اصطلاح فلاسفه نيل به مرتبهء چنان\r\n\r\n\r\n","description":"","footnote":"\r\n( 1 ) . علم اليقين جناب فيض رحمة الله عليه ، چاپ سنگى ، ص 5 .\r\n","page_name":" 450 ","page_number":460},
  {"content":"\r\n\r\nاستعداد تامّ است ، و آن مفارق هم كه مخرج است عقل بالفعل است زيرا كه امكان استعدادى در آن راه ندارد و فعليّت محض است و هيچ نحو قوه براى او نيست چه قوه در مقابل فعل اختصاص به عالم طبيعى دارد .\r\nچنين موجودى كه فعليّت محض است در قرآن كريم به « صمد » تعبير شده است « صمد » در مقابل « اجوف » است كه هيچ خلائى و جوفى مر او را نيست ، لذا از حقيقة الحقائق و عقول فعاله كه آنها را ملائكه نيز مىگويند در لسان پيشوايان كاروان بينش و دانش تعبير به « صمد » شده است . « 1 »\r\nفارابى مفارق مخرج را به باقى ثابت وصف كرده است كه فنا در مفارقات راه ندارد و تغيير و تجدد و تصرّم و تبدّل و تحوّل و اين گونه احوال از خواصّ عالم مادّه است و چون مفارق عقل بالفعل است از مادّه و احوال مادّه عارى است . لذا ثابت است و در عين حال ، دمبدم به مستعدين افاضهء علوم و حقائق و معارف و صور گوناگون مىنمايد و هر آنى آن را هزاران شأن است .\r\nآن كه فرمود : « نفس بعد از مفارقت اتّصال به عقل بالفعل مىيابد » ، البته نفس قبل از مفارقت هم اتصال به عقل بالفعل كه همان عقل فعّال است مىيابد . و در سياسات مدنيه گفته است به حصول عقل مستفاد براى انسان اتصال به عقل فعّال است و اين انسان در نزد قدما در حقيقت ملك است و اوست كسى كه دربارهء او سزاوار است كه گفته شود به او وحى مىشود چه انسان كه به اين رتبه رسيده است به او وحى مىشود . « 2 »\r\n\r\n\r\n","description":"","footnote":"\r\n( 1 ) . كتاب التوحيد بسنده عن محمد بن مسلم عن ابى عبد الله عليه السّلام قال قلت له ما الصمد ؟ قال الذى ليس بمجوّف . و بسنده ايضا عن ابى الحسن عليه السّلام قال الصّمد الذى لا جوف له . در اين موضوع به بحار ( ج 2 ، ص 124 ) نيز رجوع شود . و در روضهء سوم رياض السالكين ، شرح صحيفهء سيد الساجدين عليه السّلام ، شارح آن ، جناب سيد عليخان مدنى آورده است : و فى الخبر أنّ اللّه تعالى خلق الملائكة صمدا ليس لهم اجواف ( چاپ سنگى ، ص 90 ) .\r\n( 2 ) . فبحصول المستفاد يكون الاتصال بالعقل الفعال و هذا الانسان هو الملك فى الحقيقة عند القدماء و هو\r\n","page_name":" 451 ","page_number":461},
  {"content":"\r\n\r\nآن كه فارابى گفته است : « نفس بعد از مفارقت اتصال به عقل بالفعل مىيابد » ، آيا مقصودش اين است كه نفوس را بعد از مفارقات از بدن تكامل است كه سرانجام به عقل بالفعل اتصال مىيابد ؟ در اين صورت سؤال پيش مىآيد كه تكامل بدون دخالت مادّه چگونه متصور است ، و يا دخالت مادّه گوناگون باشد به اين معنى كه تعلق نفس به مادّه به انحاى مختلفه باشد مثلا تعلق او به بدن خود يك نحو است و به لباسش يك نحو و به آيينه يك نحو و هكذا ، و يا اين كه مادّه را مراتب و عوالم است و در هر مرتبه و عالم طورى است و به اقتضاى آن مرتبه و عالم دخالت در تكامل نفس دارد ؟ در هر يك از اين مسائل بايد بحث كرد و تحقيق و تدقيق نمود . به بيان ديگر گفته‌هاى فارابى به فراخور اقتضاى مقام بپردازيم .\r\n\r\nدرس صد و دوازدهم\r\nآن كه فرمود : « اگر عقل هيولانى قدسى باشد الخ » دولت آن است كه بىخون دل آيد به كنار . عقل هيولانى قدسى باشد يعنى استعدادى است كه به مرتبهء عقل قدسى و روح قدسى مىرسد . متأله سبزوارى فرمايد :\r\n روح كه قدسى نگشت و نفس كه ناطق * روح بخارىّ و نفس سائله باشد \r\nكسى را كه رتبت روح القدس است انسان كامل است . فارابى در مدينهء فاضله گفته است : « عقل هيولانى عقل منفعل ناميده مىشود . » « 1 » ولى در حقيقت ، مطلب فوق منفعل شدن عقل هيولانى است ، چه نسبت صورت علميه با عقل هيولانى نسبت مقبول به قابل نيست بلكه نسبت فعل به فاعل است كه اشتداد وجودى آن است به انوار علوم و معارف كه از موجود مفارق ثابت باقى كه مخرج نفوس از قوه به فعل\r\n\r\n\r\n","description":"","footnote":"\r\nالذى ينبغى ان يقال فيه انه يوحى اليه فان الانسان انما يوحى اليه اذا بلغ هذه الرتبه ( السياسات المدنيه ، طبع حيدر آباد ، ص 49 ) .\r\n( 1 ) . و يسمىّ العقل الهيولانى العقل المنفعل ( طبع مصر ، ص 65 ) .\r\n","page_name":" 452 ","page_number":462},
  {"content":"\r\n\r\nاست به اعداد حصول استعداد در عقل هيولانى به آن افاضه مىشود . و اين معنى همان اتحاد عالم و معلوم است ، كه اتحاد عاقل و معقول و مدرك و مدرك نيز مىگويند ، و انفعال در حقيقت از احكام عالم طبيعت است . انسان در واقع همان ادراك است و اين حقيقت واحده را در ادراك اسامى متعدد به اختلاف مظاهر و مجالى و عوالم و مواطن اوست ، و اين انوار علوم و معارف است كه مايهء ادراك انسان‌اند ، و اين نور كه بدان ادراك مىشود اگر مسموعات ادراك شده است آن را سمع گويند و اگر بدان نور مبصرات ادراك گردد آن را بصر نامند و همچنين در لمس و ذوق و شمّ و خيال و وهم و عقل و حافظه و مفكّره و مصوّره « 1 » و هر چه كه به آن ادراك به وقوع مىپيوندد از اين نور است ، كه نور دانش و بينش است ، اعنى علم نور است و وجود عارى از ظلمات طبيعت و مادّه است ، و اين نور است كه سبب تفاضل درجات آدميان است و اين نور است كه سرمايهء حقيقى انسان و انسان‌ساز است .\r\n پيش نه آنست كز تو پيش برآيد * بيش نه آن كت به چشم بيشتر آيد\r\nپيشى و بيشى به دانشست و توانش * از دل پاك آيد آن نه از پدر آيد \r\nو در سياسات مدنيه گفته است :\r\nبه حصول عقل مستفاد ، اتصال به عقل فعّال مىباشد و به نظر قدما اين انسان در حقيقت ملك است و اوست كسى كه سزاوار است دربارهء او گفته شود كه به او وحى مىشود چه انسان كه به اين رتبه رسيده است به او وحى مىشود . « 2 »\r\n\r\n\r\n","description":"","footnote":"\r\n( 1 ) . نظر داريم به گفتار شيخ اكبر در فتوحات : لو لا النّور ما ادرك شىء لا معلوم و لا محسوس و لا متخيّل اصلا و يختلف على النور الاسماء الموضوعة للقوى فهى عند العامّة موضوعة للقوى و عند العارفين اسماء للنّور المدرك به فاذا ادركت المسموعات سمّى ذلك النور سمعا و اذا ادركت المبصرات سمّى بصرا و غير ذلك لمسا و ذوقا و شمّا و خيالا و وهما و عقلا و حافضة و مفكّرة و مصوّرة و كل ما يقع به ادراك فليس الا النور . ( عين اليقين فيض ، چاپ سنگى ، ص 251 ) .\r\n( 2 ) . فبحصول المستفاد يكون الاتصال بالعقل . هذا الانسان هو الملك فى الحقيقة عند القدماء و هو الذى\r\n","page_name":" 453 ","page_number":463},
  {"content":"\r\n\r\nدر كتب عقليه نفوس انسانى را به مكتفى و غير مكتفى تقسيم كرده‌اند . مكتفى آن است كه به ذات خود و باطن ذات خود به علل ذاتى خود در خروجش از نقص به كمال اكتفا كند و بسنده باشد ، و نفوس انبيا به حسب فطرت از اين قبيل است ؛ و غير مكتفى آن است كه به ذات خود و باطن ذات خود در استكمال كافى نباشد بلكه به مكمّل خارج محتاج است . « 1 »\r\nاز قديم الدهر حكماى بزرگ عالم اثبات نبوّت كرده‌اند و انسان كامل را صاحب روح قدسى دانسته‌اند كه صاحب نفس مكتفى است . شيخ يونانى زينون كبير ، تلميذ ارسطو ، در رساله‌اى ، كه معلم ثانى آن را تحرير كرده است و با ديگر رسايل وى در حيدر آباد دكن هند به طبع رسيده است ، در اثبات روح قدسى سخن گفت و خود فارابى در رسالهء فصوص و ابن سينا در شفا و اشارات و دانشنامهء علايى و ديگر كتب و رسايلش و سهروردى در حكمت اشراق و فخر رازى در مباحث مشرقيه و شيخ اكبر محيى الدين عربى در فصوص و فتوحات و ابن تركه در تمهيد القواعد و ميرداماد در قبسات و صدر المتألهين در اسفار و ديگر تأليفاتش چون مفاتيح الغيب و شرح اصول كافى و غير هما و بالجمله حكماى شامخ در اثبات روح قدسى براى نبى ، كه انسان كاملش گويند ، سخن راندند ؛ و گاهى به اين معنى با نظم اشاره كرده‌اند مثلا حكيم سنايى گويد :\r\n اگر بودى كمال اندر نويسايى و خوانايى * چرا آن قبلهء كل نانويسا بود و ناخوانا \r\nمرادش از قبلهء كل پيغمبر اكرم اسلام صلّى اللّه عليه و إله است . و همچنين سعدى دربارهء آن جناب در اوّل بوستان گويد :\r\n يتيمى كه ناخوانده ابجد درست * كتبخانهء هفت اقليم شست \r\n\r\n\r\n","description":"","footnote":"\r\nينبغى ان يقال فيه انّه يوحى اليه فان الانسان انما يوحى اليه اذا بلغ هذا الرتبة ( السياسات المدنيه ، طبع حيدر آباد ، ص 49 ) .\r\n( 1 ) . منظومهء حكمت متأله سبزوارى ( اوّل فريدهء ثالثه در افعال حق تعالى ، ص 182 ) و اسفار ( ج 1 رحلى ، مرحلهء دهم ، فصل 39 ، ص 322 ) .\r\n","page_name":" 454 ","page_number":464},
  {"content":"\r\n\r\nو همچنين حافظ گويد :\r\n نگار من كه به مكتب نرفت و خط ننوشت * به غمزه مسئله‌آموز صد مدرس شد \r\nو همچنين متأله سبزوارى گويد :\r\n آفاق ديدم انفس رسيدم * من ذا يدانيه ما شفته قط\r\nصد چون سروشش حلقه بگوشش * ناخوانده او لوح ننوشته او خط \r\nو نيز اين كمترين در ابياتى كه به استقبال متألّه مذكور سروده است گويد :\r\n بنگر كه يارم آن قبلهء كل * آن عشق مربط وان وحى مهبط\r\nامّ الكتابست و لوح محفوظ * ناخوانده يك حرف ننوشته يك خط \r\nآن كه فارابى گفته است : « و هر گاه عقل هيولانى الخ » ، معنى اين سخن مطابق سياق كلام اين است كه چون عقل هيولانى قدسى مستعد اتمّ براى عقل بالفعل گرديدن است پس چنان قابل مستعد كه عقل بالفعل گرديد به مفارق متصل ، كه عقل فعّال و جبرئيل و سروش است ، متصل گردد أولى و أوجب است ؛ و فكر را در دروس پيشين معنى اجمالى نموده‌ايم . خيال و فكر هر دو از معدّات حصول علم‌اند . فارابى تعبير به متصل فرمود و شيخ رئيس نيز به تبع وى تعبير به اتصال كرده است . ولى چنان كه اشارتى رفت ، نفس ناطقهء انسانى با عقل فعّال متّحد مىگردد بلكه واقع و نفس الامر فوق اتصال و اتحاد است .\r\nاز عبارت فوق استفاده مىتوان كرد كه هر گاه عقل هيولانى هيچ ندانى به مقام عقل بالفعل رسيد كه دانا و گويا و خونا و شنوا شده است و بدين پايه رسيده است . هر گاه اين عقل بالفعل بدين مرتبه رسيده عالمى بو العجب گردد و به مراتب و درجاتى فوق العاده رسد چه جاى استبعاد ؟\r\nآن كه گفت : « و بالجمله براى نفوس الخ » ، انسان از سلالهء طين و از ماء مهين مىرويد و در دامن طبيعت مىپرورد و با محسوسات و بديهيات و اوّليّات آشنا مىشود و كم‌كم سرمايهء طيران و عروج به عالم عقليات و مقدمات بلند انسانى را\r\n\r\n","description":"","footnote":"","page_name":" 455 ","page_number":465},
  {"content":"\r\n\r\nتحصيل مىكند و عقل مستفاد مىگردد و عالم عقلى مضاهى عالم عينى مىگردد ، اين موهبت را از اعدادات اين سويى و افاضات آن سويى دارد و ارتقاى به معالى بدون حصول استعداد اين سويى حاصل نمىگردد . لذا گفت عقل بالملكه لا محاله از بدن استفاده مىشود .\r\nآن كه گفت : « و براى اوساط از بواقى قسطى از قصد و حس نيست » ، به قاعدهء زبان تازى از بواقى بيان اوساط است يعنى بواقى افراد مردم كه اوساطاند ، اوساط در ازاى دارندگان عقل قدسى و رسيدگان به مرتبهء عقل بالفعل و متصلان و متحدان به عقل فعّال‌اند . حظّ حس و قصد اوساط مردم را عرض عريضى است كه در تحت ضابطه نمىآيد با بشود قسط و حظّ آنها را به بيان آورد كه مرتبهء عقل هيولانى و حظّ حسى آنها از محسوسات چه اندازه است و قسط قصد ، يعنى مقصود و مراد و غايتشان ، را چه اندازه .\r\nفارابى حظّ اوساط را ، چه از محسوسات و چه از معقولات ، ناچيز گرفته است و آن را قسطى و مقدارى معتنى به حساب نياورده است كه گفت آنها را قسطى از قصد و حس نيست . سياق كلام مفيد اين معنى است : نفوسى كه بايد به عقل بالفعل برسند از داشتن بدن و از كسب در محسوسات به وسيلهء شبكه بدن ، كه آلت اصطياد است ، ناچار مىباشند كه آلت اصطياد آنهاست مىباشند و از حس و محسوسات سرمايهء ارتقا و اعتلا تحصيل مىكنند و به مدارج و معارج معقولات و كمالات ، كه مقصود بالذات آنهايند ، مىرسند ؛ ولى اوساط چون اسقاطاند و حشر آنان با محسوسات حشر حيوانى است و سرمايهء حس را در خواسته‌هاى حيوانى مصرف مىكنند آنان را قسطى از حس و قصد انسانى نيست .\r\nدر اين دو سه درس ، فهرست‌وار مطالبى بسيار با اهميّت را كه حاصل افكار حكماى الهى بنام چندين قرن است ارائه داده‌ايم و به فرا رسيدن هنگام بحث و تحقيق تفصيلى آنها اميدواريم . شما دوستان گراميم و نهالهاى اميدم بدانيد كه رسيدن به فهم منطق بزرگان عالم علم سخت دشوار است و معارف و حقائق را از ماوراى طبيعت به\r\n\r\n","description":"","footnote":"","page_name":" 456 ","page_number":466},
  {"content":"\r\n\r\nشراكها و شبكه‌ها و قوالب الفاظ پابند كردن و در آوردن دشوارتر . اين مطالب را مغتنم شمار و اين دروس را محترم ، به قول عبدى كنابدى : « 1 »\r\n هر كه سخن را به سخن ضم كند * قطره‌اى از خون جگر كم كند \r\nخويشتن را باش و حس را معدّ قصد انسانى بدان و در وادى حس سرگردان ممان ، ديدهء مقصد اقصى بين انسانى به دست آر و دو بال علم و عمل بگشا و به عالم قدس طيران نما كه همه براى تست و تو براى همه ؛ و چند بيتى از جناب اوحدى بنيوش :\r\n آفتابى ز علم روشنتر * نيست ، بىعلم روزگار مبر\r\nعلم بال است مرغ جانت را * بر سپهر او برد روانت را\r\nعلم دل را به جاى جان باشد * سرِ بىعلم بدگمان باشد\r\nعلم نور است و جهل تاريكى * علم راهت برد به باريكى\r\nعلم روى تو را به راه آرد * با چراغت به پيشگاه آرد\r\nعلم اگر قالبى است گر جانى است * هر چه دانى تو بِه ز نادانى است\r\nعلما راست رتبتى در جاه * كه نگردد به روزگار تباه\r\nعلم را دزد برد نتواند * به اجل نيز مرد نتواند\r\nنه به ميل زمان خراب شود * نه به سيل زمين در آب شود\r\nعلم كشتى كند بر آب روان * وان كه كشتى كند ، به علم توان\r\nچون تو با علم آشنا گشتى * بگذرى ز اب نيز بىكشتى\r\nهمره عقل و يار جان علم است * در دو گيتى حصار جان علم است\r\nخفته‌اى ، بر سر تو بيدار است * مرده‌اى ، با حقيقتت يار است\r\nطعمه مىجويى ، او است رايد تو * راه مىپويى ، او است قايد تو\r\nجوهر او نپوسد اندر آب * آتش او را نسوزد اندر تاب\r\nمىروى ، با دل تو همراه است * مىنشينى ، ز جانت آگاه است \r\n\r\n\r\n","description":"","footnote":"\r\n( 1 ) . كشكول شيخ ، چاپ نجم الدوله ، ص 39 .\r\n","page_name":" 457 ","page_number":467},
  {"content":"\r\n\r\n كس نهانش به خاك نتواند * تند بادش هلاك نتواند\r\nشاه و سرهنگ ره به آن نبرد * دزد و طرارش از ميان نبرد \r\n\r\nدرس صد و سيزدهم\r\nاستاد بزرگوارم علامه شعرانى در يكى از مؤلفاتش ، كه به خط آن جناب نزد اينجانب موجود است ، مقالتى ناتمام در موت و حقيقت آن دارد . آغاز آن را به تجرّد و بقاى نفس بعد از فناى جسم افتتاح كرده گويد :\r\nروح يك موجود مستقلى است غير از جسم و جسمانيات و از عالم امر است .\r\nنمىشود گفت در كدام مكان قرار گرفته و چه شكل و تركيب است . ممكن است به بدن متعلق باشد و ممكن است از بدن خارج شود و بيرون بدن باز موجود است .\r\nمانند عطر مشك و بوى گلاب يا گل كه مدتى بعد از مشك و گل در اطاق مىماند . با اين كه گل پوسيده و پژمرده يا پرپر شده و پراكنده مىگردد ، بوى آن هست و نمىتوان گفت اين بو در كجاى اطاق است و شبيه به روشنى چراغ نيست كه بعد از تمام شدن نفت به كلى روشنايى تمام شود .\r\nاين كه روح موجود مستقلى غير از عالم جسم و مبرّاى از طبيعت و احكام آن است مطلبى است كه با تقديم براهين متقدّمه به وضوح پيوست و هر گونه شك و شبهه ازاله گرديد ، علاوه اين كه در پيرامون آن مباحثى سودمند در پيش است . امّا تمثيلى مشك آگين كه ايراد فرموده‌اند فقط به عنوان تقريب اذهان است نه تصوير برهان . چه ، هواى منفعل از بوى گل و گلاب در فضاى اطاق محدود است و هوا و بو و گل و گلاب و فضا همه مادّىاند و تفاوت ميان مشبّه‌به و مشبّه از زمين تا آسمان است . و اين بزرگان علم دانسته اين تعبيرات تشبيهى را ادا فرموده‌اند و از اين گونه عبارات در كلمات دانشمندان بزرگ بسيار است كه در موضوع واحد هم سخن برهانى و ايقانى آورده‌اند و هم خطابى و اقناعى ، آگاه باش تا دو نحو گفتارشان را حمل بر تضاد و تناقض نكنى ، كه چه بسا يك مطلب را براى شخصى كه ورزش فكرى كرده است و حرف سنج و\r\n\r\n","description":"","footnote":"","page_name":" 458 ","page_number":468},
  {"content":"\r\n\r\nزبان فهم است به صورت برهان بيان مىكنند و براى ديگرى ، كه توانايى حمل آن را ندارد ، به هيأت خطابه ، گاهى با تشبيه و تمثيل و گاهى با تنظير و تبديل عبارتى به عبارت ديگر و نظاير اين گونه امور كه در صنعت تفهيم و تعليم به كار مىبرند تا به فراخور فهم هر كس معانى را برسانند . و اصل دليل عقلى است كه معيار صدق و ميزان حق و ملاك تميز ميان صحيح و سقيم و حق و باطل است و متّبع برهان است .\r\nدر درس شصتم بخصوص و گاهى در ديگر دروس نامى از قياس و برخى اشكال آن برده شد و ما بدين نحو كه در مباحث عقلى پيش مىرويم بسيار به دانستن قياس و اشكال آن نيازمنديم . لاجرم به بحث منطق مىپردازيم و اميدواريم كه قسمتى از امّهات مسائل منطق را در اين دروس آنچنانكه بايد تقديم بداريم :\r\nهر يك از تصوّر و تصديق يا بديهى است و يا كسبى . آن چه كسبى است مجهول است كه بايد آن را از معلوم اكتساب كرد و مجهولات بايد منتهى به بديهيات شوند .\r\nمجهولات تصورى را از معلومات تصوّرى و مجهولات تصديقى را از معلومات تصديقى كسب توان كرد . در اصطلاح علم ميزان ، تصورات بديهى موصل به مجهولات تصوّرى را معرّف و تصديقات معلوم موصل به تصديقات مجهول را حجّت گويند . و حجّت را به تمثيل و استقراء و قياس تقسيم كرده‌اند . تمثيل استدلال از جزئى به جزئى ، و استقراء از جزئيات به كلى ، و قياس از كلى به جزئى است ؛ و عمده قياس است كه مفيد علم و يقين است و آن دو مفيد شك و ظن . و توضيح هر يك از اين‌ها بيايد .\r\nقياس قولى مؤلّف از قضاياست كه چون قبول و مسلّم گردد مستلزم قضيه و قول ديگر باشد . اقلّ جمع منطقى دو است و « قضايا » در تعريف قياس اين چنين است و هر يك از دو قضيه را كه قياس از آنها تركيب يافته است مقدمه خوانند و مجموع آن دو را كه مستلزم قضيه و قول ديگر است قياس . و اين قضيه كه قول ديگر است به اعتبار استحصال آن از قياس مطلوب مىنامند ، و به اعتبار حصولش از قياس نتيجه ، كه\r\n\r\n","description":"","footnote":"","page_name":" 459 ","page_number":469},
  {"content":"\r\n\r\nمقدمهء نخستين را مادر ، و تالى آن را كه مقدمهء دومين است پدر ، و قول لازم از قياس را كه حاصل از دو مقدمه است نتيجه ناميده‌اند . شبسترى در گلشن راز گويد :\r\n ز ترتيب تصورهاى معلوم * شود تصديق نامفهوم مفهوم\r\nمقدّم چون پدر تالى چو مادر * نتيجه هست فرزند اى برادر \r\nوى مقدمهء نخستين را به لحاظ مقدم بودن آن پدر ناميد ، و ديگران تالى را به لحاظ كلّى بودن آن ، چنان كه دانسته خواهد شد ، پدر دانسته‌اند . كيف كان از ازدواج اين دو ، نتيجه حاصل مىگردد كه به مثابت فرزند است .\r\nفرقه‌اى به نام اشاعره گويند وجود هيچ ممكنى در وجود شىء ديگر مدخليت ندارد ، نه به نحو اعداد و نه به نحو سبب و علّت . و علت و معلول بودن بين موجودات را منكرند و گويند خداوند بعضى از اشياء را عقيب بعض ديگر ايجاد مىكند بدون اين كه وجود آن شىء به طور وجوب از او ايجاد گردد ؛ چه ، قائل به ارادهء گزافى در مبدأ شده‌اند ؛ و هر گاه چيزى به صورت مكرّر از مبدأ ، عقيب چيزى ايجاد گردد آن را عادت ناميده‌اند . لذا انتاج مقدّمتين مر نتيجه را به لزوم عقلى و استلزام وجوبى نمىدانند بلكه مىگويند به صرف توافى و مجرّد معيّت و تصاحب بين مقدّمتين عادت و سنّت خدا جارى شده است كه نتيجه عقيب آن دو حاصل گردد ، با اين كه تخلّف نتيجه از آن دو جائز و ممكن است . به مثل ، در نظر اين فرقه ممكن است حرارت عقيب يخ ، و برودت عقيب آتش پديد آيد . ولى عادت خدا بر اين جارى شده است كه عقيب آن برودت ، و عقيب اين حرارت باشد .\r\nفرقه‌اى ديگر به نام معتزله گويند افعال ممكنات از ممكنات صادر است يا به مباشرت آنها . اگر صدور افعال از آنها به توسط فعل ديگر نباشد ، و يا به توليد است اگر به توسيط فعل ديگر باشد . خلاصه به افعال توليدى قائل شده‌اند ، مثلا حركت يد را مولّد حركت مفتاح مىدانند ، لذا در اين مورد هم نتيجه را فعل توليدى و معلول مقدّمتين دانسته‌اند . اين عقيدت نيز چون عقيدت اشعرىها سخت سست است . چه ،\r\n\r\n","description":"","footnote":"","page_name":" 460 ","page_number":470},
  {"content":"\r\n\r\nدر حقيقت ممكنات باستقلال مولّد نيستند . اين نظر چنان است كه به مثل كسى ديدگان را مستقلا بيننده انگارد و همچنين ديگر حواس هر يك را به استقلال مولّد فعلش بداند ولى به تحقيق دانسته‌اى كه :\r\n پنج حس با يكديگر پيوسته‌اند * ز ان كه اين هر پنج ز اصلى رسته‌اند \r\n( مثنوى مولاى رومى )\r\nدر دروس پيش دانسته شد كه واهب صور علميّه مطلقا حقيقت آن سويى است كه موجود عالم امرى است و آن چه اين سويى است همه معدّات‌اند ، از آن جمله همين قياس است . و خلاصه اين كه مقدمات معدّات براى حصول نتيجه‌اند ؛ و پس از حصول اين علل اعدادّيه به وجه صحيح و شكل منتج از طرف مخرج نفوس از نقص به كمال ، صورت نتيجه ، كه در حقيقت صورت علميّه است ، بر نفس مستعدّ فائض مىشود . پس نسبت انتاج و استلزام و يا الفاظ ديگر به شكل قياس نسبت به علل اعداديّه است ؛ و در واقع ، علل مفيضه و مطيه ديگرند كه مبادى عاليه و عقول فعّاليه‌اند همچنان كه شرائط ابصار تحقق يافت نفس ادراك مبصرات مىكند و چون شرائط سمع به وقوع پيوست نفس ادراك مسموعات مىكند و هكذا در ادراكات ديگر ؛ نه اين كه قوهء باصره و سامعه مثلا باستقلال مولّد ابصار و سمع باشند و يا حصول ابصار و سمع عقيب شرائط به صرف توافى و مجرّد معيّت و تصاحب و عادت باشد . اين قول اخير در استنتاج از قياس قول قاطبهء محققان است كه نه نظر افراطى اشاعره است و نه قول تفريطى معتزله . هر يك از اين دو فريق با يك چشم احول مىنگرد : اشاعره با چشم راست احول و معتزله با چشم چپ احول . آن محقق كامل راسخ در علم است كه حق و حقائق را با دو چشم سالم راست بين مىبيند و در وسط عدل و صراط مستقيم است ، نه افراطى است و نه تفريطى ، نه القاى اسباب و وسايط مىكند و نه در كثرت گم و از فاعل حقيقى غافل است ، هم از حجاب كثرت درآمده است و هم آنها را مظاهر و مجالى فعل عالم امر يافته است ، مقدمات فكرى و خود فكر را امور اعدادى\r\n\r\n","description":"","footnote":"","page_name":" 461 ","page_number":471},
  {"content":"\r\n\r\nمىداند نه علل استقلالى ، و افاضهء صور علميّه را پس از حصول معدّات و استعداد از عالم قدس حكيم كه عالم وراى طبيعت است مىشناسد .\r\nمتأله سبزوارى در منطق منظومه راجع به اين سه قول در انتاج قياس گويد :\r\n و هل بتوليد أو اعداد ثبت * او بالتوافى عادة الله جرت\r\nو الحق أن فاض من القدسى الصور * و انما اعداده من الفكر\r\nو جرى عادة خطا شديدا * و ليست العليّة توليدا \r\nيعنى آيا استلزام و انتاج مقدمات قول ديگر را ، كه نتيجه است ، بنابر افعال توليدى است كه مقدمات مولّد نتيجه‌اند ، و يا اين كه مقدمات علل اعدادىاند ، و يا اين كه مجرّد معيّت و توافى مقدمات با نتيجه است بدون هيچ گونه عليّت و دخالت اعدادى مقدمات . مذهب حق طريق وسط است كه صور عقليّهء علميّه از عالم قدس بر نفوس ناطقهء مستعده فائض مىشود و فكر از علل اعدادى است . مذهب اشعرى كه حصول نتيجه عقيب مقدمات قياس و فكر به صرف عادت و محض معيّت بدون لزوم جارى باشد شديدا خطاست . و علّت اعدادى علّت توليدى نيست يعنى عقيدت معتزلى هم باطل و نادرست است .\r\nدر نقل آراى سه‌گانه حسن صنعت به كار برده است كه قول حق را چون صراط مستقيم است در وسط آن دو قرار داده است . چه ، مذهب حق حقّ هر ذى حق را ادا مىكند ، زيرا در منزل عدل و منظر وسط قرار گرفته است ، نه به راست مايل است و نه به چپ ، كه نه آن مسير حق است و نه اين .\r\nاين سه قول بود در چگونگى لزوم نتيجه قياس را . و قول ديگر در اين مقام است كه شيخ رئيس در الهيّات شفا نقل كرده است و آن را ردّ نموده است . در درس بعد عنوان مىكنيم و در پيرامون آن بحث مىنماييم .\r\nتبصره اقوال سه‌گانهء فوق اختصاص به قياس و نتيجهء آن ندارد بلكه در مطلق افعال آدميان و غير آنان جارى است ، و در حقيقت اين همان بحث جبر و تفويض و\r\n\r\n","description":"","footnote":"","page_name":" 462 ","page_number":472},
  {"content":"\r\n\r\nامر بين امرين است و اين امرين يكى جبر و يكى تفويض است ؛ اشعرى جبرى است ، و معتزلى تفويضى ، و محقّقان بر امر ديگرند كه ميان آن دو است نه آن است و نه اين ، زيرا قول حق و صراط مستقيم است . اين مطلب در ذكرت باشد تا هنگام بحث تفصيلى آن فرا رسيد . اين جانب رساله‌اى در جبر و تفويض و امر بين امرين تأليف كرده و همهء اقوال اهل كلام و حكمت و عرفان را در آن ذكر كرده است و در پيرامون هر يك بحث نموده است و آن را به مشرب حكمت متعاليه خاتمه داده است و مباحث بسيار سودمند در آن مطرح نموده است و زحمت فراوان در آن متحمّل شده است . رساله‌اى است كه در موضوع خود مغتنم و محترم است ، اگر چه مشك آن است كه خود ببويد نه آن كه عطار بگويد .\r\n\r\nدرس صد و چهاردهم\r\nدر درس پيش سه قول در چگونگى لزومى كه بين مقدمات قياس و نتيجه مىباشد نقل و در هر يك به اختصار بحث كرديم ، و در اين درس قول ديگرى را در همين كيفيت لزوم عنوان مىكنيم و سپس به مطالب ديگر قياس به اجمال مىپردازيم . اين قول را شيخ در شفا نقل و رد كرده است و صدر المتألهين در تعليقاتش بر شفا آن را تصويب و تصديق كرده است .\r\nبدان كه شيخ رئيس در فصل چهارم مقالهء ششم الهيات شفا ، كه در علل عنصرى و صورى و غايى بحث كرده است ، در آغاز وجوه علّت عنصرى يعنى مادى را پيش كشيده است و يكى از وجوه آن را چنين گفته است :\r\nگاهى علت مادى مانند چوب و سنگ براى خانه است - تا اين كه گفته است : و آحاد براى عدد از اين جنس است و قومى مقدمات را براى نتيجه اين چنين قرار مىدهند و اين غلط است بلكه مقدمات براى شكل قياس اين چنين‌اند . امّا نتيجه صورت در مقدمات نيست بلكه چيزى است كه از آنها لازم مىآيد كأنّ مقدمات آن را در نفس\r\n\r\n","description":"","footnote":"","page_name":" 463 ","page_number":473},
  {"content":"\r\n\r\nايجاد مىكند . « 1 »\r\nتوضيحا در بيان اين قول گوييم : همان‌طور كه چوب و سنگ علت مادى براى صورت خانه و آحاد علت مادى براى صورت عدد است ، مقدمات كه يكى صغرى و ديگرى كبرى است براى نتيجه اين چنين‌اند كه مقدمات آلات و ماده‌اند و نتيجه صورت حاصله از آنها .\r\nشيخ بزرگوار در ردّ آن مىفرمايد :\r\nمقدمات را نسبت به شكل و صورت قياس بايد اين چنين دانست كه مقدمات ماده و شكل قياس صورت حاصله از آنهاست ، نه اين كه صورت نتيجه از مقدمات حاصل گردد چنان كه صورت اربعه از هيأت اجتماعيهء آحاد چهارگانه ، كه اربعه همان صورت حاصل از چهار واحد است لاغير . بلكه نتيجه چيزى است كه از مقدمات لازم مىآيد و كأنّ مقدمات آن را در نفس ايجاد مىكنند . علت كأنّ گفتن اين است كه در حقيقت مقدمات فاعل و موجد نتيجه در نفس نيستند بلكه معدّات‌اند ، و فاعل حقيقى موجود قدسى وراى طبيعى است .\r\nجناب مولى صدرا مىفرمايد :\r\nاين رأى كه مقدمات مادهء نتيجه و نتيجه صورت آنها باشد ، در نزد قائلين اتحاد عاقل و معقول وجهى دارد ، و نيز علم به مقدمات علم به نتيجه است بالقوة و الامكان ، پس در علم به مقدمات قوهء علم به نتيجه است « 2 » .\r\nدر توضيح آن گوييم كه صدر المتألهين قول مذكور را كه مقدمات علل مادّى نتيجه\r\n\r\n\r\n","description":"","footnote":"\r\n( 1 ) . و تارة يكون كما للخشب و الحجارة الى البيت . . . و من هذا الجنس ايضا الآحاد للعدد ، و قد يجعل قوم المقدمات كذلك للنتيجة و ذلك غلط بل المقدمات كذلك لشكل القياس و امّا النتيجه فليست صورة فى المقدمات بل شيئا يلزم كأن المقدمات تفعلها فى النفس . ( ج 2 ، چاپ سنگى ، ص 536 ) .\r\n( 2 ) . قوله و قد يجعل قوم المقدمات ( اه ) معناه واضح و اعلم انّ هذا الرأى عند القائلين باتحاد العاقل بالمعقول ممّا له وجه كما سيرد عليك فيما بعد و ايضا العلم بالمقدمات علم بالنتيجة بالقوة و الامكان فالعلم بها فيه قوة العلم بالنتيجة . ( تعليقات صدر المتألهين بر شفا ، چاپ سنگى ، 245 ) .\r\n","page_name":" 464 ","page_number":474},
  {"content":"\r\n\r\nو نتيجه علّت صورى اعنى صورت حاصله از آنها بوده باشد ، به دو وجه توجيه فرمود كه به هر يك از اين دو وجه نظر مذكور را محملى صحيح خواهد بود :\r\nيك وجه اتحاد عاقل و معقول است ، به اين بيان كه نتيجه حقيقت كليهء علميّه است ، به عبارت ديگر صورت علميّه است و اين صورت علميّه يك حقيقت است نه متعدّد ، و قوهء عاقلهء نفس ناطقه كه در صقع ذات خود مقدمات را با شرائط منتجهء آنها ادراك كرده است ، در حقيقت ، صورت علميه را ادراك كرده است ، و اين صورت علميّه همان متن ذات مؤدّى و محتواى مقدمات است نه امر ديگر ، يعنى علم به مقدمات نفس علم به نتيجه است ، پس نتيجه صورت مقدمات است آن چنان كه خانه صورت حاصله از چوب و سنگ و ديگر آلات است .\r\nوجه دوم را از اين راه پيش آمده است كه علم به نتيجه در علم به مقدمات مستتر است ، چه در علم به مقدمات قوّت علم به نتيجه وجود دارد ، يعنى علم به نتيجه بالقوة و الامكان ، نه بالفعل و الوجوب ، در علم به مقدمات موجود است ، و گرنه محال است كه از مقدمات فلان نتيجهء خاص حاصل شود ، چه هر سلسله مقدمات و معدّات هر فنّى از فنون با نتيجه‌اى خاصّ ارتباطى خاصّ دارد ، بلكه تكوينا هر موجودى با آثار وجوديش اين چنين است ، و اين معنى ، اعنى ارتباط خاصّ مقدمات با نتيجه ، را تعبير به وجوب و لزوم كرده‌اند ، كه قياس مستلزم نتيجه است ، يعنى حصول نتيجه عقيب مقدمات به گزاف و صرف توافى و مجرّد معيّت اتفاقيه نيست ، چنان كه اشاعره مىپندارند ؛ و چون علم به نتيجه بالقوة و المكان در علم به مقدمات مستكن است و از ترتيب و تنسيق خاصّ مقدّمات علم به نتيجه در همان وعاى علم به مقدمات حاصل مىگردد ، پس صحيح است كه گفته شود نتيجه در مقدمات است و صورت آنهاست .\r\nمطلب فوق در هيأت خاص و ترتيب تصوّرهاى معلوم ، كه از علم بدانها علم به تصور مجهولى لازم آيد و حاصل شود كه در اصطلاح منطق معرّف و معرّف گويند ، نيز جارى است كيف كان بايد مطلوب مطلقا ، چه تصويرى و چه تصديقى ، پيش از ترتيب تصورات و قضايا به وجه مجمل معلوم باشد ، زيرا طلب مجهول مطلق محال\r\n\r\n","description":"","footnote":"","page_name":" 465 ","page_number":475},
  {"content":"\r\n\r\nاست ، چنان كه در دروس پيش اشارت به آن رفت .\r\nاين جانب ابيات تازى نامبردهء متأله سبزوارى را در درس پيش در آراى سه‌گانه و فرمودهء اين دو بزرگوار ، ابن سينا و ملا صدرا ، را به نظم فارسى در آورده است :\r\n آيا به توليدست انتاج قياس * يا رأى اعدادش بود اصل و اساس\r\nيا جريان عادت خدايى است * لزوم نه ، مجرّدِ توافى است\r\nقولى كه مختار محققين است * اعداد حقّ است و نه آن و اين است\r\nبعد از حصول جملهء مُعِدّات * از عالم قدسى بوَد افاضات\r\nچه جَرىِ عادت خطأ شديد است * علّتِ اعدادى كجا توليد است\r\nقولى است شيخش كرده نقل و نقدش * صاحب اسفارش فزوده عقدش\r\nنتيجه صورت مقدمات است * چون خانه كز چوب و دگر آلات است\r\nشيخ أجل فرمود بىاساس است * زيرا نتيجه لازم قياس است\r\nآرى مقدمات در شكل قياس * علل ماديش بود بىالتباس\r\nدر نزد صدرا نظرى مقبولست * كز اتحاد عاقل و معقول است\r\nيا قوّت علم به مطلوب است در * علم مقدماتش اى صاحب نظر\r\nدر نزد ناظم رأى شيخ و صدرا * هر يك بوَد بىشبهه صدرِ آرا\r\nهم رأى آن هم رأى اين تمام است * جز اين كه هر يك را دگر مقام است\r\nبا منطقى از صاحب شفا گو * در حكمت از صدراى ذو البها گو \r\n\r\nدرس صد و پانزدهم\r\nبه مطالب ديگر قياس مىپردازيم : قياس را مادّه و صورتى است . صورت آن را هيأت و شكل نيز گويند و مادّهء آن قضاياى گوناگونى است كه از آنها تأليف مىگردد .\r\nقياس به اقترانى و استثنايى تقسيم مىشود ، و اقترانى به شرطى و حملى .\r\nاكنون به قياس اقترانى حملى مىپردازيم . قياس اقترانى حملى آن است كه از قضاياى حمليّهء صرفه تأليف شده باشد . هر گاه عين نتيجه با حفظ مادّه و صورت در\r\n\r\n","description":"","footnote":"","page_name":" 466 ","page_number":476},
  {"content":"\r\n\r\nمتن قياس مذكور نباشد بلكه فقط جزء مادّى آن موجود باشد و صورت و هيأت نتيجه از حصول نتيجه پديد آيد ، آن را اقترانى گويند .\r\nدر قياس اقترانى به لحاظ مادّه از صناعات خمس بحث مىشود ، و به لحاظ صورت از اشكال اربعه . صناعات خمس قضايايى است كه قياس از آنها تأليف مىگردد و به اسامى برهان ، خطابه ، جدل ، مغالطه ، شعر موسوم‌اند .\r\nبرهان قياس مؤلّف از يقينيّات است تا نتيجهء يقينى از آن لازم آيد ، و به تعبير شيخ در دانشنامهء علايى ، فائده برهان يقين است و پيدا كردن حق . ( ج 1 ، ص 128 ) و عمده در صناعات خمس برهان است . ساوى در تبصره ، در تعريف يقين ، گويد ( ص 101 ) :\r\nيقين اعتقادى بود به چيزى كه چنين است با اعتقادى ديگر كه جز چنين نتواند بودن بىهيچ زوالى كه هر دو اعتقاد را تواند بودن . و يقينيات بر شش قسم است بدين قرار : اوّليّات ، مشاهدات ، مجرّبات ، حدسيّات ، متواترات ، فطريّات .\r\nخطابه : در برهان محطّ نظر فائدهء يقين و شناختن و پيدا كردن حق است ، و يقين تصديق جزمى است ؛ لذا اگر قياس مفيد تصديق غير يقينى يعنى غير جزمى باشد خطابى است و آن مؤلّف از مقبولات و مشهورات به ظاهر و مظنونات است ، يعنى اين قضايا مقدمات قياس خطابىاند . جناب شيخ اجل در دانشنامه گويد :\r\n« و فائده خطابه اندر سياست مردم بود و اندر شاخهاء شريعت و اندر مشورت و خصومت و عتاب و اندر ستايش و نكوهش و اندر بزرگ كردن سخن و خرد كردن و هر چه بدين ماند . » ( ص 132 ) .\r\nو به تعبير وجيز خواجه در اساس الاقتباس ( ص 533 ) :\r\nغرض از اين صناعت اقناع است نه تحقيق مطلق و الزام صرف .\r\nجدل : و هر گاه قياس مفيد تصديق جزمى بود و لكن حق بودن آن اعتبار نشود بلكه عموم اعتراف يا اعتراف خصوص طرف مجادل در او ملحوظ باشد ، قياس جدلى است و مقدّمات آن كه از آنها تأليف مىشود مشهورات و مسلّمات بود .\r\n\r\n","description":"","footnote":"","page_name":" 467 ","page_number":477},
  {"content":"\r\n\r\nدر دانشنامه فرمايد :\r\nمر جدل را فائده‌هاست : يكى آن است كه فضولياتى را كه دعوى دانش كنند و مذهبهاى ناراست دارند و راه دشوار برند به دانستن حق از راه برهان ، پس به جدل ايشان را بشكنى ؛ و ديگر آن كه انسانى بوند كه حقى خواهى كه ايشان اعتقادش كنند يا مصلحتى و به راه برهان نتوانى ، به راه جدل و مشهورات ايشان را اعتقاد افكنى ؛ و سوم آن است كه آموزندگان علمهاء جزوى ، چون هندسه و طب و طبيعيات و هر چه بدين ماند ، ايشان را اصلها بود به تقليد و به علمهاء ديگر درست شود و اصلهاء همه علمها آخر به علم ما بعد الطبيعه درست شود ، پس تا آن گاه ، دل آموزنده خوش نبود ، چون به قياس جدلى آن اصلها را بر وى اثبات كنى دل وى خوش شود ؛ و چهارم آن است كه به قوت قياس جدلى ، هم « هست » را توان اثبات كردن و هم « نيست » را پس چون اندر مسأله‌اى قياس جدلى آورده آيد بر « هست » و قياسها بر « نيست » و آن قياسها را نيكو تأمل كرده آيد ، آخر باشد كه حق اندر آن ميان پيدا آيد .\r\nمغالطه : و هر گاه قياس تصديق جزمى افاده كند و ليكن نه حق بودن و نبودن در آن ملحوظ باشد و نه عموم اعتراف ، قياس مغالطى است و مقدّمات آن كه از آنها تأليف مىگردد وهميّات و مشبّهات است . و مغالطه اگر به ازاء برهان و شخص مبرهن باشد ، آن را سفسطه گويند ؛ و اگر به ازاء جدل و مجادل ، مشاغبه نامند . پس قياس سفسطى و مشاغبى از شعب قياس مغالطىاند . در دانشنامه فرمود :\r\nوهميات و مشبّهات مقدّمات قياس سوفسطايى « 1 » و مغالطى بوند ، و در قياس سوفسطايى و مغالطى هيچ فائده نيست الّا زيان ، و اگر فائده بود آن كه بيازمائى كسى را كه دعوى كند تا داند يا نداند ، و آن گاه او را قياس امتحانى خوانند ، يا باز مالى دعوى كن بىهنر را تا مردمان از وى نياموزند و مرتبت وى بدانند و آن گاه ورا قياس عنادى خوانند .\r\n\r\n\r\n","description":"","footnote":"\r\n( 1 ) . مغالطه و آن را سوفسطيقا خوانند . ( اساس الاقتباس ، ص 515 ) .\r\n","page_name":" 468 ","page_number":478},
  {"content":"\r\n\r\nشعر : هر گاه قياس اصلا افاده تصديق نكند بلكه افادهء تخيّل كند و موجب قبض و بسط نفس گردد قياس شعرى بود . و مقدمات قياس شعرى مخيّلات بود . ساوى برهان را قياس تامّ و جدلى و خطابى و شعرى را « ناقص » و مغالطى را « باطل » ياد كرده است . پس از بيان برهان ، در بيان قياسات ناقص و باطل گويد :\r\nبدان كه قياسات ناقص به دو قسم بود : قسمى آن باشد كه از براى حجّت به كار دارند و قسمى آن بود كه از براى حجّت به كار ندارند . آن چه از براى حجّت به كار دارند يا جدلى بود و يا خطابى ؛ و آن چه از براى حجّت به كار ندارند از براى بسط و قبض نفس استعمال كنند ، چنان كه گويند العسل مرّة متهوّعة تا نفس از او منقبض شود يا گويند هذا الشّخص كريم فاضل تا نفس از او منبسط شود . و اين چنين قياسها را قياسات شعرى گويند . و امّا باطل آن بود كه صورت يا مادّهء او فاسد بود يا هر دو فاسد باشند و آن را مغالطى گويند .\r\nدر تبصره گويد :\r\nاز قياس برخى هست كه راست و درست است و نتيجه‌اى كه از او آيد يقين است و چنين قياس را برهانى گويند ، و برخى هست كه نزديك است به راستى و آن را قياس جدلى خوانند ، و برخى هست كه دور تر است و بعضى را از او خطابى خوانند و برخى شعرى ، و بعضى كه هست كه ناراست است و قياس مغالطى خوانند .\r\nفائدهء قياس شعرى يكى از اين دو امر است : يكى تحبيب و ترغيب كه همان بسط نفس است ، و ديگر تهديد و ترهيب كه همان قبض نفس است . و چون قضاياى آن را وزن و قافيه باشد اثر فائده و غرض آن بيشتر بود .\r\nاين بود تعريف صناعات و غرض و فائدهء هر يك آنها كه به اجمال گفته آمد .\r\nبدان كه اين قياسها همه در صورت متفق‌اند ، كه صورت آنها از چهار شكل به در نيست ، چنان كه گفته خواهد آمد ؛ و به حسب مادّه مختلف‌اند ، كه از قضاياى مختلفه مؤلّف‌اند . و چنان كه دانسته شده در ميان اقيسه عمده برهان است كه مفيد يقين است و حق از آن شناخته مىشود و پيدا مىگردد .\r\n\r\n","description":"","footnote":"","page_name":" 469 ","page_number":479},
  {"content":"\r\n\r\nاكنون به طور اجمال به بيان مقدّمات شش‌گانهء آن كه از آنها تأليف مىگردد مىپردازيم :\r\n1 - اوليّات قضايايى هستند كه در آنها مجرّد تصوّر موضوع و محمول در ايقاع حكم كافى بود ، مثل حكم به اين كه كل اعظم از جزء خود است ، و دو نقيض نه جمعشان را شايد و نه رفعشان را .\r\n2 - مشاهدات ، كه حسّيّات و محسوسات نيز گويند ، قضايايى است كه مجرّد تصور موضوع و محمول در ايقاع حكم كافى نبود ، بلكه محتاج به واسطهء حس است ، مثل حكم به اين كه آتش گرم است .\r\n3 - مجرّبات قضايايى است كه حكم عقل در آنها به واسطهء تكرّر مشاهده بود ، مثل اين كه آتش سوزنده است .\r\n4 - حدسيّات قضايايى هستند كه حكم در آنها به واسطهء قوت و حدّت ذهن و انتقال سريع و دفعى آن باشد ، مثل اين كه نور قمر مستفاد از نور شمس است كه از اوضاع مختلفهء قمر با شمس ، از هلال تا محاق ، اين حدس پيش آمده است .\r\n5 - متواترات قضايايى هستند كه به خبر دادن و گواهى بسيار كس حاصل شود ، مثل اين كه مىدانيم شهرى هست به نام مكه ، اگر چه هرگز آن را نديده باشيم .\r\n6 - فطريّات قضايايى هستند كه قياساتشان با آنهاست و عقل به واسطهء آن قياس ، كه قضايا آن را با خويشتن دارند و از جهت وضوح آن احتياج به اكتساب نيست ، حكم و تصديق به آنها مىكند ؛ مثل حكم به اين كه اربعه زوج است كه قياسش بديهى و با خود اوست و ذهن بدون تكلّف آن را سريعا در مىيابد ، به اين صورت : اربعه منقسم به دو قسم متساوى است ، و هر عددى كه منقسم به دو قسم متساوى است زوج است ، پس اربعه زوج است .\r\nدر درس بعد به بيان اجمالى مقدمات ديگر اقيسه مىپردازيم .\r\n\r\n","description":"","footnote":"","page_name":" 470 ","page_number":480},
  {"content":"\r\n\r\n\r\nدرس صد و شانزدهم\r\nبه بيان اجمالى مقدمات قياسهاى ديگر ، به ترتيبى كه در صناعات نامبرده شد ، مىپردازيم :\r\n1 - مقبولات : مقدمات اعنى قضايايى است كه از بزرگان عقل و علم و حكمت و حقيقت اخذ و پذيرفته شده باشند و نه اوّليّات‌اند و نه محسوسات .\r\n2 - مشهورات به ظاهر : قضايايى است كه به اوّل شنيدن چنين نمايند كه مشهورند و چون به حقيقت بنگرى مشهور نباشند ؛ مثل اين كه گويند دوست را در هر حال ، خواه به حق باشد و خواه باطل ، يارى بايد داد . به اوّل شنيدن به كار افتد ، چون نيك انديشه رود دانسته شود كه مشهور خلاف آن است ، كه نبايد هيچ كس را ، خواه برادر و دوست باشد و خواه ديگران ، بر باطل يارى كرد .\r\n3 - مظنونات ، قضايايى هستند كه به غلبهء گمان آنها را پذيرفته باشند و عقل روا دارد كه بر خلاف آن باشند . مثل اين كه بگويى : فلانى در پنهانى به دشمن من نامه فرستاد ، پس به دشمنى من مشغول است ؛ و عقل خلاف آن را روا مىدارد . و يا اين كه كسى را ببيند در كنار كشته‌اى تازه با كارد خون‌آلود است ، گمان قوى رود كه او كشنده است ، با آن كه عقل روا دارد كه قاتل فرار كرده و اين شخص باتفاق بدانجا رسيده باشد .\r\n4 - مشهورات ، كه آنها را مشهورات به حقيقت مىگويند در مقابل مشهورات به ظاهر : قضايايى هستند كه قاطبه و عامّهء مردم يا گروهى خاص آن را بپذيرند ، چه بعضى از مشهورات مر همهء مردم را يكسان بود چنان كه گويند : دروغ زشت است ، ستم كردن زشت است ، داد كردن نيكوست ، بىگناه را رنجانيدن بد است . و بعضى از مشهورات در ميان گروهى بود چنان كه در ميان پزشكان ديگر بود و در ميان منجمان ديگر و درودگران ديگر و پيشهء ديگر را ديگر . و بسيار مشهور بود كه دروغ صرف بود ، و بسا كه مشهورى از مشهورى قويتر بود .\r\n5 - مسلّمات قضايايى است كه خصم ، يعنى شخص معيّن طرف مقابل ، مستدلّ آن\r\n\r\n","description":"","footnote":"","page_name":" 471 ","page_number":481},
  {"content":"\r\n\r\nرا ملتزم شده و تسليم كرده باشد يعنى بر آن گردن نهاده و پذيرفته باشد ، پس طرف مقابل او چنين قضيه را حجّت سازد و بر الزام او به كار برد ، خواهى حق يا مشهور يا مقبول باشد خواهى نباشد . و مسلّمات را وضعيّات نيز مىنامند . و بدان كه اگر تسليم بر سبيل استنكار بود آن قضايا را مصادرات خوانند و اگر بر سبيل مسامحت و طيب نفس و حسن ظنّ بود اصول موضوعه .\r\n6 - وهميّات . در وهم و انواع قوى و ادراكات نفس در وقت خود به تفصيل بحث خواهيم كرد . اينك به اشارت گوييم : و هم قوه‌اى است در انسان دون عقل . طايفهء مشّاء انواع ادراك را چهار قسم مىدانستند ، و آن احساس و تخيّل و توهّم و تعقل است . ميرداماد در جذوات ( طبع هند ، ص 94 ) و شاگردش صدر المتألهين در اسفار انواع ادراك را سه قسم دانسته‌اند كه وهم را به شمار نياوردند . در اسفار فرمود :\r\n« حقيقت ادراك سه نوع است چنان كه عوالم سه است و وهم كأنّ عقل ساقط از مرتبهء خود است . » « 1 »\r\nقوهء واهمه در مقدمات با عقل موافق است و حكم او را گردن مىنهد و در نتيجه با او مخالفت مىكند ؛ مثلا وهم با عقل موافق است كه اين شخص مرده است ، و اين مردهء امروز در ديروز يكى از دوستان مخلص بود ، و اكنون كه مرده است بدن او با جماد برابر است و هيچ كارى از او ساخته نيست ، و به فرض محال اگر كارى از او برآيد همان دوست ديروز است كه رفيق طريق و انيس تنهايى و جليس در جلسه‌ها بود كه جز خير و خوبى از او ديده نشد . در همهء اين‌ها وهم با عقل موافق است ؛ و سرانجام ، عقل به او مىگويد : حالا كه اين همه را از من قبول كرده‌اى امشب را به تنهايى با او به سر مىبريم . در اينجا وهم با او مخالفت مىكند و حكم او را رد مىنمايد و مىگويد :\r\nمن مىترسم و با او به تنهايى به سر نمىبرم .\r\n\r\n\r\n","description":"","footnote":"\r\n( 1 ) . و اعلم أنّ الفرق بين الادراك الوهمى و العقلى ليس بالذّات بل امر خارج عنه و هو الاضافة الى الجزئى و عدمها فبالحقيقة الادراك ثلاثة انواع كما انّ العوالم ثلاثة و الوهم كأنّه عقل ساقط عن مرتبته . ( ج 1 ، چاپ سنگى ، فصل 13 ، طرف اوّل ، مرحلهء دهم ، ص 291 ) .\r\n","page_name":" 472 ","page_number":482},
  {"content":"\r\n\r\nادراك معقولات و احكام آنها فوق حدّ اين قوه است . آن ، كار قوهء عاقله است ، و هر قوه‌اى براى كارى است . حكم وهم در محسوسات نافذ است و عقل آن را تصديق دارد ؛ و در نامحسوس باطل است ، چه وهم نامحسوس را بر مثال محسوس تصور مىكند و عقل آن را باطل مىداند ؛ مثلا وهم آنچه را ادراك مىكند قابل اشاره و وضع و ديگر احكام مادّه مىيابد و حكم مىكند كه هر چه قابل اشاره نيست موجود نيست ، چنان كه پيران خردسال و جوانان نابخرد دنيازده و در ظلمات جهل فرو رفتهء ما بر اين عقيدت وهم‌اند ، چه در حد وهم‌اند و پاىبند موهومات . در دانشنامه گويد : « وهميات مقدماتى بوند باطل و ليكن سخت قوى اندر نفس . »\r\n7 - مشبّهات مقدمات و قضايايى باشند كه به حيلت ايشان را جنين كرده باشند كه حق نمايند و يا مشهور و يا مقبول و يا مسلّم ، و نه چنين باشد .\r\n8 - مخيلات قضايايى هستند كه مقصود در آنجا تخيّلاتى است در نفس ، تا نفس از آنها متأثر گردد ، و تأثر موجب قبض و بسط ، و قبض سبب تنفر ، و بسط علّت ترغّب ؛ مثل اين كه كسى را انگبين مىخورد بگويى آنچه مىخورى صفرايى قى كرده است ، و شخص با اين كه مىداند اين دروغ است از خوردن آن بيزار گردد . و مثل اين كه داروى تلخ را بگويى اين گلاب را مىماند ، نفس را از شنيدن آن خوش آمدى پديد آيد و اگر بر وزنى لطيف و عباراتى خوش و آوازى دلكش بود در ايصال نفس به ترغيب اثر بيشتر كند و در مقابل آنها براى ترهيب و انزجا .\r\nبه صناعات خمس و مواد آنها و فوائد آنها فى الجمله آشنا شده‌ايم . در ميان آنها برهان را اشرف از همه يافته‌ايم كه قضاياى آن يقينيّات‌اند و خود مفيد حق و يقين است .\r\nآنچه كه انسان خواهان آن است و بالفطره همچون تشنه‌اى كه جويندهء آب سرد و زلال و گواراست از هر سوى آن را مىجويد ، رسيدن به حقائق اشياست ، كه ادراك و نيل بدانها بهترين لذت انسانى ، كه همان لذت عقلى است ، مىباشد . و اين صنعت برهان است كه متكفّل احقاق حق و اثبات واقع و اهداى حكمت است ، ولى\r\n\r\n","description":"","footnote":"","page_name":" 473 ","page_number":483},
  {"content":"\r\n\r\nاستعدادها مختلف است و هر كسى را بهر كارى ساخته‌اند و همهء افراد بدان دست نمىيابند و رنج تحمل بار سنگين علم را نمىكشند و رسيدن به اين مقام كار هر كس نيست . آرى رخش مىبايد تن رستم كشد . امّا بسيارى از مردم ، به حسب فطرت ، دوستدار معارف و اعمال نيكويند ، علم و اهل علم را دوست مىدارند و به آنان تقرب مىجويند و به ذكر رفتار و كردار و گفتار صلحا رغبت مىنمايند و از آن لذت مىبرند و به حال آنان غبطه مىخورند و از نادانى خود رنج مىبرند ، هر چند طاقت تحمل بار استدلال و برهان را ندارند .\r\nمعلمان واقعى بشر و مكمّلان نفوس انسانى ، كه هدف عالى و نهائى و مقدسشان به ثمر رساندن نهالهاى وجود انسانها و به مرتبهء كمال نائل شدن آنها مىباشد ، نظر اولى آنان تفهيم و تلقين حقائق به نفوس مستعدّه از راه برهان است كه حجتى تمام و يقين آور است ؛ و چون طرف را شايستهء آن نبينند از ايقانيات به اقناعيات روى آورند ، اعنى به راه خطابه در آيند ، و اعمال شايسته و پيراسته و اقوال آراسته و بايسته را به آنان تعليم مىدهند و طريقت و سيرت مردان حق را ، چه فعلى و چه قولى ، در مقدمات خطابى خود به كار مىبرند تا آنان را فرا راه رستگارى بدارند . اين است كه فرموده‌اند برهان خواص را به كار آيد و خطابت عوام را .\r\nچنين معلمانى ، دور از شأن و خرد و هدف و غرض انسانى آنهاست كه به ايراد قضاياى تخييلى و وهمى و به كار بردن صناعت شعرى و مغالطى ايجاد تأثيرات شعرى و مغالطى در نفوس نمايند و چون كسانى را سر لجاج و عناد باشد و بخواهند با حق و اهل حق ستيزگى نمايند و يا پنجهء علمى دهند و كشتى علمى بگيرند با آنان به جدال برخيزند ، آن هم به طريقه‌اى احسن كه غرض استنقاذ غريق يا دفع شر و فتنه است . « 1 »\r\n\r\n\r\n","description":"","footnote":"\r\n( 1 ) . در قرآن كريم به رسول الله خاتم النبيّين صلّى اللّه عليه و إله دستور مىدهد كه مردم را به سه طريق برهان و خطابه و\r\n","page_name":" 474 ","page_number":484},
  {"content":"\r\n\r\nاميدواريم كه توفيق بيدارى و بينايى يابيم و به پيروى از معلّمان حقيقى و مكمّلان نفوس بشرى در راه تحصيل معارف پويا و به منطق حق گويا شويم و در اين دورهء پر خوف و خطر ، كه دنيا چون اژدهاى دمان اهلش را در كامش فرو برده و غولان دنيا زده به بانگهاى آدم فريب اين و آن را شكار مىكنند ، خويشتن را دريابيم و به درد و درمان خود برسيم و سره را از ناسره و حق را از باطل تميز داده به ملكوت دار هستى ، كه حيات مالامان و علم صرف و قدرت كامل و كمال مطلق و نور خالص و بهاى محض است بپيونديم ، كه آن مقام دل آرا بهشت لايزال و جوار خداوند متعال است . چند بيتى از دفتر دوم مثنوى ملاى رومى بشنويد :\r\n طالب زر گشته جمله پير و خام * ليك قلب از زر نداند چشم عام\r\nپرتوى بر قلب زد خالص ببين * بىمحك زر را مكن از ظن گزين\r\nگر محك دارى گزين كن وزنه رو * نزد دانا خويشتن را كُن گرو\r\nپس محك بايد ميان جان خويش * ور ندانى ره ، مرو تنها به پيش\r\nبانگ غولان هست بانگ آشنا * آشنايى كو كشد سوى فنا\r\nبانك مىدارد كه هان اى كاروان * سوى من آييد نك نام و نشان\r\nنام هر يك مىبرد غول اى فلان * تا كند آن خواجه را از آفِلان\r\nچون رسد آنجا ببيند گرگ و شير * عمر ضايع راه دور و روز دير\r\nچه بوَد آن بانگ غول اى نيكخو * مال خواهم جاه خواهم و آبرو\r\nاز درون خويش اين آوازها * منع كن تا كشف گردد رازها\r\nذكر حق كن بانگ غولان را بسوز * چشم نرگس را از اين كركس بدوز\r\nصبح صادق را ز كاذب واشناس * رنگ مى را واشناس از رنگ كاس \r\n\r\n\r\n","description":"","footnote":"\r\nجدل به راه پروردگارش دعوت كند و شعر را براى او روا و سزاوار نمىداند . در سورهء نحل ، آيهء 127 فرمود :  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ  ؛ و در سورهء يس ، آيهء 70 فرمود :  وَ ما عَلَّمْناهُ الشِّعْرَ وَ ما يَنْبَغِي لَهُ إِنْ هُوَ إِلَّا ذِكْرٌ وَ قُرْآنٌ مُبِينٌ  .\r\n","page_name":" 475 ","page_number":485},
  {"content":"\r\n\r\n تا بوَد كز ديدگان هفت رنگ * ديده‌اى پيدا كند صبر و درنگ\r\nرنگها بينى بجز اين رنگها * گوهران بينى به جاى سنگها\r\nگوهرى چه بلكه دريايى شوى * آفتاب چرخ پيمايى شوى \r\n\r\nدرس صد و هفدهم\r\nدر درس صد و چهاردهم گفته‌ايم كه در قياس اقترانى به لحاظ مادّه از صناعات خمس بحث مىشود و به لحاظ صورت از اشكال اربعه ، در صناعات خمس فى الجمله بحث كرده‌ايم ، اكنون به لحاظ صورت آن ، اعنى اشكال اربعه ، بحث مىنماييم :\r\nبدان كه مثلا در جملهء « زيد ايستاده است » كه به عربى « زيد قائم » است ، زيد را در اصطلاح علم نحو مبتدا گويند و قائم را خبر ؛ و در علم معانى و بيان و بديع ، زيد را مسنداليه و قائم را مسند و يا مسندبه ؛ و در علم كلام زيد را موصوف و قائم را وصف ؛ و در علم فقه ، زيد را محكوم‌اليه و قائم را محكوم يا محكوم‌به ؛ و در علم منطق ، زيد را موضوع و قائم را محمول ؛ و چه بسا كه اصطلاح هر فرقه را فرقه ديگر نيز به كار مىبرند .\r\nو در علم منطق ، در بيان اشكال اربعه و غير آن ، موضوع و محمول را از جهت تخفيف به حروف تهجّى تعبير مىكنند و ديگر از جهت اين كه مبادا ذهن سامع به خطا رود كه اين حكم اختصاص به اين قضيهء خاص دارد و با اين دو مقدمه اين نتيجهء خاص حاصل مىشود ؛ مثلا مىگويد : « ا » « ب » است ، و هر « ب » « ج » است ، پس « ا » « ج » است ، تا به جاى اين حروف هر چه بخواهند به كار ببرند در فسحت و وسعت باشند .\r\nو نيز بدان همچنان كه مفردات از يكديگر گسيخته‌اند و با هم ارتباط ندارند مگر اين كه الفتى و نسبتى درست در ميانشان ايجاد گردد تا بشود يكى را به ديگرى نسبت داد و بر او حمل كرد ، همچنين است دو قضيه نسبت به يكديگر . آن امرى كه دو قضيه را با هم الفت مىدهد ناچار بايد با هر دو ارتباط داشته باشد ، چه اين كه واسطه و رابطهء آن دو است ؛ و در منطق براى آن ، اسم خاص به نام « وسط » و « حدّ اواسط » به بيانى كه\r\n\r\n","description":"","footnote":"","page_name":" 476 ","page_number":486},
  {"content":"\r\n\r\nدر پيش است .\r\nدر درس چهل و ششم از روى دليل دانستيم كه « علم صورت فعليّهء كلّيّه است » .\r\nاين ، يك قضيه كه براى ما روشن شده است و الآن آن را داراييم و بدان داناييم . و نيز در دروس بعد از آن ، باز با دليل و برهان به دست آورده‌ايم كه « هر صورت فعليّهء كلّيّه وراى عالم طبيعت است » . اين هم يك قضيهء ديگر كه نيز براى ما روشن شده است . حالا اين دو قضيه را كه پهلوى هم بنشانيد ، داراى هيأت و صورت و ريخت بخصوصى خواهند شد كه در علم ميزان ، يعنى منطق ، آن را « شكل » مىگويند بدين صورت :\r\nعلم صورت فعليّهء كليّه است ، و هر صورت فعليه كليه وراى عالم طبيعت است ، اين دو قضيه را مقدمات و موّاد مىگويند و قول مؤلّف از آن دو را قياس . چنان كه گفته‌ايم ، تأليف اين دو مستلزم قول ديگر است به نام نتيجه يا مطلوب و آن اين است :\r\n« پس علم وراى عالم طبيعت است . » اين نتيجه قضيه‌اى است كه « علم » موضوع آن و « وراى عالم طبيعت » محمول آن است . اين نتيجه با اين صورت كه « علم » موضوع « وراى عالم طبيعت » است ، و « وراى عالم طبيعت » محمول علم باشد ، در هيچ يك از دو قضيهء فوق ، كه مقدّمتين قياس‌اند ، نبودند ، اگر چه هر يك از موضوع و محمول نتيجه در قياس بودند ، ولى آن يكى موضوع محمولى ديگر بود و اين يكى محمول موضوعى ديگر ، كه به منزلهء نطفه و مادّه در والدين است كه در درس صد و دوازدهم گفته‌ايم . و امرى كه واسطه و رابطه ميان دو قضيه است « صورت فعليّهء كليّه » است ، كه هم در مقّدمهء نخستين موجود است و هم در مقدّمهء دومين . به طورى كه مقدمهء نخستين يكى از مصاديق و موارد مقدمهء دوم است . اين هيأت خاصى كه از بودن واسطهء محمول در مقدمهء نخستين و موضوع در مقدمهء دومين پديد آمده است ، آن را « شكل قياس » گويند . و اين شكل بر چهار قسم مىشود : چه ، واسطه يا محمول در مقدمهء نخستين و موضوع در مقدمهء دومين است و يا عكس اين است ، و يا موضوع در هر دو است و يا محمول در هر دو ، از اين چهار به در نبود .\r\n\r\n","description":"","footnote":"","page_name":" 477 ","page_number":487},
  {"content":"\r\n\r\nموضوع خود نتيجه را « اصغر » ، و محمول آن را « اكبر » ، و آن مقدمهء قياس كه در او اصغر بود « صغرى » و آن كه در او اكبر بود « كبرى » ، و آن واسطه را « اوسط » نامند . و هر يك از اصغر و اكبر اوسط را « حدّ » و مجموع آن سه را « حدود » گويند . و در كتب منطقى كه به فارسى نوشته‌اند حدّ اصغر را « حدّ كهين » و حدّ اكبر را « حدّ مهين » و حدّ اوسط را « حدّ ميانگين » خوانده‌اند و اين دو بيت بيان اشكال اربعه مىنمايد .\r\n اوسط اگر حمل يافت در بر صغرى و باز * وضع به كبرى گرفت شكل نخستين شمار\r\nحمل به هر دو دوم ، وضع به هر دو سوم * رابع اشكال را عكس نخستين شمار \r\nمثال شكل اوّل : هر « ا » « ب » است ، و هر « ب » « ج » است ، پس هر « ا » « ج » است ( هر انسان حيوان است ، و هر حيوان حسّاس است ، پس هر انسان حسّاس است ) .\r\nمثال شكل دوم : هر « ا » « ب » است ، و هيچ « د » « ب » نيست ، پس هيچ « ا » « د » نيست ( هر انسان حيوان است ، و هيچ جماد حيوان نيست ، پس هيچ انسان جماد نيست ) .\r\nمثال شكل سوم : هر « ا » « ب » است ، و هر « ا » « ه » است ، پس برخى از « ب » « ه » است ( هر انسان حيوان است ، و هر انسان ناطق است ، پس برخى از حيوان ناطق است ) .\r\nمثال شكل چهارم : برخى از « ب » « ا » است ، و هر « و » « ب » است ، پس برخى از « ا » « و » است . ( برخى حيوان انسان است ، و هر ماشى حيوان است ، پس برخى از انسان ماشى است ) .\r\nاز اين اشكال آنچه مطابق طبع انسان است ، كه ذهن به نظم و ترتيب طبيعى يك روش پيش مىرود و بدن تكلف نتيجه مىگيرد ، شكل اوّل است . اين ترتيب طبيعى از محمول بودن اوسط در صغرى و موضوع بودن آن در كبرى به وجود آمده است . از اين روى شكل اوّل را در ميان اشكال اربعه اول بديهيات گفته‌اند . يعنى بديهىترين و روشنترين اشكال در استنتاج است ، بدين جهت در مرتبهء اولى قرار گرفت و شكل اوّل شد .\r\nو به همين بيان ، شكل چهارم ، چون عكس شكل اوّل است ، به غايت از طبع دور\r\n\r\n","description":"","footnote":"","page_name":" 478 ","page_number":488},
  {"content":"\r\n\r\nاست و ذهن در نتيجه گرفتن از آن به زحمت و چپچله مىافتد و استنتاج از آن به مثل معروف اكل از قفا را ماند ، لذا بسيارى از دانشمندان منطقى شكل چهارم را ترك گفته‌اند و در آن بحث نكرده‌اند ، بدين جهت در مرتبهء چهارم قرار گرفته است ، و ديگر اين كه در هر دو مقدمه مخالف با شكل اوّل است . قطب رازى در شرح مطالع فرمود :\r\n« شكل چهارم به علت مخالفت او شكل اوّل را در هر دو مقدمه در غايت بعد از طبع است . لذا فارابى و شيخ آن را از اعتبار و بعضى از منطقيّين از قسمت نيز اسقاط كرده‌اند » « 1 » و متأله سبزوارى در ليالى منظومه گويد : و رابعا ينبو عن الطبع ندع .\r\nيكى از يادداشتهايى كه در مسائل منطقى دارم اين است كه شكل چهارم منسوب به جالينوس حكيم است و كسى در آن بر وى سبقت نگرفته است ؛ و لكن فحول از دانشمندان آن را از محل قبول اسقاط كرده‌اند ، كه مستبعد از عقول است . و خواجهء طوسى در اساس الاقتباس فرمود : « بعضى شكل اوّل و چهارم را به حيلت يك شكل كرده‌اند . »\r\nشكل دوم از اين جهت در مرتبهء دوم قرار گرفته است كه اقرب اشكال به شكل اوّل است ، چه با او در صغرى مشاركت دارد كه اشرف مقدمتين است ، زيرا صغرى مشتمل بر موضوع مطلوب است و موضوع اشرف از محمول است به علت اين كه محمول ، خواه به ايجاب و خواه به سلب ، براى موضوع طلب مىشود . جناب خواجه در اساس الاقتباس ( ص 192 ) فرمايد : « و شكل دوم را بر سيوم مقدم از آن جهت داشته‌اند كه نتايج او شريفتر و قليل الوجودتر باشد . » اين مطلب در درسهاى بعدى روشن مىشود .\r\nو پس از وى مرتبهء شكل سوم است كه در اخسّ مقدمتين ، اعنى كبرى ، مشارك شكل اوّل است .\r\n\r\n\r\n","description":"","footnote":"\r\n( 1 ) . ثم الرابع لمخالفته اياه - يعنى الشكل الاول - فى المقدمتين فهو فى غاية البعد عن الطّبع و لذلك اسقطه الفارابى و الشيخ عن الاعتبار و بعضهم عن القسمة ايضا .\r\n","page_name":" 479 ","page_number":489},
  {"content":"\r\n\r\nاين بود ترتيب اشكال چهارگانه به حسب مراتب . موضوع نتيجه را از اين جهت اصغر و حدّ كهين ، و محمول آن را اكبر و حدّ مهين گويند كه موضوع به حسب اغلب اخص و اقلّ افراد است ، و محمول اعم و اكثر افراد . و در واژهء عربى به لحاظ كلمهء « موضوع » و « محمول » اصغر و اكبر گفته‌اند و به لحاظ كلمهء « مقدمه » و « قضيه » صغرى و كبرى كه مؤنث اصغر و اكبر ، و « مقدمه » و « قضيه » مؤنث است و « موضوع » و محمول مذكّر .\r\nاقتران صغرى و كبرى را ، كه نسبت دو مقدمه با يكديگر از لحاظ ايجاب و سلب و كلى و جزئى بودنشان است ، قرينه و ضرب خوانند . در اساس الاقتباس فرمود : « هر تأليف كه به صدد استلزام قولى بود ، اگر مستلزم بود و اگر نبود ، آن را اقتران خوانند و آن مؤلّف را قرينه خوانند . »\r\n\r\nدرس صد و هجدهم\r\nدانسته شد كه قياس اقترانى را سه حدّ است به اسامى اصغر و اكبر و اوسط .\r\nاوسط نقش ارتباط دارد ، لذا در هر دو مقدمه موجود است تا جامع ميان اصغر و اكبر باشد ، و در نتيجه مذكور نيست . اين سه جزء اركان اساسى قياس‌اند و به قول شيخ در منطق دانشنامهء علائيّه ( ص 63 ) « گردش كار بر اين سه پاره است و ايشان را حدّ خوانند . » حدّ وسط سبب اشتراك دو قضيه يكى مقدمهء صغرى و ديگرى مقدمهء كبرى مىباشد ، و علّت تأليف قياس است و رسانندهء دو حدّ باقى به يكديگر است كه انتاج عبارت از آن است .\r\nشكل اوّل بديهىترين اشكال در استنتاج است ، به بيانى كه در درس گذشته تقديم داشته‌ايم . از يادداشتهايى كه در مسائل منطقى داريم يكى اين است كه انتاج شكل اوّل نه اين كه بديهى نيست بلكه مشتمل بر دور است . و گويند كه اين اشكال را شيخ ابو سعيد ابو الخير بر شيخ رئيس ابن سينا وارد كرده است و شيخ آن را جواب داده\r\n\r\n","description":"","footnote":"","page_name":" 480 ","page_number":490},
  {"content":"\r\n\r\nاست كه با ترجمت آن به فارسى حكايت مىنماييم :\r\nابو سعيد ابو الخير به شيخ رئيس نوشت : مبادا بر مباحث معقول اعتماد كنى ، زيرا كه اوّل بديهيات شكل اوّل است و حال اين كه در آن دور است . چه اين كه ثبوت نتيجه متوقّف بر كلّيّت كبرى است و كبراى قياس كلى نمىگردد حتى اين كه اكبر بر اصغر صادق باشد ، براى اين كه اصغر از جمله افراد اكبر است . شيخ جواب داد كه كليت كبرى موقوف بر اندراج اصغر است به طور اجمال ، و مقصود از نتيجه حصول نتيجه است به طور تفصيل . « 1 »\r\nدر بيان آن گوييم كه هر يك از اشكال اربعه را شرائط خاصى است كه با رعايت آنها شكل منتج است و گرنه عقيم . و همه اشكال اربعه در بعضى از شرائط مشترك‌اند كه آن‌ها را شرائط عام گويند . شرائط عام را شيخ در دانشنامهء علائيه ( ص 65 ) سه چيز گفته است بدين عبارت : « از دو سالب قياس نيايد ، و از هر دو جزوى قياس نيايد ، و هر گاه كه صغرى سالب بود و كبرايش جزوى بود قياس نيايد . » متألّه سبزوارى در منطق منظومه گويد :\r\n عن جزئيين لم يكن قياس * كسالَبين ما به التباس \r\nشرائط خاص شكل اوّل ايجاب صغرى و كليت كبرى است . اگر صغرى موجبه نباشد اصغر در تحت اوسط مندرج نمىشود و انتاج حاصل نمىگردد . مثل اين كه بگويى : اين چيز مجرّد از ماده نيست ، و هر چه كه مجرد از ماده است باقى است . پس كليّت كبرى شامل آن چيز نمىشود و نتيجه حاصل نمىگردد . و اگر كبرى كلى نباشد ، معنايش اين است كه بعضى از افراد اوسط داراى چنان حكم‌اند و شايد اصغر غير آن\r\n\r\n\r\n","description":"","footnote":"\r\n( 1 ) . كتب ابو سعيد الى الشيخ : اياك ان تعتمد على مباحث المعقول فانّ اوّل البدايهيّات الشكل الاوّل و فيه دور لأنّ ثبوت النتيجة يتوقف على كلية كبراه و لا تصير كبراه كليّة حتى يكون الاكبر صادقا على الاصغر لأنّ الاصغر من جملة افراد الاكبر . و اجاب الشيخ بأنّ كليّة الكبرى موقوفة على اندراج الاصغر اجمالا و المقصود من النتيجة حصوله ( ظ : حصولها ) تفصيلا . در اين مقام خيلى جاى تعجب است كه ابو سعيد اين شبهه را ابداع كرده و از جواب آن عاجز مانده باشد و به آن منتقل نشده باشد ؟ !\r\n","page_name":" 481 ","page_number":491},
  {"content":"\r\n\r\nبعض باشد . مثل اين كه بگويى : اين شخص انسان است ، و بعضى از انسان داناست .\r\nنتيجه حاصل نمىگردد كه اين بعض شامل آن شخص شود و آن شخص دانا باشد .\r\nاز موجبهء صغرى ميم مضمومه و غين ساكنه را گرفته‌اند ، و از كليت كبرى كاف مضمومه و باء ساكنه را و گفته‌اند : « مغكب اوّل » ، يعنى شرائط شكل اوّل موجبه بودن صغرى و كليت كبرى است . و شرائط اشكال ديگر در بعد بيايد .\r\nنظر ابو سعيد اين است كه نتيجه معلول مقدّمتين است ( يعنى معلول به علّت اعدادى ) ؛ مثلا « ب » معلول « الف » است و اگر باز « ب » علت وجودى « الف » گردد اين دور بود و دور باطل است ، چه تقدم شىء بر نفس خود لازم آيد . همچنين اگر نتيجه در خود كبرى بوده باشد ، تقدم شئ بر نفس خودش بود و لازم آيد كه شئ علت وجود نفس خودش باشد ، و اين دور است . زيرا نتيجه معلول مقدّمتين است و حال اين كه نتيجه در كبرى موجود است ، كه ثبوت اكبر بر اصغر در متن كبرى است ، پس نتيجه علت وجود خودش است ، و به عبارت ديگر نتيجه موقوف بر كبرى و كبرى نيز موقوف بر نتيجه است . امّا اين كه نتيجه در كبرى موجود است به اين بيان است كه ما مثلا گفتيم : نفس ناطقه مجرّد است ، و هر مجرّد باقى است . يكى از افراد موضوع كبرى نفس ناطقه است ، پس در كبرى بايد بدانيم كه « نفس ناطقه باقى است » ، و اين همان نتيجه است كه در متن كبرى قرار گرفته است . پس كبرى علّت حصول نتيجه ، « پس نفس ناطقه باقى است » ، شده است ، يعنى نتيجه علت حصول نتيجه شده است ، و اين دور است . و اشكال ثلاثهء ديگر ، در حقيقت ، موقوف بر تماميت شكل اول‌اند و چون شكل اول حجت نباشد و اعتماد را نشايد ديگر در عقليات و فلسفه و تحصيل معارف و حقائق دليل منطقى نخواهيم داشت و هيچ يك از مسائل عقلى معتمد نخواهد بود .\r\nشيخ در جوابش فرمود : اگر چه اصغر در كبراى كلى مندرج است ؛ و اين كبراى كلى همهء افراد خود را ، كه موجود مجرّدند ، در واقع و نفس الامر شامل است ، ولى به طور تفصيل و تعيين در آن ملحوظ نيست بلكه به نحو اجمال و ابهام و كلى در آن مندرج است ، و در « نتيجه » آن ابهام به تعيين و تشخّص منتهى مىگردد . پس كبرى\r\n\r\n","description":"","footnote":"","page_name":" 482 ","page_number":492},
  {"content":"\r\n\r\nموقوف بر نتيجه است اجمالا ، و نتيجه موقوف است بر كبرى مفصلا ، پس دور مندفع است . مثلا هر گاه گفتيم : « مثلث مستوى مجموع زواياى سه‌گانهء آن برابر با دو قائمه است . » ، جميع افراد مثلث را به طور ابهام شامل است ؛ و چون در ميان عده‌اى از اشكال هندسى گفتيم : « اين شكل مثلث مستوى است » و « هر مثلث مستوى زواياى سه‌گانهء او برابر با دو قائمه است » ، نتيجه مىگيريم كه « پس اين مثلث زواياى سه‌گانهء او برابر با دو قائمه است » ، كه از اجمال به تفصيل آمده‌ايم . اگر مىخواهيد بهتر در اين موضوع روشن شويد به درس سى و يكم كه بحث كرده‌ايم هيچ كس طالب مجهول مطلق نتواند بود و به دنبال چيزى مىرود كه يك نحو راه آشنائى با او به دست آورده است ، و همچنين به درس سى و دوم كه در فكر بحث كرده‌ايم كه مطلوب انسان در اوّل و آخر يك چيز است جز اين كه در اوّل معلوم به اجمال است و در آخر معلوم به تفصيل ، رجوع بفرماييد .\r\nشيخ بزرگوار ابو سعيد ابو الخير مىگويد علوم عقليه اعتماد را نشايد ، زيرا همهء آنها مبتنى بر ادلّه و براهين است ، و همهء اينها منتهى به شكل اوّل مىگردد كه ابده بديهيات است ، حال اين كه شكل اوّل مشتمل بر دور است و دور باطل است . اين سبك مشى كردن از شمشير دليل با دليل جنگيدن است . وى گويد : « دور مستلزم تقدّم شئ بر نفس خودش است » ، « و هر چه مستلزم تقدم شىء بر نفس خودش است باطل است » ، « پس دور باطل است » ؛ « و علوم عقليه مبتنى بر استدلال است » ، « و هر چه كه مبتنى بر استدلال است منتهى به شكل اوّل است » ، « پس علوم عقليه به شكل اوّل است » ؛ و « شكل اوّل مشتمل بر دور است » ، « و هر چه مشتمل بر دور است اعتماد را نشايد » ، « پس شكل اوّل اعتماد را نشايد » ؛ و « علوم عقليه مبتنى بر شكل اوّل است » ، « و هر چه مبتنى بر شكل اوّل است اعتماد را نشايد » ، « پس علوم عقليه اعتماد را نشايد » .\r\nنظير اين شيوه را ملاى رومى هم در مثنوى پيش گرفته است و گفته : پاى استدلاليان چوبين بود / پاى چوبين سخت بىتمكين بود . نتيجه اين كه « پاى استدلاليان سخت بىتمكين بود . » و اين خود به صورت شكل اوّل و از دليل با دليل\r\n\r\n","description":"","footnote":"","page_name":" 483 ","page_number":493},
  {"content":"\r\n\r\nجنگيدن است . علاوه اين كه صغراى قياس شعر مولوى از مشبّهات يا مخيّلات است كه در صناعات خمس سفسطى و شعرى است . خلاصه عدم اعتماد بر معقول ، يعنى علوم عقليه ، را بايد با دليل قبول كرد و يا بىدليل : اگر با دليل است ، دليل خود فلسفه و معقول است ؛ و اگر بىدليل است ، نامعقول است و اعتماد را نشايد .\r\nداستانى شيرين نقل كنيم . ميرزا محمد تنكابنى ، در قصص العلماء ، در شرح احوال ملا خليل قزوينى گويد : ملا خليل قزوينى در دو مسئله بر خطا رفته : يكى اين كه ترجيح بلا مرجّح جايز است مانند رغيفى جائع كه بدون ترجيح يكى را برمىدارد و مانند قدحى عطشان . مسئلهء دوم كه ملا خليل بر آن رفته اين كه شكل اوّل نتيجه نمىدهد ، زيرا كه مستلزم دور است ، زيرا كه نتيجه موقوف بر كبرى است و كبرى نيز موقوف بر نتيجه ، و دور باطل است ، پس شكل اوّل باطل است . پس استدلال به شكل اوّل در هر مقامى باطل است . و اين شبهه را شيخ ابو سعيد ابو الخير كرده و به شيخ ابو على بن سينا فرستاده و نوشته كه شما استدلاليان بايد هر مطلب را به يكى از اشكال اربعه تمام كنيد و تماميّت ثلاثه موقوف بر تماميّت شكل اوّل است ، چه آن سه شكل بايد به شكل اوّل تمام شوند . و شكل اوّل مستلزم دور است ، چه نتيجه موقوف است بر اندراج اصغر تحت اكبر به تقريرى كه متقدّم شد . و هر دليلى تا به شكل اوّل درنيايد تمام نخواهد بود چنان كه شما را اين گمان است . و شكل اوّل بديهى الانتاج است ، چنان كه شما مىگوييد ، با اين كه مستلزم دور است و دور باطل است .\r\nچون اين شبهه به شيخ رسيد ، در جواب نوشت كه دور به اجمال و تفصيل مندفع است ، چه جهت دور مختلف است ، زيرا كه كبرى موقوف است بر نتيجه اجمالا ، و نتيجه موقوف است بر كبرى مفصلا .\r\nالحاصل چون ملا خليل اين دو مسئله را اختيار نمود اشتهار در امصار يافت و چون به سمع علماى اصفهان رسيد ، مانند آقا حسين و اضراب و اتراب او ، نهايت در مقام تخطئه و انكار برآمدند . چون انكار و تشنيع ايشان به گوش ملا خليل رسيد ، روانهء اصفهان شد كه با ايشان در اين باب مجادله نمايد . پس وارد مدرسه‌اى شد كه آقا\r\n\r\n","description":"","footnote":"","page_name":" 484 ","page_number":494},
  {"content":"\r\n\r\nحسين در آنجا تدريس مىكرد . و آقا حسين در اندرون خانه بود . ملّا ميرزا محمد بن حسن شيروانى در مدرسه بود و در نزد آقا حسين درس مىخواند و اتفاق افتاد كه ملا خليل به حجرهء ملا ميرزا وارد شد . ملا ميرزا از كيفيت احوال او استفسار نمود . در جواب گفت : من ملا خليل قزوينى مىباشم و شنيدم كه آقا حسين در اين دو مسئلهء معروفه بر من تشنيع و انكار نموده . آمدم تا با او مناظره كنم .\r\nملا ميرزا گفت شما بگوييد كه چرا در شكل اوّل صغرى و كبرى مستلزم نتيجه نيستند ؟ ملا خليل گفت براى اين كه دور لازم مىآيد و دور باطل است . پس شكل اوّل باطل خواهد بود . ملا ميرزا گفت كه همين دليل شما شكل اوّل است و مشتمل است بر صغرى و كبرى و نتيجه و تو صغرى و كبرى را مستلزم نتيجه نمىدانى پس دليل تو بنا بر مذهب تو فاسد است . پس ملا خليل صبر نكرد تا آقا حسين بيرون آيد ، بلكه بلافاصله برخاست و بر دراز گوش خود سوار شد و به قزوين مراجعت كرد .\r\nوجهى ديگر در جواب اشكال مذكور است كه در درس بعد عنوان و بيان مىشود .\r\n\r\nدرس صد و نوزدهم\r\nدر اين درس ابتدا مىكنيم به بيان جواب ديگر به اشكال دور كه ابو سعيد ابو الخير بر شكل اول داشت . و در حقيقت ، دو جواب داده شد : يكى جواب رد كه شيخ به اجمال و تفصيل داده بود ، و ديگر جواب نقض كه تقرير كرده‌ايم . و اينك جواب ديگر از قطب رازى در شرح مطالع عنوان مىكنيم . اين شبهه با علوم عقلى و استدلالى مطلقا معاند است ، چه اين كه در اقسام حجت تمثيل و استقراء مفيد يقين نيستند ، و قياس به اقترانى و استثنايى تقسيم مىشود ، و اقترانى به حملى و شرطى ، و حملى به يكى از صناعات خمس به حسب مادّت و به يكى از اشكال اربعه به حسب صورت خواهد بود ، و صناعات خمس : شعرى و مغالطى از حيزّ اعتبار خارج‌اند ، و جدل هم براى اسكات و تبكيت و تسليم خصم است ، و خطابه در اقناع و ارضا نمودن نفوس سليمه\r\n\r\n","description":"","footnote":"","page_name":" 485 ","page_number":495},
  {"content":"\r\n\r\nاست كه از ادراك ايقانيّات عاجزند ؛ و در برهان اشكال اربعه بايد شكل اوّل آن سه ديگر را امضا كند ، يعنى تماميّت شكل دوم و سوم و چهارم مبتنى بر شكل اوّل است و چون شكل اوّل از اعتبار ساقط باشد دليل و مدركى بر اعتبار عقليّات نمىماند . و سخن در استثنايى و اقترانى شرطى بيايد .\r\nآرى سؤالى پيش مىآيد كه « ادراك بسائط ، كه حدّ و برهان در آنها راه ندارد ، چگونه خواهد بود و حكيم در اين امور چه مىكند ؟ » البته در اين مطلب بحث بايد كرد . اكنون به جواب موعود مىپردازيم :\r\nقطب رازى در شرح مطالع مىگويد :\r\nبه حسب اختلاف اوصاف موضوع ، حكم مختلف مىگردد ، حتى اين كه موضوع به حسب وصفى معلوم و به حسب وصفى ديگر مجهول باشد ، پس علم به حكم به اعتبار وصفى از علم به اعتبار وصفى ديگر استفاده مىشود ، و هيچ استحاله‌اى در اين نيست . « 1 »\r\nبيان : مفهوم قضيه به دو عقد مرجوع است : « يكى عقد وضع ، و آن اتّصاف ذات موضوع است به وصف آن ؛ و ديگر عقد حمل ، و آن اتصاف ذات موضوع به وصف محمول . عقد اوّل تركيب تقييدى است ، و ثانى تركيب خبرى . پس در قضيه سه چيز ملحوظ است : يكى ذات موضوع ، و ديگر صدق وصف موضوع بر آن ، و سوم صدق وصف محمول بر آن « 2 » . » مثلا قضيهء « عالم عاقل است » در موضوع آن كه\r\n\r\n\r\n","description":"","footnote":"\r\n( 1 ) . الحكم يختلف به حسب اختلاف اوصاف الموضوع حتّى يكون معلوما به حسب وصف ، مجهولا به حسب وصف آخر فيستفاد العلم بالحكم باعتبار وصف من العلم باعتبار وصف آخر و لا استحالة فى ذلك . ( شرح مطالع ، چاپ عبد الرحيم ، ص 251 ) .\r\n( 2 ) . اين مطلب را نيز از قطب در شرح شمسيّه ، نقل كرده‌ايم : فمحصّل مفهوم القضيه يرجع الى عقدين عقد الوضع ، و هو اتصاف ذات الموضوع بوصفه ؛ و عقد الحمل ، و هو اتصاف ذات الموضوع به وصف المحمول . و الاوّل تركيب تقييدى ، و الثانى تركيب خبرى . فهيهنا ثلاثة اشياء : ذات الموضوع ، و صدق وصفه عليه ، و صدق وصف المحمول عليه ( چاپ تفرشى ، ص 77 ) .\r\n","page_name":" 486 ","page_number":496},
  {"content":"\r\n\r\n« عالم » است ذات و صدق وصف علم بر او كه مىگوييم « عالم » است ، و ديگر صدق وصف عقل بر او كه « عاقل » است . اگر چه در حكمت متعاليه مبرهن است كه ذات علم و عالم و عاقل است ، و در مشتق ذات معتبر نيست ، و هيأت اشتقاقى فقط براى صحت حمل و ربط است .\r\nپس از تمهيد اين مقدمه گوييم كه ممكن است يك موضوع را چندين وصف باشد ، و لاجرم با هر وصفى داراى حكمى خاص خواهد بود ، و مىشود كه موضوع به حسب بعضى از اين اوصاف معلوم باشد و به حسب بعض ديگر مجهول . پس علم به حكم به اعتبار وصفى ، در « نتيجه » مثلا ، از علم به اعتبار وصف ديگر ، در كبرى مثلا ، استفاده مىشود .\r\nچون اين امور دانسته شد ، در اين مثال توجه بفرماييد : « دانا درستكار است . » ، « و هر درستكار رستگار است » ، پس دانا رستگار است » . در نتيجه حكم كرديم كه « دانا رستگار است » ، و اين حكم از احكام موضوع كه « درستكارى » است و از كبراى مذكور استفاده شد ، و علم به كبرى بر علم به موضوع با وصف دانا بودن مبتنى نيست تا دور لازم آيد .\r\nپس بر اشكال ابو سعيد و پيروان او مانند ملا خليل قزوينى در اين موضوع سه جواب داده شد ، دو جواب ردّ و يك جواب نقض .\r\nحال بدان كه نتيجه تابع اخسّ مقدمتين است ؛ و علتش ، چنان كه علّامه حلّى در شرح جوهر نضيد فرمود ، اين است كه نتيجه فرع بر مقدمتين است ، لذا قوىتر از آنها نمىگردد « 1 » . پس دو قضيه كه يكى كلى باشد و ديگرى جزئى نتيجه جزئى است و يكى سالبه باشد و ديگرى موجبه نتيجه سالبه است . زيرا كلّى اشرف از جزئى است ، چون كلّى اضبط و انفع در علوم است و نيز در نسب اربع ، كلى اخصّ است و اخص به علت\r\n\r\n\r\n","description":"","footnote":"\r\n( 1 ) . ذكر القدماء أنّ النتيجة تتبع أخسّ المقدّمتين لأنها فرعهما فلا تقوى عليهما الخ ( الجوهر النضيد ، چاپ سنگى ، ص 89 ) .\r\n","page_name":" 487 ","page_number":497},
  {"content":"\r\n\r\nاشتمالش بر امر زايد اشرف از اعم است كه در اينجا جزئى است . و موجبه اشرف از سالبه است ، چون وجود اشرف از عدم است . و همچنين در مواد صناعات خمس ، اگر يك مقدمه مثلا از مقدمات برهان و ديگرى از مقدمات خطابه باشد ، نتيجه خطابى است و هكذا . يكى از بزرگان در زن خواستن دو بيت به تازى دارد كه ترجمهء آن به فارسى چنين است :\r\n زن مگير جز كريمه قومى را * كه عِرق دَسَاس از طرفين است\r\nمىنبينى كه در قياس ، نتيجه * تابعِ اخسّ مقدمتَين است « 1 » \r\nشرائط انتاج شكل اوّل به حسب كمّ و كيف دانسته شد ، كه به حسب كمّ بايد كبرى كلى و به حسب كيف صغرى موجبه باشد . اگر مراعات اين امور شود ، قياس منتج است و گرنه عقيم . و همچنين است سخن در اشكال ديگر كه گفته خواهد آمد . عالم روحانى ، شيخ محمد رضاى اصفهانى ، صاحب نقد فلسفهء داروين و مؤلفات ديگر ، در رواج بودن بازار مال و كساد علم اشعارى دارد كه اين بيت از آن جمله است :\r\n الا إنّ شكل المال فى الدّهر منتج * و لكنّ شكل العلم فيه عقيم \r\nچون قضاياى معتبر در علوم محصورات اربع‌اند كه موجنهء كليّه و جزئيه و سالبهء كليّه و جزئيه است ، در بادى نظر هر يك از اشكال اربع را شانزده وجه متصور است .\r\nو لكن با مراعات شرائط انتاج در شكل اوّل چهارم وجه منتج‌اند و باقى عقيم ، و آن چهار وجه نيز منتج محصورات اربعه‌اند ، و اين از خصائص شكل اوّل است .\r\n\r\n\r\n","description":"","footnote":"\r\n( 1 ) .\r\n لا تخطبنّ سوى كريمة معشر * فالعِرق دسّاس من الطرفين\r\nأوَ لست تنظر فى النتيجة انّها * تبع الأخسّ من المقدمتَين \r\nو اين دو بيت به ابن سينا نسبت داده شد :\r\n تعس الزّمان فإنّ فى احشائه * بغضا لكلّ مفضّل و مبجّل\r\nو تراه يعشق كل رذل ساقط * عشق النتيجة للاخسّ الارذل \r\n","page_name":" 488 ","page_number":498},
  {"content":"\r\n\r\nاختلاف نتيجه در قياس دليل است بر اين كه مراعات شرائط لازمه در آن نشده است . مثلا اگر به فرض ، صغرى شكل اوّل سالبه باشد ، مىبينيم يك جا نتيجه صادق است و يك جا كاذب . در اين قياس : « هيچ نفس ناطقه جماد نيست » ، « و هر جماد مادى است » نتيجه صادق است كه « هيچ نفس ناطقه مادى نيست » ، و اگر كبرى مبدل شود به اين قضيه كه « هر جماد داراى وجود است » نتيجه كاذب است كه « هيچ نفس ناطقه داراى وجود نيست » . و اگر ايجاب يا سلب نتيجهء لازم قياس بود انفكاك لازم و ملزوم بىمعنى بود .\r\nتوضيحا در هر يك از چهار ضرب منتج اين شكل مثالى ذكر مىكنيم :\r\n1 - هر نفس ناطقه مجرد است ، و هر مجرد باقى است ، پس هر نفس ناطقه باقى است ( صغرى موجبهء كليّه ، و كبرى نيز موجبهء كليّه ، و نتيجه هم موجبهء كليّه ) .\r\n2 - هر نفس ناطقه مجرد است ، و هيچ مجرد غافل از ذات خود نيست ، پس هيچ نفس ناطقه غافل از ذات خود نيست ( صغرى موجبهء كليّه ، و كبرى سالبهء كليّه ، نتيجه سالبهء كليّه ) .\r\n3 - بعضى از مردم درستكار است ، و هر درستكار رستگار است ، پس بعضى از مردم رستگارند ( صغرى موجبهء جزئيه ، و كبرى موجبهء كليّه ، نتيجه موجبهء جزئيه ) .\r\n4 - بعضى از مردم هنرمندند ، و هيچ هنرمندى خوار نيست ، پس بعضى از مردم خوار نيست ( صغرى موجبهء جزئيه و كبرى سالبهء كليّه ، نتيجه سالبهء جزئيه ) .\r\n\r\n","description":"","footnote":"","page_name":" 489 ","page_number":499},
  {"content":"\r\n\r\nخاتمهء اين درس را به بيان محصورات اربعه مىپردازيم :\r\nبدان كه قضيه به حمليّه و شرطيّه تقسيم مىشود حمليّه مثل اين كه گويى :\r\n« دانشمند ارجمند است » و شرطيه مثل اين كه گويى : « اگر اين شخص درستكار باشد ، رستگار است » .\r\nحمليّه ، به اعتبار موضوع ، به شخصيّه و طبيعيّه و محصوره و مهمله تقسيم مىشود :\r\nهر گاه موضوع قضيه جزئى حقيقى ، يعنى شخص معيّن ، باشد ، آن را شخصيّه گويند . مثل اين كه گويى : « ابن هيثم رياضىدان است » .\r\nطبيعيّه آن كه در موضوع فقط نفس طبيعت ملحوظ است نه فرد يا افراد . مثل اين كه گويى : « انسان نوع است . » و « حيوان جنس است » ، كه نوعيت و جنسيّت بر نفس طبيعت صادق است نه بر فرد يا افراد .\r\nمحصوره آن كه موضوع طبيعت است ولى طبيعت مرآت است و افراد آن ملحوظ است كه حكم بر روى افراد طبيعت مىرود و به اداتى ، يعنى كلماتى ، كميّت افراد موضوع بيان مىشود كه تمام افراد است يا بعض از آنها . آن ادات را سور يا حصار گويند كه هر دو به معنى ديوارند ، به اين مناسبت كه موضوع را احاطه كرده و تعيين مىنمايد . در اين هنگام آن قضيه را محصوره و مسوّره خوانند . و به عبارت ديگر سور لفظى است كه دلالت مىكند بر مقدار كليت و جزئيت ، مثل « هر » و « برخ » و « هيچ » و « همه » و مانند اينها .\r\nو مهمله آن قضيه است كه موضوع آن مانند محصوره است جز اين كه سور ندارد يعنى بيان كميت افراد در آن اهمال شده است و ترك گرديده است ، مثل اين كه بگويى :\r\n« انسان در زيان است » و يا « انسان راه رونده است » كه حكم براى تمام افراد موضوع يا بعض آن تعيين نشده است .\r\nمحصوره بر چهار قسم است . چه ، قضيه يا موجبه است و يا سالبه ، و در هر صورت يا كلى است و يا جزئى . موجبهء كليه ، مثل « هر زاويهء قايمه نود درجه است » ؛\r\n\r\n","description":"","footnote":"","page_name":" 490 ","page_number":500},
  {"content":"\r\n\r\nسالبهء كليه ، مثل « هيچ انسان جماد نيست » ؛ موجبهء جزئيه ، مثل « بعضى از علوم اشرف از بعض ديگر است » ؛ سالبهء جزئيه ، مثل « بعضى از مرغان خوش آواز نيستند » .\r\nآنچه در علوم معتبر است همين محصورات اربع است . زيرا وجود طبيعيّه همان وجود افراد است ، يعنى موجودات متأصّله همان افرادند و طبيعت در ضمن آنهاست ، و مقصود از علوم معرفت احوال موجودات متأصّله است ، لذا شيخ رئيس در شفا و اشارات قسمت سه گانهء شخصيه و محصوره و مهمله را ذكر كرده است و طبيعيّه را از قسمت اسقاط كرده است .\r\nو مهمله هم ، در قوه ، جزئيه است و در محصورهء موجبهء جزئيه موجود است و اين دو را با هم تلازم است . چه ، قدر مسلّم در قضاياى مهمله صدق آمدن آنها به طور جزئيه است . زيرا هر گاه حكم بر افراد موضوع صدق آمد ، اين حكم يا بر جميع افراد صدق مىآيد يا بر بعض ؛ و بر هر يك از اين دو تقدير ، حكم بر بعض افراد صادق است و اين جزئى است . و هر گاه حكم بر بعض افراد صدق آيد ، حكم بر بعض به طور مطلق يعنى بدون تعيين صادق است ، و اين مهمله است . پس مهمله و جزئيه دو متلازم‌اند ، يعنى هر گاه مهمله صدق آمد جزئيه صدق مىآيد و بالعكس .\r\nشيخ رئيس ، در دانشنامه ، ( ص 42 ) در اين مطلب گويد :\r\nحكم مهمل حكم جزئى است . زيرا كه چون گويى « مردم چنين است » ، گفتار تو « مردم » شايد كه « همه مردم » باشند و شايد « مردمى » را باشد كه « همه مردم » مردم‌اند و « مردمى » نيز مردم است . پس « برخى مردم » به يقين است و « همه مردم » به شك . چنان كه اگر كسى گويد « برخى مردم چنين است » ، از آنجا واجب نيست كه « برخى ديگر » به خلاف آن بود ، زيرا كه چون « همه » بود « برخى » نيز بود ، پس حكم بر « برخى » باز ندارد كه بر « ديگر برخ » همچنان بود ، و ليكن « به برخى » يقين بود و بر « همه » به شك . پس پديد آمد كه حكم مهمل همچون حكم جزوى بود .\r\nو قضيهء شخصيه در علوم معتبر نيست ، و اهل نظر نظر به جزئى ندارند ، زيرا جزئى نه كاسب است و نه مكتسب ، يعنى نه معرف است و نه معرف . كاسب دهنده\r\n\r\n","description":"","footnote":"","page_name":" 491 ","page_number":501},
  {"content":"\r\n\r\nاست و مكتسب گيرنده . جزئى كاسب نيست ، يعنى معرف بالكسر نيست ؛ و مكتسب نيست ، يعنى معرف بالفتح نيست . پس دانسته شد كه قضاياى معتبر در علوم محصورات اربع است .\r\n\r\nدرس صد و بيستم\r\nدر درس صد و دوازدهم ، در حجت و اقسام آن اشارتى رفت . اكنون قدرى در توضيح آن مىپردازيم و پس از آن در شرط ديگرى كه بعضى در شكل اوّل گفته‌اند بحث مىكنيم . زيرا كه اين توضيح به منزلهء تمهيد و مقدمه‌اى براى شرط منظور است .\r\nحجت تصديقات معلومه‌اى است كه از روى آن ، تصديق مجهولى كشف شود .\r\nحجت در تمام علوم استعمال مىشود . ابتدا يك قضيهء مجهولى كه طرف تصديق ندارد در نظر مىگيرند ، مثلا دو قطر مربع متساوى هستند و بعد از آن با دليل ، كه از قضاياى معلومهء سابقه تركيب يافته ، قضيهء مجهول را مسلّم مىنمايند .\r\nحجت بر سه قسم است : قياس ، استقراء ، تمثيل . قياس استنباط حكم جزئى است از كلى . استقراء استنباط حكم كلى است از مشاهدهء جزئيات . تمثيل استنباط حكم جزئى است از جزئى ديگر .\r\nدر قياس ، حكم كلى معلوم است ، مثلا « هر جسمى سنگين است » ، و لكن جزئى مجهول ، مثلا نمىدانيم هوا هم وزن دارد يا نه . مىگوييم : هوا جسم است ، و هر جسمى وزن دارد ، پس هوا وزن دارد .\r\nدر استقراء ، بالعكس حكم كلى مجهول است ، مثلا نمىدانيم هر فلزى در حرارت منبسط مىشود . يكى يكى فلزات را تجربه مىكنيم و از حكم به آنها حكم كلى را به دست مىآوريم .\r\nدر تمثيل ، حكم يك جزئى معلوم است و آن حكم را براى ديگرى كه در تمام صفات مثل اولى است ثابت مىكنيم . مثلا مىبينيم مريخ حركت مىكند . مىگوييم :\r\nزمين هم ، كه از همهء جهات مثل مريخ است ، حركت مىكند .\r\n\r\n","description":"","footnote":"","page_name":" 492 ","page_number":502},
  {"content":"\r\n\r\nو چنان كه گفته‌ايم ، عمده قياس است كه مفيد علم و يقين است ، و آن دو مفيد ظن و شك . سخن از قياس به ميان آورديم و در شرائط انتاج شكل اوّل به حسب كمّ و كيف مطالبى را تقديم داشتيم ، اينك گوييم كه بسيارى از علماى ميزان ، در صغراى شكل اوّل « علاوه بر ايجاب صغرى فعليت آن را نيز شرط كرده‌اند . اين فعليت در مقابل امكان و قوه است . اينان گويند صغرى بايد فعلى باشد ، يعنى موضوع متّصف به محمول باشد بالفعل ، تا حكم از اوسط تعدّى كرده به اصغر برسد ؛ چه ، حكم در كبرى ، خواه به ايجاب و خواه به سلب ، بر آن چيزى است كه اوسط بالفعل براى او ثابت است . پس اگر در صغرى حكم نشود كه اوسط بالفعل براى اصغر ثابت است ، تعدّى حكم از اوسط به اصغر لازم نمىآيد .\r\nدر بيان اين مطلب گوييم : در قياس ، چنان كه دانسته شد ، حكم كلى معلوم است و لكن صدق آن حكم بر جزئى مجهول ؛ و از ترتيب صغرى و كبرى نتيجه مىگيريم كه آن حكم بر جزئى صادق است يا نيست . آن كه گفته‌اند حكم در كبرى ، خواه به ايجاب و خواه به سلب ، بر آن چيزى است كه اوسط بالفعل براى او ثابت است ، اشاره به عقد الوضع است ، و مراد از آن چيز ذات موضوع است ، و ثبوت اوسط بالفعل براى او صدق وصف عنوانى براى ذات موضوع است . و مراد از حكم ، در تعدّى حكم از اوسط به اصغر ، حكم در كبرى است كه ثبوت اكبر براى اوسط است .\r\nدر كتب منطقى ، از آن جمله قطب رازى در شرح شمسيه ( ص 77 طبع عبد الرحيم ) آورده است ، كه صدق وصف موضوع بر ذاتش در نزد فارابى به امكان است و در نزد شيخ به فعل . در قياس ، آن حكم كلى كه معلوم است كبرى است و موضوع آن بالفعل متصف به وصف عنوانى است ، و چون موضوع كبرى اين چنين است و همين موضوع حدّ وسط است و در صغرى محمول است ، اگر ثبوت آن براى اصغر بالفعل نباشد حدّ وسط مكرر نمىگردد و واسطهء ثبوت اكبر براى اصغر نمىشود ، و شايد كه هيچ گاه قوه به فعليّت نرسد . مثلا اگر گفتيم : « اين هسته شجر است » مىدانيم كه اين حكم بالقوه است ، و اين قضيه « هر شجرى ريشه و تنه و شاخه دارد » بالفعل است ،\r\n\r\n","description":"","footnote":"","page_name":" 493 ","page_number":503},
  {"content":"\r\n\r\nپس در حقيقت حدّ وسط مكرر نشد ، زيرا حد وسط در كبرى بالفعل است و در صغرى بالقوه ، بنابراين نتيجه حاصل نمىگردد كه « اين هسته ريشه و تنه و شاخه دارد » . مثال ديگر : نطفه انسان است ، و هر انسان مدرك كليات است ؛ كه انسان در كبرى بالفعل است و در صغرى بالقوه . و همچنين : اين تخم‌مرغ است ، و مرغ پر دارد ؛ و نيز هزاران مثال ديگر از اين قبيل .\r\nبحثى در اينجا پيش مىآيد كه مقصود معلم ثانى و شيخ رئيس از تشاجر امكان و فعل مذكور چيست و چه نتيجه از آن حاصل مىگردد ؟ علاوه اين كه شيخ نوعا ناظر به فارابى است ، يعنى در مسائل علمى توجه به گفتار او دارد ، و بر اين مدّعاى خود شواهد بسيار داريم و چندين مورد آن را در حواشى و تعليقاتم بر شرح اشارات خواجه عنوان كرده‌ام و در درس صد و پنجم هم بدين مطلب اشارتى رفت .\r\nهمانطور كه گفته‌ايم ، اگر چنانچه كبراى قياس قضيه‌اى باشد كه عقد وضع آن فعلى باشد ، بديهى است كه اكبر براى افراد فعلى حدّ اوسط ، كه موضوع كبرى است ، ثابت است نه براى مطلق افراد آن خواه فعليه و خواه ممكنه ؛ و اگر اين حدّ اوسط فعلى براى موضوع صغرى ، كه اصغر است ، فعلى نباشد بلكه بالقوه و ممكنه باشد ، حدّ اوسط مكرر نمىشود و حكم در كبرى از اوسط تعدّى نمىكند و براى اصغر ثابت نمىگردد ، بلكه حد اوسط در صغرى و كبرى فقط مشابهت لفظى دارد ؛ نظير اين كه حكيم قائل به صحت هر يك از اين دو قضيه است « عالم قديم است » و « هر قديم مستغنى از مؤثر است » ، متكلم بر او اعتراض دارد كه پس نتيجه اين است كه « عالم مستغنى از مؤثر يعنى علت است » و اين همان عقيدت مردم دهرى و طبيعى است كه منكر ماوراى طبيعت‌اند و عالم طبيعت را قديم مىدانند .\r\nحكيم در جوابش مىگويد : تو زبان مرا ادراك نكرده‌اى . چه ، من مىگويم :\r\nعالم قديم به قدم زمانى است و هر قديم به قدم ذاتى مستغنى از مؤثر است .\r\nخلاصه اين كه عالم قديم زمانى است ، و هر قديم ذاتى مستغنى از مؤثر است ،\r\n\r\n","description":"","footnote":"","page_name":" 494 ","page_number":504},
  {"content":"\r\n\r\nپس حد وسط مكرر نشده است و قياس صورت نگرفته است . چنان كه كسى به شكل اسب بر ديوار بگويد : اين اسب است و هر اسب جان دارد ؛ كه حد وسط مكرر نيست ؛ چه در صغرى اين ، اسب نيست بلكه شكل اسب است ، و هيچ شكل اسب جان ندارد بلكه خود اسب جان دارد . و از اين گونه قياسات كه در مغالطات بسيار پيش مىآيد .\r\nغرض اين است كه اگر اكبر بر حدّ اوسط فعلى ثابت باشد ، اگر حد اوسط ، كه محمول در صغرى است ، براى اصغر بالامكان باشد ، در واقع حدّ اوسط مكرر نشده است و ممكن است كه هيچ گاه آن امكان به فعليت نرسد . ولى سؤال اين است كه آيا حتما بايد در تمام قضايا صدق وصف عنوانى براى ذات موضوع ، اعنى عقد الوضع ، بالفعل باشد ؟ آيا شيخ رئيس چنين ادعايى دارد و مطلقا منكر ممكنه بودن آن است ؟ و يا اين كه فارابى بر اين عقيدت است كه فقط بايد ممكنه باشد و با فعلى بودن آن مطلقا مخالف است ، يا توسع مىدهد كه مىشود هم بالفعل باشد و هم بالقوه و الامكان ؟ آيا شيخ قائل به اين توسع نيست ؟ و يا اين كه اگر عقد الوضع در كبرى بالفعل باشد و در صغرى ثبوت آن براى اصغر بالامكان ، آيا در اين صورت اين علمين نمىگويند كه حدّ وسط مكرّر نشده است ؟ و يا اگر در هر دو بالفعل و يا در هر دو بالامكان باشد ، مىفرمايند كه حدّ وسط مكرر و قياس منتج است ؟ غاية الامر اين كه اگر هر دو بالامكان باشند نتيجه فعلى نيست ؟ اينها مطالبى است كه براى اصاغر طلبه پيش پا افتاده است تا چه رسد براى مثل فارابى و شيخ .\r\nاين سؤال را آخوند ملا محمد آملى در تعليقاتش بر شرح شمسيه عنوان كرده است و گفتارش به ترجمهء فارسى اين است :\r\nنمىفهمم نزاع اين دو شخص جليل چيست ، و آنچه از ايشان نقل شده است در بيان مقصود مشتبه است . اگر مرادشان اين است كه هر قضيه بايد ناچار ثبوت وصف موضوع براى ذاتش بالامكان باشد بنابر مذهب فارابى ، و بالفعل باشد بنابر مذهب شيخ ، اين حرف درست به نظر نمىآيد . زيرا حكم در بعضى مقامات مختلف است .\r\n\r\n","description":"","footnote":"","page_name":" 495 ","page_number":505},
  {"content":"\r\n\r\nچه بسا جايى كه ثبوت وصف موضوع براى ذات موضوع بر سبيل امكان است .\r\nپس آن كليتى ( مطلقا بايد بالفعل باشد ) كه از شيخ ادّعا شده ممنوع است . و همچنين گاهى ثبوت وصف براى ذات موضوع بالفعل است ، پس كليتى ( مطلقا بايد بالامكان باشد ) كه از فارابى ادعا شده ممنوع است .\r\nو اگر مراد اين باشد كه ظهور قضيهء لفظيه گاه اطلاق در امكان يا فعليت است ، اگر چه نزاع در آن امكان دارد ولى اين بحثى لفظى است ، تكلم در آن لايق حكيم نيست .\r\nچه ، شأن او بحث از حقائق است نه امورى كه اقتناى آنها از عرف و لغت است . و اگر نزاع از اين جهت باشد كه فهم مفاد قضيه بازگشت به عرف و لغت گردد ، ممكن است كه حق با شيخ ابن سينا باشد ، زيرا ظهور قضيهء لفظيه حال اطلاق در فعليت است ؛ مثلا قول ما « هر متغير حادث است » ، اگر قرينه‌اى بر تعيين نباشد ، ظاهر است در اين كه هر چه بالفعل متغيّر است حادث است ، لكن اين حرف كه ارجاع به عرف و لغت است با ثبوت قرينه بر ارادهء امكان در بعض موارد منافات ندارد ، و حال اين كه كلام شيخ از اين عدم منافات ابا دارد بلكه نص در كليهء دائمه است .\r\nبعضى از افاضل گفته است كه مراد شيخ از اتصاف ذات موضوع به مفهومش بالفعل اين است كه به حسب فرض عقلى متّصف به آن است نه در خارج ، پس فرق ميان دو مذهب به مجرّد اعتبار است . مثلا هر گاه گفتيم « هر اسودى چنين است » ، رومى به طور مطلق داخل در آن مىگردد . و دور نيست كه مراد از هر دو مذهب يكى باشد . پس فعليتى كه شيخ گفته است ناچار حمل بر امكان وقوعى است كه فعلى و فرض نفس الامرى بر آن اطلاق مىشود ، نه فقط فرض به معنى تجويز و هم بدون اين كه آن را در خارج ، در زمانى از ازمنه ، تحققى بوده باشد . و مراد فارابى از امكان نيز امكان وقوعى است نه فرض تقديرى . پس نزاعى ميان اين دو مذهب نيست مگر در لفظ .\r\nمؤيد اين توجيه و تحقيق - كه مراد از فعل بر مبناى شيخ و نيز امكان بر مبناى فارابى ، هر دو امكان وقوعى است - اين است كه اشكالى بر فارابى شده است كه اگر اتصاف ذات موضوع به وصف عنوانى آن بالامكان باشد ، كذب اين قضيه لازم آيد\r\n\r\n","description":"","footnote":"","page_name":" 496 ","page_number":506},
  {"content":"\r\n\r\nكه « بالضروره هر انسان حيوان است » ، زيرا نطفه داخل در انسان است ، چه اين كه ممكن است انسان شود با اين كه حيوان نيست ( يعنى فعلا نطفه حيوان نيست ، و اگر عقد الوضع ممكنه باشد انسان شامل نطفه است پس بايد نطفه بالضروره حيوان باشد و حال اين كه كذب است ؛ پس كذب اين قضيه نيز كه « انسان حيوان است » لازم آيد ؛ و وجه تأييد نيز معلوم است ، محتاج به توضيح نيست ) .\r\nو بر فارابى اشكال شده است كه اگر مراد از امكان امكان خاص است ، اعتبار آن در جايى كه صدق عنوان بر افراد واجب است مشكل است . زيرا ظاهر است كه امكان خاص شامل واجب نمىشود . و اگر مراد امكان عام باشد ، ممتنعات در موضوع داخل مىشوند ، پس حجر از موضوع در اين قول ما « هر انسان چنين است » خارج نمىشود . جواب آن را بعضى چنين افاده فرمودند كه مراد از امكان در اينجا امكان عامّ مقيّد به جانب وجود است ، پس شامل ممتنع نمىشود و با ضرورت منافات ندارد .\r\nاين بود آنچه را كه از حاشيهء شمسيه به فارسى نقل به ترجمه كرده‌ايم .\r\nنگارندهء اين سطور گويد : در بسيارى از موارد مباحث علمى ، صدق وصف عنوان موضوع بر ذات موضوع بالقوه و الامكان است و در بسيارى از موارد بالفعل ، و اختلاف در ميان معلم و شيخ منتفى است . بايد مبحثى را كه هر يك در فعل و امكان عنوان كرده‌اند به دست آورد تا مطلب معلوم گردد و مقصود هر يك دانسته شود كه آيا محطّ نظر و بحث در مورد خاص است يا به طور عام ، اگر چه ثانى بسيار مستبعد است . و اضافه كردن شرط بالفعل در صغرى لغو است ؛ چه ، اگر حد وسط در يك جانب بالفعل و در ديگر جانب بالقوه باشد ، در واقع مكرر نشده است ؛ و اگر در هر دو جانب بالفعل و بالقوه است مكرر است ؛ و شكل منتج است و تنها اختصاص به و حدت فعل و قوه ندارد ، بلكه به طور مطلق هر قيد و شرطى كه در يك جانب اعتبار شده است بايد در جانب ديگر اعتبار گردد و بحث تفصيلى آن را در موجّهات و مبحث مختلطات بايد عنوان كرد .\r\n\r\n","description":"","footnote":"","page_name":" 497 ","page_number":507},
  {"content":"\r\n\r\n\r\nدرس صد و بيست و يكم\r\nشرائط انتاج شكل اوّل به حسب كمّ و كيف دانسته شد كه به حسب كيف موجبه بودن صغرى است ، خواه كلى باشد و خواه جزئى ، و به حسب كمّ كلّيّت كبرى ، خواه موجبه باشد و خواه سالبه ، و رمز آن « مغكب اوّل » بود و منتج محصورات چهارگانه .\r\nاكنون به شرائط انتاج شكل دوم مىپردازيم :\r\nشرائط انتاج شكل دوم به حسب كمّ مانند اوّل است ، اعنى « كب » است ، و به حسب كيف اختلاف مقدمتين در ايجاب و سلب است ، از اختلاف حرف « خ » را گرفته‌اند و از مقدمتين « ين » را و به تلفيق « خين » گفته‌اند خلاصه اين كه « خين كب ثانى » . و چون نتيجه تابع اخسّ مقدمتين است و شرط انتاج شكل دوم به حسب كيف اختلاف مقدمتين است ، پس هيچگاه شكل دوم منتج نتيجهء موجبه نخواهد بود - و آن فصيلت شكل اوّل را بود كه منتج محصورات اربع بود - و اگر موجبه را تعبير به مذكّر كنيم و سالبه را مؤنّث ، بايد گفت كه فرزندان دوم هميشه انثى خواهند بود و لكن گاهى كلى و گاهى جزئى .\r\nدليل لزوم دو شرط نامبرده در انتاج اين شكل همان است كه در شكل نخستين گفته‌ايم ، كه در صورت عدم مراعات هر يك از اين دو شرط اختلاف نتيجه در ايجاب و سلب پيش مىآيد ، و حال اين كه نتيجه لازم قياس است و لازم چگونه از ملزوم منفك مىشود ؟ يعنى اگر نتيجه موجبه است ، بايد هميشه موجبه باشد ؛ و اگر سالبه ، هميشه سالبه . و هر يك از اين دو اگر بودى منفك از قياس نمىشدى و ديگرى جاى او را نمىگرفتى . پس تخلف دليل بر عقيم بودن قياس است .\r\nمثلا اگر هر دو مقدمه موجبه باشد و اين چنين گفته شود : هر انسان حيوان است ؛ و هر ناطق حيوان است ، حق اين است كه نتيجه موجبه باشد و گفته شود : هر انسان ناطق است . و اگر به جاى كبراى نامبرده گفته شود : و هر فرس حيوان است ، حق اين است كه نتيجه سالبه باشد و گفته شود : هيچ انسان فرس نيست . و يا اگر هر دو مقدمه سالبه باشد و اين چنين گفته شود : هيچ انسان حجر نيست ، و هيچ ناطق حجر نيست ، حق\r\n\r\n","description":"","footnote":"","page_name":" 498 ","page_number":508},
  {"content":"\r\n\r\nاين است كه گفته شود : هر انسان ناطق است . و اگر به جاى كبراى نامبرده گفته شود :\r\nهيچ فرس حجر نيست ، حق اين است كه سالبه باشد و گفته شود : هيچ انسان فرس نيست . و در پيش گفته‌ايم كه از شرائط عامّهء قياس اين است كه از دو جزئى و از دو سالبه قياس صورت نمىبندد ؛ و همچنين اگر كبرى جزئيه باشد ، اختلاف نتيجه لازم آيد ، خواه صغرى موجبه باشد و خواه سالبه ؛ و در هر دو صورت بايد كليه باشد ، زيرا از دو جزئى قياس صورت نمىگيرد ، چنان كه گفته شد . مثلا اگر گفته شود : هر انسان ناطق است ، و بعض حيوان ناطق نيست ، حق اين است كه نتيجه موجبه باشد و گفته شود : بعض انسان حيوان است . و اگر به جاى كبراى نامبرده گفته شود : بعض حجر ناطق نيست ، حق اين است كه نتيجه سالبه باشد و گفته شود بعض انسان حجر نيست .\r\nو همچنين اگر صغرى سالبه باشد ، مثلا گفته شود : هيچ انسان فرس نيست ، و بعض حيوان فرس است ، حق ايجاب نتيجه است . و اگر گفته شود : بعض صاهل فرس است ، حق سلب نتيجه است .\r\nپس روشن شد كه با عدم مراعات دو شرط مذكور ( خين كب ) گاهى قياس با ايجاب نتيجه صادق است و گاهى با سلب آن . و اين اختلاف موجب عدم انتاج قياس است . امّا با مراعات شرطين هيچگاه اختلاف و تخلّف نتيجه لازم نمىآيد و قياس منتج است . و چون هر يك از محصورات اربع ، صغرى و كبرى شكل دوم قرار گيرد ، در بادى نظر شانزده وجه متصور است و با مراعات شرطين مذكورين چهار ضرب منتج است و باقى عقيم .\r\n\r\n","description":"","footnote":"","page_name":" 499 ","page_number":509},
  {"content":"\r\n\r\nمثال :\r\n1 - هر انسان حساس است ، و هيچ حجر حساس نيست ، پس هيچ انسان حجر نيست .\r\n2 - برخى از انسان عالم است ، و هيچ جماد عالم نيست ، پس برخى از انسان جماد نيست .\r\n3 - هيچ نفس ناطقه مادّى نيست ، و هر جمادى مادّى است ، پس هيچ نفس ناطقه جماد نيست .\r\n4 - بعضى از حيوان انسان نيست ، و هر قابل علم و صنعت انسان است ، پس بعض از حيوان قابل علم و صنعت نيست .\r\nتبصره - در ذيل اين درس سزاوار مىبينم كه به تعريف و موضوع و غرض علم منطق اشارتى شود ، كه چون در بحث منطق وارد شديم بايد به اين امور آشنا گرديم و اميدوارم يك دوره منطق را درست در دست داشته باشيم كه در اين مسير علمى خودمان سخت بدان نيازمنديم ، و اين علم شريف ميزان تميز ميان طيّب و خبيث مطلق افكار و آراء و احكام و افعال و اقوال است ، و از اين رو آن را ميزان ناميده‌اند ، و هيچ علمى بىنياز از آن نيست . شيخ در اوّل دانشنامه گويد : علم منطق علم ترازوست .\r\nحق و ميزان در عدد يكسان‌اند : هر چه را ميزان امضاء كرده است حق است ، و هر چه را حق تصديق نموده است ميزان است ، و هر دو از يك مصدر كه عدل است مشتق‌اند .\r\nراقم در نظام حق‌ّدار وجود و لزوم انسان كامل ابياتى دارد كه اين چند بيت از آن جمله است :\r\n حق و ميزان در عدد يكسان بود * آرى آنچه حق بود ميزان بود\r\nهر چه ميزانست آن عين حق است * هر دو از يك اصلِ مصدر مشتق است\r\nمصدرى كو صِرف عدل است و وسط * نى بود تفريط در وى نى شطط\r\nدر قبال حق ضلال و باطل است * كان زَهوق و بىاساس و زائل است \r\n\r\n","description":"","footnote":"","page_name":" 500 ","page_number":510},
  {"content":"\r\n\r\nميزان بودن علم منطق از اين روست كه در درس نود و دوم گفته‌ايم الفاظ موضوع براى معانى اعم‌ّاند . ميزان موضوع است براى معيارى كه بدان مقادير شناخته مىشود . اين يك معنى است كه در ترازوى دو كفه‌اى و قپان و اسطرلاب و ربع مجيّب و آلت ساعت و پرگار و شاقول و مسطره و علم عروض و علم منطق و بسيار چيزهاى ديگر تحقق مىيابد . و آنچه روحانى است احقّ به ميزان بودن است ، زيرا كه روحانى روح آنهاست .\r\nمنطق مجموعهء قواعدى است كه به مراعات آن ، ذهن از خطاى فكر حفظ مىشود ، مانند علم نحو ، يعنى دستور زبان هر قوم ، كه به مراعات تكلّم لسان و قلم ، در لفظ و عبارت ، از خطا حفظ مىشوند .\r\nساوى در آغاز تبصره گويد :\r\nمنطق آن علم است كه در او راه اندوختن نادانسته به دانسته دانسته شود ، پس منطق ناگزير آمد بر جويندهء رستگارى .\r\nشيخ را در آغاز شناختن قياس دانشنامه سخنى خيلى كوتاه و بسيار بلند است كه گويد : « به هر نادانسته‌اى راهى است كه به وى دانسته شود . » بدان كه علم منطق ، چون ميزان سنجش فكر صحيح از سقيم و معيار شناخت ديگر علوم است ، آن را آلى تعبير كرده‌اند ، ولى چون علم است و از قبيل ابزار و آلات جزئى صنعتگران و پيشه‌وران مانند تبر و تيشه و سند (  Sonde  ميل جراحى كه به عربى مسبار گويند ) و قلم نيست ، كلمهء قانون را بر آن اضافه كردند و آن را قانون آلى يا آلة قانونيّة معرفى نموده‌اند .\r\nدر تعريف مذكور ، غرض علم منطق نيز آورده شد ، يعنى غرض و غايت آن وقايهء فكر از وقوع در خطاست و به عبارت ديگر فرق ميان حق و باطل است مطلقا ، چه در آراء و چه در افعال و چه در اقوال . و چون صحيح اين است كه اوّل شىء معرفى شود و پس از آن غايتش بيان شود ، گوييم علم منطق صناعتى است كه راه اندوختن نادانسته به دانسته دانسته شود و غايتش وقايهء فكر از وقوع در خطاست .\r\nموضوع آن معلومات تصوريّه و معلومات تصديقّيه است از آن حيث كه اوّلى موصل به تصوّر مجهول و دومى موصل به تصديق مجهول است ، يعنى مجهول از\r\n\r\n","description":"","footnote":"","page_name":" 501 ","page_number":511},
  {"content":"\r\n\r\nآنها معلوم مىگردد ، و هر يك مؤدىاند به حصول علمى كه حاصل نبوده است .\r\nمعلومات تصوّريّهء موصله را معرّف و قول شارح خوانند ، و معلومات تصديقيّهء موصله را حجت . پس مقصود در فن منطق دانستن معرّف و حجت بود و در اين امور توضيحات لازم خواهد آمد .\r\nدر آغاز كتب منطقى ، در وجه حاجت به منطق بدين نحو پيش آمدند كه علم يا تصوّر است يا تصديق ؛ تصوّر ادراك ساده است و تصديق حكم به نفى و اثبات ؛ و همهء تصورات و تصديقات بديهى نيستند و گرنه احتياج به تحصيل نداشتيم ، و همه هم نظرى نيستند و گرنه قادر بر تحصيل نبوديم ، بلكه برخى از آنها بديهى و برخى ديگر نظرى است . و نظر ، كه همان فكر است ، ترتيب دادن امور حاصله يعنى بديهيّات است به طرق معيّنه و شرائط مخصوصه كه مؤدى به تحصيل امر غير حاصل ، كه همان مجهول نظرى است ، گردد . و چه بسيار كه در فكر غلط راه مىيابد ، پس احتياج به قانونى است كه طرق و شرائط انتقال از معلومات به مجهولات را افاده كند تا غلط به فكر عارض نشود . و آن قانون منطق است .\r\nاين روش پسنديده در بيان وجه احتياج به منطق در جميع رشته‌هاى علوم نظرى جارى است و اختصاص به يك رشتهء خاص ندارد . علم و عمل دو بال انسان براى عروج و صعود به مقامات شامخ ، يعنى براى رسيدنش به كمال انسانى او است ، بلكه علم و عمل انسان سازند و بشر براى به دست آوردن گوهر گرانبهاى دانش و در راه اعتدال و استواى تكامل ، كه از آن تعبير به صراط مستقيم مىشود ، چاره‌اى جز داشتن ميزان حق ندارد . علم شريف منطق محك و معيار صدقى است كه با مراعات قواعد آن تميز ميان حق و باطل در بسيارى از امور داده مىشود . و مع ذلك انسان را چاره‌اى جز التجاى به وحى نيست ، زيرا به همان روش كه در بيان وجه احتياج به منطق گفته‌ايم انسان آگاه و از خواب غفلت به در آمده در يك يك آراء و افعال و اقوالش از خود مىپرسد كه آيا در آن به ميزان حق و اعتدال ، كه صراط تكاملى انسانى است ، مىباشد يا نه . و ميزانى در اين حدّ جز منطق وحى ندارد .\r\n\r\n","description":"","footnote":"","page_name":" 502 ","page_number":512},
  {"content":"\r\n\r\n\r\nدرس صد و بيست و دوم\r\nدر دنبال تعريف و غرض منطق ، كه در درس گذشته عنوان كرده‌ايم ، توضيحا سخنى مىگوييم و سپس در بيان انتاج ضروب شكل ثانى مىپردازيم :\r\nعلم منطق بر دو قسم است : مادّى و صورى ، بر حسب آن كه بحث كند از صورت افكار يا موادّ آن . موادّ اجزاى قول شارح و مقدمات حجت است كه صورت قول شارح و حجّت از آنها تحقق مىيابد . منطق مادّى بحث مىكند از اين كه موادّ استدلال و مبادى علوم را بايد از كجا و به چه طريق به دست آورد ، و منطق صورى بحث مىكند كه مواد تحصيل شده را بايد به چه طريق صورت‌بندى نمود . مثلا طبيب محتاج است كه اولا مرض را تشخيص دهد كه تب از حصبه است يا مالاريا ، و بعد از آن كه معين كرد مالارياست علاج آن به گنه‌گنه است . بدين طريق موادّ استدلال را به دست آورده آنگاه صورت‌بندى مىكند كه « اين مريض مبتلاى به مالارياست ، و هر مبتلا به مالاريا به گنه‌گنه معالجه مىشود ، پس اين مريض به گنه‌گنه معالجه مىشود . »\r\nو از اين مثال معلوم شد كه تحصيل موادّ مهمتر از تأليف و تركيب آنهاست و خطاى در آن بيشتر اتفاق مىافتد .\r\nعلم به طور كلى شرح حقائق و حالات موجودات و روابط آنها با يكديگر است ، و بحث در آن مفصلا خواهد آمد كه يكى از مهمترين ابحاث علوم عقليّه و حكمت متعاليه است . اين تعريف بر كليهء علوم صادق است ، و ليكن بايد اين نكته را متذكر بود كه هر قضيه و مسئله مسئلهء علمى نيست مگر آن كه كلى باشد . پس دانستن شرح حال يك نفر و يك درخت و حيوان علم نيست ، بلكه دانستن حال هر انسان و هر درخت و هر حيوان علم است . و در پيش گفته‌ايم كه جزئى نه كاسب است و نه مكتسب . آرى در بحث علم به تحقيق دانسته مىشود كه هر صورت علميّه ، حتى صورت جزئى حقيقى ، به يك معنى كلى است ، و لكن صورت كليّه ، كه در كبراى قياس مثلا به كار برده مىشود ، به همان معنى اوّل است ، و عمق اين حرفها كم‌كم به دست مىآيد . پس به طور اجمال دانسته شد كه يكى از شرائط علم ، كه در اكتساب علوم نظرى از راه قياس ضرورى است ، اين است كه بايد مسئله و قضيهء علمى كلّى باشد .\r\n\r\n","description":"","footnote":"","page_name":" 503 ","page_number":513},
  {"content":"\r\n\r\nو ديگر از شرائط آن اين است كه بايد مسائل علم قوانين باشند ، يعنى علم از حالات و عوارضى بحث كند كه حادث شدن آنها در تحت قاعده و منظم باشد . امّا حالات و عوارضى كه قاعده و قانون منظم نداشته باشند مسئلهء علمى نيست . مثلا « هر عددى كه آن را دو برابر و بعد از آن نصف كنيم به عدد اوّل برمىگردد » قاعده‌اى است كلى و منظم ؛ « نور منكسر مىشود وقتى كه از محل رقيقتر وارد محل كثيفتر شود ، مثلا از هوا در آب يا از اتر « 1 » در هوا » اين نيز قانونى است منظم ؛ « هر فلزى در حرارت منبسط مىشود » و هكذا ساير مسائل علوم .\r\nامّا حالات و عوارضى كه قانون و قاعدهء منظم ندارد مثل اين كه افراد انسان گاهى كوتاه‌اند و گاهى بلند و يكى سياه است و ديگرى سفيد ، قاعدهء كلى براى آن نيست يا به دست نيامده كه در چه صورت فرزند بلند قامت و در چه صورت كوتاه مىشود .\r\nبسيارى از چيزهايى كه به نظر ظاهر مبائن هستند در علم ثابت مىشود كه متحد الحقيقه‌اند . مثلا ترش شدن خمير و سوختن چراغ و زنگ زدن آهن تماما يك حقيقت است ، يعنى گرفتن اكسيژن است و نيز در علم ثابت شده كه صوت و نور و حرارت و الكتريسيته همه يك حقيقت‌اند يعنى تموّج و ارتعاش .\r\nدر علوم ، يك واقعهء مشخص به چند تحليل و تجزيه مىشود . در علوم ، كيفيّت را به كمّيّت بدل مىكنند ، مثلا براى نور و حرارت و الكتريسيته مقدار معين مىنمايند .\r\nتب را كه كيفيت است ، به كمّيّت بدل كرده‌اند و مىگويند چند درجه تب دارد ، و گاهى اندازه‌گيرى به علم النفس هم سرايت نموده است .\r\nعلم سرچشمهء پيش‌بينى ، و پيش‌بينى موجب عمل است ، چنان كه اوگوست كنت « 2 »\r\n\r\n\r\n","description":"","footnote":"\r\n( 1 ) .  Ether  ، اين كلمه مفرنس اثير عربى است . بخار بىوزن و قابل ارتجاع كه فضا را پر كرده و در تمام اجسام نفوذ مىيابد و علماى فيزيك آن را عامل انتقال نور و حرارت و برق و غيره مىدانند ( فرهنگ فرانسه فارسى نفيسى ) .\r\n( 2 ) .  AugusteComte  حكيم فرانسوى اگوست كنت در سال 1798 متولد و تا سال 1857 زيسته است ( سير حكمت در اروپا ) .\r\n","page_name":" 504 ","page_number":514},
  {"content":"\r\n\r\nگفته ، چون خطرات و فوائد هر علمى به واسطهء علم معلوم مىشود و انسان براى اجتناب از آن و رسيدن به اين كوشش مىنمايد .\r\nچنان كه علم را شرائطى است كه گفته آمد ، عالم را نيز شرائطى است . اولا اين كه بايد در امتحان آزاد باشد و از متابعت و تقليد بپرهيزد . عالم هرگز نمىگويد من به اين مطلب عقيده دارم براى آن كه ديگرى به آن عقيده داشته ، مثلا زواياى مثلث مساوى است به دو قائمه براى آن كه اقليدس ، بزرگترين مهندس دنيا ، آن را ثابت كرده و من به او اطمينان دارم . ملاى رومى نيكو گفته است :\r\n از مقلد تا محقق فرقهاست * كاين چو داودست و آن ديگر صداست \r\nدوم اين كه در علوم طبيعى خواص غيبى و امور ماوراء الطبيعه را مدخليت ندهد ، و در اين مسئله بايد تابع فلسفهء مثبته آگوست كنت گرديد . حتى كسانى هم كه در اصول مطالب فلسفى با آگوست كنت موافق نبودند ، در كشف علل طبيعى به طريقهء او رفتار مىكنند ، و به عبارت اخرى نبات‌شناسان ، هر چند موحّد و خداپرست بود و ليكن در جستجوى علّت غيبى نموّ درخت برنيامده بلكه در فكر اين بودند كه ببينند وسائل ظاهرى و طبيعى آن چيست ، از عروق شعريهء ريشه و پوست و الياف « 1 » و برگها چگونه غذاى آن جذب مىشود . پاستور با آن كه موحّد و متديّن بود علّت گنديده شدن اجسام آليه را در ميكروبها معيّن نمود « 2 » ، و اين روش منافات با تديّن و\r\n\r\n\r\n","description":"","footnote":"\r\n( 1 ) . الياف به فتح اول ( ج ليف ) واژهء عربى است . در منتهى الارب گويد : « ليف بالكسر ، پوست درخت خرما ، ليفة بالتاء پارهء آن . » و امروز الياف را در نخها و رشته‌هايى از پوست يا ساقهء گياهان مطلقا به كار مىبرند .\r\n( 2 ) . در درسهاى نود و هفتم و نود و هشتم اجسام آليه معرفى شده است كه نباتات و حيوانات را جسم آلى است و هر موجودى كه افعال او از آلات مختلفه است و تركيب ارگانيكى دارد جاندار است . و جسم غير آلى جسمى است كه فعل آلى ندارد و صاحب هيچ‌گونه آلات نيست . در جسم غير آلى اسم جزء آن بر كل صادق است و بالعكس ، به خلاف جسم آلى . در دانش بشر ( ص 119 ) ، پس از بيوگرافى لويى پاستور (  Pasteur . L  ، 1822 - 1895 م ) گويد : پاستور اظهار داشت كه بعد از مرگ ، موجوداتى از اين\r\n","page_name":" 505 ","page_number":515},
  {"content":"\r\n\r\nخداشناسى ندارد ، زيرا كه خداوند براى هر كارى وسائل و اسبابى قرار داده است . در بعض علوم كه وسائل طبيعى در آن به كار نيست و علوم طبيعى از حلّ آن عاجز است ، مانند غريزه‌هاى حيوانات ، در اين مورد البته بايد به علل غيبى متشبث گرديد .\r\nسوم اعتقاد به ثبات و جبر در قوانين طبيعى . يعنى دو احتمال در طبيعيات نيست ، وقتى فلزى در حرارت واقع شد حتما منبسط مىشود و احتمال عدم انبساط ندارد .\r\nيكى از فلاسفهء معاصر موسوم به بوترو اميل « 1 » معتقد بوده است كه قوانين طبيعى جبرى است .\r\nجبر را مانند شرّ معانى گوناگون است . معانى شرّ را شيخ رئيس در فصل ششم مقالهء نهم الهيات شفا ( ج 2 چاپ سنگى ، ص 628 ) ذكر كرده است و زمان بحث شر و جبر ، هر يك ، به تفصيل در اين دروس خواهد آمد . جبر در تعبير فوق عبارت اخراى ثبات و حتم است ، نه اين كه كسى را و يا چيزى را به اكراه و الزام بر امرى داشتن .\r\nچهارم بسيارى از فلاسفه گفته‌اند : علم براى علم و شناختن براى شناختن . چون اگر كسى علم را براى مقصود ديگرى تحصيل كند به اندازهء ضرورت اكتفا مىكند و همين كه به مقصود نائل گرديد تحصيل را ترك مىكند ؛ امّا وقتى علم را ذاتا دوست داشته باشد ، ولو مانع اغراض ديگرى باشد ، در تحصيل آن سعى و كوشش مىكند .\r\nگويند ترقى علم در هر ملتى متفرّع بر اين بوده است كه آن را ذاتا دوست داشتند يا براى غرض ديگرى تحصيل مىنمودند .\r\n\r\n\r\n","description":"","footnote":"\r\nقبيل ( ميكروبهايى كه نام برده است ) ، كه بر روى نعش وجود دارند ، از فقدان هوا استفاده و شروع به زاد و ولد مىكنند و نعش را متعفّن مىسازند .\r\n( 1 ) .  Boutroux . E  ( 1845 - 1921 م ) ، از استادان بزرگوار فلسفه در دانشگاه پاريس بوده كه زندگانيش صرف تعليم فلسفه و تصنيف كتاب گشته است . رأى او دربارهء قوانين طبيعت بسيار بديع است . نظر اختصاصى او در دو كتاب كوچك بيان شده و بحث در حقيقت قوانين طبيعى و چگونگى آنهاست . ( دانش بشر ، ص 284 ) .\r\n","page_name":" 506 ","page_number":516},
  {"content":"\r\n\r\nروش و اسلوب - اگر چه مقصود در تمام علوم يكى است و آن شناختن عوارض ذاتيّه و قوانين كليّهء اشياست ، و ليكن روش تحصيل در تمام آنها على السويه نيست ؛ مثلا مسائل علوم طبيعى ، از قبيل طب و فيزيك و شيمى ، را بايد با تجربه و استقراء ثابت نمود ، امّا علوم رياضى را با استدلال و قياس عقلى مثلا مىخواهيم ثابت كنيم سه زاويهء مثلث مساوى است به دو قائمه ، اين را نبايد با آلت نقاله اندازه بگيريم و تجربه كنيم در چندين مثلث تا صحت آن بر ما معلوم شود ، بلكه بايد به دليل عقلى اثبات كنيم . امّا در طبيعى ، بر خلاف آن وقتى مىخواهيم ثابت كنيم هر فلزى در حرارت منبسط مىشود چندين مرتبه در چند فلز تجربه و استقراء بايد كرد تا يقين به صحت آن حاصل گردد . علم الهى و علم النفس را با استعمال ذره‌بين و دوربين نمىتوان تحصيل كرد . اين وظيفهء علم منطق است كه معيّن كند مسائل هر علمى را بايد به چه طريق اثبات نمود .\r\nبدان كه بايد قضاياى نظرى از روى قضاياى بديهى معلوم شود يا بالاخره منتهى به بديهيات گردد ؛ چون ممكن نيست يك قضيهء نظرى كه هنوز صحت آن يقين نشده از روى قضيهء نظرى ديگر استنباط كنيم كه صحت آن نيز معلوم نيست ، و آن را از قضيهء نظرى ديگر ، الى غير النهاية ؛ بلكه بايد بالاخره استدلال منتهى شود به قضيه‌اى كه صحت آن بالبديهة معلوم است . « 1 »\r\nاينك به بيان انتاج ضروب شكل ثانى رجوع مىكنيم ، و پس از آشنايى به بعضى از امور كه در پيش است در مطالب گذشته باز مباحثى تقديم مىداريم .\r\n\r\nدرس صد و بيست و سوم\r\nبدان كه قياس ، قسمى از آن كامل است كه بيّن الانتاج است ، يعنى محتاج به بيان نيست ، مانند بعضى از ضروب شكل اوّل ؛ و قسمتى از آن غير كامل است كه محتاج به\r\n\r\n\r\n","description":"","footnote":"\r\n( 1 ) . اين را از يادداشتهاى جناب استاد علّامه شعرانى ( قده ) ، كه مخطوطات آن در نزد اين جناب محفوظ است ، استفاده كرده‌ايم و پاره‌اى از اشارات و نكات بر آن افزوده‌ايم .\r\n","page_name":" 507 ","page_number":517},
  {"content":"\r\n\r\nبيان است ، مانند بعض از ضروب شكل اوّل و همهء ضروب اشكال ثلاثهء ديگر ؛ و محتاج‌تر از همه به بيان ، شكل چهارم است . الآن به بيان انتاج ضروب شكل ثانى مىپردازيم ؛ و لكن در بيان آن و همچنين در بيان ضروب اشكال ديگر و در مطلق استدلال ، به دانستن تناقض و عكس مستوى و عكس نقيض ، به اصطلاح منطقيّين ، نيازمنديم . ناچار در اين درس هر يك از آنها را به طور خلاصه شرح مىدهيم تا از روى بصيرت پيش برويم :\r\nتناقض بين دو قضيه اين است كه بين آنها اختلاف باشد در كيف و كمّ به طورى كه از صدق هر يكى كذب ديگرى و از كذب هر يك صدق ديگرى لازم آيد . مقصود از اختلاف در كيف آن است كه اگر يكى موجبه است ديگرى سالبه باشد ( سلب و ايجاب را كيف و كليّت و جزئيّت را كمّ مىگويند ) ؛ مثلا اگر بگوييم : « هر انسانى حيوان است » ، نقيض آن « بعضى انسانها حيوان نيستند » خواهد بود ، و نقيض هر چيز رفع آن چيز است ، و چون مفاد قضيه‌اى رافع قضيهء ديگر است آن را نقيض وى گفته‌اند .\r\nدر تعريف فوق گفتيم از صدق هر يك كذب ديگرى لازم آيد . پس هر گاه دو قضيه هر دو صادق باشند تناقض نيست ، مثل « بعض حيوانات انسان‌اند » و « بعضى حيوانات انسان نيستند » . و نيز گفتيم از كذب هر يك صدق ديگرى لازم آيد . پس هر گاه هر دو كاذب باشند و از كذب يكى صادق بودن ديگرى لازم نيايد باز تناقض نيست ، مثل « هر حيوانى انسان است » و « هيچ حيوانى انسان نيست » . و از اين دو مثال معلوم است كه هر گاه اختلاف در كمّ نباشد ، با اين كه اختلاف در كيف است ، تناقض نمىيابد .\r\nسابقا گفتيم محصورات بر چهار قسم‌اند : موجبهء كليه ، نقيض آن سالبهء جزئيه است ؛ موجبهء جزئيه ، نقيض آن سالبهء كليه است ؛ سالبهء كليه ، نقيض آن موجبهء جزئيه است ؛ سالبهء جزئيه ، نقيض آن موجبهء كليه است .\r\nدر مثالهاى ذيل نقيض هر يك از قضايا را معين كنيد : هر حيوانى حس دارد ؛ هيچ جمادى راه نمىرود ؛ هر فلزى سياه است ؛ بعضى اجسام سيّال‌اند ؛ هر موجودى مرئى\r\n\r\n","description":"","footnote":"","page_name":" 508 ","page_number":518},
  {"content":"\r\n\r\nاست ؛ بعضى مردم عالم نيستند ؛ هيچ حيوانى نمىخندد ؛ هيچ فلزى ناقل حرارت نيست ؛ هر سياره حركت وضعى دارد ؛ بعضى نواحى استوايى گرم نيستند .\r\nهر شخصى كه قضيه‌اى را قبول كرده است نقيض آن را بايد قبول نداشته باشد ، و بالعكس اگر قضيه‌اى را قبول ندارد نقيض آن را بايد قبول داشته باشد ؛ زيرا حكم به اين كه دو نقيض يكديگر نه جمعشان را شايد و نه رفعشان را ( النقيضان لا يجتمعان و لا يرتفعان ) ، علاوه بر اين كه در عداد مبدأ المبادى است كه قضاياى تصديقيّه بدانها منتهى مىشود ، از اوّل الأوئل در اذهان نيز هست ، يعنى از مبادى بيّنه است ، و در اصطلاح از علوم متعارفه است كه چون بر متعلم القاء شود ، قائل انكار نيست . لذا هر كسى كه مىخواهد در مقام مجادله قول طرف خود را رد كند ، قضيه‌اى را كه نقيض ادعاى اوست ذكر مىكند . و قانون تناقض از قوانين اوليّه براى فكر است . معنى آن اين است كه هيچ چيز ممكن نيست خودش باشد و خودش نباشد . و بايد شرائط تناقض كامل باشد ، و گرنه طرف خود را رد نكرده . مثلا كسى ادعا كند « هر مرد پيرى ضعيف العقل است » ، در مقابل وى بايد گفت : « بعض پيرمردها عاقل‌اند » و لازم نيست بگوييم « هر پير مردى عاقل است » . و در علم منطق بيان كرده‌اند كه هر حكمى و قضيه‌اى نقيض آن چگونه است .\r\nپس در تناقض اختلاف در كمّ و كيف لازم است ؛ و ليكن در هشت چيز بايد متحد باشد تا تناقض محقق شود و همه در اين دو بيت ذكر شده است .\r\n در تناقض هشت وحدت شرط دان * وحدت « موضوع » و « محمول » و « مكان »\r\nوحدت « شرط » و « اضافه » « جزء و كل » * « قوه و فعل » است در آخر « زمان » \r\nوحدت موضوع - « دانش پسنديده است » ، « ترس پسنديده نيست » ؛ ميان اين دو قضيه ، چون تغاير در موضوع است ، تناقض نيست . مثال ديگر : اگر شخصى ادعا كند « هر گياهى گل و ميوه مىدهد » ، در مقام تناقض نبايد گفت « سرو ميوه نمىدهد » ، چون موضوع قضيهء اوّل گياه و موضوع دوم درخت است كه سرو است .\r\n\r\n","description":"","footnote":"","page_name":" 509 ","page_number":519},
  {"content":"\r\n\r\nوحدت محمول - « دانا تواناست » ، « دانا خودبين نيست » ؛ ميان اين دو قضيه از باب تغايز در محمول تناقض نيست . مثال ديگر : هر گاه شخصى ادعا كند « غير حيوان جنبنده نيست » ، نبايد گفت : « بعضى غير حيوان جنبنده‌اند ، مانند اتومبيل » ، چون محمول در قضيهء اوّل متحرك بالاراده مقصود است و در دوم متحرك بلااراده .\r\nوحدت مكان - « جنين موجود است در شكم مادر » ، « جنين موجود نيست در خارج آن » .\r\nوحدت شرط - « عالم روشن است به شرط طلوع خورشيد » و « عالم روشن نيست به شرط طلوع نكردن آن » . مثال ديگر : « دانشمند ارجمند است اگر قدر خود بداند » ، « دانشمند خوار است اگر قدر خود نداند » .\r\nوحدت اضافه - « زيد پدر است » و « زيد پدر نيست » : پدر يك نفر است و پدر ديگرى نيست ؛ كه با يكديگر تناقض ندارند .\r\nوحدت جزء و كل - « هر زنگى سياه است ( بعض بدنش ) » و « هيچ زنگى سياه نيست ( تمام بدنش ) » .\r\nوحدت قوه و فعل - « هسته درخت نيست » و « هسته درخت است » : درخت نيست بالفعل . درخت است بالقوه . مثال ديگر : « شراب مسكر است » ( بالقوه ) و « مسكر نيست » ( بالفعل ) مادامى كه آن را ننوشيده‌اند ، كه فراوان خورند مستانا .\r\nوحدت زمان - « هواى ايران گرم است » ( در تابستان ) ، « گرم نيست » ( در زمستان ) .\r\nكلمه « در آخر » شعر فقط براى صحت و تعديل وزن شعر است ، و ما را رسد كه بگوييم : وحدت قوه و فعل است و زمان .\r\nبه عنوان تمرين گوييم : مىدانيم كه اين دو قضيه : « نفس انسانى جسمانى است » ، « نفس انسانى روحانى است » ( يعنى جسمانى نيست ) عدم تناقض از اين‌روست كه جسمانى است حدوثا و روحانى است بقاء . ببينيد كداميك از اقسام وحدات هشتگانه در آن صادق نيست .\r\nاكنون در بحث تناقض به همين قدر اكتفا مىكنيم ، تا زمان بحث تفصيلى آن و\r\n\r\n","description":"","footnote":"","page_name":" 510 ","page_number":520},
  {"content":"\r\n\r\nمباحث ديگر در پيرامون آن فرا رسد . در تعريف عكس مستوى مىپردازيم .\r\nعكس مستوى - يكى از مواردى كه مردم زياد اشتباه مىكنند توهم انعكاس است .\r\nمثلا « هر ماهى حيوان دريايى است » ، تصور مىكنند « هر حيوان دريايى ماهى است » ؛ « هر زمردى سبز است » ، تصور مىكنند « هر نگين زمرد است » . بنابراين بر منطقى لازم است معيّن كند در چه صورت قضيه صادق و عكس آن نيز صادق است و در چه صورت عكس آن صادق نيست .\r\nعكس هر قضيه عبارت از اين است كه موضوع را به جاى محمول و محمول را به جاى موضوع ببريم ، به شرطى كه كيف و صدق باقى باشد . گفتيم بقاى كيف يعنى اگر اصل موجبه است عكس نيز موجبه باشد ، و اگر اصل سالبه است عكس سالبه . مثلا عكس « انسان ناطق است » « ناطق انسان است » خواهد بود ، و عكس « هيچ انسانى جماد نيست » « هيچ جمادى انسان نيست » مىشود . و گفتيم به شرط بقاى صدق يعنى اگر اصل صادق است عكس نيز صادق باشد ، پس ، عكس « هر انسانى حيوان است » ، « هر حيوانى انسان است » نخواهد بود .\r\nعكس موجبهء كليه موجبهء جزئيه است ، چون در مثال فوق ، كه محمول اعمّ است از موضوع ، ظاهر شد كه موجبهء كليّه در عكس صادق نيست . در بعضى مثالهاى ديگر موجبهء كليه مثل « هر انسانى ناطق است » مىتوان گفت « هر ناطقى انسان است » ، و ليكن حكم بايد طورى كلى باشد كه تمام مثالها را شامل شود .\r\nعكس موجبهء جزئيه نيز موجبهء جزئيه است . مثلا « بعض انسانها سياه‌اند » در عكس آن بايد گفت : « بعض سياهها انسان‌اند » . در بعض مثالها ، در عكس موجبهء جزئيه موجبهء كليّه هم صادق است . مثلا « بعض حيوانات انسان‌اند » ، مىتوان در عكس آن گفت : « هر انسانى حيوان است » و ليكن حكم بايد كلى باشد .\r\nعكس سالبهء كليّه سالبهء كليّه است . مثلا « هيچ جمادى راه نمىرود » ، در عكس آن مىگوييم : « هيچ راه رونده جماد نيست » . اين حكم كلى است و در تمام مثالها جارى مىشود ؛ چون اگر عكس آن « هيچ راه رونده جماد نيست » صادق نباشد ، البته نقيض\r\n\r\n","description":"","footnote":"","page_name":" 511 ","page_number":521},
  {"content":"\r\n\r\nآن « بعضى راه روندگان جمادند » صادق خواهد بود ، آن وقت چنين خواهيم داشت :\r\n« بعضى راه روندگان جمادند » و « هيچ جمادى راه نمىرود » ، نتيجه اين مىشود :\r\n« بعضى راه روندگان راه نمىروند » .\r\nسالبهء جزئيّه عكس ندارد ، نه كليّه و نه جزئيّه . مثلا « بعضى حيوانات انسان نيستند » ، در عكس آن نه مىتوان گفت : « بعضى انسانها حيوان نيست » و نه مىتوان گفت : « هيچ انسانى حيوان نيست . » پس نتيجهء بحث در عكس مستوى اين شد كه هر گاه كسى اصل قضيه‌اى را تسليم دارد ناچار بايد عكس آن را نيز تسليم بدارد .\r\nبدان كه اين نحو عكس را عكس مستوى گفتن در ازاء عكس نقيض است كه اوّل نقيض موضوع و محمول را گرفته سپس آنها را عكس مىنمايند ؛ يعنى نقيض موضوع را محمول ، و نقيض محمول را موضوع قرار مىدهند . و چون عكس مذكور ، خود موضوع و محمول را عكس مىنمايند نه نقيض آنها را ، لذا آن را عكس مستوى گفته‌اند .\r\nعكس نقيض به اصطلاح منطقيين اين است كه نقيض موضوع و نقيض محمول را منعكس نماييم با بقاى صدق و كيف . و معناى بقاى صدق و كيف همان است كه در عكس مستوى گفتيم . و دانسته شد كه نقيض هر چيز رفع آن چيز است ( نقيض كلّ شئ رفعه ) مثلا نقيض « انسان » « لا انسان » است و نقيض « لا انسان » « لا لا انسان » است ، يعنى « انسان » است . لذا موضوع و محمول ، اگر مشتمل بر معنى سلبى باشند ، نقيضشان معنى ايجابى است ؛ و اگر مشتمل بر معنى ايجابى باشند ، نقيضشان معنى سلبى است ؛ مثلا نقيض « انسان » « لا انسان » و نقيض « لا انسان » « انسان » است .\r\nعكس نقيض ، همانطور كه اين عنوان حاكى است ، اوّل بايد نقيض هر يك از دو جزء قضيه را گرفت و بعد آنها را عكس كرد . پس گوييم :\r\nموجبهء كليّه عكس نقيضش موجبهء كليّه است . مثلا « هر انسانى حيوان است » عكس نقيض آن مىشود : « هر لا حيوانى لا انسان است » .\r\nموجبهء جزئيه عكس نقيض ندارد ؛ چون گفت : « بعض حيوانات لا انسان‌اند » ، امّا در\r\n\r\n","description":"","footnote":"","page_name":" 512 ","page_number":522},
  {"content":"\r\n\r\nعكس آن نمىتوان گفت : « بعضى انسانها لا حيوان‌اند » .\r\nسالبهء كليّه عكس نقيضش سالبهء جزئيّه است . مثلا « هيچ انسانى جماد نيست » ، عكس نقيض آن مىشود : « بعضى لا جمادها لا انسان نيستند » ، و به طور سالبهء كليه نمىتوان گفت : « هيچ لا جمادى لا انسان نيست » ، چون نباتات لا جمادند و لا انسان هستند .\r\nسالبهء جزئيّه عكس نقيض آن سالبهء جزئيّه است . مثلا « بعض حيوانات انسان نيستند » ، عكس نقيض آن مىشود : « بعض لا انسانها لا حيوان نيستند » نمىتوان سالبهء كليّه گفت : « هيچ لا انسانى لا حيوان نيست » ، چون سنگ مثلا لا انسان است و لا حيوان هم هست ، پس نمىتوان گفت : لا حيوان نيست .\r\nاين بود بيان تناقض و عكس مستوى و عكس نقيض به طور ايجاز و اختصار ، تا اگر توفيق يافتيم در بحث هر يك به تفصيل وارد شويم . و از اين درس معلوم مىشود كه تناقض نوعا بين دو قضيه است و نقيض در مفردات و غير آن جارى است ؛ چنان كه در عكس نقيض ، اوّل نقيض دو جزء قضيه اخذ شد ، و اجزاى قضيه مفردند . و نقيض كلّ شئ رفعه اعم است . و همچنين معلوم مىشود كه حكم موجبات ، در عكس نقيض ، حكم سوالب در عكس مستوى است و بالعكس . و بدان كه هر گاه عكس به طور مطلق گفته شود ، منصرف به عكس مستوى است . و هر گاه كسى قضيه‌اى را تسليم داشت ملزم است كه نقيض آن را قبول و تسليم ندارد ، و همچنين ملزم است در صورت تسليم قضيه‌اى اگر عكس مستوى و عكس نقيض دارد هر يك را تسليم بدارد ، چنان كه ظاهر است .\r\n\r\nدرس صد و بيست و چهارم\r\nچنان كه گفته‌ام هر سلسله مقدمات و معدّات هر فنى از فنون با نتيجه‌اى خاص ارتباطى خاص دارد ، چنان كه تكوينا هر موجودى با آثار وجوديش اين چنين است . و اين ارتباط خاص را تعبير به وجوب و لزوم كرده‌اند . البته هر كجا كه ضابطه به دست\r\n\r\n","description":"","footnote":"","page_name":" 513 ","page_number":523},
  {"content":"\r\n\r\nآمد ، اين ارتباط حتم و حصول نتيجه از آن فرض است ؛ و مطلب عمده در هر فنى تحصيل ضابطه است ، چه ضابطه قانون كلى است و تا قانون به دست نيامد دل آرام نمىگيرد ، و اگر ضابطه نباشد انسان در شك و ترديد است و به نعمت يقين نائل نمىگردد ، و با شك و ترديد در هيچ امرى به جايى نمىرسد . و آن ضابطهء كلى معيار و ميزان سنجيدن صحيح و سقيم است . از دروس گذشته ، بويژه از اين چند درس مسائل منطقى ، دانستى كه حكم بايد كلى باشد تا قانون كلى براى محصّل حقائق به دست آيد .\r\nچون اين امور دانسته شد ، در بيان انتاج شكل ثانى گوييم در درس صد و بيستم دانستيم كه ضروب منتجة شكل دوم چهار است : ضرب اوّل آن از موجبهء كليّهء صغرى و سالبهء كليّهء كبرى كه نتيجهء آن سالبهء كليّه است . و چون عكس مستوى سالبهء كليّه نيز سالبهء كليّه است ، كبراى اين ضرب كه عكس شود صورت قياس به شكل اوّل بر مىگردد كه ابده اشكال است . و همين بيان در ضرب دوم كه از صغراى موجبهء جزئيه و كبراى سالبهء كليّه است نيز جارى است . امّا اين بيان در ضرب سوم و چهارم جارى نيست ، چون كبرايشان موجبهء كليه است و موجبهء كليه به موجبهء جزئيه عكس مىشود ، و حال اين كه در شكل اوّل كبرى بايد كلى باشد ، علاوه اين كه صغرايشان سالبه است و صغراى شكل اوّل بايد موجبه باشد .\r\nوجه ديگر : صحت انتاج هر چهار ضرب را از راه نقيض نتيجه مىتوان اثبات كرد ، به اين بيان كه چون نتيجهء شكل دوم جز سالبه نيست ، و آن يا كلى است و يا جزئى ، و در هر دو صورت نقيض آن موجبه است ، آن گاه چنين گوييم اگر نتيجه صادق نباشد ، بايد نقيض آن صادق باشد زيرا ارتفاع نقيضين محال است ، و اين نقيض نتيجه را چون موجبه است صغرى قرار مىدهيم و هر يك از كبراى ضروب اربعه را كبرى ، پس صورت قياس به شكل اوّل برمىگردد و نتيجه‌اى مىدهد كه نقيض صغرى خواهد بود ، و مقدمهء صغرى را طرفين احتجاج مسلّم داشته‌ايم پس نقيض آن باطل خواهد بود ، و اين باطل از نقيض نتيجه لازم آمده است ، پس نتيجه حق است .\r\nبدان كه اين سبك اثبات مطلوب را از راه نقيض مطلوب قياس خلف گويند ، در\r\n\r\n","description":"","footnote":"","page_name":" 514 ","page_number":524},
  {"content":"\r\n\r\nازاء ديگر قياسها كه آنها را قياس مستقيم خوانند . خواجه در اساس ( ص 319 ) گويد :\r\nهر گاه كه اثبات مطلوب به ابطال نقيضش كنند آن را قياس خلف خوانند و آن چنان بود كه قياسى تأليف كنند از نقيض مطلوب و مقدمهء غير متنازع كه انتاج حكمى ظاهر الفساد كند تا معلوم شود كه علّت انتاجش نقيض مطلوب بوده است و به آن ، فساد مطلوب ظاهر شود ، پس صحت مطلوب معلوم گردد . و معنى خلف باطل و محال باشد .\r\nاين بود كلام خواجه كه به اختصار نقل كرده‌ايم و بحث تفصيلى در قياس خلف خواهد آمد .\r\nوجه ديگر در اثبات انتاج شكل ثانى : مقدمهء صغرى را عكس مىكنيم و صغرى قرار مىدهيم و همان كبراى اصل مفروض را كبرى ، پس قياس به صورت شكل چهارم در مىآيد . سپس اين ترتيب را عكس مىكنيم ، يعنى اين عكس صغرى را كبرى قرار مىدهيم و كبراى مفروض را صغرى ، كه به صورت شكل اوّل در مىآيد و نتيجه‌اى مىدهد كه عكس آن همان نتيجهء مطلوب است . و اين وجه در ضربى متصور است كه صغراى آن سالبهء كليّه باشد كه عكس آن صلاحيت دارد كه كبرى براى شكل اوّل قرار گيرد مثلا در ضرب سوم درس مذكور گفتيم : « هيچ نفس ناطقه مادّى نيست » ، « و هر جماد مادّى است » ، « پس هيچ نفس ناطقه جماد نيست » . عكس صغرى مىشود :\r\n« هيچ مادى نفس ناطقه نيست » اين عكس را صغرى قرار مىدهيم با كبراى مفروض كه « هر جماد مادّى است » به صورت شكل چهارم در مىآيد ، و چون صغرى را كبرى و كبرى را صغرى كنيم به شكل اوّل برمىگردد ، به اين صورت : « هيچ جمادى نفس ناطقه نيست » ، « و هيچ مادّى نفس ناطقه نيست » ، نتيجه مىدهد كه « هيچ جمادى نفس ناطقه نيست » . عكس اين نتيجه مىشود : « هيچ نفس ناطقه جماد نيست » كه همان نتيجهء مطلوب اصل قياس است .\r\nوجه ديگر : وجه قبلى ، اعنى طريق عكس صغرى و عكس ترتيب جز در ضرب سوم نيست . حال گوييم ضرب چهارم كه صغرى سالبهء جزئيه است ، عكس صغرى در\r\n\r\n","description":"","footnote":"","page_name":" 515 ","page_number":525},
  {"content":"\r\n\r\nآن جارى نيست ، زيرا سالبهء جزئيه عكس نمىپذيرد ؛ و اگر از راه عكس كبرى پيش بياييم كه به شكل اوّل برگردد ، علاوه بر اين كه از دو جزئى قياس صورت نمىگيرد هيچ يك از دو شرط شكل اوّل در آن جمع نيست . در اين ضرب از راه افتراض نيز اثبات صحت مطلوب مىشود به اين بيان :\r\nدر درس مذكور ضرب چهارم را به اين مثال آورديم : « بعضى از حيوان انسان نيست » ، « هر قابل علم و صنعت انسان است » ، « پس بعضى از حيوان قابل علم و صنعت نيست » . « بعضى از حيوان » را فرض كنيم « فرس » است ، پس مطابق عقد الوضع « هر فرس حيوان است » و عكس مستوى آن « بعضى از حيوان فرس است » و « فرس » نوع است و كلّى است هر چند بعضى از حيوان است ، پس مطابق حكم صغرى « هيچ فرس انسان نيست » . اين سالبهء كليّه را صغرى قرار مىدهيم و كبراى اصل را كبرى ، از شكل ثانى نتيجهء سالبهء كليه مىدهد ، بدين صورت : « هيچ فرس انسان نيست » ، « و هر قابل علم و صنعت انسان است » ، « پس هيچ فرس قابل علم و صنعت نيست » . اين نتيجه را كبرى قرار مىدهيم و عكس مذكور را صغرى ، از شكل اوّل نتيجه مىدهد مطابق نتيجهء اصل قياس كه مطلوب است بدين صورت : « بعضى از حيوان فرس است » ، « و هيچ فرس قابل علم و صنعت نيست » ، « پس بعضى از حيوان قابل علم و صنعت نيست » . و اگر بخواهيم به سبك منطقى به صورت عامّ سخن بگوييم اين چنين گوييم :\r\nاصل قياس : بعض « ب » « ج » نيست ، و هر « د » « ج » است ، پس بعض « ب » « د » نيست .\r\nامّا دليل افتراض : بعض « ب » را فرض مىكنيم « الف » ، پس به حكم عقد الوضع هر « الف » « ب » است ، و عكس آن بعض « ب » « الف » است . و به حكم صغراى اصل ، هيچ « الف » « ج » نيست . اين سالبهء كليّه با كبراى اصل از شكل ثانى نتيجه مىدهد هيچ « الف » « د » نيست ( هيچ « الف » « ج » نيست ، و هر « د » « ج » است ، پس هيچ « الف » « د » نيست ) ؛ آنگاه عكس مذكور را صغرى و اين نتيجه را كبرى ، از شكل اوّل همان نتيجهء مطلوب دهد ( بعض « ب » « الف » است ، و هيچ « الف » « د » نيست ، پس بعض « ب » « د » نيست ) .\r\n\r\n","description":"","footnote":"","page_name":" 516 ","page_number":526},
  {"content":"\r\n\r\nدر خاتمهء اين درس گوييم : همهء مردم نسبت به شغل و حرفهء خويش مكلّف‌اند وظائف اختصاصى خود را به كمال دقت آموخته باشند . انسان همين طور كه موظف است كه ديگران را محترم شمرده حقوق آنان را محفوظ دارد ، خود او هم مانند ديگران است و بايد حق خويشتن را نيز محفوظ دارد ، خودكشى مانند كشتن ديگرى است . اساس تكاليف انسان نسبت به خود معتقد بودن اوست به شرافت خويش . پس كسانى كه دربارهء حقوق خويش بىمبالاتى و مسامحه مىكنند به عذر اين كه ما ضرر به خويشتن مىزنيم نه به ديگران ، البته عذر آنان پذيرفته نيست . انسان كه وظيفه دارد نسبت به بدن خود حفظ الصحهء آن را مراعات كند نسبت به روح و قواى آن ، بخصوص قوهء مدركه ، وظايفى دارد . نسبت به قوهء مدركه بايد حق آن را ادا كند و هر چه مىآموزد صحيح بياموزد و خويشتن را فريب ندهد ؛ هر چه را نمىداند به دانستن آن معتقد نباشد و ادراك خويش را از اوهام و خرافات پر نكند . كثرت معلومات فضيلت است و لكن صحت آنها و دقت در آنها افضل است . اين علم منطق است كه متكفّل دليل و برهان و معيار و ميزان است و انسان را به جايى مىرساند كه شعار نحن ابناء الدّليل را منطق و فريضهء نصب العين خود قرار مىدهد .\r\n\r\nدرس صد و بيست و پنجم\r\nگفته‌ايم كه قياسات كليّه بر چهار شكل‌اند : شكل اوّل آن است كه حدّ اوسط محمول در صغرى و موضوع در كبرى باشد ؛ مثل اين كه گوييم : زواياى قائمه بر يكديگر منطبق مىشوند ، و چيزهايى كه با يكديگر منطبق مىشوند مساوىاند ، پس زواياى قائمه مساوىاند .\r\nشكل دوم آن است كه حدّ اوسط هم در صغرى و هم در كبرى محمول باشد ؛ مانند هر انسانى ناطق است ، و هيچ سنگى ناطق نيست ، پس هيچ انسانى سنگ نيست .\r\nاكنون در شكل سوم سخن مىگوييم . شكل سوم آن است كه حد وسط در هر دو مقدمه ، يعنى صغرى و كبرى ، موضوع باشد ؛ مثل : هر حيوانى جسم است ، و هر\r\n\r\n","description":"","footnote":"","page_name":" 517 ","page_number":527},
  {"content":"\r\n\r\nحيوانى حسّاس است ، نتيجه مىدهد : بعضى اجسام حساس‌اند . نتيجهء لازم الصدق قرائن اين شكل مطلقا جزئيه است ، يعنى اين شكل هيچگاه نتيجهء كليّه نمىدهد . پس شكل اوّل از محصورات اربعه هر چهار وجه را منتج است ؛ و شكل ثانى از آنها فقط سالبه را ، خواه جزئيه و خواه كليّه ، و شكل ثالث از آنها فقط جزئيه را ، خواه موجبه و خواه سالبه .\r\nشرائط انتاج شكل سوم موجبه بودن صغرى و كلّى بودن يكى از دو مقدمه است ، يعنى يكى از صغرى و كبرى ، هر كدام كه باشد ، كلى بوده باشد . از موجبه حرف ميم مضمومه ، و از صغرى غين ساكنه را گرفته‌اند « مغ » گفته‌اند ؛ و از كليت كاف را ، و از احدى المقدمتين الف احدى و « ين » مقدمتين را كه « كاين » مىشود ، يعنى شرائط انتاج شكل سوم « مغ‌كاين » است ( مغكب » اوّل ، « خين كب » ثانى ، و « مغكاين » سوم ) . و از جمله شرائط فعلى بودن صغرى را نيز مانند شكل اوّل گفته‌اند و ما از آن در مختلطات بحث مىكنيم .\r\nچنان كه در دو شكل گذشته گفته‌ايم ، هر گاه هر يك از محصورات اربع صغرى و كبرى قرار گيرد ، در بادى نظر شانزده وجه متصور است ، ولى با مراعات دو شرط مذكور ( مغ‌كاين ) ضروب منتجهء اين شكل شش قسم خواهد بود : صغراى موجبهء كليّه با كبراى هر يك از محصورات اربع ، و صغراى موجبهء جزئيه با كبراى موجبهء كليّه و سالبهء كليّه ؛ و باقى ضروب عقيم‌اند ، چنان كه در اين جدول نموده مىشود .\r\n\r\n","description":"","footnote":"","page_name":" 518 ","page_number":528},
  {"content":"\r\n\r\n1 - صغرى موجبهء كليه ، و كبرى موجبهء كليّه ، نتيجه موجبهء جزئيه : هر « الف » « ب » است ، و هر « الف » « ج » است ، پس بعضى « ب » « ج » است . ( هر عاقل مجرّد است ، و هر عاقل معقول است ، پس بعضى از مجرّد معقول است ) .\r\n2 - صغرى موجبهء كليّه ، و كبرى سالبهء كليّه نتيجه سالبهء جزئيه : هر « الف » « ب » است ، و هيچ « الف » « د » نيست ، پس برخى از « ب » « د » نيست . ( هر عاقل مجرّد است ، و هيچ عاقل غافل از ذات خود نيست ، پس بعضى از مجرد غافل از ذات خود نيست ) .\r\n3 - صغرى موجبهء كليّه ، و كبرى موجبهء جزئيّه ، نتيجه موجبهء جزئيه : هر « الف » « ب » است ، و بعضى از « الف » « ه » است ، پس بعضى از « ب » « ه » است ( هر عاقل مجرّد است ، و بعض از عاقل افضل از بعض ديگر است ، پس برخى از مجرّد افضل از بعض ديگر است ) .\r\n4 - صغرى موجبهء كليّه ، و كبرى سالبهء جزئيه ، نتيجه سالبهء جزئيه : هر « الف » « ب » است ، و برخى از « الف » « و » نيست ، پس برخى از « ب » « و » نيست ( هر عاقل مجرّد است ، و بعضى از عاقل كامل نيست ، پس برخى از مجرّد كامل نيست ) .\r\n5 - صغرى موجبهء جزئيه ، و كبرى موجبهء كليّه ، نتيجه موجبهء جزئيه . و اين عكس ضرب سوم است : بعضى از « الف » « ه » است ، و هر « الف » « ب » است ، پس بعضى « ه » « ب » است .\r\n6 - صغرى موجبهء جزئيه ، و كبرى سالبهء كليّه ، نتيجه سالبهء جزئيه : بعضى از « ز » « ح » است ، و هيچ « ز » « ط » نيست ، پس بعض از « ح » « ط » نيست ( بعض از مجرّد كامل است ، و هيچ مجرّدى محسوس نيست ، پس بعض از كامل محسوس نيست ) .\r\nو در ترتيب اين اشكال به حسب اشرف و اخس بودن ضروب اشارتى خواهد آمد ، كه در اين ترتيب مراعات آن نشده است .\r\nدانسته شد كه شرائط انتاج شكل سوم به حسب كيف موجبه بودن صغرى است ، و به حسب كمّ كليّت احدى المقدّمتين . و اين شرط اخير شامل همهء اشكال است ، چه از شرائط عامه است ، كه قياس از دو قضيه جزئيه و يا از دو سالبه صورت نمىگيرد .\r\n\r\n","description":"","footnote":"","page_name":" 519 ","page_number":529},
  {"content":"\r\n\r\nامّا ايجاب صغرى بيانش همان است كه در شرائط انتاج شكل اوّل گذشت ، كه حكم در كبرى بر اوسط است . پس اگر صغرى موجبه نباشد ، اصغر با اوسط متحد نمىباشد ، بنابراين حكم از اوسط به اصغر تعدّى نمىكند ؛ مثل اين كه بگويى : انسان جماد نيست ، و هر انسان حيوان است . و ديگر اين كه اگر ميان اوسط و اصغر مباينت باشد ، حمل احدهما بر ديگرى نشايد و قضيه سالبه خواهد بود ؛ مثل انسان و فرس ، و فرس را اصغر فرض كنيم يعنى بايد چنين گفته شود : هيچ انسان فرس نيست . و دو قضيهء ديگر را در نظر بگيريد كه هر يك موجبهء كليّه باشد و موضوع آنها انسان و محمول يكى از آن دو اعم از انسان باشد كه بر فرس هم صادق بود ، چون حيوان ؛ و ديگرى مساوى انسان باشد و بر فرس غير صادق ، مثل ناطق ؛ و هر يك از حيوان و ناطق را اكبر فرض كنيم ؛ پس در اين مقام ، دو صورت قياس از شكل سوم خواهيم داشت كه در يكى محمول در كبرى بر اصغر به ايجاب بود ، و آن صدق حيوان بر فرس است ؛ و در ديگرى به سلب ، و آن عدم صدق ناطق بر فرس است . بدين صورت : هيچ انسان فرس نيست ، و هر انسان ناطق است . در اينجا حق سلب است كه « هيچ فرس ناطق نيست » . و اگر كبرى را تبديل به اين قضيه كنيم كه « هر انسان حيوان است » در نتيجه ، حق سلب است كه « هيچ فرس ناطق نيست » . و اگر كبرى را تبديل به اين قضيه كنيم كه « هر انسان حيوان است » در نتيجه ، حق ايجاب است كه « هر فرس حيوان است » . و دانسته شد كه نتيجه بايد به طور كلى لازم الصدق قياس باشد و اختلاف انتاج دليل عقم قياس است .\r\nو به بيان ديگر ، اگر صغراى شكل سوم سالبه باشد ، كبراى آن يا موجبه است و يا سالبه ، و بر هر دو تقدير اختلاف در نتيجه لازم آيد كه دليل عقم قياس است . امّا اگر كبرى موجبه باشد ، مثل اين كه گويى : هيچ انسان فرس نيست ، و هر انسان حيوان است ، حق ايجاب نتيجه است ؛ و اگر حيوان را به ناطق تبديل كنيم ، حق سلب نتيجه است . و امّا اگر كبرى سالبه باشد ، مثل اين كه گويى : هيچ انسان فرس نيست ، و هيچ انسان صاهل نيست ، حق ايجاب نتيجه است ؛ و اگر صاهل را تبديل به ناهق كنيم ، حق\r\n\r\n","description":"","footnote":"","page_name":" 520 ","page_number":530},
  {"content":"\r\n\r\nسلب نتيجه است .\r\nامّا شرط دوم انتاج سوم كه كليّت يكى از دو مقدمه بود ، خواجه در اساس اقتباس فرمايد :\r\nاز جهت آنك اگر حمل اصغر و اكبر بر اوسط به ايجاب يا به سلب جزوى بود ، تواند بود كه هر دو حكم بر يك بعض باشد ، و تواند بود كه هر يكى بر بعضى ديگر باشد ، پس ملاقات و مباينت اصغر و اكبر معلوم نشود ؛ چنان كه اوسط حيوان بود و اصغر انسان و اكبر ناطق يا فرس .\r\nيعنى هر گاه هر دو مقدمه جزوى بود ، هر چند شرط اوّل حاصل بود كه صغرى موجبه باشد ، اختلاف در نتيجه لازم آيد كه گاهى حق در نتيجه ايجاب بود و گاهى سلب ؛ و اختلاف در نتيجه دليل بر عقم قياس است و ضابطهء كلى براى استنتاج نخواهد بود . و چنان كه دانسته‌ايم ، اختلاف موجب شك و ترديد است و با شك و ترديد اطمينان و يقين حاصل نمىگردد ، و حال اين كه معيار و ميزان بايد ايقانى باشد و اطمينان آورد . مثلا در اين قياس بعض حيوان انسان است ، و بعض حيوان ناطق است .\r\nحيوان اوسط است ، و انسان اصغر ، و ناطق اكبر ، كه حمل اصغر و اكبر بر اوسط به ايجاب است ، و حق در نتيجه اثبات است كه گويى : بعض انسان ناطق است . پس ، در اين نتيجه اكبر و اصغر را ملاقات و توافق بود و بر يكديگر صدق آيند .\r\nو اگر اكبر را تبديل به فرس كنى و گويى : بعض حيوان انسان است ، و بعض حيوان فرس است ، ميان اكبر و اصغر مباينت بود نه ملاقات و موافقت ، يعنى بر يكديگر صادق نباشد ، و حق در نتيجه سلب است كه گوى : بعض انسان فرس نيست .\r\nاين دو مثال در صورتى بود كه كبرى در هر يك از آن دو موجبه باشد . و حال اگر حمل اكبر بر اوسط به سلب باشد ، چنان كه در كبراى قياس اوّل گويى : بعض حيوان ناطق نيست ، حق در نتيجه ايجاب است ؛ و در كبراى قياس دوم گويى : بعض حيوان فرس نيست ، حق در نتيجه سلب است . به بيان ديگر ؛ در شرط دوم گوييم : هر گاه هر دو مقدمه جزوى بود ، جائز است بعض از اوسط كه محكوم عليه به اصغر است غير از\r\n\r\n","description":"","footnote":"","page_name":" 521 ","page_number":531},
  {"content":"\r\n\r\nبعض محكوم عليه به اكبر باشد ، پس حكم از اكبر به اصغر تعدّى نمىكند و حدّ وسط موجب ملاقات و ارتباط اكبر به اصغر نمىگردد ، و قياس منتج نمىشود .\r\n\r\nدرس صد و بيست و ششم\r\nدانستيم كه شرائط انتاج شكل سوم دو چيز است : يكى آن كه صغرى موجبه بود ، و ديگر آن كه از دو مقدمه يكى كلّى بود . سبب آن را بيان كرده‌ايم . فاضل اثير الدين مفضّل « 1 » رساله‌اى در علم منطق به فارسى روان و شيرين دارد . گفتارش در بيان دو شرط مذكور ، به سبكى نيك سودمند و ساده ، اين است :\r\nشكل سوم : شرائط انتاج در اين شكل هم دو است : يكى آن كه صغرى موجبه بود ، از بهر آن كه اگر سالبه بود نتيجه ندهد ؛ چنان كه اگر گوييم : هيچ مرد فرس نيست ، و هر چه مردم است حيوان است ؛ لازم نيايد كه هيچ فرس حيوان نيست . و همچنين اگر گوييم : هيچ مردم جماد نيست ، و هر چه مردم است حيوان است ؛ هم لازم نيايد كه هيچ جماد حيوان بود . پس صغراى سالبه نه سلب نتيجه دهد و نه ايجاب .\r\nو ديگر آن كه از دو مقدمه يكى كلّى بود ، چه از دو جزئى نتيجه حاصل نيايد ؛ چنان كه اگر گويى : بعض مردمان سياه‌اند ، و بعضى سفيد ، لازم نيايد كه سياهان سفيد باشند . يا گويى : بعضى مردمان سياه‌اند ، و بعضى دبير ؛ لازم نيايد كه هيچ سياه دبير نبود . پس چون نه سلب لازم مىآيد و نه ايجاب ، عقيم بود .\r\nدر درس گذشته گفته‌ايم كه نتيجهء لازم الصدق اين شكل مطلقا جزئيه است ، دليل اين است كه چون حد وسط در صغرى و كبرى موضوع است ، ممكن است كه محمول در صغرى ، كه اصغر است ، اعم از محمول در كبرى ، كه اكبر است ، بوده باشد ،\r\n\r\n\r\n","description":"","footnote":"\r\n( 1 ) . اثير الدين مفضّل بن عمر بن مفضل ابهرى ، از دانشمندان بزرگ اسلامى و داراى تأليفات بسيار سودمند به عربى و فارسى است . وفاتش در 663 ه ق است . اين رساله با رسالهء ديگرش به عربى ، به نام منطق الهدايه ، به عنوان دو رساله در منطق ، در مجلهء دانشكدهء ادبيات و علوم انسانى شمارهء سوم و چهارم سال هفدهم ، به كوشش دانشمند ارجمند آقاى محمد تقى دانش پژوه به طبع رسيده است .\r\n","page_name":" 522 ","page_number":532},
  {"content":"\r\n\r\nو حمل اخصّ بر اعمّ به طور كلى ، هر گاه موجبهء كليّه باشد ، و يا سلب اخص از اعمّ به طور كلى ، اگر كبرى سالبهء كليه باشد ، صادق نيست . مثل اين كه گويى : هر حيوان جسم است ، و هر حيوان حسّاس است ؛ و يا هر زاويهء قائمه مقدار است ، و هر زاويهء قائمه نود درجه است . از اين قبيل موارد كه به طور كلى صادق نيست بگويى : هر جسم حساس است ، و يا هر مقدار نود درجه است ؛ چه ، حسّاس اخصّ از جسم ، و نود درجه اخصّ از مقدار است .\r\nو مثل اين كه گويى : هر فرس حيوان است ، و هيچ فرس ناطقه نيست ؛ كه به طور كلى صادق نيست گفته شود : هيچ حيوان ناطق نيست . خواجه در اساس ، ( ص 203 ) در اين مقام ، گويد :\r\nو نتائج هميشه جزوى بود ، چه اصغر در اين شكل شايد كه از اوسط عامتر بود و ملاقات و مباينتى كه اكبر را با او باشد در آن قدر كه داخل در اوسط باشد معلوم شود ، امّا در آنچه خارج بود معلوم نشود . مثلا از حمل حيوان و ناطق بر همهء انسان لازم نيايد كه همهء حيوان ناطق بود ، بل بعضى كه انسان بود ناطق بود ، و در كيف تابع كبرى بود ؛ چه آن بعض از اصغر كه ملاقى اوسط است ، اگر ملاقى همهء اوسط است ، هر حكم ايجابى يا سلبى كه بر همهء اوسط باشد يا بر بعضى لا محاله بر بعض از اصغر بوده باشد ، و اگر ملاقى بعضى از اوسط هر حكم كه بر همه اوسط است باشد هم بر بعضى از اصغر بوده باشد .\r\nمقصود از بيان خواجه همان است كه گفته‌ايم ، چنان كه با اندك توجه معلوم گردد . و آن كه فرمود « چه اصغر در اين شكل الخ » ، شروع است در بيان آن كه نتيجه مطلقا در اين شكل جزئى است . و آن كه فرمود « ملاقات و مباينتى كه اكبر را با او باشد » مراد از ملاقات موجبه بودن قضيه است كه كبرى است ، و از مباينت سالبه بودن كبرى . و آن كه فرمود « مثلا از حمل حيوان و ناطق بر همهء انسان الخ » ، يعنى حيوان اصغر قرار گيرد ، و ناطق اكبر ، و حد وسط در هر دو انسان ، چون سخن از شكل ثالث است ، به اين صورت : هر انسان حيوان است ، و هر انسان ناطق است ، كه اصغر از اوسط عامتر\r\n\r\n","description":"","footnote":"","page_name":" 523 ","page_number":533},
  {"content":"\r\n\r\nاست . و ضمير فعل « بود » ( و در كيف تابع كبرى بود ) راجع به نتايج است و صورت عبارت اين است : و نتائج هميشه جزوى بود و در كيف تابع كبرى بود .\r\nو آن كه فرمود : « چه آن بعض از اصغر الخ » شروع است در بيان اين كه نتيجه در كيف تابع كبرى است . و آن كه فرمود : « هر حكم ايجابى يا سلبى كه بر همهء اوسط باشد يا بر بعضى » يعنى حكم واقع در كبرى . در بيان آن گوييم :\r\nدر اين دو مقدمه : هر انسان قابل علم و صنعت است ، و هر انسان ناطق است ، اصغر ملاقى همهء اوسط است و حكم ايجابى در كبرى بر همهء اوسط است ، پس لا محاله اين حكم كلى ايجابى بر بعض اصغر صادق است كه بگوييم : پس بعض قابل علم و صنعت ناطق است .\r\nو در اين دو مقدمه : هر انسان قابل علم و صنعت است ، و بعض انسان عالم است ، اصغر ملاقى همهء اوسط است و حكم ايجابى در كبرى بر بعض اوسط است پس لا محاله اين حكم جزئى ايجابى بر بعض اصغر صادق است كه بگوييم : پس بعض قابل علم و صنعت عالم است .\r\nو در اين دو مقدمه : هر انسان قابل علم و صنعت است ، و هيچ انسان جماد نيست ، اصغر ملاقى همهء اوسط است و حكم سبلى در كبرى بر همهء اوسط ، پس لا محاله اين حكم كلّى سلبى بر بعض اصغر صادق است .\r\nو به همين وزان ، اگر صغرى جزئى باشد كه اصغر ملاقى بعضى اوسط باشد ، خواه حكم كبرى كلّى ايجابى بوده و خواه كلّى سلبى ، كيف كان هر حكم كه به ايجاب و سلب در كبرى بود بر بعض اصغر ايجابا يا سلبا صادق آيد . و اين تحقيق با ضابطهء « نتيجه تابع اخسّ مقدمتين است » منافات ندارد ؛ زيرا اگر هر دو مقدمه موجبه باشند كه روشن است ، و اگر اختلاف در ايجاب و سلب داشته باشند لا محاله كبرى سالبه خواهد بود و سالبه اخسّ از موجبه است .\r\nشايد سؤالى پيش آيد كه در شكل سوم اگر نتيجهء آن مطلقا جزئى بود ، خواه به ايجاب مثل ( هر انسان ناطق است ، و هر انسان مريد است ، پس بعض ناطق مريد\r\n\r\n","description":"","footnote":"","page_name":" 524 ","page_number":534},
  {"content":"\r\n\r\nاست ) و خواه به سلب مثل ( هر نفس ناطقه مجرّد است ، و هيچ نفس ناطقه فانى نيست ، پس بعض مجرّد فانى نيست ) ، لازمهء نتيجهء اوّل اين بود كه « بعض ديگر ناطق مريد نيست » ، و لازمهء نتيجه دوم اين كه « بعض مجرّد فانى است » .\r\nدر جواب گوييم : كه اين صرف پندارى بيش نيست ، زيرا اثبات و نفى چيزى بر چيزى و از چيزى دليل اثبات و نفى غير آن چيز براى عين آن چيز نمىگردد ، چنان كه دليل اثبات يا نفى عين آن چيز براى غير آن چيز نمىشود ؛ پس در نتيجهء نخستين كه گفتيم « بعض ناطق مريد است » اثبات « مريد بودن براى بعض ناطق » دليل نفى « مريد بودن از بعض ديگر ناطق » نمىشود ، و در نتيجهء دوم « فانى نبودن بعض مجرد » دليل بر « فانى بودن بعض ديگر » آن نيست .\r\nتبصره - براى اثبات اين مدّعى كه نتائج شكل سوم هميشه جزئى است ، ضرب اوّل و دوم آن ، كه هر دو مقدمهء آنها كليّه است ، مورد بحث قرار داده شد و علت آن اين است : از ضروب ششگانهء شكل سوم ، چهار ضرب آن داراى يك مقدمهء جزئيه است .\r\nپس در اين چهار ضرب به حكم ضابطهء كليهء « نتيجه تابع اخسّ مقدمتين است » ، نتيجهء هر چهار جزئى خواهد بود . و چون آن دو ضرب ديگر ، كه ضرب اوّل و دوم‌اند ، هر يك مؤلّف از دو مقدمهء كليّه هستند ، نيز منتج نتيجهء جزئيه‌اند به بيانى كه تقديم داشته‌ايم ، پس هر گاه ضرب اوّل كه اخصّ ضروب منتجهء ايجاب است و ضرب دوم كه اخصّ ضروب منتجهء سلب است نتيجهء كلى ندهند ، عدم انتاج اخصّ مستلزم عدم انتاج اعمّ خواهد بود ، و در نسب اربع مفهوم كلّى اخص از مفهوم جزئى است ( قضيهء كليّه اخصّ از قضيهء جزئيّه است ) چه ، هر كجا كلى صدق آيد جزئى نيز صادق است و ممكن است كه جزئى صدق آيد و كلى نه ، مثل اينكه هر كجا انسان صادق آيد حيوان صادق است و مىشود كه حيوان صادق آيد و انسان نه ؛ مثلا هر گاه گفتى « هر انسان قابل علم و صنعت است » ، صادق آيد كه « بعض انسان هم قابل علم و صنعت است » ، امّا اگر گويى « بعض انسان عالم است » ، صادق نيايد كه « هر انسان عالم است » ( پس قضيهء كليّه مثل انسان است و قضيهء جزئيه مثل حيوان ) و اعمّ آنى است كه ممكن است\r\n\r\n","description":"","footnote":"","page_name":" 525 ","page_number":535},
  {"content":"\r\n\r\nدر جايى باشد كه اخصّ در آنها نباشد . و اخصّ اشرف از اعمّ است ، از اين جهت در ترتيب ضروب ششگانهء اين شكل بايد گفت :\r\nاوّل از دو موجبهء كليّه . كه موجبه اشرف از سالبه است .\r\nدوم از دو كليّه ، و كبرى سالبهء كليه ، كه كلّى اشرف از جزئى است .\r\nسوم از دو موجبه ، و كبرى موجبهء كليّه و صغرى جزئيه .\r\nچهارم از دو موجبه ، و كبرى جزئيّه و صغرى كليّه .\r\nپنجم از موجبهء جزئيهء صغرى و سالبهء كليهء كبرى .\r\nششم از موجبهء كليهء صغرى و سالبهء جزئيهء كبرى .\r\nو اين ملاك را در ترتيب ضروب باقى اشكال نيز بايد جارى داشت .\r\nمانده است بيان ادلهء انتاج ضروب شكل سوم و ديگر مسائل منطقى ، تا توفيق رفيق گردد .\r\n\r\nدرس صد و بيست و هفتم\r\nامروز غرّهء ماه مبارك شهر اللّه يك هزار و چهارصد هجرى قمرى مطابق بيست و سوم تير ماه هزار سيصد و پنجاه و نه شمسى است كه به توفيق الهى ، براى ادامهء درس و بحث در مسير تكامل نفوس انسانى ، ادراك محضر مبارك دوستان گرامى دست داد و بسيار برايم موجب شادمانگى است . نظر عمدهء ما در دروس گذشته اين بود كه از راه معرفت نفس ناطقهء انسانى به ماوراى طبيعت راه يابيم ، كه هم نفس را به حسب حدوث جسمانى يافته‌ايم و هم وى را مغاير بدن ، مغايرى كه در مقام خيال تجرّد برزخى و در مقام عقل تجرّد عقلانى دارد ؛ و در عين حال كه به حسب ذاتش مجرّد از مادّه و احكام آن است تعلّق تدبيرى به بدن دارد ، بلكه آن را صاحب مقام فوق تجرّد يافته‌ايم . و صور علميّه را مطلقا وجودى نورى وراى طبيعت شناخته‌ايم ، و مخرج نفس را از نقص به كمال عقل مفارق دانسته‌ايم . و هر يك از اين مطالب را به برهان اثبات كرده‌ايم و از سيرت خطابه و اقناع اجتناب نموده‌ايم ، مگر در بعضى موارد كه به عنوان تأييد و تأكيد و زيادت بصيرت به خطابت سخن گفته‌ايم . در بعد خواهيم\r\n\r\n","description":"","footnote":"","page_name":" 526 ","page_number":536},
  {"content":"\r\n\r\nدانست كه انسان را ادراكى فوق طور عقل است ، يعنى ادراكى بالاتر از نحوهء عقل نظرى كه استنباط از قياس منطقى است ؛ و اين همان است كه گفته‌اند طور معرفت فوق طور ادراك عقلى است ، و يا كشف تامّ فوق طور عقل است « 1 » . عارف شبسترى را در گلشن راز اشعارى نغز در اين موضوع است ، كه گويد :\r\n وراى عقل طورى دارد انسان * كه بشناسد بدان اسرار پنهان\r\nبسان آتش اندر سنگ و آهن * نهاده است ايزد اندر جان و در تن\r\nاز آن مجموع پيدا گردد اين راز * چو بشنيدى برو با خود بپرداز\r\nچو بر هم اوفتاد آن سنگ و آهن * ز نورش هر دو عالم گشت روشن\r\nتويى تو نسخهء نقش الهى * بجو از خويش هر چيزى كه خواهى \r\nدر مقام تمثيل گويد كه جان و تن با هم چون سنگ و آتش زنه است ، كه از قران آن دو آتشى گردد كه به ادراك فوق طور عقل راهنمايى كند ، و اين آتش از جفت پديد مىآيد كه از سنگ و آتش‌زنه است . در منطق اهل علم و ولايت ، انسان به نور تعريف شده است ؛ و اين نور از دو چيز پديد مىآيد : يكى دانش ، و ديگر كردار شايسته . گويا همه چيز بايد از زوج باشد ، چه رستنى و چه حيوانى و چه غير آنها ، حتى نور برق كه از دو سيم مثبت و منفى است ، حتى در نظام عالم كرات را بايد با يكديگر همين حالت باشد ؛ چنان كه ملاى رومى گويد :\r\n آسمان مرد و زمين زن در خرد * آنچه آن انداخت اين مىپرورد \r\nسلسلهء جليلهء اهل عرفان را بحثى در نكاح سارى در موجودات و در اين ازدواج روح با تن ، كه شبسترى بدان اشارت نمود ، ديگر استوانه‌هاى دانش ، در آيت  عَلَّمَ آدَمَ الْأَسْماءَ . . .  ( بقره 2 : 32 - 34 ) ، كه در آدم « تعليم » به كار رفته و در ملك « عرض » و « انباء » ،\r\n\r\n\r\n","description":"","footnote":"\r\n( 1 ) . طور المعرفة فوق طور الادراك العقلىّ و هو الكشف عن حقائق الامور على ما هى عليها ( شرح قيصرى بر فصّ ابراهيمى شيخ اكبر محيى الدين ، ص 179 ) الكشف التّامّ الّذى هو فوق طور العقل ( شرح مذكور فص عزيرى ، ص 304 ) .\r\n","page_name":" 527 ","page_number":537},
  {"content":"\r\n\r\nاشاراتى لطيف دارند . اينها مطالبى است كه بايد در يك‌يك آنها به تفصيل سخن گفت .\r\nو نيز يكى از مباحث بسيار مهمّ و شريف در استكمال نفس ناطقه اين است كه آيا نفس چون از قوّه به فعل مىرود از مفيض خود ، يعنى از مخرج خود ، كه دانستى موجود مفارق عقلى است ، چگونه استفاضه مىكند و چه نحو ارتباط پيدا مىنمايد ؟ آيا به وضع و محاذات است ، و يا فوق آن به نحو اتصال است ، و يا فوق آن به نحو اتحاد است ، و يا فوق اتحاد است و اتحاد هم از ضيق لفظ و تعبير است مثلا به نحو فناء است ، و معنى اين فنا چه خواهد بود ؟\r\nاين همه مسائل و مسائل بسيار ديگر از معرفت نفس پيش مىآيد . و آن كه بابا افضل گفت : « از خود بطلب هر آنچه خواهى كه تويى » و يا به قول شبسترى : « بجو از خويش هر چيزى كه خواهى » سخنى سخت استوار است . و اين عبارات هم رويى به ظاهر دارند و رويى به باطن ، همچون خود انسان ، بلكه و جز آن از ديگر آفريده‌ها كه رويى بدين سوى دارند و رويى بدان سوى . هيچ دانشى به اهميّت اين دانش ، كه معرفة النفس است ، نيست . همهء علوم عقلى مبتنى بر آن است ، لذا همهء معلّمان حقيقى و مكملان نفوس انسانى بشر را به مطالعهء كتاب تكوينى ذاتشان ، كه همان معرفة النفس است ، ارجاع فرموده‌اند . و چون علم و عمل انسان سازند و متن صحيفهء ذات انسان و عين كتاب حقيقت او مىگردند ، سرانجام در آگاهى او به آنچه اندوخت و آن گرديد نيز ارجاع به كتاب نفسش مىدهند كه هر چه در وى نوشت همان است و به وى گويند :  اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً  ( اسراء 17 : 15 ) .\r\nدر بسيارى از آيات قرآن كريم ، خداوند متعال انسان را به مطالعه و تأمل و تفكر و تدبر در كتاب وجودش امر مىفرمايد ؛ دو كتاب آفاق و انفس را با هم ذكر كرده است و ارائهء آياتش را در آن دو نام برده است و انسان را بدان اختصاص داده است :  سَنُرِيهِمْ آياتِنا فِي الْآفاقِ وَ فِي أَنْفُسِهِمْ  ( فصّلت 41 : 54 ) .\r\nحضرت نوح پيغمبر عليه السّلام مردم را به مطالعهء صحيفهء نفسشان دعوت كرده است چنان كه قرآن از وى حكايت فرمود كه گفت :   ما لَكُمْ لا تَرْجُونَ لِلَّهِ وَقاراً وَ قَدْ خَلَقَكُمْ  \r\n\r\n","description":"","footnote":"","page_name":" 528 ","page_number":538},
  {"content":"\r\n\r\n  أَطْواراً   ( نوح 71 : 14 ) .\r\nاطور به يك معنى دقيق اين است كه انسان را از ابتداى حدوث تا منتهاى عمرش به حسب تجدّد امثال و حركت جوهرى ، انتقالاتى جبّلى باطنى در كمال ، و حركاتى طبيعى و نفسانى است كه از تكرار اعمال ناشى مىگردند ، چنان كه از اعمال مقامات و احوال ناشى مىشوند . بنابراين ، انسان همواره از صورتى به صورتى و از خلقى به خلقى و از عقيده‌اى به عقيده‌اى و از حالى به حالى و از مقامى به مقامى و از كمالى به كمالى در انتقال است ، تا سرانجام يا از كاملين مىگردد و به عالم عقلى مىپيوندد و صاحب قوّت ظهور در مظاهر و نشئات مىگردد چنان كه كاملى گويد :\r\n در كمال سيرِ اطوار وجود * نهصد و هفتاد قالب ديده‌ام \r\nو يا با شياطين محشور مىگردد . بحث تفصيلى و بيان آن به وقتش خواهد آمد . « 1 »\r\nعلم الهدى سيد مرتضى ( متوفى 436 ه . ق ) در غرر و درر ( ج 2 ط مصر ، ص 329 ) از رسول اللّه صلّى اللّه عليه و إله روايت كرده است كه آن جناب فرمود : اعلمكم بنفسه اعلمكم بربّه .\r\nو نيز در مجلس نوزدهم آن ( ج 1 ، ص 274 ) گويد : انّ بعض ازواج النّبىّ صلّى اللّه عليه و إله سألته متى يعرف الإنسان ربّه ؟ فقال : إذا عرف نفسه .\r\nآمدى ( عالم اوحدى عبد الواحد بن محمد تميمى آمدى متوفى 510 ه . ق ) در غرر و درر آورده كه از امير المؤمنين على عليه السّلام سؤال شد كه عالم علوى چيست ؟ سخن امام در آن جواب بدين عبارت مىرسد : و خلق الإنسان ذا نفس ناطقة ان زكّيها بالعلم و العمل فقد شابهت جواهر اوائل عللها . « 2 » يعنى اگر نفس ناطقهء انسانى با علم و عمل تزكيه\r\n\r\n\r\n","description":"","footnote":"\r\n( 1 ) . قسمتى از اين مطلب را از تفسير فاتحهء صافى فيض ، در بيان صراط مستقيم نقل به ترجمه نموده‌ايم .\r\n( 2 ) . سئل عليه السلام عن العالم العلوى فقال صور عارية عن الموادّ عالية ( و فى نسخة : خالية ) عن القوة و الاستعداد تجلّى لها فأشرقت و طالعها فتلألأت فالقى فى هويتها مثاله فاظهر عنها افعاله و خلق الانسان ذا نفس ناطقة ان زكّيها بالعلم و العمل فقد شابهت جواهر اوائل عللها و اذا اعتدلت مزاجها و فارقت الاضداد فقد شارك بها السبع الشداد .\r\n","page_name":" 529 ","page_number":539},
  {"content":"\r\n\r\nشود به حسب وجودش مشابه جواهر اوائل علل خود مىگردد . علل اوائل او صور نورى علمى عالى و عارى از موادّند و غالب و قاهر و مستولى بر عالم طبيعت‌اند ، نفس ناطقهء انسانى از علم و عمل مشابه آنان مىگردد و آنچنان اشتداد و تأكّد وجودى پيدا مىكند .\r\nشيخ رئيس ابو على سينا ، علاوه بر اين كه در كتب عقلى و فلسفى خود چون شفا و اشارات و نجات و دانشنامهء علائيه در نفس ناطقه انسانى و تجرّد آن بحث كرده است ، رسائلى جداگانه در اين موضوع به عربى و فارسى نوشته است ، از آن جمله رسالهء موسوم و معروف به حجج عشر است كه ده فصل در نفس و قواى آن و مفارق عقلانى مخرج از نقص به كمال است ، و اين رساله غير از مسائل عشر اوست ، در آغاز آن گويد :\r\nو رويت عن امام الأئمة امير المؤمنين علىّ بن ابى طالب عليه السّلام انّه قال من عرف نفسه فقد عرف ربّه . و سمعت رأس الحكماء ارسطاطاليس يقول على وقاق قول امير المؤمنين عليه السّلام : أنّ من عجز عن معرفة نفسه فاخلق به ان يعجز عن معرفة ربّه ، و كيف يرى المرأ موثقا به فى معرفة شىء من الأشياء بعد ما جهل نفسه الخ .\r\nو نيز شيخ در رسالهء معراجيه ( ص 15 ) سخنى نغز دارد كه پس از گفتارى در پيرامون سيرهء پيمبر گويد :\r\nو عزيزترين انبيا و خاتم رسولان صلّى اللّه عليه و إله چنين گفت با مركز حكمت و فلك حقيقت و خزينهء عقل ، امير المؤمنين عليه السّلام كه يا علىّ اذا رأيت النّاس يتقّربون الى خالقهم بانواع البرّ اليه تقرّب اليه بانواع العقل تسبقهم - و اين چنين خطاب جز با چنو بزرگى نيامدى ، كه او در ميان خلق آن چنان بود كه معقول در ميان محسوس - گفت يا على چون مردمان در كثرت عبادت رنج برند تو در ادراك معقول رنج بر تا بر همه سبقت گيرى .\r\nاز سخنان سقراط در درس نود و هفتم نقل كرده‌ايم كه گفت : بيهوده در شناختن موجودات خشك و بيروح رنج مبر ، بلكه خود را بشناس ، كه شناختن نفس انسان\r\n\r\n","description":"","footnote":"","page_name":" 530 ","page_number":540},
  {"content":"\r\n\r\nبالاتر از شناختن اسرار طبيعت است .\r\nو نيز در درس نود و ششم كلماتى بلند از وى نقل كرده‌ايم ، از آن جمله اين كه :\r\nوقتى از كنار معبد دلف عبور مىكرد ، ديد بالاى آن نوشته « خود را بشناس » ، همين كلام را اساس فلسفهء خود قرار داد .\r\nدر اسلام ، از امامان دين ترغيب و تحريص بسيار در معرفة النفس شده است ، و اگر كسى ادعا كند كه ادلّهء نقلى از آيات قرآنى و روايات مأثور در معرفة النفس و تجرّد و بقا و اطوار او شايد از هزار بگذرد گزاف نگفته است . علماى اسلام در معرفة النفس و تهذيب و تزكيهء آن كتابها نوشته‌اند و مهمترين آنها فصوص و فتوحات شيخ اكبر محيى الدين ابو عبد اللّه محمد بن على بن محمد طائى حاتمى اندلسى متوفى 638 ه . ق است . اميدوارم با همّت عالى و رغبت كافى دوستان ، در سايهء توفيق خداوند عالم ، در آيندهء نزديكى به درس و بحث آنها نايل آييم و راه تحصيل سعادت ابدى خود را كه تقرّب و تشبّه به جمال مطلق و كمال مطلق و جلال مطلق است بپيماييم .\r\nدر قوايم الانوار و طوالع الاسرار ( ص 51 ) گويد : و الخبر المروىّ عن رسول اللّه صلّى اللّه عليه و إله اطلبوا لعلم ولو بالصّين ، فسّر الإمام الصّادق عليه السّلام ذلك العلم بقوله : هو علم معرفة النّفس و فيها معرفة الرّبّ . « 1 »\r\nعلى بن ربّن طبرى ، كه از قدماى اطباست ، در اوّل مقالهء دوم نوع دوم فردوس الحكمة در طب گويد : قال ارسطوطيلس ( همان ارسطوست ) الفيلسوف : انّ العلم بالنّفس النّاطقة اكبر من سائر العلوم لأنّ من عرفها فقد عرف ذاته و من عرف ذاته قوى على معرفة اللّه . و پس از نقل كلام ارسطو ، خود گويد : و قد صدق الفيلسوف فإنّ من جهل نفسه و حواسّه كان لغير ذلك اجهل .\r\n\r\n\r\n","description":"","footnote":"\r\n( 1 ) . مصباح الشريعة . قال على عليه السّلام : اطلبوا العلم ولو بالصين و هو علم معرفة النفس و فيه معرفة الرّب جلّ و عزّ . ( كتاب المبين كرمانى ، ج 2 ، ص 252 ) .\r\n","page_name":" 531 ","page_number":541},
  {"content":"\r\n\r\n\r\nدرس صد و بيست و هشتم\r\nاكنون به شرح صحيفهء نفس ناطقهء انسانى مىپردازيم . چنان كه در علم طبّ جسمانى يكى از شعب آن علم تشريح است كه آن را كالبدشناسى مىگويند ، در طب روحانى نيز يكى از شعب آن شرح صحيفهء نفس ناطقهء انسانى و تشريح قواى اين جوهر نورانى و بيان فروع اين شجرهء طيّبهء طوباى الهى است .\r\nبيش از صد درس را گذرانديم و دانستى كه عمدهء نظر ما در اين دروس ، معرفت نفس است ، كه خودشناسى اساس ديگر شناسائيهاست و طريق معرفت به ماوراى طبيعت و به خداشناسى است ، و علمى كه در حقيقت انسان را به كار مىآيد و او را از زيان باز مىدارد و به سعادت ابدى مىرساند ، همين علم است . انسان كه خود را نشناخت چگونه خدايش را مىشناسد ؟ عارف صنايى را در حديقه اشعارى نغز است كه در غرض ديگر آورده است و ما بدان بر اين غرض تمسّك مىجوييم :\r\n اى شده از شناخت خود عاجز * كى شناسى خداى را هرگز\r\nچون تو در علم خود زبون باشى * عارف كردگار چون باشى\r\nآنك او نفس خويش نشناسد * نفس ديگر كسى چه پرماسد « 1 »\r\nوانك او را دست و پاى را داند * او چگونه خداى را داند \r\nمعرفت نفس گردنه‌اى سهمگين و سنگين است كه بسيارى از خاكيان ، در علوم تجربى و طبيعى ، كه علوم حسى است ، در دشت وسيع طبيعت تا قدرى سير كرده‌اند ؛ ولى همين كه به اين كتل رسيده‌اند كه حسّ از صعود آن عاجز است روى برتافتند و بر ارباب معرفت تاختند ، و از اين گردنه ، كه در حقيقت پلى عظيم از طبيعت به ماوراى آن كه عوالم فسيح الهى است و طبيعت با همه رعنايى و زيبايى و دلربائيش سايه‌اى از\r\n\r\n\r\n","description":"","footnote":"\r\n( 1 ) . پرماس با ميم بر وزن كرباس ، به معنى لمس و لامسه باشد كه دست بر جايى سودن است و به معنى علم و دانستن و خلاصى و نجات و يازيدن يعنى دراز كردن و نمو و باليدن هم هست ، و به معنى پرداختن هم آمده است .\r\n","page_name":" 532 ","page_number":542},
  {"content":"\r\n\r\nآن است ، غافل ماندند و با آن به عناد و انكار برخاستند .  ذلِكَ مَبْلَغُهُمْ مِنَ الْعِلْمِ  ( نجم 53 : 31 ) . عارف رومى در اوّل دفتر دوم مثنوى گويد :\r\n آفتاب معرفت را نقل نيست * مشرق او غير جان و عقل نيست\r\nحِسّ خُفّاشت سوى مغرب دوان * حِسّ دُر پاشت سوى مشرق روان\r\nراه حس راه خرانست اى سوار * اى خران را تو مزاحم ، شرم دار\r\nپنج حسى هست جز اين پنج حس * آن چو زرّ سرخ و اين حسها چو مس\r\nاندر آن بازار كاهل محشرند * حسّ مس را چون حسِ زركى خرند ؟\r\nحسّ ابدان قوتِ ظلمت مىخورد * حس جان از آفتابى مىچرد\r\nگر بديدى حس حيوان شاه را * پس بديدى گاو و خر اللّه را\r\nگر نبودى حسّ ديگر مر ترا * جز حس حيوان ز بيرون هوا\r\nپس بنى آدم مكرّم كى بُدى ؟ * كى به حسّ مشترك مَحرَم شدى ؟\r\nگر تو كورى ، نيست بر اعمى حرج * ورنه رو ، كالصّبر مِفتاحُ الفَرَج \r\nدر مكتب و منطق ارباب معارف آنسويى ، ورقاى نفس ناطقهء انسانى را دو نيروى بينش و كنش است ، كه آن را عقل نظرى گويند و اين را عقل عملى ، كه به منزلت دو بال وىاند . اين دو قوه بايد به فعل آيند تا انسان بتواند به آسمانهاى حقائق و انوار معارف طيران كند و به ذروهء رفعت و سعادت ابدى خود ارتقا نمايد .\r\nاگر توفيق رفيق گردد كه در تشريح نفس ناطقهء انسانى ، نمط سوم اشارات شيخ را ، كه سى فصل و يا به عبارت ديگر سى بند در نفس است ، ترجمه و شرح كنيم و با بضاعت مزجات خود عرايضى كه داريم تقديم بداريم ، كارى كرده‌ايم .\r\nبه قول حافظ :\r\n آن كس است اهل بشارت داند * نكته‌ها هست بسى محرم اسرار كجاست ؟ \r\nاميد است كه توفيق آن را بيابيم .\r\nاكنون به اختلاف آراء و مذاهب در حقيقت نفس مىپردازيم :\r\n\r\n","description":"","footnote":"","page_name":" 533 ","page_number":543},
  {"content":"\r\n\r\nعلامه شيخ بهايى در اواخر كشكول ( چاپ نجم الدوله ، ص 564 ) گويد :\r\nمذاهب در حقيقت نفس ، اعنى آن كه هر كس به قول خود « من » بدان اشارات مىكند ، بسيار است ، و آنچه بر السنه دائر است و در كتب مشهور مذكور است چهارده مذهب است :\r\n1 ) اين هيكل محسوس كه از آن به بدن تعبير مىشود ، نفس است .\r\n2 ) قلب ، اعنى عضو صنوبرى لحمانى مخصوص ، نفس است .\r\n3 ) نفس همان دماغ است .\r\n4 ) نفس اجزاى لا يتجزاى در قلب است ، و اين مذهب نظّام و پيروان اوست .\r\n5 ) نفس اعضاى اصليّهء متولّد از منى است .\r\n6 ) نفس همان مزاج است .\r\n7 ) نفس همان روح حيوانى است . و قريب به اين مذهب است آن كه گفت نفس جسم لطيف سارى در بدن است ، مانند سريان آب در گل و روغن در كنجد .\r\n8 ) نفس همان آب است .\r\n9 ) نفس آتش و حرارت غريزى است .\r\n10 ) نفس همان نفس ( دم ) است .\r\n11 ) نفس خود واجب تعالى است ،  تَعالى عَمَّا يَقُولُونَ عُلُوًّا كَبِيراً  « 1 » .\r\n12 ) نفس همان اركان اربعه است .\r\n13 ) نفس صورت نوعيهء قائم به مادّهء بدن است ، و اين مذهب طبيعيون است .\r\n14 ) نفس جوهر مجرّد از مادهء جسمانى و عوارض جسمانى است ، او را تعلّق به بدن است ، تعلّق تدبير و تصرف ، و موت قطع اين تعلق است . اين مذهب ، مذهب حكماى الهى و اكابر صوفيه و اشراقيّون است ، و رأى محققين از متكلمين ، مانند امام رازى و غزالى و محقق طوسى و غيرشان از اعلام ، بر اين مذهب استقرار دارد ؛ و اين مذهب همانى است كه جميع كتب آسمانى به آن اشارت فرموده‌اند و\r\n\r\n\r\n","description":"","footnote":"\r\n( 1 ) . اسراء 17 : 43 .\r\n","page_name":" 534 ","page_number":544},
  {"content":"\r\n\r\nهمهء اخبار نبوى ( يعنى گفتار همهء انبياء ) بر آن مطابق است ، و امارات حدسى و مكاشفات ذوقى بدان مىكشاند .\r\n برو اين دام بر مرغ دگر نه * كه عنقا را بلندست آشيانه \r\nاين بود گفتار علامه بهايى در كشكول كه نقل به ترجمه كرده‌ايم « 1 » . از براهينى كه در تجرّد نفس ناطقه در دروس گذشته آورده‌ايم دانستى كه مذهب حق همان چهاردهم است كه نفس جوهر روحانى است ؛ و براهين ديگر نيز داريم كه اگر صلاح ديديم در وقتش عنوان مىكنيم . و ما تاكنون ادله عقلى بسيار ، غير از آيات قرآنى و روايات سفراى وحى و اقوال اعاظم حكما و اكابر عرفا ، در اين موضوع معتنى به و مهمّ گرد آورده‌ايم .\r\nبدان كه جمهور صحابهء رسول اللّه صلّى اللّه عليه و إله و تابعين و اعاظم حكماى الهى و اكابر عرفا و قدماى علماى بزرگ اماميّه ، چون ابن بابويه و شيخ مفيد و علم الهدى سيد مرتضى و بنى نوبخت ، كه از آيات وحى و منابع علمى ائمهء معصومين خود استفاده كرده‌اند ، و نيز علماى بنام اهل تسنن ، چون غزالى و فخر رازى ، همگى در اين اعتقاد متفق‌اند كه انسان غير از اين هيكل محسوس است ، بلكه جوهر روحانى قائم به ذات خود است و به خرابى بدن فانى نمىشود و بعد از موت كه همان قطع تعلّق نفس به بدن است ، باقى و درّاك است ، و مدار تكليف فهميدن همين اصل اساسى است ؛ جز اين كه بعضى از متكلّمين اسلامى ، به ظواهر برخى از روايات مأثور و احيانا بعضى از آيات ، قائل آرايى قائل شده‌اند ، از آن جمله مذهب چهارم و پنجم و بخصوص آن كه قريب به قول هفتم بود كه « نفس جسم لطيف سارى در بدن است » . اين گروه ملائكه\r\n\r\n\r\n","description":"","footnote":"\r\n( 1 ) . فصل دوم مقالهء اولى نفس شفا ( ج 1 رحلى ، ص 282 ) در تعديد مذاهب قدما در نفس است ، و جلد چهارم اسفار ( ص 59 ) پس از نقل آنها از شفا بحث و تحقيق دارد . و همچنين در جلد چهاردهم بحار ، باب حقيقة النفس و الروح و احوالهما ( چاپ كمپانى ، ص 387 - 391 و ص 408 ) چهارده مذهب مذكور را از محقق كاشانى در روض الجنان ، به همان عبارت شيخ در كشكول نقل كرده است . ظاهرا شيخ در كشكول از همان روض الجنان نقل كرده است .\r\n","page_name":" 535 ","page_number":545},
  {"content":"\r\n\r\nرا ، كه با اختلاف مراتب وجوديشان عقول مفارقه و نفوس مدبّره‌اند ، نيز اجسام لطيف مىدانند . و اين لطيف كه اينان مىگويند غير از لطيف بدان معنايى است كه يكى از اسماء اللّه تعالى است مثل  أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ  ( ملك 67 : 15 ) .\r\nلطيف ، بدين معنى كه اينان مىگويند ، جسم رقيق و روان است ؛ مثل اين كه بگويى هوا از آب لطيفتر است ، و آب از خاك . و بر مبناى اين پندارشان چيزهايى در كتب عقايد اسلامى ، كه همان كتب كلامى آنان است ، نوشته‌اند . و ما ، چون در مسير علمى خودمان با نور برهان پيش مىرويم ، اكنون متعرّض مبانى آرايشان نمىشويم تا وقت آن فرا رسد .\r\nو بدان كه روح ، به اشتراك اسم ، در آيات و روايات و در كتب حكمت و طب ، به معانى بسيارى اطلاق مىشود كه در همين دروس بيان مىكنيم ؛ و اينك غرض ما در تميز روح بخارى و روح انسانى است . طبيب كه در كتب طب مىگويد روح ، يعنى روح بخارى و در بعد شرح مىدهيم .\r\nقاضى عبد الله بن عمر بيضاوى در طوالع الانوار و شمس الدين محمود اصفهانى در شرح آن ، به نام مطالع الانظار ، چنين گفته‌اند كه منكرين تجرّد نفس ناطقه را اختلاف است : ابن راوندى گويد نفس جزء لا يتجزّى در قلب است . و نظّام گويد : نفس اجسام لطيف سارى در بدن است ، از اوّل عمر تا آخر آن باقى است و منحل نمىگردد و فاسد نمىشود . تا در بدن سارى است بدن زنده است ، و چون از آن جدا شد بدن مرده است . ( هامش ص 388 ج 1 شرح مواقف و چند كتاب ديگر كلامى ، چاپ مصر )\r\nبنابراين نقل ، مذهب چهارم رأى ابن راوندى است ، و نظّام را مذهب ديگر است كه غير از چهارده مذهب مذكور است . ابو الحسن اشعرى در مقالات الاسلاميين ( ج 1 ط مصر ، ص 125 ) گويد : « قومى از نظّاميهء زمان ما قائل‌اند كه انسان جزء لا يتجزّ است » . و نيز در همان متن و شرح آورده‌اند : كه بعضى گفته‌اند نفس اخلاط اربعه است كه صفرا و دم و بلغم و سوداست . پس در مذهب دوازدهم ، مقصود از اركان اربعه\r\n\r\n","description":"","footnote":"","page_name":" 536 ","page_number":546},
  {"content":"\r\n\r\nاخلاط اربعه است .\r\nو نيز گفته‌اند كه بعضى بر اين عقيدت‌اند كه نفس قوه‌اى است در دماغ كه مبدأ حس و حركت است ، و بعضى بر اين عقيدت كه نفس قوه‌اى است در قلب كه مبدأ حيات در بدن است . پس مقصود مذهب دوم و سوم نيز بايد به همين معنى باشد ، نه فقط جسم قلب و دماغ ؛ و بايد همين معنى را ، كه بودن قوه‌اى خاص در بدن باشد ، در مذهب اوّل نيز اعتبار كرد ، و گرنه صرف كالبد بىجان نفس نيست .\r\nمذهب يازدهم اگر سخنى به رمز باشد قابل تصديق است ، كه نفس انسانى در صراط تكامل خليفة الله مىشود و باذن الله خوارق عادات و معجزات و تصّرف در مادهء كاينات و دست تسلط بر كلمات وجوديّه تواند داشته باشد و كار خدايى كند .\r\nآن بيت كه شيخ بهائى در آخر آورده است ، از ديوان حافظ شيرين سخن است ، اى ، طاير عرش آشيانه ! عنقا سيمرغ است . سيمرغ مرغى است كه بر سر شجرهء طيّبهء طوبى ، كه درخت بهشتى بسيار عظيم است ، آشيان دارد كه عنقا را بلند است آشيانه . صفير سيمرغ بيدار كنندهء خفتگان است . اى سالك راه ، گوهر شب افروز ، كه آن را گوهر شب چراغ گويند ، روشنى او از درخت طوبى است ، و درخت طوبى در كوههاى قاف است ، و كوه قاف گرد جهان در آمده است : هو اسم الجبل المحيط بالأرض . به سر منزل عنقا رسيدن مرغ سليمان بايد كه منطق طير داند ؛  عُلِّمْنا مَنْطِقَ الطَّيْرِ  « 1 »  أَحَطْتُ بِما لَمْ تُحِطْ بِهِ  « 2 » . آن شيرين سخن با من هم دهن است كه :\r\n من به سر منزل عنقا نه به خود بردم راه * قطع اين مرحله با مرغ سليمان كردم \r\nآفرين بر همتش كه باز گويد :\r\n تو و طوبى و ما و قامت يار * فكر هر كس به قدر همت اوست \r\n\r\n\r\n","description":"","footnote":"\r\n( 1 ) . نمل 27 : 16 .\r\n( 2 ) . نمل 27 : 22 .\r\n","page_name":" 537 ","page_number":547},
  {"content":"\r\n\r\n\r\nدرس صد و بيست و نهم\r\nسخن در تعريف روح بخارى است . چنان كه گفته‌ايم ، لفظ روح را ، به اشتراك اسم ، معانى متعدد است . روحى كه در كتب طب استعمال مىگردد غير از روح به معنى نفس ناطقهء انسانى است . و مىتوان گفت كه بحث روح از روح بخارى شروع و به روح القدس و روح اللّه منتهى مىگردد . چنان كه طبيب دل و قلب مىگويد و مقصودش همان عضو صنوبرى لحمى مخصوص است كه در جانب چپ انسان قرار دارد و يكى از اعضاى بدن اوست ؛ ولى قلب را در قرآن و روايات و در اصطلاح حكمت و عرفان معنى ديگر است كه يكى از مراتب شامخ وجودى نفس ناطقهء انسانى است ، كه حقيقتى وراى عالم مادّه و احكام مادّه است . به قول حكيم سنايى در اواخر باب پنجم حديقه ( ص 339 ) :\r\n پارهء گوشت نام دل كردى * دل تحقيق را بِحِل كردى\r\nتو ز دل غافلى و بيخبرى * دگرست آن دل و تو خود دگرى\r\nاينت غبنى كه يك رمه جاهل * خوانده شكل صنوبرى را دل\r\nاين كه دل نام كرده‌اى بمجاز * رو به پيش سگان كوى انداز\r\nدل كه بر عقل مهترى دارد * نه به شكل صنوبرى دارد \r\nهمچنين روحى كه طبيب گويد با روحى كه الهى گويد : روح آن جسم است و روح اين با همهء درجات و مراتبش وراى جسم و جسمانى و فوق طبيعت مادّى است . شيخ رئيس در برخى از رسائلش گويد : روح بخارى را جان گويند و نفس ناطقه را روان « 1 » .\r\nروح بخارى چيست ؟ روح بخارى جسم رقيق سيّال حارّ متكوّن از عناصر امتزاج و مزاج يافته اعنى متكوّن از خون است و حامل قواى حس و حركت و غيرهما مىباشد ، و چون متكوّن از آنهاست از جنس آنهاست و مىتوانى به تعبير ديگر اين روح را دخانى متصاعد از آن طبايع مزاج يافته و عصاره‌اى به نام خون گرديده بدانى ،\r\n\r\n\r\n","description":"","footnote":"\r\n( 1 ) . اسفار ، ج 4 رحلى ، باب پنجم نفس ، اواسط فصل آخر ، ص 61 : و قد ذكره الشيخ فى بعض رسائله الخ .\r\n","page_name":" 538 ","page_number":548},
  {"content":"\r\n\r\nامّا دخانى رطب ، و اين دخان متصاعد فوق آنها را آسمان آنها خوانى ، و اين معنى را يكى از مظاهر آيهء كريمهء  ثُمَّ اسْتَوى إِلَى السَّماءِ وَ هِيَ دُخانٌ  ( فصّلت 41 : 12 ) قرار دهى .\r\nبه عبارت ديگر ، روح بخارى جسم لطيف گرم است كه از لطافت اخلاط اربعهء تن حاصل مىشود ، چنان كه اعضا از كثافت اخلاط متكوّن مىگردد ؛ و اين را روح حيوانى نيز خوانند و حامل قواست . و چون قوى اصناف سه گانهء حيوانى و نفسانى و طبيعىاند ، روح بخارى حامل آنها را نيز بر سه صنف دانسته‌اند و به صورت جمع ، ارواح بخارى گويند .\r\nدر كتب تشريح ، اعضاى انسان به رئيسه و غير رئيسه تقسيم شد . اعضاى رئيسه مبادى قوايىاند كه در بقاى شخص يا در بقاى نوع به آن اعضا نيازمندند . در بقاى شخص ، به سه عضو : يكى قلب كه مبدأ قوهء حيوانى است ، و ديگر دماغ كه مبدأ قوهء حس و حركت است ، و ديگر كبد كه مبدأ قوهء تغذيه است . و در بقاى نوع ، به چهار عضو كه همان سه چيز به اضافهء چهارمى كه انثيين است .\r\nبه بيان ديگر قوى بر سه قسم‌اند : قسمى قواى طبيعى كه در كبد است ، و قسمى قوهء حيوانى كه در قلب است ، و قسمى قوهء نفسانى كه در دماغ است .\r\nشيخ اشراق در پرتو نامه ، پس از تعديد قواى حواس باطنى انسان ( كه در دروس آتيه خواهد آمد ) ؛ گفت :\r\nحامل اين جمله قوّتها روح حيوانى است . و اين روح جسم لطيف گرم است كه از لطافت اخلاط تن حاصل مىشود ، همچو اعضا از كثافت آن ؛ و آن از تجويف چپ دل بيرون مىآيد ؛ و روح حيوانى خوانندش . و آن شاخ كه به دماغ رود و معتدل شود به تبريد دماغ ، آن را روح نفسانى خوانند ؛ و حس و حركت از اين شاخ حاصل مىشود . و آن شاخ كه به جگر رود ، قوّتهاى نباتى دهد ، چون غاذيه و غير آن ، و اين را روح طبيعى خوانند . و كسى را كه راه نفوذ اين روح به عضوى بسته شود آن روح كشته شود و آن عضو بميرد . و نيز اگر اندامى را محكم ببندند ، حالى تفسيده شود و روح از نايافت گذرگاه بازماند از نفوذ .\r\nاز آنچه كه گفته‌ايم دانسته شد كه اصل اين ارواح سه‌گانه همان روح حيات اعنى\r\n\r\n","description":"","footnote":"","page_name":" 539 ","page_number":549},
  {"content":"\r\n\r\nروح حيوانى است . و آن دوى ديگر ، كه روح نفسانى و روح طبيعىاند ، شعبه‌ها و شاخه‌هاى اويند ؛ كه چون به كبد رسد به نام روح طبيعى ، و چون به دماغ رسد به نام روح نفسانى موسوم گردد ، چنان كه در قلب به نام روح حيوانى ؛ و هر سه روح بخارىاند .\r\nحاج ميرزا محمد تقى طبيب شيرازى ، معروف به حاج ميرزا بابا و حاج آقا بابا و ملقب به ملك الاطبّاء ، در بيان اقسام ثلاثهء ارواح گويد : ( دانشمندان و سخن‌سرايان فارس ، تأليف محمد حسين ركن‌زاده آدميّت ، ج 4 ، ص 946 )\r\n سه قسم ارواح حامل شد چو محمول * كه بيش و كمتر از آن نيست معقول\r\nچو اصل جملگى روح حياتست * دو قسم ديگر از وى با ثباتست\r\nبدان خود روح حيوان نيست در دل * كه او از صفوت دم گشت حاصل\r\nچو آيد در كبد روح طبيعى است * كزو اعضا چو اغصان ربيعى است\r\nچو شد اندر دماغ و يافت تعديل * ز حيوانى به نفسى گشت تبديل \r\nمقصودش از مصراع نخستين اين است كه اين ارواح حامل قواى سه‌گانهء حيوانى و نفسانى و طبيعىاند ، و به لحاظ محمولشان كه اين سه قوه‌اند ، آن ارواح ، كه حامل‌اند ، به سه قسم منقسم‌اند .\r\nو اعضايى كه رئيس نيستند يا خادم اعضاى رئيسه‌اند و يا غير خادم ، و غير خادم نيز به اعضاى مرئوسه و غير مرئوسه منقسم است . اعضايى كه خادم اعضاى رئيسه‌اند ، مثل اعصاب كه خادم دماغ‌اند ، و شرايين كه خادم قلب‌اند ، و آورده كه خادم كبدند ، و اوعيهء منى كه خادم انثيين‌اند .\r\nاعضاى غير رئيسه و غير خادمه اعضايى هستند كه قوى از اعضاى رئيسه به سوى آنها جريان دارد ، چون كليه‌ها و معده و طحال ، كه به فارسى سپرز گوييم ، و رئه ، كه آن را شش خوانيم . اعضايى كه نه خادمه‌اند و نه رئيسه و نه مرئوسه آنهايى هستند كه خودشان به قواى غريزيه‌اى اختصاص دارند ، و از اعضاى رئيسه به سوى آنها قواى ديگرى جارى نمىگردد ، چون استخوانها و غضروفها .\r\n\r\n","description":"","footnote":"","page_name":" 540 ","page_number":550},
  {"content":"\r\n\r\n\r\nدرس صد و سىام\r\nدر درس قبل ، كلمات روح ، جان ، روح حياتى يا حيوانى ، روح طبيعى ، روح نفسى يا نفسانى ، قلب ، قوه ، همه به اصطلاح طبيب است ، و هر يك را اطلاقات گوناگون است ، چنان كه دربارهء روح اشاره كرده‌ايم كه از انزل مراتب ، كه بخارى است ، آغاز و به روح القدس و روح اللّه انجام مىيابد . همچنين جان ، كه شيخ رئيس گفته روح بخارى را جان گويند ، اين جانى است كه انسان و ديگر حيوانات ، مطلقا ، با عرض عريض مزاجشان در اعتدال ، داراى آن‌اند ؛ ولى فيلسوف كه اثبات مىكند ، حيوان غير انسان را روح و جان مجرّد به تجرّد برزخى است ، غير اين جان طبى است ، هر چند آن جان به واسطهء اين جان طبّى به بدن تعلّق دارد .\r\nو روح انسانى ، كه در مقام خيال مجرّد به تجرّد برخى و در مقام تعقل مجرّد به تجرّد عقلانى و براى آن مقام فوق تجرّد است ، غير از اين جان جسم لطيف كذا و كذاست . سعدى گويد :\r\n تن آدمى شريف است به جان آدميت * نه همين لباس زيباست نشان آدميت \r\nو همچنين مراد از روح نفسى يا نفسانى ، نفس ناطقه نيست ، هر چند روح بخارى نفسانى قائم به او و ظلّ اوست . و نيز مراد از روح حيوانى همين روح حياتى جسمانى است ، نه آن روح مجرّد به تجرّد برزخى حيوان كه باز اين روح حيوانى طبّى ظل او و قائم به اوست . و قوه را نيز اطلاقاتى است كه به وقتش به تفصيل عنوان مىشود . و در قلب نيز اشارتى در دروس گذشته شد . و طبيعت نيز در نظر طبيب و فيلسوف و عارف اطلاقاتى دارد .\r\nپس اگر گويى : « نفس جسم است و نفس جسم نيست » ، روا بود ، كه وحدت موضوع صادق نيست و تناقض نگفتى ، و دانستى كه در تناقض هشت وحدت شرط است . و نيز اگر گويى : « نفس جوهرى است پيدا و نفس جوهرى است ناپيدا » ، تناقض نگفتى ؛ و هكذا .\r\n\r\n","description":"","footnote":"","page_name":" 541 ","page_number":551},
  {"content":"\r\n\r\nمعلم ثانى ، ابو نصر فارابى را رساله‌اى موجز و بسيار مفيد در اطلاقات عقل است .\r\nبايد به تأسى وى رسائلى در اطلاقات روح و قلب و نفس و جز آنها نوشت .\r\nعلى بن ربّن طبرى ، كه از قدماى اطباست ، در فردوس الحكمه در طب ، مقالهء دوم نوع دوم آن را ، حاوى ده باب ، در جوهر بودن نفس ناطقه و تجرّد و بقاء و تدبير او در بدن و قوى و افعال او نوشته است ، و كلماتى بلند در نفس و عقل از فلاسفهء بزرگ حكايت كرده است .\r\nعلى بن ابى الحزم قرشى در كليات طب ( شرح نفيس ، ص 20 ) ، در ارواح بخارى ، گويد :\r\nالارواح و لا نعنى بها ما يسمّيه الفلاسفة النّفس النّاطقة كما يراد بها فى الكتب الإلهية بل نعنى بها جسما لطيفا بخاريّا يتكوّن عن لطافة الأخلاط كتكوّن الأعضاء عن كثيفها و الأرواح هى الحاملة للقوى .\r\nتبصره - حال كه ارواح بخارى سه‌گانه را دانسته‌ايم ، مذهب هفتم از مذاهب در حقيقت نفس ، كه در درس پيش نقل كرده‌ايم ، به خوبى معلوم مىگردد كه قائل آن نفس انسانى را همان روح بخارى مىداند كه به روح حيوانى و طبيعى نفسانى منقسم است .\r\nو قائل به اين مذهب و آن كه قريب به او بود ، كه گفت : « نفس جسم لطيف سارى در بدن است » ، هر دو ، قائل يك چيزند ؛ و در نتيجه حقيقتى براى انسان وراى جسم و طبيعت مادّى عنصرى قائل نيستند و موت را ، در واقع ، فنا و زوال انسان مىدانند . و به ادلّه‌اى كه در تجرّد و بقاى نفس ناطقهء انسانى اقامه و بيان كرده‌ايم و مىكنيم بطلان اين گونه مذاهب دانسته مىشود .\r\nتبصره - در نظر بدوى ، از ظاهر برخى از اقوال منقول از اهل بيت عصمت و وحى ، كه مربّيان و معلّمان روحانى بشرند ، گمان مىرود كه روح انسانى سارى در بدن است و موافق با مذهب هفتم مىنمايد كه نفس روح حيوانى و به عبارت ديگر ، جسم لطيف سارى در بدن است . مثل اين كه از امير المؤمنين على عليه السّلام نقل شد كه مثل روح در بدن مثل آب در گل است . مىدانيم كه آب در برگ گل سارى است ، و آب جسم سيّال است .\r\nاگر اين سخن از آن حضرت باشد و ظاهر آن اخذ گردد ، بايد روح جسم لطيف سارى\r\n\r\n","description":"","footnote":"","page_name":" 542 ","page_number":552},
  {"content":"\r\n\r\nدر بدن ، يعنى همان روح حيوانى باشد ؛ و نظاير آن در برخى از روايات ديده مىشود .\r\nدر اين گونه مسائل بايد گفت كه اصل دليل عقلى است و برهان عقلى متّبع است ، يعنى بايد ببينيم از دليل عقلى ناصع و خالص چه استفاده مىشود و برهان چه مىگويد ؛ و گرنه دور لازم مىآيد . در گفتار بزرگان بايد تأمل بسزا كرد . و به قول متأله سبزوارى در خطبهء اسرار الحكم : « تا مشكلى مىرسد تبادر به ردّ و انكار نكنيد ، كه مطالب عاليه را فهميدن هنر است نه ردّ و انكار . مثنوى :\r\n نكته‌ها چون تيغ فولادست تيز * گر ندارى تو سپر واپس گريز \r\nپس ، اگر روايت به طور مسلم و قطع معلوم شده است كه از معصوم صادر گرديده ، هر گاه به ظاهر معارض با برهان قطعى و يقينى است ، اگر ممكن است كه براى گفتارش محملى صحيح يافت فهو المراد ، و گرنه در آن توقف بايد كرد تا توفيق فهم آن فراهم گردد . به برهان عقلى يقين داريم كه كلام معصوم از هر گونه دغدغه و ناروايى و نارسايى معصوم است و تناقض و تضاد در احكام و افعال و اقوالشان نيست .\r\nامير المومنين على عليه السّلام بياناتى ديگر در تجرّد و بقاى نفس و مراتب نفس و عقل دارد كه اگر بخواهيم آيات و روايات را در اين موضوع نقل كنيم خود مستلزم تدوين كتابى بزرگ خواهد بود .\r\nطنطاوى را در كتاب الارواح سخنى بلند است كه مىگويد :\r\nمدار هر دين بر امر است : يكى وجود اللّه تعالى ، و ديگر بقاى ارواح انسانها بعد از موت . و فضل هر دين به اين دو امر است ، و گرنه بايد حيات را باطل و وجود را بى ثمر گفت . ( نقل به ترجمه ) « 1 »\r\nبدان كه سفراى الهى حقائق و معارف را به فراخور استعداد و فهم مخاطب تنزل\r\n\r\n\r\n","description":"","footnote":"\r\n( 1 ) . انّ مدار كل دين على امرين اثنين وجود الله و بقاء الارواح بعد الموت و لا فضل لدين الّا بهذين فاذا لم يكونا فلا كفاءة لدين و لا فضل و لا مزية لنحلة بل تكون الحيوة باظلة و هذا الوجود به غير مزيّة و لا ثمرة و هذا هو اليأس المبين . ( ص 15 ) و بديهى است كه مراد ارواح انسانهاست .\r\n","page_name":" 543 ","page_number":553},
  {"content":"\r\n\r\nمىدادند و به قدر عقولشان با آنان سخن مىگفتند ، تا هيچ كس از سفره‌شان بىبهره نماند . تعبيرى ديگر دربارهء روح و جسد از امير المؤمنين عليه السّلام نيز منقول است و آن را شيخ بهايى در كشكول ( چاپ نجم الدوله ، ص 231 ) به اين صورت آورده است : « نقل عن امير المؤمنين عليه السّلام انّه قال الروح فى الجسد كالمعنى فى اللّفظ » و پس از نقل اين عبارت گفت : « قال الصفدى و ما رأيت مثالا احسن من هذا . » و نيز در مجموعه‌اى نفيس كه محتوى چندين رساله در علوم عديده است آمده است كه « قال امير المؤمنين عليه السّلام : الرّوح فى الجسد كالمعنى فى اللّفظ » « 1 » .\r\nفرض بفرماييد مصحفى كه در دست داريد يا ديگر كتب و نوشته‌ها را كه مىخوانيد ، هر كلمه را معنى يا معانى متعدد است . آيا اين كلمات ، معانى خودشان را در بردارند به طورى كه محتواى آنها همان معانى است كه در آنهاست ؟ كتاب جز اين است كه كاغذ و مركب است ؟ و كاغذ يا چوب و سنگ و استخوان و پوست و غيرها كه بر آنها مىنويسند جز اين است كه جمادات‌اند و مركب و غير آن جز اين است كه جمادند ؟ و يا اگر بر چوب و سنگ و ديگر چيزها كلمات و عباراتى حكّ كرده‌اند ، غير از اين است كه در همان جمادات گوديهايى پديد آمده است ؟ و يا اين كه از ريگ و خاك و نخ و پشم و غيرها كلمات و اشعار و عبارات بر روى فرشها و زمينها و چيزهاى ديگر ترسيم مىگردد ، جز اين است كه همه جمادات تو پرند و همه را معانى است ؟ آيا معانى در اين كلمات به طور مظروف در ظرف قرار دارند ؟ آيا اين پنبه و پشم و اين سنگ و ريگها حاوى و ظرف حقائق مجرّده‌اند ؟ مگر بسيارى از معانى كلمات حقائق مرسله و مفاهيم مطلقه نيستند ؟ آيا ممكن است كه اين معانى مجرّده مظروف اين الفاظ و نوشته‌ها و اين الفاظ ظروف آنها باشد ؟ مگر در دروس گذشته برهان اقامه نكرده‌ايم كه جسم و جسمانى وعاى كليّات مرسلهء مجرّده نمىگردند ؟\r\nمگر چندين دليل اقامه نكرده‌ايم كه علوم و معارف گوهرهايى از عالم امر و ماوراى\r\n\r\n\r\n","description":"","footnote":"\r\n( 1 ) . اين مجموعه متعلق به كتابخانهء محقّر اين حقير است .\r\n","page_name":" 544 ","page_number":554},
  {"content":"\r\n\r\nطبيعت‌اند ؟ و در عين حال بايد بگوييم كه اين الفاظ بكلّى از معانى خود بريده و گسيخته‌اند و هيچ گونه ربط و تعلق بين آنها و معانى آنها نيست و يا اين كه دلالت وضعى دارند و ارتباطى وضعى بين آنها و معانى آنها وجود دارد ؟ بديهى است كه الفاظ را با معانى ارتباط وضعى است ، و تا براى انسان علم به وضع حاصل نگردد از الفاظ معانى آنها نيز براى او حاصل نمىگردد . آيا الفاظ و عبارات را جز اين كه علامات و امارات و حكايات براى معانى گفتن ، كه انسان از شنيدن و ديدن آنها و يا به نحو ديگر از احساس و پى بردن به آنها به حسب علم به وضع منتقل به معانى آنها مىگردد ، چيز ديگرى مىتوان گفت ؟ پس لفظ چيزى است و معنى چيز ديگر . آيا نسبت بدن يا جسد با روح اين چنين است ؟\r\n\r\nدرس صد و سى و يكم\r\nاين درس در پيرامون همان موضوع تبصرهء دوم درس قبل است كه نسبت روح با بدن و معنى با لفظ چگونه است . دانستيم كه لفظ ظرف معنى نيست ؛ و تعبير معنى در لفظ را ، اگر بخواهيم به طور جمود در ظاهر عبارت معتبر بدانيم ، نادرست مىنمايد ؛ بلكه اين گونه بيانات را بايد به عنوان تقريب واقع به ذهن ، در لباس تنظير و تشبيه و تمثيل ، دانست و جهت آن را دريافت ، كه بدين لحاظ البته درست خواهد بود ؛ و در مثال لازم نيست كه در همهء جهات بين طرفين تشبيه ، كه مشبّه و مشبّه‌به باشند ، مشابهت باشد ، بلكه بايد ديد وجه تشبيه چيست ؛ مثلا وقتى كه گفتيم : « زيد مانند شير است » ، مراد اين است كه زيد دلير است نه اين كه در ديگر احوال و اوصاف و اندام شير شريك است . در عبارت فوق كه « روح در جسد مانند معنى در لفظ است » ، اگر مراد از روح همان روح بخارى باشد تشبيه نادرست است ، زيرا روح بخارى در بدن است و سارى در اوست ولى معنى در لفظ چنين نيست ؛ و اگر به معنى نفس ناطقه بگيريم ، با كلمهء « در » ، كه مفيد ظرفيت است ، نادرست مىنمايد ، زيرا اگر گفته شود : « جسد يا بدن در روح است » اولى و اصوب است از اين كه بگوييم : « روح در جسد است » ، علاوه\r\n\r\n","description":"","footnote":"","page_name":" 545 ","page_number":555},
  {"content":"\r\n\r\nاين كه بدن قائم به نفس ناطقه و نفس ناطقه قائم بر آن است و لفظ با معنى اين چنين نيست .\r\nمسلما معنى دوم مراد است ، و كلمهء « در » مفيد صرف تعلّق و ربط است ، چنان كه در مشبه‌به ، اعنى معنى در لفظ ، است . و محطّ نظر اين است كه همانطور كه معنى و لفظ در عين حال با هم ارتباط وضعى دارند و در حقيقت دو چيزند كه لفظ چيزى است و معنى چيز ديگر و خارج از او ، همچنين جسد با روح كه روح در واقع وراى جسد است و گوهرى خارج از اوست هر چند با او تعلّق تصرّف و تدبّر دارد . پس اين عبارت مىفهماند كه روح همان نفس ناطقهء انسانى است و خارج از بدن و وراى آن است ولى با او نحوهء تعلقى دارد . لذا صفدى آن را ستود و تحسين كرد .\r\nاز اين توجيه و تقريرى كه تقديم داشتيم معلوم مىشود كه در آن عبارت نخستين كه « مثل روح در بدن مثل آب در گل است » مراد از روح روح بخارى نيست ، بلكه يكى از مراتب نفس را ، كه تجلّى او در بدن و قوام و قيام بدن به آن است ، بيان فرموده است ؛ و به عبارت اخرى مىرساند كه بدن مرتبهء نازلهء نفس است ، در مقام طبع مانند آب در برگ گل است ، و در مقام خيال و وهم و عقل چون معنى در لفظ است ، و در مقام فوق عقل فوق نسبت معنى در لفظ . پس نفس ناطقه از جهت قرب با بدن مانند آب در گل و از جهت بعد فوق نسبت معنى در لفظ است .\r\nخواهى گفت كه در عبارت قائل به مذهب هفتم كه گفت نفس همان روح حيوانى است اين گونه توجيهات نمىكنيد يعنى مراد او هم اين باشد كه روح حيوانى مرتبه نازله نفس ناطقه و پرتوى از روح مجرد انسانى باشد و ايراد و اعتراض بر قائل آن وارد نيايد ؟\r\nدر جواب گوييم اگر قائل اين قول را قول ديگرى در بقاى نفس ناطقه پس از مرگ و تجرّد روح انسان مىبود و به اين لطيفهء الهيّه پى مىبرد ، بدون ترديد گفتار ديگرش را كه به ظاهر مشعر بر خلاف آن باشد توجيهى وجيه مىنموديم . ولى اين شخص مىگويد : نفس انسانى فقط همين روح حيوانى ، يعنى روح بخارى است و بس . با اين\r\n\r\n","description":"","footnote":"","page_name":" 546 ","page_number":556},
  {"content":"\r\n\r\nپندار ديگر چه جاى توجيه ؟ امّا امير المؤمنين را دهها بيانات عقلى و برهانى در تجرّد و بقاى روح انسانى است . از آن جمله مىفرمايد :\r\nو اللّه ما قلعت باب خيبر ، و قذفت به اربعين ذراعا لم تحسّ به اعضائى ، بقوّة جسديّة و لا حركة غذائيّة و لكنّى ايّدت بقوّة ملكوتيّه و نفس بنور ربّها مضيئة « 1 »\r\n( يعنى سوگند به خدا من به قوّت جسدى و حركت غذايى در از قلعهء خيبر بر نكندم كه آن را چهل ذراع به دور انداختم كه اعضايم آن را حس نكرده است ، و لكن به قوت ملكوتى و نفسى كه به نور ربّ خود فروزان است مؤيّد بودم . ) علاوه اين كه دانستى كه مدار هر دين بر دو امر است : يكى ايمان به وجود حق تعالى ، و ديگر اعتقاد به بقاى ارواح پس از موت .\r\nدر پيرامون بيان عرشى امير المؤمنين على عليه السّلام در قوّت ملكوتى نفوس اولياى الهى ، عارف رومى در اول دفتر سوم مثنوى گويد :\r\n قوّتت از قوت حق مىزهد * نز عروقى كز حرارت مىجهد\r\nاين چراغ شمس كو روشن بود * نز فتيله پنبه و روغن بود\r\nسقف گردون كو چنين دائم بود * نز طناب و استُنى قائم بود\r\nقوّت جبريل از مطبخ نبود * بود از ديدار خلّاق ودود\r\nهمچنين اين قوّت ابدال حق * هم ز حق دان نز طعام و از طبق \r\nو نيز عارف جامى در سلسلة الذهب در اشارهء به واقعهء خيبر گويد :\r\n آن على كش منم بجان بنده * سبلت نفس شوم را كنده\r\nبر صف اهل زَيغ با دل صاف * بهر اعلاى دين كشيده مصاف\r\nبوده از غايت فتوّت خويش * خالى از حول خويش و قوّت خويش \r\n\r\n\r\n","description":"","footnote":"\r\n( 1 ) . بشارة المصطفى لشيعة المرتضى ( طبع نجف ) ، ص 235 ؛ امالى شيخ صدوق ( طب ناصرى ) ، مجلس هفتاد و هفتم ، ص 307 .\r\n","page_name":" 547 ","page_number":557},
  {"content":"\r\n\r\n قدرت و فعل حق ازو زده سر * كنده بىخويشتن در خيبر\r\nخود چه خيبر كه چنبر گردون * پيش آن دست و پنجه بود زبون \r\nبنابر تحقيقى كه در لفظ و معنى گذشت ، اگر به طور توسّع در تعبير گويى : حروف و الفاظ ابدان‌اند و معانى ارواح ، مجازى ؛ و يا آنان را از ظروف و قوالب دانى و معانى را محتواى آنها خوانى ، هم وجهى است ؛ و يا آنان را روازن اين حقائق معانى دانى ، سزاست ؛ و يا آنان را اصنام و اظلال اينان پندارى ، رواست ؛ و اگر بر اين اعتقادى كه « معانى هرگز اندر حرف نايد / كه بحر قلزم اندر ظرف نايد » درست است ؛ و يا آنان را علامات و امارات معانى دانى كه عالم به وضع از آنها به معانى منتقل مىگردد ، چه بهتر . مطلب عمده اين است كه بفهمى قضيه از چه قرار است .\r\nبه عنوان مزيد بصيرت ، حديث ديگر تقديم مىداريم . محمد بن حسن بن فرّوخ ، معروف به صفّار ، از قدماى علماى اماميه است ، وفاتش در سنهء دويست و نود هجرى در قم بود ، وى صاحب كتابى بسيار ارزشمند ، به نام بصائر الدرجات است . اين كتاب از اصول معتبر اماميّه است . كلينى ، صاحب كافى ، و غير او از آن روايت مىكنند . آن جناب در بصائر ، به اسنادش از مفضّل ، از امام صادق عليه السّلام چنين روايت كرده است :\r\nقال مثل روح الموءمن و بدنه كجوهرة فى صندوق اذا اخرجت الجوهرة منه طرح الصّندوق و لم يعبابه ، و قال انّ الأرواح لا تمازج البدن و لا تواكله و إنّما هى كلل للبدن محيطة به ( بحار طبع كمپانى ، ج 14 ، ص 398 ) .\r\n( يعنى مثل روح مؤمن و بدنش مانند دانهء گوهرى در صندوقى است ، هر گاه آن را از صندوق بيرون برند صندوق به كنار انداخته مىگردد و بدان اعتنايى نمىشود . و امام فرمود ارواح با بدن آميخته نيستند و كار بدن را به خودش وانمىگذارند ، و همانا كه ارواح براى بدن كلّه‌هاى محيط به آن‌اند . )\r\nچنان كه در اين حديث ملاحظه مىفرماييد ، امام روح و بدن را به دانهء گوهر و صندوق مثل زده و تشبيه كرده است . اين گونه تعبيرات براى تقريب اذهان به حقائق واقعى اشياست ، تا بشود كه اشياء را كماهى ارائه دهند . امام نفرمود كه روح در بدن\r\n\r\n","description":"","footnote":"","page_name":" 548 ","page_number":558},
  {"content":"\r\n\r\nاست آن چنان كه گوهر در صندوق است ، بلكه فرمود مثل آن چنين است . و در آخر روايت به تجرّد ارواح استدلال فرموده است كه « ارواح با بدن آميخته نيستند و بدن را به خودش وانمىگذارند » ، زيرا كه بدن قائم به روح است . و از اين كه فرمود : « با بدن آميخته نيستند » ، يقين داريم كه ارواح بخارى مراد نيست . و از اين كه فرمود : « بدن را به خودش وانمىگذارند » ، صريح است كه بدن استقلال به خود ندارد ، و تا دست تصرّف روح بالا سرش نباشد بدن نيست ، و آنگاه بدن است كه در تحت سيطره و سلطهء روح و شأنى از شئون و مظهر مجلايى از ظهور و بروز آثار روح باشد .\r\n« كلّه » ( به كسر اوّل و فتح ثانى ) جمع آن « كلل » ( به كسر اوّل و فتح ثانى ) و « كلال » و « كلّات » ( به كسر اوّل ) است . « كلّه » به معنى پردهء رقيق است و نيز آن جامهء رقيق است كه به شكل خيمه و چادر آن را برپا كنند با از پشه و امثال آن جلوگيرى كند و هم مانع از نفوذ هوا نباشد ، كه آن را « پشه‌بند » مىناميم و « پشه خانه » نيز گويند ؛ و همچنين پردهء باريكى را كه بر روى هودج اندازند ، « كلّه » گويند ؛ و « كلّه » نيز پرده‌اى است كه مانند خانه بدوزند و عروس را در آن آرايش كنند . حافظ گويد :\r\n مىدمد صبح و كِلّه بسته سحاب * الصبوح الصبوح يا اصحاب \r\n« سحاب » به معنى ابر است . مىگويد : ابر رقيق در فضا كلّه بسته ، كه هيأت بقعه بودن و به شكل پشه‌بند در آمدن ابر تنك و احاطهء آن را بر سطح زمين به كلّه تشبيه نموده است . حكيم خاقانى گويد :\r\n صبحدم چون كلّه بندد آه دود آساى من * چون شفق در خون نشيند جرغ « 1 » شب پيماى من \r\nدر حديث فوق ، امام صادق عليه السّلام احاطهء روح را از همه جانب به بدن ، از راه تشبيه معقول به محسوس ، مانند احاطهء كلّه بر هودج و نحو آن بيان كرده است ، كه گويا ارواح كلّه‌هاى ابدان‌اند .\r\n\r\n\r\n","description":"","footnote":"\r\n( 1 ) . جرغ ، چرغ است كه معرب چرخ معروف است و آن باز شكارى است و عربى آن صقر است . ( برهان قاطع )\r\n","page_name":" 549 ","page_number":559},
  {"content":"\r\n\r\n\r\nدرس صد و سى و دوم\r\nامروز دوشنبه غرهء محرّم هزار و چهارصد و يك هجرى قمرى مطابق نوزدهم آبان ماه هزار و سيصد و پنجاه و نه هجرى شمسى است كه مجددا توفيق ادراك محضر مبارك دوستان گرامى دست داد . اميدواريم كه در معرفة النفس گامى فراتر نهيم و با مدد اولياء الله به رموز و اسرار اين صحيفهء كاملهء الهيّه آشنايى بيشتر پيدا كنيم .\r\nچنان كه بارها گفته‌ايم ، بار دگر مىگوييم كه هيچ معرفتى چون معرفة النفس به كار انسان نمىآيد ، و سرمايهء همه سعادتها اين معرفت است ، و آن كه خود را نشناخت عاطل و باطل زيست و گوهر ذاتش را تباه كرد و براى هميشه بىبهره ماند .\r\nفيلسوف عرب ، ابو يوسف يعقوب بن اسحق كندى متوفى حدود 256 ه در رسالهء حدود و رسوم اشياء ، تعريف از قدما در حدّ فلسفه نقل كرده است ، قول پنجم اين است : « الفلسفة معرفة الإنسان نفسه . » ( رسائل كندى طبع مصر ، ص 173 ) ، يعنى فلسفه معرفت انسان نفس خودش راست يعنى ذاتش راست . كندى پس از مدح و تحسين حدّ مذكور كه گفت : « هذا قول شريف النّهايه بعيد الغور ، آن را تفسيرى فلسفى به اين بيان كرده است كه :\r\nاشياء منقسم به اجسام و غير اجسام‌اند ، و غير اجسام يا جواهرند و يا اعراض ، و انسان جسم و نفس و اعراض است ، و نفس جوهر غير جسم است ؛ پس هر گاه انسان خود را شناخت ، جسم را با اعراضش و عرض اوّل را و جوهرى را كه جسم نيست شناخت ؛ پس چون همهء اينها را شناخت كلّ را شناخت ؛ به اين علّت حكما انسان را عالم صغير ناميدند « 1 » .\r\n\r\n\r\n","description":"","footnote":"\r\n( 1 ) . و حدّوها ايضا فقالوا : الفلسفة معرفة الانسان نفسه ؛ و هذا قول شريف النهاية بعيد الغور . مثلا أقول : انّ الاشياء اذا كانت اجساما و لا اجسام ، و ما لا اجسام امّا جواهر و امّا أعراض و كان الانسان هو الجسم و\r\n","page_name":" 550 ","page_number":560},
  {"content":"\r\n\r\nتعريف فوق مأثور از سقراط حكيم و اتراب اوست . اهتمام سقراط را به معرفت نفس در دروس گذشته عنوان كرده‌ايم . نظر و هدف آنان در تعريف مذكور به مراتب عاليتر از تفسير فلسفى كندى است . كندى مىگويد : انسان از دو گونه جوهر و اعراض است ، يكى جوهر جسم و ديگر جوهر نفس كه جوهر غير جسم است . و اعراض را به طور مطلق نام برده است كه مىتوان گفت هم اعراض جسم و هم اعراض نفس . امّا اعراض جسم كه ظاهر است ، مانند سياهى و سفيدى و كوتاهى و بلندى و غيرها . و امّا اعراض نفس ، همهء كيفيات نفسانى از قبيل علم حصولى و شهوت و غضب و قدت و اراده و محبت و كراهت و شجاعت و كرم و حلم و حيا و خوف و نظائر آنها به تفصيل و بيانى كه در مبحث علم گفتگو خواهيم كرد .\r\nخلاصهء تفسير فلسفى كندى اين كه فلسفه معرفت به اشياست ، و اشيا يا اجسام‌اند و يا غير اجسام ، و غير اجسام يا جواهر مجرّده‌اند و يا اعراض ، و انسان هم كه اين سه چيز است ، پس چون خود را شناخت كل اشيا را شناخت . ولى آن كس كه گفت :\r\n« فلسفه معرفت انسان خودش راست » ، هر چند اين تفسير فلسفى را رد نمىكند ، و لكن معرفت نفس فقط شناختن دو گونه جوهر و اعراض نيست ؛ بلكه اين معرفتى است كه همهء معارف در او منطوى است ، و به خلافت الهيّه منتهى مىگردد ، و از آن تعبير به انسان كامل مىگردد ، و فارابى در تحصيل سعادت ( چاپ حيدر آباد ، ص 39 ) ، از آن تعبير به فيلسوف كامل على الاطلاق كرده است .\r\n\r\n\r\n","description":"","footnote":"\r\nالنّفس و الأعراض ، و كانت النفس جوهرا لا جسما ، فانّه اذا عرف ذاته عرف الجسم بأعراضه و العرض الاوّل و الجوهر الّذى هو لا جسم ؛ فإذن اذا علم ذلك جميعا فقد علم الكلّ ؛ و لهذه العلّة سمّى الحكماء الانسان العالم الأصغر .\r\nرسالهء مذكور كندى به انضمام چند رسالهء ديگرش ، با مقدمه‌اى علمى و تحقيقات و تعليقاتى ارزشمند از محمد عبد الهادى ابو ريده ، در مصر به طبع رسيده است . وى در مآخذ تعريفات ششگانهء فلسفه كه كندى نقل كرده است ، دربارهء تعريف فوق ، كه تعريف پنجم آن است ، گويد : امّا التعريف الخامس فهو الحكمة المشهورة المأثورة عن سقراط و غيره .\r\n","page_name":" 551 ","page_number":561},
  {"content":"\r\n\r\nدانستن ماهيات و مفاهيم كليّهء اشياء و معانى انشائيه يا انتزاعيه از آنها ، مثلا جسم چگونه جوهرى و نفس چگونه جوهرى است و معنى عرض چيست و چند مقوله است ، هر چند كمال است و لكن انسان به پروراندن نفس و معرفت آن ، به ادراك خاصّ حقائق عينى وجودات نائل مىگردد و كيفيت آثار و خواص وجودى آنها را مىيابد ، كه نيل به آن مستلزم سير و سلوكها و كتلها و گردنه‌ها پيمودن است . اين ادراك خاص ، در زبان اساطين معارف حقّه ، به ذوق تعبير مىشود كه بايد رسيد و چشيد . آن دانا شدن است و اين دارا شدن . هر چند هر دانايى به لحاظى دارايى است ، ولى آن كجا و اين كجا . آن دانايى نتيجهء تعريفاتىاند كه منتج تصوّرند و فوقش نتيجهء قياساتىاند كه منتج تصديق‌اند ؛ و هيچ يك اين دو ، در ادراك حقائق و وجدان آنها ، كافى نيستند ، چه اين ادراك فوق طور عقل است كه مسير علمى فلسفى است . از تعريف حلوا ، شنونده ممكن است كه معناى آن را به خوبى ادراك كند ؛ ولى اگر يك ذره حلوا را بچشد بهتر از هزار نحو تعريف به حدّ يا رسم آن است .\r\nبه عنوان نمونه ، چند جمله از گفتار اهل اين ذوق را به عرض برسانيم :\r\n1 - شيخ اكبر ، در فصّ شيثى فصوص الحكم ، در مقام تجلى ذاتى ، كه جز به صورت استعداد متجلّى له نيست ، گويد : و إذا ذقت هذا ذقت الغاية الّتى ليس فوقها غاية فى حق المخلوق الخ .\r\nعلّامه قيصرى در شرح آن گويد : اى اذا وجدت هذا المقام بالذّوق و الوجدان لا بالعلم و العرفان و حصل لك هذا التجلّى الذاتىّ فقد حصل لك الغاية و انتهيت إلى النّهاية لإنّ منتهى اسفار السّالكين الى اللّه هو الذّات لا غير .\r\n2 - و نيز فصّ عزيرى ، در اين كه علوم انبيا از وحى خاصّ الهى است گويد : و لمّا كانت الأنبياء صلوات اللّه عليهم لا تأخذ علومهم الّا من الوحى الخاصّ الإلهىّ فقلوبهم ساذجة من النّظر العقلىّ لعلمهم بقصور العقل من حيث نظره عن ادراك الأمور على ما هى عليه و الإخبار ايضا يقصر عن ادراك ما لا ينال الّا بالذّوق الخ .\r\n3 - و نيز در فص عيسوى ، در موضوع احياى عيسى روح الله عليه السّلام ، گويد : و هذه\r\n\r\n","description":"","footnote":"","page_name":" 552 ","page_number":562},
  {"content":"\r\n\r\nمسئلة لا يمكن ان تعرف الّا ذوقا الخ . شارح مذكور گويد : انّما كانت المسئلة لا تعرف الّا بالذّوق لأنّ المدرك لا يدرك شيئا ما كان الّا بما منه فيه و من لا يكون عنده من قوّة الإحياء و الخلق لا يقدر على ادراكه ذوقا فإنّ التعريفات لا تنتج الّا التصوّر و هو غير كاف فى ادراك الحقائق و وجدانها ، خصوصا فى الكيفيات ، لأنّها لا تحصل الّا بالذّوق و الوجدان كما لا يمكن معرفة لذّة الوقاع الّا بالذّوق الخ .\r\n4 - و نيز در فصّ ايوبى فرمايد : فكذلك علم الأذواق لا عن فكر و هو العلم الصّحيح و ما عداه فحدس و تخمين ليس بعلم اصلا .\r\n5 - حكيم متأله صاحب اسفار ، در فصل نهم موقف سوم الهيات آن ( ج 6 ط 2 ، ص 239 ) ، در علم بارى تعالى به ماسوى گويد : و الباحث اذا لم يكن له ذوق تامّ و كشف صحيح لم يمكنه الوصول الى ملاحظة احوال الحقائق الوجوديّة و أكثر هؤلاء القوم مدار بحثهم و تفتيشهم على احكام المفهومات الكلّية و هى موضوعات علومهم دون الإنّيّات الوجوديّة .\r\nاعتراضاتى كه عارف به فيلسوف دارد ، منشأ عمدهء آن همين اختلاف نظر است ؛ و ما به توفيقات الهى رساله‌اى در علم تدوين كرده‌ايم ، و اين مطلب و ديگر مطالب را به طور مستوفى در آن عنوان نموده‌ايم ، و اميدواريم در آيندهء نزديكى بتوانيم آن را در معرض درس و بحث شما قرار دهيم .\r\nاز بيانى كه كندى در تعريف انسان داشت كه انسان : جسم و نفس و اعراض است ، ممكن است كه براى شما سؤالى پيش بيايد كه اگر جسم مقوّم حقيقت انسان است ، پس از مفارقت و قطع علاقهء نفس از جسم ، كه بدن اوست ، آيا آن نفس را انسان نبايد گفت ؟ و جسم دخيل در قوام اوست ؟ و ما از براهين گذشته به بقاى ابدى نفس ناطقه قطع و يقين داريم .\r\nجواب اين است كه نظر كندى به انسان نشأهء عنصرى است ، كه مرتبهء نازلهء او بدن اوست ، و بدن عنصرى او جسم است .\r\nباز ممكن است كه سؤال ديگر براى شما پيش آيد كه اگر انسان جسم و نفس و\r\n\r\n","description":"","footnote":"","page_name":" 553 ","page_number":563},
  {"content":"\r\n\r\nاعراض است ، كدام جسم و اعراض در انسان عنصرى بودن او دخيل‌اند ؛ چه هر فرد انسان را بدنى خاصّ و آن را اعراضى خاص است ؛ بنابراين اگر ما زيد را با اين بدن و اعراض خاصّ انسان بدانيم ، بايد جز او ديگر افراد انسان ، انسان نباشند ؛ بلكه خود زيد ، كه اعراض او همواره در تبديل و تحوّل است ، با زوال اعراض خاص كنونى و تبديل آنها به اعراض ديگر بايد انسان نباشد ؛ بلكه جسم او هم قرار ندارد ، كه متن طبيعت خارجى جسم و عين وجود طبيعى او در حركت است و به تجدّد امثال ، آن فآن ، صورت و هيأت بدنى او محفوظ است ، كه از آن تعبير به حركت در جوهر و تجدّد امثال مىشود . پس زيد انسان كدام است و افراد جز او را به چه بيان انسان بدانيم ؟ وانگهى ، در دروس گذشته گفته‌ايم كه علم و عمل انسان سازند ؛ بنابراين هر فرد انسان خود انسانى ممتاز از ديگر انسانها مىباشد . پس چگونه همه را انسان به يك معنى مىدانيم و افراد يك نوع مىشماريم ؟\r\nجواب اين است كه افراد انسان هر يكى مصداق مفهوم كلّى انسان‌اند ، كه اين مفهوم عامّ نوع واحد كلّى است و بر همه افراد على السويه صادق است ، و جسم و عرض شخصى در آن دخالت ندارد . آن مفهوم عام بر انسان عنصرى و مثالى و عقلى صادق است ، چنان كه بر افراد اصناف گوناگون انسان ؛ امّا افراد عنصرى انسان ، در هر آن ، جسم خاص و اعراض خاص در فرد شخصى عنصرى بودن او دخيل‌اند ، ولى تبدّل و تجدّد آنها منافى با ثبات و قرار وحدت شخصيهء او نيست ، و علم و عمل هم انسان سازند ، به طورى كه انسانها اگر در اينجا افراد مندرج تحت يك نوع‌اند در آن سوى اين طبيعت انواع مندرج تحت يك جنس‌اند و هر فرد ساختهء بخصوصى است ، و آن سو را تعبير به آخرت و قيامت مىكنيم و قيامت قيامتى است .\r\n\r\nدرس صد و سى و سوم\r\nدر درس پيش به تفسير فلسفى و عرفانى اين حدّ فلسفه كه « الفلسفة معرفة الإنسان نفسه » تا اندازه‌اى آشنا شده‌ايم ، و هر چه پيشتر برويم بيشتر به اسرار اين\r\n\r\n","description":"","footnote":"","page_name":" 554 ","page_number":564},
  {"content":"\r\n\r\nكلمات جامعه آشنا مىشويم تا كم‌كم خودمان به حرف مىآييم كه ديگران بايد حرفهاى ما را تفسير كنند .\r\nنظير تعريف فوق ، از حيث بلندى و ارزشمندى آن ، اين است كه انسان به « مكيال و ميزان هر چيز » تعريف شده است . اين مطلب را شيخ رئيس ابن سينا در آخر فصل ششم مقالهء سوم الهيات شفا ( ص 446 ) نقل كرده است و گفت : قال بعضهم : انّ الإنسان يكيل كلّ شىء .\r\nبراى اين كه غرض شيخ از نقل و تفسير اين كلمهء وجيز عزيز روشن شود ، قسمتى از گفتارش را به اختصار ترجمه مىكنيم . شيخ ، در فصل نامبرده ، در تقابل وحدت و كثرت بحث كرده است ، و پس از آن كه هر يك از اقسام تقابل را بين آن دو رد كرده است اثبات نموده كه تقابل ميان آن دو بالعرض است نه بالذات ، يعنى تقابل لا حق و عارض آن دو مىگردد نه اين كه تقابل تضاد و يا تقابل عدم و ملكه و يا تقابل تناقض و يا تقابل تضايف ميانشان باشد . لحوق تقابل به وحدت و كثرت از اين روست كه وحدت ، از آن حيث كه مكيال است ، مقابل كثرت است ، از آن حيث كه مكيل است .\r\nوحدت و مكيال يك چيز نيستند بلكه ميانشان فرق است ؛ مكيال عارض وحدت مىگردد چنان كه علّت عارض او مىگردد ، كه وحدت علت پيدايش كثرت است .\r\nسه امر در واحد مكيال ملحوظ و معتبر است : يكى اين كه واحد مكيال هر چيز بايد از جنس آن چيز باشد لذا واحد اطوال طول ، و واحد عروض عرض ، و در مجسّمات مجسّم ، و در ازمنه زمان ، و در حركات حركت ، و در اوزان وزن و در الفاظ لفظ ، و در حروف حرف است .\r\nدوم اين كه جهد مىشود واحد هر چيز اصغر ما يمكن باشد تا تفاوت اندك باشد .\r\nبعضى از اشياء واحد آن بالطبع مفترض است ، چون دانهء گردو و خربزه ؛ و در بعضى بايد واحدى به وضع و قرارداد فرض شود ، پس آنچه كه زائد بر واحد است اكثر از واحد اخذ مىشود و آنچه كمتر از آن است اخذ نمىگردد .\r\nسه ديگر اين كه واحد مكيال بايد اظهر اشياء در آن جنس باشد ؛ مثلا واحد در\r\n\r\n","description":"","footnote":"","page_name":" 555 ","page_number":565},
  {"content":"\r\n\r\nاطوال وجب است ، و در عروض وجب در وجب ، و در مجسمات وجب در وجب در وجب ، و در حركات حركت متقدّر معلوم كه يك ساعت حركت فلكى سريع ( حركت شبانه روزى ) را مكيال حركات قرار مىدهند ، و همچنين زمان ساعت را مكيال ازمنه ، و در اثقال ثقل درهم و دينار ، و در ابعاد موسيقى ارخاى نغمه‌اى كه ربع طنينى است ، و در اصوات حرف مصوّت مقصور يا حرف ساكن يا مقطّع مقصور . خلاصه اين كه :\r\nمكيال مسانخ با مكيل و اصغر ما يمكن و اوضح ما يكون است .\r\n« و چون مكيل به واسطهء مكيال شناخته مىشود ، علم و حس هم در عداد مكيال اشياء معدود شده‌اند ، زيرا كه اشياء به آن دو دانسته مىشوند . و بعضى گفته است كه انسان هر چيز را كيل مىكند ، چه اين كه او را علم و حس است و به اين دو هر چيز را ادراك مىكند ، و سزاوار اين است كه علم و حس به معلوم و محسوس مكيل گردند و اين اصل باشد ، لكن گاهى مكيال نيز به مكيل كيل مىشود . » « 1 »\r\nاين بود قسمتى از گفتار شيخ در فصل مذكور كه به اختصار نقل به ترجمه كرده‌ايم .\r\nمىفرمايد چون علم و حس مدرك اشياءاند در عداد مكيال معدود شده‌اند ، و چون انسان داراى آن دو است پس انسان مكيال اشياست . البته اين تفسير را شأنى است ولى بايد در پيرامون آن مقدارى بحث كنيم :\r\nمحسوس از آن سلسله مدركاتى است كه با حس ، اعنى قوهء حاسه ، ادراك مىشود ؛ چه حس از قواى مدركه است كه در بعد به شرح آنها مىپردازيم . مدركات ما ، از محسوسات گرفته تا معقولات و مكاشفات ، همه معلومات ما هستند و مراتب علم‌اند . لذا در تفسير فوق كه گفت به واسطهء علم و حس اشياء ادراك مىشوند ، بايد علم به معنى عقل باشد كه مرتبهء عاليه است چنان كه حس مرتبهء دانيه ؛ و گرنه حس\r\n\r\n\r\n","description":"","footnote":"\r\n( 1 ) . لما كانّ المكيال يعرف به المكيل عدّ العلم و الحسّ كالمكاييل للاشياء فانّها تعلم بهما و قال بعضهم انّ الانسان يكيل كلّ شىء لأنّ له العلم و الحسّ و بهما يدرك كلّ شىء و بالحرى ان يكون العلم و الحسّ مكيلين بالمعلوم و المحسوس و ان يكون ذلك اصلا له لكنّه قد يقع ان يكال المكيال ايضا بالمكيل .\r\n","page_name":" 556 ","page_number":566},
  {"content":"\r\n\r\nخود مرتبه‌اى از علم است ولى عقل نيست ، و اطلاق هر يك از معقول و معلوم بر ديگرى شايع و ذايع است . مثلا تفتازانى در تهذيب منطق در بيان اكتساب بالنظر گويد :\r\nو هو ملاحظة المعقول لتحصيل المجهول . وانگهى علم و حس را از اين رو مكيال دانسته است ، كه اشياء به واسطهء اين دو دانسته مىشوند . پس بايد مراد قوهء عاقله و قوهء حاسّه باشد كه به سبب اين دو قوه مدركه اشياء ، چه معقول و چه محسوس يعنى چه ماوراى طبيعت و چه موجودات طبيعى ، ادراك مىشوند يعنى دانسته مىشوند . زيرا علم و ادراك ، در واقع ، يك امرند ؛ چنان كه در تفسير فوق يك بار تعبير شده است كه اشياء به علم و حس دانسته مىشوند ( فإنّها تعلم بهما ) ، و يك بار ديگر تعبير شده است كه انسان به اين دو اشياء را ادراك مىكند ( و بهما يدرك كلّ شىء ) . يا اين كه مراد از علم و حس ، معلوم و محسوس باشد كه معرّفات اشياء به حدّ يا به رسم قرار مىگيرند و قضايائى كه در اقيسه به عنوان صغرى و كبرى براى استنتاج به كار برده مىشوند . و در پايان گفت : سزاوار اين است كه علم و حس به معلوم و محسوس مكيل گردند و اين اصل باشد لكن گاهى مكيال نيز به مكيل كيل مىشود . بدان كه حقيقت امر اين است كه معلوم و محسوس ، هر يك ، يا بالذات است و يا بالعرض . مثلا انسان كه دست بر جسمى نهاد و برودت آن را ادراك كرد ، در واقع ، مدرك او كه يافتهء اوست آنى است كه آن را يافت ، و اين يافته در صقع ذات او بلكه خود اوست كه علم او بدان برودت است . اين علم را كه در خود دارد معلوم بالذات اوست ، و آن جسم ملموس خارجى معلوم بالعرض اوست ، كه آن بالذات حاكى اين بالعرض است .\r\nمطلب ديگر اين كه براى انسان ممكن است كه در هر فن قوه‌اى پيدا كند كه سرمايهء اقتدارش در آن فن گردد ، و بدان قوه يك‌يك مسائل آن را از هم تميز دهد ، و درست را از نادرست جدا كند ، و اگر آن فن از صنايع و حرف است تواند در خارج پياده كند ؛ اين سرمايه را ملكه و قوّه و منّه گويند كه موجب ملك و تسلّط و تبصّر و خبرگى انسان است ، خواه در معارف و حقائق ماوراى طبيعى و خواه در علوم طبيعى .\r\nو ديگر اين كه همهء مدركات ما معقولات و محسوسات نيستند ؛ بلكه موهومات و\r\n\r\n","description":"","footnote":"","page_name":" 557 ","page_number":567},
  {"content":"\r\n\r\nمتخيلات هم هستند كه با دو قوهء وهم و خيال ادراك مىشوند ، بلكه ادراكات فوق طور عقل هم هست . بنابراين در عبارت فوق كه گفتند اشياء با علم و حس دانسته مىشوند ، علاوه بر تذكرات نامبرده ، بايد در علم و حس تصرفى كرد و توسّعى قائل شد كه مثلا مادون عقل را به حساب حس بياوريم و يا ما فوق حس را به حساب عقل ، چنان كه در بعد خواهيم دانست كه وهم عقل ساقط شده است ، « 1 » و يا وجوه ديگر را احتمال دهيم .\r\nبراى زيادت بصيرت گوييم كه شيخ در رسالهء معراجيه ( ص 7 ) فرمود : « فرق ميان علم و عقل جز به نام نيست ، امّا در حقيقت يك قوّت است كه پذيرا و داناست ، همان كه پذيرد داند و همان كه داند پذيرد . الخ » شايد از اين گونه عبارات گمان رود كه حس هم عقل است ؛ مثلا در همين درس گفته‌ايم كه محسوس ما معلوم ماست ، پس حس علم است ، و اكنون از جناب شيخ نقل شد كه « فرق ميان علم و عقل جز به نام نيست » ، پس نتيجه اين كه حس هم عقل است ، به اين صورت : حس علم است ، و علم عقل است ، پس حس عقل است . جواب اين كه علم را مراتب است و حس مرتبه‌اى از آن است و عقل مرتبهء ديگر آن . در اين مرتبه فرق ميان علم و عقل جز به نام نيست . پس حد وسط تكرار نشد و كبراى قياس كلّى نيست كه هر علم عقل است .\r\nو نيز در عبارت ديگرش در رسالهء فوق ( ص 8 ) گويد : « حقيقت دريابنده را عقل گويند و حقيقت دريافتن را علم . الخ » اين كه گفت « حقيقت دريافتن را علم » ، شامل محسوس هم هست ، ولى حقيقت دريابنده يك جا قوهء عاقله است و يك جا قوهء حاسّه كه هر دو از شئون نفس ناطقه‌اند . پس مقصود اين است كه دريابندهء معقولات عقل است ، و يافته شدهء عقل علم است كه همان معقول است ، و فرق ميان معلوم و معقول در اين مرتبه جز به نام نيست .\r\n\r\n\r\n","description":"","footnote":"\r\n( 1 ) . الوهم كأنّه عقل ساقط عن مرتبته ( اسفار ، ج 1 رحلى ، مرحلهء دهم طرف اوّل ، فصل 13 ، ص 291 ) ؛ و جذوات ميرداماد ، طبع هند ، ص 94 : وهم بر سبيل استقلال و انفراد مدرك نيست .\r\n","page_name":" 558 ","page_number":568},
  {"content":"\r\n\r\nدر اين مقام نقل عبارت شيخ ، براى دانستن طايفه‌اى از معارف ، نيك سودمند است . وى در همين جاى رسالهء مذكور گويد :\r\nبدان كه حقيقت دريابنده را عقل گويند ، و حقيقت دريافتن را علم ؛ و چون بداند به خود دريابد و بپذيرد و ديدنى حقيقى ظاهر شود ، آن را بصيرت خوانند ؛ و چون در ادراك رود و نهايت ادراك طلبد ، تفكر گويند ؛ و چون بد از نيك جدا كند ، تميز گويند ؛ و چون آن جدا كرده را قبول كند ، حفظ خوانند ؛ و چون آشكارا خواهد كرد ، خاطر گويند ؛ و چون به ظهور نزديك رسد ، ذكر گويند ؛ و چون ارادت كشف مجرد شود ، عزم و نيت گويند ؛ و چون به زبان پيوندد ، كلام خوانند ؛ و چون در عبارت آيد ، قول خوانند ، و از اينجا در اعراض حسّى درافتد ؛ و چون در جسمانيات روان شود سرّ ؛ جملهء اين مقدمات را نطق خوانند و منبع اين قوّتها را نفس ناطقه خوانند .\r\nشرف آدمى از ابتدا آن دريافت است تا به نهايت كلام .\r\nدر هر يك از اين امور به تفصيل بحث مىشود . فيلسوف عرب كندى و معلم ثانى فارابى و شيخ رئيس ابن سينا و شيخ اكبر محيى الدين عربى و مير سيد شريف و صدر المتألهين و بزرگانى ديگر را در اين امور مقالاتى و رسائلى در حدود و رسوم اشياء دارند ، و بخصوص از اهل بيت عصمت و طهارت و ولايت رواياتى عرشى صادر شده است كه در موقع مناسب در اين امّهات معارف ، به درس و بحث تبرّك مىجوييم .\r\n\r\nدرس صد و سى و چهارم\r\nبحث در بيان « الإنسان يكيل كلّ شىء » بود كه انسان به چه معنى مكيال هر چيز است ؟ نظير اين عبارت را از پروتاغورس در درس سوم نقل كرده‌ايم كه « ميزان همه چيز انسان است . » و ملّاى رومى هم در آخر دفتر اوّل مثنوى در وصف جناب انسان راستين ، امير المؤمنين امام على عليه السّلام ، گويد :\r\n تو ترازوى احد خو بوده‌اى * بل زبانه هر ترازو بوده‌اى \r\n\r\n","description":"","footnote":"","page_name":" 559 ","page_number":569},
  {"content":"\r\n\r\nحالا ببينيم معنى اين كه « انسان مكيال هر چيز است » چيست ؟ در درس پيش ، از قول شيخ ، نقل به ترجمه كرده‌ايم كه گفت : اصل اين است معلوم و محسوس مكيال علم و حس باشند ، هر چند گاهى علم و حس مكيال معلوم و محسوس مىگردند .\r\nدر بيان اين كه معلوم و محسوس را اصل قرار دهيم ، گوييم كه مراد از معلوم و محسوس اصل ، معلوم بالعرض و محسوس بالعرض است و بلكه محسوس و معلوم بالقوه كه شامل همه اعيان خارجى است . و اصل بودن آنها به اين لحاظ است كه انسان در ابتداى امر از محسوسات كسب مىكند ، و كم‌كم قوّت مىيابد و اشتداد وجودى پيدا مىكند تا به مرحلهء تجرّد برزخى مىرسد و صاحب قوّهء خيال مىگردد ، و از آن نيز مىگذرد و به مقام تجرّد عقلى نائل مىشود ، بلكه از آن نيز اعتلا مىيابد تا به اتّصاف قوّهء قدسيّهء روح قدسى ارتقاء مىيابد . و چون معلومات و محسوسات بالعرض و بالقوهء انسان موجودات ثابت در واقع و نفس الامرند ، خواه كسى به آنها علم پيدا كند و يا نكند و حس كند يا نكند ، اصل در ثبوت و تحقق‌اند و حس و علم تابع آنهاست . اين بيان جهت اصل بودن آنها .\r\nامّا از جهت مكيال بودن آنها ، به اين بيان كه مكيال روشنگر و بيانگر مقدار مكيل است . و اين مقدار يك بار به اعتبار كميّت مكيل است و يك بار به اعتبار قدر و رتبه و پايهء آن . به اعتبار اوّل ، چنان است كه اطوال و عروض و اجسام به واحدهاى آنها كيل مىشوند و مقدار آنها تعيين مىگردد كه آن ده متر است و آن ده متر مربع و اين ده متر مكعّب ، چنان كه روشن است . و به اعتبار دوم چنان است كه فضيلت علوم وابسته به ارزشمندى معلومات است ، مثلا علم بيطارى و علم طب : اين اشرف از آن است ، چون انسان اشرف از حيوان است ؛ و علم به ماديات و محسوسات و علم به ماوراى آنها : اين افضل از آن است ، چون مفارقات به حسب وجود افضل از مادّيات‌اند . پس چون معلوم خارجى افضل معلومات است علم به آنها نيز افضل علوم است .\r\nامّا اگر علم و حس را اصل قرار دهيم به اين لحاظ است كه انسان در انتهاى امر بر\r\n\r\n","description":"","footnote":"","page_name":" 560 ","page_number":570},
  {"content":"\r\n\r\nاثر يافتن ملكهء هر فن تواند تميز ميان صحيح و سقيم امور و احوال و مسائل آن فن كند و سره را از ناسره جدا نمايد و حق را از باطل شناسد ؛ چه ، ملكه خود مكيال و ميزان و الگويى براى اوست . مثلا به داشتن ملكهء علم منطق نتيجهء صحيح را از غلط فرق مىنهد و صراط مستقيم علمى را مىپيمايد ؛ بلكه در انتهاى امر ، صاحب همّتى مىگردد كه چون تخيّل و ارادهء چيزى كند ، آن را فى الفور در خود انشاء مىكند ، بلكه صاحب نفسى قوى و همتى عالى مىگردد كه اشياء را در خارج صقع نفس خود نيز تواند انشاء كند . خلاصه اين كه تصور او چيزى را سبب وجود آن چيز مىگردد : چه در موطن خيال نفس ، چنان كه براى عامهء مردم است ؛ و چه در خارج محل خيال ، چنان كه براى خاصّه اعنى عارف بالله است . پس هر يك از معلوم و محسوس و علم و حس را مىتوان به لحاظى اصل دانست و به لحاظى تابع .\r\nوجهى ديگر در اين كه انسان مكيال هر چيز است : ارزش هر موجودى بستگى به وجود انسان و بهره بردن وى از آن چيز و تمدّن جامعهء انسانى دارد . آب و خاك ، سنگ و گوهر ، نبات و حيوان ، ماده و خورشيد و غيرها به لحاظ ارتباط با انسان گرانقدر و با اهميّت‌اند ؛ و به حسب اغلب و اكثر ، گرانى و ارزانى اشياى زمينى به اعتبار كثرت و قلت نيازمندى وى بدانهاست ، و با قطع ارتباط مذكور قدر و تقويم آنها معنى ندارد .\r\nپس انسان است كه مكيال و ميزان قدر و قيمت هر چيز است .\r\nممكن است كه اصل بودن علم و حس را در مكيال بودن چنين معنى كنيم كه بحث در موضوع ادراك انسانى است ؛ و چنان كه قران علم و حسّ ناطق است ، در آغاز و انجام ، دريابنده اوست ، هر چند در آغاز طورى و در انجام طورى و هر مرتبه از وجود حكمى دارد . و اصل بودن علم و حس از اين جهت است كه انسان راههايى در خود به سوى خارج دارد و هر موجود خارج را با راه مخصوص به آن ادراك مىكند ، و كأنّ انسان يكپارچه مجموعهء جميع قواى انحاى ادراكات است و از هر قوه‌اى نوعى ادراك دارد و چيزى را ادراك مىكند و هر قوه‌اى خود راهى به خارج است و سنخيتى خاص با آن دارد ؛ و داشتن اين سرمايه را در لسان اهل عرفان ذوق گويند ، چنان كه در\r\n\r\n","description":"","footnote":"","page_name":" 561 ","page_number":571},
  {"content":"\r\n\r\nدرس پيش بدان اشاراتى رفت .\r\nدر اين معنى اصل كه گفته‌ايم ، علامه قيصرى ، در شرح فص عيسوى فصوص ، در بيان ذوق مذكور ، در مسئلهء احياى عيسى روح الله عليه السّلام گويد ( ص 328 ) : « انّ المدرك لا يدرك شيئا ما كان الّا بما منه فيه و من لا يكون عنده من قوّة الإحياء و الخلق لا يقدر على إدراكه ذوقا » ( يعنى مدرك هيچ چيز را ادراك نمىكند مگر به سبب آن چيزى كه از آن در او هست ، و كسى كه قوهء احيا و خلق در او نباشد قادر بر ادراك ذوقى آن نيست ) . اين سخن قيصرى از كلمات قصار به غايت بلند است كه معرّف بلندانديشى آن ذوات عزيز الوجود است . در اين كلمات تدبّر و تعمّق شايسته بايسته است ؛ بلكه در جوامع روايى از اهل طهارت و عصمت و بيت وحى و نبوّت ، اشاراتى در اين باب به لفظ اندك و معنى بسيار مىيابيم كه بر حجة الله بودن آنان حجت بالغه‌اند . از آن جمله فرمودهء حضرت ثامن الحجج ، على بن موسى الرّضا ، عليه آلاف التّحيّة و الثّناء است كه قد علم اولو الألباب انّ ما هنالك لا يعلم إلّا بما هيهنا « 1 » ( يعنى خردمندان دانند كه آنچه در آنجاست جز به سبب آنچه در اينجاست دانسته نمىشود ) . بلكه خداوند متعال آفاق و انفس را عديل هم قرار داد كه فرمود :  سَنُرِيهِمْ آياتِنا فِي الْآفاقِ وَ فِي أَنْفُسِهِمْ  ( فصلت 41 : 53 ) از انفس بايد در آفاق سير كرد ، و از خودت بايد راه به آفاق بيابى و جز خودت راهى ندارى . اين وجه را ، كه اصل و مكيال بودن علم و حسّ انسانى گفته‌ايم ، شأنى است كه صاحبان شأن دانند ، و اين حقائق را از زبان آشنايان زبان ، فهم بايد كرد .\r\nتنظيرى در اين مقام ، به عنوان تقريب به مرام ، از شرح خودم بر فصوص فارابى تقديم مىدارم : انسان كارخانهء محير العقولى است كه همهء اقسام صنايع و ابتكارات افعالش به دست عمّال و جنود دانا و توانايش ، كه همان قواى عامله و مدركه‌اش هستند ، اولا در وى ساخته و پرداخته مىشوند و ثانيا در خارج صورت\r\n\r\n\r\n","description":"","footnote":"\r\n( 1 ) . حاشيهء شرح اسماء حاجى ، قدس سره ، ص 12 .\r\n","page_name":" 562 ","page_number":572},
  {"content":"\r\n\r\nمىگيرند . مثلا اگر در خويشتن توليد نور نمىكرد ، در خارج خود به اكتشاف برق و امثال آن پى نمىبرد . اگر پرده‌هاى نازك و لطيف طبقات هفتگانهء چشم را نمىبافت و در هم نمىكشيد و بر هم نمىنهاد اين همه نسّاجيها از حصير گرفته تا حرير اختراع نمىكرد . اگر دستگاه قلب صنوبرى نمىساخت و حركات موزون آن را در اختيار نمىگرفت ، آلات ساعتهاى گوناگون آبى و بادى و آفتابى و غيرها درست نمىكرد . اگر حركات موزون خوش آهنگ انواع حركات نبض را نمىداشت ، اين همه غزليات و قصائد موزون و اشعار دلپذير گوناگون نمىسرود و اين همه نازك‌كاريها در گفتارش نمىبود و در نغمات و احوال آنها و در ايقاعات و الحان كتابها نمىنوشت . اگر دستگاه حيرت‌آور دماغ را براى حسّ و ادراك و حروف چينى كلمات و ضبط اصوات و آگاهى و خبرنگارى و اطلاعات جهان عظيم الشأن وجود انسانيش تعبيه نمىكرد ، اين همه دستگاه مطبعه‌ها و تلفنها و تلگرافها و بى سيمها و ماشين آلات محاسبات و رصدخانه‌ها و هزاران صنايع ديگر نمىساخت . و اگر كوشك رفيع و محكم بدنش را از آلات و ادوات اركان اربعه و اخلاط اربعه و عظام و اعصاب و عروق و سائر اعضاء و جوارح بنا نمىكرد و مزاج آن را اعدل امزجه براى استيكار خويش قرار نمىداد ، بناهاى گوناگون از كومه و نىبست پاليزبان گرفته تا اهرام يونان و مصر و ديگر بناهاى سر به فلك كشيدهء امصار ديگر نمىبود . و . . . و ملياردها و .\r\nاگر به ديدهء تحقيق بنگرى آنچه كه از اين موجود بوالعجب و اعجوبهء كون صادر مىگردد همه حكايت از واقع و حقيقت و ريشه‌اى مىكند كه در خود وى موجود است . زيرا كه هر اثرى آيينهء دارايى مؤثّر خود است .  قُلْ كُلٌّ يَعْمَلُ عَلى شاكِلَتِهِ  ( اسراء 17 : 84 ) . با اين همه  وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ  . ( حشر 59 : 19 ) پس انسان را انواع قواى اصطياد ، كه علم و حس‌اند ، و بدانها هر چيز را كيل مىكند ، و مكيال بودنش با هر يك از وجوه معانى مذكور صحيح است . و باز در پيرامون اين عبارت سؤالاتى در پيش داريم كه بايد عنوان شود .\r\n\r\n","description":"","footnote":"","page_name":" 563 ","page_number":573},
  {"content":"\r\n\r\n\r\nدرس صد و سى و پنجم\r\nسخن در اين بود كه انسان مكيال هر چيز است ، چون كه وى را علم و حس است ، و بدين دو هر چيز را ادراك مىكند . و دانستيم كه « هر چيز » شامل معقول و محسوس است ؛ و مقصود از علم عقل است ، كه با اين قوهء عاقله معقولات را ادراك مىكند چنان كه با حاسّه محسوسات را .\r\nدر اينجا باز سؤالى پيش مىآيد كه آيا هر يك از علم و حس مستقلا مدرك‌اند يا نه ؟\r\nو اگر هر يك به طور مستقل مدرك‌اند ، چرا حيوان از اين حكم مستثنى است ؟ زيرا كه وى را حس است و با قواى حاسّه محسوسات را ادراك مىكند . بلكه بسيارى از حيوانات ، قواى حاسهء آنها به مراتب قويتر از انسان است ، چنان كه از فاصله بسيار دور مىشنوند و مىبينند و بوها را ادراك مىكنند ؛ و مىدانيم كه حيوانات تميز مىدهند ، و به تميز دادن ، جلب نفع و دفع ضرر مىكنند . پس چرا حس آنها مكيال نباشد ؟\r\nدر جواب بايد گفت كه حس حيوانى هم در حدّ و عالم حيوانات براى آنها مكيال است ، و به قواى حسّيهء خودشان نفع و ضرر مربوط به زندگى خودشان را تميز مىدهند و دوست را از دشمن جدا مىكنند . گربه را مىبينيم كه در حال گرسنگى تا لقمهء نان را اوّل بو نكرده است دهن باز نمىكند و آن را نمىخورد ؛ و سگ با استخوان پاره همين كار را مىكند كه تا مطمئن نشده است آن را نمىگيرد . بلكه حيوانات را در عوالمشان كارهاى بوالعجب است . دربارهء غراب و هدهد و نمل و نحل و كلب و ابابيل قرآن تدبّر بفرماييد . كتابهاى كه قديما و حديثا به نام حيوان يا حيوان‌شناسى و يا زيست حيوانات نوشته‌اند و يا در موضوعات ديگر به مناسبتى از حيوانات سخن رانده‌اند حيرت‌آور است ، كه علاوه بر خواص اعضا و جوارح آنها ، زندگى و احساسات آنها سخت جالب است . به عنوان نمونه چند جمله از كتاب غاية المراد فى وفق الأعداد ، كه در خواص اوفاق نوشته شده و از چند حيوان به مناسبتى سخن به ميان آورده ، براى شما نقل مىكنيم ، مشروط بر اين كه تعقيب نكنى و دنبال اين حرفها را نگيرى كه از تحصيل كمال باز مىمانى و از الآن بايد به من قول بدهى كه حرف از ما\r\n\r\n","description":"","footnote":"","page_name":" 564 ","page_number":574},
  {"content":"\r\n\r\nو عمل از ديگران .\r\nمؤلف كتاب مذكور ، در آغاز باب چهارم آن ، گويد :\r\nصفت پيدا كردن الماس آن است كه چون خواهند كه بىزحمتى آن را حاصل كنند ، وقتى كه خفاش بچه برآورده باشد جام آبگينه بر سر بچهء او وصل كنند . در حال ، مادر ايشان برود و الماس بياورد و بر آبگينه نهد تا پاره پاره شود ، پس آن الماس در خانهء خفاش بماند . و شاهان هند الماس را بدين حيله پيدا مىنمايند .\r\nو « سنگ عقاب » ، خاصيت اوّل او آن است كه هر چند كه او را بشكنند آواز زنگوله از وى پديد آيد . و پيدا كردن او چنان است كه مرغ سليمان ، كه او را هدهد خوانند ، چون بچه نهد ، و عادت او آن است كه در سوراخها بچه نهد ، پس در آن سوراخ را محكم بگيرند ، كه الله تعالى معرفت اين سنگ به او داده است ، در حال مىرود و سنگ عقاب مىآورد و در سوراخى كه بچهء او در آنجا باشد بنهد ، در ساعت خشت و گل از هم بريزد .\r\nو « سنگ درنيش » سنگى بود سياه و نرم مانند گوهر سرب ، و آن در آشيان إله موجود بود . و عادت إله آن چنان بود كه هر سال كه وقت بچه نهادن او شود اين سنگ بياورد و در آشيان خود نهد ، و اللّه تعالى اين معرفت به او داده . و خاصيت اين سنگ آن است كه هيچ جانورى قصد بچهء او نكند و به سلامت بماند .\r\nو « سنگ يرقان » خفاش پيدا مىكند . چون بچه بياورد ، بچهء او را با زعفران زرد كنند يا با زردچوبه ، و بگذارند ، و خفاش گمان برد كه بچهء او را يرقان پيدا شده ، برود و سنگ يرقان بياورد . هر كس را كه يرقان باشد آن سنگ با خود نگاه دارد ، آن علت يرقان پاك شود .\r\nپس از نقل اين امور مؤلف مذكور گويد :\r\nعزيز من جماد را اين خواص هست و طيور را اين معرفت هست كه خواصّ اشيا مىدانند ، انسان بدين شرافت كه به جميع صفات الهى موصوف است به طريق اولى .\r\n سنگ مغناطيس بين كاهن به خود چون مىكشد * كم ز سنگى نيستى كاهن به رفتار آورد \r\n\r\n","description":"","footnote":"","page_name":" 565 ","page_number":575},
  {"content":"\r\n\r\nامير المؤمنين على عليه السّلام را گفتارى دربارهء خلقت طاووس و خفاش است كه در نهج البلاغه نقل شده است - « خفاش » در خطبهء يكصد و پنجاه و سوم ، و « طاووس » در خطبهء يكصد و شصت و سوم . غرض اين است كه در زندگى و عالم شگفت حيوانات اذعان داريم ، ولى جاى انكار نيست كه انسان را خصيصه‌اى است كه بر ديگر موجودات مزيّت دارد و همهء انواع حيوانات برّى و بحرى مسخّر اويند و در پيشگاه او سر تسليم و خوارى نهاده‌اند ؛ و آن خصيصه داشتن نفس ناطقه است ، كه حقيقتى است مجموعهء جميع قواى حياتى حيوانى با اضافه ، و آن اضافه دارايى قوّهء عاقلهء اوست كه شايد مرتبهء نهايى و غايى نفس باشد . و چنان كه قوهء عاقله حاكم بر جميع قواى ظاهرى و باطنى انسانى است و قوهء وهم مسخر اوست ، بر حيوانات هم كه رئيس قواى آنها وهم است و از آن مرتبه بالاتر نمىروند حاكم است . و چنان كه در پيش گفته‌ايم ، هر اثر نمودار دارايى مؤثّر خود است . و آثار وجودى حيوانات را در مقابل انسان چه نمودى است ؟ و هر گونه هوش و كمالى كه حيوانات دارا باشند ، اگر انسان از قوه به فعل برسد همهء آنها را دارا خواهد شد به علاوهء كمالات ديگر كه دست هيچ حيوانى بدانها نائل نخواهد شد .\r\nشيخ رئيس ، در فصل هفتم مقالهء چهارم الهيات شفا گويد : الوهم هو القانون فى الامور المحسوسة و ما يتعلّق بها ( ص 456 ج 2 ) . و مولى صدرا در تعليقه‌اش بر اين مقام گويد : الوهم الصّحيح هو خليفة العقل فى إدراك المحسوسات .\r\nو نيز شيخ در فصل سوم مقالهء چهارم نفس شفا ( ج 1 ط 1 ، ص 339 ) گويد : الوهم هو الحاكم الأكبر فى الحيوان و يحكم على سبيل إنبعاث تخيّلىّ من غير ان يكون ذلك محقّقا . و هذا مثل ما يعرض للإنسان من استقذار العسل لمشابهته المرارة فإنّ الوهم يحكم بأنّهء فى حكم ذلك و يتّبع النّفس ذلك الوهم و ان كان العقل يكذّبه . و الحيوانات و اشباهها من النّاس إنّما يتّبعون فى افعالهم هذا الحكم من الوهم الّذى لا تفصيل نطقيّا له بل هو على سبيل انبعاث ما فقط و ان كان الإنسان قد يعرض لحواسّه و قواه بحسب مجاورة النّطق ما يكاد ان تصير قواه الباطنة مخالفة للبهائم فلذلك يصيب من فوائد\r\n\r\n","description":"","footnote":"","page_name":" 566 ","page_number":576},
  {"content":"\r\n\r\nالاصوات المؤلّفة و الا لوان المؤلّفة و الروائح و الطّعوم المؤلّفة و من الرّجاء و التّمنّى امورا لا يصيبها الحيوانات الأخرى لأنّ نور النّطق كأنّه فائض سانح على هذه القوى .\r\nو خواجهء طوسى در شرح نمط سوم اشارات ( ج 2 ط 2 ، ص 345 ) گويد : قال الشّيخ فى الشفاء فى صفة القوّة المسمّاة بالوهم : هى الرئيسة الحاكمة فى الحيوان حكما ليس فصلا كالحكم العقلىّ و لكن حكما تخيّليا مقرونا بالجزئية و بالصورة الحسّية و عنه يصدر اكثر الافعال الحيوانية . يعنى قانون در امر محسوسه و آنچه كه بدانها تعلق دارد ، وهم است . و حكم اكبر در حيوان وهم است ؛ و حكم او به طور فصل و تميز و محقق ، چنان كه در حكم نطقى يعنى عقلى است ، نيست ؛ بلكه حكم تخيّلى مقرون به جزئيت و صورت حسيّه است . وهم حكمى غير محقق مىنمايد ؛ مثلا عسل را تلخ مىانگارد و آن را قذر مىشمارد ، و نفس از آن پيروى مىكند و عقل وى را تكذيب مىنمايد .\r\nحيوانات و انسانهاى شبيه به آنان تابع اين حكم وهم‌اند . هر چند گاهى بر حواس و قواى انسان ، به حسب مجاورت آنان با نطق ، حكم نطق عارض مىشود و وصف نطق در آنها منسحب مىگردد ، كه بدين عروض و انسحاب قوايى نطقى و مخالف با قواى بهائم مىگردند ، كه در اين صورت بايد گفت : اين وهم صحيح است كه در ادراك محسوسسات جانشين عقل است ، و در اين صورت است كه انسان از محسوسات به فوائدى علمى دست مىيابد كه ديگر جانوران دسترسى بدانها ندارند ، كأنّ نور نطق بر اين قوى فائض و سانح است .\r\nاين مطالب در دروس آينده ، كه در تشريح قواى انسانى به تفصيل بحث مىشود ، روشنتر مىگردند . اكنون كه فى الجمله به اين مطلب دست يافته‌ايم كه رئيس قواى حيوانى وهم و رئيس قواى انسانى عقل است ، گوييم كه هر فرد انسان را يك تشخّص بيش نيست يعنى يك هويّت دارد . و اين حقيقت اختصاص به افراد انسان ندارد ، بلكه افراد حيوانات و نباتات و ديگر موجودات نيز اين چنين‌اند ، و هويت هر يك همان نحوهء تشخّص وجودى اوست كه منشأ آثار صادر از اوست . يعنى آنچه كه از او صادر مىگردد همان شأن وجودى اوست . و به عبادت ديگر ، همهء آثار گوناگونش از يك\r\n\r\n","description":"","footnote":"","page_name":" 567 ","page_number":577},
  {"content":"\r\n\r\nعين موجود است كه همان شخص وجودى و هويّت فردى آن نوع است ؛ و در حقيقت ، صورت هر چيز همان نحوهء وجود خاص اوست .\r\nيك اصله درخت را در نظر بگيريد : اين فرد درخت را يك تشخّص است و جميع قواى نباتى در رگ و ريشه و شاخ و برگ و پوست و تنه و شكوفه و ميوه و خلاصه در تمام تاروپود او سارى است .\r\nو يك فرد حيوان نيز اين چنين است ، جز اين كه آنچه را كه يك اصله درخت از قواى نباتى داراست او نيز دارد با اضافه ، كه بدان اضافه صورت حيوانى يافته است . امّا چنين نيست كه آن اضافه در كنار قواى نباتى قرار گرفته باشد و دو چيز متغاير با هم ضميمه شده و يا در هم ادغام شده باشند ، بلكه اين فرد حيوان را يك هويت وجودى است كه آن هويت واحده به حسب وجودش مصداق حقائق قواى نباتى و حيوانى است . و به عبارت ديگر يك صورت وجودى نفس است كه منشأ آثار است و آن نفس حيوانى است . و چنان كه در درخت گفته‌ايم كه قواى نباتى در تمام تاروپود او سارى است ، در يك فرد حيوان نيز بايد گفت كه او نيز يك درخت حيوان است يعنى نفس حيوانى در سراسر هستى و در تمام قواى او سارى است . و نفوس همهء حيوانات حدّ شدّت و قوّت وجودى آنها تا مرحلهء وهم است و از آن تجاوز نمىكند . ديدن و شنيدن و چشيدن و ديگر افعال و احوال و آثار وجودى او همه حيوانى است ؛ يعنى ديدن او وهمى است ، و خوردن او نيز وهمى است ، و بوييدن او نيز وهمى است ، و هكذا ديگر افعالش كه حاكم همه وهم است ، و كأنّ هر يك از قواى او وهم متنزّل است . و چون به انسان برسيم ، نسبت حيوان با انسان را چنان مىيابيم كه نبات را با حيوان يافته‌ايم .\r\nيعنى هر فرد انسان را يك تشخّص وجودى است كه آنچه از صفات كمالى وجودى را نبات و حيوان دارايند او نيز داراست با اضافه ، و آن اضافه صورت وجودى انسان است كه داراست . و اين صورت انسانى با صورت نباتى و حيوانى منضمّ يا مدغم نيست ، بلكه همانطور كه گفته‌ايم يك هويّت عينى خارجى است كه اين هويت واحده بنفس ذاتها مصداق همهء آن صفات كماليّهء نبات و حيوان است بدون اين كه\r\n\r\n","description":"","footnote":"","page_name":" 568 ","page_number":578},
  {"content":"\r\n\r\nحدود و قيود نبات و حيوان ، كه مربوط به حدّ وجودى محصور و محدود آنهاست ، در وى باشد ، يعنى هر مرتبهء بالاتر كمالات وجودى قبلى را داراست نه حدود نازلهء آنها را .\r\nو چون نفس با حفظ وحدت و هويّت وجوديش جميع قواى خود است ، همانطور كه در نبات و حيوان گفته‌ايم كه يك حقيقت در تمام تاروپود پيكر هستى آنها سارى است ، در افراد انسان نيز اين چنين است كه جميع قواى او ، حتى قوهء لامسهء او مثلا ، عقل متنزّل و نفس ناطقهء متنزّل است ؛ بلكه خود بدن ، با حفظ عنوان بدن ، مرتبهء نازلهء نفس است . و به عبارت ديگر ، قوهء لامسهء يك فرد انسان كه ادراك مىكند و قوهء لامسه يك فرد حيوان كه ادراك مىكند آن را عقل ادراك مىكند و اين را وهم . و اگر گفته شود كه آن لمس عقلى است و اين لمس وهمى است درست است ، و همچنين در ديگر قوى .\r\nبا تمهيد اين اصل دقيق علمى گوييم كه درخت حقيقت ، علم و حس انسان ، كه عقل و حس اوست ، معيار عالى و مكيال صحيح تقدير و تقويم و توزين هر چيز است ؛ و مادون او را ، كه مثلا حيوان و نبات است ، هر چند به اندازهء هويّت و شخصيّت وجودى آنها تميز است و داراى نفس‌اند و صورت وجودى نفس آنان به تنهايى مصداق جميع قواى آنان است ، و لكن مكيالى محدود است كه به فراخور حيطه و سعهء وجودى آنهاست ، و با آن مكيال قدرت داورى بر اشياء را چنان كه انسان دارد ندارند و ارتقاء و اعتلاى مقامات انسانى براى آنها ميسور نيست . اين انسان است كه در جميع موجودات و در همهء عوالم و مراتب سير علمى مىنمايد ، و وى را مقام وقوف نيست ، و به رتبه و درجه‌اى كه رسيده است در آن مرتبه توقف نمىكند و به مرحلهء بالاتر عروج مىيابد ، و متصف به صفات كماليهء جميع موجودات مىگردد ، و بر همه تسلط مىيابد ، و به حقيقة الحقائق كه حيات مطلق و جمال و جلال مطلق است مىرسد ؛ و به اذان او ، كه اذن فعلى و اتّصاف كمالات وجودى است ، مىتواند در مادّهء كاينات تصرف كند و ربّ انسانى شود و خليفة الله گردد و كار خدايى كند .\r\n\r\n","description":"","footnote":"","page_name":" 569 ","page_number":579},
  {"content":"\r\n\r\nتبصره - در دروس پيش گفته‌ايم كه در واحد مكيال سه امر معتبر و ملحوظ است .\r\nحال كه انسان را مكيال جميع اشياء يافته‌ايد در امور سه‌گانهء نامبرده تأمل بفرماييد .\r\n\r\nدرس صد و سى و ششم\r\nخلاصهء درس قبلى اين كه : تشخّص هر فرد به يك نحو هويّت وجودى اوست كه منشأ آثار صادر از اوست ؛ و آن هويّت وجودى صورت فعليّت اوست كه مصداق حقائق صادق بر اوست ؛ و اين كه هر يك از فرد نبات يكپارچه نفس نباتى است ، و هر يك از فرد حيوان يكپارچه نفس حيوانى ، و هر يك از فرد انسان يكپارچه نفس ناطقه است ؛ منتها اين كه بدن هر يك مرتبهء نازلهء نفس اوست ، كه جميع اعضاء و جوارح هر يك شؤون نفس و مظاهر و مجالى اوست ؛ و هر يك حىّاند ، كه درّاك و فعّال‌اند ؛ و اين كه هر يك از قواى عاليه و انواع فوقانى كمالات وجودى مادونش را دارد با اضافه‌اى كه آن اضافه صورت وجودى اوست ؛ و اين كه رئيس قواى مدركهء حيوانى وهم ، و انسانى عقل است ، و قواى حيوانى وهم متنزّل‌اند ، و قواى انسان عقل متنزّل ، و انسانى كه در عداد حيوانات است از حدّ وهم ارتقاء نيافته است ، و سرانجام فقط انسان را مكيال كامل كلّ شناختيم .\r\nاكنون در اين درس سخن ما اين است كه اين كلام را ، يعنى انسان كيل هر چيز است را ، معناى ديگر هم هست . در بيان آن گوييم كه بعضى از مردم مطابق پيشامدهاى روزگار و اقبال و ادبار زندگى عوض مىشوند و ، به اصطلاح ، به رنگ روز در مىآيند . ديروز چنان بود و امروز چنين شد . مثلا ديروز دم از ديندارى و دين پرورى مىزد و خيلى هم دو آتشه بود ، ولى امروز آن ديندار گاوى خوش علف است و آن دين‌پرور ديوى با دين طرف . ملاك انسانيت و شخصيّت چنين كسى احوال روز است ، يعنى در حقيقت ملاكى ندارد ، چون اوضاع روزگار را ثبات و قرار نيست و احوال اجتماع بر يك منوال پايدار نيست . انسان آن است كه خود اصل است و داراى مكيال و ميزان است ، بلكه خود ميزان و مكيال است ؛ پس اگر وقايع روزگار با آن\r\n\r\n","description":"","footnote":"","page_name":" 570 ","page_number":580},
  {"content":"\r\n\r\nمعيارى كه دارد وفق داد وقايعى حق‌اند و گرنه باطل . غرض اين است كه خود انسان بايد فرقان حق و باطل باشد ، نه اوضاع جامعه و رفتار اين و آن كه هر روز به رنگى در مىآيند و مسيرى ثابت ندارند .\r\nالبته در اينجا سؤال پيش مىآيد كه چگونه انسان مىتواند مكيال باشد ؟ آيا انسان جامعه‌ساز است يا جامعه انسان ساز است ؟ و در حقيقت جامعه‌اى جز انسان نيست ، يعنى به غير از انسان جامعه‌اى نداريم كه آن را اصل قرار بدهيم و ميزان و مكيالش بدانيم . انسان است كه مدينهء فاضله مىسازد و اجتماع انسانى تشكيل مىدهد . امّا كدام انسان است كه مدينهء فاضله ساز است ، و حال اين كه هر انسان از متن جامعه و اجتماع برخاست . آيا انسان را بايد اصل قرار داد يا جامعه را ؟ وانگهى مدينهء فاضله چيست و شرائط و اوصاف انسان مدينهء فاضله ساز كدام است تا نظر او متّبع باشد ؟ و سؤالات بسيار ديگر در اين مقام . شما دوستان عزيزم در اين موضوع بسيار مهمّ كه انسان مكيال است ، يعنى ميزان و معيار تأسيس مدينهء فاضله است ، تأمل بفرماييد و فكر خود را به كار ببنديد ببينيد چه نتيجه مىگيريد . هر چند ما به اميد و آرزوى توفيق طرح اين مسائليم .\r\nكيف كان انسان آنى است كه خود داراى نور برهان و بر مسير تكاملى انسانى است كه يا مكمّل است و يا مستكمل . و چنين كسى كه مكمّل است معيار سنجش حق و باطل جامعهء انسانى است . پس هر آن فعل و قول و حكمى را كه او امضاء فرمود حق است ، و گرنه باطل . اين چنين كسى مكيال است كه يكيل كلّ شىء . ولى شناختن و يافتن او چگونه ميسور است ؟ و . . . به عنوان راهنمايى در بيان نتيجهء نامبرده گوييم كه اين درس آدمى را به طلب كردن و خواستن انسان الهى سوق مىدهد و رهبرى مىنمايد ، كه تا منطق وحى به ميان نيايد حسم مادّهء نزاع نمىشود و قلب انسان مطمئن نمىگردد و جامعه روى كمال انسانى را نمىبيند و اجتماع مدينهء فاضله نخواهد بود و از حيرت ضلالت به در نمىآيد . آن انسان كه با منطق وحى است مؤيّد به روح القدس است و سفير الهى است و ميزان قسط و صراط مستقيم است . چنين انسانى قدوه و سر\r\n\r\n","description":"","footnote":"","page_name":" 571 ","page_number":581},
  {"content":"\r\n\r\nمشق ديگران است و همهء شؤون انسانى او براى ديگران حجت بالغه است و اوست كه فصل خطاب است ، يعنى همه خطابها و گفتارهاى او با مردم فصل است ، و فصل به معنى فرق و تميز و قطع است . خلاصه اين كه احكام و آراى او همه به طور جزم فاصل و فارق بين حق و باطل است كه بدون هر گونه ابهام و تمجمج و ترديد است . و مطلبى كه به طور قطع و يقين باشد ، آن فصل است ، كه بريده و تمام است ، لذا آنچه را كه سفراى الهى مىفرمايند ، همه ، قول فصل و حكم فصل است . خداوند تعالى در وصف قرآن فرمايد :   إِنَّهُ لَقَوْلٌ فَصْلٌ وَ ما هُوَ بِالْهَزْلِ   ( طارق 86 : 15 و 16 ) معنى ديگر فصل الخطاب اين كه چنين انسان واسطهء خطاب بين حق تعالى و عباد اوست ، چنان كه فرمود :  وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ  ( شورى 42 : 51 ) « 1 » كه چنين انسان خود عين حجابى است كه خداوند از وراى آن با بندگانش خطاب مىفرمايد و تجلى مىنمايد .\r\nدر اين چند درس ، در اين موضوع كه مكيال كلّ شىء و ميزان هر چيز انسان است تا اندازه‌اى بحث كرده‌ايم ، و به چند وجه آن را معنى و تفسير نموده‌ايم ، و مطالبى تقديم داشته‌ايم ، و اينك در موضوع مذكور به همين قدر اكتفا مىكنيم تا چون فرصت بيشتر و مناسبت بهتر پيش آمده باز عرايضى اهداء خواهيم كرد .\r\nتبصره - آن كه گفته‌ايم رئيس قواى حيوانى وهم ، و رئيس قواى انسانى عقل است ، مراد رئيس قواى مدركه است ؛ و در دروس بعد ، راجع به رئيس قواى فعليّه در حيوان و انسان و نيز در رئيس قواى مدركهء مذكور بحث خواهيم كرد .\r\nتبصره - در اين تبصره مطلبى را از قول بعضى از علماى بزرگ ، به عنوان مزيد تبصّر ، عرضه مىداريم ، تا چه قبول افتد و چه در نظر آيد . علّامه قيصرى ، در اواسط فصل چهارم مقدماتش بر شرح فصوص الحكم ( ص 25 ) گويد : و ما قال المتاخّرون بأن المراد بالنّطق هو ادراك الكلّيّات لا التّكلّم مع كونه مخالفا لوضع اللّغة لا يفيدهم\r\n\r\n\r\n","description":"","footnote":"\r\n( 1 ) . شرح قيصرى بر فص داودى فصوص ، ص 370 .\r\n","page_name":" 572 ","page_number":582},
  {"content":"\r\n\r\nلأنّه موقوف على انّ الناطقة المجرّدة للإنسان فقط و لا دليل لهم على ذلك و لا شعور لهم على انّ الحيوانات ليس لهم ادراك كلىّ و الجهل بالشىء لا ينافى وجوده و امعان النّظر فيما يصدر منها من العجائب يوجب ان يكون لها ادراكات كليّة . و ايضا لا يمكن ادراك الجزئىّ بدون كلّيّه اذا الجزئىّ هو الكلّىّ مع التّشخّص و اللّه الهادى .\r\nو نيز محقق دوانى در شرح هياكل النور گويد : اعتقادنا أنّ جميع الحيوانات لها نفوس مجرّدة كما فى الانسان و بعض القدماء على ذلك بل صرّح بعضهم بأنّ النباتات لها نفوس ناطقة ايضا .\r\nشيخ رئيس در آخر نمط هشتم اشارات كه بند نوزدهم آن است ، در عشق و شوق جواهر عاقله و نفوس و قواى جسمانيّه سخن گفت و خواجهء طوسى در شرح آن گويد : « و للشّيخ رسالة لطيفة فى العشق بيّن فيها سريانه فى جميع الكائنات . » اين رساله را شيخ براى شاگردش ابو عبد اللّه معصومى ، كه در حق او گفت : « ابو عبد اللّه منّى بمنزلة ارسطاطاليس من افلاطون » ، نوشت . و شيخ بهايى هم در كشكول ( ص 11 ) گفت : « الشيخ الرئيس ابو على ابن سينا صنّف رسالة فى العشق اطنب فيها المقال و ذكر فيها انّ العشق لا يختصّ بنوع الانسان بل هو سار فى جميع الموجودات من الفلكيّات و العنصريات و المواليد الثلاث المعدنيّات و النباتات و الحيوان .\r\nقيصرى گويد كه :\r\nمبدأ نطق با هر چيز موجود هست ، زيرا كه همهء موجودات حتى جمادات را نصيبى از عالم ملكوت است . و آن كه متأخرين گفته‌اند كه مراد از نطق ادراك كليّات است نه تكلم ، علاوه بر اين كه مخالف وضع لغت است ، به حال آنان سود ندهد ؛ چه اين كه اين سخن موقوف بر اين است كه ناطقهء مجرده فقط براى انسان است ، و حال اين كه هيچ دليلى بر اين ادّعا ندارند و جهل به شىء منافات با وجودش ندارد ؛ و امعان نظر در عجائبى كه از حيوانات صادر مىشود ايجاب مىكند كه آنان را ادراك كليّات باشد ؛ و نيز ادراك جزئى بدون كلى ممكن نيست ، زيرا جزئى همان كلّى با تشخّص است .\r\n\r\n","description":"","footnote":"","page_name":" 573 ","page_number":583},
  {"content":"\r\n\r\nو دوانى در شرح هياكل گويد :\r\nاعتقاد ما اين است كه جميع حيوانات را نفوس مجرده است چنان كه انسان را . و برخى از پيشينيان بر اين اعتقاد بودند بلكه برخى از آنان تصريح كرده است كه نباتات را نيز نفوس ناطقه است .\r\nو شيخ رئيس رساله‌اى در عشق نوشته و در آن گويد كه عشق اختصاص به نوع انسان ندارد بلكه در جميع موجودات سارى است .\r\nاين تبصره را بحث و تحقيق مىبايد ، در خاطر بسپاريد تا وقت آن فرا رسد . و همين قدر بدان كه صدر المتألهين در شرح اصول كافى فرمود :\r\nانّ كثيرا من المنتسبين الى الكشف و العرفان زعموا انّ النّبات بل الجماد فضلا عن الحيوان له نفس ناطقة كالإنسان و ذلك امر باطل بل البراهين ناهضة على خلافه من لزوم التّعطيل و المنع عمّا فطر اللّه طبيعة الشّىء عليه و دوام القسر على افراد النّوع و الإبقاء له على القوّة و الإمكان للّشىء من غير ان يخرج الى الفعليّة و الوجدان الى غير ذلك من المفاسد الخ .\r\n\r\nدرس صد و سى و هفتم\r\nدر چند درس قبل ، از رسالهء حدود و رسوم كندى از سقراط نقل كرده‌ايم كه فلسفه ، معرفت انسان نفس خود راست ( الفلسفة معرفة الانسان نفسه ) . در اين موضوع روايتى در اواخر دفتر پنجم كشكول علامه شيخ بهايى ( چاپ نجم الدوله ، ص 594 ) نقل شده است كه :\r\nقال امير المؤمنين على عليه السّلام لحبر من احبار اليهود و علمائهم : من اعتدل طباعه صفى مزاجه ، و من صفى مزاجه قوى اثر النفس فيه ، و من قوى اثر النّفس فيه سمى الى ما يرتقيه ، و من سمى الى ما يرتقيه فقد تخلّق بالاخلاق النّفسانية ، و من تخلّق بالأخلاق النّفسانية فقد صار موجودا بما هو انسان دون ان يكون موجودا بما هو حيوان و دخل\r\n\r\n","description":"","footnote":"","page_name":" 574 ","page_number":584},
  {"content":"\r\n\r\nفى الباب الملكىّ و ليس له عن هذه الحالة مغيّر . فقال اليهودىّ : اللّه اكبر ، يا ابن ابى طالب ، لقد نطقت بالفلسفة جميعها .\r\n( امير المؤمنين على عليه السّلام به يكى از دانشمندان يهود گفت : هر كس طباع او معتدل باشد مزاج او صافى گردد ، و هر كس مزاجش صافى باشد اثر نفس در وى قوى گردد ، و هر كس اثر نفس در او قوى گردد به سوى آنچه كه ارتقايش دهد بالا رود ، و هر كه به سوى آنچه ارتقايش دهد بالا رود به اخلاق نفسانى متخلّق گردد . و هر كس به اخلاق نفسانى متخلّق گردد موجودى انسانى شود نه حيوانى و به باب ملكى در آيد و چيزى او را از اين حالت برنگرداند . يهودى گفت : الله اكبر ! اى پسر ابو طالب ، همهء فلسفه را گفته‌اى - چيزى از فلسفه را فرو گذار نكرده‌اى ) .\r\nاين دانشمند يهودى معرفت نفس را تمام فلسفه دانست . و اين سخنى حق است ، كه چون انسان مسير علمى را پيش گرفته است هر چه را كه ادراك كرده است متن ذات او مىگردد و به قوهء بينش و كنش خود را مىسازد ؛ زيرا كه علم و عمل انسان سازند و انسان را عالمى عقلى مشابه عالم عينى مىگردانند ؛ و آخرين مرحلهء سير تكاملى انسان اين است كه مىبيند : آنچه خود داشت ز بيگانه تمنّا مىكرد . و اين حديث شريف در دروس بعد بيان مىگردد و هر چه پيشتر مىرويم به اسرار آيات و روايات بيشتر و بهتر آشنا مىگرديم . و مهمترين معرفت و ارزنده‌ترين چيزى كه انسان را به كار مىآيد همان معرفت انسان است مر ذات خود را ، كه به معرفت نفس تعبير مىشود . و بايد گفت : خود را باش و خود را بشناس . مير سيد شريف گرگانى ، متوف 816 ه ق ، چون زمان ارتحالش فرا رسيد ، پسرش به او گفت : « پدر ، مرا وصيتى كن » . گفت : « بابا ، به حال خود باش » . پسر اين مضمون را به نظم در آورده و گفت :\r\n مرا مير شريف آن بحر زخّار * كه رحمت بر روان پاك او باد\r\nوصيت كرد و گفت ار زانكه خواهى * كه باشد در قيامت جان تو شاد\r\nچنان مستغرق اوقات خود باش * كه از حال كسى نايد ترا ياد \r\n\r\n","description":"","footnote":"","page_name":" 575 ","page_number":585},
  {"content":"\r\n\r\nبه چند گفتار امير عليه السّلام ، در ترغيب به معرفت نفس تبرّك مىجوييم : عبد الواحد آمدى در حدود يك قرن بعد از سيد رضى ، جامع نهج البلاغه ، بسيارى از كلمات قصار امير المؤمنين على عليه السّلام را به ترتيب حروف تهجى با روش خاصّى به نام غرر الحكم و درر الكلم جمع‌آورى كرده است كه اين كلمات قصار در معرفت نفس از آن جمله است :\r\n1 - اعظم الجهل جهل الانسان امر نفسه .\r\n2 - اعظم الحكمة معرفة الانسان نفسه .\r\n3 - افضل العقل معرفة المرء بنفسه فمن عرف نفسه عقل و من جهلها ضلّ .\r\n4 - الكيّس من عرف نفسه و اخلص اعماله .\r\n5 - العارف من عرف نفسه فاعتقها و نزّهها عن كلّ ما يبعّدها .\r\n6 - المعرفة بالنّفس انفع المعرفتين .\r\n7 - عجبت لمن ينشد ضالّته ، و قد اضلّ نفسه فلا يطلبها .\r\n8 - غاية المعرفة ان يعرف المرء نفسه .\r\n9 - كيف يعرف غيره من يجهل نفسه ؟\r\n10 - من عرف نفسه فقد انتهى الى غاية كلّ معرفة و علم .\r\n11 - من عرف نفسه جاهدها و من جهلّ نفسه اهملها .\r\n12 - معرفة النّفس انفع المعارف .\r\n13 - نال الفوز الاكبر من ظفر بمعرفة النّفس .\r\n14 - من عرف نفسه عرف ربّه .\r\n15 - عجبت لمن يجهل نفسه كيف يعرف ربّه ؟\r\nترجمهء هر يك به ترتيب :\r\n1 - بزرگترين نادانى ، نادانى انسان در كار نفس خودش است .\r\n2 - بزرگترين دانش خودشناسى است .\r\n3 - برترين خرد ، شناسايى آدمى به نفس خود است ؛ پس هر كه خود را شناخت با\r\n\r\n","description":"","footnote":"","page_name":" 576 ","page_number":586},
  {"content":"\r\n\r\nخرد است ، و آن كه خود را نشناخت گمراه است .\r\n4 - زيرك كسى است كه خود را شناخت و كارهايش را خالص گردانيد .\r\n5 - عارف كسى است كه نفس خود را شناخت و آن را آزاد كرد و از هر چه كه دورش مىكند پاك گردانيد .\r\n6 - معرفت نفس نافعترين دو معرفت است ( معرفت آفاق و معرفت انفس ،  سَنُرِيهِمْ آياتِنا فِي الْآفاقِ وَ فِي أَنْفُسِهِمْ  .\r\n7 - در شگفتم از كسى كه گمشدهء خود را مىجويد و خودش را گم كرده و نمىجويد .\r\n8 - غايت معرفت اين است كه آدمى خود را بشناسد .\r\n9 - كسى كه از خود آگاهى ندارد ، چگونه از ديگرى آگاهى مىيابد .\r\n10 - آن كه خود را شناخت به نهايت هر آگاهى و دانش رسيد .\r\n11 - هر كه نفس خود را شناخت با آن مجاهده مىكند ، و آن كه نشناخت آن را مهمل مىگذارد .\r\n12 - خودشناسى سودمندترين شناساييهاست .\r\n13 - آن كس كه به خودشناسى دست يافت به رستگارى بزرگ رسيده است .\r\n14 - هر كس خود را شناخت پروردگارش را شناخت .\r\n15 - در شگفتم از كسى كه جاهل به خود است ، چگونه مىخواهد عارف به ربّش شود ؟\r\nدر يك يك اين كلمات جامعه بحث و مذاكره لازم است ؛ و به همين سبك كه پيش برويم ، كم‌كم به زبان انسانهاى كامل آشنا مىشويم و زبان فهم مىگرديم . ببينيد كه اين همه بزرگان جهان به زبانهاى گوناگون گفته‌اند خود را بشناس و خود را باش ، و قرآن كريم هم مىفرمايد خودتان را فراموش نكنيد ، و مشايخ اهل عرفان گفته‌اند : از خود بطلب هر آنچه خواهى كه تويى ، حافظ گويد :\r\n سالها دل طلب جام‌جم از ما مىكرد * آنچه خود داشت ز بيگانه تمنا مىكرد \r\n\r\n","description":"","footnote":"","page_name":" 577 ","page_number":587},
  {"content":"\r\n\r\nو بابا افضل گويد :\r\n راه ازل و ابد زبان و سَرِ تست * وان در كه كسى نسفت در كشور تست\r\nچيزى چه طلب كنى كه گم كرده نه‌اى * از خود بطلب كه نقد تو در بر تست \r\nمقصود از زبان و سر ، ذكر و فكر است و آن در وجود نفس ناطقه است . و از اين گونه گفته‌هاى نغز به نظم و نثر بسيار گفته‌اند ، كه كم گفته‌اند . شيخ اكبر محيى الدين عربى كتاب ارزشمند فصوص الحكم را در بيست و هفت فصّ نوشته كه هر فصّ در بيان مقامى از مقامات انسان است نه بيوگرافى بيست و هفت شخص . اين كتاب در معرفت نفس است . و مهمتر از فصوص ، فتوحات اوست . و اين هر دو كتاب در انسان‌شناسى از كتب بسيار مهم دانشمندان اسلامى در عالم انسانى و جهان علم است .\r\nو اين همه پرتوى از آيات قرآنى است ، كه بايد گفت :\r\n هر بوى كه از مشك و قرنفل شنوى * از دولت آن زلف چو سنبل شنوى\r\nگر نغمهء بلبل از پى گل شنوى * گل گفته بوَد گر چه ز بلبل شنوى \r\nيكى از مشايخ - رضوان اللّه عليه - برايم حكايت كرد كه از شيخ مذكور منقول است كه گفت : « من هر چه دارم همه را از سجّاده دارم . » يكى از رسايل بسيار سودمند سخنان ادريس نبّى - عليه الصلاة و السلام - در سيزده فصل ، به نام ينبوع الحيوة است - يعنى آب چشمهء زندگانى . اين رساله در معاتبت و زجر و نصيحت نفس است و خطاب اى نفس ، اى نفس ؛ نسخه‌اى از آن را به عربى دارم . اين رساله به قلم تواناى جناب بابا افضل نامبرده ترجمه شد و در عداد رسايل و مصنفات وى در دانشگاه تهران به طبع رسيده است . در آخر فصل سوم فرمايد :\r\nاى نفس به يقين دان كه تو بر اصلى پيدا شدى كه فرع وى تويى ؛ و فرع اگر چه برود تا غايتى دور از اصل خويش ، لكن بند و پيوندى كه ميان وى و اصلش بود بريده نشود ؛ و بدان پيوند هر فرعى را از اصل مدد رسد چون درخت ميوه ده ؛ كه ميوه اگر چه از اصلى كه او را پيدا كرد دور بود ، لكن مدد از وى ستاند ؛ و اگر آن پيوند\r\n\r\n","description":"","footnote":"","page_name":" 578 ","page_number":588},
  {"content":"\r\n\r\nميان او و اصل برخيزد ، چنان كه ميوه را از درخت باز كنند ، مدد اصل از فرع باز گسلد و فرع تباهى گيرد . پس نگر ، اى نفس ، و به يقين دان اين حال را ، و بدان كه تو باز گردنده‌اى سوى آن اصل كه از وى پيدا شدى ، و به پرهيز از شوخگنى آلات خود ، كه از آن بازگشت دير همى شوى به سوى عالمت و اصلت .\r\nو در اوّل فصل پنجم گويد :\r\nاى نفس ، نيست عقل الّا يافتن و ديدن خود ، و هر نفس كه خود را نيافت مرده است ؛ و يافتن و ديدن آن زندگى ابدى است ، و ناز و لذّت جستن مرگ ابدى است . پس مفارقت زندگى ابدى مگزين بر مفارقت مرگ ابدى .\r\n\r\nدرس صد و سى و هشتم\r\nدر معرفت نفس ، كلماتى بسيار بلند از لسان ولايت شنيده‌ايم كه شايد موجب تعجب بعضى گردد كه چگونه كسى كه خود را شناخت به نهايت هر آگاهى و دانش رسيده است ، و يا بزرگترين دانش خودشناسى است . بدان كه اين گونه سؤالات از عدم معرفت به گوهر نفس پيش مىآيد ، كه يا اصلا نفس ناطقه‌اى قائل نيستند و آدمى را همين بنيه و جثّهء مادّى مىدانند ، و يا قائل به روح هستند ولى آن را موجودى مجرّد از ماده و احكام آن نمىدانند ، و يا قائل به تجرّد آن هستند ولى به مقام فوق تجرّدش پى نبرده‌اند كه او را حدّ وقوف نيست و هر چه سعهء وجودى پيدا مىكند آمادگى براى رتبهء بالاتر و وجود قويتر و وسيعتر و شديدتر مىيابد . امّا آن كه خود را چنين شناخت ، مىداند كه عالم صورت انسان كامل است يعنى انسان را قابليّتى است كه در مسير استكمالى خود به جايى مىرسد كه عديل عالم مىگردد منتها عالم عقلانى ، كه مضاهى و مشابه عالم عينى است بلكه فراتر از اين ، كه عالم به منزلهء بدن او مىگردد .\r\nحس در ادراكات خود نياز به داورى آگاه دارد كه وى را از توقف در حدّ احساس به در آورد و به اصل واقع مدركاتش برساند . مثلا حسّ ، زمين را ساكن مىبيند ؛ و حال اين كه زمين است كه در هر ساعت به حركت انتقالى حدود هفده هزار فرسخ يا بيشتر\r\n\r\n","description":"","footnote":"","page_name":" 579 ","page_number":589},
  {"content":"\r\n\r\nدر فضا برق‌آسا پرواز مىكند ، بلكه او را به غير از اين حركت حركتهاى متعدد ديگر هم هست و هيچگاه مدار حركت او ثابت نيست و همواره در مدارى غير مدار پيشين است . اگر به فرض ، ما از آغاز زندگى كه چشم به جهان گشوده‌ايم هوا را ابرى مىديديم كه ابر بر روى ما كلّه بسته بود و همچنين خيمهء ابر بر ما محيط بود كه در زير خيمهء ابر بزرگ مىشديم ، كسانى كه از پشت ابر باخبرند كه در آنجا ماهى و آفتابى و ثوابت و سياراتى و كهكشانها و جهانهايى است ، كه اين زمين يكى از سيارات منظومهء شمسى است ، و به تابيدن آن خورشيد اين ابر كه خيمه‌سان بر ما احاطه كرده است پديد آمده است ، و به بدر شدن جرم ماه جزر و مدّ دريا صورت گرفته است « 1 » ، و تمام رستنيها و معدنيها و حيوانات و انسانها و همه و همه از آن نظام و فعل ان عمّال كارخانهء بىنهايت بزرگ و پر جلال و شكوه مىباشد ، و زمين با درياها و كوهها و هوا و ابر آن خود يك نقطه‌اى از اين كتاب تكوين‌اند ، براى اثبات آنها چندان در زحمت بودند و مواجه ردّ و انكار و طعن و اعتراض مىشدند كه انبياء و حكماى الهى براى اثبات ماوراى طبيعت و تجرّد نفس ناطقه و مفارقات عقليه و مبدأ و معاد ، كه خلاصه همان اثبات ماوراى طبيعت است كه آن را به لحاظى ماقبل طبيعت و به اعتبارى ما فوق طبيعت و به نظرى ما بعد طبيعت نيز مىگويند . ما كه در زير اين بقعه و گنبد ميناى بزرگ اين منظومه قرار گرفته‌ايم و تا چشم سر گشوده‌ايم جز اين خيمهء پر نقش و نگار آسمان بر روى زمين به ظاهر چيزى نديده‌ايم ، مثل ما در آن همان مثل ما به خيمهء ابر است . ملّاى رومى گويد :\r\n آسمانها و زمين يك سيب دان * كز درخت قدرت حق شد عيان\r\nتو چو كرمى در ميان سيب در * از درخت و باغبانى بى خبر \r\n\r\n\r\n","description":"","footnote":"\r\n( 1 ) . شيخ رئيس در فصل اوّل مقالهء نهم طبيعات شفا ص 427 گويد : و اكثر هيجان الطمث عند الاجتماع و الاستقبال لأن لاختلاف حالات القمر تأثيرا فى الرطوبات و غير ذلك من المدّ و الجزر و فى سائر ما قيل فى موضعه ، عليقلى ميرزا در فلك السعادة بسيارى از تأثيرات قمر را از مآخذ اصيل برشمرد .\r\n","page_name":" 580 ","page_number":590},
  {"content":"\r\n\r\nما راههايى چند براى دريافت اعيان خارجى و جهان محسوس داريم كه از آنها تعبير به حواسّ خمس مىشود . ما از اين پنج راه به پاره‌اى از چيزها دست مىيابيم ، كه بدن خانه‌اى است آن را پنج راه به بيرون است ؛ و جان از اين پنج راه بيرون را احساس و ادراك مىكند . در دفتر نكاتم گفته‌ام : چون انسان به وسيلهء پنج حس راه به سوى خارج پيدا مىكند ، اين پنج حس را پنج راه و به تخفيف « پنج ره » گفته‌اند ؛ به همين مناسبت كم‌كم براى خانه كه شبكه‌اى در ديوار مىنهادند تا بدان بيرون ديده شود آن را « پنج ره » گفته‌اند و « پنج ره » يكسر نوشته شد « پنجره » گرديد ، و حالا مىگويند « پنجرهء » خانه ، هر چند بيش از پنجاه راه داشته باشد كه معنى « پنج راه » از آن مفهوم نمىگردد .\r\nجز اين پنج راه ، پنج راه ، ديگر نيز هست كه ظاهر نيستند و باطن هستند . و باز به قول عارف رومى :\r\n پنج حسى هست جز اين پنج حس * آن چو زرّ سرخ و اين حسها چو مس \r\nاين حواس ظاهر و باطن به منزلهء تور شكار براى نفس‌اند ، كه در به دو امر انسان به وسيلهء اين تور شكار از ادراكات امور مادّى ارتقاى روحى پيدا مىكند و با تجربه‌ها قدرت حياتى انسانى مىيابد ، به اين معنى كه مخرج نفوس از نقص به كمال ، با حصول اين معدّات و شرائط ، افاضهء فيض مىفرمايد و نفس را اشتداد وجودى مىدهد كه از حدّ قوهء منطبعهء در مادّه به مرحلهء خيال ، و از خيال كه تجرّد برزخى است ، به تجرّد عقلى ، و از آن به مرتبهء فوق تجرّد مىكشاند ، و نفس ناطقه خود راهى به سوى اعيان خارجى مىگردد و حقائق وجودى عقلى را ادراك مىكند ، بلكه بزرگترين راه به سوى آنها مىگردد و به حقيقت باب اللّه مىشود ؛ ولى ديگر قواى مدركهء او ابواب كلمات اللّه‌اند نه ابواب اللّه . انسان در اين مقام فوق تجرّد مىتواند به جايى برسد كه به يك معنى صورت عالم گردد و به يك معنى عالم صورت او گردد كه بزرگترين دانش است و به هر آگاهى و دانش رسيده است . عارف نامبرده در دنبالهء مثال كرم و سيب گويد :\r\n\r\n","description":"","footnote":"","page_name":" 581 ","page_number":591},
  {"content":"\r\n\r\n آتشى كاوّل ز آهن مىجهد * او قدم بس سست بيرون مىنهد\r\nدايه‌اش پنبه است اوّل ليك اخير * مىرساند شعله‌ها او تا اثير\r\nمرد اوّل بستهء خواب و خور است * آخر الامر از ملائك برتر است\r\nدر پناه پنبه و كبريتها * شعلهء نورش برآيد تا سُها\r\nعالم تاريك روشن مىكند * كندهء آهن به سوزن مىكند\r\nگر چه آتش نيز هم جسمانى است * نى ز روحست و نه از روحانى است\r\nجسم را نبود از آن عز بهره‌اى * جسم پيش بحرجان چون قطره‌اى\r\nجسم از جان نور افزون مىشود * چون رود جان جسم بين چون مىشود\r\nحدّ جسمت يك دو گز خود بيش نيست * جان تو تا آسمان جولان كنى است\r\nتا به بغداد و سمرقند اى همام * روح را اندر تصوّر نيم گام\r\nدو درم سنگ است پيه چشمتان * نور روحش تا عنان آسمان\r\nنور بى اين چشم مىبيند به خواب * چشم بى اين نور نبود جز خراب\r\nجان ز ريش و سبلت تن فارغ است * ليك تن بىجان بود مُردار و پست\r\nبار نامه روح حيوانى است اين * پيشتر آروح انسانى ببين\r\nبگذر از انسان و هم از قال و قيل * تا لب درياى جان جبرئيل\r\nبعد از آنت جان احمد لب گزد * جبرئيل از بيم تو واپس خزد\r\nگويد ار آيم به قدر يك كمان * من به سوى تو بسوزم در زمان \r\nاين انسان باب الله است كه باب الابواب است ، و چنان كه گفته‌ايم نه فقط عالمى عقلى مضاهى عالم عينى مىگردد بلكه عقل مىشود و عالم صورت و بدن او مىگردد و يا به عبارت ديگر ، عالم در اوست آنچنانكه بدن تو در جان تست ؛ هر چند كلمهء « در » هم در اين مقام مناسب نمىنمايد ، كه نسبت تن با جان فوق نسبت ظرف با مظروف است . عارف سرمد گويد :\r\n آن كو بصر حقيقتش ياور شد * خود پهنتر از سپهر پهناور شد \r\n\r\n","description":"","footnote":"","page_name":" 582 ","page_number":592},
  {"content":"\r\n\r\n ملا گويد كه بر شد احمد به فلك * سرمد گويد سپهر در وى در شد \r\nهر چند تن و قواى تن تور شكارند ، ولى بايد ديد تا شكارچى چگونه كسى است :\r\nاگر نفس سعيد است ، شكارهاى پاكيزه مىكند و پاكيزه مىخورد ، گفت و شنود در كسب و كار و تعليم و تعلّم و معاشرت و مصاحبت ، و بالجمله تمام احوال و اقوام و افعال او ، پاكيزه است ، كه طيّبات براى طيبين است ؛ و اگر نفس شقى است ، به دنبال پليدى مىرود و غذاها و شكارهاى او مناسب اوست ، كه خبيثات براى خبيثين است .\r\nو باز به هوش باش كه انسان به علم و عملش سعيد يا شقى مىگردد كه علم و عمل انسان سازند . شايد توهّم دور پيش آيد كه اگر انسان به علم و عملش سعيد يا شقى مىگردد ؛ پس چگونه پيش از كسب علم و عمل سعيد يا شقى است و غذاى مناسب خود تحصيل مىكند ؟ تا هنگام جوابش فرا رسد .\r\n\r\nدرس صد و سى نهم\r\nدر چند درس پيش دربارهء تعلق نفس با بدن مطالبى تقديم داشتيم و در تعلّق و ارتباط نفس به اشياى خارج از خود نيز برخى اشارات نموده‌ايم . شيخ بهايى در اواخر جلد دوم كشكول ( چاپ نجم الدوله ، 231 ) گويد :\r\nقال بعض المحققيّن النفوس جواهر روحانيّة ليست بجسم و لا جسمانيه لا داخلة فى البدن و لا خارجة عنه لها تعلّق بالاجساد يشبه علاقة العاشق بالمعشوق و هذا القول ذهب اليه الغزالى ابو حامد فى بعض كتبه . ( يعنى برخى از ارباب تحقيق گفته‌اند كه نفوس جواهر روحانىاند ، نه جسم‌اند و نه جسمانى ، نه داخل در بدن‌اند و نه خارج از آن ، آنان را با اجساد تعلّقى شبيه علاقهء عاشق به معشوق است ؛ ابو حامد غزّالى در برخى از كتابهايش به سوى اين قول رفته است . )\r\nشايد اين سخن بعضى از محققين ناظر به دو امر باشد : يكى تعلّق نفس با بدنش ، و ديگر تعلق آن با اعيان و اشياى خارج از خود ؛ و يا مراد از اجساد ابدان غير عنصرى باشد ، و يا عنصرى و غير عنصرى باشد مطلقا . در امر اوّل گفته است كه\r\n\r\n","description":"","footnote":"","page_name":" 583 ","page_number":593},
  {"content":"\r\n\r\nنفوس جواهر روحانىاند ، نه جسم و نه جسمانىاند ، و نه داخل در بدن و نه خارج از آن‌اند ، و نفوس را به طور مطلق نام برده است كه شامل نفوس نباتى و حيوانى و فلكى مىگردد . و در امر دوم گفته است نفوس را با اجساد تعلقى است كه به علاقهء عاشق با معشوق شباهت دارد .\r\nدر امر اوّل بايد قائل به وجه ديگرى شد ؛ اعنى چون نفس ناطقه مجرّد روحانى عارى از جسم و جسمانى است و بدنش مرتبهء نازلهء آن است ، نفس محيط بر آن و بدن قائم به آن است ، كه داخل بدن است نه به نحو ممازجت و خارج از بدن است نه به نحو مباينت ؛ و به عبارت ديگر نفس ناطقهء حىّ مدرك است . اين حيات و ادراك همهء اعضا و جوارح و قوى و ظاهر و باطن بدن و تمام تاروپود رشته‌هاى بدن را پر كرده است ، و در عين حال هيچيك از آنها نيست . در اين مقام به گفتار امير عليه السّلام در خطبه‌اى كه آن را مسعودى در اثبات الوصية نقل كرده است ، دقّت بفرماييد : فسبحانك ملأت كلّ شىء و باينت كلّ شىء الخ . هر چند تفاوت در ميانه بسيار است ولى تنظير و تقريب خوبى است . و اين بدن اعم است از زمين و درختها و گياهها و حيوانها و انسانها و اجرام فلكى ، مطلقا .\r\nامّا در امر دوم كه علاقهء نفس با اجساد همچون علاقهء عاشق با معشوق است ، آيا از اين عبارت چه اراده كرده باشند ؟ اگر مراد از نفوس نفوس ناطقهء انسانى باشد و از اجساد اشياى خارجى ، بايد چنين تفسير كرد كه تعلّق را انحاى گوناگون است ، از آن جمله تعلّق عاشق به معشوق ، و خود اين تعلّق را مراتب است . و عشق نفس با اجساد را نيز به چند وجه ممكن است توجيه كرد : يك وجه اين كه مىدانيد هر كس اثرش را دوست دارد و با آن عشق مىورزد . باغبان با نهالهايى كه به بار آورده است ، استاد با شاگردانى كه به كمال رسانده است ، و هكذا هر كس با اثرش . اين يك نحو تعلّق عاشق با معشوق . در همين تعلّق مىبينيم كه پدر و مادر به فرزندش علاقه دارد ، امّا مطابق سالهاى فرزند و رشد وى علاقه‌ها فرق پيدا مىكند : با شيرخوار طورى تعلق دارد ، چون راهرو شد علاقه‌اى ديگر است ، و چون مراهق و پس از آن جوان و پس از آن\r\n\r\n","description":"","footnote":"","page_name":" 584 ","page_number":594},
  {"content":"\r\n\r\nبزرگسال و داراى زندگى مستقل شد در هر زمان طورى تعلّق و علاقه دارد . در مقابل آيينه كه قرار گرفتى و مىخواهى به وسيلهء آن خودت را ببينى ، تعلقى خاص با آيينه دارى اين هم يك نحو تعلق است . در اين گونه تعلقها ، معشوق خارج از عاشق است ، يعنى دو واحد جداى از يكديگرند ، به خلاف بدن نسبت به جان كه بدن جداى از او نيست بلكه مرتبهء نازل و به تعبيرى ظلّ اوست . بنابراين ، اگر مراد از اجساد را مطلق ابدان بدانيم ، چون بدن مرتبهء نازل نفس است نه جداى از او ، بايد گفت كه نفوس را با اجسادشان تعلقى شبيه به علاقهء عاشق با معشوق است .\r\nدر كتب عقلى و عرفانى جسد را بر اعمّ از جسم اطلاق مىكنند ؛ كه هر چه جسم است جسد است ، ولى هر كجا جسد است جسم صادق نيست ، مثل بدنهاى مثالى ماوراى طبيعت كه آنها را جسد مىگويند نه جسم ، چه جسم موجودى عنصرى و طبيعى است . لذا صور متمثّله در صقع نفس را صور متجسّده مىگويند ، و ارواحى را كه در مكاشفات مثلا به وزان صور حسّى در آمدند ارواح متجسّده گويند ، و حصول ارواح را بدان صورتها تجسّد ارواح گويند و صور و ارواح متجسّده را محتاج به اكل و شرب نمىدانند ، و بسيارى از احوال و اطوار انسان را جسدانى دانند نه جسمانى . و اين جسم ، در مقابل جسد ، جسم به معنى فلسفى است . و جسم را معنى شريف و دقيقى است فوق معنى مصطلح در فلسفه كه در بحث مناسب آن عنوان مىكنيم . فرق ميان جسم و جسد مذكور ، در چند جاى شرح قيصرى بر فصوص عنوان شده است . و اگر مراد از اجسام را فقط ابدان عنصرى بدانيم ، آيا عاشق بودن ارواح انسانى آنان را از اين روست كه بدن معلول روح است ، و يا از اين روست كه به وسيلهء آن مستكمل است ، چه بدن آلت استكمالى و تور شكار نفس است .\r\nامّا اگر مطلق ابدان بدانيم ، علّت عاشق بودن روح مر بدنش را چه چيز خواهد بود ؟ آيا باز چون بدن معلول اوست ، كه بدنها به اقتضاى هر عالم از منشآت نفس‌اند و معلول اثر علت است و هر علتى دوستدار اثر خود است ، از اين جهت عاشق اوست ؟ و يا باز چنان كه در اين نشأهء عنصرى به وسيلهء بدن عنصرى مستكمل است ،\r\n\r\n","description":"","footnote":"","page_name":" 585 ","page_number":595},
  {"content":"\r\n\r\nبا بدن مثالى و جسدانى در عالم رؤيا و ما فوق آن نيز مستكمل خواهد بود ، كه از اين جهت عاشق اوست ؟ وانگهى استكمال نفس در اين وجه اخير چگونه خواهد بود ؟ آيا امكان استعدادى در ابدان جسدانى مثالى نيز صادق است ؟ در اين امور بايد بحث شود .\r\nپس خلاصهء اين وجه چنين شد كه اگر مراد از نفوس ارواح ناطقهء انسانى باشد و مراد از اجساد اشياى خارج از او ، نفس به آن سلسله اشياى خارج او كه آثار اويند و يا چون آينه از لوازم و وسائل ما يحتاج زندگى اوست ، تعلق دارد شبيه علاقهء عاشق به معشوق . پس در نتيجه ، اين وجه به دو وجه توجيه شده است ؛ و وجه دوم ، كه ما يحتاج زندگى و حياتش باشد ، موجب عشق و علاقهء او به بسيار چيزها مىشود ، حتى به باد و باران و به خورشيد و ماه و . . .\r\nوجه سوم اين كه نفس انسانى به همهء اشياى خارج از خود علاقهء عاشقانه دارد ، كه مىخواهد بر آنها دست بيابد و كتاب و دفتر وجود آنها را بخواند و بفهمد و از دورى آنها رنج مىبرد ، لذا هيچ گاه در اين راه توقف ندارد و پيوسته در كنجكاوى و دانش‌پژوهى است و نمىخواهد از هيچ چيز چشم بپوشد و نفهميده بگذرد . جز اين كه در اين وجه سؤال پيش مىآيد كه مراد از اجساد را جميع اشياى خارج از نفوس انسانى بدانيم ؟ اطلاق اجساد بر مفارقات ، اعمّ از عقول و نفوس ، چگونه خواهد بود ؟\r\nمگر در اجساد توسعى قائل بشويم ، مثلا بگوييم مراد از اجساد اعيان است و اعيان شامل مجرّد و مادّى همه است .\r\nاگر نفوس را شامل نباتى و حيوانى ، اعم از انسانى و حيوانى و فلكى به طور اعم ، كه مراد اجرام افلاكى باشد و زمين هم در زمرهء آنان كه همه را نفس مدبّر مسخّر در تحت تدبير ملكوت است ، بدانيم ، و اجساد را همان بدن خاصّ هر يك ، مطلب واضح است ؛ بخصوص اگر نفوس را ارواح انسانى بگيريم و اجساد را ابدان هر يك ، چنان كه تبادر ذهن از عبارت مذكور همين است و عشق نفس بدان براى رسيدن به كمال انسانى است .\r\n\r\n","description":"","footnote":"","page_name":" 586 ","page_number":596},
  {"content":"\r\n\r\nعلاقه و عشقى كه پدر و مادر را مثلا به فرزند است نسبت به علاقه و عشق علت به معلولش بسيار ضعيف است ؛ زيرا والدين به هيچ وجه علّت تامه براى وجود فرزند نيستند ، بلكه از معدّات‌اند . اين كه معدّاست نسبت به نمودارش اين همه محبت دارد و عشق مىورزد ، تا چه پندارى در محبّت و عشق علّت تامّه به معلولش ؟ ! عشق نفس ناطقه به جسدش از قبيل عشق علّت به معلول است . ظاهرا از عبارت مذكور بايد صرف نحوهء تعلّق نفس انسانى با جسدش ، كه نه خارج از اوست و نه داخل در او و در عين حال با اوست ، مراد باشد كه به علاقهء عاشق با معشوق تعبير شده است . چنان كه ديگران تصريح كرده‌اند كه تعلّق نفس ناطقهء انسانى با بدن چون تعلق عاشق به معشوق است ، كه در درس بعد نقل مىكنيم .\r\n\r\nدرس صد و چهلم\r\nيكى از ذخاير علمى و گنجينه‌هاى حقائق الهى و معارف اسلامى ، صحيفهء كاملهء سيّد الساجدين امام على بن الحسين عليهما السّلام است كه تالى بلكه عديل نهج البلاغه است ، و آن را زبور آل محمد عليهم السّلام و انجيل اهل بيت لقب داده‌اند . بر اين صحيفهء مكرمه به عربى و فارسى چندين شرح و تعليقه و ترجمه از دانشمندانى بزرگ نوشته شد ، از آن جمله شرحى به عربى به نام رياض السالكين در پنجاه و چهار روضه به عدد ادعيّهء صحيفه به قلم تواناى عالم جليل صدر الدين على بن احمد بن محمد معصوم حسينى متوفى 1120 ه ق معروف به سيد عليخان شارح صحيفه است . اين شرح بزرگترين و بهترين شرحى است از هر حيث كه تا كنون بر صحيفهء كامله نوشته شده است . دو تن از اساتيد ما يكى علّامه حاج ميرزا ابو الحسن شعرانى ، و ديگر عارف متألّه حاج ميرزا مهدى الهى - قدّس سرّ هما - صحيفه را به فارسى ترجمه كرده‌اند . علاوه اين كه جناب شعرانى را بر آن ، تعليقات ارزشمند است .\r\nشارح مذكور را ، در چندين جاى شرح نامبرده ، در تجرّد نفس ناطقه و بقاى آن پس از انصراف آن از بدن مطالبى به غايت مفيد است . از آن جمله ، در آخر روضهء\r\n\r\n","description":"","footnote":"","page_name":" 587 ","page_number":597},
  {"content":"\r\n\r\nچهارم ، در آخر دعاى چهارم صحيفه ، كه امام عليه السّلام در درود بر پيروان رسولان و تصديق كنندگان آنان انشا فرموده است ، آنجا كه فرمايد و تهوّن عليهم كلّ كرب يحلّ بهم يوم خروج الأنفس من ابدانها ، يعنى خدايا بر آنان درود فرست درودى كه هر اندوهى را كه بر ايشان در روز به در شدن جانها از تنهايشان وارد مىآيد آسان كنى ، گويد ( نقل به ترجمه ) :\r\nظاهر گفتار امام عليه السّلام كه فرمود « روز به در شدن جانها از تنهايشان » اين است كه نفس داخل در بدن است و در هنگام مرگ از بدن بيرون مىرود . و اين گفتار ، به ظاهر آن ، قول منكران تجرّد نفس ناطقه را تأييد مىكند ، چون نظّام كه قائل است نفس اجسام لطيف سارى در بدن است مانند سريان گلاب در گل ، و چون جمهور معتزله كه قائل‌اند نفس جسم لطيف بخارى است كه از الطف اجزاى غذايى متكوّن مىگردد و در رگهاى جهنده نفوذ مىكند و حيات عرض قائم به نفس و حالّ در آن است . و هم اينان در كيفيّت قبض ملك الموت مر نفس را گويند : كه ملك الموت از دهان وارد مىشود و به قلب ، يعنى داخل بدن ، مىرسد ؛ و چون ملك الموت جسم لطيف هوايى است ، بر او دشوار نيست كه در گذرگاههاى تنگ نفوذ كند ، و هرگاه در بدن نفوذ كرد با جان لطيف شبيه به خود - كه جان هم جسم لطيف بخارى است - آميخته مىگردد ؛ سپس از آن جايى كه داخل شد ، در حالى كه جان با اوست ، خارج مىگردد ؛ و اين در هنگامى است كه خداوند اذن دخول به او داده باشد و آن ، هنگام حضور اجل است . اينان نافى نفوس ناطقه‌اند . لكن اعاظم حكماى الهى و اكابر اهل عرفان همهء آنان قائل به اثبات نفس ناطقه و تجرّد آن از عالم اجسام‌اند . و از متكلمين اسلام ، قدماى اصحاب اماميهء ما - رحمهم الله - مانند ابن بابويه و شيخ مفيد و سيد مرتضى علم الهدى و بنى نوبخت ، بنابر آنچه كه از ائمهء معصومين خودشان استفاده كرده‌اند ؛ و از اشاعره ، غزالى و فخر رازى ، با آنان موافقت كردند . همهء اينان بر اين رأىاند كه نفس ناطقه موجودى است نه جسم و نه جسمانى كه حالّ در جسم باشد . و اين نفس همان است كه هر كس به اين گفتارش\r\n\r\n","description":"","footnote":"","page_name":" 588 ","page_number":598},
  {"content":"\r\n\r\n« من » بدان اشارت مىكند .\r\nو نفس نه اندرون تن است و نه بيرون از آن كه جدا باشد ، و نه پيوسته بدان است و نه گسسته از آن . زيرا آنچه كه مصحّح اتّصاف به اين امور است ، جسميّت و تحيّز است و حال اين كه آن دو از نفس منتفى است . و نيز نفس در جهتى از جهات نيست ، بلكه از اختصاص به جهات و از اتّصال به اجسام و از حلول در آنها منزّه است . و نفس عرض نيست ، هيچ گونه عرضى ، چه اين كه عرض به صفتى متّصف نمىگردد ؛ زيرا كه عرض خود نفس صفت است ، پس صفت ديگر را نمىپذيرد ، بخصوص صفات متقابله چون علم و جهل و شجاعت و جبن را . و تعلّق نفس به بدن همانا كه مانند تعلّق عاشق به معشوق است - عشقى جبلّى الهامى كه عاشق را به سبب آن عشق مادام كه به مصاحبت معشوقش متمكّن است امكان مفارقتش نيست ، لذا مفارقتش را ناخوش دارد و با طول مصاحبت بدن ملول نمىگردد .\r\nو چون تعلق پيشه‌ور به آلاتى است كه در كارهاى آن پيشه بدانها نياز دارد ؛ بنابراين ، واجب است كه نفس را به حسب هر كار آلتى مناسب با آن كار باشد ؛ لذا در بدن قواى گوناگون آفريده شده است كه هر يك آنها آلت فعل مخصوصى است ، مانند قوّت بصر براى ابصار ، و سمع براى سماع ؛ فتبارك اللّه احسن الخالقين . و حقيقت مرگ در نزد اين اعاظم و اكابر ، انقطاع تعلّق نفس به بدن و انقطاع تصرّفش در وى است آنگاه كه بدن از حدّ انتفاع نفس بدان به در رفته است .\r\nو كيفيّت قبض ملك موت نفس را اين است كه بر قواى اين بدن ، در حال انقطاع تعلّق نفس ، افاضهء عدم را متولّى مىگردد ، يعنى به عهده مىگيرد . پس قول امام عليه السّلام كه فرمود « در روز به در شدن جانها از تنهايشان » كنايت از مفارقت نفس مر بدن را و انقطاع تعلقش بدان است . و چون نفس منغمر در عوارض بدن و علائق مادى اوست ، و مادام كه متعلق به بدن است ملاحظه و التفاتش به بدن از او منفك نمىگردد ، كه در مصالح اين مزاج و اصلاح و اعداد او براى تمام تصريف و استكمال سعى مىكند ؛ گويى كه نفس حالّ در بدن است ، مانند حلول كسى كه ساكن در خانه‌اى است كه قائم به مصالح آن خانه است . پس نتيجه امام عليه السّلام از\r\n\r\n","description":"","footnote":"","page_name":" 589 ","page_number":599},
  {"content":"\r\n\r\nالقاى نفس بدن را و طرح وى آن را و تخلّى وى از بدن ، تعبير به « به در شدن جان از تن » فرموده است .\r\nو در اين گفتار آن حضرت ( روز به در شدن جانها از تنهايشان ) دلالت است بر اين كه نفس انسانى چيزى جز اين هيكل محسوس است . زيرا خارج از چيزى بايد مغاير آن چيز باشد كه از وى خارج گردد و به در شود ، خلاف قول كسانى ( برخى از متكلمين ) كه قائل‌اند نفس همين هيكل مخصوص است . و اللّه اعلم .\r\nاين بود سخن شارح مذكور در اين مقام ، كه نقل به ترجمه كرده‌ايم . و غرض ما در درس سابق اين بود كه كيفيت تعلق نفوس به اجسادشان مانند علاقهء عاشق به معشوق است كه منجر به نقل كلام شارح نامبرده شد ، و مرادش تعلق نفس به همين بدن عنصرى است .\r\nدر سخن وى به چند مطلب توجه بفرماييد : يكى اين كه مشايخ اماميه ، چون شيخ صدوق ابن بابويه و شيخ مفيد و علم الهدى و بنى نوبخت ، از بيانات و روايات ائمهء معصومين عليهم السّلام به تجرّد نفس ناطقه از طبيعت و احكام آن راه يافته‌اند و استفاده كرده‌اند . آرى از آن وسائط فيض حقائق الهيّه و السنهء صدق ، در تجرد نفس ناطقه و اين كه جزا نفس عمل است و اين كه علم و عمل انسان سازند ، به بيانات گوناگون ، گاهى در كسوت تشبيه و تنظير براى تقريب معنى به ذهن و گاهى به تعبيرات ديگر ، در جوامع روايى و صحف علمى اساتيد فن از قديم و جديد روايات بسيار نقل شده است ، كه در اين دروس به نقل و برخى از آنها تبرك جسته‌ايم .\r\nمطلب ديگر اين كه ببينيد آن متكلمينى كه از اهل بيت عليهم السّلام فاصله گرفته‌اند ، چه بلايى بر سر معارف آوردند و در گوهر نفس چه گفتند و قبض ملك موت نفس را چه پنداشتند ؟ ! راستى اگر بيگانه‌اى بخواهد در اسلام‌شناسى تحقيق كند ، اگر منتهى به آرايى اين چنين گردد ، كارش به كجا خواهد كشيد و دربارهء اسلام عزيز ، كه برهان صرف و نور محض و حق خالص و منطق صدق است ، چه خواهد پنداشت ؟\r\nمطلب ديگر اين كه در صحت اتصاف عرض به عرض اختلاف است : بعضى قائل\r\n\r\n","description":"","footnote":"","page_name":" 590 ","page_number":600},
  {"content":"\r\n\r\nبه صحت آن‌اند مثل اتّصاف حركت به سرعت و بطوء كه خود حركت عرض است .\r\nولى بايد گفت كه مسئلهء عروض عرض به عرض ، خواه صحيح باشد و خواه غلط ، دخلى در جوهر بودن نفس ناطقه و تجرّد آن ندارد ، و قول به صحت اتّصاف عرض به عرض ضررى به اين حكم محكم نمىرساند . لذا در گفتار شارح مذكور - رضوان الله تعالى عليه - كه فرمود : « نفس هيچ گونه عرض نيست ، چه اين كه عرض به صفتى متصف نمىگردد الخ » تأمل لازم است . و خوض در اين موضوع را براى وقت ديگر موكول مىكنيم .\r\nمطلب ديگر اين كه بدن يكپارچه آلت نفس است ، و اصلا بدن جز آلت نفس نيست ، و در حقيقت نفس پيشه‌ورى است كه پيشهء او كسب معارف و حقائق است ، و بدن را با همهء اجزا و اعضا و جوارح چنان ساخت و پرداخت كه هر يك به زيباترين و بهترين شكل و صورت براى كارى بخصوص است ، و زيباتر و بهتر از آن متصور نيست .\r\nبرخى گفته‌اند كه اين صورت بوالعجب از صورتگرى به نام قوهء مصوّره است ، كه يكى از قواى نفس مانند ديگر قواى اوست . ولى قوهء مصوره مانند قواى ديگر ، از قبيل غاذيه و ناميه و جاذبه و غيرها ، قوهء بسيط است ؛ از يك قوهء بسيط اين همه اشكال و قواى گوناگون ديگر ، كه هر يك را فعلى و صورتى خاص و برخى را مزاجى خاص و همه را با هم وحدت و الفتى خاص و هر يك را از ديگرى امتياز و مباينتى خاص است ، صورت نگيرد . نطفه كه در رحم قرار گرفت ، رحم آن را جذب مىكند ، آن چنان كه به منزلهء عضوى از اعضاى بدن انثى مىگردد . مصوّره قوه‌اى است كه نطفه را در رحم به صورتها و اقسام و اعضا ، تخطيط و تشكليك و تقسيم مىكند . اين قوه اگر در نطفه منطبع باشد ، قواى نطفه در آن هنگام استعدادى مادّى ضعيف بيش نيستند ، كه نفس در حدوث جسمانى است ، و از يك قوهء بسيط مادّى بىشعور صدور اين همه اشكال و افعال بوالعجب محال است ؛ و گيرم كه شعور را در مطلق هستى سريان بدهيم ، كه بايد بدهيم ، شعور هر موجود به فراخور ضيق و سعهء وجودى آن موجود\r\n\r\n","description":"","footnote":"","page_name":" 591 ","page_number":601},
  {"content":"\r\n\r\nاست ، باز از قوه‌اى آن چنان ، قوا و اشكال و افعالى اين چنين صورت‌پذير نيست .\r\nو اگر قوهء مصوّره را از شؤون نفس انثى بگيريم ، باز همان اشكال به حال خود باقى است . علاوه اين كه همين اشكال به نحوى در ساير قوى نيز وارد است . و هر چند در قوهء مصوره تعدد حيثيّات و جهات قائل شويم كه آن را قوه بسيط ندانيم ، باز اسناد تصوير اين همه صور ظاهر و باطن به او ناتمام است . و بهترين سخن اين است كه صورتگرى در تحت تدبير و تسخير و تصرّف ملكوت باشد ، هر چند نفس والدين و وسائط معدّه دخيل‌اند ، چنان كه شيخ رئيس را در كليّات قانون و نفس شفا همين نظر است و نيكو نظرى است . « 1 » و خواجه نيز در تجريد گويد : « مصوّره نزد من باطل است زيرا كه صدور اين افعال محكم مركّب از يك قوهء بسيط كه هيچ شعور ندارد محال است . « 2 » »\r\nاستادم مرحوم شعرانى در شرح و ترجمهء آن به فارسى گويد :\r\nمصوّره يكى از خوادم و شعب قوهء مولّده است ؛ و آن قوه‌اى است كه نطفه را در رحم به اقسام و اعضاى مختلف تقسيم مىكند ، به هر يك صورتى خاص مىدهد ، و در هر يك مادّه‌اى خاص به كار مىبرد موافق حكم و مصالحى كه عقل انسان از ادراك آن عاجز است . خواجه رحمه اللّه فرمود : « قوهء مصوّره نزد من باطل است زيرا كه محال است اين افعال محكمهء گوناگون از يك قوهء بسيط صادر شود كه هيچ شعور ندارد . » و به نظر مىرسد كه هيچيك از قواى حيوانى و نباتى در إحكام و مصلحت و دقّت و فوائد آن كمتر از مصوّره نيست ، هيچيك را نمىتوان به فاعل بىشعور نسبت داد . و از بحث در غايت ، در فصل علّت و معلول بالقوه ، معلوم گرديد كه در\r\n\r\n\r\n","description":"","footnote":"\r\n( 1 ) . المصوّرة الطابعة فهى الّتى يصدر عنها بإذن خالقها تبارك و تعالى تخطيط الاعضاء و تشكيلاتها و تجويفاتها و ثقبها و ملاستها و خشونتها و اوضاعها و مشاركاتها و بالجملة الأفعال المتعلّقة بنهايات مقاديرها ( قانون ، كليات ، ص 141 ) .\r\n( 2 ) . و المصوّرة عندى باطلة لإستحالة صدور هذه الافعال المحكمة المركّبة عن قوة بسيطة ليس لها شعور اصلا .\r\n","page_name":" 592 ","page_number":602},
  {"content":"\r\n\r\nهمه چيز اثر مدخليّت عالم غيب و به اصطلاح فلاسفه عقل فعّال ظاهر است ، و هيچ قوه از قواى جسمانى نيست كه نيروى غيبى نگهبان و مدد او نباشد و اعمال او به شعور و ارادهء او اجرا نشود .\r\nاگر قوهء مصوّره خود فاعل مستقل بود و خداى تعالى تأثير را به او تفويض كرده بود ، چنان كه عوام تصور مىكنند ، البته باطل بود . امّا قوهء مصوّره و هاضمه و ناميه و همهء قواى موجودات مسخّرات به امر پروردگار ، و همه آلتى هستند كه اشيا را موافق علم و عنايت پروردگار و نقشه كه در قضاى او گذشته پرورش مىدهند .\r\nبنابراين فرقى ميان قوهء مصوّره و غير آن نيست و لا مؤثّر فى الوجود الّا اللّه ؛ و علّة العلل با همهء وسائط در كاراند .\r\nو در شوارق گويد : امر مصوّره عجيب بود اگر به اذن خالقش نبود . بارى اگر قوهء مصوّره آلت است ، باطل نيست ؛ و اگر به تفويض و استقلال كار مىكند و فرشتگان عالم غيب آنها را به حال خود رها كرده‌اند ، البتّه توهمى غلط است .\r\nامّا اين كه قوهء مصوّره بسيط است و از آن كارهاى مختلف نيايد نيز صحيح نيست .\r\nزيرا كه قوهء مصوره با قواى ديگر فرق ندارد و به حيثيّات مختلف كارهاى مختلف انجام مىدهد .\r\nو عمده در اين مسائل آن است كه هيچ ممكنى را نبايد در ذات و فعل مستقل دانست و روش مادّيّين و ملاحده كه منكر عالم غيب و تأثير آنند يا عوام اشاعره يا معتزله كه اشيا را در كار خود مستقل مىشمارند يكى است . خدا از خلق جدا نيست .  هُوَ مَعَكُمْ أَيْنَ ما كُنْتُمْ  ( حديد 57 : 4 ) و جدايى او ، چنان كه امير المؤمنين عليه السّلام فرمود ، بينونة صفة لا بينونة عزلة و يا هو داخل فى الأشياء لا كدخول شىء فى شىء و خارج عنها لا كخروج شىء عن شىء .\r\nآيا دربارهء عمل زنبور عسل و مورچه چه گويند كه در غايب وضوح عملشان بزرگتر از اندازهء شعورشان است ، و طبيعت يا نفوس يا صورت نوعيّه ، هر يك كوچكتر از آنند كه تدبير اعمال خود كنند ؟ آيا دربارهء آن غير از اين توان گفت كه عقول مجرّده يا ملائكهء موكّل بر اشياء ، از روى نقشه كه موافق علم و عنايت\r\n\r\n","description":"","footnote":"","page_name":" 593 ","page_number":603},
  {"content":"\r\n\r\nپروردگار است ، كارگزار آنانند ؟ حاجى ملا هادى سبزوارى در منظومه فرموده است :\r\n بالرّبّ للنّحل المسدّسات * و للعناكب المثلّثات \r\nو نيز گويد :\r\n و صنم لزينة جا زبر جا * كان لنور ربّه انموذجا\r\nكهذه الألوان فى الطّاوس * بل كان ما فى عالم المحسوس \r\nو در قوهء مصوره گويد :\r\n و قوة تفعل شكلا و خطط * طبعا لديهم ولدىّ ذا شطط \r\nو در شرح آن فرمود : نسبت افعال عجيبهء مطابق حكمت و استادانه به قوهء بىشعور باطل است ، بلكه آن مستند به فرشتگانى است موكّل بر تدبير امور كه به تسخير امر خداى تعالى تدبير مىكنند ؛ و چنان كه گفتيم ، عقول مجرّد و ملائكه نزد حكما يكى هستند .\r\n\r\nدرس صد و چهل و يكم\r\nاين درس دنبالهء مطالب درس پيش است . از سخنان صاحب شوارق و مقالهء سبزوارى و علامه شعرانى ، كه در پيرامون عبارت خواجه نقل كرده‌ايم و همچنين از آراى ديگر حكماى الهى نتيجه حاصل مىشود كه قوهء مصوّره مانند ديگر قوى از قبيل هاضمه و غاذيه و ناميه و غيرهاست كه هر يك براى كارى است و همه در تحت تصرّف و تدبير و تسخير ملكوت‌اند . بنابراين قوهء مصوّره به حسب ذات خود باطل نيست ، بلكه اگر او را در كارش مستقل بدانيم سخنى باطل است . در اين موضوع تحقيق بيشترى در پيش است .\r\nتبصره : مصوّره را به غير از قوهء مصوّره مذكور معنى ديگر هست كه در بحث تشريح قواى باطنى نفس به طور تفصيل و مشروح عنوان خواهيم كرد .\r\nبه ذكر مطالب درس قبل باز مىگرديم :\r\n\r\n","description":"","footnote":"","page_name":" 594 ","page_number":604},
  {"content":"\r\n\r\nمطلب ديگر اين كه اعاظم حكماى الهى انقطاع تعلق نفس به بدن را مرگ گفته‌اند .\r\nبدان كه چون روح از كالبد مفارقت كرده است ، ديگر آن كالبد جسمى بيش نيست ؛ ولى روح بىبدن نيست و بدن او مناسب عوالم اوست . در اين مطلب اسنى و اعلى نكته‌اى كه در دفتر نكاتم آورده‌ام تقديم مىدارم كه اكنون اجمالا چيزى شنيده باشيم تا وقت توضيح و تفصيل آن فرا رسد و آن نكته اين است :\r\nروح بىبدن نتواند بود و بدن او مناسب عوالم اوست ، چه مظهر حقيقة الحقائق است كه بىبدن نيست ، به اين معنى كه بىمظاهر متصور نيست اگر چه در عين كثرت واحد است و در عين وحدت كثير ، من عرف نفسه فقد عرف ربّه . به عنوان ارشاد گوييم كه به فصّ يونسى شيخ اكبر محيى الدين عربى و شرح علّامه قيصرى بر آن ، آنجا كه گويد : سوّى له مركبا غير هذا المركب رجوع شود . « 1 »\r\nبدن نفس ، از آن حيث كه بدن اوست ، محال است كه از وى منفك شود ؛ بلكه مطلقا بدن در همهء عوالم مرتبهء نازلهء نفس است ؛ و آن بدن به صورت همين پيكر ظاهر است و اين پيكر ظاهر به تجدّد امثال و حركت جوهرى دمبدم عوض مىشود ، ولى خود بدن باقى است ، و آنگاه كه اين غلاف را در زمين گذاشت آن بدن اصلى وى با او هست . متأله سبزوارى در شرح اسماء افاده فرمود كه بدن اخروى همان بدن دنيوى بعينه و شخصه مىباشد ، و امتياز بين آن دو به كمال و نقص است « 2 » . و جناب علامه شيخ بهائى در كتاب اربعين ، به اسنادش از ابو بصير روايت كرده است كه قال سألت ابا عبد الله جعفر بن محمد الصّادق عليهما السّلام عن ارواح المؤمنين فقال فى الجنّة على صور ابدانهم لورأيته لقلت فلان أولقلت يا فلان . اين حديث چهلم آن كتاب است ، و اين نكته خود يك كتاب .\r\nترجمهء حدث اين كه ابو بصير گفت از امام صادق عليه السّلام از ارواح مؤمنان سؤال\r\n\r\n\r\n","description":"","footnote":"\r\n( 1 ) . چاپ سنگى ايران ، ص 384 .\r\n( 2 ) . بند 94 ، ص 280 .\r\n","page_name":" 595 ","page_number":605},
  {"content":"\r\n\r\nكردم . فرمود : به صورت بدنهايشان در بهشت‌اند ، كه اگر ببينى آن را هر آينه خواهى گفت : اين فلان است ، و يا خواهى گفت : اى فلان .\r\nچون به تجرد نفس ناطقه آگاهى يافته‌ايد و علم و عمل را انسان ساز شناخته‌ايد ، كه انسان نفس علم و عمل خود است ، و سخن ما هم در بيان فرمودهء امام سجاد عليه السّلام بود كه « روز به در شدن نفس از بدن » به چه معنى است كه ظرف و مظروف بايد در ماديّات باشد نه در مجرّدات ، مطلب مفيدى را كه شيخ بهائى قده در بيان حديث نامبرده آورده است تقديم مىداريم . آن جناب دربارهء « فى الجنه » كه مشعر به ظرفيت است فرمود :\r\n« فى الجنّة » الظّرفيّة مجازيّة بإعتبار اشبح الّذى تعلّقت الرّوح به و الّا فهى مجرّدة غير مكانية . » ( يعنى ظرفيت ، كه امام فرمود ارواح در بهشت‌اند ، مجاز است ؛ به اعتبار شبحى كه روح به آن تعلق دارد به صورت ظرفيت تعبير شده است ، و گرنه روح مجرّد غير مكانى است .\r\nمراد شيخ اين است كه مثلا ما در اين زاويهء مسجد نشسته‌ايم ؛ اگر كسى در بيرون اين مسجد از امام عليه السّلام بپرسد كه ارواح اين اشخاص در كجا هستند ؟ امام بفرمايد كه در فلان زاويهء اين مسجداند ، با اين كه روح مجرّد و عارى از احكام مادّه ، كه از آن جمله مكان است ، مىباشد . ولى به اعتبار اين اشباح ، اعنى ابدان ما كه ارواح به آنها تعلق ندارند و اين اشباح در اين زاويهء اين مسجدند ، امام بفرمايد كه آن ارواح در آنجا هستند .\r\nدر گفتار امام سجاد عليه السّلام تعبير خروج نفس از بدن و در اين روايت از امام صادق عليه السّلام دخول ارواح در بهشت ؛ كه نه خروج با مجرد سازگار است و نه دخول .\r\nو مىدانيم كه منطق نمايندگان الهى حقّ محض است و كليد حقائق در دست آنان است ، چنان كه در تجرّد نفس به لطائف عبارات و اشارات سخن گفتند ؛ و اگر ظاهر حديث مروى از آنان در بعضى از موارد موهم و مشعر به دغدغه است بايد بر محملى صحيح نهاد و به وجهى وجيه تفسير كرد ، كه ساحت عقل كل از شوب هر گونه دغدغه منزّه است . لذا در شرح عبارات مذكور شارح صحيفه آن چنان فرمود\r\n\r\n","description":"","footnote":"","page_name":" 596 ","page_number":606},
  {"content":"\r\n\r\nو صاحب اربعين اين چنين .\r\nحقيقت امر اين است كه صحف سفراى الهى سفره‌هايىاند كه هيچ كس از كنار آنها بىتوشه و آذوقه برنمىخيزد ، و هر كس به فراخور شايستگى خود از آن بهره مىبرد ، و به قدر اشتهايش لقمه برمىدارد و طعمه مىگيرد ، و به اندازهء بينش خود گفتار آنان را ادراك مىكند .\r\nمطلب ديگر اين كه شارح مذكور فرموده است : « كيفيّت قبض ملك موت نفس را اين است كه بر قواى اين بدن در حال انقطاع تعلّق نفس ، افاضهء عدم را متولّى مىگردد . » بدان كه رسيدن به سرّ اين حرفها نياز به درس و بحث بيشتر دارد ، و اميدوارم كه توفيق ادراك آنها را بيابيم . اكنون روى سخن ما به افاضهء عدم بر قواى بدن است . در معنى كلمهء عدم تأمل بفرماييد . عدم هيچ است و « هيچ » چيزى نيست كه بر چيزى افاضه گردد . مقصود اين است كه چون نفس از بدن قطع علاقه كرد ، حياتى كه بر همهء تاروپود ظاهر و باطن اين كالبد عنصرى تعلّق داشت از آنها منقطع مىگردد .\r\nسؤالاتى در اينجا باقى مانده است ، اين زمان بگذار تا وقت دگر .\r\nاين بود چند مطلبى كه تذكر به آنها را صواب دانسته‌ايم . ديده‌ايد كه چگونه دانشمندانى مانند شيخ بهائى و شارح صحيفه ، كه از اعاظم علماى اسلام‌اند ، چون گفتار امام را مطابق و موافق با احكام قطعى و بتّى موازين عقلى مىدانند ، كه حجّت خداست و سخن حجّت حجّت است ، در صدد بيان ظاهر قول امام عليه السّلام برآمدند . نه حجت خدا را در خصوص موضوعى دو حكم متناقض است ، و نه برهان عقلى را ، و نه عقل و شرع را كه آن حكمى دهد و اين مناقض آن . زيرا هر دو حجّت و منطق حق‌ّاند . آن عقل خارج است و اين حجّت و شرع داخل ، و هر دو معصوم از خطا . لذا اين دو بر ضدّ و مقابل حكم ديگرى حكم ندارند ؛ بلكه معاضد يكديگرند . خواجه در تجريد ، فوائدى چند در بعثت پيغمبران آورده است . نخستين اين كه عقل را در آنچه بدان راه دارد يارى مىنمايند ، يعنى حكم وى را تأييد و تصديق مىكنند . البعثة حسنة لإشتمالها على فوائد كمعا ضدة العقل فيما يدلّ عليه و استفادة الحكم فيما لا يدلّ\r\n\r\n","description":"","footnote":"","page_name":" 597 ","page_number":607},
  {"content":"\r\n\r\n( يعنى بعثت پيغمبران نيكوست ، چون سودهايى دارد مانند يارى كردن عقل را در آنچه كه بدان راه دارد ، و استفاده كردن عقل حكم را در آنچه كه بدان راه ندارد ) .\r\nبنابراين در فهم گفتار بزرگان علم بايد تأمل بسزا كرد و به لا و نعم شتاب نبايد نمود . از باب مثال گوييم كه مىدانيم سه زاويهء مثلث برابر با دو قائمه است ، اگر در يك جاى نوشتهء دانشمندى رياضى يافتيم كه سه زاويهء مثلث بيش از دو قائمه است ، بايد در فهم گفتار او دقت كرد كه شايد هر دو حكم صحيح باشند و تناقض در ميانشان نباشد ، چه آن مثلثى كه زواياى سه گانهء او صد و هشتاد درجه است مثلث در سطح مستوى است كه در شكل سى و دوم مقالهء اولى اصول اقليدس مبرهن شده است ؛ و آن مثلثى كه زواياى سه‌گانهء او بيش از دو قائمه است مثلث در سطح مستدير ، اعنى مثلث كروى است كه هر يك از اضلاع آن قوسى از دايرهء عظيمه است و در شكل يازدهم مقالهء اولى اكر مانالاوس مستدل شده است . پس هر يك از دو حكم نامبرده اختصاص به موضوعى خاص دارد . و در دروس پيش گفته‌ايم كه در تناقض چند وحدت بايد ، از آن جمله وحدت موضوع .\r\nدر روايت از حضرت ثامن الحجج امام رضا عليه السّلام آمده است كه قامت السّموات و الأرض بالحجّة . اين حجّت دليل است كه تمام آسمانها و زمين از روى دليل و برهان صورت گرفته است . هيچ كلمه‌اى از كلمات كتاب بزرگ غير متناهى عالم بىدليل نيست . همه از روى حجّت است و در هيچ وضع و حالت و نظم و نضد آن جاى انگشت اعتراض كسى نيست . عقل از تماشاى نظم احسن و وحدت صنع آن سر گشته است . خلقت ما به حجت است و براى آن غرض و غايت است . نه اين كه فاعل را ، كه واجب الوجود بالذّات است ، غرض و غايت باشد كه بدان غرض و غايت در فاعليّت خود تامّ گردد ، بلكه فعل او را غرض و غايت است ، و بايد بين اين دو امر فرق گذاشت و در كريمهء لا يسئل عما يفعل تأمل كرد . « 1 » و پيغمبر و امام را كه سفير حق تعالى\r\n\r\n\r\n","description":"","footnote":"\r\n( 1 ) . اسفار ، آخر فصل پنجم موقف چهارم الهيات .\r\n","page_name":" 598 ","page_number":608},
  {"content":"\r\n\r\nو واسطهء فيض‌اند به همين مناسبت حجّت گويند كه مطلقا قول و فعل آنان حجّت است يعنى همه از روى دليل و برهان است .\r\n\r\nدرس صد و چهل و دوم\r\nدر درس قبل سخن علامه شيخ بهائى را در اربعين ، در بيان قول امام صادق عليه السّلام ، تقديم داشتيم . آن جناب در ضمن همان حديث چهلم اربعين بياناتى دارد كه ترجمهء برخى از آن را به قلم شاگردش ، عالم جليل محمد بن على مشتهر به ابن خاتون عاملى ، كه اربعين استادش را به فارسى ترجمه و شرح كرده است ، تقديم مىداريم :\r\nبسيار هست كه اطلاق مىكنند روح را بر جسم بخارى كه به وجود مىآيد از خون لطيف به بخار آمده و كشيده مىشود به سوى تجويفى كه در جانب چپ دل واقع است . و مراد اينجا آن چيزى است كه انسان مىگويد : « من » ، اشارت به آن مىكند ، يعنى نفس ناطقه . و اين معنى از « روح » اراده شده است هر جا در قرآن و حديث وارد است . و عقلا را در حقيقت آن حيرت تمام واقع است . چنان كه بسيارى از ايشان اعتراف كرده‌اند به عجز از معرفت آن . تا آن كه بعضى گفته‌اند قول حضرت امير المؤمنين عليه السّلام كه من عرف نفسه فقد عرف ربّه به اين معنى است كه آن چنانچه ممكن نيست راه بردن به شناخت نفس ناطقه ممكن نيست پى بردن به معرفت كنه پروردگار . و قول الهى در قرآن مجيد  وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي وَ ما أُوتِيتُمْ مِنَ الْعِلْمِ إِلَّا قَلِيلًا  ( اسراء 17 : 85 ) نيز معاضد اين معنى است .\r\nاقوال علما در حقيقت روح بسيار است ، و آنچه از آن جمله مشهور شده است چهارده قول است كه ما در جلد چهارم از مجموعه كه مسمّى به كشكول است ذكر آن كرده‌ايم . و آنچه از آن جمله رأى ارباب تحقيق بر آن قرار گرفته است آن است كه روح داخل بدن نيست و در اين وجه كه جزو بدن باشد يا در بدن حلول كرده باشد ، بلكه او جوهرى است مجرّد و از صفاتى كه لازم جسميّت است برى و از عوارض مادّيه عارى ؛ و تعلقى كه به بدن دارد همين تعلّق تدبير و تصرف است و\r\n\r\n","description":"","footnote":"","page_name":" 599 ","page_number":609},
  {"content":"\r\n\r\nبس . اين قول مختار اعاظم حكماى الهى و پسنديدهء اكابر صوفيه و اشراقيّين است .\r\nو رأى اكثر متكلمين اماميه نيز بر آن قرار گرفته ، مثل شيخ مفيد و بنى نوبخت و خواجه نصير الدين طوسى و شيخ جمال الدين مطهّر حلّى و از اشاعره نيز جمعى با ايشان در اختيار اين قول موافقت كرده‌اند ، مثل راغب اصفهانى و محمّد غزالى و امام فخر رازى . و اين مذهبى است پسنديده و راهى است شايسته كه كتب آسمانى به آن نازل است ، و احاديث مصطفوى بر آن ناظر ، و به دلايل عقليّه و علامات حدسيّه و مكاشفات ذوقيّه معاضد .\r\nاين حديث دلالت دارد بر باقى ماندن نفس ناطقهء انسانى بعد از خرابى و از هم پاشيدن بدن . و اين امرى است كه اكثر علماى ملل و حكماى فلاسفه بر آن رفته‌اند و انكار آن نكرده‌اند ، مگر گروهى اندك ، مثل جمعى از اطبّا كه قائل شده‌اند به آن كه نفس مزاج انسانى است ، و امثال ايشان از جماعتى كه چندان اعتبارى به ايشان و سخنان ايشان نيست . و شواهد عقلى و نقلى بر بقاى نفس بعد از مفارقت بدن بسيار است . و كتاب مطالب عاليه ، كه از مصنفات امام فخر رازى است ، بر بسيارى از آنها اشتمال دارد كه در غير آن نيست . و كافى است در اين باب مدلول آيهء كريمهء   وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ فَرِحِينَ بِما آتاهُمُ اللَّهُ مِنْ فَضْلِهِ وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ أَلَّا خَوْفٌ عَلَيْهِمْ وَ لا هُمْ يَحْزَنُونَ   . ( آل عمران 3 : 169 و 170 ) .\r\nاين بود چند جمله‌اى كه به طور انتخاب از شرح اربعين شيخ نقل كرده‌ايم . و در بيان حديث مذكور مطالب بسيار مهمّ نهفته است كه برخى از آنها را مرحوم شيخ بهائى ذكر كرده است و در بحث مناسب عنوان مىكنيم . در پيرامون فرموده‌هاى فوق ، به برخى از امور اشارتى مىنماييم :\r\nآن كه فرمود : « بسيار هست كه روح را بر جسم بخارى اطلاق مىكنند » ، همان است كه در دروس پيش تقديم داشتيم كه روح در السنهء اطبّاى جسمانى بر روح بخارى اطلاق مىگردد و در السنهء اطبّاى روحانى بر نفس ناطقه . روح بخارى جسم لطيف\r\n\r\n","description":"","footnote":"","page_name":" 600 ","page_number":610},
  {"content":"\r\n\r\nسارى در بدن و متكوّن از صفوت دم و نيز حامل دوم است ؛ و اين به حسب ذاتش جوهر عارى از مادّه است .\r\nو آن كه فرموده : « چنان كه بسيارى از ايشان اعتراف كرده‌اند به عجز از معرفت آن تا آن كه بعضى گفته‌اند الخ » ، غرض اين افراد اين است كه حديث مذكور - من عرف نفسه عرف ربّه كه هم از رسول الله صلّى اللّه عليه و إله و هم از امير المؤمنين عليه السّلام روايت شده است - تعليق بر محال است ، مانند  وَ لا يَدْخُلُونَ الْجَنَّةَ حَتَّى يَلِجَ الْجَمَلُ فِي سَمِّ الْخِياطِ  ( اعراف 7 : 39 ) يعنى چنان كه معرفت محال است معرفت ربّ نيز محال است ، چون معرفت رب معلّق و مبتنى بر معرفت نفس است . و شيخ بزرگوار علامه بهائى ( ره ) آيهء كريمهء  وَ يَسْئَلُونَكَ عَنِ الرُّوحِ  را مؤيد آن گرفته است .\r\nبدان كه آيات و روايات در حثّ و ترغيب معرفت به نفس بسيار آمده است . و ما رواياتى چند از رسول الله صلّى اللّه عليه و إله و از امير المؤمنين عليه السّلام در دروس پيشين نقل كرده‌ايم .\r\nو همچنين آيات و روايات بسيار در نكوهش از اعراض و ترك معرفت نفس كردن و يله و رها نمودنش و به آن آشنايى پيدا نكردن وارد شده است . و همچنين در هر دو قسم مذكور از اعاظم حكما و اكابر عارفان و سالكان ، از قديم و حديث ، كلماتى قصار و عالى المضامين به عربى و فارسى و به زبانهاى ديگر منقول است ؛ بلكه رساله‌هايى جداگانه در معرفت نفس و درجات و مقامات آن نوشته‌اند .\r\nاين همه آيات و روايات و اقوال و رسائل ، مفسّر حديث شريف من عرف نفسه فقد عرف ربّه است كه معرفت نفس طريق معرفت ربّ اوست .\r\nعلاوه اين كه ضمير « ربّه » راجع به « من » است ، يعنى كسى كه خود را شناخت ربّ خود را شناخت . و در اين « ربّ » نكته‌اى است كه بايد بيان شود .\r\nوانگهى چرا حديث را تفسير كرده‌اند كه « چنان كه ممكن نيست راه بردن به شناخت نفس ناطقه ممكن نيست پى بردن به كنه پروردگار » ؟ كلمهء « كنه » را از كجا آورده‌ايد ؟\r\nگذشته از اين ، معرفت بر طرق و انحاى گوناگون است : معرفت از طريق فكر و\r\n\r\n","description":"","footnote":"","page_name":" 601 ","page_number":611},
  {"content":"\r\n\r\nنظر يك نحو است ، و معرفت از طريق ذوق در اصطلاح اهل الله ، كه شهود است ، نحو ديگر . و اگر معرفت به نفس را به طريق اوّل منع كنيم ، طريق دوم بر صحّت و قوّت خود باقى و سخت استوار و پايدار است .\r\nو بعد از همهء اين حرفها ، چرا عقلا را فقط در حقيقت روح حيرت تمام است ؟\r\nكدام امر است از قطره تا دريا ، و از ذرّه تا بيضا ، و از هر چه تا هر چه كه معرفت آن موجب حيرت عقلا نيست ؟ !\r\nو پس از اينها كه گفته‌ايم ، لازمهء گفتار قائلين به عجز معرفت نفس اين است كه كسى معرفت به ربّ خود پيدا نكرده باشد .\r\nو از اين حرفها كه بگذريم ، چرا در آيهء  يَسْئَلُونَكَ عَنِ الرُّوحِ  ، كه سؤال از روح شد ،  قُلِ الرُّوحُ مِنْ أَمْرِ رَبِّي  جواب آن نباشد ؟ آن هم بايد در معنى روح آيه پرسشهايى پيش آورد و بحثهاى قرآنى پيش كشيد كه سؤال دربارهء كدام روح است . و بر تقديرى كه مراد روح انسانى باشد و يا اطلاق روح شامل روح انسانى گردد ، چرا آيه را بيان واقعى حقيقت روح نگيريم و آن را در فهم حديث من عرف ، كه معرفت نفس را مرقاة معرفت ربّ قرار داده است ، معاضد ندانيم ؟\r\nآن هم ، چنان كه آيات مفسّر يكديگرند كه انّ الكتاب يصدّق بعضه بعضا ( نهج البلاغه ، خطبهء هيجدهم ) ، كتاب اللّه ينطق بعضه ببعض و يشهد بعضه على بعض ( ايضا نهج البلاغه ، خطبهء صد و سى يكم ) ، همچنين روايات نيز مصدّق و ناطق يكديگرند ؛ و چنان كه گفته‌ايم روايات در حثّ و ترغيب معرفت نفس بسيار آمده است . و فوق اين همه كه گفته‌ايم ، خداوند متعال در قرآن كريم ارائهء آيات خود را كه طرق شناسايى است در دو چيز قرار داده است : يكى آفاق و يكى انفس .  سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ  ( فصلت 41 : 53 ) و آن هم كلمهء آيات را در آيات قرآنى شأنى بخصوص است ، كه آيه علامت و نشانه و نمايانگر است ، و اين آيات نمايانگر حق تعالى در آفاق و انفس چيست و چگونه نمايانگرند ؟ و اگر كتاب نفس قرائت نشود و آيات نهفته در\r\n\r\n","description":"","footnote":"","page_name":" 602 ","page_number":612},
  {"content":"\r\n\r\nاين كلمات آشكار نگردد ، ارائه را چه معنى است ؟ و جز اين است كه معرفت نفس همين معرفت آيات است ؟\r\nو باز هم از هر چيز نزديكتر و وابسته‌تر به ربّ مطلق ، كه حقيقت حقّ است ، خودمانيم ، كه هر يك ما به منزلهء جدولى منشعب و مرتبط درياى بيكران هستى هستيم ، و سير در آفاق از انفس آغاز مىگردد ؛ و چگونه معرفت نفس را محال بدانيم ؟\r\nبا اين كه اين معرفت باب الابواب است و اگر بسته گردد تمام درهاى معرفت به روى انسان بسته مىگردد .\r\nاز اين قائل به محال مىپرسيم كه « پس چگونه به معرفت ربّ خود راه پيدا كرده‌اى ؟ تو كه از خود بيخبرى ، از ديگران چه خبر دارى و كدام معرفت تو را به اين پندار به محال كشانده است ؟ و گيرم كه حديث فوق را بدون تدبّر چنان پنداشتى ، با آيات و روايات و اقوال و آراى اكابر اولياء و اعاظم حكما چه مىكنى ؟ به عنوان نمونهء يكى از هزار و مشتى از خروار ، كه اين يك خود هزارها و اين يك مشت خود خروارهاست ، به نقل اين حديث شريف تبرّك مىجوييم . سيد مرتضى علم الهدى در غرر و درر ، كه به امالى آن جناب نيز شهرت دارد ، از رسول الله صلّى اللّه عليه و إله روايت كرده است كه اعلمكم بنفسه اعلمكم بربّه ( ج 3 ط مصر ص 329 ) ، يعنى داناترين شما به نفس خود داناترين شما به ربّ خود است . آيا سياق اين حديث هم تعليق بر محال است ؟ و نيز در غرر نامبرده ( مجلس 19 ، ص 274 ) آورده كه انّ بعض ازواج النّبىّ صلّى اللّه عليه و إله سألته : متى يعرف الإنسان ربّه ؟ فقال إذا عرف نفسه . آيا اين تعليق بر محال است .\r\nتبصره - سنائى غزنوى در حديقه گويد :\r\n اى شده از شناخت خود عاجز * كى شناسى خداى را هرگز\r\nچون تو در علم خود زبون باشى * عارف كردگار چون باشى\r\nچون ندانى تو سِرّ ساختنش * چون توهّم كنى شناختنش\r\nآنك او نفس خويش نشناسد * نفس ديگر كسى چه پرماسد \r\n\r\n","description":"","footnote":"","page_name":" 603 ","page_number":613},
  {"content":"\r\n\r\nشايد از ظاهر گفتارش گمان رود كه وى نيز گويد : تو كه به شناسايى خودت نمىتوانى دست بيابى چگونه كردگار خود را توانى شناخت ؟ اعنى همان تعليق به محال . ولى با دقّت در ابيات فوق معلوم مىشود كه سنائى نيز در مقام حثّ و ترغيب به معرفت نفس است كه « نفس‌شناسى راه خداشناسى است و هر گاه تو به خود آگاه نگردى چگونه توانى خداى خود را شناسى ؟ » و به فرض كه سنائى هم چنان توهّم باطل داشته باشد ، سخن ناصواب ، ناصواب است خواه به نثر و خواه به نظم . هر چند اين توهّم دربارهء وى بعيد مىنمايد ، زيرا كه يكى از مشايخ عرفان است و عارف مقامات ارتقا و اعتلاى شخص را در معرفت نفس داند . بلى معرفت به كنه واجب الوجود را ، كه هستى غير متناهى است و عين فعلّيتهاى كمالّيهء مطلق است ، هيچ عاقلى ادعا نكرده است ، و لا يحيطون به علما .\r\nو مع ذلك كلّه ، شيخ اكبر محيى الدين عربى ، كه خرّيت در صناعت عرفان است ، در اوّل فصّ محمّدى فصوص الحكم گويد : معرفة الإنسان بنفسه مقدّمة على معرفته بربّه فإنّ معرفته بربّه نتيجة عن معرفته بنفسه لذلك قال عليه السّلام من عرف نفسه فقد عرف ربّه ، فإن شئت قلت بمنع المعرفة فى هذا الخبر و العجز عن الوصول فإنّه سائغ فيه ، و ان شئت قلت بثبوت المعرفة ، فالأوّل ان تعرف انّ نفسك لا تعرفها فلا تعرف ربّك ، و الثّانى ان تعرفها فتعرف ربّك . ممكن است تشقيق به منع معرفت و ثبوت معرفت در تفسير حديث به عنوان مماشات و يا به لحاظ اشخاص باشد . و باز در اين مقام مطالبى به تدريج تقديم مىگردد . و اللّه ولىّ التّوفيق .\r\n\r\nدرس صد و چهل و سوم\r\nچنان كه در دروس پيشين گفته‌ايم شيوهء ما پرسش و كاوش چيزها و تحقيق و تدقيق در اشيا با نور دليل و برهان است نه به تقليد از آراى اين و آن . چه ، بايد رجال را به حق شناخت نه حق را به رجال . و به ضرب المثل معروف نحن ابناء الدّليل ، يعنى ما فرزندان دليليم . و لكن چون آراى بزرگان علوم و اقوال نوابغ معارف موجب تأييد و\r\n\r\n","description":"","footnote":"","page_name":" 604 ","page_number":614},
  {"content":"\r\n\r\nمعاضدت مىگردد و در تأثير بعضى از نفوس اهميّت بسزا دارد علاوه اين كه فوائد ديگر را نيز متضمن است ، لذا به نقل اقوال و آراى آنان تبرّك مىجوييم و هر جا از آنان دليل و برهانى در اثبات حكمى مطلوب ديده‌ايم ذكر مىكنيم .\r\nدر دروس گذشته ، هم شارح صحيفه شيخ مفيد را نام برده است و هم شيخ بهائى در اربعين . اين بزرگوار از مفاخر عالم علم است . وفاتش 413 ه ق است . وى را مؤلفات و رسائل ارزشمند است ، از آن جمله رساله‌اى در اجوبهء مسائل سرويه . در آن رساله سيد فاضل از آن جناب مىپرسد كه : رأى شيخ مفيد - حرسه اللّه عزّه - دربارهء انسان چيست ؟ آيا انسان ، بنابر آنچه كه اصحاب ابى هاشم گفته‌اند ، همين شخص مرئى مدرك و محسوس است ؟ يا چنان كه از ابو بكر أخشاد حكايت مىشود جزئى ( جسمانى ) حسّاس درّاك است كه حالّ در قلب است ؟\r\nجواب : انسان آنى است كه بنى نوبخت ( فرزندان نوبخت ) ذكر كرده‌اند و از هشام بن حكم روايت مىگردد و اخبار مروى از موالى ما ( ائمهء اثنا عشر عليهم السّلام ) بر آن دالّ است . و انسان قائم بنفسه ، يعنى به ذات خود ، است و او را حجم و حيّز نيست ، و تركيب و حركت و سكون و اجتماع و افتراق بر آن صحيح نيست . و انسان آن چيزى است كه حكماى اوائل آن را جوهر بسيط مىناميدند . و همچنين هر حىّ فعّال محدث جوهر بسيط است و چنان نيست كه جبّائى و پسرش و اصحابشان گفته‌اند كه انسان جملهء مؤلفه است ( يعنى همين مجموع مركّب جسمانى ) و نه چنان كه ابن اخشاد گفته است كه انسان جسم متخلل در اين جمله ظاهر است ؛ و نه چنان كه اعواذى گفته است كه انسان جزء لا يتجزّى است . و قول من دربارهء انسان قول معمر از معتزله ، و قول بنى نوبخت از شيعه است . و انسان چيزى است كه حامل علم و قدرت و حيات و اراده و كراهت و بغض و حبّ است و قائم به نفس خود است .\r\nدر افعال خود محتاج به آلت است كه اين جسد اوست . و وصف او به اين كه حىّ است شايسته مىگرداند قول به عالم و قادر بودن آن را . و وصف انسان به حيات مثل وصف اجساد به حيات نيست .\r\n\r\n","description":"","footnote":"","page_name":" 605 ","page_number":615},
  {"content":"\r\n\r\nاز انسان تعبير به روح مىشود . و بر اين معنى اخبار آمده است كه هنگامى كه روح از جسد مفارقت كرده است نعمت يابد و عذاب بيند . و مراد اين است كه انسان همان جوهر بسيط است كه روح ناميده مىشود و ثواب و عقاب بر او وارد مىآيد و امر و نهى و وعد و وعيد به او توّجه مىنمايد . و هر آينه قرآن بر اين مطلب دالّ است كه فرمود :    يا أَيُّهَا الْإِنْسانُ ما غَرَّكَ بِرَبِّكَ الْكَرِيمِ * الَّذِي خَلَقَكَ فَسَوَّاكَ فَعَدَلَكَ * فِي أَيِّ صُورَةٍ ما شاءَ رَكَّبَكَ    ( انفطار 82 : 6 - 8 ) چه ، خداوند تعالى خبر داده است كه انسان غير از صورت است ، و تركيب در صورت است ، و اگر انسان همين صورت باشد نبايد قول خداوند  فِي أَيِّ صُورَةٍ ما شاءَ رَكَّبَكَ  را معنى باشد . زيرا آنى كه در صورتش مركّب است غير از صورت مركبش است ، و مجالى نيست ( يعنى راه ندارد كه بگوييم : ) صورت در نفس خود مركّب باشد .\r\nو نيز خداوند سبحان دربارهء مؤمن آل يس فرمود :   قِيلَ ادْخُلِ الْجَنَّةَ قالَ يا لَيْتَ قَوْمِي يَعْلَمُونَ بِما غَفَرَ لِي   ( يس 36 : 26 و 27 ) . كه خبر داد او حىّ ناطق منعم است ، هر چند جسم او بر روى زمين يا در زير زمين است . و نيز خداوند سبحان فرمود :\r\n وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ  ( آل عمران 3 : 169 ) . كه خبر داد آنان احياء هستند هر چند اجسادشان بر روى زمين اموات است و حيات ندارند . و از امام صادق عليه السّلام روايت است كه فرمود : هنگامى كه ارواح مؤمنين از اجسادشان مفارقت كرده‌اند خداوند متعال آنان را در اجسادى شبيه اجسادى كه از آن مفارقت كرده‌اند اسكان مىدهد و آنان را در بهشت خود منعم مىگرداند ؛ و آنچه را كه از عامّه روايت شده است كه خداوند متعال ارواح مؤمنان را در حواصل طيور سبز اسكان مىدهد انكار فرموده است ؛ و فرمود مؤمنان در نزد خداوند گراميتر از آن‌اند كه در حواصل طيور قرار گيرند .\r\nدر پايان ، شيخ مفيد گفت :\r\nو ما را بر مذهبى كه در روح انسانى وصف كرده‌ايم ادلّهء عقليّه و نقليّه است كه مخالف را در آنها طعنى نيست .\r\n\r\n","description":"","footnote":"","page_name":" 606 ","page_number":616},
  {"content":"\r\n\r\nاين بود گفتار مفيد در جواب سؤال مذكور ، و ما در بيان برخى از عباراتش گوييم :\r\nآن كه فرمود : « بنى نوبخت ذكر كرده‌اند » ، فرزندان نوبخت چند نفر از آنان از پيشوايان و بزرگان فرقهء شيعهء اماميهء اثنى عشريّه‌اند . ابو سهل اسماعيل بن على بن اسحاق بن ابى سهل بن نوبخت ، متوفى سيصد و يازده هجرى قمرى ، از بزرگترين علماى شيعهء اماميه و مشهورترين آل نوبخت به شمار مىآيد . و خواهرزادهء او ، ابو محمد حسن بن موسى نوبختى مؤلف كتاب فرق الشيعه از اولين كسانى است كه در باب ملل و نحل كتاب پرداخته است . و ابو القاسم حسين بن روح بن ابى بحر نوبختى نايب سوم حضرت حجّت عليه السّلام است . مرحوم عباس اقبال آشتيانى كتابى به نام خاندان نوبختى به فارسى تأليف كرده است كه در موضوع خود مطبوع است و به طبع رسيده است و اين چند سطر را از آن كتاب نقل كرده‌ايم .\r\nو آن كه فرمود : « و از هشام بن حكم روايت مىگردد » ابو محمد هشام بن حكم كندى شيبانى كوفى از اعاظم ائمهء كلام است ، و در ترويج مذهب اماميّه مجاهدى فحل بود ، و در محبّت اهل بيت محبّى صادق ، و از امامان ابو عبد الله جعفر صادق و ابو الحسن موسى كاظم عليهما السّلام روايت كرده است و در روايت ثقه و امين ؛ و از امامان نامبرده در مدح او رواياتى نقل شده است ، و امام رضا عليه السّلام فرمود كه خداى تعالى بيامرزد او را كه در دفع شبهء مخالفان از فرقهء ناجيه بسيار اهتمام مىنمود . در شرح حال او به مجلس پنجم مجالس المؤمنين قاضى نور الله شهيد رجوع گردد .\r\nآن كه فرمود « حكماى اوائل آن را جوهر بسيط مىناميدند » ، در بيان بسيط در دروس گذشته توضيحى داده‌ايم ، كه بسيط هم اطلاق بر اعراض مىشود و هم بر جواهر عارى از مادّه و احكام مادّه ، چون نفس و ما فوق آن ، و هم بر عناصر بسيط . و با قيد جوهر ، اعنى جوهر بسيط ، اعراض خارج مىشوند كه جوهر نيستند هر چند بسيطاند .\r\nو آن كه فرمود : « هر حىّ فعّال محدث جوهر بسيط است » ، كلامى بلند است و بسيار قابل توجه است . و آن كه فرمود « جبّائى و پسرش » ، محمد بن عبد الوهاب بن\r\n\r\n","description":"","footnote":"","page_name":" 607 ","page_number":617},
  {"content":"\r\n\r\nسلام معروف به ابو على جبائى متوفى 303 ه ق و پسرش عبد السلام معروف به ابو هاشم جبّائى متوفى 321 ه ق هر دو از كبار معتزله‌اند . جبّايه ( به ضم جيم ابجد و تشديد باى ابحد ) يكى از قراى بصره است . و معمر به فتح هر دو ميم و عين مهمله است ، بر وزن جعفر .\r\nآن كه فرمود « انسان چيزى است كه حامل الخ » ، يعنى واجد و داراى ، كه حامل و محمول دو چيز نيست چون حامل و محمول مادّى .\r\nآن كه فرمود « در افعال خود محتاج به آلت است » ، نفس ، پس از رسيدن به قدرت ، در برخى از افعال عقلى خود ، مثل ادراكات كليّه و تعقّلات آنها ، احتياج به هيچ آلتى ندارد ، هر چند در آغاز به آلت بدن محتاج است و به واسطهء آن قدرت و شدّت وجودى مىيابد .\r\nو آن كه فرمود « در وصف او به اين كه حىّ است الخ » ، اين مطلب را در دروس پيشين در بيان حيات گفته‌ايم كه حيات در ما ممكنات عبارت از قدرت بر حس و حركت است ، و شرط آن اعتدال مزاج است ؛ و در واجب الوجود و مجرّدات اعتدال مزاج معنى ندارد . و حق اين است كه در حيات علم و قدرت كافى است . حتى روح از بدن هم زنده است ، چنان كه به ادّلهء تجرّد نفس ناطقه دانسته شد . حق تعالى فرمود  بَلْ أَحْياءٌ عِنْدَ رَبِّهِمْ  و دانستيم كه كلّ قادر عالم حىّ بالضّرورة . و باز اين بحث را تعقيب و تكميل خواهيم كرد .\r\nو آن كه فرمود « وصف انسان به حيات مثل وصف اجساد به حيات نيست » ، اين مطلب شامخ بر اين مبنى است كه حيات اجساد زنده ، بالذّات نيست بلكه بالعرض است ، كه هر چه بالعرض است بايد به بالذّات منتهى گردد و روح را بالّذات حيات است و او به ذات خود حىّ است .\r\nو آن كه از آيه استفاده فرموده كه « انسان غير از صورت است » ، نظيرش اين آيهء كريمه است كه حق تعالى فرمود :  فَالْيَوْمَ نُنَجِّيكَ بِبَدَنِكَ  ( يونس 10 : 93 ) ، كه بدن را اضافه به كاف خطاب نمود ، پس بدن غير از توست ، مثل اين كه بگويى : « لباس تو »\r\n\r\n","description":"","footnote":"","page_name":" 608 ","page_number":618},
  {"content":"\r\n\r\nو آن كه از امام صادق عليه السّلام دربارهء ارواح مؤمنين روايت فرموده ، اكنون به طور اجمال در بيان آن اشاراتى مىنماييم تا زمان تفصيل آن فرا رسد . بدان كه حديث دربارهء ارواح مؤمنين است ، چنان كه در متن روايت بدان تنصيص شده است . و ارواح مؤمنان در نشأهء ديگر داراى بدنى همانند بدن دنياوى خودند . امّا اين بدن اخراوى از منشئات خود نفس ناطقه در آن نشأه است ، نه اين كه اجسادى مفارق از روح و مشابه با بدن دنياوى روح باشند ؛ چه اين تناسخ باطل است . امّا اجسادى كه از منشئات خود نفس ناطقه است جداى از او نيست ؛ بلكه بدن مطلقا ، چه بدن دنياوى چه اخراوى ، از مرتبهء نازلهء نفس‌اند ، ولى مايهء بدن اخراوى ملكات نفس ناطقه است كه با خود از دنيا مىبرد ، و الدّنيا مزرعة الآخرة . و در زبان حكمت متاليه اين قسم را نيز تناسخ مىگويند . ولى اين تناسخ با اوّلى فقط مشاركت اسمى دارد . آن تناسخ باطل است كه مفارقت روح از بدن و تعلّق او به كالبد ديگر است كه آن كالبد بدن او گردد و روح نفس آن ، كه بعدا در ابطال آن ادلّه اقامه خواهيم كرد . امّا اين تناسخ صحيح پديد آمدن بدن از صقع ذات روح است . و در السنهء اكابر حكما و مشايخ عرفا از آن باطل به تناسخ ملكى ، و از اين صحيح به تناسخ ملكوتى تعبير مىشود .\r\nو آن كه فرمود : « مجالى نيست كه صورت در نفس خود مركب باشد » ، يعنى اگر انسان همان صورت باشد مجالى نيست كه گفته شود : « اى صورت ، ما تو را در صورت تو تركيب كرده‌ايم » ، زيرا صورت را صورت ديگر نيست و همين صورت است و بس . امّا چون انسان غير از صورت است ، مجال است كه بگوييم : « اى انسان ، تركيب در صورت تو قرار داده‌ايم » .\r\nمرحوم مفيد به نام محمد بن محمد بن نعمان در كتب رجالى به ابن معلّم نيز معروف است . آن جناب را بيش از دويست مجلد تأليفات است ؛ و مانند معلم ثانى ، ابو نصر فارابى ، موجزنويس بود ، و مؤلفات او موجز و چون لقبش مفيدند ؛ و مثل شيخ طوسى و نجاشى ، صاحب كتاب رجال ، و سيد مرتضى علم الهدى و سيد رضى ، جامع نهج البلاغه ، و بسيارى از اعاظم علماى ديگر از تلامذهء او مىباشند ؛ و عامه و\r\n\r\n","description":"","footnote":"","page_name":" 609 ","page_number":619},
  {"content":"\r\n\r\nخاصه در مجلس درس او حضور مىيافتند . قاضى نور الله شهيد شرح حال وى را به تفصيل در مجالس المؤمنين آورده است ، بدانجا رجوع شود .\r\n\r\nدرس صد و چهل و چهارم\r\nاز مباحث تجرّد نفس ناطقهء انسانى معلوم شده است كه نفس نه اندرون تن است نه بيرون كه جدا باشد ، نه پيوسته بدان است نه گسسته از آن ؛ و به تعبيرى تعلّق آن به بدن مانند تعلّق عاشق به معشوق است . و مرگ بريدن پيوند نفس از بدن است ؛ و وصف جسم به حيات بالعرض است ؛ و وصف روح ، اعنى نفس ، به حيات بالذّات . و چون نفس جسم نيست ، متحيّز نيست ، نه مكان دارد و نه در جهتى است ، و گوهرى قائم به خود است يعنى عرض نيست . و چون نفس ناطقه جسم و جسمانى نيست ، كون و فساد در آن راه ندارد كه فاسد و متلاشى گردد . لذا زوال و هلاك در نفس و هر چه كه از عالم امر است راه ندارد ؛ و اگر در روايات اطلاق موت بر آنان شده است ، موت به معنى متعارف و متداوّل در اين نشأه نيست ، كه كم‌كم در اين امور بحث خواهيم كرد . فساد و اضمحلال در اشياى مركب از عناصر است كه صورت جسميّه و نوعيّهء مادّى طبيعى دارند . و تا اندازه‌اى آشنا شده‌ايم كه معرفت نفس طريق معرفت ربّ است و حديث مبارك من عرف نفسه فقد عرف ربّه در ترغيب به معرفت نفس است نه تعلق بر محال . و از مصادر و مآخذى كه ذكر كرده‌ايم دانسته شد كه اعاظم علماى اسلام قائل به تجرّد نفس ناطقه از مادّه و احكام مادّه‌اند ؛ و رأى ائمهء دين ، كه منطق حق‌ّاند ، همين است ، و روايات مأثور از آنان در اين باب بسيار است .\r\nاكنون گوييم كه قاضى ناصر بن عبد الله بيضاوى ، متوفى ششصد و هشتاد و پنج ه ق ، در تفسير گرانقدرش به نام انوار التنزيل و اسرار التأويل در تفسير آيهء كريمه  وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ وَ لكِنْ لا تَشْعُرُونَ  ( بقره 2 : 154 ) گويد :\r\nو لكن لا تشعرون ما حالهم و هو تنبيه على انّ حيوتهم ليست بالجسد و لا من جنس ما يحسّ به من الحيوانات و انّما هى امر لا يدرك بالعقل و الآية نزلت فى شهداء بدر\r\n\r\n","description":"","footnote":"","page_name":" 610 ","page_number":620},
  {"content":"\r\n\r\nو كانوا اربعة عشر و فيها دلالة على انّ الارواح جواهر قائمة بأنفسها مغائرة لما يحسّ به من البدن تبقى بعد الموت درّاكة و عليه جمهور الصّحابة و التّابعين و به نطقت الآيات و السّنن و على هذا فتخصيص الشّهداء لإختصاصهم بالقرب من اللّه و مزيد البهجة و الكرامة .\r\nيعنى به كسانى كه در راه خدا كشته مىشوند نگوييد مردگان‌اند بلكه زندگان‌اند ، ولى شما شعور به كار نمىبريد كه حالشان چيست . و اين تنبيه است بر اين كه حيات آنان به جسد نيست و از جنس حيات حيوانات محسوس نيست و همانا امرى است كه به عقل ادراك نمىشود . و آيه دربارهء شهداى بدر نازل شده است و آنان چهارده كس بودند . و در آيه دلالت است بر اين كه ارواح جواهر قائم به ذات خودند و مغاير اين بدن محسوس‌اند ؛ بعد از مرگ باقىاند ؛ درّاك‌اند ؛ و جمهور صحابه و تابعين بر اين عقيدت‌اند و آيات و سنن بدان ناطق‌اند . و بنابراين تخصيص شهداء به سبب قربشان به خداوند و مزيد به جهت و كرامت است .\r\nاين كلام بيضاوى را خيلى قدر و مرتبت است . و اگر وى را در تفسيرش جز اين مطلب مهم كلامى نبود در ارزش كتاب او كافى بود كه گفت : « جمهور صحابه و تابعين بر اين عقيدت بودند و آيات و سنن بدان ناطق‌اند . » چنان كه در دروس پيشين گفته‌ايم مدار هر دين بر دو امر است : يكى وجود اللّه تعالى ، و ديگرى بقاى ارواح بعد از موت . « 1 » و اگر بقاى روح محقق و ثابت نباشد دين و تكليف و حشر و معاد و ثواب و جزا را چه معنى است ؟ بلكه حيات را بايد عاطل و باطل انگاشت . لذا جمهور صحابه و تابعين ، كه از پرتو وحى فروغ گرفته بودند ، دريافتند كه انسان باقى است و زوال‌پذير نيست ، چنان كه ادلّهء عقلى هم بر آن ناطق‌اند و آيات قرآنى و سنن اهل بيت\r\n\r\n\r\n","description":"","footnote":"\r\n( 1 ) . ان مدار كل دين على امرين اثنيت وجود اللّه و بقاء الارواح بعد الموت و لا فضل لدين الّا بهذين فاذا لم يكونا فلا كفاءة لدين و لا فضل و لا مزية لنحلة بل تكون الحيوة باطلة و هذا الوجود به غير مزية و لا ثمرة و هذا هو اليأس المبين ( ارواح طنطاوى ، ص 15 ) .\r\n","page_name":" 611 ","page_number":621},
  {"content":"\r\n\r\nوحى و عصمت بر اين حكم عقلى ناصع خالص معاضدند .\r\nانسان وليد عناصر و طبايع نيست كه چون ديگر مركّبات دير يا زود فساد پذيرد و تباه شود ، بلكه حى بن يقظان است ، يعنى مولود عالم امر است . فرزند پدرى به نام عقل كلّ و مادرى به نام نفس كل است ، هرچند به دو حدوثش از نشأهء طبيعت است و مركب او ، كه مرتبهء نازله اوست ، مركب از طبايع عنصرّيه است .\r\nشيخ رئيس را رساله‌اى به نام حى بن يقظان است ، آن رساله در شناختن اين مولود و بيوگرافى او نيك مطلوب است . اصل آن به عربى است و به فارسى و فرانسه ترجمه شده است ، و اگر فرصتى دست داد عنوان مىكنيم .\r\nاين شريفترين مولود عالم از گوهر ناشناسان و زبان نفهمان معرفى نادرست شده است و پندارهايى ناروا در تعريف آن روا داشته‌اند . چنان كه شيخ بهائى در اواخر جلد دوم كشكول ( چاپ نجم الدوله ص 231 ) مطايبه‌اى نقل مىكند كه :\r\nسئل بعض المتكلّمين عن الرّوح و النفس فقال الرّوح هو الريح و النّفس هو النّفس فقال له السائل فحينئذ اذا تنفّس الانسان خرجت نفسه و اذا ضرط خرجت روحه فانقلب المجلس ضحكا .\r\n( يعنى از بعضى از متكلمين سؤال از روح و نفس شد در جواب گفت : روح ريح است و نفس نفس ، يعنى روح باد است و نفس دم است . سائل گفت پس هرگاه انسانى دمى برآورد نفس او به در مىرود ، و هرگاه بادى بداد روح او خارج مىشود . آنگاه مجلس پر از خنده شد . )\r\nو نيز قاضى مذكور در همان تفسير ، در ضمن آيهء كريمهء  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ  ( آل عمران 3 : 169 ) گويد : آيه دلالت دارد بر اين كه انسان غير از اين هيكل محسوس است ، بلكه انسان بذاته جوهر مدرك است كه به خرابى بدن فانى نمىشود و ادراك و تألم و التذاذش توقف بر بدن ندارد . و مؤيد اين امر قول حق تعالى در حق آل فرعون است كه فرمود :  النَّارُ يُعْرَضُونَ عَلَيْها غُدُوًّا وَ عَشِيًّا  ( غافر 40 : 46 ) . و در ضمن همين آيه « عرض » گفت كه در وى دليل بر\r\n\r\n","description":"","footnote":"","page_name":" 612 ","page_number":622},
  {"content":"\r\n\r\nبقاى نفس و عذاب قبر است .\r\nدر بيان برخى از گفته‌هاى بيضاوى گوييم : صحابهء پيغمبر صلّى اللّه عليه و إله كسانى بودند كه صحبت آن جناب را ادراك كرده‌اند و به وى ايمان آورده‌اند و كسانى كه فاقد يكى از دو شرط مذكور بودند آنان را صحابى نمىگفتند . مثلا اويس قرنى - رضوان اللّه عليه - را در عداد صحابى نياوردند ، چون صحبت آن حضرت را ادراك نكرده بود . و ابو لهب صحبت آن حضرت را ادراك كرده و ايمان نياورده بود ، كه صحابى نيست . و تابعين كسانىاند از مسلمانان كه به توفيق صحبت صحابه نائل آمدند . در معرفت صحابه كتابها نوشته‌اند ، از آن جمله ابن اثير كتابى به نام اسد الغابة فى معرفة الصّحابة ، كه هفت هزار و هفصد و سه تن از صحابه و صحابيات را در آن كتاب نام برده است و به تراجم آنان پرداخته است .\r\nو آن كه گفت : « ادراك و تألم و التذاذش توقف بر بدن ندارد » ، بدان كه جميع آلام و لذائذ انسان همه از انواع ادراك است ؛ يعنى آنچه را كه انسان به هر قوه‌اى ، از لامسه گرفته تا عاقله بلكه فوق تعقل ، ادراك مىكند ، آنچه ملايم آن قوهء درّاكه است از آن ادراك لذّت مىبرد و گرنه الم مىبيند ، و تا ادراك نشود التذاذ و تألّم معنى ندارد . و همهء آلام و لذائذ انسانى اين چنين است . و چون دانستى كه انسان موجودى دائمى و ابدى است ، پس هيچگاه خالى از لذّات و الم نيست . اگر سعيد است لذائذ انسانى دارد و به تعبير ديگر بهشتى است ، و گرنه شقى است و آلام مىبيند و دوزخى است . و در اين مطالب كم‌كم به تفصيل مباحث عقلى مؤيد به آيات قرآنى و روايات اهل بيت عصمت و طهارت و وحى خواهد آمد .\r\nو امّا در عدم توقف ادراك بر بدن بايد چنين گفت : نفس در به دو امر قوه‌اى منطبع در طبيعت است ، كه گفته‌اند جسمانية الحدوث است ؛ و در اين مرتبه ، تا به تجرد عقلى برسد ، به كمك بدن و قواى منطبعه يا متعلقه بدان ادراك مىكند ؛ و چون به تجرد رسيد ، در بسيارى از ادراكات عقلى خود از بدن بىنياز است ، ولى در ادراكات مادى باز به بدن نيازمند است . كيف كان ، همين كه در برخى از ادراكات ، از آن جمله در\r\n\r\n","description":"","footnote":"","page_name":" 613 ","page_number":623},
  {"content":"\r\n\r\nادراك ذاتش ، و نيز در ادراكش معقولات بسيطه را ، كه بىنياز از بدن است ، كافى است كه گفته شود نفس جوهر درّاك است و ادراك او توقف بر بدن ندارد ، هرچند كه به اعداد بدن بدين مقام رسيد . سپس ، از آن نتيجه گرفته شود كه انسان غير از اين هيكل محسوس است و به خرابى بدن فانى نمىگردد .\r\nو مرجع اين دليل همان است كه در كتب عقليه گفته‌اند كه نفس در فعل خود غنى از محل است ، و هرچه كه در فعل خود غنى از محلّ است در ذات خود نيز غنى از محلّ است ، پس نفس غنى از محل است ، پس ارواح جواهر مدرك قائم به ذات خود و مغاير با اين بدن محسوس‌اند .\r\n\r\nدرس صد و چهل و پنجم\r\nاين درس دنبالهء درس قبل است .\r\nو آن كه گفت : « آيه دلالت دارد بر اين كه انسان غير از اين هيكل محسوس است » ، كلمهء هيكل در اصل ، خانه و معبدى بود كه در آن عبادت مىكردند ، و در بسيارى از هيكلها پيكرهاى اصنامى از كسانى كه در نظر آنان اهميّت علمى و معنوى داشتند مىنهادند و به پاى آن اصنام گرد مىآمدند و عبادت مىكردند ، و براى تجمّع حواس و استمداد روحى از روحانيت آنان به بحث و درس و تأليف و رياضت مشغول مىشدند . و جايى را كه در بالاى كليساها و معابد كه محل قربانيها بود نيز هيكل مىگفتند و مذبح نيز مىناميدند . و به مناسبت مذكور ، « هيكل » را در كتب لغت به « بتخانه » تعريف كرده‌اند . و در بسيارى از هيكلها اصنامى ، به اسامى ارباب انواع يعنى ملائكه موكّل انواع و به نام ديگر مثل ، كه در اين زمان ما به مثل افلاطونى اشتهار دارد كه افلاطون در اثبات آن تأكيد و تشديد داشت ، مىنهادند و از روحانيّت آنها استمداد مىنمودند و در كنار آنها براى وصول به روحانيّت آنها رياضت مىكشيدند و به امور معنوى و روحانى مىپرداختند . در منتهى الارب فى لغة العرب گويد : « هيكل بناى بلند و خانهء ترسايان كه در آن پيكر مريم عليها السلام باشد . » و در لسان العرب گويد :\r\n\r\n","description":"","footnote":"","page_name":" 614 ","page_number":624},
  {"content":"\r\n\r\n« الهيكل بيت للنّصارى فيه صورة مريم و عيسى عليهما السّلام . »\r\nدر قاموس كتاب مقدس گويد :\r\nدر كتاب مقدس سه هيكل مذكور است : اوّل هيكل سليمان مىباشد . داود اراده داشت كه هيكلى از براى خداوند بسازد ، امّا خداوند وعده فرمود كه پسرش سليمان آن هيكل را تمام خواهد نمود . سليمان در مدّت هفت سال و نيم بناى مرقوم را در سال 1005 قبل از مسيح انجام داد . نيكوترين بناى دنيا و فخر اورشليم گرديد . هيكل اورشليم بر كوه موريا بنا شده بود . دوم هيكل زر و بابل مدّت بيست سال در بناى آن مشغول همى بودند تا آن كه در سال 515 قبل از مسيح به اتمام رسيد . زر و بابل در بناى هيكل جدّ و جهد تمام به جاى آورد . سوم هيكل هيروديس كه در 20 سال قبل از مسيح ابتدا نموده بناى مركزى را بعد از يك سال و بناهاى اطراف را پس از هشت سال به انجام رسانيد .\r\nاين بود سخن قاموس مذكور كه خيلى به اختصار نقل كرده‌ايم . ظاهرا هيكلى كه سليمان بنا كرد بايد همين بيت المقدس معروف باشد كه در كتب سير و تواريخ و ملل و نحل به تفصيل مذكور است .\r\nدر ترجمه تاريخ الحكماء قفطى محمد بن اسحاق النديم گويد :\r\nخود شنيدم كه اسحاق بن شهرام در مجلسى عام حكايت مىكرد كه در بلاد روم هيكلى قديم البنا هست كه از آن بزرگتر هرگز ديده نشده و آن را دروازه‌اىايست هر دو مصراع آن از آهن . طايفهء يونان در روزگارى كه عبادت اصنام مىنموده‌اند آن هيكل را به غايت معظّم مىداشته‌اند .\r\nتا آن كه گويد :\r\nو در آن هيكل از كتب قديمه آنقدر بود كه به حسب تخمين بار هزار شتر مىنمود الخ .\r\nشيخ اشراق سهروردى ، متوفى 632 ه ق ، رساله‌اى در معارف عقليّه به نام هياكل النور هم به عربى و هم به فارسى مرتّب بر هفت هيكل نوشته است بدين شرح :\r\nهيكل اوّل در امورى كه براى مسائل الهيّه مانند مبادىاند ؛\r\n\r\n","description":"","footnote":"","page_name":" 615 ","page_number":625},
  {"content":"\r\n\r\nهيكل دوم در اثبات تجرّد نفس ناطقهء انسانى است ؛\r\nهيكل سوم در مسائلى از علم ما بعد طبيعت است كه اثبات واجب لذاته متوقف بر آن است ؛\r\nهيكل چهارم در مباحثى نفيسه از الهيّات است ؛\r\nهيكل پنجم در اثبات تسلسل حوادث الى غير نهايه و استناد آنها به حركت متصلهء سر مديّه است ؛\r\nهيكل ششم در اثبات بقاء نفس بعد از بوار بدن و اشاره به لذت و الم عقلى است ؛\r\nهيكل هفتم در نبوّات و معجزات و كرامات و مقامات است .\r\nمحمد بن سعد ، معروف به ملا جلال دوّانى ، متوفى بعد از سنهء نهصد ه ق ، هيكل عربى را به عربى شرح كرده است و به نام شواكل الحور فى شرح هياكل النّور ناميده است نسخه‌اى مخطوط و كامل آخر هيكل اول در كتابخانه محقر اين حقير موجود است . دوّانى در بيان هيكل گويد :\r\nهيكل در اصل صورت است . و حكماى پيشين را اعتقاد اين بود كه ستارگان ظلال انوار مجرّده و هياكل آنهايند . بنابراين براى هر يك از ستارگان هفتگانه طلسمى از جنس معدن مناسب آن و وقت مناسب آن وضع كرده‌اند . و هر يك از آن طلسمات را در خانه‌اى ، كه به طالعى مناسب آن بنا شده بود ، نهادند . و در اوقاتى كه مخصوص بدانها بود قصد آنان مىكردند ، و اعمالى از تدخينات و قربانات مىنمودند ، و به خواص آنها انتفاع مىبردند . و آن بيوت را معظّم مىداشتند و به نام هياكل نور مىناميدند ، زيرا كه محل اين طلسمات كه هياكل كواكبى ، كه هياكل انوار علويه‌اند بودند . لذا سهروردى اين رساله را هياكل نور ناميده است كه مقصود بالذّات در آن ، احوال انوار مجرّده است ، كه هر فصل آن ، به سبب آنچه از عبارات و الفاظى كه آن فصل مشتمل بر آنهاست ، موضع طلسمى است كه به ملاحظهء آن طلسم به آن انوار مىتوان و اصل شد .\r\nو در اواخر هيكل چهارم گويد :\r\n\r\n","description":"","footnote":"","page_name":" 616 ","page_number":626},
  {"content":"\r\n\r\nبدان كه حكماى فرس و غير ايشان از متألهين ، مانند هرمس ( ادريس عليه السّلام ) ، كه مسمّى به والد الحكماء است ، و فيثاغورس و افلاطون و امثال آنان بر اين عقيدت‌اند كه هر نوعى از افلاك و كواكب و بسائط ، عناصر و مركّبات آنها را ربّى در عالم نور است كه آن ربّ عقل مدبّر آن نوع و ذو عنايت به آن است . و اين انواع را اظلال و اصنام آن ارباب مىناميدند . حتى حكماى فرس بسيارى از آنها را نامگذارى كرده‌اند ؛ چنان كه ربّ صنم آب را « خرداد » ، و ربّ اشجار را « مراد » و ربّ آتش را « ارديبهشت » ناميدند . و به اين ارباب سيّد ما ، كاشف حقائق اسماء صلّى اللّه عليه و إله اشارت فرموده كه اتانى ملك الجبال و ملك البحار و ملك الأمطار . اين بود خلاصهء گفتار دوانى در شرح هياكل « 1 » .\r\nو كتابى ديگر به نام هياكل در علوم خمسهء محتجبه نوشته شده است . مرحوم نراقى در خزائن ( ص 235 ) گويد : « بدان كه كتب مشهوره كه قدما در علوم خمسهء محتجبه نوشته‌اند بسيار است ، از آن جمله هياكل و تماثيل ابى بكر بن على الخ « 2 » » .\r\nغرض از نقل سخن اينان در هيكل آگاهى به وجه تسميهء بدن انسان به هيكل است كه بدن صورت روح ، يعنى مرتبهء نازله و ظل آن است . و نيز بدن را براى روح به منزلهء هيكلى دانسته‌اند ، كه روح به سبب تعلقش بدان كسب كمالات مىكند و به انوار\r\n\r\n\r\n","description":"","footnote":"\r\n( 1 ) . حاجى خليفه ، در كشف الظنون ، هياكل النّور سهروردى و شرح دوّانى بر آن را نام برده است و افزوده كه يحيى بن نصوح معروف به نوعى ، متوفى 1007 ه ق ، بر شرح دوّانى حاشيه دارد . و شيخ اسماعيل مولوى انقروى ، متوفّى 1020 ه ق ، به تركى شرح كرده است و به ايضاح الحكم موسوم گردانيده است . و فاضل غياث الدّين منصور هياكل را شرح كرده است و بر دوّانى ايرادات بسيار دارد ، و اين شرح ناتمام مانده است .\r\n( 2 ) . علوم خمسهء محتجبه رشته‌هايى از علوم غريبه‌اند و اين علوم خمسه كيميا و ليميا و هيميا و سيميا و ريمياست . علّامه شيخ بهائى در كشكول گويد كه بعضى از اساطين حكما در مجموع اين اقسام كتابى ضخيم نوشته است و آن را كلّه سرّ ناميده است كه اسم آن مشير به اسماى اين علوم باشد . انتهى يعنى كاف به « كيميا » و لام به « ليميا » و هكذا هر حرفى اشاره به حرف اوّل نام علمى از آن علوم است .\r\n","page_name":" 617 ","page_number":627},
  {"content":"\r\n\r\nمجرّده تشبّه حاصل مىنمايد . و هر چند بدن ظلّ روح و مرتبهء نازلهء آن است ، ولى در حقيقت روح گوهرى وراى آن است و در صورت قطع علاقه با اين هيكل و به ويرانى هيكل ، خود باقى است . چنان كه باز بدن را براى روح تشبيه به قلعه و دژ كرده‌اند ، و نفس را سپهبد و سردار لشكرى كه قواى او سپاه اويند و به تعلق با اين قلعه و حكومت بر سپاه به غايت مطلوب خود نائل مىگردد . و كما اين كه شيخ اشراقى مذكور ، در حكمت اشراق ، تعبير به صيصيهء بدن مىنمايد . « صيصيه » همان قلعه و پناهگاه است . جمع آن « صياصى » است . در قرآن كريم آمده است :  وَ أَنْزَلَ الَّذِينَ ظاهَرُوهُمْ مِنْ أَهْلِ الْكِتابِ مِنْ صَياصِيهِمْ  ( احزاب 33 : 26 )\r\nو آن كه بيضاوى گفته است : « آيه درباره شهداى بدر نازل شده است » ، بدان كه مراد اين نيست كه حكم مذكور در آيه كريمه فقط اختصاص به شهداى بدر دارد ، بلكه مراد بيضاوى بيان شأن نزول آيه است ، و موارد نزول مخصّص احكام نيستند و براهين عقلى و احكام آنها تخصيص‌بردار نيست . و همانطور كه بيضاوى گفته است ، تخصيص شهدا به سبب قربشان به خداوند و مزيد بهجت و كرامت است .\r\nو آن كه دربارهء آيهء عرض گفت : « در وى دليل بر بقاى نفس و عذاب قبر است » ، سخن در اين آيهء كريمه بسيار است . از جمله اين كه آيا ، چنان كه ظاهر قرآن ناطق است ، حكم عرض اختصاص به آل فرعون دارد و فرعون مستثنى است ، و يا اين كه فرعون را به طريق اولى شامل است ؟ و ديگر اين كه غدوّ و عشىّ در آن نشأه بايد چگونه باشد ؟ كه اين اوقات اختصاص به عالم مادّه دارند . آيا پس از مفارقت آنان از اين نشأه ، باز آنان را يك نحو تعلق به عالم مادّه مىباشد ؟ خلاصه اين آيهء كريمه در تكامل برزخى خيلى حرف دارد . و سخن از عرض و قبر و عذاب آن بايد به تفصيل عنوان شود . اين زمان بگذار تا وقت دگر كه انشاء اللّه به زبان آيات و روايات بيشتر آشنايى پيدا كرده‌ايم و در معرفت نفس پيشروى نموده‌ايم به اين مباحث شريف مىپردازيم ، كه قرآن بيان سرگذشت انسان است . چه ، تنها كتاب انسان ساز است .\r\nشايد از عرايضى كه در بيان هيكل تقديم داشتيم سؤالى براى شما پيش آيد كه اگر\r\n\r\n","description":"","footnote":"","page_name":" 618 ","page_number":628},
  {"content":"\r\n\r\nبت‌پرستان در بناى هياكل و تصوير اصنام نظرشان آن بود ، پس انبياء با اين عمل مخالفت مىورزيدند و با بت‌پرستان مىرزميدند و آنان را در اعمالشان سرزنش و نكوهش مىكردند ، و حال اين كه صورت و سيرت اعمالشان چنان است كه ما مثلا در كنار تربت پيغمبر و امام و ديگر اوليا مىباشيم و هيچيك از ما آن بزرگان را معبود خود نمىدانيم بلكه مىخواهيم از روحانيّت آنان استفاده كنيم و آنان را وسائل تقرّب الى اللّه قرار دهيم ؟\r\nجواب اين سؤال را به چندين وجه مىتوان داد ؛ و فعلا به برخى از وجوه به اختصار اكتفا مىكنيم : اوّلا آن هياكل معابد و مساجد بودند كه اگر احيانا صورت مجسّمه و غير آن را در آنها مىبردند ، چنان است كه در مساجد ما گاهى تمثالهايى از بزرگان دين و مذهب مشاهده مىشود . و ثانيا هياكل طلسمات اماكن اعمال فنون علمى و نتيجه‌گيرى علوم تجربى بود . و ثالثا شما در زمان خود ، پيش از انقلاب جمهورى اسلامى ، به چشم خود مشاهده كرده‌ايد كه ايران را بت و بت‌پرستى فرا گرفته بود و در هيچ شهر و آبادى نبود كه در ميدانها و چهار راه‌ها و مراكز ديگر آنها مجسمه‌هاى افراد پليد كه جائرانه بر اين ملّت حكومت مىكردند ، نباشد ؛ و چه شهوتها و خواسته‌هاى نفسانى به صورت اين مجسمه‌ها مجسم شده بود كه جز ياد حقيقت همه چيز در اين مجسمه بازيها بود . و در كنار هر مجسمه‌اى افرادى مسلّح ، كه از مال ملت حقوق كلان مىگرفتند ، با خود ملت در نبرد و ستيز بودند .\r\nو بالاخره ديده‌ايد كه در پاى اين مجسمه‌ها چه خونهاى مردم الهى ريخته شده است . و شما مىدانيد كه كار ترويج بت‌پرستى را به جايى كشانده بودند كه خريد مجسمه‌ها را بر مردم تحميل مىكردند كه در هر مغازه بايد نيم تنهء سر و گردن بت يا بت بچه‌اى در معرض عام قرار گيرد . و چيزى نمانده بود كه بت‌پرستى دين و آيين گردد . چنان كه در زمان ابراهيم خليل عليه السّلام چنان شده بود ، كه به آنان فرمود :  أَ تَعْبُدُونَ ما تَنْحِتُونَ  ( صافات 37 : 95 ) آيا اين نحو بت‌پرستى با كنار تربت اولياء الله رفتن و از ارواح پاك آنان استمداد كردن و با سير و سلوك روحانى به ديار مرسلات سفر كردن\r\n\r\n","description":"","footnote":"","page_name":" 619 ","page_number":629},
  {"content":"\r\n\r\nقابل قياس است ؟ و رابعا اگر بت‌پرستى به همان نحوه كه در سؤال طرح شده است باشد ، در اين صورت هم بايد به قول شيخ اوحد الدين كرمانى ، متوفّى 635 ه ق ، تمسّك جست كه گفت :\r\n زين قدحهاى صور كم باش مست * تا نگردى بت تراش و بت پرست\r\nاز قدحهاى صور بگذر مايست * باده در جامست ليك از جام نيست\r\nسوى باده بخش بگشا پهن فَم * چون رسد باده نيايد جام كم \r\nاز امام باقر عليه السّلام ، در بيان آيهء كريمهء 24 سورهء نوح عليه السّلام :  وَ قالُوا لا تَذَرُنَّ آلِهَتَكُمْ وَ لا تَذَرُنَّ وَدًّا وَ لا سُواعاً وَ لا يَغُوثَ وَ يَعُوقَ وَ نَسْراً  روايت شده است كه فرمود :\r\nمردم خداى عز و جل را پرستش مىكردند ، و بعد از مرگشان قوم آنان بر مرگشان ضجّه مىنمودند ، و مرگشان بر آنان دشوار آمد ؛ پس ابليس ملعون در نزدشان آمد و بديشان گفت : من بتهايى به صورت آنان براى شما فراهم مىكنم كه به آنها بگيريد و انس بگرديد و خدا را پرستش كنيد . پس بر مثال مردگانشان بتهايى برايشان تهيه كرد . و آن مردم خداى - عزّ و جل - را مىپرستيدند و به آن بتها نظر مىكردند ؛ و چون زمستان مىشد و باران مىآمد ، بتها را به خانه مىبردند . و همواره خداى - عز و جل - را مىپرستيدند ؛ تا چون آن قرن به سر آمد و فرزندانشان بزرگ شدند ، گفتند كه پدران ما اين بتها را مىپرستيدند و ما هم اينها را مىپرستيم ، بدون اين كه خدا را بپرستند . اين است قول خداوند متعال :  وَ لا تَذَرُنَّ وَدًّا وَ لا سُواعاً  الآية .\r\n( مادهء صنم سفينة البحار ) .\r\nتبصره - آن كه اوحد كرمانى گفت : « زين قدحهاى صور كم باش مست » ، « كم » در فارسى ، مانند « قليل » در عربى ، به معناى هيچ و نفى كل بسيار آمده است . ملاى رومى در مثنوى ، در بيان قول خداوند متعال و  أَمَّا السَّائِلَ فَلا تَنْهَرْ  ( الضّحى 93 : 10 ) گويد :\r\n پس از اين فرمود حق در و الضُّحى * بانگ كم زن اى محمد بر گدا \r\nيعنى « بانگ مزن » كه ترجمهء « لا تنهر » نهى است . و شواهد « قليل » هم بسيار است .\r\n\r\n","description":"","footnote":"","page_name":" 620 ","page_number":630},
  {"content":"\r\n\r\n\r\nدرس صد و چهل و ششم\r\nدر باب الرّعايهء مصباح الشريعه ، كه باب سوم آن است ، روايت شده است كه قال رسول الله صلّى اللّه عليه و إله : طلب العلم فريضة على كلّ مسلم و مسلمة و هو علم الأنفس . يعنى طلب علمى كه بر هر مرد و زن مسلمان فرض است علم معرفت نفس است . جملهء « و هو علم الانفس » ظاهرا تتمهء حديث رسول الله صلّى اللّه عليه و إله نيست و از اين گونه عبارات در بيان احاديث در مصباح الشريعه بسيار است . حديث مذكور در كافى بدون « مسلمة » است و نيز طبرسى در خطبهء تفسيرش بر قرآن كريم ، به نام مجمع البيان ، بدون « مسلمة » روايت كرده است ، و در بعضى نسخ آن با كلمهء « مسلمة » است . علاوه اين كه غير از مأخذين مذكور مآخذ ديگر هم در جوامع روايى به لفظ مسلم و مسلمة هر دو آمده است . به فرض اين كه روايت فقط « مسلم » بوده باشد ، باز شامل « مسلمه » است ، و اين گونه تعبيرات به عنوان تغليب است ، و در عبارات عربى تغليب مذكّر بر مؤنّث شايع است . و علم يقينى براى هر بخردى حاصل است كه معرفت نفس و انسان شدن بر هر فردى فريضه است .\r\nيكى از حكماى بزرگ پيشين انباذقلس است . وى اول حكماى خمسهء معروف به اساطين حكمت است . آنان به ترتيب همين انباذقلس و فيثاغورس و سقراط و افلاطون و ارسطو مىباشند . انباذقلس در زمان داود نبىّ عليه السّلام بود ، و حكمت را از لقمان عليه السّلام اخذ نمود . وى حكيمى متألّه و رياضت‌كش و تارك دنيا بود و كلماتى بلند به رمز در علوم و معارف حقّه دارد . از جمله سخنانش اين است كه تا انسان پاك و پاكيزه و مستولى بر بدنش نشد قادر بر معرفت نفس نيست . و آنگاه كه شرائط عرفان نفس را تحصيل كرد مىشناسد كه نفس چيست ، و آن را به رؤيايى نيكو و بدون تجسّم مىبيند ، و مىشناسد كه جوهرى اشرف و اكرم از نفس نيست ، و دائم و باقى است و به فناى بدن نمىميرد . امّا اكثر مردم ، نفوسشان ناقص و مانند ابدان مقطوع الاعضاست ، و منكر شرف و حسن و بساطت و عدم موت نفوس‌اند . و اين نظرى خطاست . و براى هركس سزاوار اين است كه تا در چيزى تفحّص نكرد و به علت\r\n\r\n","description":"","footnote":"","page_name":" 621 ","page_number":631},
  {"content":"\r\n\r\nباطن و ظاهرش آشنا نگشت ، دربارهء آن چيزى نگويد ؛ و چون تفحص كرد ، آنگاه حكم كند . و چون خواهد تفحص كند ، بر قشر ظاهر آن چشم نيندازد ، بلكه حريص باشد كه به روحانيت و باطن آن برسد - چه ، باطن آن جوهر خالص است و همان شىء بعينه است - و گرنه به معرفت حقيقت آن چيز نائل نگرديده است . نفس نباتى قشر نفس بهيمى حيوان است ، و نفس حيوانى قشر نفس نطقى ، و نفس نطقى قشر عقلى است . و همچنين هرچه كه اسفل است قشر اعلى ، و اعلى لبّ اوست . و چه بسا كه از قشر تعبير به جسد و از لبّ تعبير به روح مىشود . پس نفس نباتى جسد نفس حيوانى ، و نفس حيوانى روح آن است ؛ و به همين منوال تا عقل .\r\nاين بود قسمتى از گفتارش كه به مناسبت درس ، از محبوب القلوب ديلمى نقل به معنى كرده‌ايم ، و در بيان برخى از آن گوييم : آن كه گفت : « تا انسان پاك و پاكيزه نشد » ، پاك بودنش آراسته بودن ظاهرش به دستور شرع است ، كه در اصطلاح علماى ما آن را تجليه گويند ؛ و پاكيزه بودنش آراسته بودن باطنش است ، كه آن را تحليه گويند يعنى به فضائل اخلاقى زينت يابد . و اين رتبه پس از تخليه است ، كه اوّل بايد از صفات رذيله خالى گردد ، و پس از تخليهء از رذائل اخلاقى به فضائل اخلاقى مزيّن شود . چنان كه بيمار را اوّل بايد دارو داد تا مادّهء بيمارى ريشه‌كن شود ، آنگاه وى را تقويت غذايى كرد . و گرنه با بودن جرثومه‌هاى مرض ، تقويت غذايى نمودن موجب تقويت جرثومه‌ها و زيادتى مرض است . و « مستولى بودن بر بدنش » اين است كه بدن حاكم بر روح نباشد كه هرچه بخواهد بكند و در راه نيل به مشتهايش نفس را در اختيار خود داشته باشد ، بلكه روح بر بدن حاكم باشد و آن را مركب رام و راهوار براى كسب معارف خود قرار دهد . اين سه چيز را شرائط عرفان نفس دانسته است .\r\n دانش نفست نه كار سرسريست * گر به حق دانا شوى دانى كه چيست \r\nو آن كه گفت « چه باطن آن جوهر خالص است و همان شىء بعينه است » ، اين همان است كه فرمودند شيئيت شىء به صورتش است نه به ماده‌اش . و آن كه گفت : « نفس نباتى الخ » نفس نباتى قوه‌اى است كه پرورانندهء رستنيهاست ، و در هر ذى روح مادّى\r\n\r\n","description":"","footnote":"","page_name":" 622 ","page_number":632},
  {"content":"\r\n\r\nموجود است ، و در حيوان و انسان شأنى از شئون نفوس آنهاست كه به داشتن نفس نباتى رشد نباتى مىنمايند ؛ و نسبت به نفس حيوانى قشر است كه نفس حيوانى داراى كمال نفس نباتى است با اضافه ، كه به داشتن آن اضافه حيوان از نبات متمايز است . و همچنين است نسبت نفس حيوانى با نفس انسانى ، و آن به عقل . و غرض اين است كه انسان مثل يك بوتهء گياه و يا يك نهال نيست كه تا حدّى ببالد و رشد نباتى كند و بعد بپاشد و زائل گردد ؛ بلكه انسان با عقل بسيط اتحاد وجودى مىيابد ، و به اشتداد وجوديش روح القدس مىگردد ، و جوامع كلم به او داده مىشود . و به اخلاق الهى كه اتصاف به اسماء و صفات اوست متخلق مىگردد . بعد از تجليه و تخليه و تحليه ، فناء فى اللّه است كه عين بقاء باللّه است . در صحف مكرّمهء سلّاك الى اللّه ، اين مقامات به بيانات گوناگون شرح و بسط داده شد ، هر چند ورود در اين مطالب مطابق روش درسى ما فعلا مناسب نمىنمايد . علاوه اين كه ذكر اين گونه مطالب و مقامات براى امثال بنده از باب وصف العيش نصف العيش است . به قول شاعر :\r\n خلق اللّه للحروب رجالا * و رجالا لقصعة و ثريد \r\nيعنى خداوند مردانى را براى جنگها آفريد و مردانى را براى كاسه و تريد . آرى اين مسكين را براى حمله كردن به كاسهء آبگوشت آفريدند ، نه محاربه با ابطال ، تا چه رسد به مجاهده با نفس كه جهاد اكبر است . كيف كان يكى از اساتيد بزرگوارم ، جناب حكيم متأله علّامه آية الله حاج ميرزا ابو الحسن رفيعى قزوينى ، رفع اللّه تعالى درجاته ، مقالتى بلند در مقامات اربعهء فوق به قلم مبارك خودش تقرير فرموده است و در يك ورقه نزد اين جانب محفوظ است ، به نقل آن در اينجا تبرّك مىجوييم ، كه اكنون گوش ما به اين حرفها آشنا شود تا كم‌كم ان شاء اللّه تعالى در دل نشيند . و آن مقاله اين است :\r\nبسم اللّه الرّحمن الرّحيم بدان كه قوهء علميه در نفس انسانيّه ، كه كارفرماى بدن جسمانى است ، در رسيدن به اوج سعادت و كمال ، ناچار است كه مراتب چهارگانه را ، كه خواهيم شرح داد ، به\r\n\r\n","description":"","footnote":"","page_name":" 623 ","page_number":633},
  {"content":"\r\n\r\nسير و حركت معنويّه عبور نموده تا از حضيض نقص حيوانيّت به ذروهء علياى انسانيّت نائل و برخوردار شود .\r\nمرتبهء اولى ، كه او را تجليه خوانند ، آن است كه نفس قوى و اعضاى بدن را به مراقبت كامله در تحت انقياد و اطاعت احكام شرع و نواميس الهيّه وارد نموده كه اطاعت اوامر و اجتناب از منهيّات شرعيّه را به نحو اكمل نمايد ، تا پاكى صورى و طهارت ظاهريّه در بدن نمايان شود و در نفس هم رفته رفته خوى انقياد و ملكهء تسليم براى ارادهء حق متحقّق گردد . و براى حصول اين مرتبه ، علم فقه بر طبق طريقهء حقهء جعفريّه كافى و به نحو اكمل عهده‌دار اين امر است .\r\nمرتبهء ثانيهء ، كه آن را تخليه نامند ، آن است كه نفس به مضار و مفاسد اجتماعى و انفرادى اخلاق رذيله و خويهاى پليد آگاهى يابد و به تدبّر در عواقب وخيم آنها در دنيى و عقبى ، بر طبق دساتير مقرّره در فن علم اخلاق ، آن صفات ناپسند را از خود دور و محو نمايد ، همچون كبر و حسد و حرص و شهوت و بدبينى به خلق و خود خواهى و باقى صفات رذيله كه در كتب اخلاق ثبت است . و اين كار در معالجات روحانى و طبّ الهى همچون خوردن مسهلات و داروهاست براى رفع اخلاط فاسده در معالجهء جسمانى در طبّ طبيعى .\r\nمرتبهء ثالثه ، كه آن را تحليه نامند ، آن بود كه پس از حصول تخليه و رفع موانع ، خود را به زيور اخلاق نيك و خويهاى پسنديده ، كه در نظام اجتماع و فرد تأثير بسزا و عميق دارند ، آراسته كند . و اين خود پاكيزگى باطن و طهارت معنويّه است كه تا اين معنى حاصل و متحقّق نشود ، آدمى در باطن آلوده و نجس خواهد بود ، هر چند كه ظاهر بدن محكوم به پاكى ظاهرى است . و اين كار ، در طبّ روحى و معالجهء نفس ، مانند خوردن غذا و استعمال دواى مقوّى است كه براى توليد نيرو و قوّت در بدن در طبّ جسمانى به كار مىبرند .\r\nو پس از حصول و تحقق مراتب سه‌گانهء فوق ، از بركت صفا و پاكى روح ، در نهاد آدمى جاذبهء محبّت به حضرت حق پيدا گردد ، كه توليد آن از مجذوب شدن قهرى است به عالم حقيقت و سرد شدن از عالم مجازى كه عرصهء ناپايدار ممكنات است .\r\n\r\n","description":"","footnote":"","page_name":" 624 ","page_number":634},
  {"content":"\r\n\r\nو رفته رفته محبّت شدّت نمايد ، و اشتعال و افروختگى عجيب در روح عيان گردد ، و از خود بى خود و بى خبر شود . و اين مقام را ، كه مرتبهء چهارم از كمال قوهء عمليّه است ، فناء گويند . و مقام فناء فى اللّه سه درجه دارد :\r\nدرجهء اولى فناء در افعال است ، كه در نظر عارف سالك جملهء مؤثرات و همهء مبادى اثر و اسباب و علل ، از مجرّد و مادّى و قواى طبيعيه و اراديّه ، بيهوده و بىاثر شود ، و مؤثرى غير از حق و نفوذ اراده و قدرت حق در كائنات نبيند ، و عوامل اين عالم را محو و ناچيز در حيطهء قدرت نامنتاهى الهى شهود نمايد . و در اين حال ، يأس تمام از همهء خلق و رجاء تامّ به حق پيدا شود ، و حقيقت آيهء كريمه  وَ ما رَمَيْتَ إِذْ رَمَيْتَ وَ لكِنَّ اللَّهَ رَمى  ( انفال 8 : 17 ) را به عين شهود ، بدون شائبهء پندار و خيال ، عيان بيند ، و لسان حال او مترنّم به مقال ذكر كريم لا حول و لا قوّة الّا باللّه گردد . و در اين مقام بزرگترين قدرتها و نيروهاى مقتدرترين سلاطين عالم امكان با قدرت و نيروى پشهء ضعيف در نظر حقيقت بين او يكى شود . و اين درجه را محو گويند .\r\nدرجهء ثانيه فناء در صفات حق است . بيان اين مقام آن كه انواع مختلفهء كائنات - كه هر يك در حدّ خود تعيّنى و نامى دارند ، مانند ملك و فلك و انسان و حيوان و اشجار و معادن ، كه در نظر اهل حجاب به صورت كثرت و تعدّد و غيريّت متصوّر و مشهود هستند - در نظر عارف الهى يكى شوند ، يعنى همه را ، از عرش اعلاى تجرّد تا مركز خاك ، به صورت نگارستانى مشاهده نمايد كه در تمامت سقف و ديوار آن عكس علم و قدرت و حيات و رحمت و نقش لطف و مهر و محبّت الهى و عنايت يزدانى به قلم تجلّى نگاشته و پرتو جمال و جلال حق بر آن افتاده است . در اين نظر ، برّ به بحر ، و درياها و خشكيها ، افلاك و خاك ، عالى و دانى ، همه به هم متّصل و پيوسته و يكى خواهند بود ، و همه با يك نغمه و به يك صداى موزون خبر از عظمت عالم ربوبى دهند . و در اين مقام ، به حقيقت توحيد و كلمهء لا إله الّا اللّه متحقّق شود ، يعنى همهء صفات كمال را منحصر به حق داند و در غير حق ظلّ و عكس صفات كمال را پندارد . و اين مقام را طمس خوانند .\r\nدرجهء ثالثه مقام فناء در ذات است ، كه فناء در احديّت گويند . و در اين مقام ، همگى\r\n\r\n","description":"","footnote":"","page_name":" 625 ","page_number":635},
  {"content":"\r\n\r\nاسما و صفات - از صفات لطف ، همچون رحمن و رحيم و رازق و منعم ، و صفات قهر ، مانند قهّار و منتقم - را مستهلك در غيب ذات احديّت نمايد ، و بجز مشاهده ذات احديّت هيچ گونه تعيّنى در روح او باقى و منظور نماند ؛ حتى اختلاف مظاهر ، همچون جبرئيل و عزازيل و موسى و فرعون از چشم حقيقت بين صاحب اين مقام مرتفع شود ؛ و مهر و خشم حق ، بسط و قبض ، عطاء و منع وى ، بهشت و دوزخ براى او يكى گردد ؛ صحت و مرض ، فقر و غنى ، عزّت و ذلت برابر شود . در اين مرحله است كه شاعر عارف الهى نيك سروده كه گفته :\r\n گر وعده دوزخست و يا خلد غم مدار * بيرون نمىبرند ترا از ديار دوست \r\nو شايد يكى از مراتب استقامت ، كه در صحيفهء الهيه امر بدان فرموده و ممدوح در علم اخلاق و محمود در فن عرفان است ، همين مقام شامخ فناء در ذات است . و اين مقام را محق خوانند كه بكلّى اغيار از هر جهت محو و نابود گشته توحيد صافى و خالص ظهور و تحقّق يافته است . در اين مرتبه ، كه آخرين منازل و سفر الى اللّه جلت عظمته بود ، به لسان حقيقت گويد يا هو يا من ليس الّا هو . و چون طالب حق به اين مقام رسيد ، از هويّت او و هويّت همهء ممكنات چيزى نمانده ، بلكه در تجلّى حقيقت حق متلاشى و مضمحل شده‌اند .  لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  .\r\n( غافر 40 : 16 )\r\nاين بود مقالت آن جناب در تقرير مراتب قواى عمليّهء نفس كه به نقل آن تبرّك جسته‌ايم . و در مراتب قواى نظريّهء نفس ، كه قواى علميهء آن است نيز بحث خواهد آمد . و اين دو قوه به منزلهء دو بال براى انسان است كه چون به فعليت رسيده‌اند انسان بالفعل است .\r\n\r\nدرس صد چهل و هفتم\r\nبدان كه چند قصيدهء علميّه در پيرامون مسائل نفس و پاره‌اى از امّهات مطالب علوم عقليّه و عرفانيّه از بزرگان جهان دانش به يادگار مانده است كه از ذخائر علمى به شمار مىآيند . يكى از آنها قصيدهء عينيّه معروف شيخ رئيس بو على سينا به عربى است\r\n\r\n","description":"","footnote":"","page_name":" 626 ","page_number":636},
  {"content":"\r\n\r\nكه مطلع آن اين است :\r\n هبطت اليك من المحلّ الارفع * ورقاء ذات تعزّز و تمنّع \r\nو ديگر قصيدهء خواجه ابو الهيثم احمد بن حسن جرجانى به فارسى است ، به اين مطلع :\r\n يكيست صورت هر نوع را و نيست گذار * چرا كه هيئت هر صورتى بود بسيار \r\nو ديگر قصيدهء اثير الدين اخسيكتى ، متوفى 570 ه ق ، به فارسى ، به اين مطلع :\r\n جهان را هم جهانبانيست پيدا بين و پنهان دان * كه زير گنبد نيلى پديد آورد چار اركان \r\nو ديگر قصيدهء معروف مير فندرسكى به فارسى است ، به اين مطلع :\r\n چرخ با اين اختران نغز و خوش و زيباستى * صورتى در زير دارد آنچه در بالاستى \r\nدوستى دارم كه به مضامين عاليهء اين قصايد آگاهى يابيم . اينك قصيدهء اخير را عنوان مىكنيم تا در مواقع مناسب ديگر و با پيشرفت بيشتر ، قصايد ديگر نيز يكى پس از ديگرى عنوان شود .\r\nچنان كه در چند درس پيش گفته‌ايم آراء و اقوال دربارهء نفس متعدد است . چند قول را نقل كرده‌ايم و در مقامات و درجات نفس هم مقالتى شنيده‌ايم . اكنون به عنوان مزيد بصيرت قصيدهء معروف عالم ربّانى مير فندرسكى را كه يك دو بار هم از آن نام برده‌ايم نقل مىكنيم و مطالبى به اختصار در بيان هر بيت تقديم مىداريم ، كه در هر دو مطلب نامبرده ، حائز اهميت است . اين قصيده چهل و يك بيت است و هر بيت آن بيتى از حكمت :\r\n چرخ با اين اختران نغز و خوش و زيباستى * صورتى در زير دارد آنچه در بالاستى \r\nصفحهء دلگشاى آسمان نگارستانى است كه به گلهاى زيباى ستارگان در كمال حسن آراسته است . نگارستانى كه هر چه در وصف زيبايى آن قلمها تقرير كند سر انجام به عجز خود معترف خواهد بود .    الَّذِي خَلَقَ سَبْعَ سَماواتٍ طِباقاً ما تَرى فِي   \r\n\r\n","description":"","footnote":"","page_name":" 627 ","page_number":637},
  {"content":"\r\n\r\n   خَلْقِ الرَّحْمنِ مِنْ تَفاوُتٍ فَارْجِعِ الْبَصَرَ هَلْ تَرى مِنْ فُطُورٍ * ثُمَّ ارْجِعِ الْبَصَرَ كَرَّتَيْنِ يَنْقَلِبْ إِلَيْكَ الْبَصَرُ خاسِئاً وَ هُوَ حَسِيرٌ * وَ لَقَدْ زَيَّنَّا السَّماءَ الدُّنْيا بِمَصابِيحَ وَ جَعَلْناها رُجُوماً لِلشَّياطِينِ    ( ملك 67 : 3 - 5 ) بلكه چرخ و غير چرخ همه نمايشگر جمال و جلال مطلق الهىاند ، چه هر اثرى و آنچه در اين عالم محسوس و مشاهد ماست صورتى از عالم بالاست ، كه همه از علم عنايى الهى نازل شده‌اند و عين موافق و مماثل علم است .\r\nو مراد از « زير » عالم خلق و از « بالا » عالم امر است ، و همچنين عالم امر زير است و فوق آن بالا ،  أَلا لَهُ الْخَلْقُ وَ الْأَمْرُ  ( اعراف 7 : 54 ) . خلاصه در مراتب وجود ، هر مرتبهء دانى زير و عالى بالاست ، كه بدن زير و نفس ناطقه بالاست ، و جهان مادّه نسبت به نفس كل زير و نفس كل بالاست ، و نفس كل نسبت به عقل كل همچنين . و هر مرتبهء عالى قضاى مادونش است كه قدر اوست . مثلا ، به يك معنى ، عالم امر نسبت به عالم خلق قضا و عالم خلق قدر آن است . و بين قضا و قدر مماثله است ، چنان كه بين هر اصل با فروعش چنين است ؛ و تفاوت به نقص و كمال است ، كه فرموده‌اند موجودات عالم ادنى ظلال موجودات عالم اعلىاند . صورت در كتب عقليّه به اشتراك لفظى به چند معنى آمده است . شيخ در فصل چهارم مقالهء ششم الهيات شفا ( چاپ سنگى ، ج 2 ، ص 537 ) در معانى « صورت » گويد :\r\nو اما الصّورة فنقول قد يقال :\r\n1 - صورة لكلّ معنى بالفعل يصلح ان يعقل حتّى تكون الجواهر المفارقة صورا بهذا المعنى .\r\n2 - و قد يقال صورة لكلّ هيئة و فعل يكون فى قابل وحدانّى او بالتّركيب حتّى تكون الحركات و الاعراض صورا .\r\n3 - و يقال صورة لما تتقوّم به المادّة بالفعل فلا يكون حينئذ الجواهر العقليّة و الاعراض صورا .\r\n4 - و يقال صورة لما تكمل به المادّة و ان لم تكن متقوّمة بها بالفعل مثل الصحّة و ما تتحرّك اليها بالطّبع .\r\n\r\n","description":"","footnote":"","page_name":" 628 ","page_number":638},
  {"content":"\r\n\r\n5 - و يقال صورة خاصة لما يحدث فى الموادّ بالصّناعة من الاشكال و غيرها .\r\n6 - و يقال صورة لنوع السىء و لجنسه و لفصله و لجميع ذلك .\r\n7 - و يكون كلّية الكلّ صورة فى الاجزاء ايضا .\r\nترجمهء گفتارش به فارسى اين كه :\r\n1 - گاهى به هر معنايى كه بالفعل شايستهء معقول بودن است صورت گويند كه جواهر مفارقه ، به اين معنى ، صوراند .\r\n2 - و گاهى هر هيأت و فعلى كه در قابلى وحدانى يا قابلى به تركيب بوده باشد صورت گويند ، كه به اين معنى حركات و اعراض صوراند .\r\n3 - و گاهى به چيزى كه ماده به آن بالفعل متقوّم است صورت گويند ، كه بنابراين معنى ، جواهر عقليّه و اعراض صور نيستند .\r\n4 - و گاهى به چيزى كه مادّه به آن كامل مىگردد - هرچند كه مادّه به آن بالفعل متقوّم نباشد - صورت مىگويند ، مانند صحت و آنچه كه ماده بالطبع به سوى آن در حركت است .\r\n5 - و گاهى به خصوص اشكال و غير آن ، كه به صناعت در مواد حادث مىگردد ، صورت مىگويند .\r\n6 - و گاهى به نوع شئ و جنس شئ و فصل شئ و به جميع آن صورت گويند .\r\n7 - و نيز كليّت كل ، صورت در اجزاست .\r\nمرحوم آخوند ، در تعليقات شفا ، در بيان گفتار شيخ ( قده ) گويد ( نقل به ترجمه ) :\r\nجمهور براى صورت ، معانى متعدده مىبيند ، ولى با امعان نظر ، همهء اين معانى به امر واحد ارجاع مىگردد ، و آن « بودن شئ بالفعل است » و اختلاف راجع به امور ديگر است ، چه اين كه آن شئ بالفعل يا به حسب معنى و مفهوم بالفعل است و يا به حسب وجود و حقيقت :\r\nقسم اوّل معنى ششم از معانى مذكور صورت است .\r\nقسم دوم ، كه به حسب وجود و حقيقت بالفعل است يا شرطش اين است كه مقارن\r\n\r\n","description":"","footnote":"","page_name":" 629 ","page_number":639},
  {"content":"\r\n\r\nامرى بالقوه باشد يا به اين شرط نيست :\r\nقسم دوم ( يعنى آن كه به حسب وجود و حقيقتش بالفعل بودن مشروط به مقارن بودن او با امرى بالقوه نباشد ) معنى اوّل از معانى صورت است . و به اين وجهء مفارق را صورت بلامادّه گويند . و همچنين به صورت منتزعه از موادّ ، به سبب تجريد مجرّد و نزع نازع آن را ، صورت گويند ، و به همين وجه ، واجب - تعالى - را صورة الصّور گويند ، زيرا كه فعليت وجود در اين قسم اقوى و اتمّ و به حسب ارتفاع وجودى اشدّ از ما بالقوّه است .\r\nقسم اول ( يعنى آن كه مقارن امرى بالقوه است ) پس بالضروره ، ما بالقوهء وى كه به ما بالفعل خارج مىگردد اين خروج به فعليت يا به صناعت است و يا بدون صناعت :\r\nقسم اول كه به صناعت است پنجم از معانى صورت است .\r\nقسم ثانى كه بدون صناعت است ، يا مطلقا بدون صناعت است ، يا نه :\r\nقسم اول كه مطلقا بدون صناعت است ، معنى دوم از معانى صورت است .\r\nقسم دوم كه مطلقا صناعت در آن دخالت ندارد ، يا در كمال اولش اين چنين است ، و يا در غير كمال اولش :\r\nقسم اول كه در كمال اولش است ، معنى سوم از معانى صورت است .\r\nقسم دوم كه خروج از قوه به فعل در غير كمال اولش است ، معنى چهارم از معانى صورت است .\r\nو امّا آنى كه گفته است « كلية الكل ، صورت در اجزاست » معنايش اين است كه امور كثيره‌اى كه آنها را ( در خارج ) جزء صورى حقيقى نيست ، به كليت و جمعيّت آنها ( به اعتبار ذهنى ) صورت در اجزاء گفته مىشود . و شك نيست كه اين قولى مجازى است كه اعتبار ذهنى به وحدت صورت خارجيه ، كه آن را ( حقيقة ) جهت وحدت است ، تشبيه گرديده است . اين ، معنى هفتم از معانى صورت است .\r\nحالا كه در معانى صور آگاهى حاصل شد و دانستيم كه معنى جامع در اقسام صور بودن شئ بالفعل است ، چون هر موجودى را اعم از ذهنى و خارج فعليتى\r\n\r\n","description":"","footnote":"","page_name":" 630 ","page_number":640},
  {"content":"\r\n\r\nاست و فعليت هر موجود حقيقت اوست ، لذا صورت همان حقيقت هر چيز است . و خداوند سبحان ، كه صورة الصّور است ، حقيقة الحقائق است . و صور عقول مفارقه همان انحاء حقائق وجوديهء آنهاست ، و هكذا فى غيرها الصورة هى به معنى ما به الشئ بالفعل . و به قاعدهء شريف امكان اشرف يعنى امكان ممكن اشرف كه عبارت اخرى از محال بودن طفره در قوس نزولى و قوس صعودى است ، در قوس نزولى تا ممكن اشرف تحقق نيافت نوبت وجود به ممكن اخسّ نمىرسد ، كه طفره محال است . و همچنين در قوس صعودى تا ممكن جميع انحاء كمالات مادون خود را استيفا نكرد و حيز نشد ، از اخسّ به اشرف ارتقا نمىيابد . و الطفرة مطلقا ، سواء كانت حسّيّة او عقليّة ، باطلة بالبديهة .\r\nعقل و نقل متفق‌اند كه اوّل ما خلق اللّه العقل ، اولين مخلوق عقل است ؛ و پس از آن موجودات نوريّه كه در رتبهء وجود تالى او هستند تحقق يافته‌اند . و هكذا تا هيولى اولى . اين در قوس نزولى .\r\nو نفس انسانى تا از عقل هيولانى به عقل بالملكه نرسيده است محال است كه عقل بالفعل گردد . و هكذا در معارج بعد از آن ، اين در قوس صعودى . ولى بدان كه مخلوق اوّل غير از صادر اوّل است ، چنان كه اشارتى خواهد شد .\r\nو چون هر مرتبهء مادون از ما فوق خود صادر است و اگر تعبير به اصل و فرع و يا به علّت و معلول كنيم بين اصل و فرع و علّت و معلول سنخيّت است و گرنه بايد قائل به گزاف شد ، لذا بين مراتب موجودات محاكات و مماثله است كه صورتى در زير دارد آنچه در بالاستى . در اين « زير » و « بالا » بايد توجه داشت كه « زير » و « بالا » ى اعتبارى و مكانى نيست . هر آن موجودى كه اصل است بالاست و فرع او زير اوست . مثلا نفس ناطقه بالا و بدن زير اوست ، كه قائم به او بلكه مرتبهء نازلهء اوست .\r\nبنابراين ، عالم محسوس ما مطلقا زير ؛ و عالم ماوراى آن ، كه عالم محسوس به منزلهء بدن آن است ، بالاست . صورت زيرين تعبير به « رقيقه » مىشود و آنچه كه اصل آن است تعبير به « حقيقه » .\r\n\r\n","description":"","footnote":"","page_name":" 631 ","page_number":641},
  {"content":"\r\n\r\nو بدان كه بدن به بودن نفس بالفعل است ، يعنى در حقيقت صورت فعليهء بدن نفس است ؛ و بدن را هرگونه آثار حيات ، از طراوت و تازگى بشره و هيأت موزون و تأليف عناصر متضاد و تخطيط و تصوير اعضا و جوارح و ادراكات حواس ظاهره و ديگر امور در مرتبهء بدن ، چه در ظاهر بدن و چه در باطن آن ، همه از نفس است ؛ كه صورت و حقيقت نفس را بايد در بدن ديد كه پرتو روحست نطق و چشم و گوش . و آن كه گفته‌اند بدن مرتبهء نازلهء نفس است ، اين معنى مراد است . پس در حقيقت ، نفس صورت بدن است و حقيقت عالم را ، كه صورة الصور و حقيقة الحائق است ، از اين اشارت نسبت نفس با بدن فهم كن . همانطور كه نفس در مواطن بدن خود را نشان مىدهد كه از انزل مراتب بدن با اشمخ مقامات نفس ناطقه ، يك هويّت ممتدّه است ؛ و تمام كثرات اين يك هويّت ممتدّه ، كه به اسامى گوناگون ناميده مىشوند ، قائم به يك حقيقت به نام نفس ناطقه‌اند و همه مظاهر و مجالى نفس‌اند . و به عبارت ديگر ، نفس را مراتب و شئون است ، و نفس اصل محفوظ در همهء اين مراتب و شئون است ، كه در موطن لمس لامسه است و در موطن وهم واهمه و در موطن عقل عاقله و هكذا در هر موطن . قال اللّه تعالى :   ما لَكُمْ لا تَرْجُونَ لِلَّهِ وَقاراً وَ قَدْ خَلَقَكُمْ أَطْواراً   ( نوح 71 : 13 و 14 ) .\r\nهر يك از اعضا و جوارح و قواى ظاهره و باطنه را فعليّتى خاص است ، يعنى داراى صورتى خاص و حقيقتى خاص است . چشم را صورتى است و گوش را صورتى است ، خيال را صورتى و وهم را صورتى است ، و هكذا جز آنها را و حافظ همهء آنها آن اصل محفوظ به نام نفس است . و اگر نفس قطع علاقه از آنها كند ، صورت آنها زائل مىگردد و همه مضمحل و متلاشى مىگردند . پس نفس است كه صورت آنها و جهت وحدت آنهاست ، هر چند كه هر يك را صورتى خاص است . حاصل اين كه حافظ همهء اين كثرات و صورت هر يك آنها يك اصل محفوظ است كه كثيرى واحد و واحدى كثير است ؛ كه در مقام كثرت ، فعل هر يك آنها را اسناد به خود آن مىدهى ، كه چشم مىبيند و دست مىگيرد و گوش مىشنود و پا مىرود و هكذا ؛ و در\r\n\r\n","description":"","footnote":"","page_name":" 632 ","page_number":642},
  {"content":"\r\n\r\nمقام وحدت ، همهء اين افعال به يك حقيقت منسوب است ، كه مىگويد : من ديدم و من گرفتم و من شنيدم و من رفتم . و به همين مثابت است آن كه فرموده‌اند عقل كلّى مانند صورت براى عالم طبيعى و يا مانند فصل محصّل آن است ( العقل الكلّى هو كصورة للعالم الطّبيعىّ و كفصل محصّل له ) ، و يا آن كه فرموده‌اند حق - تعالى - صورة الصّور است . بلكه به تحقيق از اين مثابت و منزلت برتراند ، كه با قطع علاقهء نفس از بدن ، بدن متلاشى مىگردد ؛ امّا در عقل و حق ، با فرض قطع و رفع از جهان ، جهان سر به جيب عدم در كشد و اسم و رسمى براى چيزى نخواهد ماند .\r\nقرآن كريم فرموده :  قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ  ( سجده 32 : 11 ) و باز فرمود :  وَ لَوْ تَرى إِذْ يَتَوَفَّى الَّذِينَ كَفَرُوا الْمَلائِكَةُ يَضْرِبُونَ وُجُوهَهُمْ وَ أَدْبارَهُمْ وَ ذُوقُوا عَذابَ الْحَرِيقِ  ( انفال 8 : 50 ) و هم فرمود :  وَ هُوَ الْقاهِرُ فَوْقَ عِبادِهِ وَ يُرْسِلُ عَلَيْكُمْ حَفَظَةً حَتَّى إِذا جاءَ أَحَدَكُمُ الْمَوْتُ تَوَفَّتْهُ رُسُلُنا وَ هُمْ لا يُفَرِّطُونَ  ( انعام 6 : 61 ) و در عين حال فرمود :  اللَّهُ يَتَوَفَّى الْأَنْفُسَ حِينَ مَوْتِها  ( زمر 39 : 42 )\r\nدر باب آداب الخلاء از طهارت بحار ( كمپانى ، ج 18 ، ص 46 ) از امام صادق عليه السّلام روايت شده است كه چون از بيت الخلاء فارغ شدى ، بگو : الحمد للّه الّذى اماط عنّى الأذى ؛ و دهدار در رسالهء قضا و قدر روايت كرده است كه پس از دفع پليدى بگو :\r\nالحمد للّه الّذى دفع عنّى الأذى و عافانى ، با اين كه قوهء دافعه ، كه شأنى از شئون نفس است ، دفع كرده است . در كلمهء « آية » و مشتقات آن در قرآن كريم تدبّر بفرماييد كه « آيه » اثر و علامت و نشانه است و اثر نمودار دارايى مؤثّر خود است . خداى - تعالى - در متن طبيعت و ذات نفس و ما فوق آن خود را مىنمايد ،  سَنُرِيهِمْ آياتِنا فِي الْآفاقِ وَ فِي أَنْفُسِهِمْ  ( فصلت 41 : 53 ) امّا نه اين كه او را در مظاهر محدود آفاق و انفس مقيّد كنى ؛ مثلا نفس ناطقه صورت چشم است و چشم قائم به آن است ، امّا نه اين كه نفس ناطقه چشم باشد . در كلام امام موحّدين ، على عليه السّلام دقت كن كه فرموده :\r\nمع كلّ شئ لا بمقارنة و غير كلّ شئ لا بمزايلة . ( نهج البلاغه ، خطبهء اوّل ) .\r\nو فرمود : و البائن لا بتراخى المسافة بان من الاشياء بالقهر لها و القدرة عليها و\r\n\r\n","description":"","footnote":"","page_name":" 633 ","page_number":643},
  {"content":"\r\n\r\nبانت الاشياء منه بالخضوع له و الرّجوع اليه . ( نهج البلاغه ، خطبهء 150 ) .\r\nو فرمود : قريب من الاشياء غير ملامس ، بعيد منها غير مبائن ( نهج البلاغه ، خطبهء 177 ) .\r\nو فرمود : توحيده تمييزه عن خلقه و حكم التمييز بينونة صفة لا بينوة عزلة ( نهج البلاغه خطبهء 177 ) .\r\nو فرمود : داخل فى الاشياء لا كشى داخل فى شئ و خارج من الاشياء لا كشئ خارج من شئ ( توحيد كافى ، ج 1 معرب ، ص 67 ) .\r\nو فرمود : لم يحلل فيها فيقال هو فيها كائن و لم ينأعنها فيقال هو منها بائن . ( توحيد كافى ، ج 1 معرب ، ص 104 ؛ نهج البلاغه ، خطبهء 63 ) .\r\nو فرمود : فى الاشياء كلّها غير متمازج بها و لا بائن منها ( توحيد كافى ، ج 1 معرب ، ص 107 ) .\r\n\r\nدرس صد و چهل و هشتم\r\n صورت زيرين اگر با نردبان معرفت * بر رود بالا همان با اصل خود يكتاستى \r\nبالا را اصل قرار داد و صورت زيرين را فرع ، چنان كه اصل نيز همين است . و اين بيت نصّ صريح است كه مراد از « صورتى در زير دارد آنچه در بالاستى » ، چنان كه در شرح بيت نخستين گفته‌ايم ، اين كه در مراتب وجود ، هر مرتبهء دانى زير و مرتبهء عالى فوق و بالاى آن است ، كه بدن مثلا زير و نفس ناطقه فوق آن است ، و هكذا فى غير هما ؛ و تفاوت به نقص و كمال است .\r\nپيش از ما مرحوم محمد صالح خلخالى ، كه از شاگردان ارشد حكيم ميرزا ابو الحسن جلوه - قدّس سرّهما - است و شارح دوازده امام منسوب به شيخ اكبر ، محيى الدين عربى ، است ، اين قصيده را شرحى موجز كرده است . و نيز مرحوم ميرزا عباس شريف دارابى معروف به حكيم عباس ، كه از اعاظم شاگردان متألّه حاجى سبزوارى - قدّس سرّهما - ست ، آن را شرحى نسبتا مبسوط كرده است . و اين هر دو\r\n\r\n","description":"","footnote":"","page_name":" 634 ","page_number":644},
  {"content":"\r\n\r\nشرح مطبوع است و راقم به هر دو نظر دارد .\r\nمرحوم خلخالى در بيان بيت اوّل مىگويد :\r\nتعبير از فلك به چرخ نمود به جهت كمال مبالغه ، گويا نفس چرخ‌اند ، از قبيل زيد عدل ؛ و اشارهء لطيفه باشد به دوام حركت ايشان و يا اين كه ايشان محرّكى دارند كه صورت زيرين عبارت از اوست الخ .\r\nو نيز گويد :\r\nتعبير از نفس به « زير » كرده است به جهت آن كه مخفى است ، و تعبير از جسم به « بالا » نموده است به اعتبار آن كه محسوس و آشكار است . پس نفس باطن است و جسم ظاهر . و همچنين صورت و باطن جسم نفس است ، كه جسم به نفس بالفعل است . و همچنين جناب اقدس الهى باطن و صورت عقل است ، كه عقل به اللّه - تعالى - بالفعل است . لهذا در كتب سماويه است : اللّه تعالى صورة الصّور .\r\nاين سخن را چنان كه مشاهده مىفرماييد بيت دوم تكذيب مىكند ، زيرا اصل آنى است كه فرع به او قائم است ، و اصل آن است كه در رتبهء وجودى بالاست . ولى بنا به بيان شارح مذكور ، بايد بدن نسبت به نفس اصل باشد و نفس فرع . و همچنين در جسم و نفس ، و نفس و عقل ، و عقل و حق .\r\nو نيز مرحوم خلخالى در شرح بيت دوم ، پس از تقرير مطلبى مفيد در بيان حقيقت جعل ، گفت : « و از اين تحقيق ظاهر شد كه صادر اوّل عقل است ، زيرا كه مبدأ اوّل - تعالى - چون فوق تمام است معلول بىواسطهء او بايد كه تامّ باشد الخ » در اين گفتارش صادر اوّل را عقل دانسته است ، ولى حق اين است كه بايد بين صادر اوّل و مخلوق اوّل فرق گذاشت . زيرا كه عقل مخلوق اوّل است نه صادر اوّل . اولين حديث كتاب العقل و الجهل اصول كافى كلينى ( قده ) ، به اسنادش از محمد بن مسلم ، از امام ابى جعفر باقر علوم النبيين عليه السّلام روايت شده است كه قال عليه السّلام : لمّا خلق اللّه العقل استنطقه ثمّ قال له اقبل فاقبل ثم قال له ادبر فادبر ( الحديث ) .\r\nو همچنين در حديث چهاردهم آن ، به اسنادش از سماعة بن مهران ، از امام ابى\r\n\r\n","description":"","footnote":"","page_name":" 635 ","page_number":645},
  {"content":"\r\n\r\nعبد الله جعفر صادق آل محمد صلّى اللّه عليه و إله روايت شده است كه قال ابو عبد الله عليه السّلام انّ اللّه عزّ و جلّ خلق العقل و هو اوّل خلق من الروحانيّين عن يمين العرش من نوره فقال ادبر فادبر ثمّ قال له اقبل فاقبل ( الحديث ) .\r\nو نيز روايت شده است در وافى ( اوّل فصل الخطاب حاج محمد كريمخان ) كه قال على عليه السّلام قال رسول الله صلّى اللّه عليه و إله : انّ اللّه عزّ و جلّ خلق العقل من نور مخزون مكنون فى سابق علمه ( الحديث ) .\r\nو نيز از رسول الله صلّى اللّه عليه و إله روايت شده است : اوّل ما خلق العقل .\r\nو اصل خلق ، در لغت به معنى تقدير مستقيم است ؛ و در حقيقت خلق ايجاد شئ است با قدر و تقديرى معيّن . و قدر معين را قدر گويند به فتح دال .  إِنَّا كُلَّ شَيْءٍ خَلَقْناهُ بِقَدَرٍ  . ( قمر 54 : 50 ) و قدر ، به سكون دال ، مطلق اندازه است . در مادهء « خ ل ق » مجمع البحرين آمده است كه :\r\nقال بعض الأعلام : قد يظنّ انّ الخالق و البارئ و المصوّر الفاظ مترادفة و انّ الكلّ يرجع الى الخلق و الاختراع و ليس كذلك بل كلّ ما يخرج من العدم الى الوجود مفتقر الى تقديره وّلا ، و ايجاده على وفق التقدير ثانيا ، و الى التّصوير بعد الايجاد ثالثاا ، فاللّه تعالى خالق من حيث هو مقدّر و بارئ من حيث هو مخترع ، و موجد و مصوّر من حيث انّه مرتّب صور المخترّعات احسن ترتيب .\r\nو چون معنى خلق دانسته شد ، گوييم كه صادر نخستين وجود عام مفاض بر اعيان مكوّنات ، اعنى ما سوى الله تعالى ، است كه آن را تجلّى سارى و رقّ منشور و نور مرشوش و نفس رحمانى و خزانهء جامعه و امّ الكتاب المسطور ، و مادّهء موجودات ، و حق مخلوق به و رحمت عامّه ، و رحمت ذاتيّه و امتنانيّه ، و وجود منبسط ، و به اسامى بسيار ديگر نيز مىنامند ، كه تمام نقوش و صور موجودات مقدّره بر روى اين رقّ منشور منقوش است ، و خود بىنقش است ، و اطلاق خلق و جعل بر او نمىكنند .\r\nاين بحث شريف را صدر الدين قونوى در كتاب شريف نصوص ( يك نص مانده به آخر ) و همچنين در كتاب ديگرش به نام مفتاح الغيب و الوجود و در شرح علامهء\r\n\r\n","description":"","footnote":"","page_name":" 636 ","page_number":646},
  {"content":"\r\n\r\nشهير به ابن فنارى بر آن ، موسوم به مصباح الانس بين المعقول و المشهود ( چاپ سنگى ، ص 69 ، 72 و 150 ) و نيز صدر المتألهين در فصل 29 مرحلهء ششم اسفار ( فصل فى اوّل ما ينشأ من الوجود الحقّ چاپ سنگى ج 1 ، ص 193 ) عنوان كرده‌اند .\r\nممكن است كه در توجيه عبارت شارح مذكور بگوييم در تعبير به صادر اوّل توسّعى به كار رفته است ، چنان كه خود آخوند ملاصدرا در اسرار الآيات گويد ( چاپ سنگى ، ص 34 ) :\r\nاوّل الصّوادر عن ذاته تعالى بذاته يجب ان يكون اشرف الممكنات و افضل المفطورات و اكرم المربوبات و هى الصّور المجرّدة الالهية و الانوار المفارقة العقليّة دون شئ من الجواهر الجسمانيّة و طبايعها و قواها الخ .\r\nو يا در توجيه عبارتش گوييم كه تعبير عقل اوّل به صادر نخستين بنابر مذهب حكيم باشد نه بنابر منهل عارف . چنان كه در كتب عقليه آمده است كه حكيم صادر اول عقل را مىداند ، و عارف نفس رحمانى را ، كه از عقل اوّل تا هيولاى اولى در نزد عارف وجودات مقيّدهء محدوده‌اند و منقوش بر آن رقّ منشور ، يعنى نفس رحمانى ، مىباشند .\r\nبه بيان بيت دوم بازگرديم . بدان كه بحث عمده در اين مقام اين است كه صورت زيرين اگر با نردبان معرفت بالا رود با اصل خود يكى مىگردد . و دانستى كه صورت زيرين فرع است و آن كه بالاى اوست اصل است كه فرع قائم به آن است ، و اصل در رتبهء وجودى فوق اوست و نسبت به او تقدّم رتبى و علّى دارد چون فرع به بالا رود با اصل خود يكتا مىگردد . ناچار بين اصل و فرع بايد يك نحو سنخيّت و مماثلت باشد . ولى راه پى بردن به نحوهء سنخيت از نشيب به فراز رفتن است ، آن هم نشيبى كه زمين است و فرازى كه آسمان . و راه هم نردبان معرفت است كه بايد پله پله بالا رفت كه جان به لب مىرسد . و اين پله‌ها هم مراتب علوم و معارف است . صورت زيرين را در اين پله‌ها بايد با خود همراه داشت ، كه در هر پله آن صورت را حكمى و نمايشى خاص است . چه هر مرتبه از وجود حكمى دارد ، و بايد حكم مراتب را حفظ كرد . و\r\n\r\n","description":"","footnote":"","page_name":" 637 ","page_number":647},
  {"content":"\r\n\r\nيكى از اصول معتبر در حكمت متعاليه اين است كه تجافى در مراتب وجود راه ندارد .\r\nلذا صورت زيرين با قيد و نقص مرتبهء خود محال است كه در رتبهء بالا راه يابد ، و اصل آن با اطلاق و كمال وجودى خود محال است در حدّ فرع قرار گيرد . مثلا انسان كه يك موجود ممتدّ از بدن تا روح است ، همواره بدن مرتبهء نازلهء روح است و روح مرتبهء عاليهء آن ، بدن صورت زيرين است و روح اصل آن . تجافى اين است كه مثلا بدن از موطن خود بالا رود و روح شود ، و يا روح از مقام خود پايين آيد و بدن گردد ؛ و يا قوهء واهمه عاقله گردد ، و يا عاقله واهمه . و در عين حال ، بدن مرتبهء نازلهء روح است كه كانّ بدن روح متجسّد است . بنابراين در فهم معنى يكتا شدن صورت زيرين با اصل خود خيلى دقت لازم است .\r\nچون بين اصل و فرع سنخيت و مماثلت است ، همانطور كه صورت زيرين بالا رود با اصل خود يكى مىگردد ، ناچار اصل هم در همهء فروع خود ، كه صور او هستند ، نمايشى دارد و همهء آنها مظاهر و مجالى اويند ؛ و گرنه اصل و فرع يكديگر نخواهند بود . پس در بيت فوق يك جانب حكم صريحا بيان شد و جانب ديگر آن ضمنا مفهوم مىگردد . چه خوب بود كه براى ايفاى اين معنى نيز بعد از بيت دوم همانند اين بيت و يا بهتر از آن گفته مىشد :\r\n اصل را هم بىتجافى در نزولش بنگرى * صورت زيرينش او را مظهر و مَجلاستى \r\n\r\nدرس صد و چهل و نهم\r\nبه دنبالهء درس در بيان بيت دوم گوييم : صورت زيرين را بالا بردن و به اصلش رساندن همان ردّ و ارجاع به اصل است كه در هر فن بسيار دشوار است ، و تحصيل اين نردبان معرفت كار آسانى نيست . مثلا در علم فقه ، مسائلى در شئون احوال و امور و موضوعاتى پيش مىآيد كه در تطبيق آنها به اصول مربوط به آنها ، داشتن ملكهء استنباط و قوهء اجتهاد لازم است . حديث صحيح از زراره و ابو بصير از امام باقر و امام صادق عليهما السّلام روايت شده است كه آن دو حجت خدا فرموده‌اند : علينا ان نلقى اليكم\r\n\r\n","description":"","footnote":"","page_name":" 638 ","page_number":648},
  {"content":"\r\n\r\nالاصول و عليكم ان تفرّعوا ( مجمع البحرين طريحى ، مادّهء ف ر ع ) ؛ و همچنين در ساير فنون و حرف و صنايع . من باب مثال ، در فن رياضى ، كتاب اصول اقليدس را از اين روى اصول گويند كه اصول همهء مسائل هندسه و حساب است ، يعنى همهء آنها اقامهء برهان در تنصيف زاويه است ، و اگر موردى پيش آمد كه نياز به تثليث زاويه داريم در تثليث زاويه شكلى مستقل در اصول نيست بلكه بايد آن را با استبانه از اشكال ديگر تحصيل كرد ، يعنى تثليث زاويه از فروعى است كه بايد از آن اصول استخراج شود و مبرهن گردد .\r\nدر رؤياى عالم خواب و تعبير آن تأمل بفرمائيد ، ببينيد ارجاع صور و اشكال و احوال عالم خواب به اصول آنها چگونه است . معبّر خواب را از اين رو معبّر مىگويند كه انسان را از صورت ظاهر آنچه در عالم خواب ديده شده به باطن آن عبور مىدهد . چرا خوابى كه ديده‌ايد به سراغ معبّر مىرويد تا شما را از صورت خواب عبور دهد و به اصل آن برساند ، ولى در بيدارى اين همه صور بوالعجب را مشاهده مىكنيد به سراغ معبّر نمىرويد تا به اصل آنها راه يابيد ؟ اين تبعيض از كجا پيش آمده است ؟\r\nهمانطور كه رؤياى عالم خواب را اصلى است كه به صورتى در آمده است و معبّرى بايد تا از صورت زيرين عبور دهد و به اصل آن برساند ، همچنين هر يك از مشهودات عالم بيدارى ما را اصلى است كه صورت زيرين اگر با نردبان معرفت « بر رود بالا همان با اصل خود يكتاستى » .\r\nشما به وقايع و حوادثى كه برخورد كرده‌ايد ، تفحّص مىكنيد و تجسّس مىنماييد كه از كجا پديد آمده است و علّت پيدايش آن چه بوده است . اين صورت واقعه و حادثه را اصلى است كه با آن يك نحو سنخيّت دارد . به هر چه مىنگريد ، از تطور جمادات و نباتات و حيوانها و انسانها و . . . ، همه را اصلى است كه مبدأ پيدايش آنهاست .\r\nاين جملهء بسيار بلند عرشى ملكوتى برهان الحكما امير المؤمنين على عليه السّلام را\r\n\r\n","description":"","footnote":"","page_name":" 639 ","page_number":649},
  {"content":"\r\n\r\nبايد بر لوح دل نگاشت كه فرمود : انّ لكلّ ظاهر باطنا على مثاله ( نهج البلاغه ، خطبهء 152 ) . تمام مطلب در پى بردن به معناى واقعى اين جمله است كه چگونه باطن بر مثال ظاهر است ؟ آن هم فرمود بر مثال اوست نه مثل او ، و در فرق ميان مثل و مثال دقّت لازم است .\r\nتوضيح آن كه مثل شىء آنى است كه با او در تمام ماهيت موافق و متّحد است و در عرض اوست ، و اختلاف و تفاوت در عوارض مشخّصهء فرديّه است ؛ مانند دو فرد انسان ، مثلا زيد و عمرو ، كه در تمام ماهيت انسان مثل هم‌اند و تفاوت در عوارض مشخّصهء خارج از ماهيّت دارند . و جمع آن امثال است .\r\nامّا مثال ، بر وزن كتاب ، گاهى به معنى ظلّ شىء است كه به حسب وجود در طول آن قرار مىگيرد و قائم به اوست ، اگر از اصل به فرع آييم كه اصطلاحا در قوس نزولى باشد ؛ ولى در قوس صعودى ، مثال اصل و واقعيت آن شىء است . و كيف كان بين اصل و فرع ، مثال يعنى مماثله است . و گاهى براى ايضاح است كه نمودار شىء است و با او در بعضى از جهات موافق است نه در ماهيت ؛ چنان كه مثلا زيد در دليرى مثال شير است . و جمع مثال ، مثل ، به ضم ميم و ثا ، مىآيد . ملاى رومى در مثنوى مىگويد :\r\n كان دلير آخر مثال شير بود * نيست مثل شير در جمله وجود\r\nفرقها بيحد بود از شخص شير * تا به شخص آدميزاد دلير \r\nخلاصه اين كه مثل شئ آن است كه در ماهيّت و لازم ماهيّت با شئ شريك باشد ، يعنى ثانى و مكافى آن شئ باشد ؛ و مثال شئ آيت و ظهور آن و بالجمله از صقع آن باشد نه ثانى و كفو آن .\r\nعارف بزرگوار ملا عبد الرزاق در آخر شرح فص سليمانى فصوص شيخ اكبر ، محيى الدين عربى ، گويد ( ط قاهره ، ص 306 )\r\nاعلم انّ هذه الصّور و الاشكال و الهيئات و الأحوال الّتى نشاهدها بما فى العالم آيات نصبها اللّه لنا اعلام اظهرها امثلة لحقائق و صور و معان معقولة ازليّة هى شؤونه\r\n\r\n","description":"","footnote":"","page_name":" 640 ","page_number":650},
  {"content":"\r\n\r\nتعالى و تعيّناتها الذاتيّة و ما يعقلها الّا العالمون باللّه الّذين يعرفون تأويلها و يعبرون عن صورها الى حقائقها و هو الموفّق .\r\nرؤياى عالم خواب و تعبير و ارجاعش به اصل و واقع آن ، براى تفهيم اين كه « صورت زيرين به بالا رود ، با اصل خود متّحد است » يكى از نمونه‌هاى بارز آن است .\r\nاگر به تعبير بعضى از خوابها و مناسبت آن با صورت اصلى آن بپردازيم ، براستى شگفت‌آور است كه تطوّرات ظهور يك چيز در چند موطن چگونه است .\r\nبه همين مثابت خواب و تعبير ، در عمل و جزا تأمل بفرماييد . به مبناى عقلى و نقلى ، علم و عمل انسان سازند . و جزا موافق عمل است ، و به تعبير قرآن كريم  جَزاءً وِفاقاً  ( نبأ 78 : 27 )  وَ لا تُجْزَوْنَ إِلَّا ما كُنْتُمْ تَعْمَلُونَ .  ( يس 36 : 54 ) « وفاق » مصدر دوم باب مفاعله است از « وفق » ؛ و مفاعله بين دو چيز است يعنى عمل را با جزا و جزا را با عمل موافقت است . و آيهء دوم فرمود همانى را كه عمل مىكرديد جزاى شماست . و فرزندان ناصالح را عمل غير صالح خواند :  إِنَّهُ عَمَلٌ غَيْرُ صالِحٍ  ( هود 11 : 46 ) .\r\nكوتاهى سخن اين كه ما زرع و زارع خودمان هستيم ، و تمام لذّات و آلام ما مطلقا ، چه بيدارى و چه در خواب و چه در عوالم بعد از اين نشأه ، همگى انحاء ادراكات ماست .\r\nقرآن مجيد جزاى بعضى از اعمال انسان را بيان فرمود . مثلا كسانى كه مال يتيم را به ستم مىخورند ، در باطنشان آتش مىخورند :  إِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً وَ سَيَصْلَوْنَ سَعِيراً .  ( نساء 4 : 10 ) چه مناسبتى ميان اكل مال يتيم در ظاهر و خوردن آتش در باطن ؟\r\nدر روايات ما از زبان ائمهء هداة مهدييّن ، كه ترجمان قرآن‌اند ، در جزاى اعمال بياناتى است كه خواصّ هم ، در بسيارى از موارد ، در فهم مناسبات آن عاجزند .\r\nما سخن از معراج جناب رسول الله صلّى اللّه عليه و إله را مىشنويم و روايات معراجيّه را مىخوانيم ، ولى به اسرار آن پى نبرده‌ايم ، و ندانسته‌ايم كه روايات معراجيّه سفرنامهء رسول الله صلّى اللّه عليه و إله است ، و آنچه كه در آن سفر ملكوتيش بيان فرموده است ، همه ،\r\n\r\n","description":"","footnote":"","page_name":" 641 ","page_number":651},
  {"content":"\r\n\r\nسرگذشت انسان و بيان احوال و اطوار وجودى او در عوالم ابدى از اين نشأه است ، كه ريشهء آنها از اين نشأه است كه الدّنيا مزرعة الآخرة ، به عنوان نمونه ، اين دو واقعه را از سفرنامهء رسول الله صلّى اللّه عليه و إله به اختصار و اجمال نقل مىكنيم و تو خود حديث مفصل بخوان از اين مجمل .\r\nفرمود :\r\nدر شب اسراء قومى را ديدم كه لبهايشان با قيچيهاى آتشين قيچى مىشود و به دور ريخته مىشود . گفتم : اى جبرئيل اينان چه كسانىاند ؟ گفت : خطباى امت تواند كه مردم را به نيكى امر مىكنند و خودشان را فراموش مىكنند « 1 » .\r\nو نيز فرمود :\r\nشخصى را ديدم كه پشته‌اى را مىخواهد به دوش بگيرد ، نمىتواند . باز به اين سو و آن سو مىرود و چيزهايى فراهم مىكند ، و بر روى پشته مىنهد ، و باز مىخواهد آن را حمل كند قادر نيست ، و هكذا . گفتم : اين چه كسى است ؟ گفت : كسى كه مال از مردم قرض گرفته ، هنوز آن را تأديه نكرده از ديگرى باز مالى قرض مىكند ، و هكذا .\r\nاگر اين دو واقعه را مثلا كسى در خواب مىديد و براى تعبير آن به حضور رسول الله صلّى اللّه عليه و إله مشرّف مىشد و تعبير مىخواست ، تعبيرش همان بود كه جبرئيل در جواب گفت : ملاحظه بفرماييد كه ارتباط عوالم با هم چگونه است . اين خواب است و آن معراج ؛ و روح ، در خواب و بيدارى و در همه حال و در هر عالم ، مظهر  لا تَأْخُذُهُ سِنَةٌ وَ لا نَوْمٌ  ( بقره 2 : 255 ) است .\r\nانسان در اين زندگى اجتماعى و تمدّنى كار مىكند و پاداش مىگيرد ، و به كار مىگيرد و پاداش مىدهد ، اين كارها را با پاداششان چه مناسبت است ؟ مثلا اين براى آن نجّارى مىكند و آن براى اين بخارى مىسازد يا به او پول مىدهد ، چه مناسبتى بين\r\n\r\n\r\n","description":"","footnote":"\r\n( 1 ) . قال صلّى اللّه عليه و إله رايت ليلة أسرى بى الى السّماء قوما يقرض شفاهم بالمقاريض من نار ثمّ يرمى . فقلت يا جبرئيل من هؤلاء ؟ فقال خطباء امّتك يأمرون النّاس بالبّر و ينسون انفسهم و هم يتلون الكتاب افلا يعقلون . ( ارشاد القلوب ديلمى ، تصحيح مرحوم استاد شعرانى ، آخر باب اوّل ، ص 11 ) .\r\n","page_name":" 642 ","page_number":652},
  {"content":"\r\n\r\nآن كار و اين پاداش است ؟ و همچنين در ديگر امورى كه كار و پاداش هر دو مادّى است . گاهى مىبينيم كه كار معنوى است و پاداش مادّى ، مثل تدريس و اجرت آن .\r\nباز در اصل و فرع دقّت بفرماييد : ميوه‌ها از درختها و بوته‌ها مىرويند ، درخت و بوته اصل‌اند و ميوه فرع ، و فرع چون بالا رود با اصل خود يكتاستى . حال بفرماييد خوشهء انگور را با زر ، و هندوانه را با بوتهء آن چه مناسبتى است ؟ و همچنين در ديگرها . و در عين حال مىدانيم گندم از گندم برويد جو ز جو ؛ و هيچگاه از بوتهء هندوانه خوشهء انگور نمىرويد . و مناسبت بين سلسلهء علل و معلولات و به عبارت ديگر ، بين اصول و فروع آنها ، دائمى است ، هر چند ما دسترسى به فهم آنها نداريم .\r\nدر خطبهء 143 نهج البلاغه ، امير عليه السّلام مىفرمايد : و قد مضت اصول نحن فروعها فما بقاء فرع بعد ذهاب اصله ؛ مراد از اصول پدران و از فروع فرزندان است . يعنى اصولى گذشت كه ما فروع آنهاييم ، فرع را پس از رفتن اصلش چه بقايى است . و آن كه گفته‌اند الولد سرّ ابيه اشاره به همين معنى دارد . نقل ابياتى از ملاى رومى مناسب مقام مىنمايد . در دفتر سوم مثنوى گويد :\r\n مرگ هر يك اى پسر همرنگِ اوست * آينه صافى يقين همرنگِ روست\r\nپيش ترك آيينه را خوش رنگى است * پيش زنگى آينه هم زنگى است\r\nاى كه مىترسى ز مرگ اندر فرار * آن ز خود ترسانى ، اى جان ، هوش دار\r\nزشت روى تست نى رخسارِ مرگ * جان تو همچون درخت و مرگ برگ\r\nاز تو رسته است ار نكويست اربد است * ناخوش و خوش هم ضميرت از خود است\r\nگربه خارى خسته‌اى خود كِشته‌اى * ور حرير و قز درى خود رشته‌اى\r\nليك نبود فعل همرنگِ جزا * هيچ خدمت نيست مانند عطا\r\nمزدِ مزدوران نمىماند به كار * كاين عرض وان جوهرست و پايدار\r\nآن همه سختىّ و زور است و عرق * و اين همه سيمست و زرِّ بر طبق\r\nگر ترا آيد ز جائى تهمتى * كرده مظلوت دعا در محنتى\r\nتو همى گويى كه من آزاده‌ام * بر كسى من تهمتى ننهاده‌ام \r\n\r\n","description":"","footnote":"","page_name":" 643 ","page_number":653},
  {"content":"\r\n\r\n تو گناهى كرده‌اى شكل دگر * دانه كِشتى ، دانه كى ماند به بر\r\nاو زنا كرده جزا صد چوب بود * گويد او من كى زدم كس را به عود ؟\r\nنى جزاى آن زنا بود اين بلا ؟ * چوب كى ماند زنا را در جزا ؟\r\nمار كى ماند عصا را ، اى كليم ؟ * درد كى ماند دوا را ، اى حكيم ؟\r\nچون به جاى آن عصا آب منى * تو بيفكندى ، شد آن شخصِ سنى\r\nيار شد يا مار شد آن آب تو * زان عصا چونست اين اعجاب تو ؟\r\nهيچ مانَد آب آن فرزند را ؟ * هيچ مانَد نيشكر مر قند را ؟\r\nچون سجودى يا ركوعى مرد كِشت * شد در آن عالم سجود او بهشت\r\nچونكه پرّيد از دهانش حمدِ حق * مرغ جنّت ساختش رَبّ الفَلَق\r\nحمد و تسبيحت نماند مرغ را * گرچه نطفه‌ى مرغ باد است و هوا\r\nچون ز دستت رُست ايثار و زكات * كِشت اين دست آن طرف نخل و نبات\r\nآبِ صبرت آبِ جوى خلد شد * جوىِ شيرِ خلد مِهرتست و وُدّ\r\nذوقِ طاعت گشت جوى انگبين * مستى و شوق تو جوى خمربين\r\nاين سببها آن اثرها را نماند * كس نداند چونش جاى آن نشاند\r\nاين سببها چون به فرمان تو بود * چار جو هم مر تو را فرمان نمود\r\nهر طرف خواهى روانش مىكنى * آن صفت چون بُد چنانش مىكنى\r\nچون منىّ تو كه در فرمان توست * نسل تو در امر تو آيند چست\r\nمىدود در امر تو فرزند تو * كه منم جزوت كه كرديّش گرو\r\nآن صفت در امر تو بود اين جهان * هم در امرتست آن جوها روان\r\nآن درختان مر تو را فرمان برند * كان درختان از صفاتت با برند\r\nچون به امرتست اينجا اين صفات * پس در امرتست آنجا آن جزات\r\nچون ز دستت زخم بر مظلوم رُست * آن درختى گشت از آن زقّوم رُست\r\nچون ز خشم آتش تو در دلها زدى * مايهء نار جهنّم آمدى\r\nآتشت اينجا چه آدم سوز بود * آنچه از وى زاد مرد افروز بود \r\n\r\n","description":"","footnote":"","page_name":" 644 ","page_number":654},
  {"content":"\r\n\r\n آتش تو قصد مردم مىكند * نار كز وى زاد بر مردم زند\r\nاين سخنهاى چو مار و كژدمت * مار و كژدم گشت و مىگيرد دمت\r\nاوليا را داشتى در انتظار * انتظار رستخيزت گشت مارّ\r\nوعدهء فردا و پس فرداى تو * انتظار حشرت آمد واى تو\r\nمنتظر مانى در آن روز دراز * در حساب و آفتاب جانگداز\r\nكاسمان را منتظر مىداشتى * تخمِ « فردا ره روم » مىكاشتى\r\nخشمِ تو تخمِ سعيرِ دوزخست * هين بكش اين دوزخت را كاين فخست \r\n\r\nدرس صد و پنجاهم\r\nچنان كه در ابيات ملاى رومى ملاحظه فرموديد ، در آغاز گفت : مرگ هركس همرنگ اوست و هركس از مرگ مىترسد در حقيقت از خودش مىترسد . سپس گفت : همهء لذات و آلام و خوشيها و ناخوشيها در رستاخيز از نهاد خود انسان مىرويد ، كه هركس زرع و زارع و مزرعهء خود و مهمان سفرهء خود است . چه ، جزا نفس عمل است ، چنان كه در حديث شريف آمده است : انّما هى اعمالكم تردّ اليكم .\r\nبعد از آن گفت : فعل همرنگ جزا نيست ، يعنى به ظاهر و نظر ابتدائى . و در اين معنى چند مثال آورده است ، و اين مثالها همه از امور دنيوى و طبيعى است . اين كار را براى اين غرض نموده است كه رفع اعتراض و ايراد در نسبت بين فعل اينجا و جزاى اخروى كند . لذا پس از تمهيد آن مثالها ، گفت : حمد حق مرغ جنّت مىشود و . . . .\r\nامّا در اثناى بيان عمل اينجا و جزاى آخرت ، بيان مناسبت ميان عمل و جزا را تا اندازه‌اى فاش كرد ، كه هرچند در به دو امر چنين مىنمايد كه فعل همرنگ جزا نيست و لكن با دقت و نظر معلوم مىگردد كه فعل همرنگ جزاست ؛ كه ذوق طاعت جوى انگبين مىگردد ، و خشم نفسانى مايهء نار جهنم است ، و وعدهء فردا و پس فرداى تو سبب انتظار تو در محشر مىگردد . لطايف و نازك كاريهايى كه در اين ابيات به كار برده شد بسيار است . در حديثى ، از حضرت امام صادق عليه السّلام به اين مضمون روايت شده\r\n\r\n","description":"","footnote":"","page_name":" 645 ","page_number":655},
  {"content":"\r\n\r\nاست كه حيوانات صور و مثل اعمال شما هستند .\r\nمتألّه سبزوارى ، در شرح مثنوى ، در بيان ابيات مذكور ، بعضى از مطالب بلند آورده است ، و ما به اختصار قسمتى از آن را نقل مىكنيم :\r\nاز تو رسته است اه - در حديث است : انّما هى اعمالكم تردّ اليكم . و اينها كه مىفرمايد احقاق تجسّم اعمال است كه محققين قائل‌اند ، و احقاق معاد جسمانى است كه ضرورى دين مبين است . و آنچه مولوى فرموده از لوازم لطفيّه و قهريّه همه جسم و جسمانى است ؛ چه ، جسم طويل و عريض و عميق است ، و اين در حور و قصور وحيّه و زنبور مثلا هست ؛ و همچنين در عوارض آنچه معتبر است ، از صورت و فعليت ، همه در كيفيّات محسوسهء آنها هست ؛ و شيئيّت شئ به صورت و فعليّت است . و تفاوت ميانهء صور اين عالم و آن عالم نيست مگر به تماميّت آنها و نقص اينها و به اين كه آنها اجسام و صور برزخيّه و اخرويّه‌اند و اينها اجسام و صور دنيويّه‌اند ؛ و اين تفاوت از خاصّيّات تفاوت نشآت است ، كه هر نشأه را خاصيّتى است كه اگر نبودى آن نشأه نشدى .\r\nو علاوه بر بودن شيئيّت به صورت و فعليت ، بدان كه تشخّص به روح است ؛ و روح محفوظ است . چنان كه اينجا - با تفاوت عظيم به حسب اسنان اربعه از صبا و شباب و كهولت و شيخوخت - چون نفس ناطقهء او يك شخص از نفس است ، اين انسان جسمانى يكى است گو مراتب امتيازى داشته باشند ، كه تشخص و هويّت غير امتياز است .\r\nليك نبود فعل همرنگ جزا - ليكن مناسبتى مثل مناسبت معنى با صورت و روح با جسد هست ، مثل آن كه : چون حرص بر روح آدمى غلبه كند و ملكه شود ، شبيه مىشود آن روح به روح نمل ، و صور برزخيّهء نمال مناسب و اظلال آن ملكهء حرصيّه شوند . و چون انواع اذيّت غلبه كند و ملكه شود ، شبيه شوند آن ارواح به ارواح حيّه و عقرب و زنبور ، و اجساد مناسبهء آن ارواح اظلال آن ملكات شوند . و چون تكبر يا سبعيّت غلبه كند و ملكه شود ، صور شير و پلنگ ؛ و در حيله ، روباه ؛ و در سرقت فاره ؛ و در غضب ، سگ .\r\n\r\n","description":"","footnote":"","page_name":" 646 ","page_number":656},
  {"content":"\r\n\r\nپس آن ملكات مانند روح‌اند ، و اين اظلال مانند اجساد ؛ و روح الارواح نفس آدمى است .\r\nو در طرف لطف ، بر روح اگر غلبه كرد علم و معرفت و تقوى ، و ملكات علوم و اعمال صالحه پيدا شد ، مناسب مىشود با ارواح قدسيهء ملكيّه ، و با رقائق مناسبهء صبيحهء مليحهء آن حقائق و اظلال آن ملكات ، صور حور و غلمان و باغ و بستان بلكه ما لا عين رأت اه مىشوند .\r\nو نسبت آن صور ، در هر دو طرف كه لطف و قهر باشد ، به اعمال و ملكات نسبت تعبيرات است به رؤيا ؛ مثل سنين رخا و بقرات سمان ، و سنين قحط و بقرات عجاف . پس هر چه در اين منام دنيوى مىكنى و مىبينى ، در آخرت به تعبيرش مىرسى . شيخ عطار گويد :\r\n باش تا از خواب بيدارت كنند * در نهاد خود گرفتارت كنند \r\nامروز خوردن مال يتيم است بر غير نهج عدل ، فردا نار خوردن است .  إِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً  ( نساء 4 : 10 )\r\nجوهر است و پايدار - خاصه مزد اخروى كه قائم‌اند به قيام روح ، و روح قائم است به قيام قيّوم تعالى ؛  فَإِذا هُمْ قِيامٌ يَنْظُرُونَ .  ( زمر 39 : 68 ) و از اين جهت حشر را قيامت گويند . و پايدارند كه خلقتم للبقاء لا للفناء ، چه مظاهر اسماء لطيفه ، و چه مظاهر اسماء قهريّه .\r\nگر چه نطفه مرغ باد است و هوا - يعنى ميانهء مادّتين شباهت است ، اگر چه مادّه با صورتش مخالفت زياد دارد بعد از آن كه مناسبتى ميان هر ماده با صورتش هست .\r\nو آن شباهت آن است كه چنان كه مادّهء مرغ جنّت هواست ، كه نفس انسانى هواست كه مادّهء كلمات لفظيّه مىشود و طيّبه از آنها صعود به اوج سماء جبروت و لاهوت مىكند ،  إِلَيْهِ يَصْعَدُ الْكَلِمُ الطَّيِّبُ  ( فاطر 35 : 10 ) ، مادهء مرغ دنيوى هم باد و هواست ، كه بر مادهء طيور هوا غالب است ، كه خفّت دارند و طيران مىكنند ، چنان كه بر مادهء حيوانات زمينى و مائى ، ارض و ماء غالب است ، كه ثقيل‌اند .\r\nآب صبرت آب جوى خلد شد - آب صبر و مهر و ودّ و ذوق طاعت و مستى و شوق\r\n\r\n","description":"","footnote":"","page_name":" 647 ","page_number":657},
  {"content":"\r\n\r\nاشارت است به اسباب انهار اربعه كه در سورهء محمد صلّى اللّه عليه و إله ذكر شده كه  مَثَلُ الْجَنَّةِ الَّتِي وُعِدَ الْمُتَّقُونَ فِيها أَنْهارٌ مِنْ ماءٍ غَيْرِ آسِنٍ وَ أَنْهارٌ . . .   مِنْ عَسَلٍ مُصَفًّى  ( محمد صلّى اللّه عليه و إله 47 : 15 )\r\nاين بود كلام حكيم سبزوارى رحمه اللّه كه به اختصار نقل كرده‌ايم . ملاى رومى را در تجسّم اعمال و حشر هر كس به صورت افعال ، و اين كه اعراض به لون دگر جوهر متقرّر و متجسّم مىگردد ، و حشرها را اكوان گوناگون از كون دنيوى ، و كون برزخى ، و كون اخروى است ، و يك اصل محفوظ باقى است كه تشخّص به آن قائم است ، تفاوت ميانهء صور اين عالم و آن عالم به نقص و كمال است ، و امتيازها فرق مىكند ، و تشخّص و هويت در امتيازها محفوظ است ، و اين كه عرضها چون تكرار يافت از براى نفس جوهر و ملكات مىشوند و آن ملكات يا ملكها و يا شياطين مىشوند ، سخن بسيار است ؛ و در چندين جاى آن در اين امور بياناتى بلند دارد ، و از مواردى كه در مثنوى در اين مطالب هنرنمايى كرد در دفتر دوم است كه گويد :\r\n روز مرگ اين حسّ تو باطل شود * نور جان دارى كه يارِ دل شود\r\nاين عَرَضها نقل شد لونِ دگر * حشرِ هر فانى بوَد كَونِ دگر\r\nوقت محشر هر عَرَض را صورتيست * صورت هر يك عَرَض را رؤيتيست \r\nو فعلا نظر عمدهء ما اين است كه يك شئ را در عالم صورتى خاص است ، و در عين حال تشخّص و هويت او محفوظ است ، و به امتيازهاى گوناگون آن اصل فارد واحد محفوظ است ، و او را كونهاى دنيوى و برزخى و اخروى است ، و اكوان را تفاوت به نقص و كمال است و بين آنان مماثله و محاكات است كه انّ لكلّ ظاهر باطنا على مثاله ، و بين جزا و عمل موافقت است جزاء وفاقا . چون در اين سلسله افعال و جزاى هر يك تأمّل شود ، به وضوح مىپيوندد كه از تو رسته است ار نكويست ار بد است و ادراك معنى واقعى اين حكم كه « صورت زيرين ، اگر با نردبان معرفت بالا رود ، با اصل خود يكى مىشود » محقق مىگردد . پس اصل و فرع را با يكديگر\r\n\r\n","description":"","footnote":"","page_name":" 648 ","page_number":658},
  {"content":"\r\n\r\nمناسبتى خاص است ، بلكه هر مصاحب را با مصاحبش . و باز به قول ملّاى رومى :\r\n نَقل هر چيزى بود هم لائقش * لائق گلّه بود هم سائقش \r\nو همچنين هر چيز را در هر نشأه حكمى خاص است و حقيقت و واقعيت آن در نشئات محفوظ است و صور آن متفاوت است . مثلا در معنى سجده دقت بفرماييد ، سجده غايت خضوع و تذلّل و انقهار و انطوا و فناى دانى در عالى است . سجدهء صورى بدن را بنگريد كه چه نحوه است تا به سجدهء روح تا به سجدهء ملائكه‌اى كه به فرمودهء امير عليه السّلام در خطبهء اولاى نهج البلاغه منهم سجود لا يركعون پس در هر نشأه طورى است .\r\nقرآن كريم مىفرمايد :  وَ لَقَدْ عَلِمْتُمُ النَّشْأَةَ الْأُولى فَلَوْ لا تَذَكَّرُونَ  ( واقعه 56 : 62 ) .\r\nدر تفسير صافى آمده است كه فى الكافى عن السّجّاد عليه السّلام : العجب كلّ العجب لمن انكر النشأة الاخرى و هو يرى النشأة الاولى . نشأهء اولى همين نشأهء دنياوى مشهود ماست .\r\nقرآن كريم فرمود : اين نشاءه اولى را دانسته‌ايد پس چرا متذكر نمىشويد . و امام عليه السّلام فرمود : تمام عجب از كسى است كه انكار نشأهء آخرت مىكند و حال اين كه نشأهء اولى را مىبيند .\r\nممكن است از اين آيت و روايت به چند وجه معانى لطيف و شريف استفاده كرد .\r\nاز آن وجوه اين كه نشأهء اولى مرتبهء نازله و مثال نشأهء اخرى است ؛ و به تعبير بسيارى از علماى فن ، صنم و ظل آنجاست ، پس چگونه از نظام احسن و صنع متقن عالم شهادت متذكر اصل آن نمىشوى و از ظاهر به باطن سفر نمىكنى ؟ !\r\nو اگر چنانچه بين آن نشأه و اين نشأه سنخيّت اصل و فرع و علّت و معلول جارى نمىبود ، اين نشأه طريق وصول آن نشأه قرار نمىگرفت . چنان كه حضرت ثامن الائمه على بن موسى الرضا عليه السّلام فرمود : قد علم اولو الالباب انّ ما هنالك لا يعلم الّا بما هيهنا « 1 » .\r\n\r\n\r\n","description":"","footnote":"\r\n( 1 ) . شرح اسماى متألّه سبزوارى ، ص 12 .\r\n","page_name":" 649 ","page_number":659},
  {"content":"\r\n\r\nسخنى وجيز و عزيز در مادهء « ا ص ل » مجمع البحرين طريحى نقل شده است كه كلّ شىء اصله عقله . برخى آن را به هيكل محسوس و نفس انسان ارجاع داده‌اند كه اصل نفس ناطقه است و از خواصّ اين اصل عقل است . و لكن حق تعميم است ، زيرا كه عقل حقيقتى است كه رقيقهء آن در تمام ذرّات هستى سارى است ، و عقل است كه حافظ و نگهدار همه است . اين عقل وجود مطلق و كمال مطلق است . اين عقل است كه ناظم امور عالم است و همه به او قائم‌اند . پس هر چيزى ، اصل او عقل است ، و همه آيت و مثال عقل‌اند .\r\nمرحوم آخوند ملّا صدرا در اوّل آخرين فصل باب هشتم اسفار ( چاپ سنگى ، ج 4 ، ص 114 ) انسان را به انسان طبيعى و انسان نفسى ، كه انسان برزخى است ، و انسان عقلى تقسيم كرده است ؛ و طبيعى را مثال نفسى و نفسى را مثال عقلى دانسته است ؛ و گفته است : اعلم انّ القوى القائمة بالبدن و اعضائه - و هو الانسان الطبيعىّ - ظلال و مثل للّنفس المدبّرة و قواها - و هى الانسان النفسىّ الاخروىّ . و ذلك الانسان البرزخىّ بقواه و اعضائه النفسانية ظلال و مثل للانسان العقلىّ و جهاته و اعتباراته العقليّة . فهذا البدن الطبيعىّ و اعضائه و هيئاته ظلال ظلال و مثل مثل لما فى العقل الانسانىّ الخ .\r\nغرض از اين همه تصديع اين است كه استيناسى در مناسبتهاى بين اصول و فروع حاصل شود ، كه فرعها با نردبان معرفت بالا بروند با اصل خود يكى مىگردند ؛ و او را در هر نشأه حكمى خاص است و در عين حال وحدت و تشخّص او محفوظ است و تفاوت به كمال و نقص است .\r\nفعلا در اين مطلب به همين اندازه اكتفا مىكنيم و اين درس را به اين چند بيت شيخ فريد الدين عطّار و چند تبصره خاتمه مىدهيم :\r\n مگر مىكرد درويشى نگاهى * بدين درياى پر دُرّ الهى\r\nكواكب ديد چون شمع شب افروز * كه شب از روى ايشان بود چون روز\r\nتو گويى جملگى استاده اندى * نظر بر خاكيان بگشاده اندى \r\n\r\n","description":"","footnote":"","page_name":" 650 ","page_number":660},
  {"content":"\r\n\r\n كه هان اى عاقلان بيدار باشيد * درين درگه چو ما هشيار باشيد\r\nتو خوش خسبى و ما اندر ره او * همى جوييم خاك در گه او\r\nرخ درويش مسكين زان نظاره * ز چشم دُرفشان شد پر ستاره\r\nكه يا رب بام زندانت چنينست * كه گويى خود نگارستان چينست\r\nندانم بام ايوانت چسانست * كه زندان بام تو چون گلستانست \r\nتبصره - آن كه امام هشتم عليه السّلام فرمود : قد علم اولو الالباب انّ ما هنا لك لا يعلم الّا بما هيهنا و همچنين مباحثى كه در مثال بودن ، يعنى آيت و ظهور بودن اين نشأه از آن نشأه و ظاهر از باطن ، گفته‌ايم ، به لحاظ اعتلاء و ارتقاى از مجلى و مظهر به مجلى و مظهر و از آيت به اصل و از ظلّ به ذى ظلّ و يا به تعبير فلسفى از معلوم به علت است كه به اندازهء سعهء وجودى خودشان از اصل حكايتى مىنمايند . اين يك نحو راه بردن مستعدّين به سوى كمال است كه از مألوف و معهودشان راهى به ماوراى طبيعت بيابند و به راه بيفتند ، و گرنه همين امام قائل به قول مذكور در مقام ديگر ، چون جدّ بزرگوارش امام حسين عليه السّلام در دعاى عرفه ، مىفرمايد : الغيرك من الظّهور ما ليس لك حتّى يكون هو المظهر لك . و آيهء كريمهء سورهء واقعه و روايت حضرت سجاد را بر آيات و روايات بسيار ديگر عرضه كنى ، مىبينى كه گاهى سخن از فرع به اصل و گاهى از اصل به فرع است ، مطابق اقتضاى مقام حال مخاطب .\r\nتبصره - كلمهء « آيت » و مشتقّات آن در قرآن كريم نمونهء بارز و قوى مثال بودن صورت زيرين با زبرين و مطلق صور با صورة الصّور - جلّ و على - است ، كه همگى موافق علم فعلى عنايى اوست ؛ و در قوسين نزول و صعود ، به حكم بطلان طفره مطلقا ، هويّت و تشخّص شىء در هر نشأه مطابق حكم مقتضى آن نشأه ، بدون تجافى ، محفوظ است .\r\nتبصره - بدان كه نفس رحمانى به اعتبار تعيّن و تنزّلش در مراتب ، حقائق مختلفه است ، كه در تفّهم علماى ربّانى از آن حقائق تعبير به حروف و علم حروف مىشود .\r\n\r\n","description":"","footnote":"","page_name":" 651 ","page_number":661},
  {"content":"\r\n\r\nپس اين حروف ، اعيان وجودات خارجى است . بعضى از عارفان اين حروف را كلمات وجوديّه مىگويد ، و جواهر عقليّهء آنها را حروف عاليه ، و جواهر جسمانيّهء آنها را مركّبات اسميّه و فعليّه مىخواند ، و اعراض لازم آنها را مانند بناء و اعراض مفارق آنها را مانند اعراب مىداند ، كه كلمات بر سه قسم‌اند : اسم و فعل و حرف .\r\nاين حروف به حسب مقامات و منازل بيست و هشت است ، كه عقل و نفس و افلاك نه گانه ( افلاك هفت سياره و فلك ثوابت و فلك الافلاك ) و اركان چهار گانه ( آتش و آب و هوا و خاك ) و مواليد ثلاثه ( معدن و نبات و حيوان ) و عالم مثال نوزده حرف به عدد حروف بسمله‌اند ، و با مقولات نه گانهء عرضيّه بيست و هشت است .\r\nحروف مدادى كتبى ظلّ و مثال و نمايش از اين حروف است . لذا فرموده‌اند كه حروف را در عوالمشان صور مختلفه است . و از اينجا رمز گفتار اعاظم علماى حروف را ، كه علم جفر را تعبير به علم حروف فرموده‌اند و يا اسم اعظم را هفتاد و دو حرف دانسته‌اند ، فهم كن .\r\nاين حقائق مختلفه معانى حروف كتبى قرآن كريم‌اند كه قرآن عينىاند . و قرآن كتبى صورت كتبيّهء انسان كامل خاتم صلّى اللّه عليه و إله است ؛ و قرآن عينى صورت عينيّهء اوست . و از اينجا فائدهء علم جفر را كه فرموده‌اند : فائدته الاعتلاء الى فهم الخطاب المحمّدىّ فهم كن . تفصيل اين مطالب را از كتب علم حروف شيخ اكبر ، محيى الدين عربى و ساير ائمه فنّ چون سيد حسين اخلاطى و محمود بن محمد بن محمد دهدار متخلص به عيانى و موقف هفتم الهيات اسفار طلب بايد كرد . غرض ما در اين تبصره اين است كه حروف آلم و اخوات آن در قرآن مجيد ، به نام حروف مقطّعهء قرآنيّه ، كلمات تامّه مفروده‌اند كه اظلال وجودات بسيطه‌اند ؛ و بعد از آن كلمات مركّبه فرقانيه است كه حكايت از موجودات مركّبه‌اند و مركّبات از بسائطاند .   الر تِلْكَ آياتُ الْكِتابِ الْمُبِينِ   است ، به صورت مبتدا بودن آلر و خبر بودن   تِلْكَ آياتُ الْكِتابِ الْمُبِينِ *   ؛ و همچنين   الر تِلْكَ آياتُ الْكِتابِ الْحَكِيمِ   است ؛ و همچنين در ديگر سور . پس كلمات مركّبهء فرقانى مشتقّات حروف بسيطه‌اند ، اعم از كتبى و عينى . و چون مركبات\r\n\r\n","description":"","footnote":"","page_name":" 652 ","page_number":662},
  {"content":"\r\n\r\nاز بسائط مشتق‌اند ، بسائط متن مركّبات‌اند يعنى صورتى در زير دارد آنچه در بالاستى و صورت زيرين چون به بالا رود با اصل خود يكتاستى .\r\nتبصره - نفس انسانى در تعيّناتش ، كه حروف قائم به شخص انسان است ، مثال نفس رحمانى در تعيّناتش است كه قائم به واجب تعالى است .\r\n\r\nدرس صد و پنجاه و يكم\r\n اين سخن را در نيابد هيچ فهم ظاهرى * گر ابو نصرستى و گر بو على سيناستى \r\nدر بعضى از نسخ دارد هيچ وهم ظاهرى ابو نصر ، محمد بن طرخان بن أدزلغ فارابى ملقب به معلّم ثانى در فاراب يكى از شهرهاى ترك در مملكت ماوراء النهر است . فارابى موجزنويس و صاحب تصانيف بسيار است . ابن خلكان در تاريخش گويد : هو اكبر فلاسفة المسلمين و لم يكن فيهم من بلغ رتبته فى فنونه ، و الرئيس ابو على بن سينا بكتبه تخرّج و بكلامه انتفع فى تصانيفه و كان ازهد الناس فى الدنيا لا يحتفل بأمركم و توفى فى سنة تسع و ثلاثين و ثلاثمائة بدمشق .\r\nو بو على سينا ، حسين بن عبد اللّه بن سيناى بخارى ملقب به شيخ رئيس است . وى صاحب شفا و اشارات و قانون است ، در طب جانشين محمد بن زكرياى رازى و در فلسفه جانشين فارابى است . وفاتش غره شهر رمضان سنه 427 ه ق در همدان بود .\r\nاين دو بيت بر لوح مزارش نوشته است :\r\n حجة الحق ابو على سينا * در شجع آمد از عدم به وجود\r\nدر شصا كرد كسب جمله علوم * در تكز كرد اين جهان بدرود \r\nبه حروف ابجد كلمه شجع 373 و شصا 391 و تكز 427 است .\r\nمعلم ثانى و ابو على سينا هر دو از نوادر عصر و نوابغ دهرند . اين دو فيلسوف بزرگ از حكماى مشاءاند ، رضوان اللّه تعالى عليهما .\r\nنگارنده را رساله‌اى جداگانه در مثل است كه در آن تا حدّى گفتنىها گفته شد و در محاكات بين اصل و فرع غير از آنچه كه در بيان دو بيت سابق گفته‌ايم مطالبى\r\n\r\n","description":"","footnote":"","page_name":" 653 ","page_number":663},
  {"content":"\r\n\r\nنگاشته‌ايم ، كيف كان در اينجا لازم است سخن از مثل به ميان آيد و برخى از مطالب تقديم گردد تا مراد مير مرحوم معلوم شود :\r\nافلاطون و ارسطو اين دو استاد و شاگرد بنام را در پاره‌اى از مسائل از آن جمله مسأله مثل ، به حسب ظاهر اختلاف رأى است . معلم ثانى را رساله‌اى بسيار ارزشمند به نام جمع بين الرأيين است كه مراد از رأيين ، رأى بين استاد و شاگرد در آن مسائل فلسفى است كه به ظاهر اختلاف رأى در آنها دارند . نظر فارابى در رساله مذكور اين است كه جمع بين رأيين كند كه افلاطون و ارسطو را اختلاف رأى نيست و هريك به جهتى درست گفته‌اند . ما اين رساله فارابى را به فارسى ترجمه كرده‌ايم و تعليقاتى بر آن نوشته‌ايم .\r\nافلاطون در قبول مثل اصرار داشت ، و شيخ رئيس در ردّ آن . افلاطون را در اثبات مثل دلالات و اشاراتى است و شيخ را در ردّ آن به تفصيل در الهيات شفا بياناتى است .\r\nسقراط استاد افلاطون نيز قائل به مثل بوده است . شيخ اشراق سهروردى و صدر المتألهين بر همين رأىاند . شيخ اشراق در اواخر مقاله سوم قسم اوّل حكمت اشراق ( ص 251 ) به عنوان « حكومة و من الغلط الواقع بسبب اخذ مثال الشىء مكانه قول المشائين فى ابطال مثل افلاطن » ، و در مقاله دوم قسم دوم آن در اثبات مثل بحث كرده است ، و صدر المتألهين بحث مثل را در بيش از چهل مورد اسفار عنوان كرده است و به طور مستوفى در فصل نهم مرحله چهارم اسفار در تحقيق صور و مثل افلاطونيه و اثبات آن بحث كرده است « 1 » و در آخر فصل دوم فن پنجم جواهر و اعراض اسفار « 2 » و در رساله حدوث ( ص 63 ) ، اقوال و آراى حكيمان و عارفان و متكلمان را در تحت عنوان حكمة مشرقية جمع كرده است .\r\nمرحوم استادم علامه شعرانى در يكى از مسفوراتش كه به خط آن جناب در نزد\r\n\r\n\r\n","description":"","footnote":"\r\n( 1 ) . ص 121 ، ج 1 ، اسفار رحلى .\r\n( 2 ) . ص 162 ، ج 2 ، اسفار رحلى .\r\n","page_name":" 654 ","page_number":664},
  {"content":"\r\n\r\nاينجانب محفوظ است در شرح احوال ملا صدرا قدس سرّه و فلسفه او فرمود : مثل افلاطونى را ثابت كرده و به آن معتقد بوده است و مىگفت مثل افلاطونى همان ملائكه‌اى است كه اهل شرع ثابت مىكنند .\r\nبدانكه بحث از مثل از چند جهت لازم است :\r\nاز آن جمله اين كه مخرج موجودات طبيعى از نقص به كمالند كه در حقيقت فاعل و غايت و صورت يعنى جهت وحدت آنهايند كه بدين جهت علّت حسن و بهاء و زيبائى آنها هستند .\r\nو از آن جمله اين كه آنها موضوع حقيقى علم يعنى صورت علميه حقيقيه اشيااند كه در بحث از وجود ذهنى و اتحاد عاقل به معقول و در بحث علم در حكمت متعاليه اهمّيتى بسزا دارد .\r\nو از آن جمله اين كه از شرع انور رواياتى عديده در اين موضوع به خصوص به لفظ مثال و تمثال و صورت و مانند اينها وارد شده است كه در بيان و شرح آنها بايد بحث كرد .\r\nو از آن جمله اين كه كثرت در ارباب انواع با اين كه مفارقات نوريه‌اند چگونه است .\r\nافلاطون و استادش سقراط و ديگر قائلان به مثل گويند كه موجودات طبيعيه متأصله را يعنى هر نوعى از انواع متأصله را ، صورت مجرده يعنى فرد نورى عقلى در عالم إله است كه آنها را مثل الهيه و صور و ارباب انواع و اصحاب انواع و امّهات انواع و عقول عرضيه و به نامهاى ديگر مىنامند . دثور و فساد در آنها راه نمىيابد و هميشه باقىاند و آنچه كه دثور و فساد مىيابد موجودات طبيعى در عالم كون و فسادند ، و اين فرد طبيعى مادى و آن فرد نورى عقلى هر يك فردى از افراد آن نوع‌اند يعنى حقيقت واحده را به حسب وجود ، مراتب متفاوته است از مرتبه مجرد نورى عقلانى گرفته تا مرتبه مادّى شئون آن يك حقيقت است و موجودات طبيعى اصنام و اظلال آن فرد عقلانىاند و آن فرد عقلانى مربّى افراد مادى خود است و به آنها عنايت دارد ،\r\n\r\n","description":"","footnote":"","page_name":" 655 ","page_number":665},
  {"content":"\r\n\r\nيعنى تعلق تدبيرى و تكميلى بدانها دارد نه تعلق استكمالى مانند تعلق نفوس انسانى به ابدانشان ، و آنها را به سوى خود مىكشاند يعنى مخرج آنها از نقص به كمال است و در عين حال كه فاعل مادون خود است غرض و غايت و صورت به معنى فصل محصّل و جهت وحدت مادون خود نيز مىباشد ، و همچنان كه آن صور مجرده نوريه ارباب انواع‌اند همچنين آنها موضوع حقيقى علم و ادراك‌اند .\r\nبه جهت اطمينان خاطر سخنى چند از اساتيد فن در تعريف مثل نقل مىكنيم :\r\nفارابى در جمع بين رأيين « 1 » گويد : ان افلاطون فى كثير من أقاويله يؤمى إلى أن للموجودات صورا مجردة فى عالم الآله و ربما يسميّها المثل الآلهية ، و انها لا تدثر و لا تفسد و لكنّها باقية و ان التى تدثر و تفسد انما هى هذه الموجودات التى هى كائنة . « 2 »\r\nفارابى گويد : افلاطون در بسيارى از اقوالش اشاره دارد بر اين كه موجودات را صورى مجرده در عالم إله است ، و چه بسا كه آنها را مثل الهيه مىنامد ، و بر اين كه اين صور مجرده فرسوده و تباه نمىگردند و لكن هميشه باقىاند ، و آنهايى كه فرسوده مىشوند و تباه مىگردند اين موجودات كائنه يعنى اين موجودات عالم كون و فسادند .\r\nشيخ رئيس در فصل دوم مقاله هفتم شفاء در بحث مثل گويد : ظن قوم ان القسمة توجب وجود شيئين فى كل شىء كانسانين فى معنى الانسانية : انسان فاسد محسوس ، و انسان معقول مفارق ابدىّ لا يتغيّر . و جعلوا لكل واحد منهما وجودا فسموا الموجود المفارق موجودا مثاليا ، و جعلوا لكل واحد من الأمور الطبيعيّة صورة مفارقة هى المعقولة و اياها تتلّقى العقول اذ كان المعقول امرا لا يفسد و كل محسوس من هذه فهو فاسد و جعلوا العلوم و البراهين تنحو نحو هذه و اياها تتناول . و كان المعروف بفلاطن و\r\n\r\n\r\n","description":"","footnote":"\r\n( 1 ) . ص 65 ، چاپ سنگى .\r\n( 2 ) . ص 65 ، چاپ سنگى ، جيبى ، و ص 556 ، حاشيه شرح حكمة الاشراق ، چاپ سنگى .\r\n","page_name":" 656 ","page_number":666},
  {"content":"\r\n\r\nمعلّمه سقراط يفرطان فى هذا الرأى و يقولان ان للانسانية معنى واحدا موجودا يشترك فيها الأشخاص و يبقى مع بطلانها و ليس هو المعنى المحسوس المتكثر الفاسد فهو إذن المعنى المعقول المفارق . « 1 »\r\nيعنى گروهى گمان بردند كه قسمت در هر چيز دو نحوه وجود او را ايجاب مىكند ، مثلا معنى انسانيت در دو نحوه انسان است يكى انسان فاسد محسوس ، و ديگر انسان معقول مفارق ابدى كه تغيير نمىيابد و فاسد نمىگردد . و اين گروه براى هر يك از اين دو نحو ، وجودى قرار داده‌اند و وجود مفارق را موجود مثالى ناميده‌اند و براى هر يك از امور طبيعى صورت مفارقه كه صورت معقوله است قرار داده‌اند و عقول انسانى اين اصول معقوله را تلقى مىكنند . و گفته‌اند كه علوم و براهين دست يافتن و تناول آن صور مفارقه است . و شخص معروف به افلاطون و استادش سقراط ، افراط در اين رأى داشته‌اند و مىگفتند انسانيت را ( مثلا ) معنى واحد است كه اشخاص در آن مشترك‌اند و با بطلان اشخاص باقى است و آن اين معنى محسوس متكثر فاسد نيست ، پس آن معنى ، معقول مفارق است .\r\n\r\nدرس صد و پنجاه و دوم\r\nقطب شيرازى در شرح مقاله ثالثه قسم أول حكمت اشراق سهروردى در مثل افلاطونيه گويد : « ذهب افلاطن إلى ان لكن نوع من الانواع الجرميّة فى عالم الحس مثالا فى عالم العقل هو صورة بسيطة نورية قائمة بذاتها لا فى أين ، هى فى التحقيق الحقائق لانها كالأرواح للصور النوعية الجسمانيّة و هذه كاصنام لها اى اظلال و رشح منها للطافة تلك و كثافة هذه فتلك الصور النوريّه هى المسميّات بالمثل . و انّما سميّت بها نظرا إلى أن من شأن المثال ان يكون أخفى من المثل و هى أخفى من الصور الهيولانية بالنسبة الينا . و لو نظر إلى انّ من شأن المثال ان يكون اضعف من المثل\r\n\r\n\r\n","description":"","footnote":"\r\n( 1 ) . ص 557 ، ج 2 ، چاپ سنگى .\r\n","page_name":" 657 ","page_number":667},
  {"content":"\r\n\r\nكأمثلة الانواع الجوهرية فى الذهن لأنها اضعف من تلك الانواع لقيام الانواع بذاتها و امثلتها بالذهن ، كانت الصور النوعية المنطبعة امثلة للصور النوريه كما أن الصور الذهنيه امثلة للصّور المنطبعة ، و كأنّ هذا أولى لأن هذا بالنسبة إلى ما فى نفس الأمر و ذلك بالنسبة الينا و لكن لا نزاع فى الشهوات و لا مشاحة فى الاصطلاحات » . « 1 »\r\nيعنى افلاطون بر اين عقيدت است كه هر نوعى از انواع جرميه در عالم حس را ، مثالى در عالم عقل است . آن مثال صورت بسيط نورى قائم بذات خود در لامكان است . اين صور نوريه بطور تحقيق ، حقايق اشيااند زيرا مانند ارواح براى صور نوعيه جسمانيه‌اند و صور نوعيه جسمانيه مانند اصنام آنهايند يعنى اظلال و رشحى از آنهايند به علت لطافت آنها و كثافت اينها ، پس آن صور نوريه به مثل ناميده شده‌اند .\r\nو از اين جهت مثل ناميده شدند كه شأن مثال اين است كه اخفى از ممثّل باشد و آن صور نوريه نسبت به ما أخفى از صور هيولانيه‌اند . و اگر نظر درباره مثال از اين جهت باشد كه بايد مثال اضعف از ممثّل باشد مانند أمثله انواع جوهريه در ذهن كه اضعف از انواع جوهريه در خارج‌اند زيرا كه انواع جوهريه قائم به ذات خوداند و أمثله آنها قائم به ذهن است ؛ در اين نظر صور نوعيه منطبعه ، امثله صور نوريه‌اند چنان كه صور ذهنيه ، امثله صور منطبعه‌اند . و گويا اين وجه أولى است زيرا كه اين وجه نسبت به نفس الأمر و واقع است ، و آن وجه به نسبت با ما است .\r\nتوضيحا گوييم : آن كه گفته است « هر نوعى از انواع جرميه در عالم حس را مثالى در عالم عقل است » مقصود از انواع جرميه همان است كه در آغاز گفته‌ايم هر نوعى از انواع متاصله را فردى نورى عقلى در عالم إله است .\r\nبنابراين بايد تعليميات و مطلق انواع اعراض از تعريف مثل خارج باشند چون انواع جرميه نيستند ، و بايد فقط انواع متأصله جرميه را ارباب انواع باشد .\r\nو غرض قطب در بيان لفظ مثال اين است كه در مثال دو نظر است يك نظر اين كه\r\n\r\n\r\n","description":"","footnote":"\r\n( 1 ) . ص 251 ، چاپ سنگى .\r\n","page_name":" 658 ","page_number":668},
  {"content":"\r\n\r\nشأن مثال شيىء اين است كه بايد اخفى از شىء باشد ، بنابراين نظر ، باطن مثال ظاهر و عالى مثال داتى است پس صور نوريه مجرده مثل صور هيولانيه يعنى صور طبيعيه ماديّه‌اند . و نظر ديگر اين كه شأن مثال شيىء اين است كه بايد اضعف از شيىء باشد چنان كه صورت هر يك از انواع جوهريه در ذهن مثال هر يك از انواع جوهريه در خارج‌اند ، بنابراين نظر ، به عكس اوّل ، دانى مثال عالى و ظاهر مثال باطن است ؛ زيرا دانى ظلّ و رشح عالى است كه اضعف از آن است .\r\nحكيم متأله ملا على نورى در تعليقاتش بر اسفار ( اوائل فصل چهارم مرحله رابعه ، ص 18 ، ج 2 ، ط 2 ) فرمود :\r\nكل نوع من الانواع المتأصله له فرد نورى عقلى له اعتناء بسائر افراد نوعه الماديّة الّا الهيولى و الزمان و الحركة لكونها خاصّة العالم الجسمانى الظلمانى .\r\nيعنى براى هر نوعى از انواع متأصله ، فرد نورى عقلى است كه اعتناى به همه افراد مادى نوع خود دارد مگر هيولى و زمان و حركت زيرا كه اينها خاص عالم جسمانى ظلمانىاند .\r\nبيان : اعتناى فرد نورى عقلى به افراد مادى نوع خود به معنى عنايت است كه تعلق تدبرى اكمالى و مكمّلى بدانها دارد و فاعل و غايت و جهت وحدت و فصل محصّل آنها است . و استثنائى كه فرمود به ظاهر نكته‌اى بسيار شريف مىنمايد كه هيولى و زمان و حركت علاوه بر اين كه متأصل در وجود نيستند ، متوغل در عالم ماده‌اند و از موطن ماده بدر نمىروند لذا براى آنها فرد نورى عقلى اعنى رب النوع نمىباشد .\r\nو لكن در اين استثناء جاى بحث و نظر است زيرا كه بايد اين امور را نيز در بعضى از عوالمشان حيات و شعور و اصل باشد و آنها را در عوالم ديگر كه به حسب وجود سابق بر اين عالم‌اند ، وجودى باشد و موجودات را در هر عالمى صور و احكام مخصوص به آن عالم است كه با صور و احكام اين عالم اختلاف دارد اختلافى به حسب ظل و ذى ظل و رقيقت و حقيقت ، هر مرتبه از وجود حكمى دارد .\r\nامام سجاد عليه السّلام در دعاى چهل و پنجم صحيفه كه در وداع شهر اللّه مبارك است در\r\n\r\n","description":"","footnote":"","page_name":" 659 ","page_number":669},
  {"content":"\r\n\r\nاين دعا امام خطاب به ماه مبارك رمضان مىكند و چند بار وى را سلام مىكند و با او وداع مىنمايد و مىفرمايد : السلام عليك يا شهر اللّه الاكبر و يا عيد اوليائه ، السلام عليك يا اكرم مصحوب من الاوقات و يا خير شهر فى الايام و الساعات . پس بايد زمان در بعضى عوالمش حىّ باشد و او را شعور باشد كه به حسب همان عالم خود كه حىّ و شاعر است طرف خطاب و توديعه گردد و ما در اين مطلب در رساله مثل به تفصيل و بطور مستوفى بحث كرده‌ايم .\r\nدر بيان آن كه گفته‌ايم فرد نورى عقلى ، فاعل و غايت و جهت وحدت و فصل محصّل افراد مادى نوع خود است ؛ به طور اجمال گوييم : چنان كه مفارقات عقليه منشى و فاعل اين اشباح كائنه اعنى افراد مادىاند همچنين مخرج آنها از نقص به كمالند يعنى آن افراد مادى را به سودى خود مىكشانند پس آن مفارقات عقليه يعنى مثل نوريه غايات اين افراد مادىاند .\r\nانسان مادى را كه در حركت و استكمال است انسان سيال گويند و آن انسان را كه فرد نورى عقلى و غايت و مخرج و رب النوع است ، انسان ثابت و آدم اوّل گويند .\r\nوصىّ عليه السّلام فرمود : انا آدم الاول .\r\nو چون اشباح كائنه ذاتا در تجدد و تصرمند بقاء و ثبات براى آنها نيست پس آن كه حقيقت صور نوعيه باقى و ثابت است همان صور مفارقه‌اند كه جهت وحدت افراد طبيعى و مصور و جامع و حافظاند و به تعبير متاله سبزوارى در اوّل حكمت شرح منظومه العقل الكلى هو كصورة للعالم الطبيعى و كفصل محصل له و بالجملة جهة وحدة له .\r\n\r\nدرس صد و پنجاه و سوم\r\nمثل الهيه را عقول عرضيه و متكافئه گويند و دانستى كه هريك مربّى نوع طبيعى و صنم جسمانى خود است و فعليت جميع افراد و اصنام خود را به نحو وحدت و بساطت دارد يعنى جامع كمالات و فعليات افراد خود به نحو اتم و اكمل است . مثل را كه اصل‌اند حقايق اصنام و اصنام را كه فرع‌اند رقايق آنها خوانند و معيّت آن حقائق به\r\n\r\n","description":"","footnote":"","page_name":" 660 ","page_number":670},
  {"content":"\r\n\r\nرقائق اقوى از معيت نفوس به قوى و ابدان است و از آن اصول تعبير به خزائن اللّه كنند  وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ  ( حجر 21 ) . اشراقيون مثل را انوار قاهره گويند .\r\nو بدانكه قاطبه اهل عرفان به ارباب انواع قائل‌اند جز اين كه آنان مثل را به اسماء تعبير مىكنند كه اسماء اللّه را مربى مىدانند يعنى هر اسمى ربّ نوعى از انواع و مربى او است و آن نوع در تحت تصرف و تدبير تكميل آن اسم است ، چنان كه در اواخر فصل چهارم سابقه تمهيد جملى مصباح الأنس ( ص 35 چاپ سنگى ) و در ديگر زبر عرفانيه بدان تصريح شده است . قيصرى در اوّل شرح فص آدمى فصوص الحكم گويد : ان كل فرد من افراد الموجودات تحت تربية اسم خاص من اسماء اللّه تعالى هو ربّه لا يشاركه فيه غيره من الموجودات . و اشراقيون ارباب انواع را مربوب اسماء دانند پس بر اين مبنى ارباب انواع منتهى به اسماء مىگردند و اشراقى نيز چون عارف اسماء اللّه را ارباب انواع داند .\r\nمثلا حيوان عبد سميع بصير است ، و جان عبد لطيف خبير ، و ملك عبد سبوح قدوس و قدير جبّار ، و موذىها عبد مذل ضار ، و نار به خصوص نار جهنم عبد منتقم قهار است . و انسان كامل عبد اللّه است ، و اللّه قبله همه اسماء است و مظهر او نيز قبله جميع مظاهر است .\r\nو اين معنى را نيز اين چنين تعبير كنند كه هر مخلوقى مگر انسان را حظى از بعضى از اسماء است نه از كل اسماء ، مثلا حظ ملائكه از اسم سبوح و قدوس چنان كه خودشان گفته‌اند نحن نسبح بحمدك و نقدس لك . و حظ شيطان از اسم جبار متكبر است از اين جهت عصيان ورزيد و استكبار كرد . و حظ حيوانات از اسم سميع بصير ، و حىّ قدير و اشباه آنها است . و حظ آتش از اسم قهار است ، و حظّ هوا از اسم لطيف است ، و حظّ آب از اسم نافع است ، و حظ زمين از اسم صبور است ، و حظ ادويه سمّيه از اسم ضار ، و حظ دنيا از اسم اوّل ، و حظ آخرت از اسم آخر و هكذا خط اشياى ديگر از اسماى ديگر . و انسان اختصاص به حظ از جميع اسماء دارد و  عَلَّمَ آدَمَ الْأَسْماءَ \r\n\r\n","description":"","footnote":"","page_name":" 661 ","page_number":671},
  {"content":"\r\n\r\n كُلَّها  كه در فطرت او جميع اسماى متقابله منقسمه به جمالى و جلالى كه از آنها در اين آيه خلقت بيدىّ معبّر به يدين شده است ، تركيب گرديده است . و چون كيفيت علم بارى تعالى به موجودات از جهت اشتمال اسماى او بر كل شى است فرمود :\r\n فَلَمَّا أَنْبَأَهُمْ بِأَسْمائِهِمْ قالَ أَ لَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَ الْأَرْضِ وَ أَعْلَمُ ما تُبْدُونَ وَ ما كُنْتُمْ تَكْتُمُونَ  كه چون براى ملائكه علم به اسماء حاصل نشده است كيفيت علم بارى تعالى به هر خفى و جلى و جزئى و كلى را نشناختند و ندانستند .\r\nنظر مذكور اشراقى بنابر مبناى حكمت متعاليه به اين وجه تقرير مىگردد كه هيچ نوع طبيعى نيست مگر اين كه هويّت محيط ، آخذ به نواصى آنها است  ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ  ( هود 57 ) و آنها را به حركت جوهرى كه موصل آنها به غايتشان است به سوى خود مىكشاند و نواصى آنها كه قدام آنها است ارباب انواع‌اند ، و اسماى حسنى كه به ازاى اين نواصى يعنى ارباب انواع‌اند ارباب اين ارباب انواع‌اند ، فتبصّر .\r\nمطلب عمده در اين مقام معرفت به معنى اسم به اصطلاح اهل تحقيق اعنى عارفان با اللّه است لاجرم در بيان آن گوئيم : محض وجود بحت به حيثى كه از ممازجت غير و از مخالطت سوى ، مبرّى باشد از آن به غيب هويّت و لا تعيّن تعبير مىكنند و حضرت اطلاق ذاتى گويند كه مجال هيچ وجه اعتبارات حتى همين اعتبار عدم اعتبار نيز در آن نيست و مشوب به هيچ گونه لواحق اعتبارى نمىباشد و اصلا تركيب و كثرت در آن راه ندارد و اين مقام لا اسم و لا رسم است . زيرا كه اسم ، ذات به اعتبار معنايى از معانى است خواه آن معانى وجوديّه باشند و خواه عدميّه و آن معنى را صفت و نعت گويند . و به عبارت أخرى ذات با صفات معينى و با اعتبار تجلّىاى از تجلياتش اسم است چون رحمن و قهار كه ذات مأخوذ به صفت رحمت و قهر است .\r\nتوضيحا گوييم : اسم در لسان كتاب و سنت همان است كه اهل معرفت و ولايت برآنند يعنى ذات مأخوذ با صفتى و نعتى و با اعتبار تجلىاى از تجلياتش چون رحمن و رحيم و راحم و عليم و عالم و نحوها و اين اسماى ملفوظه ، اسماى اين اسماى\r\n\r\n","description":"","footnote":"","page_name":" 662 ","page_number":672},
  {"content":"\r\n\r\nعينىاند . پس مراد رواياتى كه از اهل بيت عصمت وارد شده است اسم غير مسمّى است و در صحف عرفانيه آمده است كه اسم عين مسمى است از اين اشارت معلوم گرديده است .\r\nغرض اين است كه اسماء حقائق عينيّه‌اند كه ظهورات و بروزات تجليات هويت مطلقه‌اند كه مطلق وجود و وجود مطلق به اطلاق سعى كلى است كه صمد است يعنى لا جوف و لا خلاء له ، و از اين ظهور و بروز تجلّى اسم تعبير مىشود و مطابق غلبه يكى از اسماء در مظهرى ، آن مظهر به اسم آن غالب ناميده مىشود .\r\nاسم بر دو قسم است يكى اسم تكوينى عينى خارجى كه همان شأنى از شئون ذات واجب الوجودى است  كُلَّ يَوْمٍ هُوَ فِي شَأْنٍ .  و ديگر اسم اسم است كه الفاظاند و اسم قرآنى و عرفانى اوّل است نه دوم و هر چند هر يك را به حكم شرع احكام خاصّه است  قُلِ ادْعُوا اللَّهَ أَوِ ادْعُوا الرَّحْمنَ أَيًّا ما تَدْعُوا فَلَهُ الْأَسْماءُ الْحُسْنى  پس اين كريمه حكم مىفرمايد كه « هو » اسماى حسنى است آرى  لَيْسَ كَمِثْلِهِ شَيْءٌ وَ هُوَ السَّمِيعُ الْبَصِيرُ  .\r\nاين ذات با صفت معينى كه اسم است به مثل چنين است كه امواج دريا تطورات شئون و شكنهاى آب دريايند ، هر موجى آب متشأن به شكن و حدّى است و اين امواج را استقلال وجودى نيست ، اگر چه هيچ يك دريا نيستند ، ولى جداى از دريا هم نيستند . ذات آب با شكن خاصّى .\r\n\r\n","description":"","footnote":"","page_name":" 663 ","page_number":673},
  {"content":"\r\n\r\n\r\nفهارس\r\n\r\nفهرست اسماء ، اشخاص\r\nآقا حسين ( از علماى اصفهان ، همعصر ملا خليل قزوينى ) ، 484 ، 485\r\nآقا رضاى عكاسباشى ، 250\r\nآگوست كنت ، 505\r\nآمدى ، 529 ، 576\r\nابراهيم خليل عليه السّلام ، 619\r\nابسقلاوس ، 148 ، 149\r\nابن ابى الحديد ، 119\r\nابن اثير ، 613\r\nابن اخشاد ، 605\r\nابن بابويه ، 535 ، 588 ، 590\r\nابن تركه ، 454\r\nابن جلجل ، 157\r\nابن حزم اندلسى ، 7 ، 14\r\nابن خاتون عاملى ، 599\r\nابن خلدون ، 147\r\nابن خلّكان ، 215 ، 653\r\nابن راوندى ، 536\r\nابن سينا ( شيخ الرئيس ، شيخ رئيس ) ، 12 ، 13 ، 51 ، 67 ، 75 ، 76 ، 94 ، 120 ، 134 ، 135 ، 136 ، 137 ، 138 ، 139 ، 144 ، 151 ، 153 ، 157 ، 207 ، 211 ، 226 ، 236 ، 256 ، 257 ، 281 ، 282 ، 292 ، 307 ، 308 ، 332 ، 337 ، 340 ، 360 ، 362 ، 365 ، 368 ، 389 ، 426 ، 454 ، 466 ، 484 ، 488 ، 496 ، 530 ، 555 ، 559 ، 573 ، 653\r\nابن فنارى ، 637\r\nابن مالك ، 432\r\nابن مسكويه ، 220 ، 222 ، 240 ، 272 ، 362\r\nابن مقله ، 54\r\nابن نديم ، 149 ، 337\r\nابن هيثم ، 59 ، 81\r\nابن يمين ، 127 ، 214\r\nابو البركات بغدادى ، 145\r\nابو الحسن اشعرى ، 46 ، 462 ، 463 ، 536\r\n\r\n","description":"","footnote":"","page_name":" 664 ","page_number":674},
  {"content":"\r\n\r\nابو الحسن موسى كاظم عليه السّلام ، 607\r\nابو القاسم حسين بن روح بن ابى بحر نوبختى ، 607\r\nابو الهيثم احمد بن حسن جرجانى ، 627\r\nابو الهيثم جرجانى ، 402\r\nابو بصير ، 595 ، 638\r\nابو بكر أخشاد ، 605\r\nابو حاتم مظفر اسفزارى ، 337\r\nابو ريحان بيرونى ، 87 ، 265 ، 333 ، 337 ، 358 ، 359\r\nابو سعيد ابو الخير ، 480 ، 481 ، 482 ، 483 ، 484 ، 485 ، 487\r\nابو سهل اسماعيل بن على بن اسحاق بن ابى سهل بن نوبخت ، 607\r\nابو عبد الله جعفر صادق عليه السّلام ، 215 ، 607 ، 636\r\nابو عبد اللّه معصومى ، 573\r\nابو على جبائى ، 608\r\nابو لهب ، 613\r\nابو محمد حسن بن موسى نوبختى ، 607\r\nابو نصر فراهى ، 161 ، 194\r\nابو هاشم جبّائى ، 608\r\nابو هذيل علّاف معتزلى ، 14\r\nاثير الدين ابهرى ، 361\r\nاثير الدين اخسيكتى ، 627\r\nاثير الدين مفضّل ، 522\r\nاحمد آرام ، 87 ، 169\r\nاحمد نراقى ، 142 ، 143 ، 617\r\nادريس عليه السّلام ، 127 ، 578 ، 617\r\nاديب اسماعيل ، 277\r\nاديسون ، 55\r\nارسطو ، 7 ، 38 ، 111 ، 112 ، 114 ، 121 ، 140 ، 193 ، 194 ، 349 ، 353 ، 360 ، 382 ، 393 ، 400 ، 403 ، 425 ، 441 ، 442 ، 454 ، 531 ، 621 ، 654\r\nازوالد كولپه ، 169\r\nاسحاق بن شهرام ، 615\r\nاسكندر ، 111 ، 112 ، 114 ، 193 ، 200\r\nاشاعره ، 460 ، 461 ، 465 ، 588 ، 593 ، 600\r\nاشكورى ، 319\r\nاعواذى ، 605\r\nافروديقوس ، 7\r\nافلاطون ، 7 ، 140 ، 147 ، 183 ، 252 ، 253 ، 256 ، 257 ، 258 ، 349 ، 440 ، 441 ، 573 ، 614 ، 617 ، 621 ، 654 ، 655 ، 656 ، 657 ، 658\r\nاقليدس ، 59 ، 143 ، 144 ، 146 ، 147 ، 148 ، 149 ، 158 ، 186 ، 264 ، 281 ، 282 ، 336 ، 373 ، 505 ، 598\r\nامام باقر عليه السّلام ، 620 ، 638\r\nامام حسين عليه السّلام ، 651\r\nامام رضا عليه السّلام ، 598 ، 607\r\nامام سجاد عليه السّلام ، 596 ، 651 ، 659\r\nامير المؤمنين عليه السّلام ، 119 ، 384 ، 529 ، 530 ، 542 ، 543 ، 544 ، 547 ، 559 ، 566 ، 574 ، 575 ،\r\n\r\n","description":"","footnote":"","page_name":" 665 ","page_number":675},
  {"content":"\r\n\r\n576 ، 593 ، 599 ، 601 ، 639\r\nامير معزّى ، 330 ، 411\r\nانباذقلس ، 156 ، 157 ، 621\r\nانكساغورس ، 382\r\nانورى ، 230\r\nانوشيروان ، 362\r\nاوحد الدين كرمانى ، 620\r\nاوگوست كنت ، 504\r\nاويس قرنى ، 613\r\nبابا افضل كاشانى ، 112 ، 236 ، 528 ، 578\r\nبابا طاهر عريان ، 54\r\nبرزويه ، 79\r\nبرمانيدس ، 8\r\nبطرس بستانى ، 150\r\nبطلميوس ، 87 ، 265 ، 281\r\nبنى نوبخت ، 535 ، 588 ، 590 ، 600 ، 605 ، 607\r\nبوتر و اميل ، 506\r\nبوشنر ، 173 ، 174 ، 175 ، 182\r\nبيضاوى ، 611 ، 613 ، 618\r\nپاستور ، 505\r\nپروتاغورس ، 8 ، 12 ، 559\r\nتجدد ، 149\r\nتفتازانى ، 557\r\nجالينوس ، 479\r\nجامى ، 52 ، 106 ، 110 ، 232 ، 382 ، 422 ، 547\r\nجان تولاند ، 171\r\nجبّايه ، 608\r\nجبرئيل ، 455 ، 582 ، 626 ، 642\r\nحاج محمد كريمخان ، 636\r\nحاج ميرزا محمد تقى طبيب شيرازى ، 540\r\nحاجى خليفه ، 281 ، 337 ، 617\r\nحافظ ، 54 ، 96 ، 137 ، 153 ، 224 ، 275 ، 280 ، 305 ، 327 ، 369 ، 381 ، 383 ، 455 ، 533 ، 537 ، 549 ، 577\r\nحكيم خاقانى ، 549\r\nحكيم خيام ، 59 ، 303 ، 337 ، 417\r\nخفرى ، 281\r\nخليل بن احمد نحوى ، 194\r\nخواجوى كرمانى ، 84\r\nخواجه نصير الدين طوسى ، 59 ، 102 ، 139 ، 141 ، 145 ، 148 ، 149 ، 401 ، 406 ، 447 ، 479 ، 567 ، 573 ، 600\r\nداود عليه السّلام ، 505 ، 615 ، 621\r\nدرويش ( خطاط ) ، 54\r\nدكارت ، 75 ، 331 ، 332 ، 335 ، 352 ، 353 ، 354 ، 355 ، 356 ، 357 ، 359 ، 362 ، 363 ، 364 ، 365 ، 366 ، 367 ، 368\r\nدوانى ( محقق دوانى ) ، 573 ، 574 ، 616 ، 617\r\nذيمقراطيس ، 135 ، 136 ، 137 ، 138 ، 139 ، 140 ، 142 ، 144 ، 145 ، 151 ، 152 ، 155 ، 156 ، 157 ، 171\r\nرابرت هوك ، 171\r\n\r\n","description":"","footnote":"","page_name":" 666 ","page_number":676},
  {"content":"\r\n\r\nراغب اصفهانى ، 600\r\nرسول اللّه صلّى اللّه عليه و إله ، 301 ، 351 ، 474 ، 529 ، 531 ، 535 ، 601 ، 603 ، 621 ، 636 ، 641 ، 642\r\nرضاقلى صمصامى ، 223\r\nرفيعى قزوينى ( ميرزا ابو الحسن ) ، 61\r\nزراره ، 638\r\nزينون كبير ، 454\r\nساوى ( حكيم عمر بن سهلان ساوجى ) ، 337 ، 467 ، 469 ، 501\r\nسبزوارى ( حكيم متاله حاج ملا هادى ) ، 80 ، 95 ، 104 ، 113 ، 193 ، 194 ، 211 ، 215 ، 234 ، 236 ، 279 ، 307 ، 330 ، 390 ، 408 ، 422 ، 452 ، 454 ، 455 ، 462 ، 466 ، 479 ، 481 ، 543 ، 594 ، 595 ، 634 ، 646 ، 648 ، 649 ، 660\r\nسر ارنست راترفورد ، 159\r\nسرمد ، 582 ، 583\r\nسعدى ، 54 ، 81 ، 88 ، 107 ، 153 ، 168 ، 221 ، 232 ، 233 ، 249 ، 261 ، 274 ، 277 ، 294 ، 303 ، 320 ، 388 ، 454 ، 541\r\nسقراط ، 38 ، 183 ، 187 ، 191 ، 319 ، 371 ، 372 ، 373 ، 530 ، 550 ، 551 ، 574 ، 621 ، 654 ، 655 ، 657\r\nسلطان سنجر ، 230\r\nسليمان عليه السّلام ، 537 ، 565 ، 615\r\nسماعة بن مهران ، 635\r\nسنائى ، 6 ، 84 ، 291 ، 296 ، 302 ، 331 ، 454 ، 538\r\nسهروردى ، 215 ، 234 ، 281 ، 454 ، 615 ، 616 ، 617 ، 654 ، 657\r\nسيد احمد خراسانى ، 75\r\nسيد اشرف ، 229\r\nسيد حسين اخلاطى ، 652\r\nسيد رضى ، 576 ، 609\r\nسيد عليخان مدنى ، 451 ، 587\r\nسيد فاضل ، 605\r\nسيد محمد حسن الهى طباطبائى ، 301\r\nشبسترى ، 19 ، 31 ، 32 ، 163 ، 165 ، 308 ، 347 ، 405 ، 413 ، 419 ، 460 ، 527 ، 528\r\nشعرانى ( ميرزا ابو الحسن علامه شعرانى ) ، 102 ، 136 ، 139 ، 142 ، 198 ، 208 ، 215 ، 217 ، 279 ، 283 ، 290 ، 367 ، 371 ، 378 ، 382 ، 439 ، 441 ، 458 ، 507 ، 587 ، 592 ، 594 ، 654\r\nشمس الدين محمود اصفهانى ، 536\r\nشمس قيس رازى ، 194\r\nشهرستانى ، 157\r\nشيخ اسماعيل مولوى انقروى ، 617\r\nشيخ اكبر محيى الدين عربى ، 256 ، 257 ، 310 ، 453 ، 454 ، 522 ، 527 ، 531 ، 559 ، 578 ، 595 ، 604 ، 640 ، 652\r\nشيخ بهائى ، 236 ، 534 ، 544 ، 573 ، 574 ، 583 ، 595 ، 596 ، 597 ، 599 ، 600 ، 605 ، 612 ، 617\r\nشيخ طوسى ، 609\r\n\r\n","description":"","footnote":"","page_name":" 667 ","page_number":677},
  {"content":"\r\n\r\nشيخ فريد الدين عطّار ، 183 ، 394 ، 647 ، 650\r\nشيخ مفيد ، 535 ، 588 ، 590 ، 600 ، 605 ، 606\r\nصالح بن عبد القدّوس ، 14\r\nصدر الدين قونوى ، 636\r\nصدر المتألهين ( ملّا صدرا ) ، 13 ، 95 ، 156 ، 243 ، 262 ، 298 ، 300 ، 336 ، 361 ، 368 ، 379 ، 420 ، 425 ، 433 ، 441 ، 446 ، 449 ، 454 ، 463 ، 464 ، 472 ، 559 ، 574 ، 654 ، 637 ، 654\r\nصفدى ، 546\r\nطبرسى ، 621\r\nطنطاوى ، 543\r\nعباس اقبال آشتيانى ، 607\r\nعبد السلام بن محمود بن احمد فارسى ، 400\r\nعبد الله انصارى ، 277\r\nعبدى كنابدى ، 457\r\nعبيد زاكانى ، 205\r\nعلامهء حلّى ، 281 ، 332 ، 487\r\nعلم الهدى ، 529 ، 535 ، 588 ، 590 ، 603 ، 609\r\nعلى بن ابى الحزم قرشى ، 542\r\nعلى بن ربّن طبرى ، 531 ، 542\r\nعليقلى ميرزا ، 580\r\nعيانى ، 374 ، 652\r\nعيسى عليه السّلام ، 219 ، 309 ، 552 ، 562 ، 615\r\nعيناثى ، 295\r\nغروى آملى ، 195\r\nغزالى ، 188 ، 534 ، 535 ، 583 ، 588 ، 600\r\nغياث الدّين منصور ، 617\r\nفارابى ، 243 ، 251 ، 273 ، 332 ، 336 ، 342 ، 348 ، 359 ، 383 ، 417 ، 418 ، 420 ، 421 ، 422 ، 423 ، 424 ، 425 ، 426 ، 427 ، 428 ، 430 ، 431 ، 432 ، 433 ، 434 ، 438 ، 439 ، 440 ، 441 ، 442 ، 443 ، 444 ، 445 ، 446 ، 448 ، 449 ، 450 ، 451 ، 452 ، 454 ، 455 ، 456 ، 479 ، 493 ، 494 ، 495 ، 496 ، 497 ، 542 ، 551 ، 609 ، 653 ، 654\r\nفاضل بيرجندى ، 281\r\nفاضل تونى ، 61 ، 141\r\nفاضل رومى ، 87\r\nفخر الملك بن مؤيد الملك ، 304\r\nفخر رازى ، 145 ، 217 ، 320 ، 321 ، 388 ، 454 ، 353 ، 588 ، 600\r\nفردوسى ، 54 ، 127 ، 266 ، 271 ، 362\r\nفروغى ، 7 ، 139 ، 140 ، 141 ، 147 ، 152 ، 335 ، 353 ، 363 ، 365 ، 368 ، 382\r\nفورلانى ، 75 ، 365\r\nفيثاغورس ، 617 ، 621\r\nقارون ، 127\r\nقاضىزاده رومى ، 87\r\nقاضى عبد الله بن عمر بيضاوى ، 536\r\nقاضى ناصر بن عبد الله بيضاوى ، 610\r\nقاضى نور الله شوشترى ، 280 ، 607 ، 610\r\nقسطاى بن لوقا ، 189\r\nقطب رازى ، 479 ، 485 ، 486 ، 493\r\n\r\n","description":"","footnote":"","page_name":" 668 ","page_number":678},
  {"content":"\r\n\r\nقطب شيرازى ، 215 ، 281\r\nقفطى ، 147 ، 148 ، 149 ، 157 ، 183 ، 187\r\nقيصرى ، 552 ، 562 ، 572 ، 573 ، 585 ، 595 ، 661\r\nكلينى ، 548 ، 635\r\nكندى ( ابو يوسف يعبوب بن اسحق ) ، 83 ، 150 ، 550 ، 551 ، 553 ، 559 ، 574 ، 607\r\nكولپه ، 179 ، 181 ، 182\r\nگابريل دولان ، 223\r\nگورگياس ، 8 ، 12\r\nگوهرشاد خانم ، 54\r\nلامترى ، 172 ، 181\r\nلانگه ، 169 ، 179\r\nلاهيجى ، 98\r\nلقمان ، 621\r\nلوكرتيوس ، 171\r\nماكسول رايد ، 158\r\nمانالاؤس ، 281 ، 282 ، 336 ، 598\r\nمانى ، 80\r\nمحقق كاشانى ، 535\r\nمحمد بن اسحاق النّديم ، 615\r\nمحمد بن حسن بن فرّوخ ، 548\r\nمحمد بن زكرياى رازى ، 53\r\nمحمد بن محمود آملى ، 280\r\nمحمد بن مسلم ، 451\r\nمحمد تقى دانش‌پژوه ، 522\r\nمحمد جواد جزايرى ، 215\r\nمحمد رضاى اصفهانى ، 488\r\nمحمد صالح خلخالى ، 634 ، 653\r\nمحمد عبد الهادى ابو ريده ، 550\r\nمحمد مسعودى مروزى ، 337\r\nمحمود بن محمد بن عمر چغمينى ، 87\r\nمريم ، 614\r\nمريم بانو ، 54\r\nمسعودى ، 584\r\nمعبد دلف ، 531\r\nمعتزله ، 460 ، 461 ، 588 ، 593 ، 605 ، 608\r\nمعمر ، 605\r\nمعمر ، 608\r\nمغربى ، 117\r\nمفضّل ، 548\r\nملا خليل قزوينى ، 484 ، 485 ، 487\r\nملا عبد الرزاق ، 640\r\nملا على قوشچى ، 281\r\nملا محمد آملى ، 495\r\nملاى رومى ( مولانا جلال الدين محمد بلخى ، مولوى ) ، 52 ، 54 ، 57 ، 76 ، 93 ، 96 ، 128 ، 134 ، 165 ، 206 ، 208 ، 220 ، 226 ، 227 ، 228 ، 230 ، 241 ، 245 ، 254 ، 270 ، 272 ، 273 ، 276 ، 277 ، 302 ، 303 ، 316 ، 348 ، 351 ، 352 ، 364 ، 366 ، 373 ، 394 ، 403 ، 405 ، 412 ، 426 ، 475 ، 483 ، 484 ، 505 ، 527 ، 559 ، 580 ، 620 ، 640 ، 643 ،\r\n\r\n","description":"","footnote":"","page_name":" 669 ","page_number":679},
  {"content":"\r\n\r\n645 ، 646 ، 648 ، 649\r\nملك ظاهر ، 215\r\nمنوچهرى ، 194\r\nمولشوت ، 173 ، 174 ، 176\r\nمهدى سهيلى ، 402\r\nمهديقلى هدايت ، 164\r\nمهدى نراقى ، 142 ، 143\r\nميرداماد ، 454 ، 472 ، 558\r\nميرزا ابو الحسن جلوه ، 634\r\nميرزا عباس شريف دارابى ، 634\r\nميرزا محمد بن حسن شيروانى ، 485\r\nميرزا محمد تنكابنى ، 484\r\nميرزا مهدى الهى قمشه‌اى ، 141 ، 280 ، 587\r\nمير سيد شريف ، 195 ، 281 ، 319 ، 559 ، 575\r\nمير عماد حسنى ، 54\r\nمير فندرسكى ، 382 ، 422 ، 627\r\nناصر الدين شاه ، 208 ، 250\r\nناصر خسرو ، 50 ، 51 ، 127 ، 132 ، 168 ، 183 ، 189 ، 219 ، 246 ، 397 ، 398 ، 401 ، 402 ، 403\r\nنجاشى ، 609\r\nنظّام ، 534 ، 536 ، 588\r\nنظام الدين نيشابورى ، 281 ، 282\r\nنظامى ، 54 ، 219 ، 221 ، 239 ، 372 ، 381\r\nنلّينو ، 86 ، 87 ، 88\r\nنوح ، 528 ، 529 ، 620 ، 632\r\nنيريزى ، 54\r\nنيلس‌بور ، 159 ، 161\r\nواليو ، 75 ، 365\r\nوگت ، 173 ، 176\r\nهاتف ، 163\r\nهشام بن حكم ، 605 ، 607\r\nهگل ، 173\r\nهلباخ ، 172 ، 181\r\nهوك ، 172 ، 181\r\nهيروديس ، 615\r\nياقوت مستعصمى ، 54\r\nيحيى بن نصوح ، 617\r\n\r\n","description":"","footnote":"","page_name":" 670 ","page_number":680},
  {"content":"\r\n\r\n\r\nفهرست اسماء كتب ، رسالات ، مقالات\r\nآداب النفس ، 295\r\nاتحاد عاقل و معقول ، 446 ، 447\r\nاثبات الوصية ، 584\r\nاثبات نبوّت ، 373\r\nاربعين ، 595 ، 597 ، 599 ، 605\r\nارشاد القلوب ، 642\r\nاساس الاقتباس ، 282 ، 467 ، 468 ، 479 ، 480\r\nاسباب حدوث الحروف ، 67\r\nاسد الغابة فى معرفة الصّحابة ، 613\r\nاسرار الآيات ، 637\r\nاسرار الحكم ، 215 ، 389 ، 543\r\nاسفار ، 13 ، 95 ، 152 ، 156 ، 243 ، 251 ، 253 ، 262 ، 270 ، 298 ، 300 ، 307 ، 311 ، 330 ، 336 ، 361 ، 379 ، 408 ، 418 ، 420 ، 428 ، 441 ، 446 ، 449 ، 454 ، 466 ، 472 ، 535 ، 552 ، 553 ، 558 ، 637 ، 650 ، 652 ، 654 ، 659\r\nاشارات ، 76 ، 113 ، 114 ، 115 ، 137 ، 139 ، 141 ، 145 ، 211 ، 256 ، 282 ، 305 ، 310 ، 336 ، 361 ، 365 ، 368 ، 400 ، 401 ، 406 ، 408 ، 434 ، 439 ، 447 ، 454 ، 491 ، 530 ، 533 ، 567 ، 573\r\nاصول اقليدس ، 143 ، 147 ، 148 ، 158 ، 186 ، 264 ، 336 ، 598 ، 639\r\nاصول فلسفه ، 354\r\nاصول كافى ، 635\r\nاطلاقات عقل ، 243 ، 446 ، 449\r\nالجماهر فى معرفة الجواهر ، 337\r\nالجوهر النضيد ، 487\r\nالسياسات المدنيه ، 451 ، 453\r\nالفصل فى الملل ، 7\r\nالفيه ، 432\r\nالملخّص فى الهيئة ، 87\r\nالهيات ، 13 ، 61 ، 126\r\nانجيل متى ، 309\r\nانوار التنزيل و اسرار التأويل ، 610\r\nايضاح الحكم ، 617\r\nأمثال و حكم ، 153\r\nبحار ، 451 ، 535 ، 548 ، 633\r\nبرهان قاطع ، 230\r\n\r\n","description":"","footnote":"","page_name":" 671 ","page_number":681},
  {"content":"\r\n\r\nبشارة المصطفى لشيعة المرتضى ، 547\r\nبصائر الدرجات ، 548\r\nبوستان ، 454\r\nبيست باب اسطرلاب ، 281 ، 283\r\nپرتو نامه ، 539\r\nتاريخ ابن خلكان ، 195 ، 215\r\nتاريخ الحكماء قفطى ، 183 ، 187 ، 615\r\nتاريخ فلسفه ، 136 ، 367 ، 371\r\nتاريخ نجوم اسلامى ، 87\r\nتبصره ، 467 ، 469 ، 501\r\nتجريد الاعتقاد ، 281 ، 283 ، 374 ، 439 ، 592 ، 597\r\nتحرير اصول اقليدس ، 59 ، 281 ، 282\r\nتحرير اكر ثاؤذوسيوس ، 282\r\nتحرير اكر مانالاؤس ، 281 ، 282\r\nتحرير مجسطى ، 281 ، 282\r\nتحصيل ، 361\r\nتحصيل السعادة ، 361\r\nتحفة الافلاك ، 164\r\nتفسير صافى ، 649\r\nتمهيد القواعد ، 454\r\nتنسوخ نامهء ايلخانى ، 281 ، 337\r\nتهذيب منطق ، 557\r\nجامع الحكمتين ، 402\r\nجامع المقدمات ، 195\r\nجذوات ، 472 ، 558\r\nجريان زندگى ، 173 ، 174\r\nجواهر ، 281\r\nچهار مقاله ، 277 ، 330\r\nحاشيهء شمسيه ، 497\r\nحجج عشر ، 530\r\nحديقة الحقيقه ، 208 ، 291 ، 296 ، 302 ، 532 ، 538 ، 603\r\nحظّ ولذّ ، 189\r\nحكمة الاشراق ، 215\r\nحى بن يقظان ، 612\r\nخاندان نوبختى ، 607\r\nخزائن ، 143 ، 280 ، 617\r\nدانش بشر ، 505 ، 506\r\nدانشمندان و سخن سرايان فارس ، 540\r\nدانشنامهء علايى ، 75 ، 361 ، 365 ، 454 ، 467 ، 480 ، 481 ، 530\r\nدرخواست نامه ، 304 ، 305 ، 337 ، 417\r\nدروس الوقت و القبله ، 336\r\nدستگاه طبيعت ، 172 ، 181\r\nدوازده امام ، 634\r\nدو چوب و يك سنگ ، 280 ، 319\r\nدو رساله در منطق ، 522\r\nديسكور ، 367\r\nديوان خواجوى كرمانى ، 84\r\nديوان منوچهرى دامغانى ، 194\r\nديوان ناصر خسرو ، 402\r\n\r\n","description":"","footnote":"","page_name":" 672 ","page_number":682},
  {"content":"\r\n\r\nرسائل بابا افضل الدين ، 112\r\nرسائل كندى ، 550\r\nرسالهء معراجيه ، 260 ، 530 ، 558\r\nروض الجنان ، 535\r\nرياض السالكين ، 451 ، 587\r\nزنبيل ، 280\r\nزيج بهادرى ، 336\r\nسبحة الابرار ، 106\r\nسرگذشت و عقائد فلسفى خواجه نصير الدين طوسى ، 374\r\nسعادتنامه ، 219\r\nسفرنامهء ناصر الدين شاه به مشهد ، 249\r\nسفينة البحار ، 280 ، 620\r\nسلسلة الذهب ، 547\r\nسياسات مدنيه ، 451 ، 453\r\nسير حكمت در اروپا ، 7 ، 139 ، 147 ، 152 ، 353 ، 357 ، 363 ، 368 ، 382\r\nسى فصل ، 283\r\nشرح اربعين ، 600\r\nشرح اسماء ، 390 ، 562 ، 595 ، 649\r\nشرح اشارات ، 207 ، 256 ، 282 ، 388 ، 403 ، 494\r\nشرح اصول كافى ، 454 ، 574\r\nشرح تجريد ، 102 ، 283 ، 441\r\nشرح جوهر نضيد ، 487\r\nشرح شمسيّه ، 486 ، 493 ، 495\r\nشرح قصيدهء فارسى خواجه ابو الهيثم جرجانى ، 402\r\nشرح مثنوى ، 234 ، 236 ، 646\r\nشرح مجسطى ، 282\r\nشرح مطالع ، 479 ، 485 ، 486\r\nشرح مواقف ، 536\r\nشرح نفيس ، 542\r\nشرح هدايه ، 361\r\nشفا ، 13 ، 51 ، 76 ، 114 ، 135 ، 136 ، 138 ، 140 ، 141 ، 144 ، 146 ، 151 ، 152 ، 156 ، 157 ، 212 ، 236 ، 292 ، 337 ، 338 ، 358 ، 361 ، 365 ، 400 ، 427 ، 429 ، 447 ، 454 ، 462 ، 463 ، 464 ، 466 ، 491 ، 506 ، 530 ، 535 ، 555 ، 566 ، 580 ، 592 ، 628 ، 629 ، 653\r\nشوارق ، 593 ، 594\r\nشواكل الحور فى شرح هياكل النّور ، 573 ، 574 ، 616\r\nصافى ، 529\r\nصحيفهء كامله ، 587\r\nصرف مير ، 195\r\nطوالع الانوار ، 536\r\nطهارة الأعراق ، 220 ، 222 ، 225 ، 236 ، 240 ، 272 ، 283 ، 288 ، 362 ، 439\r\nعلم الفلك ، 87\r\nعلم اليقين ، 450\r\nعود ارواح ، 223\r\n\r\n","description":"","footnote":"","page_name":" 673 ","page_number":683},
  {"content":"\r\n\r\nعين اليقين ، 453\r\nغاية المراد فى وفق الأعداد ، 564\r\nغرر الحكم و درر الكلم ، 529 ، 576 ، 603\r\nفتوحات مكيّه ، 256 ، 454 ، 531 ، 578\r\nفردوس الحكمه ، 531 ، 542\r\nفصوص ، 273 ، 310 ، 336 ، 446 ، 454 ، 531 ، 552 ، 562 ، 572 ، 578 ، 604 ، 640 ، 661\r\nفلسفهء اولى ، 382 ، 387\r\nفلسفة الامام الصادق ، 215\r\nفلك السعادة ، 580\r\nفوز اصغر ، 236\r\nفهرست ابن نديم ، 149\r\nقاموس كتاب مقدس ، 615\r\nقانون شيخ رئيس ، 281 ، 592 ، 653\r\nقانون مسعودى ، 265\r\nقبسات ، 454\r\nقرآن كريم ، 256 ، 263 ، 272 ، 351 ، 370 ، 371 ، 437 ، 451 ، 474 ، 528 ، 538 ، 564 ، 572 ، 577 ، 599 ، 602 ، 606 ، 618 ، 621 ، 633 ، 641 ، 649 ، 651 ، 652\r\nقصص العلماء ، 484\r\nقصيده رايّيه ( جرجانى ) ، 118\r\nقصيدهء راييه ( سنائى ) ، 52\r\nقضا و قدر ، 633\r\nقوايم الانوار و طوالع الاسرار ، 531\r\nكبرى ، 195 ، 196\r\nكتاب الارواح ، 543\r\nكتاب المبين ، 531\r\nكشف الحجاب فى علم الحساب ، 150\r\nكشف الظنون ، 281 ، 337 ، 617\r\nكشف القناع ، 282\r\nكشكول ، 236 ، 280 ، 457 ، 534 ، 535 ، 544 ، 573 ، 574 ، 583 ، 599 ، 612 ، 617\r\nكليله و دمنه ، 79 ، 230\r\nكنوز الاسماء ، 374\r\nگفتار در روش درست راه بردن عقل ، 335\r\nگلستان ، 232\r\nگلشن راز ، 19 ، 163 ، 347 ، 405 ، 460 ، 527\r\nگوهر مراد ، 98\r\nلئالى منتظمه ، 344\r\nلسان العرب ، 614\r\nليلى و مجنون ، 54\r\nماشين انسانى ، 172 ، 181\r\nماللهند ، 358\r\nمباحث مشرقيه ، 321 ، 454\r\nمبدأ و معاد ، 433 ، 447\r\nمثنوى ، 1 ، 40 ، 52 ، 93 ، 110 ، 165 ، 206 ، 208 ، 220 ، 226 ، 227 ، 230 ، 234 ، 236 ، 241 ، 245 ، 246 ، 254 ، 272 ، 302 ، 303 ، 312 ، 316 ، 348 ، 351 ، 364 ، 390 ، 394 ، 450 ، 461 ، 475 ، 483 ، 533 ، 543 ، 547 ، 559 ، 620 ، 640 ، 643 ، 646 ، 648\r\n\r\n","description":"","footnote":"","page_name":" 674 ","page_number":684},
  {"content":"\r\n\r\nمجالس المؤمنين ، 280 ، 607 ، 610\r\nمجسطى ، 87 ، 265\r\nمجلهء دانشكدهء ادبيات و علوم انسانى ، 522\r\nمجمع البحرين ، 636 ، 639 ، 650\r\nمجمع البيان ، 621\r\nمجموعهء مصنفات بابا افضل كاشانى ، 236\r\nمحبوب القلوب ، 622\r\nمخزن الاسرار ، 239\r\nمدينهء فاضله ، 251 ، 342 ، 452\r\nمسائل عشر ، 530\r\nمساكن ، 282\r\nمشكلات العلوم ، 143 ، 280\r\nمصباح الانس بين المعقول و المشهود ، 637\r\nمصباح الشريعه ، 531 ، 621\r\nمطالب عاليه ، 600\r\nمطالع الانظار ، 536\r\nمفاتيح الغيب ، 217 ، 454\r\nمقالات الاسلاميين ، 536\r\nمقدمه ، 147\r\nمقدمه‌اى بر فلسفه ، 169\r\nملل و نحل ، 14 ، 157\r\nمنتهى الارب فى لغة العرب ، 505 ، 614\r\nمنشآت قائم مقام ، 311\r\nمنطق الطير ، 183\r\nمنطق الهدايه ، 522\r\nمنظومه ، 113 ، 193 ، 660\r\nمن لا يحضره الطبيب ، 53\r\nموش و گربهء عبيد زاكانى ، 205\r\nنامهء دانشوران ، 334\r\nنجات ، 361 ، 530\r\nنجوم براى همه ، 158\r\nنسيم شمال ، 229\r\nنصاب الصبيان ، 161\r\nنصوص ، 636\r\nنفائس الفنون ، 281\r\nنفحات الانس ، 52 ، 232\r\nنقد فلسفهء داروين ، 488\r\nنهج البلاغه ، 119 ، 336 ، 566 ، 576 ، 587 ، 602 ، 609 ، 633 ، 634 ، 640 ، 643 ، 649\r\nنيرو و ماده ، 173 ، 174 ، 182\r\nوافى ، 636\r\nهدايه ، 361\r\nهياكل النور ، 615 ، 616 ، 617\r\nهياكل و تماثيل ، 617\r\nينبوع الحيوة ، 578\r\n\r\n","description":"","footnote":"","page_name":" 675 ","page_number":685},
  {"content":"\r\n\r\n\r\nفهرست موضوعى معرفت نفس\r\nشيوه نگارنده / 1\r\nپيرامون وجود و عدم / 2\r\nاقسام موجودات از جماد ، نبات ، حيوان ، انسان / 2 ، 3\r\nبرترى دانا از نادان / 3\r\nعلم موجود اشرف است / 3\r\nتميز دهنده بين موجودات كيست / 4\r\nمن كيستم ؟ / 4 و درس 7\r\nاسامى نفس / 5 و درس 22 و 74\r\nآيا موجودات واقعيت دارند ؟ / 6\r\nسوفسطايىها و عقائد آنان ، درس 3 و 4\r\nادله سوفسطايى در نفى واقعيات ، درس 3\r\nبررسى عقايد آنان ، درس 4 و جواب آنان بيان حمل اولى ذاتى و حمل شايع صناعى / 12\r\nجواب ابن سينا به سوفسطايى / 13\r\nاقوال سوفسطايىها ، درس 4\r\nواسطه‌اى بين عدم و وجود در خارج نيست ، درس 5\r\nردّ كلام قائلين به حالّ / 16\r\nوجود و ثبوت مترادفند و عدم و نفى هم مترادفند / 16\r\nحيرت و دهشت در مورد همهء موجودات عالم ، درس 6 و 13\r\nنگاه ديدهء دفعى به عالم و خروج از عادت / 19 و درس 7\r\nجزوه « من كيستم » ، درس 7\r\nهمه در حركتند ، چرا در حركتند ؟ ، درس 7\r\nگفتگو با درخت به / 21 - 23\r\nگفتگو با درخت پرتقال / 23\r\nقصيده اطواريه / 26\r\nپيوستگى اشياء ، درس 8 و 9\r\nاصول از 1 الى 8 ، 10\r\nهدف‌دار بودن موجودات ، درس / 10\r\nخستگى استاد از عادات و رسوم عمومى مردم / 39\r\nنصايح استاد به شاگردان / 39 ، 55\r\nاصل نهم ، درس 11\r\n\r\n","description":"","footnote":"","page_name":" 676 ","page_number":686},
  {"content":"\r\n\r\nپيرامون حركت و متحرك ، درس 11\r\nحركت استكمالى در ناقص‌ها ، درس 11\r\nاصل 10 الى 12 / 41\r\nحركت فرع بر احتياج است ، درس 12\r\nمخرج در حركت كيست ؟ / 43 و درس 19\r\nناقص و تام و اتم موجودات به قياس است ، درس 12 و 13\r\nهيچ موجودى ناقص نيست ، درس 13\r\nهر چيزى در حدّ خود كامل است ، درس 13\r\nهر چيزى به بهترين وجه ساخته شده است ، درس 13\r\nبرنامهء تفكر در عالم و آدم / 47 و درس 27\r\nعالم يعنى علم انباشته روى هم / 46\r\nپيرامون خير و شرّ ، درس 14 الى درس 17\r\nپيرامون زكام و سرماخوردگى / 53\r\nهر چيزى در حدّ خود نه ناقص است و نه شرّ ، درس 16\r\nادامه بحث حركت ، درس 18\r\nامور آنى الوجود و تدريجى الوجود ، درس 18 و ص 60\r\nموضوع حركت / 60\r\nمعناى عام و خام حركت / 61\r\nمعناى حركت خاص / 61\r\nهمه بركات از حركت است / 62 و درس 19 الى 21\r\nنفس غير از بدن است / 75 - 74\r\nدليل تجربى ابن سينا بر اين كه نفس غير از بدن است ، درس 22\r\nنحوه ارتباط نفس و بدن ، درس 23 ، 25 ، 26 و 27\r\nدانش‌پژوه به شش چيز نياز دارد / 83\r\nاصول از 1 الى 23 ، 24\r\nلفظ فلك و افلاك مجسمه / 87\r\nاسم‌گذارى براى گوهر انسان به لفظ « نفس » ، درس 24\r\nپيرامون لفظ « نفس » 88 و اسامى ديگر آن\r\nهويت و شخصيت واحدهء انسان ، درس 25\r\nاحوال نفس ، درس 26\r\nبدن مرتبهء نازله نفس است / 93 و درس 27\r\nاصل 24 و 25 در مورد نفس و بدن ، درس 27\r\nپيرامون قواى نفس ، درس 27 و 28\r\nقوه مصوره / 100 و 101 و درس 29\r\nقوه غاذيه / 100\r\nقوه ناميه / 100\r\nقوه جاذبه / 101\r\nقوه هاضمه / 101\r\nقوه ماسلكه / 101\r\nقوه مولده / 101\r\nقوه دافعه / 101\r\n\r\n","description":"","footnote":"","page_name":" 677 ","page_number":687},
  {"content":"\r\n\r\nهمه قواى نفس شئون اويند / 101 و درس 29 و 30\r\nقوه مصوره از خوادم قوه مولده است ، درس 29\r\nآيا قوه مصوره بسيط است يا مركب / 103\r\nالنفس فى وحدتها كل القوى / 104\r\nمخرج نفس از نقص به كمال و اوصاف او / 106 و 109 و درس 33 ، 36 و 37\r\nمعطى شى واجد آن است / 106\r\nمعلّم حقيقى نفس كيست ؟ / 106\r\nآموزگار و كتاب معداتند ، اصل 22 و ص 107\r\nاصل 26 الى اصل 33 / 108\r\nطلب مجهول مطلق محال است ، درس 31 و 32\r\nمعدن علم كجاست / 111\r\nعلم اجمالى و تفصيلى ، درس 32\r\nمعناى « فكر » اصطلاح منطق / 113\r\nپيرامون اشارات ابن سينا / 114\r\nامور غريبه صادر از انسان / 113 و 114\r\nعلم و ظرف آن و دهنده آن چگونه موجودىاند ؟ ، درس 33 ، 35 و 36\r\nبيان ظرف علم از نهج البلاغه / 119\r\nغذاى جسم و غذاى جان / 120\r\nسنخيت بين ظرف و غذا ، درس 33 و 34\r\nسنخيت بين علم و ظرف آن ، درس 34 و 35\r\nراههاى تحصيل علم / 121\r\nعلوم كلى مرسل و تجرد آن از ماده و احكام ماده ، درس 34\r\nتعريف علم و كيفيت حصول آن / 123\r\nاصل 34 الى 38 / 123\r\nكدام عضو بدن جاى علم است ؟ / 124\r\nظرف علم چگونه است ؟ ، درس 35\r\nارزش دانش / 126\r\nپيرامون ماده و عالم ماده ، درس 36 ، 37 ، 38\r\nوعاى علم موجودى مجرد است ، درس 35 و 36\r\nمعطى علم موجود مجرد است / 128\r\nاصل 39 و 40 ، درس 37\r\nموجود مادى و مجرد / 130\r\nموجود مادى چگونه است / 130\r\nمادهء اوّل و ثانى ، درس 37\r\nاسامى ماده از عنصر و . . . / 130\r\nهيولى چيست ؟ / 131\r\nشخص تن‌پرور و شخص عالم / 131\r\nامتزاج و مزاج / 132\r\nماده و صورت نوعيه / 132\r\nصورت جسميه / 132\r\nعناصر اربعه / 132\r\nاثير چيست ؟ / 132\r\n\r\n","description":"","footnote":"","page_name":" 678 ","page_number":688},
  {"content":"\r\n\r\nتعريف ماده و صورت / 133\r\nتعريف قوهء و فعل / 133\r\nماترياليست كيست ؟ / 135\r\nپيرامون اجزاى صغار صلبه ، درس 38 و 41\r\nعقايد اصحاب بخت و اتفاق ص 136 به بعد ، درس 41 ص 152 و درس 42\r\nپيرامون اتم ص 137 و ص 161 به بعد\r\nبحث تداخل در اصطلاح فلسفه / 137\r\nقول ديمقراطيس و بررسى آن ، درس / 38\r\nفرق طباع و طبيعت / 139\r\nاوصاف جواهر فرد ، درس 39\r\nاجزاى ذيمقراطيسى ، درس 38 ، 39 و 40\r\nپيرامون جزء لا يتجزا درس 38 و 39\r\nاشكال عناصر و فلك ، درس 40\r\nپيرامون خلاء و ابطال آن ، درس 40\r\nتشكّل اجسام از تأليف بسائط / 145\r\nارزش هندسه / 147\r\nشروح استاد بر كتب رياضى / 148\r\nمجسم نارى ، ارضى ، هوائى ، مائى ، سماوى / 149 و 150\r\nاقوال ماديّون ، درس 40 ، 41 و 42\r\nاوصاف مادّه درس 41\r\nفرق بين بخت مادى و بخت غير مادى ، درس 42\r\nپيرامون نه فلز و اختلاف وزن فلزات / 161\r\nبه بعد\r\nالكترونها و پروتونها در مركز اتم و در فلزات ، درس 42\r\nمنظومه شمس و اقمار آنها / 164\r\nشعراى يمانى و آفتاب / 164\r\nستارهء ولكا و آفتاب / 164\r\nپيرامون جسم و تشكيل آن از درس 38 الى درس 43\r\nاشكالات بر مادىها / 166 به بعد\r\nاصل 41 و 42 / 168\r\nداستان درخت چنار و كدو ، درس 44\r\nحيات و روح و علم و عقل در نزد ماديون / 169 به بعد\r\nمذهب مادى و اقسام آن / 170 به بعد\r\nنحوه علم به خارج چگونه است ؟ / 180\r\nاخبار به غيب چگونه است ؟ / 180\r\nدر صور علميه قوه و تغير و حركت راه ندارد ، درس 46\r\nدو برهان بر تجرد صورت علميه ، درس 46 و 47\r\nدماغ و مغز جاى علم نيست ، درس 48\r\nوزن مغز در مرد و زن / 189\r\nصورت كليه علميه را صورت معقوله گويند ، درس 49\r\nپيرامون صور كليه معقوله ، درس 49 و 50\r\n\r\n","description":"","footnote":"","page_name":" 679 ","page_number":689},
  {"content":"\r\n\r\nاقسام كلى و كلّى سعى ، درس 49\r\nپيرامون علم منطق و واضع آن / 193 به بعد\r\nارزش علم منطق / 195\r\nاصل 43 و 44 ، درس 50\r\nتعقل ، توهم و تخيّل ، درس 50\r\nپيرامون صور خياليه و تجرد آن ، درس 50\r\nپيرامون كوه دماوند / 200\r\nوعاء صور خياليه / 202\r\nسه قسم موجود واقعى از ماده محض ، صور علميهء عقليه ، صور خياليه / 203\r\nپيرامون صور خياليه ، درس 51\r\nبرزخ طولى و عرضى / 203\r\nفرق صور خياليه با صور عقليه مرسله / 204\r\nعالم ماده ، عالم خيال ، عالم عقل / 204\r\nپيرامون قوهء خيال ، درس 52 ، 59 ، 66\r\nنطفهء انسان و استعداد در آن / 206\r\nطفره مطلقا محال است / 206\r\nانسان را حدّ يقف نيست / 206\r\nخيال در انسان و حيوانات / 206\r\nتعريف قوه خيال / 207 ، درس 59 ، 66 و 69\r\nفرق قوه خيال با قوه عقل / 207\r\nاكثر مردم در حدّ خيالند / 207 و 208\r\nخيال در نزد عموم مردم / 207 و 208\r\nسير مادى ، سير مثالى و سير عقلى انسان / 208\r\nاصل 45 در خيال و تجرد آن / 209\r\nقوه خيال از شئون نفس است ، درس 53\r\nانسان يك هويت داراى شئون است / 210\r\nهمه قواى نفس شئون اويند / 211\r\nاصل 46 در اين كه نفس و مخرج موجودى وراى ماده‌اند / 213\r\nتحصيل حاصل محال است / 213\r\nهمه مردم به سوى ماوراى طبيعت در حركتند / 213\r\nماديون در جهل مركبند / 214\r\nجهل بسيط و مركب ، علم بسيط و مركب / 214\r\nصورت شيى همان ذاتيات اوست / 214\r\nصورت انسان ثابت مستكمل است / 214\r\nشيئيت شيى به صورت اوست نه به مادهء او / 214\r\nدليلى از شيخ اشراق در مغايرت نفس و بدن / 215\r\nشهادت شيخ اشراق / 215\r\nنفس در خواب با بدن مثالى كار مىكند / 215 و 234\r\nچرا بدن در خواب را مثالى گويند ؟ / 216\r\nگفتار علامه شعرانى پيرامون دليل شيخ اشراق / 217\r\nپيرامون خواب / 218 ، درس 57\r\n\r\n","description":"","footnote":"","page_name":" 680 ","page_number":690},
  {"content":"\r\n\r\nنصيحت حضرت عيسى به شاگردش / 219\r\nدليل ديگر بر تجرد نفس از طهارت الاعراق / 220\r\nپير و جوان و پند پير / 221\r\nدليل ديگر بر تجرد از طهارة الاعراق / 222\r\nتنويم مغناطيسى و خواب از يك اصل‌اند / 223\r\nتعبير و تأويل خواب يعنى چه ؟ / 223\r\nپيرامون انصراف / 224\r\nحكيم كيست ؟ / 224 و 225\r\nنحو ادراك محسوسات بوسيله حواس ، درس 58\r\nقواى نفس در ادراك مستقل نيستند / 225\r\nعلم و عقل يعنى چه ؟ / 226 و 260\r\nنفس در همه حال به خود آگاه است ، 227 و 228\r\nاتحاد علم و عالم و معلوم / 227\r\nعلم انسان ساز است / 227\r\nجبلى قوه خيال بر محاكات است ، درس 59\r\nقواى ظاهر موجب تضعيف قوه متخيله مىشوند / 228\r\nمكمل نفس همانند نفس بيدار و آگاه است / 228\r\nنفس و مخرج او حيات محض‌اند / 228\r\nاشعارى كه حكمىاند / 229\r\nمعناى ستان / 230\r\nخزانه معارف كجاست و چيست ؟ / 230\r\nمعرفت نفس كليد همه سعادت است / 231\r\nمعلم حقيقى نفس كيست ؟ / 231\r\nكلام سنايى و سعدى در بيدار و غافل بودن نفس / 232 و 233\r\nنفس و بدن مادى و مثالى آن ، درس 61\r\nمعانى صورت ، درس 62\r\nافعال عموم / 237\r\nمعناى كون و فساد / 238\r\nعالم شهادت و عامل غيبت / 238\r\nدليل ديگر بر غيب بودن نفس / 239\r\nدليل ديگر بر تجرد نفس ، درس 63\r\nموجود مجرد عقلى ، درس 64\r\nعقل كل و نفس كل / 243\r\nاطلاقات عقل / 243\r\nپيرامون خزينه علم ، درس 64 و 65\r\nپيرامون تجرد قوه خيال ، درس 66 و 67\r\nتجرد صورت خياليه / 248\r\nحاج ملا هادى و عكاس باشى / 250\r\nتجرد قواى نفس ، درس 67 و 26\r\nفرق قواى نفس با آلات قوا / 251\r\nسعادت نفس انسانى / 251\r\nقوه خيال را مصوّره هم نامند / 253\r\nنفس با تجرد برزخى هم باقى مىماند ،\r\n\r\n","description":"","footnote":"","page_name":" 681 ","page_number":691},
  {"content":"\r\n\r\nدرس 68\r\nنفس انسان هرگز زوال ندارد / 254\r\nماديون سر به آستانه طبيعت نهادند / 255\r\nپيرامون انقلاب ايران / 255\r\nماديون نفس را مادى دانند ، درس 69\r\nتمثل و تجسّم و تجسد و تعقل / 257\r\nعالم مثال مقيد و عالم مثال مطلق / 257\r\nبعد هوا بيست و يك فرسخ است / 258\r\nاختلاف منظر / 258\r\nدليل ديگر در تجرد برزخى نفس ، درس 70\r\nدليل ديگر در تجرد برزخى نفس ، درس 71\r\nماديون از گردنه در نرفتند / 263\r\nانسان به مردن متلاشى نمىشود / 263\r\nدليل ديگر بر تجرد برزخى نفس ، درس 72\r\nمدار كوكب را فلك نامند / 265\r\nدماغ مخرو شكل است / 265\r\nوضع و محاذات در اجسام است ، درس 72\r\nدر نفس و صور ادراكى او وضع و محادات نيست ، درس 72\r\nعلاقه قوه خياليه به صور خياليه / 269\r\nمدرك صور خياليه قوه خيال است / 269 و 270\r\nپيروزى انقلاب / 270 ، 271 ، 279 ، 288 و 289\r\nجمع‌بندى ادلهء تجرد نفس ، درس 73\r\nدليل ديگر بر تجرد نفس از طهارة الاعراق / 272\r\nنحوه معالجات و راههاى آن ، درس 75\r\nدليل تجرد نفس از علاقه شعرانى / 279\r\nدليل تجرد نفس از الهى قمشه‌اى ، درس 76\r\nشكل قطاع و احكام هندسى در آن / 282\r\nتقدم روح بر ماده ، درس 77 و 84\r\nماديون چه مىگويند ، درس 77\r\nدليل ديگرى از طهارة الاعراق / 288\r\nخاطره‌اى از علامه شعرانى در تعطيل نكردن درس / 290\r\nنتائج بحث تجرد برزخى نفس / 291\r\nاسناد افعال به بدن و نفس / 292\r\nدليل ديگر در اين كه نفس غير از بدن است ، درس 79\r\nاسائه ادب به بزرگان / 296\r\nمعلوم بالذات و معلوم بالعرض ، درس 80\r\nدليل ديگرى بر تجرد نفس ، درس 80\r\nخاطره‌اى از الهى طباطبايى در شيخان ، قم درس 81\r\nفهميدن حرف مردم هنر است نه ردّ كردن آن / 302\r\nنسبت روح و بدن در نزد مولوى / 303\r\nانحاء بسيط / 305\r\nنفس بسيط است ، درس 81\r\n\r\n","description":"","footnote":"","page_name":" 682 ","page_number":692},
  {"content":"\r\n\r\nتعريف جسم / 306\r\nنفس حامل بدن است نه بدن حامل نفس ، درس 82\r\nانسان درختى باژگون است / 310\r\nفرق انسان و حيوان و نبات / 310\r\nادب نمودن انسان و حيوان و نبات / 311\r\nدليل ديگر بر تجرد نفس ، درس 83\r\nمحسوسات بالذات و بالعرض ، درس 84\r\nپيرامون نطفه ، درس 76 و ص 318\r\nعلم النفس و ارزش آن ، درس 85\r\nاز اصل 47 تا 65 ، درس 85\r\nفرق مصداق و مصدوق ، درس 86\r\nارزش علم ، درس 87\r\nماده در طبيعت خود سيال است ، درس 87\r\nسخنى با مادى / 328 ، درس 88\r\nگل عاشقان يا زرين گياه / 328\r\nاوصاف مكمل و مخرج نفس / 329\r\nنفس يكى از طرق اثبات واجب الوجودات / 330\r\nفلسفه دكارت / 331 ، درس 93 ، 94 و 95\r\nحواس تور شكار نفس‌اند ، درس 89\r\nاز سير در طبيعت سفر به ماوراى طبيعت پيش مىآيد / 335\r\nكائنات جو / 336\r\nچرا بحث نفس در طبيعيات مىآيد / 337\r\nعقل و نفس و عقل كل و نفس كل / 337\r\nدليل ديگرى بر استقلال نفس / 338\r\nاثبات نفس از دليل تجربى شيخ ابن سينا / 339\r\nمعناى اشاره و تنبيه در اشارات ابن سينا / 339\r\nعنوان نفس بودن نفس ، درس 89 و 90\r\nنفس به ذات خود مدرك ذات خود است ، درس 89 و 90\r\nپيرامون مخرج نفس / 341\r\nهر موجودى كه مادى نيست عقل و عاقل و معقول است ، درس 90\r\nنحوه اثبات نفس ، درس 91\r\nبرهان لمّ و انّ / 344\r\nپيرامون الفاظ و معانى ، درس 92 ، ص 369\r\nاطلاقات الفاظ ، درس 92\r\nاجزاى فلسفه / 353\r\nپيرامون كلمهء صوفيه / 358\r\nاصحاب صفه در عصر نبى صلّى اللّه عليه و إله / 359\r\nفيلسوف كامل امام است / 360\r\nپيرامون فلسفه و ريشه و تنه و شاخهء آن / 360\r\nرؤوس فضايل انسانى / 360\r\nنحوه طبيعيات و الهيات فلسفه ، درس 94\r\nاز اصل 66 الى 69 / 369\r\nحيات در نفس و بدن / 370\r\n\r\n","description":"","footnote":"","page_name":" 683 ","page_number":693},
  {"content":"\r\n\r\nفلسفه سقرط / 371\r\nاهتمام به معرفت نفس از سقرط و افلاطون ، درس 97\r\nپيرامون حيات ، درس 97 و 98\r\nحيات ذاتى و عرضى ، درس 97\r\nوالد ، والده ، ولد / 337\r\nنسبت نفس با بدن ، درس 98\r\nتركيب ميكانيكى و اركانيكى / 380\r\nجسم آلى چيست ؟ / 380\r\nاقوال در نفس ، درس 98\r\nتعريف نفس از نظر طباع و تعليم ، درس 98 و 99\r\nتعريف عقل / 384\r\nمبدأ حيات چيست ؟ / 385\r\nدستور العمل در سير عملى / 385\r\nذكر « يا حىّ يا قيّوم » / 385\r\nكمال اوّل و ثانى / 386\r\nجسم طبيعى و تعليمى / 387 و 388\r\nاطلاقات جسم طبيعى / 389\r\nنحوه تكون صور برزخى / 391\r\nتعريف نفس جامع همه نفوس / 391\r\nنفوس ارضيه و سماويه / 392\r\nبحث نفس در حكمت متعاليه / 393\r\nنفس انسانى را حدّ يقف نيست ، درس 100 و 101\r\nفوق تجرد نفس انسانى ، درس 100\r\nتشكيك در ماهيت / 396\r\nعلم و عمل انسان سازند / 397\r\nپيرامون عالم خلق / 397 و 398\r\nفوق تجرد بودن نفس ناطقه ، درس 101 تا درس 104\r\nمركبات صناعى و طبيعى / 399\r\nمركّب و نحوه تشكيل آن / 399\r\nادامه بحث تعريف از ارسطو ، درس 101\r\nدر اثبات نفس / 400\r\nتولد مركبات از عناصر و اركان / 401\r\nكمال اوّل و كمال ثانى / 401\r\nآيا همه كمالات ثانى عرض‌اند ؟ / 402\r\nعرض بودن كمال ثانى با جوهريت علم چگونه جمع مىشوند ؟ / 402\r\nخواجه طوسى به مذهب مشاء اشارات را شرح كرد / 403\r\nفرق بين مثل و مثال / 403\r\nنحوه حدوث نفس از نطفه / 404\r\nاشتداد جوهرى نفس از نطفه تا صورت انسانى / 404 ، درس 104\r\nاولين صورتى كه مادهء نطفه تعلق مىگيرد صورت طبيعيه است / 404\r\nارواحى كه در انسان است / 404 تا 405\r\nبحث مزاجها و صورتها / 406\r\n\r\n","description":"","footnote":"","page_name":" 684 ","page_number":694},
  {"content":"\r\n\r\nقوهء در ماده نطفه كه نفس مىشود / 406\r\nنفس و مراتب قواى آن / 407\r\nمزاج و حافظ و جامع آن / 406\r\nجسمانية الحدوث در نظر خواجه طوسى / 407\r\nجسمانية الحدوث و روحانية البقاء / 408\r\nافعال نفس نباتى و حيوانى و انسانى / 408\r\nعقل عملى و نظرى نفس ، 408 و 409\r\nعقل هيولانى ، عقل بالملكة ، عقل بالفعل و عقل بالمستفاد بودن نفس ، 409 تا 449\r\nتفاوت مراتب نفوس / 410\r\nنفس را نور اسفهبد و بدن را صيصيه ناميدند / 411\r\nپيرامون عقل فعال / 411\r\nسبحان الله كه جسم جامد با حركت جوهرى به عقل فعال مىرسد ! / 411 ، 412\r\nكارخانه هستى كارخانه آدم سازى است / 412\r\nاتحاد نفس با عقل فعال / 412\r\nشأن نفس در ادراك موجودات / 413\r\nعلم ، تشريح‌دار وجود است / 414 و 430\r\nموجودات شأنيت معقول انسان شدن را دارند / 414\r\nانسان را وحدت حقّه ظليه است نه وحدت عددى / 414\r\nدار آخرت عين حيات است / 415\r\nموت و خواب بر نفس عارض نمىشود / 415\r\nجسم آلى جسم زنده است / 415\r\nطفره مطلقا محال است / 415\r\nاز اصل 70 تا اصل 76 / 415\r\nچرا بحث نفس را در فلسفه در طبيعيات آوردند / 416\r\nانسان موجود ممتد از طبيعت تا مجرد است / 416\r\nچرا نفس را نفس گويند / 416\r\nپيرامون مفارقات / 417\r\nاطلاقات لفظ بسيط / 417\r\nتقسيم جوهر / 418\r\nمعانى « امكان » / 418\r\nمعناى حقيقى مرگ / 420\r\nمفارقات را مرگ نيست / 420\r\nفرد حقيقى خداست / 420\r\nپيرامون مفارقات ، درس 104 و 105\r\nعقل بىنفس و نفس بىعقل نمىشود / 422\r\nفرق عقل و نفس در تعلق به ماده / 422\r\nيكى از معانى من عرف نفسه فقد عرف ربه / 422\r\nبرهان بر اثبات عقول فعّاليه ، / 422 الى 425\r\nپيرامون فارابى و فلسفه او ، و تأثر ابن سينا از\r\n\r\n","description":"","footnote":"","page_name":" 685 ","page_number":695},
  {"content":"\r\n\r\nفلسفه فارابى ، درس 106\r\nاوصاف علم / 426 و 504\r\nپيرامون اثبات نفس و مفارق بون و سعادت ابدى آن از فارابى ، درس 106\r\nاسامى نفس از قوه ، صورت و كمال / 428\r\nمعانى قوه / 428\r\nقيام صور علميه به نفس / 429\r\nچند نكتهء در باب نفس / 429\r\nحدّ بلوغ انسانى / 430\r\nبراهين مفارق بودن نفس انسانى ، درس 107 ، 108 و 109\r\nاز عالم عالم مىرويد / 430\r\nعالم علم انباشته روى هم / 430\r\nنظر در آينه صورت انسان و در دفتر حكماء حقيقت و باطل انسان را نشان مىدهد / 430\r\nعالم كارخانه انسان سازى است اكثر بزرگسالان عصر ما به حد بلوغ انسانى نرسيده‌اند / 430\r\nپيرامون صور معقوله ، درس 107\r\nاقسام تقابل / 435\r\nتضاد حقيقى و مشهورى / 436\r\nمعناى ملكه و ملائكه / 437\r\nپيرامون ملائكه / 437\r\nنحوه عروض كثرت در مجرد از ناحيهء ماده / 440\r\nكيفر سوء ظن به بزرگان دين / 441\r\nمراد از قدم نفس از افلاطون / 442\r\nبراهين سعادت نفس از فارابى ، درس 110\r\nپيرامون سعادت انسان ، درس 110 ، 111 و 112\r\nاتحاد عاقل به معقوله / 449 و 453\r\nعلم و عمل / 450\r\nمعناى صمد و اجوف / 451\r\nملائكه صمدند / 451\r\nاتصال به عقل فعّال / 451\r\nعقل هيولانى و قدسى ، درس 111 و 112\r\nعقل هيولانى عقل منفعل است / 452\r\nعقل بالمستفاد و عقل فعال / 453\r\nنفس مكتفى و غير مكتفى / 454\r\nانسان كامل صاحب روح قدسى / 454\r\nانسان از دامن طبيعت مىرويد و عالم عقلى مضاهى عالم عينى مىشود / 457 و 456\r\nپيرامون علم و علماء / 457\r\nتجرد و بقاى نفس از علامه شعرانى ، درس 113\r\nمباحث منطقى ، درس 113\r\nتقسيم علم به تصور و تصديقى / 459\r\nتقسيم تصور و تصديق به ضرورى و كسبى / 459\r\nاقسام حجت از تمثيل ، استقراء ، قياس ،\r\n\r\n","description":"","footnote":"","page_name":" 686 ","page_number":696},
  {"content":"\r\n\r\nتعريف قياس / 459 ، درس 120\r\nپيرامون مقدمتين قياس / 459 و 460\r\nنظر اشاعره و معتزله در مورد حصول نتيجه از قياس / 460\r\nنظر حكماى متأله در اين كه مقدمتين علت معدّه براى حصول نتيجه‌اند / 461 ، درس 114\r\nعلت اصلى صور علميه در قياس كيست ؟\r\n/ 462 - 461\r\nمشرب امر بين الامرين / 463\r\nعلل اربع از مادى ، صورى ، فاعلى ، غايى ، درس 114\r\nنظر ملاصدرا در مورد حصول نتيجه در قياس / 465\r\nقياس مادى و صورى ، درس 115\r\nتقسيم قياس به اقترانى و اقسام و شرطى ، و اقسام آن ، درس 115\r\nاشكال اربعه و صناعات خمس / 115\r\nبيان و تعريف صناعات خمس / 467\r\nمقدمات شش‌گانه برهان / 470\r\nمقدمات هشت‌گانه ديگر صنايع / 471\r\nدر مورد وهميّات و قوهء وهم / 472\r\nانسان در ادراك حقايق خواهان برهان است / 473\r\nپيرامون صنعت برهان و ارزش آن / 473\r\nمعلمان واقعى بشر از راه برهان تلقين به نفوس مستعده كنند / 474\r\nبرهان اسم حق و يقين مىآورد / 474\r\nصنعت خطابه و اقناعيات / 474\r\nمغالطه و جدل غير احسن و صناعت شعرى از معلمان حقيقى دور است / 474\r\nپيرامون اشكال اربعه و شرائط آن ، درس 117 ، 118\r\nپيرامون حدّ اوسط در قياس / 476\r\nپيرامون صورت فعليه كليه / 477\r\nصغرى و كبرى و حد اوسط / 478\r\nترتيب اشكال اربعه / 478 الى 480\r\nنحوه انتاج شكل اوّل / 480\r\nشرائط خاص شكل اوّل / 481\r\nحرف ابو سعيد ابو الخير در مورد شكل اوّل ، درس 118\r\nحرف مولوى در مورد برهان و جواب آن / 483\r\nشعرى و مغالطى از حيز اعتبار خارجند / 485\r\nجدل براى اسكات و تبكيت و تسليم خصم / 485\r\nخطابه در ارضاع نفوس سليمه / 485\r\nنحوه ادراك بسائط چگونه است ؟ / 486\r\nعقد الوضع و عقد الحمل / 486 و 494\r\n\r\n","description":"","footnote":"","page_name":" 687 ","page_number":697},
  {"content":"\r\n\r\nنتيجه تابع اخس مقدمتين است / 487\r\nمحصورات اربع / 488\r\nضروب منتج شكل اوّل / 489\r\nقضيه حمليه و شرطيه / 490\r\nتقسيم حمليه به شخصيه و طبيعيه و محصوره و مهمله / 490\r\nمحصوره بر چهار قسم است / 490\r\n( موجبه كليه ، جزئيه ، سالبهء كليه و جزييه ) معتبر در علوم محصورات اربع است / 491\r\nادامهء بحث شرائط انتاج شكل اوّل / 493\r\nنزاع ابن سينا و فارابى در عقد الوضع / 495\r\nنظر آخوند ملا محمد آملى / 495\r\nنظر استاد در مورد منتفى بودن نزاع / 497\r\nشرائط انتاج شكل دوم ، درس 121 الى 124\r\nضروب منتجه شكل ثانى / 499\r\nحق و ميزان / 500\r\nميزان بودن علم منطق / 501\r\nارزش علم منطق / 501 و 517\r\nموضوع و غايت علم منطق / 501\r\nوجه حاجت به علم منطق / 502\r\nمنطق صورى و مادى ، درس 122\r\nشرائط علم و عالم ، 504 ، 505 و 506\r\nفرق محقق با مقلد / 505\r\nروش تحصيل در علوم / 507\r\nپيرامون بحث تناقض / 508\r\nشرائط هشت‌گانه تناقض / 509\r\nعكس مستوى در موجبه و سالبه / 511\r\nعكس نقيض در موجبه و سالبه / 512\r\nصحت انتاج از راه عكس نقيض / 514\r\nقياس مستقيم و خلف / 515\r\nپيرامون شكل سوم و شرائط انتاج آن ، درس 125 و 126\r\nضروب منتجه شكل سوم / 518\r\nنتائج شكل سوم هميشه جزئى است / 525\r\nادراك فوق طور عقل / 527\r\nتعليم در انسان و انباء در ملك / 527\r\nهمه چيز از ازواج است / 527\r\nنكاح سارى / 537\r\nنفس صور علميه چگونه از موجود عقلى استفاده مىكند / 528\r\nمعلمان حقيقى بشر كيانند ؟ / 528\r\nمطالعه آفاق و انفس / 528\r\nمطالعه در اطوار وجودى انسان / 529\r\nانسان همواره از صورتى به صورتى در انتقال است / 529\r\nتعريف عالم علوى / 529\r\nتزكيه نفس به علم و عمل / 529\r\nاز معانى « من عرف نفسه فقد عرف ربّه » / 530\r\nسيره پيغمبر به بيان ابن سينا / 530\r\n\r\n","description":"","footnote":"","page_name":" 688 ","page_number":698},
  {"content":"\r\n\r\nارزش معرفت نفس / 530 ، درس 128\r\nترغيب به معرفت نفس از امامان / 531\r\nكتب عارفان در معرفت نفس / 531\r\nعلم كالبد شناسى ( تشريح ) در طب مادى و روحانى ، درس 128\r\nگردنهء معرفت نفس / 532\r\nكسانى كه در اين گردنه ماندند / 532\r\nآراء و مذاهب در حقيقت نفس ، درس 128 ، 129 ، 130 الى 146 به بعد\r\nتعريف حقيقى نفس / 535\r\nروح بخارى و روح انسانى / 536 و 542\r\nتعريف روح بخارى ، درس 129\r\nتشريح اعضاى انسان در كتب تشريح / 539\r\nقلب مبدأ قوه حيوانى ، دماغ مبدأ حس و حركت ، كبد مبدأ قوه تغذيه / 539\r\nقواى طبيعى ، حيوانى ، نفسانى / 539\r\nارواح سه گانه از روح طبيعى و حيوانى و نفسانى ، / 539 و 540\r\nاقسام اعضاى غير رئيسه / 540\r\nارواح در اصطلاح طب ، درس 129\r\nبيان روح انسانى / 129\r\nبيان ارواح در روايات ، درس 130\r\nسفراى الهى معارف را به فراخور استعداد مخاطبين بيان مىكنند / 543\r\nنسبت روح و جسد / 544 ، درس 131\r\nروايات براى بيان تجرد و بقاى روح انسانى / 547\r\nقلع باب خيبر به قوه روحانى / 547\r\nتحقيقى در لفظ و معنى / 544 به بعد و ص 548\r\nاحاطه روح بر بدن / 549\r\nمعنى « كلّه » / 549\r\nبيان فيلسوف عربى در باب ارزش معرفت نفس ، درس 132 و 133\r\nتعريف فلسفه / 550 ، درس 133\r\nانسان كامل فيلسوف كامل على الاطلاق است / 551\r\nمعناى « ذوق » / 552 و 562\r\nدارايى غير از دانايى است / 552\r\nانسان در اينجا نوع ولى در آخرت جنس و در تحت آن انواعى است / 554\r\nانسان مكيال و ميزان هر چيزى ، درس 133 - 136\r\nسه امر در واحد مكيال معتبر است / 555\r\nمحسوس بودن يعنى چه ؟ / 556\r\nمعلوم بالذات و بالعرض / 557\r\nپيرامون علم و عقل / 558 و 559\r\nمعلوم بالعرض و بالذات / 560\r\nحيوانات و تدبّر در آنها / 564\r\nخاصيت سنگ عقاب / 565\r\n\r\n","description":"","footnote":"","page_name":" 689 ","page_number":699},
  {"content":"\r\n\r\nخفاش و الماس / 565\r\nسنگ در نيش / 565\r\nپيرامون وهم و عقل / 566\r\nرئيس قواى حيوان وهم و رئيس قواى انسان عقل / 8 - 567\r\nخليفة الله شدن انسان / 569\r\nانسان مكيال كامل كلّ است / 570\r\nآيا انسان جامعه ساز است يا جامعه انسان ساز ؟ / 571\r\nانسان ميزان تأسيس مدينه فاضله است / 571\r\nانسان صاحب روح قدس ميزان همه است / 571\r\nمدينه فاضله اجتماع چگونه است / 571\r\nانسان كامل واسطه بين حق و خلق است / 572\r\nمعناى « نطق و ناطقه » و مبدأ آن / 573\r\nعشق سارى در همه / 573\r\nنفس ناطقه در حيوانات و جماد / 574\r\nروايات در معرفت نفس / 576\r\nجام‌جم نفس ناطقه است / 577\r\nذكر و فكر ( زبان و سرّ ) / 578\r\nبركات سجّاده / 578\r\nپنج حس و معنى « پنجره » / 581\r\nحواس ظاهر و باطن تور شكارند / 581\r\nانسان باب الابواب است / 582\r\nنسبت تن با جان / 582\r\nشكارهاى نفس سعيد وشقى / 583\r\nعلم و عمل انسان سازند / 583\r\nنحوهء تعلق نفس به بدن و با اشياى خارج ، درس 139\r\nاطلاق لفظ جسد / 585\r\nبدنهاى مثالى و ارواح متجسده / 585\r\nپيرامون بدن عنصرى و مثال ، درس 139\r\nاستكمال نفس به بدن / 586\r\nپيرامون صحيفه سجاديه ، درس 140\r\nادامه بحث نفس و بدن و نحوه تعلق آن ، درس 140 ، 141\r\nكيفيت قبض ملك الموت ، 589 و 597\r\nمتكلمينى كه از اهل بيت فاصله گرفتند چه بلاها بر سر دين آوردند / 590\r\nصحت اتصاف عرض به عرض / 590\r\nپيرامون قوه مصوره / 592 الى 594\r\nپيرامون مرگ و كيفيت آن / 595\r\nبحث ابدان كه در طول همند ، درس 139\r\nالى درس 14\r\nمعناى « بالعدل قامت السموات و الارض » / 598\r\nاطلاق روح بر جسم بخارى / 599 و 600\r\nاقوال علماء در روح / 599\r\nيكى ديگر از معانى « من عرف نفسه فقد\r\n\r\n","description":"","footnote":"","page_name":" 690 ","page_number":700},
  {"content":"\r\n\r\nعرف ربه » / 601\r\nمعرفت فكرى و معرفت شهودى / 602\r\nروايات در ترغيب به معرفت نفس / 602 الى 604\r\nبا معرفت فكرى به معرفت نفس نمىشود رسيد / 602 الى 604\r\nارواح مؤمنين در مفارقت از اجساد / 606 و 609\r\nهر حىّ فعّال محدث ، جوهر بسيط است / 607\r\nحيات ذاتى نفس و حيات بالعرض بدن درس / 144\r\nشهداء ازنده‌اند يعنى چه ؟ / 610\r\nكلام بيضاوى پيرامون آيهء شهداى بدر / 611 و 618\r\nانسان را حىّ بن يقظان نامند / 612\r\nعقل كلى و نفس كل والدين انسانند / 612\r\nادامه بررسى اقوال علماء در نفس / 612\r\nصحابه پيامبر كيست و تعداد آن / 613\r\nلذت و ألم / 613\r\nانسان غير از اين هيكل است ، درس 144 ، 145\r\nمعناى لفظ هيكل و ارباب انواع و مثل افلاطونى / 614 الى 617\r\nهيكل حضرت سليمان ، هيكل زر و بابل ، هيكل هيروديس / 615\r\nهياكل نور / 615 و 616\r\nعلوم خمسهء محتجه / 617\r\nعذاب قبر و تكامل برزخى / 618\r\nپيرامون هياكل و مجسمه‌ها / 619\r\nعلم النفس بر هر كسى فريضه است ، درس 146\r\nحكماى خمسه معروف به اساطين حكمت / 621\r\nپيرامون پاك و پاكيزگى انسان / 622\r\nدانش نفس / 622\r\nمراتب قواى عملى در انسان از تجليه ، تخليه ، تحليه ، فناء ، درس 146\r\nدرجات فنا از محو ، طمس ، محق / 625\r\nقصيدهء عينيه ابن سينا در نفس ، درس 147\r\nشرح قصيدهء يائيه مير فندرسكى ، درس 147 ، ص 627 تا آخر كتاب\r\nمعانى و اطلاقات لفظ صورت ، / 628 و 630\r\nعالم ادنى ظل عالم اعلى / 628\r\nمماثلت بين قضا و قدر / 628\r\nمعناى جامع همه معانى صور / 630\r\nصورت حقيقى هر شيى همان حقيقت و وجود اوست / 631\r\nاولين مخلوق عقل است 631 ، 635\r\nچون طفره محال است هر شيى تا به كمالات\r\n\r\n","description":"","footnote":"","page_name":" 691 ","page_number":701},
  {"content":"\r\n\r\nمادون نرسد به ما فوق نمىرسد / 631\r\nمعناى حقيقت و رقيقت / 631\r\nنفس صورت همه قوا و اعضاء است / 632\r\nنفس و قوا و شئون آن يك هويت‌اند / 632\r\nاطوار وجودى نفس / 632\r\nآداب بيت الخلاء / 633\r\nقوه دافعه در نفس شأن اوست / 633\r\nروايات باب توحيد صمدى / 633 و 634\r\nصادر اوّل و اسامى آن / 636\r\nفرق صادر اوّل و عقل اوّل ( خلق اولى ) / 636\r\nمعناى خلق / 636\r\nسنخيت بين اصل و فرع / 638\r\nصورت زيرين و صورت بالا ، درس 147 به بعد\r\nالقاى اصول و استخراج فروع در علوم ، درس 149\r\nدر خواب و تعبير آن ، حرف از اصل و فرع است / 639\r\nظاهر و باطن به مثال هم‌اند / 640\r\nفرق مثال و مثل / 640\r\nارجاء فروع به اصول در علوم و در خوابها ، درس 149\r\nروايات باب معراجيه در سفر ملكوتيه / 641\r\nابيات مولوى پيرامون مرگ / 644 ، درس 150\r\nاعمال هر كس همرنگ اوست / 645 به بعد\r\nحيوانات صور و مثل اعمال شمايند / 646\r\nملكات ارواحند و صور اجساد / 645\r\nپيرامون تجسم اعمال و حشر اعمال ، درس 150\r\nپيرامون جزا و عمل / 648\r\nسفر از ظاهر به باطن ، درس 149 و 150\r\nفناى دانى در عالى / 649\r\nانسان طبيعى ، نفسى ، عقلى / 650\r\nنفس رحمانى و تعينات آن / 651\r\nحروف عاليات / 652\r\nحروف مدادى و كتبى / 652\r\nحروف مقطعه قرآنى / 652\r\nحروف عينى و كتبى / 652\r\nفارابى و ابن سينا ، درس 151\r\nمحاكات بين اصل و فرع / 653\r\nجمع بين رأيين فارابى / 654\r\nمثل افلاطون و اصرار او ، درس 151\r\nلزوم بحث مثل از چند جهت / 655\r\nادامه بحث مثل ، درس 152 و 153\r\nعقول عرضيه و متكافئه ، درس 153\r\nارباب انواع ، درس 153\r\nمعناى اسم در اصطلاح عرفان / 661 به بعد\r\nاسم عينى تكوينى و اسم اسم / 663\r\n\r\n","description":"","footnote":"","page_name":" 692 ","page_number":702},
  {"content":"\r\n\r\nاز همين ناشر منتشر گرديده است\r\nتمهيد القواعد\r\nكتاب التمهيد\r\nفى شرح قواعد التوحيد\r\nلصائن الدين على التركه\r\nصححه وعلق عليه\r\nالاستاد العارف العلامة\r\nحسن زاده آملى\r\n\r\n","description":"","footnote":"","page_name":" 693 ","page_number":703},
  {"content":"\r\n . \r\n\r\n","description":"","footnote":"","page_name":" 694 ","page_number":704}
  ]