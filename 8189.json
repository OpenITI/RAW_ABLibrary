[
  {"content":"\r\n\r\nانتشارات توس\r\n\" 403 \"\r\nسفرنامهء شاردن\r\n- متن كامل -\r\nجلد دوم\r\nترجمهء\r\nاقبال يغمايى\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nسفرنامه شواليه شاردن\r\nترجمهء اقبال يغمائى\r\nحروفچينى گيتى خودكار - رضا -\r\nصفحه آرا : محمد اشرف\r\nليتوگرافى قاسملو\r\nچاپ اول ، 1372\r\nتيراژ : 2200 نسخه\r\nچاپخانهء حيدرى\r\nناشر : انتشارات توس ، تهران ، تلفن : 6461007\r\nشابك 2 - 5 - 402 - 315 - 964 ( جلد دوم )\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\n\r\n[ جلد دوم 
  ]\r\n\r\nفهرست مطالب جلد دوم :\r\nدنباله از پاريس تا تبريز ، قم ، كاشان و رى 465\r\nشرح و وصف كليات ايران 684\r\nآب و هواى ايران 692\r\nدرختان ، رستنىها ، داروهاى گياهى 703\r\nميوه‌هاى ايران 720\r\nگلهاى ايران 727\r\nفلزات و كانىها 731\r\nجانوران وحشى و اهلى 738\r\nپرندگان اهلى و وحشى و شكارى 748\r\nماهىهاى ايران 758\r\nطبايع ، خلق و خو و عادات ايرانيان 760\r\nورزش‌ها و بازىهاى ايرانيان 780\r\nپوشاك و اثاثهء ايرانيان 799\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nوسائل تجمّل ايرانيان 815\r\nتغذيه و خوراك ايرانيان 819\r\nنوشيدنىهاى دلپذير و نوشابه‌هاى تند 845\r\nهنر و پيشه و صنايع ايرانيان 855\r\nصنعت‌هاى كارخانه‌اى 895\r\nبازرگانى ايرانيان 899\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nمىكند . همهء مردم از عالى تا دانى اين رسوم را كاملا رعايت مىكنند و به جا مىآورند ، امّا هيچ كس علّت و فايدهء آن را نمىداند ، و اگر يكى انگيزه‌اش را بپرسد در جواب مىگويند : چيز مهمّى نيست ، رسم و عادت است !\r\nروزى كه من در ييلاق حاكم ايروان بودم چاپارى از اصفهان رسيد و پاسخ شاهنشاه را دربارهء قروض اسقف اعظم ايروان آورد . اطلاع يافتم كه فرمان شاه چنين بود : وزيران بر اين اعتقاد بودند كه قروض اسقف بايد از محلّ فروش تزيينات و نفايس كليساى اوچميازين تأمين شود ، و اين تصميم مورد تأييد قرار گرفت ؛ ولى ارمنيان مقيم اصفهان به عرض رساندند كه اوّلا درآمد فروش عتيقه‌هاى كليسا كفايت قرضهاى اسقف را نمىكند ؛ افزون بر اين اگر اين نفايس فروخته شود به مقدار زياد از اعتبار و مقام كليسا كاسته مىگردد ، و از آن پس جهانگردان كمتر به تماشاى آن مىآيند و از نذورات و صدقات مسيحيان مشرق زمين به مقدار زياد كم مىشود . به همين سبب شاهنشاه مقرر فرمودند مبلغ لازم براى پرداخت قرض بطريق از ساكنان همهء ديه‌هاى ارمنىنشين گرفته شود و به مأموران گمرك قسطنطنيه داده شود زيرا رضايت خاطر آنان اهميّت بسيار دارد .\r\nبطريق ايروان از رسيدن اين خبر خوش بسيار شادمان شد و به مژدگانى تحفه‌اى تقديم چاپار كرد . امّا همهء افراد صاحب‌نظر و شريف شهر از اين بيداد كه به جبران جاه‌جوييها و هوسناكيهاى اسقف اعظم بر گروهى مردم مستمند و فقير و بينوا و بىگناه مىرفت سخت ناراحت شدند و بدين فرمان دور از انصاف به نظر اعتراض و خشم و نفرت نگريستند .\r\nروز هشتم يك ساعت پيش از برآمدن آفتاب از ايروان راه افتادم ، و چهار فرسنگ از راهى كه ميان تپّه‌ها و ماهورها مىگذشت پيش رفتم . در دو طرف مسير آباديها و ديه‌هاى زياد ديده مىشد . در پايان سفر آن روز در قريهء بزرگى به نام دون  ( daivin )  فرود آمديم .\r\nروز نهم در سرزمينى هموار و مسطح و بسيار حاصلخيز كه دورش را كوه فراگرفته بود و يكى از آنها كه در سمت راه بود كوه نوح ناميده مىشد مقدار پنج فرسنگ در جهت جنوب غربى پيش رفتيم و شب هنگام در ديهى به نام كنر  ) Kainer (  منزل كرديم .\r\nروز دهم در همان مسير مقدار هشت فرسنگ پيش رفتيم ، ميان راه ، در طرف\r\n\r\n","description":"","footnote":"","page_name":" 465 ","page_number":5},
  {"content":"\r\n\r\nمشرق قصبه‌اى بود به نام سدارك  ) Sedarec (  ، اين قصبه مركز سرزمينى از ارمنستان بود كه شارور  ) Charour (  ناميده مىشد و حاكم آن منطقه در اين قصبه مىزيست . آن شب در كاروانسرايى نزديك آبادى نوراچين  ) Nouratchin (  گذرانديم . بد آرام جايى بود ، و آن شب به سختى و ناراحتى به روز آورديم .\r\nروز يازدهم فقط چهار فرسنگ در همين مسير جلو رفتيم . راه از ميان دشتى سرسبز و خرّم كه جا به جاى آن پست و بلند بود ، مىگذشت . ضمن طىّ طريق از رودى به نام آرپاسويى كه سراسر زمينهاى اطراف را مشروب مىكرد گذشتيم . اين رودخانه حدّ آن قسمت ارمنستان را كه مركزش ايروان است با قسمت ديگرى كه مركزش نخجوان مىباشد جدا مىكند .\r\nروز دوازدهم پس از طىّ پنج فرسنگ راهى كه در دشتى گسترده دامن وصاف و هموار و بسيار حاصل‌خيز مىگذشت وارد نخجوان شديم .\r\nنخجوان شهرى بزرگ است امّا بيشتر نقاط آن چنان ويران شده كه بيننده را سخت غمگين و اندوهناك مىكند . امّا اخيرا به تجديد عمارت و آبادانى آن مىكوشند و اندك‌اندك ترميم و مسكون مىشود . در مركز شهر كه بازسازى شده بازارهاى بزرگ وجود دارد ، و در دكانهاى آن همه جور چيز به فروش مىرسد . پنج كاروانسرا ، چند گرمابه ، چند مركز بازرگانى ، چندين قهوه‌خانه و قريب دو هزار خانه دارد . مورخان ايران نوشته‌اند كه در روزگاران گذشته اين شهر آباد و داراى چهل هزار خانه بوده ، همچنين گفته‌اند پيش از حمله و تسلّط تازيان پنج شهر بزرگ در اين سرزمين وجود داشته كه همه به فرمان بهرام چوبين پادشاه ايران ساخته شده است . بيرون شهر آثار خرابه‌هاى يك قلعهء بزرگ و استحكامات ديگرى ديده مىشود كه شاه عباس بزرگ در اواخر قرن اخير دستور ويران كردن آنها را صادر كرد . زيرا دريافت كه در برابر حملات پى در پى عثمانيها قادر به دفاع و نگهدارى آنها نيست ، و پس از اين كه نخجوان را از زير تسلّط عثمانيها بيرون آورد بنا به ملاحظات و مقتضيات نظامى فرمان داد آن را تخليه كنند . افزون بر اين براى اين كه دشمن نتواند از شهركهاى آبادان سرحدى براى سپاهيان خود خواربار تهيّه كند همهء آنها را از سكنه خالى كرد .\r\nمورّخان ايرانى نوشته‌اند نخجوان پيش از تخريب زيباترين ، بزرگترين ، و آبادترين شهرهاى ارمنستان بوده است . در تاريخ مضبوط در اوچ كليسا درج است كه نخجوان شهر باستانى آرداشاد  ) Ardaschad (  مىباشد كه يونانيان آن را آرتاكسات\r\n\r\n","description":"","footnote":"","page_name":" 466 ","page_number":6},
  {"content":"\r\n\r\n ) Artarate ( \r\nيا ارتاكساسات  ) ARTAXASATE (  ناميده‌اند ؛ امّا محقّقان و مؤلفان ديگر ارمنى قدمت اين شهر را بيش از آنچه ديگران نوشته‌اند ، مىدانند و معتقدند كه نوح پيغمبر بانى آن بوده است ، و وى پس از آرام گرفتن توفان معروف ، در اين شهر آرام گرفته و سكونت اختيار كرده است ، و نام اين شهر را يكى از دلايل اثبات دعوى خود مىدانند . زيرا لفظ نخجوان در زبان ارمنى به معنى نخستين جاى سكونت است .\r\nبطلميوس در اين مكان از شهرى نام مىبرد كه ناكسوآن  ) Naxuane (  نام داشته و محتمل است كه آن همين نخجوان باشد . امّا من بر اين اعتقادم كه نخجوان همان آرتاكسات است و يا آرتاكسات نزديك آن بوده است . زيرا تاسيت در كتاب خود آورده كه رود ارس از نزديك شهر مىگذرد ، و ما مىدانيم كه فاصلهء اين رود تا نخجوان از هفت فرسنگ در نمىگذرد .\r\nطبق نمايش اصطرلابهاى ايران ارتفاع قطب با افق اين شهر سى و هشت درجه و چهل دقيقه و طول جغرافياييش هشتاد و يك درجه و سى و چهار دقيقه مىباشد .\r\nبه شرحى كه قبلا گذشت نخجوان مركز قسمتى از ارمنستان ، و حاكم آن ملقب به خان بوده است . در طرف شمال و پنج فرسنگى نخجوان شهركى است حاصلخيز به نام آبرنور  ) Abrenore (  . مردم اين شهرك و هفت آبادى نزديك آن همه پيرو مذهب كاتوليك رم مىباشند ، و كشيشهاى اين آباديها دومى نيكن هستند و مردم مراسم مذهبى را به زبان ارمنى به جا مىآورند .\r\nيك راهب دومى نيكن ايتالى از اهالى شهر بولنى  ) Bologne (  به نام دوم بارتلمى  ) Dom Barthelemy (  سيصد و پنجاه سال پيش مردم اين سرزمين را زير فرمان پاپ درآورد . ديرى نپاييد كه اهالى بيش از بيست آبادى ديگر نيز به همين مذهب درآمدند . اما بسى نگذشت كه به آئين نخستين خويش بازآمدند و به فرامين اسقف اعظم ارمنستان سر نهادند . عدّه‌اى همچنان از كليساى رم پيروى مىكردند .\r\nبطريق و حاكم ارمنستان چندان به آنان بيداد و ستم مىكردند كه دسته‌اى از ايشان از بيم جان پيروى كليساى رم را ترك كردند ، و روز به روز از شمار ايشان كاسته مىشد .\r\nدر سال 1664 بيك دومى نيكى ايتاليائى براى گفتگو و مذاكره دربارهء همين موضوع از طرف پاپ با سمت سفارت وارد ايران شد . اين سفير نامه‌اى از پاپ ، و نامه‌هاى ديگرى از برخى پادشاهان كشورهاى بزرگ براى پادشاه ايران آورده بود .\r\n\r\n","description":"","footnote":"","page_name":" 467 ","page_number":7},
  {"content":"\r\n\r\nهدايايى نيز همراه داشت كه همه را تقديم كرد . شاه پس از مطلع شدن بر مضمون نامه دستور داد ساكنان ديه‌ها و آباديهايى كه پيرو كاتوليك رم مىباشند برابر ميزانى كه در دفاتر مالياتى ثبت شده هر سال ماليات و باج و خراج به خزانهء پادشاه بپردازند ، و نيز به حاكم نخجوان و كليّه مأموران مربوط فرمان صادر شد كه دهات مذكور از نظر مالى و قضايى جدا و مستقل باشند ، و مأموران به هيچ نام و عنوان ماليات از ايشان نگيرند .\r\nاين فرمان گرچه در آن روزگاران تا اندازه‌اى موجب برقرارى نظم و آرامش شد ، امّا بعدها دشواريها و مصائب سنگينى براى مردمان پديد آورد ، و مايهء ويرانى بسيارى از آباديها شد . زيرا در طىّ اين زمان بسيارى از مردمان از حاكم نخجوان به شاه عباس ثانى شكايت بردند . حاكم برايشان متغيّر و بر سر آن شد كه در فرصت مناسب سزاى ناسازگارى آنان را بدهد . پس از مرگ شاه خوب عباس ثانى حاكم به نام ماليات بر شاكيان غرامتهاى سنگين بست . اكنون اين بيچاره مردمان از آن همه بيداد كه بر آنان مىرود درمانده و سرگشته شده‌اند . از سوى ديگر كارپرداز و ناظر ماد روش بدتر و سخت‌ترى در پيش گرفته زيرا برابر صورت نادرستى كه از دفاتر ثبت اين استان به وى رسيده ، ماليات از مردم محروم اين دهات طلب مىكند . اين مبلغ معادل هجده هزار ليور يعنى دو برابر مالياتى است كه مردم اين آباديها در سالهاى پيش مىداده‌اند ، و اكنون هر بار كه اين ده‌نشينان به قرار سالهاى قبل نه هزار ليور ماليات به تحصيلداران مىپردازند آنان در رسيد اصطلاح على الحساب را درج مىكنند تا به هنگام فرصت دگربار بتوانند به نام دريافت بقيّه بدهى ماليات مزاحم و اسباب ناراحتى ايشان شوند .\r\nروزى كه من به نخجوان وارد شدم حاكم در شهر نبود و پسرش به كارهاى او رسيدگى مىكرد . وى خيلى زود از ورود من آگاه شد . مرا به صرف ناهار دعوت ، و ضمن پذيرايى خواهش كرد بعضى از جواهرات و ساعتهايم را ببيند . از طرز رفتارش نسبت به من خوشم نيامد . زيرا تازه دست از غذا خوردن كشيده بودم كه او به كمك كسانش به وضعى دور از نزاكت و آداب مهماندارى مجبورم كرد آنچه را كه در ايروان به شصت پيستول نفروخته بودم به او به پنجاه پيستول بفروشم ، و اگر گذرنامه و فرمان شاه را نداشتم بىگمان ناهنجارتر و بىآرام‌تر با من رفتار مىكرد . زيرا درآمدن به چنين جاها ، خاصّه براى بيگانگانى كه ثروتى همراه دارند به مثابه ورود به كشتارگاه است ، و حدّاقل بايد حق العبور سنگينى بپردازند .\r\nروز سيزدهم از نخجوان راه افتاديم . پس از پيمودن يك فرسنگ به پلى\r\n\r\n","description":"","footnote":"","page_name":" 468 ","page_number":8},
  {"content":"\r\n\r\nرسيديم كه بر روى رودخانهء بزرگى بسته شده بود . مردم محل اين رودخانه را رود نخجوان مىناميدند . بعد از پيمودن شش فرسنگ ديگر در زمينهاى ناهموار و پرتپّه و سنگلاخ ، شبانگاه كنار رود آراكس  ) Araxe (  كه مردمان مشرق زمين آن را آراس  ) Aras (  يا ارس  ) Ares (  مىخوانند فرود آمديم و همان جا خوابيديم .\r\nبراى گذشتن از رود ارس بايد از اسكى جلفا  ) Esqui Julfa (  يا جلفاى كهنه عبور كرد . به اعتقاد برخى از مصنفان و محقّقان ، جلفاى كهنه همان جاست كه مردمان قديم آن را آريامن  ) Ariammene (  مىناميدند . اين جلفا را از آن جهت جلفاى كهنه مىگويند تا از جلفايى كه رو به روى اصفهان ساخته شده بازشناخته شود . افزون بر اين در زمان حال اسمى است با مسمّى ، زيرا شهركى است كاملا ويران و اثرى از آبادانى در آن به جا نيست ، فقط ياد عظمت و شكوه آن در بعضى خاطرها به جا مانده است . جلفاى كهنه در طول كنارهء رود ارس و در شيب يك كوه واقع بوده ، گذرگاههايى صعب العبور داشته و با برجها و حصارهاى كوچكى نگهبانى مىشده است . ارامنه مىگويند اين جلفا در زمانهاى گذشته چهار هزار خانه داشته ، امّا اگر ملاك سنجش ويرانه‌هاى موجود باشد مىتوان باور كرد در زمان آبادانى نيز بيش از نصف اين مقدار خانه نداشته است . همچنين بيشتر اين خانه‌ها بيغوله‌هايى بوده كه در دامنهء كوه براى نگهدارى اغنام و احشام كنده‌اند و قابل سكونت آدميان نبوده است .\r\nمن بر اين اعتقادم كه در سراسر زمين جايى بايرتر ، خشك‌تر ، و سنگلاخ‌تر از محلّ جلفاى كهنه وجود ندارد . نه درختى در آن است و نه گياهى در آن جا مىرويد ؛ و گرچه در نزديكيهاى آن نقاط سرسبز و حاصلخيز زياد ديده مىشود امّا اين مناظر خوب در جلفا ديده نمىشود . در عوض طرح و نقشهء جلفاى كهنه بسيار خوش‌نما ، و همانند يك آمفى تآتر طولانى است . در زمان حاضر در اين ويرانه شهرك سى خانوار زندگى مىكنند كه همه ارمنى مىباشند .\r\nجلفا را شاه عباس بزرگ ويران كرد و همهء ذوق و هنر و صنعتگرى و هنرى را كه براى برپاداشتن شهرى بدان استحكام و استوارى به كار رفته بود به خاك سپرد .\r\nهمان عاملى كه شاه را به ويران كردن نخجوان و ديگر شهرهاى هم مسير آن وادار كرده بود ، وى را به خراب كردن جلفا برانگيخت . او بدين سبب چند شهر و شهرك را خالى از سكنه و ويران كرد كه عثمانيان به هنگام تعرض و حمله به ايران ، و عبور از اين راه از تهيّهء خواربار محروم بمانند .\r\n\r\n","description":"","footnote":"","page_name":" 469 ","page_number":9},
  {"content":"\r\n\r\nعثمانيها هر سال از اين مسير به ايران حمله مىآوردند و خسارات زيادى به ايران وارد مىكردند چون عدّهء سپاهيان آنها از شمار لشكريان ايران بسى بيشتر ، و مقاومت در برابر حملات آنان دشوار ، بل كه غيرممكن بود شاه ايران همهء شهرها و آباديهاى مسير آنها را از روم تا تبريز خالى از سكنه و ويران و تبديل به بيابانى خشك و سوزان كرد تا سپاه دشمن گذشتن از آن راه را نتواند . شاه عباس سكنه اين شهرها و شهركها را با كليّهء اغنام و احشام و دارايى و اثاثهء آنان به شهرها و شهركهاى ديگر منتقل كرد ، و پس از ويران كردن آنها درختان آن جاها را به آتش سوزاند ، چشمه‌سارها را نيز به زهرآلود تا دشمن از آنها سيراب نشود ؛ و آنان كه تاريخ زندگى و كارهاى شاه عباس كبير را مطالعه كرده‌اند مىدانند كه اين شهريار در كليّه نقشه‌هايش به هدفهاى خود رسيده است .\r\nرودخانهء معروف ارس ارمنستان را از ماد جدا مىسازد . اين رود از كوهى سرچشمه مىگيرد كه مىگويند كشتى نوح در پايان توفان در آن‌جا متوقف شده است . « 1 » و شايد نام اين رود از اسم كوه آرارات مشتق شده باشد . رود ارس پس از طىّ مسير خود به درياى خزر مىريزد . اين رود خروشان ، شتابناك و بنيان‌كن است ، چندان كه از سرچشمهء خود دو رو به دريا نزديك مىشود سيلابها و نهرهاى كوچك و بزرگ به آن مىپيوندند و بر عظمت و شدّت جريانش مىافزايند . بارها در جلفا و طول مسير آن پل بسته‌اند امّا اين پلها با اين كه استوار و محكم ساخته شده‌اند هرگز نتوانسته‌اند در شدّت جريان رود پايدارى كنند و درهم شكسته شده‌اند . « 2 » در بهاران كه برفها و يخها بر اثر افزايش گرمى هوا آب مىشوند و به صورت جوى و نهرهاى كوچك و بزرگ به رود مىپيوندند ، ارس خشماگين ، كوبنده و پرنهيب پيش مىتازد و آنچه را در مسير خود بيابد درهم مىنوردد . چنان سخت مىغرّد و مىخروشد و مىآشوبد كه غريو و شدّت جريانش مايهء تعجّب و هراس كسانى كه از نزديك آن مىگذرند مىگردد .\r\nما در سفينه‌اى كه مىتوانست سى نفر انسان و بيست اسب را از اين سو به آن سو منتقل كند ، نشستيم . من فقط براى حمل محمولات و همراهانم از آن استفاده كردم . چهار تن پاروزن آن را هدايت مىكردند . نخست به قدر سيصد گام در طول\r\n\r\n\r\n","description":"","footnote":"\r\n( 1 ) - رود ارس از كوه بنگل  Bingal  واقع در جنوب ارزروم سرچشمه مىگيرد .\r\n( 2 ) - پل قديمى ارس را پسر خواجه نظام الملك وزير ساخته بود .\r\n","page_name":" 470 ","page_number":10},
  {"content":"\r\n\r\nساحل راندند ، پس آن‌گاه سفينه را به ميان رودخانه بردند و آن را به اختيار جريان آب نهادند . شدت جريان رود چنان بود كه در دمى آن را پانصد گام به جلو برد . هدايت كنندگان سفينه براى كشاندن آن به ساحل مقابل از سكّان نيرومندى استفاده كردند .\r\nهمهء كشتىرانان بدين‌گونه مسافران و چهارپايان و بارها را از يك طرف ساحل به ساحل ديگر مىبرند و اين كار را چنان با مدارا و احتياط انجام مىكنند كه غالبا رفتن و بازگشتنشان دو ساعت به طول مىانجامد . امّا در فصل زمستان كه آب رودخانه سخت كاهش مىيابد مسافران بر شتر سوار مىشوند و از يك سو به سوى ديگر مىروند . در نيم فرسنگى جلفا نيز گدارى است كه آب رودخانه در سطح وسيعى .\r\nگسترده ، و جريانش ملايم و آرام مىشود .\r\nپيش از اين اشاره شد كه رود ارس حدّ فاصل ميان ارمنستان و ماداست . در روزگاران بسيار دور ماد بر بيشتر قارهء آسيا تسلط داشته امّا اكنون فقط قسمتى از يك استان ايران است كه ايرانيان آذربايجان يا اسورپايكان  ) Asurpaican (  مىنامند .\r\nاين ايالت يكى از بزرگترين ايالات ايران است از مشرق به درياى خزر و هيركانى  ) Hyrcani (  ، از جنوب به ايالت پارت  ) Parthe (  از مغرب به رودخانهء ارس و ارمنستان عليا و از شمال به داغستان محدود است . و داغستان چنان كه پيش از اين اشاره شد سرزمينى است كوهستانى هم مرز قزّاقستان مسكوى و قسمتى از سلسله جبال توروس  ) Taurus (  .\r\nآذربايجان شامل دو قسمت شرقى و غربى است . مصنّفان قديم آذربايجان شرقى را آذركا  ) Azarca (  و آذربايجان غربى يا آذربايجان كوچك را آتروپاتى  ) Atropatie (  يآتروپاتن  ) Atropatene (  ناميده‌اند ، و آشور قسمتى از ارمنستان علياست .\r\nايرانيان بر اين اعتقادند كه آذربايجان از اين جهت بدين نام خوانده شده كه جايگاه بزرگ‌ترين و معروف‌ترين آتشكده‌ها بوده است ، و در اين آتشكده از آتشى نگهبانى مىشده كه در نظر زردشتيان نشان از فروغ يزدان داشته و موبد موبدان يا رهبر همهء زردشتيان در آن مىزيسته است . گبرها كه بازماندگان زردشتيان مىباشند و به آتش حرمت بسيار مىنهند بر اين باورند كه آتشگاه در محلى بوده كه تا شماخى دو روز راه فاصله داشته است . و مىگويند هنوز اين آتش مقدس كه از زير زمين بيرون مىآيد به شكل شعله‌اى فروزان است . امتياز ديگرى نيز براى آتش مقدّس خود قائلند\r\n\r\n","description":"","footnote":"","page_name":" 471 ","page_number":11},
  {"content":"\r\n\r\nكه بيشتر به شوخى و طنزپردازى شبيه است . آنان مىگويند اگر در زمين آتشكده سوراخى ايجاد كنند ، ديگى پرآب رويش بگذارند و چيزى در ديگ بريزند بر اثر حرارت آتش مقدس آب ديگ به جوش مىآيد و آنچه در آنست پخته مىشود .\r\nامّا وجه تسميه آذربايجان به شرحى كه پيش از اين گفته شد درست است زيرا آز  ) Az (  مضاف اليه ار  ) Er (  يا اور  ) Ur (  مىباشد كه در غالب زبانهاى باستانى خاور زمين به معنى آتش ، و پايكان  ) Paican (  به معنى جايگاه و سرزمين مىباشد ؛ و من از اظهارنظر كسانى كه اين سرزمين را آسورپايكان  ) Asurpaican (  مىخوانند بىخبر نيستم . آنان مىگويند چون اين ايالت پهناور سرزمين اسىرى  ) Assyrie (  را نيز در بر دارد آسورپايكان ناميده مىشود . به عقيدهء من اين تعبير و تفسير داراى همان معنى است زيرا آسور  ) Assur (  نيز از آز و اور كه به معنى آتش است مشتق شده است .\r\nحضرت موسى آن‌جا كه از نمرود پادشاه بت‌پرستى كه آتش‌پرستى را رواج داد و سرزمينى را كه سام از پدرش به ميراث يافته بود تصرف كرد سخن به ميان مىآورد ، مىگويد : پسران سام كه يكى از آنان آسور بود پس از اين كه نمرود ميراث پدرشان را از ايشان گرفت از آن‌جا بيرون شدند . بنابراين مىتوان گفت كه آسور را به علّت كناره‌گيريش از روش و آيين آتش‌پرستان يا به سبب بيرون شدن از سرزمين كلده كه در آن زمان آتش‌پرستى در آن‌جا رواج داشت به اين اسم ناميده است .\r\nچنان كه فصل يازدهم سفر تكوين نيز بيانگر اين واقعيت مىباشد . مصنفان قديم بر اين قولند كه كلده كشور اوريا سرزمين آتش ناميده مىشده ، و بطلميوس از شهرى از آن نام مىبرد كه اوركوا  ) Urcoa (  يعنى جايگاه آتش خوانده مىشده است . چه « گا » با الف ممدود ، - گا - كلمه‌اى فارسى و به معنى جايگاه ، محل و مكان است .\r\nاين نكته يادكردنى است كه اسامى قديمى در طى قرون ، بر اثر آسانگيرى و غفلت و نادانى يا بىخبرى نسخه‌برداران يا اختلاف لهجه‌ها و تلفظات مؤلفان و مصنفان و مترجمان چنان تحريف شده و تغيير يافته كه هنگام تطبيق اسامى قديم با نامهاى جديد مشابه يكدگر نيستند و نبايد آنها را يكسان و هم معنى به شمار آورد . از آنچه گفته شد مىتوان نتيجه گرفت كه آنان كه بر اين اعتقادند آذربايجان قسمتى از شمال سوريه است و نام آن از اسم آردوابيگارا  ) Ardoebigara (  پايتخت سوريّه گرفته شده سخت در اشتباه مىباشند .\r\n\r\n","description":"","footnote":"","page_name":" 472 ","page_number":12},
  {"content":"\r\n\r\nايرانيان اين ايالت پهناور را به سه قسمت تقسيم مىكنند به اين شرح : شيروان و شماخى و آذربايجان . استرابن در كتاب يازدهم خود اين سرزمين را فقط به دو قسمت كوچك و بزرگ تقسيم كرده است . بطلميوس و ديگر جغرافىدانان بزرگ و مشهور به طور كلّى دربارهء اين سرزمين تقسيماتى قائل نشده‌اند .\r\nروز چهاردهم در مسيرى كه تپّه و پشتهء بسيار داشت پنج فرسنگ پيش رفتيم . راهى كه در اين روز پيموديم دنبالهء راه روزهاى پيش در جهت شمال غرب بود . در طرف چپ از دشت وسيعى گذشتيم كه ميدان جنگ ايرانيان و عثمانيان بوده است . مردم محل به ما توده‌هاى عظيمى سنگ نشان دادند و گفتند در همين محل سلطان سليم پادشاه عثمانى پسر شاه سليمان كبير با شاه اسماعيل پادشاه صفوى جنگيده است .\r\nراه‌پيمائى آن روز ما در آلاكو  ) Alacou (  پايان يافت . ايرانيان مىگويند اين شهر را كه بر اثر جنگهاى ايران و عثمانى ويران شده هلاكو - پادشاه تاتارها كه قسمت بزرگى از قارهء آسيا را زير فرمان خود درآورد بنا كرد .\r\nروز پانزدهم گرچه راه هموارتر و صاف‌تر از راه روز پيش بود ، بيشتر پيش نرفتيم ، و در مرند فرود آمديم . مرند شهرى زيبا و خوش‌منظر و خوبست و قريب دو هزار و پانصد خانه دارد ، و در داخل و بيرون آن باغهاى بزرگ و دلگشا بسيار است .\r\nاين شهر در آخر جلگه‌اى كه به كوهى كوچك منتهى مىشود واقع است . شهرى است حاصلخيز و زيبا و رودخانه‌اى به نام زلولو  ) Zelou Lou (  از ميان آن مىگذرد ، و مردم آب اين رودخانه را به جويهاى كوچكى تقسيم كرده‌اند ، و از آنها براى آبيارى باغها و بوستانها و كشتزارهاى خود استفاده مىكنند . مرند از نخجوان آبادتر ، خوش‌منظرتر و پرجمعيّت‌تر است و ميوه‌هايش از نظر فراوانى و لطافت و مزه از ميوهء همه شهرهاى سرزمين ماد بهتر است .\r\nقرمزدانه يكى از فرآورده‌هاى مرند است كه به مقدار كم از صحراى اطراف شهر به دست مىآيد . قرمزدانه را فقط در هشت روز برج اسد جمع‌آورى مىكنند . پيش از اين مدت محصول به سبب عدم بلوغ كرم مولّد آن نارس مىباشد . كرمها در موعد معيّن برگهايى را كه روى آنها رشد و نمو كرده‌اند مىشكافند و از ميان مىروند . ايرانيان به قرمزدانه كرميس  ) Quermis (  مىگويند . اين كلمه از كرم گرفته شده و چون اين ماده از كرم در وجود مىآيد آن را بدين نام مىخوانند .\r\n\r\n","description":"","footnote":"","page_name":" 473 ","page_number":13},
  {"content":"\r\n\r\nبنابر اندازه‌گيرى و محاسبهء ايرانيان مرند در سى و هفت درجه و پنجاه دقيقهء عرض شمالى و هشتاد و يك درجه و پانزده دقيقهء طول شرقى واقع است ؛ و برخى بر اين عقيده‌اند كه مرند همان شهرى است كه بطلميوس آن را مانداگارانا  ) Mandagarana (  ناميده است . چون مرند و نخجوان آن عظمت و شكوه نداشتند كه از آنان نقشه‌بردارى كنند دستور اين كار را ندادم . اين نكته نيز گفتنى است بنا به رواياتى كه از ارامنهء روزگاران قديم نقل شده نوح پيغمبر در مرند به خاك سپرده شده ، و اصولا نام اين شهر از كلمه‌اى كه در زبان ارمنى به معنى مدفن است اشتقاق يافته است . همچنين مىگويند زمانى كه هوا كاملا صاف و زدوده از ابر و گرد و غبار باشد كوهى كه كشتى نوح بر سر آن آرام گرفت ديده مىشود ؛ و نيز مىگويند به هنگامى كه فضا كاملا صاف و آسمان بىابر باشد كوه آرارات از تبريز به چشم مىنمايد .\r\nروز شانزدهم چهار فرسنگ رفتيم . راه امروز از ميان كوههايى مىگذشت كه بسيار بار كاملا به هم نزديك مىشدند ، امّا به يكديگر نمىرسيدند . ساعت ده صبح به صوفيان رسيديم . اين شهركى بود كه در دشتى گشاده و پر از آب و حاصلخيز و درختناك افتاده بود . « 1 » به اعتقاد گروهى صوفيان همان سوفياى ماد باستان مىباشد .\r\nبرخى مىگويند صوفيان مشتق از صوفى است و هنگامى كه شاه اسماعيل به قصد اقامت در تبريز اردبيل را ترك كرد گروهى از صوفيان در آن‌جا رحل اقامت افگندند و بدين مناسبت صوفيان نام گرفت .\r\nشب هنگام بارون آزاريك اين مرد پاك نهاد و صميم ارمنى گذرنامهء من با سفارشنامه‌هايى را كه از استانداران ارمنستان و گرجستان گرفته بودم برداشت ، و قبل از من عازم تبريز شد . به وى دستور دادم سفارشنامه‌ها را از نظر مسؤولان گمركات تبريز بگذراند و از سوى من از آنها خواهش كند كه به مأموران خود دستور دهند هنگام ورود من و همراهانم به شهر هيچ‌گونه مزاحمت به عمل نياورند ؛ و روز بعد آگاه شدم آذريك مأموريت خود را به تمام‌ترين و نيكوترين صورت انجام داده است .\r\nروز هفدهم بعد از سپردن شش فرسنگ راه در مسير روزهاى پيش و عبور از\r\n\r\n\r\n","description":"","footnote":"\r\n( 1 ) - گملى كاررى  ) gemelli carreri (  كه در سال 1697 ميلادى - 1076 خورشيدى از صوفيان گذشته نوشته است بهتر است صوفيان را جنگل به شمار آورد نه شهرك زيرا داخل آن مخصوصا اطرافش آن‌قدر درخت و باغ زياد است كه تا كسى وارد آن نشود خانه‌هايش را نمىبيند .\r\n","page_name":" 474 ","page_number":14},
  {"content":"\r\n\r\nمنظرهء تبريز\r\n\r\n","description":"","footnote":"","page_name":" 475 ","page_number":15},
  {"content":"\r\n\r\nسرزمينهاى سرسبز و پردرخت و حاصلخيز وارد تبريز شديم . سراسر دو طرف راه پوشيده از كشتزارهاى گسترده دامن بود ، و در هر دو جانب آباديهاى بسيار ديده مىشد .\r\nفاصلهء ايروان تا تبريز پنجاه و سه فرسنگ ايرانيست ، و هر فرسنگ ايرانى معادل پنج ميل است ، و اين فاصله را به راحتى مىتوان در مدّت شش روز پيمود . اما كاروانها اين راه را مدت دوازده روز طى مىكنند ؛ زيرا شترها فقط روزى چهار فرسنگ راه مىروند امّا ششصد تا هفتصد پزان  ) Pezan (  بار حمل مىكنند . اسبها و قاطرها روزى پنج يا شش فرسنگ راه مىروند امّا معمولا بيش از دويست و بيست پزان بار و يك سرنشين نمىكشند .\r\nتبريز شهرى است بزرگ و پرجمعيّت و از لحاظ بازرگانى و ثروت و جمعيّت دوّمين شهر ايران است . تبريز در آخر دشتى وسيع . در دامنهء كوهى بنا شده كه بنا به قول محققان جديد همان كوهى است كه پوليب  ) Polybe (  ، ديودور  ) Diodore (  ، و بطلميوس آن را اورنت  ) Oronte (  يا بارونت  ) Baronte (  ناميده‌اند . شهر به صورتى نامنظّم ساخته شده ، و به هيچ شكل هندسى شباهت ندارد . نه حصار دارد نه قلعه و استحكامات . رود كوچكى به نام اسپين‌چا  ) Spintcha (  از آن مىگذرد . جريان اين رود گاهى مايهء بروز و ظهور ضايعات و خساراتى به خانه‌ها و بوستانهايى كه در ساحل آنست مىشود . رود ديگرى نيز در شمال جارى است كه مقدار آب آن در فصل بهار و پاييز از اندازهء آب رود سن در فصل زمستان كمتر نيست . نام اين رود آجى به معنى شور است . « 1 » زيرا در مدتى متجاوز از شش ماه سيلابهايى كه از زمينهاى پرنمك مىگذرند و آبشان شور مىشود به آن مىپيوندند .\r\nتبريز نه محله دارد و جمعيّت آن مانند ديگر شهرهاى ايران به دو فرقهء حيدرى و نعمتى تقسيم شده است . اين دو فرقه منسوب به دو دسته مىباشند كه در قرن پانزدهم ميلادى متشكل شده‌اند و مانند دو گروه گلف  ) Guelphe (  و ژيبلين  ) Jibelin (  در ايتاليا با هم مبارزه مىكنند . تبريز قريب پانزده هزار دكان دارد . در ايران دكانها جدا از خانه‌ها ، در كوچه‌هاى دراز و عريضى كه مسقف است ساخته شده‌اند ، اين كوچه‌ها كه غالبا در مركز شهر بنا شده‌اند بازار ناميده مىشوند . خانه‌ها بيرون بازار ساخته شده‌اند ، و تقريبا همه داراى باغچه مىباشند . تبريز خانه‌هاى باشكوه\r\n\r\n\r\n","description":"","footnote":"\r\n( 1 ) - آجى چاى يا تلخ رود از طرف مشرق به مغرب جريان دارد و به درياچه اروميه مىريزد .\r\n","page_name":" 476 ","page_number":16},
  {"content":"\r\n\r\nو مجلل زياد ندارد ، اما آبادترين و بهترين بازارهاى آسيا در اين شهر مىباشد . طول و وسعت بازارهاى تبريز ، زيبايى و ظرافت و عظمت گنبدهايى كه روى بازارها را پوشانده ، جمعيّت كثيرى كه در اين بازارها رفت و آمد مىكنند ، دكانهايى كه انباشته از كالاهاى متنوع است بيانگر آبادانى و شكوه شهر مىباشند . قشنگ‌ترين و خوش‌نماترين بازارهاى تبريز بازاريست كه جايگاه خريد و فروخت مصنوعات گرانبها و انواع جواهر مىباشد . اين بازار قيصريّه نام دارد كه به معنى بازار شاهى است . اين بازار كه هشت گوشه و بسيار وسيع است حدود سال هشتصد و پنجاه هجرى به فرمان ازون حسن كه پايتختش تبريز بوده ، ساخته شده است . عمارات عمومى ديگر تبريز از نظر شكوه و عظمت و كثرت جمعيّت و زيادى رفت و آمد كمتر از بازار نيست ، در اين شهر سيصد كاروانسرا وجود دارد كه بعض آنها چندان وسيع است كه سيصد نفر مىتوانند در آن سكونت اختيار كنند . « 1 » قهوه‌خانه‌هايى كه در آن چاى مىنوشند و قليان مىكشند ، اماكنى كه مخصوص نوشيدن نوعى مشروب است كه از شيرهء خشخاش مىگيرند ، گرمابه‌ها و مسجدهاى عظيمى كه متناسب با ديگر بناهاى باشكوه ساخته شده‌اند در اين شهر فراوان است . تبريز دويست و پنجاه مسجد بزرگ دارد . من به وصف و شرح خصوصيات ساختمان اين مساجد نمىپردازم زيرا تقريبا مشابه عبادتگاههاى اصفهان ساخته شده ، و من در موقع مناسب به شرح آنها مىپردازم .\r\nمسجد عليشاه كاملا ويران شده ، اما مردم قسمت پايين آن را براى گزاردن نماز ، و منارهء بلندش را تعمير و ترميم كرده‌اند . كسانى كه از ايروان به تبريز سفر مىكنند نخستين اثرى كه پيش از وارد شدن به شهر مىبينند ، همين مناره است .\r\nخواجه عليشاه صدراعظم غازان‌خان در حدود چهارصد سال پيش اين مسجد را بنا نهاده است . غازان كه مركز و مقرّ پادشاهيش در تبريز بوده ، در همين شهر در گذشته ، و به خاك سپرده شده است . آرامگاه او در منارهء بزرگى كه به نام او منار غازان خان خوانده مىشود و اكنون خراب شده ديده مىشود .\r\nامير شيخ حسن ، سيصد و بيست و شش سال پيش مسجدى به نام استاد شاگرد ساخت كه اكنون نيمه ويران است . همهء سطوح درونى و برخى از سطوح بيرونى آن زرنگار بوده است .\r\n\r\n\r\n","description":"","footnote":"\r\n( 1 ) - پرويليت  pere villitte  كه در سال 1690 ميلادى - 1069 - خورشيدى از تبريز گذشته عده خانه‌ها و عده دكانها را پانزده هزار ، عده كاروانسراها را سيصد باب و جمعيت شهر را سيصد هزار نفر نوشته است .\r\n","page_name":" 477 ","page_number":17},
  {"content":"\r\n\r\nيكى از پادشاهان ايران موسوم به جهان شاه در سال هشتصد و هفتاد و هشت قمرى مسجدى ساخت كه به نام مسجد كبود « 1 » معروف است . اين مسجد داراى دو منارهء كوچك مىباشد ، و دو منارهء ديگر كه از نظر فنّى داراى خصوصيّتى ممتاز است و از نظر بلندى و قطر با منارهء كوچك موافقت ندارد بر آنها قرار گرفته ، چنان كه مناره‌هاى كوچك به جاى پايهء مناره‌هاى بزرگ محسوب مىشود .\r\nتبريز سه بيمارستان دارد كه به خوبى از آنها نگهدارى مىشود و همه پاكيزه و تميزند . در آنها كسى را نمىخوابانند اما به هر كس كه آن‌جا بيايد دو نوبت غذا مىدهند . به اين بيمارستانها آش داكن مىگويند ، يعنى جايى كه اطعام مىكنند .\r\nدر انتهاى شهر ، در طرف مغرب ، روى يك كوه كوچك زيارتگاه بسيار زيبايى است كه عين على يعنى چشم على ناميده مىشود . ايرانيان مىگويند كه حضرت على داماد پيغمبر زيباترين مردانى بوده كه در سراسر دنيا پا به عالم هستى نهاده است ؛ و هر وقت بخواهند زيبايى كسى را بستايند مىگويند اين عين على است . اين ساختمان زيارتگاه و در عين حال محلّ تفريح مردم تبريز است .\r\nبيرون شهر و در طرف مشرق ويرانه‌هاى يك قلعهء بزرگ ديده مىشود كه به آن قلعهء رشيديه مىگويند . اين قلعه را خواجه رشيد الدّين صدر اعظم غازان‌خان در حدود چهار صد سال پيش ساخته است ، غازان خان چون معتقد بود يك وزير نمىتواند تمام امور كشور را به درستى اداره كند دو صدر اعظم براى خود انتخاب كرد . شاه عباس كبير پس از معاينهء خرابه‌هاى اين قلعه عظيم چون تشخيص داد محل آن براى ايجاد يك شهر بزرگ بسيار مناسب است در حدود صد سال پيش دستور داد رشيديه را از نو آباد كنند . امّا پس از مرگ وى جانشينانش مصلحت آن ديدند كه قلعه ، همچنان ويران بماند .\r\nتركان عثمانى طىّ ساليانى كه بر تبريز تسلّط داشتند قلاع و استحكاماتى بنا نهادند كه ويرانه‌هاى آنها به جاست . پيرامون تبريز هيچ نقطهء مناسب ، اعم از قلّه كوه يا تپه نيست كه بر آن ويرانه‌هاى برجها ، باروها و قلعه‌هاى كوچك نباشد . در بيشتر اين خرابه‌ها به نظر تحقيق و تأمّل نگريسته‌ام ، كاويده‌ام و جستجو كرده‌ام ، اما هيچ‌گونه آثار عتيقه در آنها نيافته‌ام ، آنچه به دستم آمده جز سنگ و آجر نبوده است .\r\n\r\n\r\n","description":"","footnote":"\r\n( 1 ) - مسجد كبود كه وسيله دختر يا زن جهانشاه قره‌قويوئلو ( 1467 - 1417 ميلادى - 846 - 795 خورشيدى ) ساخته شده در حال حاضر خراب است .\r\n","page_name":" 478 ","page_number":18},
  {"content":"\r\n\r\nيك مسجد بزرگ كه سطح داخلى ديوارهاى آن پوشيده از سنگهاى مرمر صاف و صيقلى ، و سطوح خارجى آن خاتم‌كارى است تنها بناى كاملى از ابنيه تركان عثمانى است . ايرانيان به سبب كينه و نفرتى كه نسبت به تركان دارند از اين مسجد به سزا مواظبت نمىكنند ، و در پاكيزه نگهداشتنش نمىكوشند و آن را نحس و شوم مىشمارند .\r\nبيرون تبريز در طرف جنوب ، خرابه‌هاى كاخهاى پادشاهانى كه در قرون اخير سلطنت مىكرده‌اند مشاهده مىشود . در طرف مشرق بقاياى كاخى است كه ارامنه آن را مقرّ سلطنت خسرو پرويز مىدانند و معتقدند خسرو صليب واقعى حضرت عيسى و ديگر چيزهاى مقدّسى را كه از اورشليم به تاراج گرفته بود ، در اين كاخ نگهدارى مىكرده است .\r\nميان ميدانهايى كه من در شهرهاى مختلف ديده‌ام ميدان تبريز از همه وسيع‌تر است ، حتّى از ميدان اصفهان نيز بزرگ‌تر مىباشد . در زمانهاى گذشته بارها و بارها تركان عثمانى سى هزار مرد سپاهى براى جنگ در اين ميدان گرد آورده‌اند .\r\nعصرها مردم براى گردش و گذراندن وقت ، و ديدن نمايشهايى كه در اين مكان اجرا مىشود به ميدان مىآيند ، به طورى كه هميشه پراز جمعيّت است . نمايشهايى كه در اين محل انجام مىگيرد عبارتست از شعبده‌بازى ، چشم‌بندى ، بندبازى ، كشتىگيرى ، جنگ‌قوچها ، گاوبازى ، معركه‌گيرى ، قوّالى ، حماسه‌سرايى ، رقص گرگ و بسيار نمايشهاى ديگر . مردم تبريز مخصوصا از نمايش رقص گرگ خيلى خوششان مىآيد .\r\nبعضى كسان گرگهايى را كه براى رقصيدن تربيت كرده‌اند از راههاى بسيار دور به تبريز مىآورند و مىفروشند . بهاى گرگهايى كه خوب مىرقصند از پانصد اكو بيشتر است . گاهى گرگهاى رقّاص به سببى خشمگين مىشوند و آرام كردن آنها آسان نيست . ميدان تبريز صبحها نيز پرجمعيّت و شلوغ است ، و مردم براى خريد خواربار و انواع چيزهاى كم قيمت به آن‌جا مىروند .\r\nدر تبريز يك ميدان بزرگ ديگر نيز هست . اين ميدان نزديك قلعهء ويران شده معروف به قلعه جعفر پاشا واقع است . مىگويند زمانى كه قلعه آباد بوده اين ميدان مركز تجمّع تسليحات و لوازم جنگ بوده است . امّا اكنون كشتارگاه شهر است ، و گوسفندها را در اين محل مىكشند و پوست مىكنند ، و گوشتشان را براى فروختن به نقاط مختلف شهر حمل مىكنند .\r\n\r\n","description":"","footnote":"","page_name":" 479 ","page_number":19},
  {"content":"\r\n\r\nكوشش بسيار كردم تا بدانم تبريز چقدر جمعيّت دارد ، امّا موفق نشدم . به هر صورت مىتوان باور كرد كه جمعيّت شهر از پانصد و پنجاه هزار نفر كمتر نيست ؛ امّا برخى از مردمان سرشناس و صاحب نام به من گفته‌اند كه در اين شهر بيش از يك ميليون و صدهزار نفر زندگى مىكنند .\r\nعدهء زيادى از بيگانگان نيز در تبريز سكونت اختيار كرده‌اند و به كارهاى مختلف اشتغال دارند . در اين شهر هرگونه كالا فراوان است . صنعت نساجى و ابريشم باقى و زرگرى ترقّى بسيار كرده است . بهترين نوع دستار در تبريز درست مىشود . از بازرگانان هم شنيده‌ام كه هر سال متجاوز از شش هزار عدل ابريشم در كارگاههاى اين شهر بافته مىشود . بازرگانى اين شهر در سراسر ايران ، عثمانى ، مسكوى ، تاتارستان ، هند و سواحل درياى سياه گسترش يافته است .\r\nهواى تبريز سرد و خشك و كاملا سالم است ؛ چنان كه براى ناراحتيهاى ناشى از ناسازگارى هوا زمينه‌اى وجود ندارد . زمستانش طولانى است . شهر رو به شمال دارد ، و بر قلّه‌هاى كوههاى مجاور قريب نه ماه از سال برف فرو مىبارد . در اين شهر هر بامداد و شامگاه باد مىوزد ، و جز در فصل تابستان بيشتر روزها باران مىبارد يا آسمان ابرناك است . عرض جغرافيايى تبريز سى و هشت درجه و طولش هشتاد و دو درجه مىباشد . شهر غرق وفور نعمت است ، و مردم به هر چه نيازمندند دسترسى دارند ، و همه چيز ارزان است . در نهر آجى كه شرح آن گذشته ماهى صيد مىشود ، اما ماهيگيرى در اين رود زمانى ميسر است كه آب آن فرو نشسته باشد . در تبريز قيمت يك ليور نان دو دينار ، بهاى يك ليور گوشت هجده دينار است ، و گوشت پرندگان و شكار ، اقسام ميوه و شراب و پنير به قيمت ارزان معامله مىشود . بهاى انواع سبزى آن‌قدر كم است كه باوركردنى نيست ، مخصوصا مارچوبه كه تقريبا قيمت ندارد . در حوالى شهر گوزن و شكار فراوان ديده مىشود ، امّا چون ايرانيان به خوردن گوشت گوزن و شكار رغبت زياد ندارند آنها را كمتر شكار مىكنند . در كوههاى تبريز عقاب نيز هست و من بارها ده‌نشينانى را ديده‌ام كه عقابى را به پنج سو مىفروختند .\r\nمردم عقاب را با شاهين صيد مىكنند . طرز كارشان شگفت‌انگيز و تحسين‌آفرين است . شاهين نخست دور عقاب پرواز مىكند ، ناگهان بر او حمله مىبرد و چنگالهايش را در پهلويش فرو مىكند ، و در حال پرواز چندان بالهايش را بر سر او فرو مىكوبد كه عقاب بىحال مىشود . گاهى نيز با هم به زمين مىافتند . بسيار مواقع\r\n\r\n","description":"","footnote":"","page_name":" 480 ","page_number":20},
  {"content":"\r\n\r\nشاهين در شكار مرال نيز به صاحبش يارى مىكند بدين‌گونه كه بر وى مىتازد و بىحالش مىكند .\r\nاگر آنچه دربارهء تبريز گفتم جالب و در خور توجّه بود اين نكتهء شگفت‌تر از آنهاست . كه در تبريز و اطرافش شصت جور انگور به بار مىآيد ؛ و مىتوان باور كرد كه در ايران هيچ جا نيست كه بتوان مانند تبريز به راحتى و آسايش و آرامش تمام زندگى كرد .\r\nدر محلّى از اطراف تبريز معدن عظيمى از سنگ مرمر سفيد وجود دارد و يك نوع آن چنان صاف و بىغش است كه از پشت صفحات آن مىتوان هر چيز را مشاهده كرد . مىگويند اين نوع مرمر از يخ بستن تدريجى آب يكى از چشمه‌ها حاصل شده است در نقطهء ديگرى از حوالى شهر معدن نمك و طلا وجود دارد . در زمانهاى قديم از معادن طلا بهره‌بردارى مىشده ، اما مدتهاست اين كار به سبب اين كه خرجش بر دخلش مىچربد متروك مانده است .\r\nدر نزديكيهاى تبريز چشمه‌هاى آب معدنى زياد است . يكى از آنها كه مردم زياد به آن‌جا رفت و آمد مىكنند آب معدنى بارنج واقع در نيم فرسنگى شهر است ، و ديگر چشمه سيد كند كه در آبادى ديگرى در شش فرسنگى تبريز جارى است . آب اين چشمه‌ها گوگردى است و برخى سرد و بعضى داغ مىباشند .\r\nمن در سراسر روى زمين شهرى نمىشناسم كه دربارهء وجه تسميه و تاريخ و چگونگى بناى آن ميان محقّقان جديد اين‌قدر اختلاف در ميان باشد . باز آوردن همهء اقوال مصنفان نه لازم است و نه مفيد ؛ و من از ميان نظرات مختلفى كه در اين‌باره اظهار شده به ذكر چند گفته اكتفا مىكنم . نخست بايد بگويم كه ايرانيان عموما اين شهر را تبريز مىنامند ، و اگر من به روش اروپاييان آن را تورى  ) Tauris (  مىخوانم به منظور رعايت تلفظ اروپاييان و تفهيم بيشتر است . تيكسر  ) Teixcra (  و اولئآريوس  ) Olearius (  و برخى ديگر محققان بر اين اعتقادند كه تبريز همان شهر است كه بطلميوس در پنجمين لوحه و جدول آسيايى خود گابريس  ) Gabris (  خوانده است ، زيرا حرف « گ » در زبان يونانى آسان به حرف « ت » تبديل مىشود . لوئلاويوس  ) Leunelavaus (  ، ژوو  ) Jove (  و آيتون  ) Ayton (  معتقدند تبريز كنونى همان شهر است كه اين جغرافىدان قديمى آن را به جاى تورا  ) Tevra (  تروا  ) Terva (  ناميده و بر اثر تحريف يكى دو حرف بدين صورت درآمده ، اما عقيدهء ايشان باطل\r\n\r\n","description":"","footnote":"","page_name":" 481 ","page_number":21},
  {"content":"\r\n\r\nاست زيرا تروا در ارمنستان و تبريز در ماد است . و اين دو شهر دور از هم نمىتواند يكى باشد ، و شباهت ظاهرى اين دو اسم در تلفظ موجب اشتباه اين مؤلف شده است . تبريز كلمه‌اى فارسى است ، و اين نام را در سال 165 هجرى بر اين شهر نهاده‌اند . و چون تبريز چند قرن پس از نوشته‌هاى آنان ساخته شده بنابراين تروا و گابريس  ) Gabris (  شهرهاى ديگرى بوده‌اند . نيژر  ) Nijer (  مىگويد تبريز همان تيكرانوسرتا  ) Tigranocerta (  است و برخى ديگر مىگويند كه تبريز سوز  ) Suze (  ماد مىباشد كه در تورات مهم شمرده شده ، بعضى نيز بر اين باورند تبريز همان شهر است كه در كتاب اسدرا  ) Esdra (  - آكمتا  ) Acmetha (  يا آماتا  ) Amatha (  ناميده شده است .\r\nگروهى از مصنفان و مؤلفان مانند بطلميوس و مترجم اثر وى جاى آن را در آشور ، و برخى ديگر در ارمنستان نموده‌اند . سرآمدان اين گروه عبارتند از نيژر ، سدرن ، آيتون و ژوو . از روى ديگر مارك پل  ) Marc Paul (  ونيزى محل اين شهر را در پارت دانسته است . اما كالكونديل  ) Colcondile (  سخنى ديگر دارد . وى محّل تبريز را جايى دور تر از همهء مصنفان برده ، و آن را در ايالتى كه در روزگاران كهن پرسپوليس  ) Persepolis (  مركز آن بوده ، دانسته است . به هر روى چنان كه پيش از اين گذشت ميان محققان و مصنفان در اين‌باره اختلافات بحث‌انگيز در ميان است ، و به عقيدهء من نظريهء موله  ) Molet (  مترجم و مفسّر اثر بطلميوس ، آنانى  ) Anani (  ، .\r\nارتليوس  ) ORTELIUS (  ، گلنيتس  ) Golnits (  ، دولاواله  ) De la Valle (  ، دواتلاس  ) De Athlas (  از نظريه ديگران قانع‌كننده‌تر و مستدل‌تر مىباشد . به عبارت ديگر تبريز همان شهر باستانى اكباتان  ) Ecbatane (  است كه در تورات و تاريخهاى كهن آسيا از آن سخن در ميان آمده است .\r\nاگر اشتباه نكنم مينادوا  ) Minadoi (  مصنف و محقق ايتاليايى بحث روشن و مستدلى دربارهء اثبات اين نظريه دارد . با اين همه با اعتقاد تمام مىگويم كه در سراسر شهر تبريز نه از آثار باستانى و عمارات و ابنيهء كهن اثرى ديده مىشود ، و نه از آثار كاخ اكباتان كه روزگارانى ييلاق پادشاهان آسيا بوده نشانى بجاست ، و نه از كاخ دانيال كه بعدها آرامگاه پادشاهان ماد شده ، و يوسف در كتاب دهم خود آورده كه در زمان وى هنوز موجود بوده اثرى ديده مىشود ؛ و اگر به احتمال ضعيف اين قصرهاى بزرگ و باشكوه شانزده قرن پيش از روزگار ما در محّل كنونى تبريز وجود\r\n\r\n","description":"","footnote":"","page_name":" 482 ","page_number":22},
  {"content":"\r\n\r\nداشته اكنون از آنها هيچ نشانى به جا نيست . و در اطراف شهر آن‌جا كه عمارات رفيع فرو ريخته جز آجر و خاك و ريزه‌هاى سنگ چيزى ديده نمىشود ؛ و البته اين مصالح ساختمانى در عهد باستان به كار نمىرفته است .\r\nمحققان و تاريخ‌نويسان ايران همه بر اين قول‌اند كه تبريز در سال 165 هجرى قمرى بنا شده امّا دربارهء خصوصيّات ديگر شهر اختلاف نظر شديد دارند .\r\nبرخى از آنان بناى تبريز را به زبيده خاتون كه به معنى گل سرسبد بانوان است ، زن هارون الرشيد خليفهء بغداد نسبت مىدهند . مىگويند : روزى زبيده خاتون چنان بيمار شد كه هيچ كس به شفايافتنش اميد نداشت در چنان حال يك پزشك مادى پيدا شد ، و در اندك مدتى او را از رنج بيمارى رهاند . زبيده خاتون كه نمىدانست چه پاداشى در برابر اين خدمت بزرگ به پزشك بدهد انتخاب آن را به خود وى واگذار كرد . او خواهش كرد زبيده خاتون دستور دهد در زادگاه وى شهرى به افتخارش بسازند ، همسر خليفه خواهش پزشك را پذيرفت و بىدرنگ دستور داد ساختن شهر را آغاز كنند . اين شهر را پس از احداث تبريز نام نهادند تا ميان اين نام و طبابت از نظر اسمى رابطه و قرينه‌اى برقرار باشد . چه طب به معنى پزشكى است و « ريز » از مصدر ريختن اشتقاق يافته است .\r\nبعضى ديگر نظريه‌اى مشابه اين دارند . مىگويند يكى از سركردگان سپاه هارون الرشيد هلاكوخان نام داشت . وى گرفتار تبى شد كه مدت دو سال هر چه به درمانش كوشيدند سودمند نيفتاد ، و همهء كسانش از شفايافتنش نااميد شدند . اتّفاقا گياهى را كه در همين محّل شهر تبريز روييده بود خورد ، و در زمان بهبود يافت . به شكرانه شفا يافتن دستور داد در همان مكان كه آن گياه شفابخش روييده بود شهر بزرگى بسازند چون ساخته آمد آن را « تب‌رفت » نام نهاد ؛ بعدها بر اثر تحريف و تصحيف به منظور آسان و زيبا شدن تلفظ تب‌رفت به تبريز مبدّل شد .\r\nميرزا طاهرخان يكى از دانشمندان و مردان بلند مقام ايران ، پسر ميرزا ابراهيم خان ناظر ايالت دربارهء وجه تسميهء شهر تبريز به نوعى ديگر اظهار نظر كرد . وى گفت : روزى كه ساختن اين شهر را آغاز نهاده‌اند هوا چنان خوب بوده كه مردم معتقد شده‌اند هركس در اين شهر اقامت كند هرگز دچار تب نمىشود . بنابراين تصور آن را تبريز نام نهاده‌اند . همين شخصيّت بلندنام گفت در خزانهء سلطنتى اصفهان مسكوكاتى نگهدارى مىشود كه نام زبيده خاتون همسر هارون الرشيد بر آنها\r\n\r\n","description":"","footnote":"","page_name":" 483 ","page_number":23},
  {"content":"\r\n\r\nنقش است . اين سكّه‌ها در مرند كشف ، و به خزانه منتقل شده است . هچنين مقدار زيادى مسكوكات طلا و نقره از پادشاهان ماد به دست آمده ، وى در دنبال سخنان خود آورد كه روى اين سكّه‌ها خطها و صورتهايى به زبان يونانى نقش شده ، و روى يكى نيز اسم دقيانوس ضرب شده ، و از من خواست دربارهء دقيانوس اطلاعاتى به او بدهم . در جوابش گفتم كه دربارهء اين شخص اطلاعات خاصّى ندارم . شايد وى همان داريوش باشد .\r\nشهر تبريز بارها دچار زلزله شده ، نخستين بار شصت و نه سال پس از بناى آن زلزلهء مهمى روى داد كه تقريبا بيشتر شهر ويران گرديد . متوكل عباسى كه در آن زمان خليفه بود دستور داد آن را وسيع‌تر و بزرگ‌تر از آنچه بود بسازند . صد و نود سال پس از اين حادثه روز چهاردهم صفر ، زلزله‌اى سخت‌تر از بار اوّل تبريز را لرزاند و قسمت اعظم شهر را ويران ساخت . جغرافىنويسان نوشته‌اند مدتها بعد يكى از اخترگران معروف به نام ابو طاهر كه از مردم شيراز بود و در تبريز توطن اختيار كرده بود پيشگويى كرد در سال 235 هجرى هنگامى كه آفتاب وارد برج عقرب مىشود زلزله مهيبى در تبريز به وقوع مىپيوندد و سراسر شهر خراب مىشود . مردم به پيشگوييش اعتنا نكردند . اخترگر براى اين كه خلق را از گزند زلزله برهاند پيش حاكم رفت و از وى خواهش كرد مردم را به بيرون شدن از شهر و رفتن به دشت و صحرا تشويق و وادار كند . او نيز در اين كار بسيار كوشيد ؛ امّا چون بيشتر مردم به پيشگويى ستاره‌شناس اعتقاد تمام نداشتند ، همچنين مىپنداشتند كه اخترگر و حاكم به غرضى آنان را به ترك شهر ترغيب مىكنند از خانه بيرون نشدند . اتّفاق را در همان روز و همان ساعت كه اخترگر پيش‌بينى كرده بود زلزلهء مهيبى روى داد ، شهر ويران گشت و چهل هزار نفر جان باختند . سال بعد خليفه وقت به امير دينورن پسر محمد رودان ياردى نايب السلطنه ايران فرمان داد كه شهر را بزرگ‌تر از آنچه بود تجديد بنا كند ، و پيش از شروع از ابو طاهر منجم بپرسد كه چه روزى براى آغاز نهادن بدين كار سعد است . وى فرمان خليفه را به كار بست ، و ابو طاهر ماه عقرب را معين كرد ، و گفت اگر در اين ماه بازسازى شهر شروع شود هرگز دچار بلاى زلزله نمىشود ؛ امّا باشد كه از سيل آسيبهاى سنگين بدان رسد . و تاريخ بيانگر صحّت پيشگويى ابو طاهر شد .\r\nاز آن روزگاران روز به روز بر وسعت و عظمت تبريز افزوده شد . چنان كه\r\n\r\n","description":"","footnote":"","page_name":" 484 ","page_number":24},
  {"content":"\r\n\r\nچهارصد سال پيش زمان پادشاهى غازان‌خان عرض آن از شمال به جنوب از كوه كوچك عين على تا كوه مقابل آن به نام چوران‌داغ  ) Tchurandog (  واقع در جنوب گسترش يافت ؛ و طولش از مشرق به مغرب از رود آجى تا آبادى بانينج  ) Baninge (  در دو فرسنگى تبريز درگذشت ، و جمعيّتش آن‌قدر زياد بود كه بر اثر شيوع بيمارى طاعون در يك محلهء شهر بيش از چهل هزار تن جان باختند و محلّات ديگر شهر از ظهور بيمارى و مردن آن خلق آگاه نشدند .\r\nدر سال 696 هجرى برابر 1490 ميلادى پادشاهان صفوى كه از اخلاف شيخ صفى بودند ، و ايران را زير فرمان خود گرفته بودند مقّر حكومت خويش را از اردبيل وطن خود به تبريز منتقل كردند . پادشاه صفوى كه به سبب نزديك بودن تبريز به كشور عثمانى از موقع شهر و تثبيت سلطنت خود مطمئن نبود ، از اين جهت قزوين را به پايتختى برگزيد . دو سال پس از اين انتقال سلطان سليم پادشاه عثمانى در سال 1514 ميلادى بر تبريز مسلّط شد . در آن بسيار نماند و پس از استقرار پادگان بزرگى به عثمانى بازگشت ، امّا غنيمتهاى بسيار برگرفت به علاوه قريب سه هزار تن از صنعتگران و هنرمندان شهر را كه بيشتر آنان ارمنى بودند با خود به قسطنطنيّه برد و در آن‌جا مسكن داد .\r\nمدتى كوتاه پس از بازگشتن سليم به عثمانى ، مردم تبريز ناگاه به پا خاستند و با كمك عده‌اى از سپاهيان ايران بر پادگان تركان تاختند . همه را از دم تيغ گذراندند و بر شهر مسلّط شدند . سلطان سليم به شنيدن اين خبر خشمگين گشت و به بازگرفتن تبريز مصمّم شد ، ولى عمرش وفا نكرد ، امّا جانشينش شاه سليمان كبير ، ابراهيم پاشا سردارش را به گرفتن تبريز مأمور كرد . وى شهر را به تصرف خويش درآورد ، در آن قلعهء نظامى مستحكمى ساخت ؛ صد و پنجاه توپ در نقاط حساس قلعه نصب و چهار هزار تن از رشيدترين سربازان خود را در قلعه مستقر كرد و به نگهبانى شهر گماشت ، امّا هيچ‌يك اين تدابير سودمند نيفتاد ؛ دليرمردان تبريز پس از بازگشتن وى به كشورش بار ديگر ناگهان مردانه قيام كردند و شهر را به تصرّف خويش درآوردند . ابراهيم پاشا پس از سپرى شدن سه سال دگربار مأمور گرفتن تبريز و گرفتن انتقام از مردمان آن شد . وى در سال 955 هجرى مطابق 1584 ميلادى به صورتى وحشيانه بر تبريز مسلط شد ، و سربازانش را در غارت كردن شهرى بدان آبادانى آزاد گذاشت . آنان با آتش و آهن چندان كه مىتوانستند خرابيها به بار\r\n\r\n","description":"","footnote":"","page_name":" 485 ","page_number":25},
  {"content":"\r\n\r\nآوردند ، تاراجها و شكنجه‌ها كردند و فجايع بىشمار به بار آوردند ، و در آخر قصر شاه تهماسب و همهء ساختمانها و عمارات بزرگ را ويران ساختند ؛ امّا مردم دلير تبريز دگربار هم ، قدّ مردانگى برافراشتند ، و در اوائل پادشاهى سلطان مراد عثمانى ، به كمك معدودى از سپاهيان ايران ده هزار تن افراد پادگان عثمانى را كه مأمور حفاظت شهر بودند از پا درآوردند ، و بر شهر مسلّط شدند . مراد از شجاعت و دليرى و مردانگى مردمان تبريز سخت در وحشت افتاد ، و سپاهى سنگين به سركردگى عثمان پاشا صدراعظمش به تسخير تبريز فرستاد . وى در سال 994 هجرى شهر مردپرور تبريز را گرفت و به ترميم و تعمير قلاع و استحكاماتى كه قبلا عثمانيها ساخته بودند ، و بر اثر حملهء جنگجويان تبريز آسيب ديده بود ، پرداخت .\r\nهيجده سال پس از يورش سپاهيان عثمانى به سال 1603 ميلادى شاه عباس با سپاهى اندك با مهارت و تدبيرى درخور آفرين و تحسين تبريز را از چنگ عثمانيها بيرون آورد . او افراد رشيد سپاه خود را به چندين دسته تقسيم كرد . افراد اين دسته‌ها تركهايى را كه معابر بيرون شهر را نگهبانى مىكردند چنان به سرعت دستگير كردند و كشتند كه پادگان تركها را خبر نشد . آن‌گاه فرماندهء سپاه ايران يك دسته از سربازان خود را در لباس بازرگانان به تبريز فرستاد . در آن زمان رسم بر اين بود كه كاروانهاى عظيم پيشاپيش حركت خود دسته‌اى را براى تدارك مقدمات ورود خود به شهر مىفرستادند . تركان بدين گمان كه نگهبانانشان دربارهء هويّت اينان تحقيق كافى كرده‌اند ، مانع ورودشان نشدند . شاه عباس همين كه يقين كرد دستهء پانصد نفرى وى وارد شهر شده‌اند با شش هزار تن سپاهى خود به پادگان دشمن حمله برد . دو تن از سردارانش نيز با گروهى لشكر از دو جانب به حمله پرداختند . نظاميان ترك كه خود را از همه‌سو در محاصره ديدند به شرط اين كه كشته نشوند ، تسليم شدند .\r\nمورّخان تصريح كرده‌اند كه سپاهيان ايران براى نخستين بار در اين جنگ تفنگ به كار بردند . و چون شاه تأثير سلاح آتشين را از نزديك دريافت دستور داد همهء آنان را به تفنگ مسلّح و مجهّز كنند .\r\nبراى اين كه از اقوال مورّخان و محقّقان چيزى و گرچه مهم نباشد ناگفته نماند ، عقيدهء مؤلفان ارمنى را نيز مىآورم . آنان گفته‌اند : تبريز از جمله شهرهاى بسيار كهن آسياست ، و در زمانهاى قديم شاهستان يعنى پايتخت ناميده مىشده . از\r\n\r\n","description":"","footnote":"","page_name":" 486 ","page_number":26},
  {"content":"\r\n\r\nپادشاهان ارمنستان يكى به نام كسروئس  ) Cosroes (  اين نام را به تبريز كه در زبان ادبى ارمنستان به معنى جايگاه انتقامجويى است ، تغيير داد . زيرا او پادشاه ايران را كه برادر وى را كشته بود در اين شهر شكست داد .\r\nايالت تبريز بزرگ‌ترين و مهم‌ترين ايالات ايران است ، به همين جهت لايق‌ترين و مهم‌ترين افراد به حكومت اين ايالت منصوب مىشوند . از اين شهر هر سال در حدود سى هزار تومان كه معادل يك ميليون و سيصد و پنجاه هزار ليور است عايد مىشود . البته درآمدهاى جنسى و غيررسمى كه به طور كلّى در حكومتهاى آسيايى به دست مىآيد ، و مقدار آن نيز زياد است عايدى رسمى به حساب نيامده است .\r\nحاكم تبريز به عنوان عالى و ممتاز « بيگلربيگى » خطاب مىشود ، و هميشه سه هزار سوار زير فرمان دارد ، و حكام و خانهاى شهرهاى قارص ، اورميه ، مراغه ، اردبيل و بيست سلطان كه روى هم پانزده هزار سپاهى زير فرمان دارند همه فرمانبر وىاند .\r\nدر تبريز دو تن از كشيشان به پيشبازم آمدند ، و مرا در محلى كه براى اقامت و پذيرايى مسافران آماده دارند فرود آوردند . از ايشان خواهش كردم مدت پانزده روز خبر آمدن مرا به كسى نگويند . زيرا مىخواستم در اين مدت همچنان كه محمولاتم را هنگام ورود به مينگرلى كاملا مرتّب و منظّم كرده بودم ، در اين‌جا نيز نظم و ترتيب بدهم ، و چيزهايى را كه براى شاه آورده بودم چنان رديف و مرتّب كنم كه به هنگام لازم بتوانم يكايك را به معرض تماشاى شاهنشاه بگذارم . امّا ديرى نگذشت كه بسيارى از مردم آگاه شدند . ميرزا طاهر پسر تحصيلدار كلّ ايالت كه در آن زمان در غياب پدرش وظايف وى را انجام مىداد ، كسى را نزد رئيس گروه مبلّغان فرستاد و پيغام داد از اين كه وى را از ورود اروپاييانى كه به خانهء خود پذيرفته‌اند آگاه نكرده‌اند متعجب شده است . اسقف براى پوزش طلبى از قصورش نزد وى رفت ؛ از طرف من به وى گفت : چون تازه آمده‌ام و هنوز خود را براى بيرون رفتن آماده نكرده‌ام خدمت نرسيده‌ام ، و البته چند روز ديگر پس از اين كه فى الجمله به وضع خود سر و صورتى دادم براى عرض سلام خدمت مىرسم .\r\nروز بيست و سوّم آقاى ميرزا طاهر كه در سفر اوّلم با او آشنا شده بودم ، همراه پسر خان گنجه به ديدنم آمد ، وى با محبت و مهربانى زياد مدت دو ساعت دربارهء اخبار و اوضاع اروپا خاصّه پيشرفت علم و صنعت در آن قاره مطالبى از من پرسيد .\r\n\r\n","description":"","footnote":"","page_name":" 487 ","page_number":27},
  {"content":"\r\n\r\nاز آن پس مدتى با خوشحالى و مسرّت از دولتمندى و مقامات مهّم افراد خانوادهء خود ، و وظايف خطيرى كه به برادرانش سپرده شده صحبت كرد و گفت او ارشد سه برادر جوان‌ترش مىباشد و همه تأهل اختيار كرده‌اند . ابراهيم پدر ميرزا طاهر چنان كه اشاره شد محصّل كل ماليات در سراسر آذربايجان بود . همان كسى بود كه در كتاب تاجگذارى شاه سليمان بارها از او ياد و خبرهايى از وى درج شده است . « 1 »\r\nوقتى من وارد تبريز شدم در آن‌جا نبود ، و براى انجام دادن امور مربوط به خود به شروان واقع در نزديكى درياى خزر رفته بود و پسرش وظايفش را انجام مىداد . وى به زبان تركى و عربى آشنا بود ، و به اين زبان و زبان فارسى كتابهاى زياد داشت . افزون بر اين طىّ چند سال از يك مبلّغ مسيحى فلسفهء غربى و علوم اروپايى را فرا گرفته بود . روى هم رفته مردى متبحّر ، هوشمند ، روشن‌بين و عارف بود . بعد از دو ساعت صحبت كردن در موضوعات مختلف اظهار تمايل كرد كه ساعتها و جواهرهايى را كه مىتوانست بخرد نشانش بدهم . من نه ميل به اين كار داشتم و نه آماده بودم . امّا آن‌قدر اصرار كرد كه نتوانستم تقاضايش را رد كنم . ناچار يك قسمت از جواهرهاى كوچك و كم‌بها را نشانش دادم . او چند تاى آنها را انتخاب كرد و برداشت .\r\nچون شب درآمد طهماسب بيگ كه به جاى پدرش منصورخان در سمت فرمانرواى آذربايجان خدمت مىكرد و پدرش پيوسته در دربار شاه است زرگر خاصّش را نزد من فرستاد و پيغام داد كه روز بعد جواهرات كوچك و سبك‌قيمتم را به معرض تماشاى او بگذارم . در جواب وعده و قول دادم در موقع معين خواهم رفت ، و روز ديگر ، هم به ديدن وى و هم به ملاقات ميرزا طاهر رفتم .\r\nروز بيست و پنجم در محضر مقامات بلند پايه و شخصيّتهاى مهم امور دولتى خبر به دام افتادن يك كاروان مهم تجارى به دست دزدان ، مورد تأييد و تصديق قرار گرفت . اين كاروان در ماه گذشته از طريق اصفهان ، از راه خشكى به هندوستان در حركت بوده است . معمولا هر سال در ماه اوت از راه قندهار واقع در خراسان كاروان بزرگى به طرف هندوستان راه مىافتد . اين كاروان ثروت زياد به همراه داشته ، و با اين كه عدهء كاروانيان بسيار بوده ، راهزنان افغانى در فاصلهء سه روز راه ، به مرز\r\n\r\n\r\n","description":"","footnote":"\r\n( 1 ) - اين نخستين اثر شاردن پس از اولين سفرش به ايران بود كه در سال 1671 ميلادى 1050 خورشيدى چاپ و منتشر شد .\r\n","page_name":" 488 ","page_number":28},
  {"content":"\r\n\r\nهندوستان به كاروان زده و كليّهء اموال آنان را به غارت برده‌اند ، قاطعان طريق همان افغانان يا تاتارهاى تابع ايران بوده‌اند ، و قبلا از محلّ حركت و جاى تجمّع قافله اطّلاع دقيق و كامل داشته‌اند .\r\nراهزنان مجهّز و مسلّح بوده و عده‌شان بيشتر از پانصد نفر نبوده ، امّا از كاروان دويست نفر مسلّح نگهبانى مىكرده ، افزون بر اين دو هزار نفر مرد كه بيشترشان هندى بوده‌اند قافله را همراهى مىكرده‌اند . محافظان مسلّح كاروان در نخستين دقايق برخورد ، بدون مقاومت گريخته‌اند ، ديگر همراهان قافله نيز در پى نگهبانان پا به فرار نهاده‌اند ، و در مجموع دفاعشان در برابر مهاجمان چنان اندك و سست بوده كه بيش از پانزده نفر كشته نشده‌اند ، و اين عجب نيست زيرا نگهبانى كاروانها را اغلب ارمنيها و هنديهايى به عهده مىگيرند كه گرچه رشيد و دلير مىنمايند همين كه چماقى بالا رفت همه مىگريزند ، و ميدان را به دشمن مىسپارند . ديگر كاروانيان چون خود را در معرض خطر و تلف ديدند هر يك به جايى پناه مىبرد ، و در نتيجه هرج و مرج و آشفتگى عجيبى روى مىدهد .\r\nدر اين تصادف بيش از چندين ميليون پول و كالا به غارت رفته ، اما مقدار واقعى خسارت معلوم نيست ، چه بعضى از بازرگانان براى اين كه اعتبارشان متزلزل و كاسته نشود از افشاى زيانى كه به آنان رسيده خوددارى مىورزند ؛ و برخى ديگر براى اين كه آشكارا نشود چه مبلغ حقوق ديوان را نپرداخته‌اند مقدار حقيقى زيان خود را بر زبان نمىآورند . به هر روى مطابق صورتى كه شصت تن از بازرگانانى كه مالشان به غارت رفته به حضور شاهنشاه تقديم كرده‌اند در جريان اين راهزنى سيصد هزار تومان برابر سيزده ميليون و پانصد هزار ليور به آنان خسارت وارد آمده است . امّا بسيارى از صاحبان كالا مطمئن‌اند اين مبلغ تنها نيمى از زيانهاى وارد بر ايشان بوده است .\r\nگفتنى است كه حاكم قندهار متهم به شركت در اين راهزنى بوده از اين جهت شاهنشاه فرمان داده وى را دستگير كنند ، غل آهنين به گردنش بيندازند بر اشترى بنشانند و به انتخاب خودش همراه يك نوكر به اصفهان بياورند .\r\nبراى من حكايت كردند كه راهزنان چندان وحشى و بيابانگرد و جاهل بوده‌اند كه طلا از نقره و جواهر از منجوقهاى شيشه‌اى بازنمىشناخته‌اند ، و آنها را درهم آميخته به حسب كيل و وزن تقسيم مىكرده‌اند . اين مطلب در نظر من سخت\r\n\r\n","description":"","footnote":"","page_name":" 489 ","page_number":29},
  {"content":"\r\n\r\nشگفت‌انگيز و باورنكردنى آمد ، و اگر به تواتر نمىشنيدم البته باور نمىكردم .\r\nدر يكى از اوّلين روزهاى ماه مه معاون حاكم آذربايجان كسى را در پى رئيس گروه مبلّغان كاپوسن فرستاد تا از او راجع به اسقف ارمنستان و محلّى كه وى در آن‌جا پنهان شده اطلاعاتى كسب كند . ما همه از محلّ اختفاى بطريق آگاه بوديم امّا چون مىدانستيم كه مقصود آنان توقيف و اعزام او به ارمنستان است تا در آن جا وى را به زندان كنند ، در اين‌باره سخنى بر زبان نياورديم .\r\nچنان كه پيش از اين ياد شد دربار شاهنشاه به حاكم ارمنستان دستور داده بود براى اداى قرضهاى بطريق مأمورانى جهت جمع‌آورى پول به ديه‌ها و آباديها بفرستد تا از ارامنه به نسبت دارايى و امكاناتى كه دارند مبلغى كه اداى وامهاى بطريق را كفايت كند جمع‌آورى نمايند . حاكم ايروان فرصت را غنيمت شمرده مبلغى در حدود دو برابر آنچه لازم بود به جبر و عنف از مردم گرفته بود و به سود خود ضبط كرده بود . اسقف بر اين اميد بود كه حاكم ايروان همهء پولهاى جمع شده را در اختيار او بگذارد تا وى قرضهايش را به مأمورانى كه براى اين كار از قسطنطنيه آمده بودند بپردازد ، و باقىمانده‌اش را به نفع خود ضبط كند ، امّا حاكم نه تنها چنين نكرد ، بلكه بابت قرضهاى بطريق كه مبلغ آن چهل و پنج هزار ليور بود بيش از بيست و سه هزار ليور نپرداخت . و بقيه را خود برداشت . اسقف از بىانصافى و نادرستى حاكم ناراضى و خشمگين گشت و بر اين نيت بود به اصفهان برود و به شاه شكايت برد . از روى ديگر حاكم بر اين اعتقاد بود كه بايد از اين كه وامهايش بدين صورت پرداخته شده شادمان و خرسند باشد ، و هرگز به اين فكر نپردازد كه چقدر پول جمع‌آورى شده ، و چه مبلغ آن به تأديه قروض او اختصاص داده شده است .\r\nاگر مردم زبان به ناسزا گفتن بطريق نمىگشودند ، و از او به زشتى ياد نمىكردند هرگز به حسابرسى نمىپرداخت ، و عليه مظالم حاكم جار و جنجال به پا نمىكرد . اما براى اين كه خشم مردم را نسبت به خود تسكين دهد ، و به آنها بنماياند كه آن همه پول را تنها براى اداى قرضهاى او به جبر و زور از آنان نگرفته‌اند داد و فرياد راه انداخت و نادرستى حاكم را بر ملا و آشكارا كرد . فرماندار ايروان وقتى از تصميم اسقف آگاه شد به وسيلهء فرستادگان مخصوص از همهء حكام شهرهاى نزديك درخواست كرد اگر اسقف به شهر آنان درآمد وى را بگيرند و نزد وى بفرستند ، و وقتى پيك حاكم ايروان به تبريز رسيد اسقف وارد اين شهر شده بود . ارامنهء اين شهر\r\n\r\n","description":"","footnote":"","page_name":" 490 ","page_number":30},
  {"content":"\r\n\r\nنه تنها در اختفاى وى كوشيدند ، بل كه با دادن پيشكشها و رشوه‌هاى لايق به بزرگان و صاحبان مقام و افراد برجستهء حكومت ، مساعدت ايشان را نسبت به بطريق فرارى جلب كردند ، و وقتى آنان و عامهء مردم از ستمى كه بر او رفته بود آگاه شدند اجازه دادند با خيال راحت و آزادى كامل براى دادخواهى به اصفهان سفر كند .\r\nروز ششم رستم بيگ وزير جنگ كسى را نزد من فرستاد و مرا از ورود خويش به تبريز آگاه كرد . حاكم ورود مرا به او خبر داده بود . همان روز به ملاقاتش رفتم و از ديدارش شادمان گشتم . من در نخستين سفرم به ايران با او آشنا و دوست شده بودم . رستم بيگ بزرگ مردى هوشمند ، خيرانديش ، استوار كار و مردانه‌رو ، و دليرترين مردان دربار بود . وى برادر حاكم قندهار بود . همان حاكمى كه متهم بود با دزدانى كه كاروان هند را غارت كرده بودند شريك و همدست بوده است . چون شخصيّتى با اراده ، شجاع ، روشن‌نظر و خوش‌سيما ، و گشاده‌رو بود ، شاه وى را بسيار گرامى مىداشت . قريب يك سال پيش شاه او را مأمور بازرسى تسليحات و تجهيزات نيروى مسلّح آذربايجان كرده ، و هنوز در اين استان به سر مىبرد ، و چنان كه اطلاع يافته‌ام اكنون مأموريتش پايان يافته و سى و پنج هزار اكو به دست آورده است . من از ديدار و مجالست و مصاحبت وى لذّت بسيار بردم . او نقشه‌هايى را كه طىّ مدّت اقامت خود در اين سرزمين از اين استان رسم كرده بود نشانم داد و اجازه فرمود از روى آن نقشه‌اى براى خودم بكشم . همچنين نقشهء جهان‌نمايى را كه در اروپا چاپ شده بود نشانم داد ، و يكايك اشتباهاتى را كه در آن راه يافته بود به من نمود .\r\nشام را با او صرف كردم ، و تا وقتى شب به نيمه نرسيد اجازهء مرخصى به من نداد .\r\nروز هفتم رستم بيگ به خانهء من آمد ، و با تشريف‌فرمايى خود مرا قرين شادى و مباهات فرمود و همهء ساعات بعد از ظهر را با هم صحبت كرديم و شب با هم شام خورديم .\r\nروز هشتم و سه روز بعد آن اجناسى را كه طهماسب بيگ و ميرزا طاهر مايل به خريدن آنها نبودند از ايشان پس گرفتم ، و آنچه را پسنديده بودند تحويلشان دادم . بهاى آنچه خريده بودند از هزار اكو بيشتر نبود . از معامله‌گرى با ايشان هيچ سودى نصيبم نشد . گرچه سخت به زحمت افتادم اما همين كه معامله قطعى شد بهاى اجناسى را كه خريده بودند پرداختند . طهماسب بيگ وعده داد چون در معامله به من سود نرسانده از مساعدتها و حمايتهاى پدرش كه در دربار اصفهان نفوذ\r\n\r\n","description":"","footnote":"","page_name":" 491 ","page_number":31},
  {"content":"\r\n\r\nو اعتبار تمام داشت بهره‌مندم كند . ميرزا طاهر نيز به من قول داد برادران مخصوصا عمويش كه سردار شاه بود همواره مرا از كمكهاى خويش مستفيض خواهد كرد .\r\nبارى ، اين دو ناچارم كردند به جاى سودى كه از آن محروم شده بودم سفارشنامه‌هايى را كه دربارهء من براى شخصيّتهاى بزرگ مذكور نوشته بودند بپذيرم .\r\nبىمورد نيست در اين‌جا به مناسبت اشاره كنم كه نبايد در چنين موارد تعارفات و خوشامدگوييهاى رجال و درباريان ايران را باور كرد و بدانها دل بست ؛ زيرا ايرانيان براى جلب منافع مادّى خود و گرچه قابل توجّه و بسيار نباشد حاضرند همه‌گونه تعارف و مدح و تملّق بر زبان آورند . چنان زبان‌آورى و تظاهر به صميميّت مىكنند كه بدبين‌ترين و ناباورترين افراد را به سخنان مهرآفرين خويش فريب مىدهند .\r\nروز سيزدهم براى به جا آوردن مراسم خداحافظى پيش رستم بيگ رفتم .\r\nزيرا وى ناچار بود دو روز بعد به اردبيل سفر كند . او براى اين كه در دربار و ديگر جاها به مراد دل راه‌يابم و بدون رويارو شدن با دشواريها و نابسامانيها كارهايم را انجام بدهم و زودتر به مقصد و مقصود برسم با روشن‌نگرى و مصلحت‌انديشى قابل تحسين و آفرين به من دقايق و نكات بسيارى آموخت و راه موفقيّت را نشانم داد .\r\nسپس سفارشنامه‌هايى به چند تن از منسوبانش كه همه در دربار مقامات بلندى داشتند نوشت . مخصوصا به خسروخان فرمانده تفنگداران كه از جمله رجال معتبر و مهّم دربار بود توصيه‌نامهء مؤثرى بدين مضمون نوشت :\r\nهو ، به عرض بزرگ‌ترين و برجسته‌ترين شخصيّت دربار شهريارى . آن كه از غايت بلندى پايگاه سر به آسمان مىسايد ، مىرساند كه : شاردن فرانسوى گل سرسبد جامعهء بازرگانان مسيحى كه از سوى شاهنشاه فقيد خلد آشيان مأمور بود به اروپا سفر كند ، و ارزنده‌ترين و كمياب‌ترين جواهر و نفايس را براى او بخرد و بياورد ؛ و اكنون چند روز مىگذرد كه وارد دارالسلطنه تبريز شده است . چون از زمانهاى گذشته من و او دوست صميم و مهربان هم بوده‌ايم ، مرا از همهء نيات و كارهاى خود آگاه ساخته است و گفته است چون شاهنشاه فقيد كه مرا با چنان مأموريتى به اروپا فرستاده اكنون درگذشته و روح پاكش به عالم عليّين پيوسته و در بهشت برين جايگزين شده ، از من كه دوست صميم و امين و قديم او هستم توقع دارد كه وى را به يكى از اجلّه بزرگان دربار بشناسانم تا او را به حضور شهريار معظّم معرفى\r\n\r\n","description":"","footnote":"","page_name":" 492 ","page_number":32},
  {"content":"\r\n\r\nنمايد . وى پس از اين كه اندكى از صفتهاى عالى و فضايل بسيار آن حضرت را از زبان من شنيد دل به لطف و كرم آن شخصيّت واجب التعظيم بست و خواهش كرد او را به حضور مبارك ارفع امجد معرفى كنم . اينك به اعتماد مراحم عاليهء آن حضرت او را به آستان مبارك مىسپارم ، و بر اين اميدم از بركت عنايات و مراحم حضرت اجل به كمال مقصود راه يابد . تمنّاى چاكر و او از آن حضرت آنست وسايلى فراهم آوريد كه جواهرات و نفايسى كه از اروپا با خود آورده به دست شاهنشاه عظيم الشأن برساند . اگر اين بازرگان بزرگ مسيحى از رشحه‌اى از عنايات عاليهء آن حضرت بهره‌ور شود سبب خواهد شد كه ديگر بازرگانان مسيحى به استظهار چنين حمايتها به پيشگاه شهريار ايران رو آورند ، و ارزنده‌ترين نفايس خود را عرضه بدارند .\r\nروز هجدهم به قصد ادامهء سفر از نايب الحكومه و ميرزا طاهر خداحافظى كردم . در آن ساعت اين دو با هم بودند و از سر لطف و مهربانى راهنمايى برايم معين كردند . من با نهايت تواضع از محبت و عنايتشان تشكر كردم و گفتم بدين جهت از ايشان درخواست راهنما و هم‌سفر كرده‌ام كه با اطمينان خاطر ، بدون كمترين نگرانى و دلواپسى به سفر خود ادامه دهم . آنان جواب دادند فرمانهاى شاه و گذرنامه‌اى كه از سوى معظم له به نام من صادر شده مطمئن‌ترين و مهم‌ترين اسكورت است ، و با داشتن آنها مىتوانم با فراغ خاطر سفر كنم ، و با نشان دادن آنها هر چه لازم دارم از هركس بگيرم . همچنين آنان به من گفتند از سرزمينى مىگذرم كه در سراسرش امنيّت كامل برقرار است ، و از اين جهت راهنما انتخاب و در اختيارم گذاشته‌اند تا باور كنم كه نسبت به من نهايت محبّت و همراهى را رعايت كرده‌اند .\r\nعده‌اى از افراد روشناس و صاحب‌مقام نيز كه در آن مراسم خداحافظى حضور داشتند متّفقا گفته‌هاى آن دو را تأييد كردند و گفتند در حقيقت به هيچ راهنما احتياج ندارم . و مىتوانم با اطمينان خاطر به سفرم ادامه دهم . با وجود اين به منظور اعتماد بيشتر از آقاى ميرزا طاهر خواهش كردم سفارشنامه‌اى به مأموران گمرك و ماليات بنويسد تا در طىّ سفر هيچ‌گونه ناراحتى براى من فراهم نكنند ، و مجبور نباشم جا به جا فرامين شاهنشاه و گذرنامه‌ام را به آنان نشان بدهم . وى بىدرنگ تقاضاى مرا پذيرفت ، سفارشنامه‌اى بدين شرح برايم نوشت و به من داد :\r\nهو اللّه ، امروز كه دوّم ماه صفر المظفر سال 1084 است جناب شاردن گل سرسبد همهء بزرگان اروپا از اين‌جا عازم شرفيابى به دربار شاهنشاه است . وى حامل\r\n\r\n","description":"","footnote":"","page_name":" 493 ","page_number":33},
  {"content":"\r\n\r\nبسيارى از جواهرهاى گرانبها و ديرباب است كه به فرمان شاهنشاه پس از تفحّص بسيار از اقطار و اكناف جهان خريده و بر اين آرزوست كه آنها را نثار پاى شاهنشاه معظم ، خليفهء جهان كند . از اين‌رو به موجب اين فرمان به همهء مأموران در هر جا و هر مقام اعم از حكام لشكرى و كشورى ، قضات ، و مسؤولان گمرك ، ماليات ، و راهداران اكيدا دستور داده مىشود كه اين بازرگان معتبر و گرامى در طىّ مسافرت خود به هر جا درآيد بايد هر چه را بخواهد بىدرنگ آماده كنند ، و از هيچ خدمتگزارى دريغ نورزند . بايد چنان كنند كه بىهيچ رنج و آسيب خود و آنچه با اوست به مقصد برسد . هيچ‌كس حق ندارد به هيچ عنوان حقوق گمركى يا مالياتى يا باج راه از حضرت ايشان طلب كند . همهء مأموران و مسؤولان موظفند كه نه تنها مواظبت تام و تمام نمايند كه در طى راه هيچ‌گونه صدمه و ناراحتى به ايشان نرسد ، بل كه بايد همگان نسبت به معزّى اليه چندان حسن خدمت به جاى آورند كه با دل شاد و رضاى كامل به زيارت ذات همايونى سرافراز و مباهى گردد .\r\nدر حاشيهء مهر عبارتى از قرآن بدين مضمون آمده بود به پروردگارى رو آورده‌ام كه پناهگاه من است و به محمّد فرستادهء او گرويده‌ام .\r\nروز بيستم ميرزا طاهر يكى از گماشتگان خود را نزد من فرستاد تا تحقيق كند آيا حقيقت دارد كه من و همراهانم مىخواهيم تنها و بدون همراهى كاروان حركت كنيم ؛ ضمنا به من بگويد بهتر بلكه لازم است به انتظار حركت دسته‌اى بمانم زيرا .\r\nسفر كردن تنها چند نفر مصلحت و خالى از خطر نيست مخصوصا مسافرت من كه بيگانه و غريبم و محمولات گرانبهايى دارم . همچنين در اين فصل كردها و صحرانشينان و تركمنها و ديگر قبايل بيابانگرد در نقاط مختلف پراگنده‌اند ، و اغلب راهزن و در كمين مسافرانند . آنان به سبب شدت گرما با زن و بچه و اغنام و احشام خود از دشتها به كوهستانها حركت مىكنند تا هم گوسفندانشان بچرند ، هم از هواى لطيف و ملايم كوهستان بهره بگيرند و هم راهزنى كنند .\r\nراستى اينست مصمّم بودم روز بعد از تبريز حركت كنم امّا پيغام و اخطار قاطع ميرزا طاهر مرا نگران كرد . اگر همان روز كه تصميم كرده بودم راه مىافتادم ظاهرا هفت هشت روز جلوتر بودم ، امّا بسا ممكن بود كه اصلا به مقصد نرسم . از روى ديگر اين انديشه در ذهنم قوّت گرفت كه غرض وى از اين پيغام اين بوده كه شانهء خود را از زير بار مسؤوليت مسافرت من خالى كند و در صورتى كه بىاعتنا به\r\n\r\n","description":"","footnote":"","page_name":" 494 ","page_number":34},
  {"content":"\r\n\r\nنصيحتگرى و رهنمايى وى تنها حركت كنم خطرات احتمالى را به گردن من بيندازد . اين تصورات تشويش‌انگيز مرا بر آن داشت كه سفرم را مدّتى دنبال بيندازم .\r\nروز بيست و ششم ميرزا طاهر وسيلهء كسى مرا آگاه كرد برادر رييس اتاق تجارت كه مردى نجيب و شريف است دو سه روز ديگر به اصفهان مىرود و اگر بخواهم و آماده باشم ، مىتوانم با او همسفر شوم . در اين صورت مؤكدا به وى سفارش خواهد كرد كه در تمام طول راه با من به محبت و رأفت رفتار كند و از هيچ نوع مساعدت دريغ نورزد . من از لطف و مهربانى وى به نيكوترين بيان سپاسگزارى كردم ، و پيغام فرستادم از اين كه موجبات آشنايى مرا با چنين شخصيّتى بزرگوار و در خور احترام فراهم مىكند ، پيوسته شاكر احسان ايشان خواهم بود . از روى ديگر پس از اين محبتهاى گرانمايه از تصورات و توهّمات ناستوده و دور از واقعيّتى كه دربارهء وى كرده بودم پشيمان و شرمسار گشتم .\r\nروز بيست و هشتم همراه برادر ملك التجار از تبريز بيرون شدم . اين شخصيّت معروف و عاليقدر يكى از بزرگان روشناس شاهنشاه بود و ده خدمتگر و چهارده اسب همراه داشت . پس از اين كه سه فرسخ از راه هموارى كه از ميان دامنه‌هاى سرسبز و خرّم كوهستانها مىگذشت عبور كرديم در شهرك باسمنج كه داراى قريب ششصد خانه بود فرود آمديم . از هر سوى اين شهرك جويهاى آب روان بود . پيرامنش را باغهاى باصفا و خوش‌منظرى فرا گرفته بود . درختان تبريزى و زيزفون بسيار داشت ، و مردم براى پوشاندن سقف اتاقهاى خانه‌هاى خود از چوب آنها استفاده مىكردند .\r\nروز بيست و نهم پنج فرسنگ پيموديم . ابتدا از بالاى تپّهء كوچكى گذشتيم ، سپس وارد دشت زيبا و سرسبز و حاصلخيزى شديم كه ديه‌ها و آباديهاى خرّم و باصفا داشت ، و سرانجام در ديهى به نام آجى آقاچ  ) AdgyAghatch (  بار افكنديم . اين دشتها سرسبزترين مراتع و چراگاههاى ماد است ، و به جرأت مىتوانم بگويم خرّم‌ترين دشتهاى جهان به شمار مىآيد . زيباترين ، اصيل‌ترين اسبهاى استان در اين شهرك تربيت مىشوند . قريب سه هزار اسب در اطراف راه مىچريدند . رسم بيشتر نواحى ايران چنين است كه سى و پنج تا چهل روز - از ماه آوريل تا آخر ژوئن - اسبهاى خود را براى چريدن در دشتها و دامنه‌هاى كوهها رها مىكنند . در طىّ اين مدت معدهء اسبها از فضولات تخليه و شسته مىشود ، و با نشاط و فربه و\r\n\r\n","description":"","footnote":"","page_name":" 495 ","page_number":35},
  {"content":"\r\n\r\nزورمند مىگردند . در اين مدت حتى چندين روز بعد ، از اسبها كار نمىكشند ، بل كه در اصطبل و چراگاه فقط چرا مىكنند . باقى ايّام تابستان را به آنها كاه و علف مىدهند . به ديدن اين چراگاههاى گسترده دامن از برادر ملك التجّار پرسيدم آيا در ديگر نواحى ماد چنين چراگاههاى وسيع و سرسبز و پرگياه وجود دارد ؟ گفت :\r\nآرى . در اطراف دربند « 1 » نيز چنين مراتع خرّم و انبوه هست ، امّا به قدر اين دشت وسعت ندارد . بنابراين مىتوان قول مورّخان گذشته را كه در آثار خود آورده‌اند كه سرزمين ماد جايگاه پرورش رمه‌هاى بسيار از اسبهاى اصيل و نژاده است ، باور داشت . آنان نوشته‌اند كه فرمانروايان ماد ايلخيهايى مركب از پنجاه هزار اسب داشته‌اند . بنابراين بايد محلّ نيس  ) Nyse (  را كه به داشتن اسبهاى اصيل و بادرفتار و آتش نعل شهرهء آفاق بود در سرزمين ماد جستجو كرد . اتين  ) Etienne (  جغرافىدان معروف زمان باستان نوشته است كه نيس در سرزمين ماد بوده است .\r\nمن براى برادر ملك التجّار خصوصيّات اسبهاى نيسى را كه مورّخان قديم در نوشته‌هاى خود آورده‌اند ، به تفصيل تمام شرح دادم و گفتم فاورن  ) Favorin (  مخصوصا نوشته است كه رنگ همهء اسبهاى نيسى زرد كم‌رنگ است ، و او در جوابم گفت كه هرگز نه چنين چيزى خوانده و نه از كسى شنيده است . من نيز در اين مورد در تمام طول مسافرتم از بسيار اشخاص دانا و صاحب خبر پرسيده‌ام ، امّا چندان كه تحقيق و پژوهش كردم از جايى كه همهء اسبان آن اصيل ، و پوستشان زرد كمرنگ باشد اطّلاع نيافتم .\r\nروز سىام شش فرسنگ راهى را كه نسبة صاف و هموار بود ، و به صورت مارپيچ از ميان تپّه‌ها مىگذشت پيموديم . پس از دو ساعت راه‌پيمايى نزديك ويرانه‌هاى شهر بزرگى رسيديم كه مىگفتند شاه عباس بزرگ فرمان داده سراسر آن را به طور كامل ويران كنند . در طرف چپ راه سنگهاى بزرگ و مدوّرى ديده مىشد .\r\nايرانيان مىگفتند اين سنگها باقيماندهء آثار جنگهايى است كه ميان مادها و كائوس  ) Caous (  ها اتفاق افتاده است . قوم اخير در جريان جنگ در اين محل جلسه مشورتى تشكيل دادند ، و چون رسمشان اين بود كه هر فرمانده هنگام ورود در مجلس مشاوره سنگ مدوّر بزرگى با خود مىآورد كه روى آن بنشيند چندين سنگ كنار هم\r\n\r\n\r\n","description":"","footnote":"\r\n( 1 ) - در بند يكى از شهرهاى داغستان بر كنار درياى خزر است .\r\n","page_name":" 496 ","page_number":36},
  {"content":"\r\n\r\nجمع شده است .\r\nكاووسها افراد افسانه‌اى ايرانى مىباشند كه كاووس پادشاه ايران پسر قباد ، پسر خسرو كه از جملهء پادشاهان دومين سلسلهء سلاطين ايران است به همين نام خوانده شده است . سرگذشت اين پادشاهان به سبب قدمت دوران زندگى آنان به صورت اسطوره و افسانه درآمده و هرودت در اثر خود حكايتى بدين مفهوم آورده است .\r\nسپاهيان ايران به منظور نبرد با سيتها  ) Seythe (  به حركت درآمدند و وقتى به تراس رسيدند داريوش فرمان داد كه هريك از افراد لشكرى هنگام عبور از آن‌جا سنگ بزرگى به جا گذارند .\r\nامّا آنچه قابل توجّه و شگفت‌انگيز مىباشد اينست كه اين سنگها آن‌قدر بزرگ و حجيم است كه نه تنها يك نفر نمىتواند يكى از آنها را جابه‌جا كند ، بل‌كه هشت نفر نيز به دشوارى و زحمت مىتوانند حركت بدهند . چنين مىنمايد اين صخره‌هاى عظيم را از كوهى واقع در شش فرسنگى آن‌جا به آن محلّ آورده‌اند .\r\nدر راه به سه كاروانسرا رسيديم كه بزرگ و در نهايت زيبايى و عظمت ساخته شده بود . و سرانجام در آبادى قراچمن واقع در دامنهء يك تپه فرود آمديم . اين آبادى به قدر باسمنج بزرگ و پرجمعيّت نبود امّا هم چندان خوش‌منظر و باصفا بود .\r\nروز سى و يكم چهار فرسنگ راه پيموديم . گذرگاهمان از دشتى در نهايت خرّمى و سرسبزى و حاصلخيزى بود . در ميان راه از نزديك ديه بزرگى گذشتيم كه پيرامون آن باغهاى زيبا و بزرگ و خوش‌منظر بود ، و از هر سوى آن جويهاى آب جريان داشت . اين ديه باصفا تركمن ناميده مىشد ، و از اين جهت بدين نام موسوم بود كه در مزارع و مراتع آن گروه بسيارى از تركمانان به چوپانى اشتغال داشتند .\r\nروز اول ژوئن پس از پيمودن دو فرسنگ راه صاف و هموار به كوهستانى رسيديم كه راه از ميان آن مىگذشت . اين قسمت راه بسيار صعب العبور بود . رودخانهء كوچكى با جريانى سخت تند در مسيرى مارپيچ جارى بود ، و چون در چند جا راه را قطع مىكرد ، ناچار شديم در چندين نقطه از آن بگذريم ، آن‌گاه در ميانه فرود آمديم . اين شهرك در دهى گسترده دامن و حاصلخيز و سرسبز و محصور در كوهستان بنا شده ، اين رشته كوه ماد را از پارت جدا مىكند و به همين سبب شهرك ميانه را ميانه مىنامند . سازمان گمركى و مالياتى ميانه در بدرفتارى نسبت به مسافران و بازرگانان جزء شهرت تام دارد ؛ امّا چون برادر ملك التجّار را شناختند و به هويّت من\r\n\r\n","description":"","footnote":"","page_name":" 497 ","page_number":37},
  {"content":"\r\n\r\nنيز پى بردند از هرگونه سختگيرى و برخورد با ما احتراز جستند .\r\nدر مشرق زمين و به تخصيص در ايران رسم بر اين جارى است كه مأموران گمرك و ماليات حق ندارند مزاحم افراد با شخصيّت و بزرگان و منسوبان و خدمتگران دربار هر چند در مقام پايين باشند ، بشوند ، همچنين اجازه ندارند كه مايهء زحمت و عدم رضايت شخصيّتهاى معتبر خارجى بشوند ، و اگر مأمورى بر خلاف اين دستور عمل كند پايش را در فلك مىكنند .\r\nروز دوّم به سفر خود ادامه داديم ؛ امّا به سبب خراب بودن پل رودخانه و ناهموارى راه كه از ميان كوههاى صعب العبور مىگذشت مدتى معطل مانديم ، و سرانجام به زحمت و رنج بسيار از آن‌جا گذشتيم . در نتيجه هر چند جهد كرديم نتوانستيم بيش از سه فرسنگ برويم . رود ميانه كه نسبة پهناور ، و جريانش تند است از يك فرسنگى آن مىگذرد . بسيار جستجو كرديم تا گدارى براى گذشتن بيابيم و نيافتيم . سرانجام به لطف پروردگار از محلّى كه عرض رودخانه از جاهاى ديگر بيشتر و گوديش كمتر بود به زحمت زياد گذشتيم ، و محمولات خود را بدون آن كه به آنها آسيبى برسد ، به طرف مقابل رود رسانديم . سپس پنج ساعت در كوهى مرتفع و سخت گذر راه پيموديم .\r\nچنان كه پيش از اين اشاره شد اين رشته كوه كه دو ايالت بزرگ ماد و پارت را از هم جدا مىكند يكى از شاخه‌هاى طويل توروس « 1 » است كه از اروپا تا چين امتداد دارد و از مسكوى ، چركستان مينگرلى ، گرجستان سرزمين باكترى ، ايالت قندهار ، و هند مىگذرد . در قلهء كوه گذرگاه ما قلعه خرابهء بزرگى بود كه به آن قلعه دختر مىگفتند ، و مردم حكايت مىكردند اين قلعه را اردشير كه يونانيان او را ارتاگزرسس مىنامند بنا كرده تا شاهزاده خانمى نژاده و والاتبار را در آن زندانى كند . شاه عباس بزرگ اين قلعه را كه پناهگاه دزدان شده بود از بن ويران كرد . از آن پس چندين رشته راه خوب از اين مركز به اطراف كشيد تا مسافران مخصوصا در زمستانها به راحتى از اين طرق رفت و آمد كنند .\r\nدر آخرين ساعت راه‌پيمايى آن روز از پل محكم و خوبى كه بر روى رودخانه قزل‌اوزن - رودخانهء زرين - بسته بودند گذشتيم ، و در كاروانسراى بزرگى كه\r\n\r\n\r\n","description":"","footnote":"\r\n( 1 ) - توروس  taurus  همان كوه قفقاز است .\r\n","page_name":" 498 ","page_number":38},
  {"content":"\r\n\r\nنزديك پل براى توقف مسافران ساخته شده بود و سمله  ) Semele (  نام دارد بار افگنديم .\r\nرود قزل اوزن از رود ميانه بزرگ‌تر و جريانش تندتر است . اين رودخانه از سلسله جبال درگزين سرچشمه مىگيرد و به طرف ماد جريان مىيابد ، و پس از گذشتن از شهر معتبر اردبيل به درياى خزر مىريزد . قزل اوزن در فاصل ميان پارت و ماد است ، و در تغيير آب و هواى دو سرزمين تأثير بسيار دارد . چنان كه هواى ماد غالبا ابرناك و مرطوب است . در آن‌جا باد زياد مىوزد ، و باران به قدر كافى مىبارد . بر اثر رطوبت كافى در غالب نقاط به طور ديم استفاده زراعى مىشود . اما هواى پارت چنان خشك است كه گاهى در مدت شش ماه نه در آن بارندگى مىشود و نه برف مىبارد . زمينش شنى است ، و بدون آبيارى زراعت سود نمىدهد .\r\nسرزمين پارت كه در قرون قديم يكى از امپراتوريهاى مهم بوده اكنون يكى از مهم‌ترين استانهاى ايران است . چون از املاك خالصهء شاه مىباشد حاكمى به آن جا فرستاده نمىشود . ايرانيان مىگويند اين سرزمين از طرف مشرق به خراسان ، از طرف جنوب به فارس كه ايران حقيقى و اصلى به شمار مىرفته ، از مغرب به آذربايجان يا ماد ، از شمال به گيلان و مازندران - هيركانى باستان - محدود است . طول پارت دويست فرسنگ و عرضش در حدود صد و پنجاه فرسنگ است . هوايش خشك است ، اما بنا به آنچه مىگويند همهء نقاطش داراى سالم‌ترين هواى سراسر گيتى است . بسيارى از جاهاى آن كوهستانى است ، اما همهء اين ارتفاعات خشك و عارى از درخت و سبزه و گياه است ، و جز انواع خار در آن نمىرويد . در اين سرزمين آن‌جا كه رودى يا چشمه‌اى جريان دارد ، يا در كاريزى آب روان است از بركت آب زمين حاصلخيز و پردرخت است ، اما در نقاط بدون آب زراعت ديمى ممكن نمىشود .\r\nاين سرزمين وسيع بيش از چهل شهر ندارد . اين مقدار شهر نسبت به وسعت آن اندك است . اما چون ايران اصولا كشورى كم جمعيت مىباشد همين‌قدر نيز مهم است .\r\nمردم مشرق زمين پارت را عراق عجم - عراق ايران - مىنامند تا از عراق عرب متمايز باشد . همچنين به آن بلاد الجبل مىگويند زيرا پارت يا عراق عجم سرزمينى كوهستانيست .\r\nمورخان باستان بر اين باورند كه پارتها شاخه‌اى از نژاد سيتها مىباشند ، اما به عقيدهء من نژادشان به تركان و تاتارهايى مىپيوندد كه در سرزمينهاى شمال ايران\r\n\r\n","description":"","footnote":"","page_name":" 499 ","page_number":39},
  {"content":"\r\n\r\nسكونت دارند و در زمان حاضر ازبكستان ناميده مىشود ، و در زمان قديم باكترى خوانده مىشده‌اند « 1 » . به اعتقاد مورخان يونان باستان ارشك  ) Arsacc (  پادشاهى كه سلطنت سلسلهء پارتها را بنيان نهاده از تيرهء تيمور لنگ و هلاكو و ديگر پادشاهان تاتار كه در قرون اخير قسمت بيشتر قارهء آسيا را زير نگين خود درآورده‌اند ، بوده است .\r\nروز سوم مقدار چهار فرسنگ از همان مسيرى كه هنگام بيرون شدن از تبريز در پيش گرفته بوديم به طرف جنوب پيموديم . راه صاف و هموار بود ، و از نزديك كوههايى كه در طرف راست و چپ بود مىگذشت . سرانجام در كاروانسراى بزرگى به نام سيرشام  ) Sircham (  كه نزديك سه يا چهار آبادى كوچك بنا شده بود بار افگنديم . اين كاروانسرا در زمينى شنزار و خشك ساخته شده بود . دفتر مأموران باج راه ايالت پارت در اين‌جا داير بود .\r\nروز چهارم مقدار هفت فرسنگ در زمينى صاف و شنزار پيش رفتيم . راه به سبب وفور تپّه‌هاى شنى جابه‌جا مارپيچ بود . در سرتاسر طول راه در دو طرف جاده ، و در فواصل كوه ، دشتهاى سرسبز و خرم ، و كشتزارها و آباديهاى خوش‌منظر ديده مىشد . رودخانهء موسوم به زنجان همهء اين كشتزارها و آباديها را آبيارى مىكرد . ما در كاروانسراى بزرگى به نام نيكبه  ) Nicbe (  كه ميان پنج آبادى بزرگ بنا شده بود ، فرود آمديم .\r\nروز پنجم در راهى كه غالبا مستقيم و بدون پيچ و خم بود ، مقدار شش فرسنگ پيش رفتيم . اين راه همانند و دنبالهء مسيرى بود كه روز پيش سپرده بوديم ؛ و سرانجام در زرقان بار افگنديم . زرقان شهرك كوچكى است كه بيش از هزار خانه ندارد ، و در دشتى باريك و كم عرض ميان دو كوه كه فاصله‌شان از شهرك بيش از نيم فرسنگ نيست واقع شده است . كشتزارهاى زرقان حاصلخيز است . باغهاى خوش‌منظر و باصفا بسيار دارد . هوايش خنك و خوش است ؛ اما فاقد خانه‌هاى خوب و دلگشاست و بسيارى از عمارات آن فرو ريخته است .\r\nمورّخان ايران بر اين اعتقادند كه اين شهرك ساليان بسيار پيش از ظهور مسيح\r\n\r\n\r\n","description":"","footnote":"\r\n( 1 ) - اشكانيان از قبيله سك‌ها ، و سك‌ها نيز نژاده مردمانى از آرياييهاى اصيل بوده‌اند . بنابراين بىگمان مورخانى كه اشكانيان را از قوم تاتار دانسته‌اند به خطا رفته‌اند ؛ و شايد اين تصور نادرست از آن‌رو در ذهن و انديشه ايشان نقش بسته كه چون اشكانيان بر اثر همسايگى با قبايل زردپوست قدرى تحت تأثير اخلاق و مذهب و رسوم آنان قرار گرفته‌اند آنان را از قبيله تاتار پنداشته‌اند .\r\n","page_name":" 500 ","page_number":40},
  {"content":"\r\n\r\nمنظرهء سلطانيه\r\n\r\n","description":"","footnote":"","page_name":" 501 ","page_number":41},
  {"content":"\r\n\r\nدر زمان پادشاهى اردشير بابكان ساخته شده ، و بيست هزار خانه داشته است . و چون هم اكنون اطلال تا بيش از يك ميل بيرون شهرك مشاهده مىشود ، اين قول درست مىنمايد . تيمورلنگ هنگامى كه با سپاهيانش از آن‌جا مىگذشت به سببى نامعلوم براى نخستين بار زرقان را ويران كرد ، اما هم او هنگامى كه از تركيه بازمىگشت وقتى آگاه شد اين شهرك دانشمندان نامورى در دامان خود پرورده و از زمانهاى دور كانون و گهوارهء دانش و هنر بوده قسمتى از آن را بازسازى كرد . و اين واقعه را مورخان به تأكيد تمام ياد كرده‌اند . تاتارها و تركهايى كه پس از تيمور به ايران تاخته‌اند اين شهرك را بارها مورد هجوم قرار داده ، آن را ويران ، و مردمانش را قتل عام كرده‌اند ، و از اوايل قرن جارى است كه نوسازى زرقان آغاز شده است .\r\nروز ششم گذرگاه ما از زيباترين و فرح‌بخش‌ترين دشتها بود . راه مستقيم و صاف و هموار بود . ايلخيهاى پادشاه و اعيان و اشراف در آن دشت سرسبز و خرّم مىچريدند . جويهاى آب از چشمه‌ها روان بود و كشتزارها را شاداب مىكرد .\r\nچندان ديه و آبادى در پى هم بود كه به شمار درنمىآمد . باغها و بوستانها به هم در پيوسته بودند . پس از پنج فرسنگ راه‌پيمايى در كاروانسراى بزرگى به نام قرق‌بولاق  ) Querq Boulaq (  فرود آمديم . دورى اين كاروانسرا تا سلطانيه بيش از برد يك تير توپ نبود .\r\nسلطانيه در دامنهء كوهى واقع است . منظره‌اش از دور چنان زيبا و باشكوه جلوه مىكند كه آدمى دلباختهء تماشايش مىشود . امّا وقتى پا در آن مىنهيم از آنهمه آبادانى و قشنگى نشان بسيارى نمىبينيم . سلطانيّه سه هزار خانه دارد ، و داراى چندين عمارت رفيع و عظيم عمومى است . مردم مىگويند وسعت شهر در روزگاران گذشته ، مخصوصا در طرف مغرب خيلى بيشتر از زمان حاضر بوده و تا نيم فرسنگ جلوتر باغ و خانه وجود داشته است ، خرابه‌هاى كليساها ، مساجد ، برجها ، باروها در طرف مغرب ، مؤيّد اين گفته است . افزون بر اين در نوشته‌هاى مورّخان و محققان ايرانى آمده است كه اين شهر در زمانهاى گذشته بسيار وسيع و مهم ، و روزگارانى پايتخت بوده است ؛ و در كمتر شهرى اين همه ويرانى كه بيانگر عظمت دوران آبادانى آن بوده ديده مىشود . در سلطانيه همه چيز مخصوصا موادّ خوراكى فراوان و ارزان است . هوايش گرچه متغير است مطبوع است . شبها و صبحها و هنگام غروب هوا به سردى مىگرايد ، اما روزها گرم مىشود . عرض جغرافيايش 36 درجه و 18\r\n\r\n","description":"","footnote":"","page_name":" 502 ","page_number":42},
  {"content":"\r\n\r\nدقيقه ، و طول جغرافياييش چهل و هشت درجه و پنج دقيقه است و حاكمى بر آن فرمانرواست .\r\nبعضى از مورّخان ايران نوشته‌اند كه : سلطانيه يكى از شهرهاى بزرگ پارت بوده ، امّا هيچ يك بانى آن را ندانسته و از او نام نبرده است . برخى ديگر بر خلاف عقيدهء آنان آورده‌اند كه ساختمان اين شهر به فرمان ارغون خان ، پسر آباقاخان ، نوادهء هلاكوخان آغاز شده ، « 1 » اما زمان سلطنت پسرش الجايتو در قرن چهاردهم ميلادى پايان يافته است . وى پس از اين كه شهر ساخته شد آن را سلطانيه يعنى شهر شاه ناميد ، چه سلطان به معنى پادشاه است .\r\nاز قرن هفتم ميلادى فرمانروايان آسيا خود را سلطان مىناميده‌اند ، و اين لفظ مترادف سولدان  ) Souldan (  فرانسوى است كه مورّخان اين كشور سلاطين اخير مصر را بدين عنوان خطاب مىكرده‌اند ، و امپراتوران عثمانى نيز خود را سلطان مىنامند ، و من از برخى از اهل تاريخ شنيده‌ام كه اين شهر پس از اين كه سلاطين اخير ايران بر آن تسلّط يافتند ، بدين نام موسوم شده است ، زيرا آنان نيز خود را سلطان مىناميدند .\r\nشاه عباس كبير در اواخر قرن شانزدهم پايتخت خود را از اين شهر به اصفهان منتقل كرد . پدرش سلطان اسماعيل خدابنده در سلطانيه درگذشته و نزديك يك مسجد مجلل و باشكوه به خاك سپرده شده است .\r\nبعضى از مورّخان و محققان جديد اروپايى بر اين اعتقادند كه سلطانيه روى خرابه‌هاى تيگرانكرتا  ) Tigranocerta (  بنا شده ، اين نام از اسم قديمى آن مشتق و تركيب شده ، چه در زبان فرس باستان كرتا به معنى شهر است ، و در مجموع تيكران كرتا به معنى شهر تيگران است ، و تيگران چنان كه مىدانيم نام يكى از پادشاهان ارمنستان بوده است ؛ ولى من نمىتوانم درست توجيه و باور كنم كه سلطانيه همان شهر تيكران باشد .\r\nتاسيت گفته است كه تيكران كرتا در سى و هفت ميلى نى زيب  ) Nisibe (  بوده ، ولى شهر اخير الذكر چنان كه همه مىدانند در بين النهرين در كنار دجله و در بيست و پنج فرسنگى نينوا واقع بوده است . من بار دگر مىگويم كه آنچه مورّخان زمان باستان دربارهء جغرافيا نوشته‌اند بسيار گنگ و مبهم است و با واقعيت مطابقت\r\n\r\n\r\n","description":"","footnote":"\r\n( 1 ) - آغازگر بناى سلطانيه غازان‌خان بوده نه ارغون .\r\n","page_name":" 503 ","page_number":43},
  {"content":"\r\n\r\nكامل ندارد ، و نمىتوان به آنها استناد جست ، و اگر محققان معاصر لغزشها و اشتباهات آنان را با آوردن دلايل قاطع نشان نمىدادند ، من هرگز چنين جسارتى نمىكردم .\r\nشهر سلطانيه چندين‌بار ويران شده . بار اول خواجه رشيد فرمانرواى فارس به سبب طغيان و شورش مسلحانهء مردم شهر به تخريب آن فرمان داد ، سپس تيمورلنگ سلطانيه را خراب كرد . بعد از آن فرمانروايان ترك و تاتار به نهب و غارت آن كوشيدند . در آغاز سدهء هفتم هجرى مطابق هزار و سيصد ميلادى اين شهر مدتى مقرّ جانشينان شاه اسماعيل صفوى بود . همچنين مىگويند در اعصار قديم اين شهر مركز فرمانروايى حكّام بزرگ ارمنى بوده و متجاوز از چهارصد كليسا داشته است . گرچه در زمان حاضر نه ارامنه در اين شهر به سر مىبرند و نه يك كليساى سالم بر جا مانده اما خرابه‌هاى كليساهاى بسيار باقى است .\r\nروز هفتم شش فرسنگ از دشتى كه از سرزمينهايى كه روزهاى پيش عبور كرده بوديم بسى خرّم‌تر و سرسبزتر و زيباتر بود گذشتيم . در دو طرف راه به فاصله‌هاى كوتاه ، آباديهاى خوش‌منظر و درختناك و چمنزارهاى پرگل و گياه ديده مىشد . در دهى بزرگ و باصفا و پردرخت به نام هىهيه  ) Hihie (  فرود آمديم . اين ديه نزديك شهركى پرجمعيت بود كه دورش را بارويى احاطه كرده بود ؛ و سان قلعه مخفف حسن قلعه ناميده مىشد .\r\nروز هشتم چون اسبهاى ما خسته بودند بيش از دو فرسنگ نرفتيم ؛ و وقتى به ابهر رسيديم اسبها را براى چريدن در مراتع سبز و خرمى كه مانند آن را كم ديده بودم رو به جنوب رها كرديم . چشمه‌سارهاى زياد اين منطقه مايهء سرسبزى و صفا و خرّمى آن شده بود ، و كشاورزان كوشا و پرهمّت ، كشتزارها و بوستانهاى نعمت‌آفرين پديد آورده بودند . ابهر پيش از دو هزار و پانصد خانه ندارد ، از اين‌رو شهركى بيش نيست ، امّا پيرامنش چندان باغهاى بزرگ و آباد و دلگشا و كشتزارهاى گسترده - دامن است كه آن را بزرگ مىنمايد ، و يك اسب سوار نمىتواند زودتر از نيم ساعت از ميان باغها و كشتزارهايش بگذرد . رودخانهء كوچكى همنام شهرك از ميان آن مىگذرد . برخى بر اين اعتقادند كه ابهر همان بارونت  ) Baronthe (  باستان است .\r\nموقع جغرافيايى اين شهرك زيبا جالب و كم مانند است . هوايش ملايم و جان‌پرور و فرح‌افزاست در آن همه گونه ميوه ، و هر نوع مواد خوراكى به حدّ وفور\r\n\r\n","description":"","footnote":"","page_name":" 504 ","page_number":44},
  {"content":"\r\n\r\nبه دست مىآيد . ساختمانهاى خوب و زيبا زياد دارد . نسبت به جمعيت و وسعتش ميهمانخانه ، ميدان ، و ديگر اماكن عموميش زياد است . سه مسجد بزرگ و باشكوه دارد . در ميان شهر خرابه‌هاى يك قلعه كه از خشت و گل ساخته شده بوده ديده مىشود . فاصله‌اش تا خط استوا سى و شش درجه و چهل و پنج دقيقه ، و طول جغرافياييش هشتاد و چهار درجه و پنجاه دقيقه است . اين طول و عرض جغرافيايى را من از جديدترين جداول ايرانى اقتباس كرده‌ام .\r\nيك داروغه بر امور شهر حاكم است . حقوق ميرشكارباشى از عايدات شهر تأمين مىگردد . به اين قسم درآمدها كه درآينده و جاى مناسب از آن سخن خواهم گفت تيول مىگويند . مورخان ايرانى بر اين اعتقادند كه ابهر را كيخسرو پسر سياوش بنا كرده است . همچنين روايت مىكنند كه دارا - داريوش بد سرانجام - به ساختن قلعهء شهر اقدام كرد ؛ اما چون روزگارش به آخر رسيد و كار ساختن قلعه پايان نيافت اسكندر آن را تمام كرد .\r\nگرچه ابهر مانند شهرهاى نزديكش چندين بار ويران و قتل‌عام ، و دگربار آباد شده امّا در زمان حاضر هيچ نشانى از دوران شكوه‌مندى ديرين آن برجا نمانده است . گروهى از جغرافىدانان ابهر را با بلاش گرد يا مسابتا  ) Messabetha (  يا ارتاكانا  ) Artacana (  منطبق مىدانند . از اين شهرك سخن گفتن مردمان به زبان پارسى آغاز مىشود . چه ساكنان آباديها و شهرهاى پيش از آن به تركى سخن مىگويند ؛ اما تركى گفتن آنان با زبان تركان عثمانى اندكى تفاوت دارد . تكرار مىكنم از ابهر تا هندوستان همهء مردمان به زبان پارسى سخن مىگويند ، امّا تكلم مردمان ابهر و آباديهاى مجاورش خشن و اندكى درشت و بدآهنگ است ؛ و مردمان ديه‌ها و شهرهايى كه بر سر راه شيرازند به نسبت نزديك بودنشان به اين شهر بزرگ ، لطيف‌تر و خوش‌آهنگ‌تر سخن مىگويند . زيرا شيراز زادگاه زبان شيرين پارسى است ، و مردمانش با لطافت و ظرافت و ملاحت هر چه بيشتر تكلّم مىكنند .\r\nروز نهم نه فرسنگ در دشتى بس زيبا و دل‌افروز كه باصفاتر از آن در خيال كسى نمىگذرد راه پيموديم . چنان مىنمود كه از خيابان باغى دلگشا و طرب‌خيز مىگذشتيم . پس از سه فرسنگ راه‌پيمايى از برابر شهرك پارساك  ) Parsac (  كه به بزرگى ابهر مىنمود گذشتيم . همچنين از پنج فرسنگى قزوين كه در طرف چپ راه بود عبور كرديم . من به سال 1674 مدت چهار ماه در اين شهر به سر برده‌ام . اينك\r\n\r\n","description":"","footnote":"","page_name":" 505 ","page_number":45},
  {"content":"\r\n\r\nحاصل مطالعاتم را مىنويسم : قزوين شهر بزرگ و زيبايى است كه در دشتى وسيع واقع در سه فرسنگى كوه الوند بنا شده است . الوند رشته كوهى منشعب از سلسله جبال توروس  ) Taurus (  است كه از جانب شمال پارت مىگذرد ، و آن را از هيركانى جدا مىسازد و يكى از كوههاى مرتفع و معروف ايران است . قزوين از شمال به جنوب گسترده شده ، و در روزگاران گذشته با بارويى كه هنوز آثار آن برجاست محصور بوده است . اما در زمان حاضر از هر سو گشاده است . دورش شش ميل است . دوازده هزار خانه و صد هزار تن جمعيّت دارد . صد خانوار يهودى ، و چهل خانوار مسيحى در اين شهر به سر مىبرند . ميدان شاه كه اسب‌دوانى نيز در آن‌جا به عمل مىآيد زيباترين نقاط اين شهر است . طول اين ميدان هفتصد و عرضش دويست و پنجاه گام و به شكل ميدان شاه اصفهان ساخته شده است . كاخ پادشاه هفت در دارد ، و بزرگ‌ترين آنها كه در اصلى است عالىقاپو ناميده مىشود كه به معنى باب همايون است . بالاى اين در كتيبه‌اى به خط زرين بدين شرح نصب شده : از بركت كلمات لا إله الا الله كه بدان اعتقاد و ايمان كامل داريم اين در پيوسته به شادى و پيروزى گشاده باشد .\r\nباغ بزرگ قصر كه به قطعات بزرگ و كوچك تقسيم و آذين شده است در مجموع بسيار خوب نگهدارى و مواظبت مىشوند ، و همه زيبا و شاداب و باصفا مىباشند . شاه تهماسب اين كاخ و باغ پيوسته به آن را كه كوچك بود ، موافق طرح و نقشه يك معمار ترك ساخت ، اما شاه عباس آن را بدان صورت كه بود نپسنديد و بسيار وسيع‌تر كرد . قزوين مسجد بسيار ندارد . مسجد جامع نيز كه به فرمان هارون الرشيد به سال 170 هجرى ساخته شده كوچك است . اما مسجد شاه كه در انتهاى خيابان پرپهنا و درختناك باب همايون بنا شده يكى از عمارات عالى ايران به شمار مىرود . شاه اسماعيل اول ساختن اين مسجد را آغاز كرد ، امّا هنوز همهء ستونهايش را كار نگذاشته بودند كه عمرش به آخر رسيد و پسرش شاه تهماسب به اتمام آن كوشيد . جز اين ، مسجد مهم و بزرگى در قزوين وجود ندارد .\r\nگفتنى است كه اصولا عادت بيشتر ايرانيان بر اين است كه غالبا در خانه نماز مىخوانند ، و براى نماز خواندن در مسجد فضيلت و امتيازى بيش از بجا آوردن نماز در خانه قائل نمىباشند . از اين‌رو ساختن كاروانسرا را به سبب احتياجى كه بدان دارند بر احداث مسجد مقدّم مىدارند .\r\n\r\n","description":"","footnote":"","page_name":" 506 ","page_number":46},
  {"content":"\r\n\r\nبعد از مسجد مهم‌ترين و مجلل‌ترين عمارات قزوين مدارسى است كه طلّاب علوم دينى در آن تحصيل مىكنند . بزرگ‌ترين و معروف‌ترين اين مدارس مدرسهء خليفه سلطان است كه به نام بانى آن كه صدراعظم بوده ناميده مىشود ، و پنجاه سال پيش ساخته شده است . ديگر از بناهاى بزرگ و معروف اين شهر تيمچه يا سراى شاهى است كه دويست و پنجاه حجره دارد . در صحن وسيعش حوضى بزرگ ساخته شده و درختان عظيمى زينت‌بخش آن مىباشد . دو رديف دكان كه در آنها هرگونه جنس فروخته مىشود آن را به خارج مربوط مىكند . اما گفتنى است كه كاروانسراها ، ميهمانخانه‌ها ، گرمابه‌ها ، بازارها ، سرايها و ميدانهاى تجارى ، و قهوه‌خانه‌ها هيچ كدام مايهء عظمت و اعتبار اين شهر نيست ، بل كه آنچه قزوين را در انظار بينندگان باشكوه و رفيع مىنمايد كاخها و خانه‌هاى قصرآساى بزرگان و اعيان شهر است كه همه تماشائى و ديدنى است . اين قصرها در طى دورانى كه قزوين پايتخت بوده ساخته و برافراشته شده ، و از پدران به پسران به ميراث رسيده است . اما اين شهر نسبت به شهرت و عظمتش باغ و بستان زياد ندارد ، زيرا هم خاك دشتى كه شهر در آن بنا شده شنى و هم آبش كم است . برخى از كشتزارهايش از آب شاخهء كوچكى از شاهرود آبيارى مىشود . كاريزهايى نيز دارد . آب آشاميدنى بيشتر مردم از چاه‌هايى كه غالبا متجاوز از سى پا گودى دارد برآورده مىشود . آب اين چاهها خنك اما سنگين و بىمزه است . كمبود آب گذشته از اين كه بزرگ‌ترين مانع رشد كشاورزى و توسعهء باغها و بوستانهاست مايهء سنگينى و ناسازگارى هوا و عدم رعايت بهداشت عمومى است ، و اين عوامل زيان‌زا مخصوصا در تابستانها بيشتر ظاهر مىشود . زيرا چنان كه ياد شد قزوين رودخانه و آب جارى ندارد كه كثافات شهر را بزدايد و همراه خود به جاهاى دور ببرد . برخى بر اين اعتقادند بدين سبب مردم قزوين از كشاندن بيشتر آب شاهرود به شهر خود خوددارى مىورزند كه مبادا قزوين به صفا و زيبايى و رونق از اصفهان پيش بيفتد ، و شاه دل آزرده و غمگين گردد .\r\nبا اين كه شهر دچار كمبود آب است همه نوع مواد خوراكى در آن فراوان و ارزان مىباشد ؛ چه آباديهاى اطرافش داراى آب فراوان و زمين حاصل‌خيز مىباشند .\r\nدر باغهاى بزرگ و مستعد آنها انواع و اقسام ميوه به دست مىآيد كه باغداران به شهر منتقل مىكنند . همچنين در مراتع آنها رمه‌هاى گاو و گوسفند مىچرند و فربه مىشوند ، و گوشت و لبنيات حاصل از آنها به شهر حمل مىگردد . بهترين انگور\r\n\r\n","description":"","footnote":"","page_name":" 507 ","page_number":47},
  {"content":"\r\n\r\nشاهانى كه دانه‌هاى آن شفاف و به روشنى زر مىماند در قزوين به دست مىآيد . اين نوع انگور را كشمش مىكنند ، و به سراسر ايران مىبرند . شرابى كه از اين نوع انگور مىسازند مردافگن‌ترين و قوىترين و خوش‌مزه‌ترين شرابهاى گيتى است . انگور شاهانى از شاخه‌هاى جوان رز به دست مىآيد . اين تاكها تمام مدت تابستان بىآنكه از آب بهره يابند ، در برابر تابش گرماى شديد خورشيد مقاومت مىكنند . باغداران پس از اين كه كار چيدن انگورها را به پايان بردند گوسفندان خود را براى خوردن برگ رزان رها مىكنند ، آن‌گاه شاخه‌هاى كهنه و درشت آنها را جدا مىسازند ، و شاخه‌هاى جوان را كه حدّاكثر طولشان از سه‌پا بيشتر نيست به جا مىگذارند . موهاى قزوين همه زمينى است ، و باغداران براى آنها آلاچيق درست نمىكنند ، و پايه و ستون بر پا نمىدارند . در اين شهر پسته نيز خوب به بار مىنشيند . در تابستان روزها گرم و شبها معتدل و گاهى سرد مىشود . اين تغيير بر اثر وجود كوهى بلند در سمت شمال است . طول جغرافيايى قزوين هشتاد و پنج دقيقه و عرض جغرافياييش سى و شش درجه و سى و پنج دقيقه مىباشد .\r\nآن دسته از محققان مغرب زمين كه دربارهء شهرهاى ايران مطالبى نوشته‌اند آورده‌اند كه قزوين همان آرساسى  ) Arsacie (  مىباشد كه پيش از تسلط يافتن پارتها بر آن ، به نام بانيش اروپ  ) Europe (  ناميده مىشده ، و آن‌گاه كه پارتها بر آن مسلّط شده‌اند به اسم سردودمان آنها ارساسى نام گرفته ، يونانيان آن را راژا  ) Ragea (  مىگفتند ، و در كتابهاى مقدس به نام راژس‌مدى  ) Rages de Medie (  ياد شده است . بعضى نيز بر اين اعتقادند كه قزوين همان شهر است كه استرابن ، كاسپيرا  ) Caspira (  خوانده است . مورخان ايرانى آن را شهرى قديمى نمىدانند . چنان كه در يكى از آثار بيرونى آمده كه اين شهر را شاپور اول پسر اردشير بابكان بنا نهاده و آن را به نام خود شاپور ناميده است ، و مصنفان يونان آن را ساپورس  ) Sapores (  خوانده‌اند .\r\nامام ابو القاسم در تاريخ خود آورده كه شهر شاپور در مكانى ديگر سه فرسخ بالاتر از قزوين و در جانب مغرب آن در محلى كه دو رود شاهرود و ابهر رود به هم مىپيوندند واقع بوده است . و من از زبان بعضى ايرانيان كه قولشان محل وثوق است شنيده‌ام كه در آن محل آثار ويرانه‌هاى كهن وجود داشته ، و اغلب مؤلفان بر اين باورند كه دو آبادى سارچه  ) Sartche (  كه در آن نزديكى مىباشند ، در زمان اردشير بابكان ساخته شده‌اند . حمد الله  ) Ambd alla (  مورخ ايرانى در كتاب خود آورده كه قزوين\r\n\r\n","description":"","footnote":"","page_name":" 508 ","page_number":48},
  {"content":"\r\n\r\nدر آغاز منحصر به قلعه‌اى بوده كه اردشير بابكان به منظور جلوگيرى از تاراجگرى ديلمان كه از كوه الوند فرود مىآمدند و سراسر منطقه را غارت مىكردند بنا نهاده است . قلعهء مذكور درست در محلّى بوده كه اكنون ميدان شاه است . اين قلعه در زمان خلافت عثمان به دست تازيان ويران گرديد . همهء محققان بر اين باورند كه پس از مدتى در جاى قلعهء ويران شده قلعه‌اى بزرگ‌تر و رفيع‌تر ساخته شده و از مجموع عماراتى چند كه پيرامون آن بنا گرديده آبادى بزرگى در وجود آمده است . موسى الهادى بالله پسر محمد مهدى خليفه بغداد در سال صد و هفتاد هجرى دور آن بارويى برآورد ، و در فاصلهء هزار گامى آن شهر كوچكى ساخت . و آن را به نام خود مدينهء موسى ناميد .\r\nچنان كه در زمان حاضر نيز يكى از محلات قزوين بدين نام موسوم است .\r\nمبارك يوزبك  ) Moubarec yusbec (  كه از جمله غلامان آزاد شدهء خليفه ، و آن زمان فرمانرواى استان بود در همان فاصله از قلعه ، شهرك ديگرى ساخت و آن را مباركيه ناميد ، و پس از سپرى شدن سالها ، ايرانيان اسم آن را به مبارك آباد تغيير دادند .\r\nهارون الرشيد برادر و جانشين موسى الهادى ، ميان اين سه شهرك كوچك چندان باغ و عمارت ساخت كه به هم رسيدند . سپس در سال 190 هجرى قمرى باروى استوارى دور آنها كشيد و استحكامات معتبرى در آن بر پا داشت . خليفه بر اين نيّت بود كه در توسعه و آبادانى و تأسيسات نظامى اين شهر نوبنياد چندان بكوشد كه آن را محلّ ذخيرهء تجهيزات و تسليحات كند ، تا در برابر تهاجمات هيركانيها و ديلميان سدّى سديد باشد ، و نيز مركز مهمّى براى بازرگانى ، امّا پس از اين كه مقدّمات اجراى نيّات و طرحهاى خليفه فراهم شد عمرش به آخر رسيد ، و عمليّات ساختمانى متوقف شد .\r\nدر سال 245 زمان خلافت موسى مقتدر بالله ، موسى پسر بوقا كار استحكامات برج و باروى شهر را به پايان رساند ، و آن را قزبين يا قزوين ناميد كه به معنى شكنجه و مجازات است زيرا خليفه خطاكاران را در قلعهء آن به زندان مىكرد .\r\nبه سخن ديگر قزوين تبعيدگاه مجرمان و گناهكاران بود . آسم‌بيگ  ) Asembeg (  مصنف و نويسندهء ارمنى در اين باره عقيدهء ديگر دارد . وى بر اين باور است كه اين شهر به نام پادشاهى موسوم به قزبين نامگزارى شده است .\r\nبه سال سيصد و شصت و چهار قسمتى از باروى قزوين فرو ريخت و صاحب\r\n\r\n","description":"","footnote":"","page_name":" 509 ","page_number":49},
  {"content":"\r\n\r\nابو القاسم اسماعيل بن عباد صدراعظم على ملقب به فخر الدوله پادشاه ايران دستور داد از نو آن را بسازند .\r\nپس از مدتى بر اثر جنگهاى داخلى تقريبا تمام شهر قزوين ويران شد ، و امير ابو على جعفر در سال 411 به تعمير و ترميم آن همت گماشت ، و پس از دو سال چنان آن را عمارت كرد كه نشانى از ويرانگريها در آن نماند .\r\nدر تاريخ قزوين از دو زلزلهء مهيب و وحشتناكى كه در اين شهر به وقوع پيوسته ياد شده است . حادثهء نخست در سال 460 هجرى اتفاق افتاد كه بر اثر آن همهء ديوارها و يك سوّم عمارات شهر فرو ريخت ، و سه سال بعد يكى از شاهزادگان سلجوقى به طالع جوزا آنها را از نو عمارت كرد . زلزلهء دوم كه خرابيهاى آن بسيار كمتر از زلزلهء نخستين بود در سال 562 هجرى روى نمود در آن زمان محمد پسر عبد الله المگار  ) Mohamed abdolla elmegare (  بر پارت حكومت داشت ، و مركز فرمانرواييش جايى نزديك قزوين بود . وى بر آن شد به بازسازى ويرانيها بكوشد ؛ و چون دريافت كه برآوردن برجها و باروى فرو ريخته با گل و خشت بىفايده است ، دستور داد آن قسمت از ديوارها را كه به جا مانده بود خراب كنند ، و همه را با آجر برآورند . بارويى كه بدين‌گونه دور شهر ساخته شد صد هزار و سيصد پا طول داشت و در فواصل هر پانصد پا برجى بنا شده بود . اما پس از سپرى شدن سالها ، تاتارها و تركها همهء اين استحكامات را ويران كردند ، و چنان كه ياد شد در زمان حاضر آثار .\r\nآن ويرانگريها بجاست .\r\nپس از اين حوادث ، چنان كه مشهود همگان است ، سيصد سال مىگذرد قزوين در صلح و صفا و آبادانى كامل به سر مىبرد ؛ و به سبب اين كه بر سر راه ايالات و ولايات جنوبى ايران با هيركانى و ماد است ، و كاروانهاى تجارى پيوسته از آن مىگذرند داراى موقع بازرگانى ممتاز است . در سال 955 هجرى وقتى شاه تهماسب صفوى خود را از دفاع تبريز در برابر تهاجم شاه سليمان پادشاه عثمانى ناتوان ديد ناچار پايتخت را از تبريز به قزوين منتقل كرد . وى اين شهر را براى اقامت خود در تمام فصول بسيار خوب و مناسب يافت . در فصل تابستان به ييلاقات خوش آب و هواى دامنهء كوه الوند كه تا شهر بيش از سه يا چهار فرسنگ فاصله ندارد خيمه به صحراهاى باصفا و خوش‌منظر و روح‌افزا مىزد ، و از هواى خوش آنها لذّت مىبرد . جانشينان وى نيز بر همين راه و روش بودند . اما شاه عباس بزرگ در نخستين سالهاى سلطنتش\r\n\r\n","description":"","footnote":"","page_name":" 510 ","page_number":50},
  {"content":"\r\n\r\nپايتخت را از قزوين به اصفهان منتقل كرد . براى اين انتقال چند علت ذكر كرده‌اند ، از جمله نوشته‌اند كه پادشاه آب و هواى قزوين را سازگار وجود خود نيافت . برخى نيز آورده‌اند كه چند تن از اخترگران وى را آگاه كردند اگر مانند پدران خود در قزوين بماند حوادث ناگوارى در كمينش خواهد بود . بعضى نيز گفته‌اند شاه بر اين نيّت بود كه عمارات و بناهاى باشكوه و رفيعى بسازد و چون قزوين را براى اجراى طرحهاى بزرگ خود كوچك مىيافت اصفهان را براى پايتختى برگزيد . اما در نظر من اين قول كه من آن را از يكى از مقرّبان شاه شنيده‌ام معتبرتر و به حقيقت مقرون‌تر است . شاه عباس بر اين نيت بود كه در همهء جوانب بر دامنهء قلمرو خود بيفزايد ، و چون اصفهان به جنوب و مشرق نزديك‌تر از قزوين و موقع جغرافياييش بسى بهتر بود پايتختش را به آن‌جا منتقل كرد .\r\nبه هر روى ، پس از اين كه پاىتخت از اين شهر به اصفهان انتقال يافت اعتبار و اهميّت قزوين كاسته شد . برخى از جانشينان شاه عباس گاهى مدتى كم يا زياد در اين شهر سكونت اختيار مىكردند ؛ حتى شاه فقيد نيز در نظر داشت به قزوين سفر كند اما مرگ امانش نداد .\r\nمردم شهر از شاه تقاضا كردند به قزوين سفر كند وى درخواست آنان را پذيرفت و آمادهء حركت شد . وقتى مردم قزوين از زبان يك افسر خبر حركت كردن شاه را به شهرشان شنيدند چنان شادمان شدند كه به رسم مژدگانى سيصد تومان كه معادل هزار و سيصد پيستول طلا بود به وى مژدگانى دادند .\r\nفايدهء بزرگى كه از اقامت دربار در قزوين عايد مردم مىشد فروش مقادير زيادى از موادّ خوراكى مازاد بر مصرف اهالى بود كه چون در ايالات و ولايات ديگر خريدار نداشت اگر آنان نبودند بدون استفاده مىماند ، و تباه مىشد .\r\nعدهء زيادى از حكما و دانايان از اين شهر برخاسته‌اند ، و اين نيز از جمله امتيازات قزوين است . يكى از معاريف منسوب به اين شهر لقمان حكيم است كه حكايات و امثال و حكمى كه به وى نسبت مىدهند اگر جمع‌آورى شود كتابى بزرگ خواهد بود كه به آثار ازوپ  ) Esope (  مىماند .\r\nحاكم قزوين داروغه خطاب مىشود ، و معمولا پس از دو سال خدمت جاى او را به ديگرى مىسپارند ، حقوق سالانهء داروغه ششصد تومان معادل نه هزار اكوست .\r\nلقب اين شهر دار السلطنه است و در اسناد قضايى آن را بدين‌نام خطاب مىكنند ؛ زيرا\r\n\r\n","description":"","footnote":"","page_name":" 511 ","page_number":51},
  {"content":"\r\n\r\nدر سده‌هاى پانزدهم و شانزدهم پادشاهان ايران از مركز قزوين بر سراسر ايران حكومت مىكرده‌اند و فرمان مىرانده‌اند . جميل‌آباد نيز ديگر لقب اين شهر بوده است .\r\nدر كياره  ) Kiare (  ديهى كه پانصد خانه داشت بار افگنديم . ميان آبادى ، قلعهء نيمه ويرانى كه بر فراز تپّه‌اى از خشت و گل ساخته شده بود ديده مىشد . اين از جمله قلعه‌هايى بود كه در سدهء سيزدهم ميلادى بنا شده بود . در آن روزگاران بر اثر جنگهاى داخلى كه بىوقفه و به دنبال هم به وقوع مىپيوست ، مردم ناچار بودند هرگونه ميّسرشان بود خود را از آسيب اين منازعات ويرانگر و كشنده در امان نگهدارند . از اين‌رو در تمام آباديها و ديه‌هاى حوزهء قزوين از اين‌گونه قلعه‌ها بر پا كردند .\r\nروز دهم در مسيرى صاف و هموار و خوش‌منظر و باصفا چهار فرسنگ راه پيموديم . جهت حركتمان پيوسته رو به جنوب بود . طرز و آهنگ سفر ما از روزى كه از ميانه سرحدّ ماد راه افتاديم چنين بود . هر روز بر حسب طول راهى كه به پيمودن آن ناچار بوديم ، و چگونگى مسير از نظر مسطح يا كوهستانى بودن يك يا دو ساعت پيش از غروب آفتاب حركت مىكرديم و تا نزديك نيمه‌شب پنج يا شش فرسنگ راه مىپيموديم . آهنگ حركتمان چنان بود كه به هر روى مىتوانستيم هشت يا نه فرسنگ پيش برويم . در مشرق مخصوصا در فصل تابستان مسافران براى اين كه از گرمى زياد آفتاب ناراحت و خسته و فرسوده نشوند شبها حركت مىكنند ، و در اين كار چند فايده است . نخست اين كه مسافران و چهارپايان هنگام شب از تف آفتاب درامانند . دو ديگر اين كه راه رفتن در شب براى كاروانيان و چهارپايان راحت‌تر و آسان‌تر از روز است و سريع‌تر حركت مىكنند . راه‌پيمايى در شبهاى مسافرت چنان مفرح است كه نه تنها خدمتگران گاهى پا برهنه مسافتى طولانى طى مىكنند ، بل‌كه بزرگان مسافر نيز بعضى اوقات از مركوب خود فرود مىآيند ، و به دلخواه و ارادهء خويش مبلغى پياده راه مىروند تا هم خواب از سرشان بيرون شود و هم اگر احتمالا سردشان شده بدنشان گرم گردد . ضمنا طى مدتى كه پياده مىروند رنج خستگى از تن مركوبشان بيرون مىشود .\r\nمسافران كه در مدت شب راه پيموده‌اند پس از رسيدن به منزل به آسايش تمام مىخوابند . اسبها نيز كه در طىّ مدت حركت شبانه از آسيب گرما و مزاحمت\r\n\r\n","description":"","footnote":"","page_name":" 512 ","page_number":52},
  {"content":"\r\n\r\nمگس و پشه و امثال آنها راحت بوده‌اند در مكانى سايه‌دار استراحت مىكنند ، و نوكران در چنين شرايط بهتر و خوب‌تر ، از آنان مواظبت مىنمايند . افزون بر اينها به هنگام روز فراهم آوردن مواد خوراكى براى مسافران ، و تهيهء كاه و جو و علف براى اسبان بسى آسان‌تر از شب است . چه كاروانسراداران كه هنگام شب به‌قدر كافى خوابيده‌اند از بامداد پگاه براى پذيرفتن هر خدمتى آماده مىباشند .\r\nستوربانان پس از اين كه بار از اسبان برمىگيرند دقيقه‌اى چند آنان را آهسته راه مىبرند تا عرقشان خشك شود ؛ آن‌گاه آنها را به اصطبل مىبرند ، و زين و برگشان را برمىدارند و خوراكشان مىدهند ، و خود نيز به استراحت مىپردازد . در ساعت نه يا ده وقتى كاروانيان از خواب بيدار مىشوند هركس به كار خود مىپردازد . آشپز غذا مىپزد ، و پس از اين كه همه غذا خوردند ظرفها را مىشويد و جمع مىكند .\r\nستوربانان به اسبها جو سفيد مىدهند ، زيرا در مشرق زمين به اسبها جو سياه نمىدهند .\r\nآن‌گاه در موقع معين زين و برگ ستوران را راست و براى حركت آماده مىكنند .\r\nخدمتگاران نيز مفرشها را مىگسترانند و رختخوابها و پتوها و لباسها را بادقت تمام در آنها جا مىدهند و مىبندند . مفرش چيزى است كه از جاجيم و امثال آن درست مىكنند ؛ و در سفر تختخوابهاى سفرى و جامه‌خواب و لباسها را در آن مىگذارند ، و طناب آن را از حلقه‌هايش مىگذارنند ، چنان كه گرد و غبار در آن راه نمىيابد . در حقيقت به مثابهء صندوقى است كه چيزها را در آن‌جاى مىدهند . همهء اين كارها را خدمتگران و ستوربانان با چالاكى و مهارت زياد و به سرعت انجام مىدهند .\r\nآنان كه در مشرق زمين سفر نكرده‌اند هرگز نمىتوانند تصور كنند كه اين كارها به چه نظم و آسانى صورت مىپذيرد . البته اين نقل و انتقالات بىزحمت ميّسر نمىگردد ، زيرا چنين مسافرتها همانند اين است كه آدمى خانه‌اى را از جايى به جايى دور ببرد . اما چون همهء خدمتگران در كار خود ورزيده و چابكند و هركس وظيفه‌اش را مىشناسد ، همهء كارها در نهايت سرعت و درستى انجام مىپذيرد .\r\nاز روى ديگر چون غالب مسافرخانه‌ها و قهوه‌خانه‌هاى داير در طول راه وسايل كافى در اختيار ندارند ، كاروانيان براى اطمينان خاطر از يخدان استفاده مىكنند .\r\nيخدان صندوقى است به شكل مكعب يا مكعّب مستطيل به قطر هجده شست و عمق بيست تا بيست و دو شست كه رويهء خارجى آن با دو قشر از نمد يا ماهوت ، و جدار داخليش با چرم پوشيده شده ؛ معمولا در اين‌گونه مسافرتها يك جفت از اين صندوقها\r\n\r\n","description":"","footnote":"","page_name":" 513 ","page_number":53},
  {"content":"\r\n\r\nرا به كار مىگيرند . در يكى از آنها خوراكيها و آشاميدنيها را جا مىدهند ، و در ديگرى لوازم غذاپزى و غذاخورى ؛ و اين دو را چنان در دو طرف مركب جا مىدهند كه در تمام طول راه نه براى راكب ناراحتى ايجاد مىكند و نه براى مركوب ، از روى ديگر چون معمولا در راه آب سرد و صاف و گوارا يافته نمىشود آن كه مأمور تنظيم زاد و توشه است در يخدانى كه طولش بيشتر و عرضش كمتر است مقدارى يخ يا آب سرد و خوب جا مىدهد و آن را به طريقى كه مركوب را ناراحت نكند زير شكم يا پهلويش مىبندد تا مسافر بتواند به هنگام تشنگى از آن استفاده كند . آب درون يخدان مخصوصا شب و صبحگاهان سردتر مىماند .\r\nما در سكزآباد فرود آمديم . اين نام به معنى مسكن سگهاست . مانند كياره آبادى بزرگى است . اين قصبه در ميان دشتى سرسبز و باصفا واقع شده ، و دور و بر آن آباديهاى فراوان ديده مىشود . سكزآباد و كياره هيچ كدام كاروانسرا ندارد ؛ امّا در هر كدام اين دو شهرك پانزده يا بيست خانهء تميز و خوب هست كه صاحبان آنها در آن خانه‌ها را به روى مسافران و رهگذران گشاده‌اند . در اين خانه‌ها به مسافران بسيار راحت و خوش مىگذرد ، اما براى آنان خرج زياد دارد زيرا اگرچه معمول و مرسوم نيست كه از بابت حقّ سكونت مبلغى مطالبه كنند ، اما بهاى مواد خوراكى و عليق چهارپايان را بسيار گران حساب مىكنند . در كاروانسراها عليق چهارپايان قيمت مشخص و معين دارد ، ولى صاحبان اين خانه‌ها هرچه بخواهند مىگيرند .\r\nدر يازدهم هشت فرسنگ راه پيموديم . دو فرسنگ اوليه ناهموار بود و به سبب گذشتن از تپّه‌ها و ماهورها نشيب و فراز بسيار داشت . اما شش فرسنگ ديگر ، راه از دشت هموار و سرسبز و باصفايى مىگذشت كه در اطراف و دور و نزديكش آباديهاى حاصلخيز بسيار بود . مىگويند جنگ ميان مهرداد پادشاه اشكانى و لوكولوس در همين مكان روى داده ؛ و شكست كراسوس از پادشاه ايران در تاريخ رم شهرت عالمگير دارد .\r\nدر كاروانسرايى به نام كاروانسراى كيخسرو بار افگنديم . اين كاروانسرا بسيار زيبا و باشكوه بود ، و من برآنم كه در سراسر ايران كاروانسرايى بدين خوبى و تمامى هرگز ساخته نشده است . از ضمايم اين كاروانسرا دو باغ ، دو آب انبار ، يك گرمابه و يك جويبار بود . اين بناى خوب را ملكه مادر شاه عباس كبير ساخته ، و براى آبادانى و تنظيف و نگهداريش موقوفات ارزشمندى به جا نهاده كه هر سال هزار ليور درآمد\r\n\r\n","description":"","footnote":"","page_name":" 514 ","page_number":54},
  {"content":"\r\n\r\nآنهاست ، و اين مبلغ حقوق چهارتن را كه بايد كاروانسرا را تميز و نگهبانى كنند كفايت مىكند . اما چون درآمد موقوفات به مصارف حقيقى نمىرسد كاروانسرا چنان كه بايد پاكيزه نيست و به سزا از آن حفاظت نمىشود .\r\nمردم مىگويند ملكه مادر چهار هزار تومان معادل صد و هشتاد هزار ليور خرج ساختن اين بنا كرده است . افزون بر اين كاروانسرا ، در گوشه و كنار ايران به نفقهء اين بانوى خير و نيكوكار كه زينب بيگم ، نام داشته ده‌ها كاروانسرا ، پل ، مسافرخانه ، راه شوسه ساخته شده ، و بنابر مشهور براى ساختن اين بناهاى عام المنفعه صد هزار تومان معادل چهار ميليون و نيم ليور خرج شده است .\r\nدر دوازدهم هشت فرسنگ راه پيموديم . سه فرسنگ اوليهء راه از همان دشت سرسبز و باصفايى كه كاروانسراى كيخسرو در آن بنا شده بود مىگذشت ؛ اما پنج فرسنگ ديگر راه از زمينى كه خالى از پستى و بلندى نبود امتداد داشت . دو ساعت پيش از سرزدن خورشيد به ساوه رسيديم ، و بيرون شهر در محلى واقع در كنار راه باز گشوديم . ساوه شهر بزرگى است كه ميان بيابانى خشك و شنى بنا شده و از كوه الوند ديده مىشود . محيطش در حدود دو ميل است ؛ دورش ديوارى كشيده شده ؛ جمعيّت زياد ندارد ، و جز مركز شهر كه آبادان است باقى جاهايش ويران مىباشد ، و اطلال و خرابه‌هايش بيانگر اين واقعيت است كه در زمانهاى گذشته شهرى معتبر و آبادان بوده است . به وسيلهء يك رودخانهء كوچك و يكى دو چشمه و كاريز آبيارى مىشود .\r\nزمينش خشك و شنى است ، و مردمانش به نيروى همت و هنر روزگار مىگذرانند .\r\nهوايش گرم و ناسازگار است ؛ اما با وجود عدم مساعدت طبيعت خالى از باغهاى خرم و دلگشا نيست . عرض جغرافياييش سى و پنج درجه و پنجاه دقيقه و طول جغرافياييش هشتاد و پنج درجه است . داروغه‌اى حكومت شهر را به عهده دارد .\r\nمورّخان ايران بر اين اعتقادند كه دشت ساوه در زمانهاى بسيار دور مرداب يا درياچه‌اى همانند جايى بوده كه درياى نمك ناميده مىشود ، و در بيست فرسنگى جانب شرقى ساوه واقع است . مورّخان دربارهء زمان خشك شدن اين مرداب پرنمك اتفاق‌نظر ندارند . برخى بر اين باورند اين درياچهء نمك شبى كه حضرت محمد به دنيا آمد ناگهان خشك شد ، و گروهى مىگويند حضرت على داماد پيغمبر بىآن كه بدين سرزمين پا نهد از راه دور با گفتن : جارى شو ، چشمه‌هاى آب روان ساخت ، و چون مردمان قم در برابر پدرزن حضرت رسول از حضرت على ولى بر حق\r\n\r\n","description":"","footnote":"","page_name":" 515 ","page_number":55},
  {"content":"\r\n\r\nجانبدارى و هواخواهى مىكردند آن حضرت چنين معجزهء سودآفرين را انجام داد ؛ و اهالى قم براى اين كه اثر اين كار خارق العاده آن حضرت به جا ماند ، در جاى آن درياى نمك كه خشك شده بود ، به طالع جوزا شهرى بنا نهادند .\r\nراه اصفهان به هيركانى از سى فرسنگى ساوه مىگذرد . مهاجمان وحشى شمالى در قرن چهارم هجرى ساوه را ويران كردند . چهل سال بعد خواجه سديد الدين آن را بزرگ‌تر از بار اول ساخت و دورش را با سنگ و آجر ديوار كشيد .\r\nچندين سال بعد خواجه شمس الدين شهر را از طرف شمال توسعه داد . و در حدود ده چشمه آب جارى ساخت ، و در جانب مغرب شهر مسجدى به طرح و شيوهء مسجدى كه قرنها پيش سيد اسحاق پسر امام موسى كاظم در آن حدود ساخته بود بنا كرد ، در كنار اين مسجد آرامگاه برخوردار بيگ فرمانده توپخانهء ايران به صورتى باشكوه و عالى ساخته شده ؛ اين شخص ده سال پيش بر اثر بيمارى استسقاء درگذشته است .\r\nدر چهار فرسخى ساوه در جانب مغرب و روبه‌روى شهر زيارتگاهى است كه مردم به آن اعتقاد زياد دارند . اين زيارتگه به نام شموئيل پيغمبر - ساموئل - است . اين آرامگاه كه ميان مسجدى است ضريحى عالى دارد . در نه فرسخى طرف مشرق ساوه درست موازى با روبه‌روى مقبره شموئيل پيغمبر خرابه‌هاى شهر رى بزرگ‌ترين امصار آسيا ديده مىشود . عجايب و غرايبى كه دربارهء اين شهر آورده‌اند باور كردنى نيست ؛ ولى همهء مورخان و محققان بر عظمت آن گواهى مىدهند و برخى نيز بزرگى آن را به چشم ديده‌اند .\r\nجغرافىدانان ايران مىگويند در زمان خلافت محمد مهدى دوانيقى كه در قرن نهم ميلادى مىزيسته شهر رى به نود و شش بخش تقسيم مىشده ، هر بخش چهل و شش خيابان داشته ، و هر خيابان داراى صد خانه و ده مسجد بوده است . همچنين در اين شهر ششهزار و چهارصد مدرسه ، شانزده هزار و ششصد گرمابه ، پانزده هزار منارهء مسجد ، دوازده هزار آسياب ، هزار و هفتصد كاريز ، سيزده هزار كاروانسرا وجود داشته است . من جرأت ندارم كه شمارهء خانه‌هاى شهر رى را در آن زمان ياد كنم . زيرا باورم نمىشود عدهء شهروندان آن بيش از نيم آنچه نوشته‌اند بوده باشد . با اين همه جغرافىدانان و محققان اروپايى در اين مورد با مورّخان مشرق زمين هم‌عقيده و بر اين باورند كه در قرن سوم هجرى كه درست مقارن قرن نهم ميلادى است شهر رى بزرگترين و پرجمعيت‌ترين شهرهاى آسيا بوده است . تاريخ گواهى مىدهد كه\r\n\r\n","description":"","footnote":"","page_name":" 516 ","page_number":56},
  {"content":"\r\n\r\nبه روزگاران كهن از پس بابل هيچ شهرى به عظمت و آبادانى و ثروت همتاى رى نبوده است ؛ از اين‌رو عظيم‌ترين شهرها ، عروس جهان ، باب الابواب زمين ، و امثال آن لقب داشته است .\r\nتاريخ بنا و بانى رى به درستى معلوم نيست ، و بعضى مورّخان مجوس بر اين اعتقادند كه اين شهر را شيث نوهء نوح به طالع عقرب بنا نهاده ، اما عقيدهء عموم برآنست كه رى را هوشنگ ، پادشاه سلسله پيشداديان بنيان نهاده است . مورخان مشرق زمين نخستين سلسلهء پادشاهان ايران را بدين نام مىخوانند . زيرا پادشاهان اين سلسله نخستين شهريارانند كه واضع قوانين دادگسترى بوده‌اند ، و اساس و پايهء سلطنت خويش را بر عدل و داد نهاده‌اند ، هوشنگ دومين پادشاه سلسلهء پيشداديان ، و منوچهر پنجمين شهريار اين سلسله است . اين پادشاه پس از هوشنگ به گستردگى و آبادانى و بزرگى و شكوه رى كوشيد ، و اين شهر تا زمان استيلاى تازيان بر ايران همچنان آبادان و عظيم بود . فاتحان عرب اين شهر و بسيار شهرهاى ديگر را ويران كردند . مهدى بالله ملقب به منصور « 1 » سومين خليفه بغداد به آبادانى رى كوشيد ، و آن را بزرگ‌تر از زمانهاى پيشين كرد ، و در زمانهاى بعد اين شهر چندان عظمت يافت كه وصف آن در سطور پيش گذشت .\r\nواپسين ويرانيهاى اين شهر در زمان تسلّط تاتارها ، و وقوع جنگهاى مكرّر داخلى به ظهور رسيد ، در آن زمان چنان كه در اين عهد نيز آثارش بجاست پيروان دين اسلام به دو شعبه شيعه و سنّى تقسيم مىشدند . ايرانيان شيعه و پيروان حضرت على ، و تركها پيرو تسنّن و سنت پيغمبر بودند و اين دو فرقه براى بسط قلمرو و نفوذ خود مدام با هم مىجنگيدند . اين جنگها مدت شصت سال با شدّت تمام جريان داشت .\r\nسرانجام بر اثر ناتوانى آخرين پادشاهان ديلمى پيروان تسنّن پيروز گشتند ، اما خود به دو فرقه شافعى و حنبلى تقسيم شدند ، و به هر روى بر اثر وقوع اين سلسله جنگها ، و هجوم وحشيانه و بنيان‌كن مغولان ، شهر باعظمت رى يكسره ويران شد . شصت سال پس از فاجعهء حملهء مغولان فخر الدين سلطان كه با غازان خان به آشتى بود به ترميم رى كوشيد اما موفّق نشد .\r\nبطلميوس رى را راكاژا  ) Raquaga (  ناميده ، و ديگر محققان يونان باستان نيز\r\n\r\n\r\n","description":"","footnote":"\r\n( 1 ) - مهدى پسر ابو جعفر منصور بوده است\r\n","page_name":" 517 ","page_number":57},
  {"content":"\r\n\r\nاين شهر را به نامى خوانده‌اند كه مىنمايد از لفظ رى اشتقاق يافته است . عرض جغرافيايى رى سى و پنج درجه و سى و پنج دقيقه ، و طول جغرافياييش هفتاد و شش درجه و بيست دقيقه است . اراضى اين شهر در نهايت حاصل‌خيزيست ، و در آن انواع ميوه به دست مىآيد . امّا هوايش ناسالم است ، پوست را زرد ، و آدمى را دچار تب مىكند . با اين همه مردمان اين شهر مىگويند كه عمرشان كوتاه‌تر از عمر مردمان ديگر شهرها نيست ، و اين قول عجيب و باورنكردنى مىآيد ، و اين مفهوم بيتى است كه بيانگر بدى هواى اين شهر است : سحرگهان در عالم خواب ديدم كه ملك الموت پا برهنه و يكتا پيرهن از ناسازگارى و بدى هواى رى مىگريخت .\r\nاين نكته گفتنى است كه شهر رى زادگاه دانشمندان بزرگى بوده ، و طىّ قرون علماى بزرگى در دامان خودپرورده است كه مايهء افتخار و سرافرازى مشرق زمين بل جامعهء بشرى است . و نيز آورده‌اند در دوران عظمت اين شهر در مسجدهاى بزرگش پانصد چراغ فلزى از انواع مختلف تا بامداد روشن بوده ، و در مساجد كوچك نيز صد شعله چراغ مىسوخته است .\r\nدر سيزدهم شش فرسنگ در دشتى هموار و مسطح پيموديم . راه گرچه صاف و بىپستى و بلندى بود ، اما به سبب وجود رودخانه‌اى كه با پيچ و خم زياد در مسير ما جريان داشت ، همچنين جويهاى فرعى بسيارى كه زمينهاى زراعى را مشروب مىكرد ، راه نيز مارپيچ بود . به هر روى پس از عبور از روى يك پل بزرگ و چند پل كوچك در كاروانسراى بزرگى كه در دشتى صاف و هموار بنا شده بود فرود آمديم و بار افگنديم . چهار كاروانسراى كوچك نيز نزديك آن بود . مجموع اين كاروانسراها جعفرآباد نام داشت . يكى از دولتمندان خيّر به نام جعفر آنها را ساخته بود .\r\nدر چهاردهم پنج فرسنگ در دنبالهء همان دشت ، پيش رفتيم . در نيمهء راه به كوه كوچكى به نام كوه طلسم رسيديم . اين كوه داراى خصوصيّت جالبى است كه من آنچه را دربارهء آن شنيده‌ام باور نمىكنم . توضيح اين كه به نسبتى كه بيننده از دور به آن مىنگرد ، آن را به صورتى ديگر مىبيند . قلّه‌اش هميشه ناظر به بيننده است و چندان كه وى به تماشا بچرخد چنين مىنمايد كه قلّه نيز براى بهتر نمودن خود مىگردد . به سخن ديگر قلّه هميشه برابر نظر است . من اين كوه را از هر سو به نظر تحقيق نگريسته‌ام . به نظر من ظهور اين حال شگفت‌انگيز مولود مرايا و مناظرى است\r\n\r\n","description":"","footnote":"","page_name":" 518 ","page_number":58},
  {"content":"\r\n\r\nكه در نظر بيننده جلوه مىكند . به عبارت ديگر موقعيّت خاص اين كوه چون پردهء نقاشى زيبايى است كه برحسب طرز نگريستن بيننده به صورتهاى مختلف جلوه‌گرى مىكند . رنگ كوه طلسم تيرهء مايل به سياهى ، و بسان موادّ مذابى است كه پس از فوران از كوه آتشفشانى منجمد شده باشد . اگر كسى از نزديك به آن بنگرد حفره‌ها و بريدگيها و انحرافاتى مىبيند كه چنين مىنمايد به دست مردمانى در وجود آمده است . من از بسيار كسان شنيده‌ام كه كوه طلسم از جمله كوههاى آتشفشان مىباشد ، اما هيچ كس را نيافته‌ام كه آتشفشانى آن را ديده يا شنيده باشد . از جمله خرافات منتشر ميان مردم اين است كه هركس بكوشد از اين كوه بالا برود همچنان كه انسان در آب فرو مىرود ، خاك او را مىبلعد و ناپيدا مىشود .\r\nحكايت مىكنند روزى شاه عباس بزرگ به يكى از خدمتگرانش دستور داد كه بالاى كوه برود . او فانوس بزرگ افروخته‌اى را روى دوشش بست ، و شروع به بالا رفتن كرد ، اما ديرى نگذشت كه چراغ خاموش ، و نوكر ناپيدا شد .\r\nهنگامى كه كاروانها رو به قم پيش مىروند اين كوه را در طرف چپ مىبينند .\r\nوقتى به قم نزديك مىشديم در هر طرف و هرجا مسجدهاى كوچك و مقبره‌هايى كه مدفن نبيره‌هاى حضرت على بود مشاهده مىشد . مردم ايران نواده‌ها و نبيره‌هاى اين خليفه را امامزاده مىنامند كه به مثابهء حواريون حضرت مسيح مىباشند .\r\nدر سراسر ايران عدهء زيادى امامزاده مدفونند ، و همه در نظر ايرانيان مقدس مىباشند .\r\nدر قم و ديه‌ها و آباديهاى مجاور آن افزون بر چهارصد امامزاده وجود دارد .\r\nساعت ده شب به اين شهر وارد شديم ، و در همان وقت حادثهء بسيار بدى براى من اتفاق افتاد . توضيح اين كه وقتى جلو در كاروانسرا از اسبم فرود آمدم و زمام آن را به دستم گرفتم تا نوكرم بيايد و آن را بگيرد تنه‌ام به دم اسبى كه برابر ايستاده بود و در تاريكى شب آن را نديده بودم ، خورد . آن اسب ترسيد و رميد ، و با دوپاى خود لگد به شكمم زد . اگر اندكى دور تر بودم بىگمان از ضربت لگدش جان مىباختم ، يا به سختى آسيب مىديدم . اما سر و گردن اسبم ميان من و اسب لگدزن حائل شد ، و از شدت ضربتش آن‌قدر كاست كه بر زمين نيفتادم ؛ اما تا يك ربع ساعت به دشوارى و سختى نفس مىكشيدم . لطف و عنايت خداى بزرگ كه هميشه و در همهء تنگناها و پيش‌آمدهاى پرخطر شامل حالم بوده مرا از اين مهلكه نجات بخشيد . امّا شش هفته\r\n\r\n","description":"","footnote":"","page_name":" 519 ","page_number":59},
  {"content":"\r\n\r\nدورنماى قم\r\n\r\n","description":"","footnote":"","page_name":" 520 ","page_number":60},
  {"content":"\r\n\r\nدرد آن را و گرچه از پايم نينداخت تحمل كردم .\r\nقم شهر بزرگى است نهاده بر دشتى گسترده دامن ، در برابر كوه نسبة بلندى كه فاصله‌اش بيش از نيم فرسنگ نيست . شهر به شكل مستطيلى است كه از خاور به باختر در طول رودخانه‌اى دامن كشيده است . دربارهء عدهء سكنه و خانه‌هايش تحقيق كافى نكرده‌ام . چنان كه مىگويند پانزده هزار خانه دارد ، و پيرامنش را باغهايى فرا گرفته است ، قم را خندقى شهربند كرده است ، و نيز بارويى نيمه ويران دارد كه در فواصلى معين آثار برجهايى ديده مىشود . مقبرهء رستم خان يكى از شاهزادگان سلسلهء سلاطين اخير گرجستان در يكى از باغهاى بزرگ و باصفاى آنست . اين باغ وسيع اكنون گردشگاه عامه مىباشد . شاهزادهء موصوف به شوق و اميد پادشاهى يافتن اين سرزمين به دين اسلام گرويد . دو ديوار زيبا در لبه و تمام طول نهر و سراسر درازاى شهر كشيده شده ، و در آخرين حدّ شرقى رودخانه پل عظيمى ساخته‌اند . گرچه اين شهر از نظر تجارى چندان معتبر نيست ولى بازارهاى خوب و آبادى دارد كه در آنها همه‌گونه جنس موجود است . ميوه‌هاى تازه و خشك مخصوصا انار ، همچنين مقادير زيادى صابون ، سفالهاى سفيد و لعابدار ، تيغهء شمشير مهم‌ترين صادرات اين شهر است ، تيغه‌هاى شمشير قم در سراسر ايران از نظر جوهر و جنس مشهور است . كوزه‌هاى سفالين اين شهر به سبب تخلخلى كه دارند آب را در تابستان خوب و به سرعت سرد مىكنند . آنان كه مىخواهند در فصل تابستان پيوسته آب سرد بنوشند از هر كوزه بيش از پنج يا شش روز استفاده نمىكنند ، زيرا منافذ ريز آنها بر اثر وجود ذرات كوچك محلول در آب بسته مىشود ، و از آن پس آب سرد نمىشود .\r\nبراى اين كه بوى گل كام نوشندگان آب را نيازارد معمولا نخست داخل كوزه را با گلاب مىشويند سپس آن را پراز آب مىكنند ، پارچهء خيسى را دورش مىبندند و به جايى مىآويزند . پس از سپرى شدن شش ساعت يك چهارم آب درون آن به بيرون ترشح و كاسته مىشود . اما از آن پس ترشح آب كندتر و پس از چند روز كاملا متوقف مىگردد ، و از اين زمان اگر مدتى آب در كوزه بماند طعمش اندكى عوض مىشود .\r\nبيشتر خانه‌هاى قم پايابهايى دارد كه چهل تا پنجاه پله مىخورد و مردم آب آشاميدنى خود را از آنها برمىدارند . آب اين پاياب‌ها از چشمه‌هايى در همان محل مىجوشد و از شيرهايى كه بر آن تعبيه شده استفاده مىشود بسيار سرد است و\r\n\r\n","description":"","footnote":"","page_name":" 521 ","page_number":61},
  {"content":"\r\n\r\nمخصوصا در فصل تابستان وجود اين منابع آب براى ساكنان قم نعمتى عظيم است .\r\nاين شهر بزرگ مساجد و كاروانسراهاى بزرگ و خوب دارد . باشكوه‌ترين و مجلل‌ترين آنها مسجدى است كه دو پادشاهى ، كه اخيرا درگذشته‌اند در آن‌جا به خاك شده‌اند . اين مسجد كه شهرت بسيار دارد داراى چهار حياط است . حياط اول به شكل مربع و همانند باغى پرگل و درخت مىباشد . خيابان ميان آن كه سنگ‌فرش شده با نرده از باغچه‌هاى پوشيده از گل و درخت و سبزه دو طرف جدا شده است . در دو طرف خيابان ، و در طول حياط دو صفهء وسيع و آجرفرش به بلندى سه‌پا وجود دارد كه روى هر كدام بيست اتاق ساخته شده . هر كدام طاقى به وسعت نه‌پاى مربع دارد و هر يك داراى يك بخارى و يك ايوان مىباشد . در طرف چپ در ورودى پاياب گودى بدان‌گونه كه در سطور قبل ياد شد وجود دارد ، و در جانب راست جايگاهى شبيه به يك قفس بزرگ ديده مىشود . بر اطلاق اين قسمت از ساختمان دلگشا و خوش‌منظر و باصفاست .\r\nجوى آب صاف و روشنى كه از حوضى واقع در مدخل محوطه جريان مىيابد به حوض ديگرى كه در آخر حياط است وارد مىشود . ده بيت كه بدين شرح با آب طلا بر بالاى مدخل نوشته شده صاحب مقبره را معرفى مىكند تاريخ بناى سر در مقبرهء حضرت معصومهء قم عليها السلام : در زمان پادشاهى خيرآفرين شاه عباس ثانى كه خدا دوران سلطنتش را پاينده بدارد اين در رحمت به روى مردم گشوده گشت چنان درى كه هركس بدان بنگرد بهشت را از ياد مىبرد . بينندگان چنان به خيره و به‌نظر شگفتى بر اين بنا مىنگرند كه آسان نمىتوانند ديده از ديدنش برگيرند و بسان باد بگذرند معصوم خليفه مرشد كامل كه خورشيد گيتىآرا از پرتو راى جهانتابش روشنى گرفته وسيلهء يكى از نواب خود آقامراد اين سه در باشكوه را كه از فرط رفعت و عظمت سر به آسمان مىسايد ساخته است . اين است گذرگاه ورود به بارگاه رفيع و قدرمند حضرت معصومه كه از خاندان جليل حضرت رسالت عليه السلام است . خوشا به حال مؤمنان راستينى كه بر اين آستان رفيع درجات كه ماه و خورشيد بر آن بوسه مىزنند ، سر مىسايند و آن را زيارت مىكنند . همچنان كه تير به هدف اصابت مىكند ملتمسانى كه از اين آستان فياض مراد مىطلبند البته به آرزوى خود مىرسند بىگمان تقدير در برابر بانى و سازندهء اين درگاه كه براى رضاى خدا ساخته مىشود هرگز مانعى به وجود نمىآورد . اى مؤمن پاك اعتقاد اگر مىخواهى تاريخ بناى اين درگاه بلندپايه را\r\n\r\n","description":"","footnote":"","page_name":" 522 ","page_number":62},
  {"content":"\r\n\r\nدريابى به تو مىگويم از لفظ بجوى .\r\nبراى درك كنايت بيت اخير بايد توجه داشت كه در ميان مجموع الفباى زبان ما فقط هفت حرف در موارد معيّن نمايشگر عدد مىباشد از جمله حرف  » V «  بيانگر عدد پنج ؛ حرف  » X «  معرف عدد ده ، حرف  » L «  نمايش‌دهندهء عدد پنجاه مىباشد ؛ اما در زبانهاى مشرق زمين هر حرف معرّف عددى خاص مىباشد ، و در موردى كه شاعر بخواهد تاريخ واقعهء مهمى را به صورتى شبيه به معما در بيتى يا مصراعى بگنجاند با توجه به برابرى عددى حروف ، از تركيب آنها كلماتى مىآرايد و در بيت يا مصراعى مىنشاند كه از آن تاريخ واقعه كشف مىشود ؛ و اينك يك مثل ، شاه فقيد ايران دستور داد كه خيمه و خرگاهى بزرگ و مجلل و زيبا براى او بسازند .\r\nدر اجراى اين فرمان ، جهت وى خرگاهى ساختند كه دو ميليون هزينهء آن شد ؛ و چون در بافتن پارچهء چنان خيمه طلاى نسبة زياد به كار رفته بود آن را كاخ زرين نام نهادند . براى نقل و انتقال اين خيمه از جايى به جاى ديگر دويست و هشتاد نفر شتر به كار بود ؛ و با توجه به اين مشخصات به خوبى مىتوان به بزرگى و ارزش آن پى برد ، دهليز اين خرگاه را از مخملى كه زمينه‌اش طلايى بود آراسته بودند ، و بر تزئينات بالاى ستونهاى آن ابياتى كتيبه شده بود كه چنين ختم شده بود : اگر مىخواهى بدانى در چه تاريخ اين خرگاه سليمان ثانى پرداخته شده به تو مىگويم از خرگاه سليمان ثانى استخراج كن كه اگر حروف كلمات اخير برحسب ارزش عددى حروف جمل حساب شود 1057 به دست مىآيد . در نظر اروپاييان اين ماده تاريخها بيهوده و سست و مبتذل مىنمايد اما در زبانهاى مشرق زمين بسيار لطيف و گيرا و زيباست .\r\nحياط دوم از نظر صفا و زيبايى همسنگ حياط اول نيست ؛ و اطراف حياط سوم را كه دست كمى از حياط اول ندارد بناهاى دو طبقه‌اى احاطه كرده كه داراى ايوان و مهتابى مىباشند ، و جوى آبى همانند جوى حياط اوّل از ميان آن جارى است .\r\nدر وسط حياط حوض بزرگى ديده مىشود ، و چهار درخت بزرگ و سايه‌افگن در چهارگوشهء آنست كه روزها بر روى حوض سايه مىاندازند . اين حياط به وسيلهء دوازده پلهء سنگ مرمر به حياط چهارم مربوط مىشود . سر در مرتفع حياط اخير بسيار عالى و باشكوه است ، و قسمت پائين آن با سنگ مرمر سپيد كه از روشنى و تابناكى چون سنگ سماق مىدرخشد آذين يافته است ؛ و قسمت بالاى سردر كه به صورت نيمه گنبد است با نقوش زرين و لاجوردى مزين شده است . در پايين و اطراف حياط\r\n\r\n","description":"","footnote":"","page_name":" 523 ","page_number":63},
  {"content":"\r\n\r\nچهارم حجره‌هاى بسيارى بنا شده كه مانند اتاقهاى سه حياط ديگر ايوان و مهتابى دارند . در اين حجره‌ها طلّاب علوم دينى زندگى مىكنند ، و هزينهء آنان از درآمد اوقاف اين استان تأمين مىشود . عمارتهاى ضريح حضرت معصومه ، در مقابل بنا شده ، و شامل سه بناى باشكوه و مجلل است كه همه در كنار هم ، و در يك رديف قرار گرفته‌اند . مدخل بارگاه ميانى كه هجده پا عمق دارد در نهايت شكوه و جلال مىباشد . و سر در آن از سنگهاى مرمر سپيد و شفاف و پرقيمت ساخته شده است .\r\nبالاى سر در نيم گنبدى است كه سطح رويهء بيرونى آن از كاشيهاى آبى بسيار زيبايى پوشيده شده و سطح داخليش با لاجورد و آب طلا آذين يافته است . اطراف در عمارت كه دوازده پا بلندى ، و شش پا پهنا دارد از سنگ شفاف و روشنى ساخته شده ، و سطح در با صفحه‌اى نقرهء خام كه روى آن با طلا و مينا و قلمكارى مزين گشته ، پوشيده شده است . بارگاه حضرت معصومه بنايى هشت ضلعى است كه بالاى آن گنبدى بزرگ و زيبا و باشكوه برافراشته شده است . سطح داخلى بارگاه از پايين به بالا به‌قدر شش پا با صفحه‌هاى بزرگى از سنگ سماق براق و موّاجى كه روى آنها با طلا و رنگهاى زيبا شكل گل كشيده شده پوشيده شده و در سطوح بالا و رأس گنبد ميله مانندى ضخيم و بلند به درازاى تقريبى بيست پا افراشته شده كه سر آن منتهى به هلالى است . اين ميله از گلوله‌هايى به اندازه‌هاى متفاوت كه روى هم تعبيه شده تشكيل گرديده است . همهء اين گلوله‌ها كه بنا به اعتقاد ايرانيان توپر مىباشند از طلاى بىغش است ، و اگر اين گفته درست باشد بهاى آنها از ميليونها درمىگذرد ، به هر روى اين تزيينات ، زيبا و ديدنى و بس سنگين قيمت مىباشد . اينست ترجمه و مفهوم دعاها و كلماتى كه در بارگاه آمده است : خدا هميشه بوده ، و هميشه خواهد بود ، و جز پروردگار همه‌كس و همه چيز نيست و فنا مىشود ، حمد و ثنايى كه دربارهء ذات پروردگار نباشد همه بيهوده و باطل است ، و هر نعمتى كه موهبت الهى نباشد جز سايه و شبحى از نعمت نيست . پاكبازان و پرهيزگاران نبايد به اميد پاداش خدا را ستايش و نيايش كنند . لذّت‌جويى و پاداش‌طلبى شيوهء عاشقان راستين نيست . پيوستن به معشوق پايان آرزو و هدف دلدادگان صادق است ، و من از آن از خود گسسته‌ام تا در درياى بىكران فنا بقا يابم .\r\nدر ميان اين بارگاه قبر متبرك و مطهر حضرت فاطمه دختر گرامى حضرت امام موسى كاظم هفتمين امام شيعيان است . شيعيان بر اين اعتقادند كه جانشينان\r\n\r\n","description":"","footnote":"","page_name":" 524 ","page_number":64},
  {"content":"\r\n\r\nحقيقى حضرت رسول دوازده امامى مىباشند كه از دودمان آن حضرت و دامادش حضرت على يكى پس از ديگرى ظهور كرده‌اند .\r\nطول مزار حضرت معصومه هشت ، عرضش پنج ، و بلنديش شش پاست . رو و دورش با كاشيهاى بسيار عالى و زيبا پوشيده شده ، و روپوشى زربفت بر آن گسترده شده است . نيم گام دور از مزار نرده‌اى سيمين و توپر به بلندى شش پا در اطراف آن تعبيه شده ، و در هر يك از چهار گوشه‌اش گويى بزرگ از زر نصب گرديده است .\r\nنرده را دور مزار از آن نصب كرده‌اند كه زائران نتوانند به مزار مقدس دست بزنند يا ببوسند . روپوش نيز بدين‌سبب بر آن گسترده شده كه مقبره از ديد مردمان پنهان بماند ، و تنها با موافقت ارشد متوليان و خادمان و پرداختن مبلغى پول به ديدن خود مزار مىتوان نايل شد . كف بارگاه با قاليهايى پشمين خوش‌بافت و گرانبها فرش شده ، اما روزهاى عيد روى آنها قاليهاى ابريشمين زربفت مىگسترانند . ده پا پايين سقف بارگاه چند قنديل نقره آويخته شده است . شكل اين قنديلها كه هر كدام قريب شصت مارك وزن دارد همانند قنديلهاى اماكن متبرك مسيحيان نيست ، زيرا قنديلهاى بارگاه حضرت معصومه هيچيك انبار روغن ندارد و آنها را نمىتوان روشن كرد . چندان كه پرسيدم نتوانستم كلمهء قنديل را دريابم ، گمان مىكنم اين كلمه از كانديل لافتى مشتق شده است . اين لفظ را مسيحيان يونانى دربارهء كسانى به كار مىبرند كه مأمور روشن داشتن مشعلها و چراغهاى معابد مىباشند ، و بسا ممكن است از كلمهء شاندل مشتق شده باشد كه در تمام زبانهاى اروپايى نزديك به هم تلفظ مىشود ، اما معنيشان يكى است . مسلمانان به متصديان روشن داشتن مشعلها قنديل‌چى مىگويند .\r\nبر نردهء مزار او دعاهايى به خطّ زرين نوشته و آويخته شده است . اين دعاها بر پوستهايى كه كاملا صاف و صيقلى شده ، نسبة ضخيم و به بزرگى ورق كاغذ است ، كتابت يافته است . صفحه‌اى كه برابر در ورودى آويخته شده زيارت‌نامه است .\r\nهركس به قصد زيارت وارد بارگاه مقدس مىشود نخست سه بار آستانه و نرده مزار متبرك را مىبوسد ، آن‌گاه راست به احترام مىايستد ، و در حالى كه با حضور دل به مزار مىنگرد ، ملايى كه همه وقت براى خواندن زيارتنامه آماده است ، زيارتنامه را كلمه به كلمه به او تلقين مىكند . زائر پس از خواندن دعا و ذكر دگربار نرده و سپس آستانه را مىبوسد ، سپس مبلغى معادل چهار يا پنج سو به نسبت دارايى خود به ملا\r\n\r\n","description":"","footnote":"","page_name":" 525 ","page_number":65},
  {"content":"\r\n\r\nمىدهد . زائران پولهايى را كه نذر مرقد مطهر حضرت معصومه كرده‌اند در صندوقچه آهنينى كه به شكل مخروط ناقص است و نزديك در ورودى بارگاه جا دارد مىريزند .\r\nهر جمعه در صندوق را بازمىكنند . پولهايى را كه زائران در آن ريخته‌اند برمىدارند و ميان خادمان حرم مقدس تقسيم مىكنند .\r\nشايد آوردن دعاهاى بسيارى كه در اين بارگاه متعالى خوانده مىشود براى خوانندگان ملال‌آور باشد ، از اين‌رو به آوردن زيارتنامهء مرقد شريف بسنده مىشود .\r\nمرقد حضرت فاطمه تا زمان حاضر سه بار تعمير و ترميم شده . چون خلفاى بغداد شيعيان حضرت على عليه السلام و همهء ائمهء اطهار را مورد شكنجه و آزار قرار مىدادند ، امام موسى كاظم پدر آن حضرت وى را به شهر قم انتقال داد . حضرت فاطمه طىّ مدت اقامت خود در اين شهر بناهاى بزرگى ساخت . و سرانجام در همين شهر جان‌به‌جان آفرين تسليم كرد . شيعيان بر اين اعتقادند كه به اراده و مشيت باريتعالى آن حضرت پس از مرگ به آسمانها عروج كرده و در مرقدش چيزى نيست ، و اين بناهاى عالى به ياد وى بر پا شده است .\r\nدو ساختمان دو طرف آستان مقدس حضرت فاطمه آرامگاه دو تن از پادشاهان اخير ايران است . سر در اين دو آرامگاه كوتاه‌تر و كم پهناتر از مدخل بارگاه حضرت فاطمه است . اما درهاى آنها همچنان از صفحه‌هاى سيمين پوشيده شده است . هر دو بنا از نظر وسعت برابرند و هر دو در آخر دالانى كه دوازده پا عرض و سى و پنج پا طول دارد واقع‌اند . نزديك مدخل اتاقى است كه مخصوص نگهدارى تزيينات و نفايس مىباشد . مزار شاه عباس ثانى دوازده ضلعى غير منظم است ؛ و مزار ديگرى كه شاه صفى در آن به خاك سپرده شده چهار ضلعى غيرمنظم مىباشد .\r\nسطح مخازن ، دالانها ، و بارگاه همه پوشيده از قاليهاى زيبا و گرانبهاست ، اما در آرامگاه قاليهاى زرتار ابريشمين گسترده شده است . شكوه و عظمت و زيبايى اين دو بنا در وصف نمىگنجد ، و به راستى بىنظير است . قسمتهاى پايين بارگاه با سنگهاى بزرگ سماق كه با طلا و لاجورد آذين يافته پوشيده شده است . طاقها و سقفها در نهايت زيبايى و ظرافت ساخته ، و چنان با نقوش طلا و لاجورد هنرمندانه پرداخته شده كه چشم را خيره و بيننده را حيران مىكند . در ساختمان اين بناها چندان طلا و لاجورد به كار رفته كه بيننده مىپندارد همه از زر و لاجورد ساخته شده است . پايين بارگاه بيست و چهار پنجره در دو رديف تعبيه شده ؛ بزرگ‌ترين آنها رو به باغى\r\n\r\n","description":"","footnote":"","page_name":" 526 ","page_number":66},
  {"content":"\r\n\r\nآرامگاه شاه عباس دوّم\r\n\r\n","description":"","footnote":"","page_name":" 527 ","page_number":67},
  {"content":"\r\n\r\nآرامگاه آخرين پادشاهان ايران\r\n\r\n","description":"","footnote":"","page_name":" 528 ","page_number":68},
  {"content":"\r\n\r\nخوش‌منظر گشوده مىشود ، و يكى كه كوچكتر است رو به بارگاه دارد . همهء پنجره‌ها با شيشه‌هاى بلورين كه با طلا و لاجورد تزيين يافته در قابهاى سيمين توپر جا دارد .\r\nدر زير هلال طاق عبارات و جملات پرمعنايى به نظم و نثر با خطوط زيبا و زرين نوشته شده كه ترجمهء نمونه‌اى از آنها اين است :\r\nپادشاهى كه به عدل و داد نمىكوشد بسان ابر تيره‌اى است كه از آن باران نمىبارد ؛\r\nدارايى و ثروتى كه نيازمندان از آن بهره نمىيابند همانند درخت خشكى است كه سايه و ميوه ندارد ؛\r\nبينوايان و نيازمندان ناشكيبا چونان رودخانهء خشك و بىآبند .\r\nافرادى كه تظاهر به زهد و تقوا مىكنند ، اما پرهيزگار و پاكدامن نمىباشند شمعهاى كور و بىنور را مانندند .\r\nدين به دنيافروشان و متدينانى كه دل به دنيا باخته‌اند شوره‌زارهايى هستند كه هرگز گل و گياه برنمىآورند .\r\nبلندى قبر شاه عباس ثانى ، چهار ، پهنايش چهار ، و درازايش هشت پاست .\r\nسه قنديل طلاى توپر از سقف آرامگاه آويخته شده كه بزرگ‌ترين آنها بيست و چهار ، و دوتاى ديگر هر كدام دوازده مارك وزن دارند . اين قنديلها وسيلهء ميله‌هاى سيمين از سقف آويخته شده‌اند ، مزار از كاشيهاى بسيار زيبايى تزيين يافته ، و روى آن پارچه‌هاى زربفت و بسيار گرانبهايى كه هر ذراع آن افزون بر نهصد ليور بها دارد پوشيده شده است . گرانبهاترين روپوش مرقد با منگوله‌هاى زرين روى مقبره تعبيه شده ، و پايين روپوش بزرگ ، نوارهاى ابريشمين زيبايى دارد كه از حلقه‌هاى زرين توپر متّصل به قالى مىگذرد ، و آن دو را به هم مىپيوندد . همهء چنگكها و قلابهاى گوشه‌ها نيز طلاهاى توپر مىباشند . دالان آرامگاه برجستگى ستون مانندى دارد كه بر همهء جوانب مشرف و مسلّط است ؛ و بر آن اشعار زيبايى به زر در مدح حضرت على پيشواى شيعيان نوشته شده . اين شعرها كه سراينده‌اش حسن قاضى است هفت‌بند دارد . بند اول در ستايش و نعت حضرت رسول ، و شش‌بند ديگر در مدح حضرت على است .\r\nآرامگاه شاه صفى از نظر جلوه و جلال و شكوه همتاى مقبرهء شاه عباس ثانى است . روپوش آن از پارچه زربافت بسيار عالى و گرانبهاست . روپوش ارغوانى\r\n\r\n","description":"","footnote":"","page_name":" 529 ","page_number":69},
  {"content":"\r\n\r\nرنگ ديگرى كه با نهايت ظرافت و هنرمندى با تارهاى طلا مليله كارى شده زينت ديگر آنست . اين روپوش مانند روپوش مرقد شاه عباس دوم در پايين روبانى ابريشمين دارد . اين نوار از حلقه‌هاى زرينى كه با گيره‌هاى طلا به قالى متصل شده مىگذرد ، و قالى و روپوش را به هم متصل مىكند ، ميزى كه از چوبهاى معطر چنان ساخته شده كه باز و بسته و كوچك و بزرگ مىشود برابر آنست . در طاقچه‌هاى قشنگى كه سراسر آن از پارچه‌هاى زربفت پوشيده شده مقدار زيادى كتابهاى مذهبى قرار دارد . اين نفايس كه بيانگر ثروت بىپايان است با جلوه‌هاى مذهبى و خاكسارى نسبت به آستان مقدس باريتعالى و خضوع و خشوع هر چه بيشتر دربارهء پيغمبر و امامان ، چنان به هم آميخته شده كه بيننده را دچار نوعى بهت و سرگشتگى مىكند ؛ و من در سراسر ايران هرگز چنين نفايسى بدين شكوه‌مندى نديده‌ام .\r\nهمهء ظروف و اوانى و آلات و ابزار متعلق به اين بارگاهها از طلا يا نقره است .\r\nاين وسايل عبارتند از شمعدانهاى طلا كه هر كدام پنجاه تا شصت مارك وزن دارد .\r\nمجمعه‌هاى بزرگى كه با آن بينوايان و مستمندان را اطعام مىكنند . ظرفهاى مخصوص جاى آب دهان و زباله ، انبر ، خاك‌انداز مخصوص بخارى ، آتشدان ، روغندان و گلابدانها . از ظروف و آلات طلا و نقره منحصرا در روزهاى عيد استفاده مىشود .\r\nشامگاهان در سراسر عمارت مرقد ، دالانها ، ايوانها و جاهاى ديگر ساختمان شمع مىافروزند كه تا بامداد روشن است . در بارگاه حضرت معصومه نيز شبانگاهان شمع بسيار روشن مىكنند . دو شمعدان بسيار بزرگ كه هر يك روى سه‌پايهء سنگينى قرار دارد شبانگاه اطراف خود را نورباران مىسازد . هشت تن قارى موظفند كه شب و روز به نوبت قرآن بخوانند . اين قاريان بىآن كه به رفت و آمد كسان اعتنا كنند به قراءت قرآن مجيد اشتغال دارند ، و گاهى سر خود را به راست و چپ و جلو و عقب حركت مىدهند زيرا بر اين باورند كه اين كار ، هم بيانگر اعتقاد بيشتر آنان به مبانى مذهبى است ، و هم با دقت و توجه افزون‌تر قرآن را قراءت مىكنند . دوازده قارى نيز بايد به نوبت بر سر قبر شاه صفى قرآن تلاوت كنند ، و بيست و پنج تن نيز به نوبت بر سر گور شاه عباس ثانى قرآن تلاوت نمايند .\r\nبا اين كه مجموعهء تأسيسات آرامگاه اين هر دو پادشاه داراى نفايس بسيار گرانبها و ارزنده مىباشد ، و از همه با دقت و مواظبت تمام نگهدارى مىشود به گمان من هيچ يك اين دو ، مقبرهء واقعى اين دو پادشاه نمىباشد . زيرا رسم پادشاهان\r\n\r\n","description":"","footnote":"","page_name":" 530 ","page_number":70},
  {"content":"\r\n\r\nترتيب كه بازماندگان سلاطين متوفى شش تا دوازده تابوت از نقاط مختلف پايتخت كه ظاهرا همه حامل جسد پادشاهند از پايتخت به شهرهاى مقدس حمل مىكنند كه فقط جسد در يكى جا دارد ، و بدين‌گونه جز دو سه تن از بازماندگان بسيار نزديك سلطان متوفى كسى از محلّ واقعى دفن او آگاه نمىشود .\r\nدر پشت و كنار اين هر سه مزار خانه‌هاى زيبا ، باغچه‌ها ، بناهاى بسيار باشكوه كه همه مفروش و پاكيزه و داراى اثاثه لازم مىباشند ، واقعند . در مغرب گورستانى كه متجاوز از هزار و پانصد گام مربع وسعت دارد ديده مىشود . در اين گورستان گورهاى كهنه و نو بسيار است . چون در نظر مردم ايران شهر قم به سبب وجود بارگاه حضرت معصومه در آن ، مقدس است مردم اگر بتوانند جسد مردگان خود را به آن‌جا مىآورند و به خاك مىسپارند .\r\nدر سمت راست بنا ديوارى بلند و عريض است كه از آجر ساخته شده ، و آن در حقيقت سدّى است در برابر طغيان رودخانهء قم كه از پايين ديوار مىگذرد . مردم ايران به اين مكان مقدس ، آستان مبارك معصومه مىگويند ؛ و اين نام در اللهيّات سزاوار كسى است كه در تمام مدت عمر خود هرگز مرتكب گناه نشده است . در هر سال قريب سه هزار و دويست تومان معادل صد و چهل هزار ليور به مصرف نگهدارى و ديگر خدمات اين بناها مىرسد . از اين مبلغ هزار و پانصد تومان خرج آرامگاه شاه عباس ثانى ، هزار تومان هزينهء مقبرهء شاه صفى ، و هفتصد تومان خرج آستان مقدّس حضرت معصومه مىشود . مخارج نگهبانى و تعمير و ترميم بناها ، هزينهء نگهدارى اثاثه ، بهاى شمع و روغن مشعلها ، خرج روزانه روحانيون ساكن آستانه و طلّاب علوم دينى ، و هزينهء اطعام بينوايان و مستمندان از اين محل تأمين مىشود .\r\nسه نفر از رجال سرشناس و مهمّ ايران سمت توليت بارگاههاى سه‌گانه را دارند ، و مسؤوليت هر بارگاه به عهدهء يكى از آنهاست . عايدات و مخارج هر بارگاه زير نظر مستقيم متولى آن تنظيم مىشود . عنوان متوليها تربت‌دار است ، و انتخاب امام جماعت ، برگزيدن مؤذن ، قنديل‌چى كه قنديلها و شمعها را روشن مىكند ، مأموران نظافت كه هم بناها را جارو و تميز مىكنند ، و هم مسؤول تهيهء آب جهت وضو و تطهير مىباشند از جمله وظايف آنهاست .\r\nپيرمرد سرشناس و محترمى كه سابقا سمت قورچىباشى داشته يعنى فرمانده كلّ سىهزار مرد سپاهى بوده اكنون متولّى آستانهء مقدس است . قم جز اين\r\n\r\n","description":"","footnote":"","page_name":" 531 ","page_number":71},
  {"content":"\r\n\r\nبناها داراى بسيار عمارتهاى رفيع و باشكوه مىباشد و رويهم رفته شهر خوبى است . اما هوايش در تابستان بسيار گرم و موجب ناراحتى ساكنانش مىشود . در اين فصل آب رودخانهء قم به سبب نقصان نزولات سخت كاهش مىيابد و به صورت جويى درمىآيد ، اما در آغاز بهار كه برف كوههاى مجاور شروع به ذوب شدن مىكند نه تنها بستر رودخانه لبريز مىگردد بلكه گاهى طغيان مىكند مانند رود سن پهناور مىشود و داخل شهر مىگردد . اسم ديگر اين رود جوبادگان  ) Joubadgan (  است .\r\nطول جغرافيايى قم هشتاد و پنج درجه و چهل و هشت دقيقه و عرضش سى و چهار درجه و سى دقيقه مىباشد ؛ اما چنان كه پيش از اين اشاره كردم تابستانهايش چنان گرم مىشود كه در هيچ نقطهء ايران حرارت خورشيد بدان سوزندگى نيست . در اين شهر همه گونه موادّ خوراكى و ميوه به فراوانى و ارزانى يافته مىشود ، مخصوصا پسته‌اش در نهايت امتياز است ، و مردمانش بسيار باادب و اجتماعى مىباشند .\r\nگروه زيادى از محققان بر اين باورند كه قم همان شهريست كه بطلميوس از آن به نام گونا  ) Gauna (  يا گوريانا  ) Guriana (  نام برده است ؛ و مترجم وى اظهار نظر كرده كه مقصود مؤلف كوآما  ) Choama (  بوده است ؛ و بعضى ديگر برآنند كه اين شهر آرباكت  ) Arbacte (  يا هكاتم‌پيل  ) Hecatompgle (  بوده است . گروهى از محققان ايران گفته‌اند قم شهرى است باستانى و آن را تهمورث در طالع جوزا بنا كرده است . محيطش دوازده هزار ذراع بوده و از نظر عظمت و شكوه با بابل پهلو مىزده است ؛ و اين نادرست نمىنمايد زيرا در حال حاضر پيرامون آن بسيارى از خرابه‌هاى بناهاى قديم هنوز بجاست . با وجود اين آسان باور نمىتوان كرد كه قدمت آن به زمان تهمورث برسد .\r\nبعضى از مصنفان ايران نوشته‌اند كه قم در نخستين سدهء هجرى بنا شده ، اما تصريح كرده‌اند كه در زمان زندگى حضرت رسول هفت آبادى كوچك نزديك به هم وجود داشته و عبد الله زيدان كه با سپاهى گران به آن‌جا آمده با بناى ساختمانهاى بزرگ و وسيع اين هفت آبادى را به هم پيوسته و دورش را بارويى عظيم برآورده است ؛ و پس از مدتى از آن هفت آبادى شهرى پديد آورده كه در عظمت و آبادانى با قسطنطنيّه برابرى مىكرده است . ساليانى چند پس از آن موسى پسر عبد الله از بصره وارد قم شد و معتقدات شيعيان اماميه را در آن‌جا منتشر كرد .\r\nمردمان قم از همان روزگاران به معتقدات مذهبى خود مؤمن و وفادار بوده‌اند ،\r\n\r\n","description":"","footnote":"","page_name":" 532 ","page_number":72},
  {"content":"\r\n\r\nو در نگهبانى آن حتى از باختن جان دريع نكرده‌اند . تيمورلنگ كه مخالف عقايد اهل تشيع ، و پيرو تسنن بود سراسر قم را خراب كرد ؛ اما در طىّ ساليان بعد به تدريج اين شهر رو به آبادانى نهاد ، ولى عظمت و شكوه نخستين را در اواخر پادشاهى شاه صفى و آن‌گاه كه اين پادشاه در قم به خاك شد بازيافت .\r\nشاه عباس ثانى پسر شاه صفى كه پس از وى به تخت سلطنت برآمد هرگاه بر يكى از بزرگان دربار خشم مىگرفت وى را به قم تبعيد مىكرد تا به قول وى در آن‌جا مشغول عبادت و دعاگويى به ذات همايون شاهنشاه باشد ، و باقى عمر را به آسايش و آرامش بگذارند . شاه سليمان پادشاه كنونى نيز بر همين راه مىرود . او نيز گروهى از رجال و درباريان را كه از نظرش افتاده و مورد بىمهريش قرار گرفته‌اند به اين شهر مذهبى تبعيد كرده است .\r\nدر سال 1634 ميلادى سيل بنيان‌كن و ويرانگرى داخل قم سرازير شد و هزار خانه را خراب كرد ، و هنوز سه سال بيش نگذشته بود كه سيل ديگرى دو هزار خانه و بسيارى از عمارات قديمى را ويران نمود ، و نزديك بود همهء شهر را بشويد .\r\nقم را غالبا با ميم مشدّد تلفظ مىكنند . لقبش دار الموحّدين است ، و از نظر سازمان ادارى حاكم آن داروغه است .\r\nروز پانزدهم در قم مانديم تا اسبها بياسايند و رفع خستگى كنند . ساعت شش بعد از ظهر روز هفدهم حركت كرديم . راه از دشتى صاف و هموار كه در دو سوى آن آباديهاى سرسبز و خوش‌منظر بود مىگذشت . با وجود اين خوب مشخص و نمايان بود كه قم در منطقه‌اى خشك قرار دارد . آن روز چهار فرسنگ راه پيموديم .\r\nدر آباديهاى دو طرف جاده ، كشاورزان سرگرم خرمن كوبى و پاك كردن گندم بودند . سرانجام در ديه قاسم‌آباد كه قريب سيصد خانه داشت و از جملهء تيول مادر شاه بود فرود آمديم .\r\nروز هفدهم در مسيرى پوشيده از ريگ روان كه از دشتى خشك و فاقد آب و آبادانى مىگذشت پنج فرسنگ پيش رفتيم و در پايان سفر آن روز در محلى به نام آب شيرين كه به سبب داشتن چشمه‌اى صاف و خوب بدين نام خوانده مىشد ، فرود آمديم . آن‌جا آب‌انبار و شش كاروانسرا داشت .\r\nهجدهم در حالى كه پيوسته در جاده‌اى شبيه راه روز پيش و رو به جنوب مىرانديم پس از طىّ دو فرسنگ به سرزمينى پرآب و پردرخت و حاصلخيز رسيديم\r\n\r\n","description":"","footnote":"","page_name":" 533 ","page_number":73},
  {"content":"\r\n\r\nكه آبادى زياد در آن بود . در نيمهء راه آب شيرين به كاشان نيز چندين آبادى از اين‌گونه مشاهده شد . در طرف چپ و نزديك آنها دهكدهء سارو در دامنهء كوهى واقع بود .\r\nبارى ، پس از پيمودن هفت فرسنگ راه از آب شيرين به كاشان رسيديم .\r\nاين شهر در دشتى گسترده دامن ، نزديك كوهى بلند بنا شده است . طولش يك فرسنگ و عرضش يك چهارم فرسنگ است . از مشرق به مغرب دمن كشيده است ، و از دور به هلالى مىماند . كاشان رودخانه ندارد ، و آبش از كاريزهايى كه كنده‌اند تأمين مىشود . چندين آب‌انبار دارد . بارويش مضاعف و داراى برجهاى گرد و كهن است . پنج دروازه دارد . يكى از آنها كه رو به مشرق دارد چون نزديك كاخ شاه است دروازهء شاهى ناميده مىشود . كاخ شاه بيرون بارو ساخته شده . نام دروازهء ديگر كه به طرف مغرب گشوده مىشود دروازهء فيوست  ) Fieu (  ، و از آن\r\nمنظرهء شهر كاشان\r\nجهت اين نام يافته كه آبادى بزرگى بدين نام در همان جهت و در نيم فرسنگى شهر قرار دارد . سومين دروازه در جهت شمال غرب است ، و چون در نزديكى خانهء كاخ ايران بر اين است كه به جهاتى محلّ حقيقى دفن خود را پوشيده مىدارند به اين\r\n\r\n","description":"","footnote":"","page_name":" 534 ","page_number":74},
  {"content":"\r\n\r\nمانند يكى از بزرگان دولتمند موسوم به ملك ساخته شده بدين نام موسوم شده است . دو دروازهء ديگر روياروى هم يكى در شمال شرق و ديگرى در جنوب شرق واقع‌اند ، و يكى دروازهء قم ، و ديگرى دروازهء اصفهان ناميده مىشود .\r\nشهر و حومهء آن - كه بسى زيباتر از خود شهر است - شش هزار و پانصد خانه ، چهل مسجد ، سه مدرسه و بيش از دويست باب امامزاده دارد . مسجد جامع بزرگ‌ترين و باشكوه‌ترين مساجد شهر ، و داراى مناره‌ايست كه از سنگهاى عظيم ساخته شده ، مؤذنان بر اين مناره بالا مىروند و در وقت معين اذان مىگويند . اين مسجد بزرگ و منارهء آن از روزگاران مجد و عظمت مسلمانان قرون اوليهء اسلامى كه ايران را ويران كردند به‌جا مانده است .\r\nخانه‌هاى كاشان برخى از گل و خشت ، و بعضى از آجر ساخته شده ، و رويهم رفته خانه‌هاى خوش ساخت و خوب و باشكوه كم دارد . اما در عوض بازارها و گرمابه‌هايش عالى است . همچنين كاروانسراهاى متعدّد و بزرگ دارد . بهترين آنها كاروانسراى شاهى است كه بيرون شهر مجاور دروازه‌اى كه رو به مشرق دارد ساخته شده است . اين كاروانسرا كه زيباترين و بهترين و كامل‌ترين كاروانسراهاى ايران است چهار گوشه مىباشد . طول هر ضلعش از طرف داخل دويست قدم هندسى است . دو طبقه است و در سرتاسر زير طبقهء پايين بنايى است كه مخصوص توقّف چهارپايان مىباشد . ارتفاع اين بنا از طرف صحن به اندازهء قامت انسان ، و از كف اتاقها برابر چهار شست مىباشد . طولش هشت پاست ، و روى آن با سنگهاى مرمر سفيد ظريف و شفافى كه مانند سنگ سماق مىدرخشد پوشيده شده است . هر يك از دو طرف طبقهء اول پانزده آپارتمان ، و در دو طرف ديگر ده آپارتمان ساخته شده .\r\nافزون بر اين در وسط ساختمانى است كه پنج اتاق دارد . آپارتمانهاى ديگر يك اتاق به طول پانزده ، و عرض ده پاست ، در وسط آن بخارى است ؛ و رواقى چهار گوشه در جلو به وسعت ده پا كه نيمه‌اى از سقف آن پوشيده شده ، به چشم مىخورد . در هر طرف اين رواق كه به سكونت خدمه اختصاص دارد يك بخارى تعبيه شده است .\r\nساختمان طبقات بالا همانند طبقات زيرين است ، و نرده‌اى به ارتفاع چهارپا در سراسر آن كشيده شده است . در هر ضلع محوّطهء مسدس شكلى كه ميان مدخل واقع شده دكان بزرگى است كه انواع مواد خوراكى ، زغال ، هيمه و علوفه در آنها فروخته مىشود . در ابتداى مدخل سردر بلند و مجلّل و باشكوهى است كه مانند بيشتر\r\n\r\n","description":"","footnote":"","page_name":" 535 ","page_number":75},
  {"content":"\r\n\r\nسردرهاى ديگر با تخته پوشيده شده است ، و در هر دو جانب دالانى است كه مىتوان در آنها مانند اتاقهاى داخل كاروانسرا به آسايش تمام استراحت كرد . حوض داخل حياط به‌قدر پنج پا از كف صحن بالاتر است و براى اين كه نمازگزاران به راحتى وضو بگيرند و همان جا نماز بخوانند ديوارهء آن به اندازهء چهار پا عريض ساخته شده است . عقب اين كاروانسراى بزرگ و باشكوه نيز مانند همهء قسمتهاى جلو\r\nكاروانسراى كاشان\r\nآن‌جادار و خوش‌نماست ، در آن اصطبل‌هاى روشن و پاكيزه و اتاقها و محوطه‌هاى مخصوص سكونت ستوربانان ساخته شده ، و به طور كلى مجموع تأسيسات و بناهاى عقب كاروانسرا از نظر وسعت دست‌كم از اتاقهاى داخل ندارد . در آن براى دهقانان و ده‌نشينهايى كه براى فروش كالاهاى خود به شهر رو مىآورند به قدر كافى انبار و جايگاه سكونت ساخته شده ، همچنين اتاقهاى خاصى براى اقامت افراد بينوا و بىخانمان بنا گرديده است ؛ و بالاخره در پشت كاروانسرا نيز چند باغچهء خوش‌منظر و باصفا وجود دارد .\r\n\r\n","description":"","footnote":"","page_name":" 536 ","page_number":76},
  {"content":"\r\n\r\nاين كاروانسراى بزرگ و مجلل را شاه عباس بزرگ ساخته و در لوحه‌اى كه بالاى آن نصب است اين كتيبه ثبت شده\r\n ما كاروانييم و جهان كاروانسرا * در كاروانسرا نكند كاروان سرا \r\nنزديك اين بناى معظم كاخ شاه و روبه‌روى آن عمارتى مخصوص سكونت سفرا ساخته شده است . اين دو بناى باشكوه ، و همهء باغهاى پشت آن به فرمان شاه عباس بزرگ بنا گرديده است . در مركز شهر ميدان وسيعى است كه محلّ تمرين سواركاران مىباشد .\r\nمنشاء و منبع درآمد مردم كاشان كارگاههاى ابريشم‌بافى و هنر نقره‌كارى آنهاست . در هيچ يك از شهرهاى ايران به قدر كاشان صنعت مخمل‌بافى ، بافتن تافته و ساتن و پارچه‌هاى زربفت و زرى ساده و گلدار رواج ندارد . تنها در يكى از ديه‌هاى اطراف شهر هزار كارگر ابريشم كار به بافتن انواع پارچه‌هاى ابريشمى اشتغال دارند . اين ديه كه هارون  ) Aron (  ناميده مىشود در دو فرسنگى شهر است از دور مانند شهرى مىنمايد . ديه هارون دو هزار خانه و ششصد باغ بزرگ و دلگشا دارد .\r\nآب و هواى كاشان سالم ولى بسيار گرم است . هوايش در فصل تابستان از بسيارى گرما خفقان‌آور است . يكى از عوامل مؤثر گرمى هواى كاشان رشته كوه بلندى است كه نزديك شهر و روبه‌روى جنوب آنست . اين كوه در بحبوحهء تابستان حرارت شديد خورشيد را منعكس ، و هواى شهر را چنان گرم مىكند كه نفس كشيدن دشوار مىگردد . يكى ديگر از علل ناراحتى و نگرانى ساكنان كاشان وجود عقربهاى جرّار و خطرناك است كه عده‌شان بسيار است . مخصوصا هنگامى كه خورشيد در صورت فلكى عقرب درمىآيد شمار عقربهاى كاشان از حدّ احصاء بيرون مىشود . اين عقربها دشمن جان مسافران و غريبان مىباشند ، و خداى را سپاسگزارم كه در هيچ يك از سفرهايم به اين شهر ، در اين‌باره خبر بدى نشنيده‌ام . مىگويند اخترگران دربار شاه عباس بزرگ در سال 1622 ميلادى طلسمى ساختند كه از آن پس نسل عقرب در كاشان از ميان برود . چنين نشد ، امّا عدهء آنان بسيار كاسته شدند . مردمان عامى اين شهر بر اين باورند مسافرانى كه به كاشان وارد مىشوند اگر پس از استقرار به محلّ اقامت از سر صدق و اعتقاد بگويند : اى عقربها ، من مسافر و غريبم ، و از شهر شما نيستم ، مرا نگزيد ؛ از گزند نيش آنان در امان خواهند بود . امّا اين جز خرافه و خيال نيست . اينها همه وهم و افسانه است ، و آنچه حقيقت و واقعيت دارد اينست كه\r\n\r\n","description":"","footnote":"","page_name":" 537 ","page_number":77},
  {"content":"\r\n\r\nكاشان عقرب بسيار دارد ، و زهرشان خطرناك است ، و از جمله نفرينهاى بد كاشانيان اينست كه به بدخواه خود مىگويند : عقرب كاشان دستت را بگزد . اين نيز گفتنى است مردم كاشان كه مىدانند عقربهاى شهرشان چقدر خطرناكند هميشه مقدارى پادزهر در خانه دارند تا اگر عقرب يا رطيلهايى كه به بزرگى شست دستند آنها را گزيدند به كار ببرند .\r\nعرض جغرافيايى اين شهر سى و پنج درجه و سى و پنج دقيقه و طولش هشتاد و شش درجه است . اغنام و احشام و پرندگان در كاشان بسيار نيست ، امّا حبوب و ميوه فراوان دارد . نوبر خربزه و هندوانه را از كاشان به اصفهان مىبرند ، و در تمام طول مدتى كه در اين شهر خربزه و هندوانه فراوان است به پايتخت حمل مىكنند .\r\nعده‌اى از مصنفان و نويسندگان مغرب زمين بر اين اعتقادند كه كاشان همان امبرودكس  ) Ambrodux (  يا كتسيفونت  ) Ctesiphonte (  پارت مىباشد كه در نوشته‌ها و كتابهاى يونانى كهن از آن ياد شده است . از روى ديگر نويسندگان ايران مىگويند اين شهر را زبيده زن هارون الرشيد در زمان دوشيزگى خود به احترام جدش قاسان كه از جمله فرزندان على عليه السلام بود بنا كرد . تيمورلنگ پس از اين كه بر اين شهر مسلط شد بر خلاف عادت ، بىهيچ دليل و تنها از روى هوس ، از خراب كردن كاشان خوددارى ورزيد .\r\nاين شهر را به دو دليل دار المؤمنين لقب داده‌اند ، نخست به سبب سكونت عدهء زيادى از منسوبان و اخلاف على عليه السلام ؛ توضيح اين كه چون فرمانروايان اموى با اين امام بزرگوار دشمن بودند در زمان امارت خود به خلاف وى شكنجه و آزارهاى سخت مىكردند ، از اين‌رو آنان ناچار ترك وطن كردند . دليل دوّم خاك - سپارى عده‌اى از بازماندگان اين امام بزرگوار در كاشان مىباشد كه پس از مردن در اين شهر به خاك شده‌اند . مزارهاى اين امامزادگان را سنيّان براى خوشامد حكمرانان خود منهدم كرده‌اند ، و آنچه نيز باقى مانده بود در حملهء تركها و تاتارها نابود شده ، از اين‌رو مرقد آنان از قبور ديگران شناخته نمىشود . در زمان خلافت هارون الرشيد گروهى در صدد كشف و يافتن مزارهاى آل على برآمدند . چنان كه به سال 1667 آشكارا شد بناى باشكوهى كه صد سال پيش عده‌اى از دينداران راستين بر مقبره‌اى كه به تصور خودشان امامزاده بوده ساخته‌اند از آن يك تن واعظ ازبك بوده است .\r\nشيعه‌ها پس از وقوف بر اين اشتباه از شدت خشم و نفرت آن مقبره را كه يك قرن مورد\r\n\r\n","description":"","footnote":"","page_name":" 538 ","page_number":78},
  {"content":"\r\n\r\nتقديس و تعظيم قرار داده بودند از پى ويران ، و آن را زباله‌دان كردند . اما اتفاق شايان توجه اين كه پس از مدتى كه يكى از عالمان روحانى ايران رساله‌اى نوشت ، و در آن با دلايل متقن و غيرقابل انكار ثابت كرد كه آن گور ، از آن واعظ ازبك نبوده است . خلق از اين كه دريافتند ساليان دراز بازيچه ضد و نقيض‌گويى چند تن از روحانيان گشته‌اند برآشفتند ، و از آن زمان به بعد هيچ كس نه به خوبى از آن محل ياد مىكرد و نه به بدى .\r\nحاكم كاشان مانند ديگر حكّام شهرهاى پارت عنوان داروغه دارد . از سفر اول وقتى به اين شهر آمدم رستم بيگ يكى از دوستانم حاكم بود . چند تن از برادرانش نيز حاكم شهرهاى ديگر اين استان بودند . وقتى دورهء دو سالهء حكومت رستم بيگ به پايان رسيد چون مردم از اخلاق و رفتار و كردارش راضى بودند نمايندگانى به دربار فرستادند ، و از پادشاه التماس كردند اجازه فرمايد رستم بيگ دو سال ديگر در سمت خود باقى باشد ، و به وزيران نيز تحفه‌هايى لايق تقديم كردند تا نزد شاه از درخواست ايشان جانبدارى كنند ، امّا چون اين كار هرگز معمول نبوده شهريار با استدعاى آنان موافقت نفرمود .\r\nروز نوزدهم ژوئن چون اسبها سخت خسته و فرسوده شده بودند ناچار در كاشان مانديم . بيستم حركت كرديم ، و هفت فرسنگ پيش رفتيم . دو فرسنگ اوليه راه از دشتى مىگذشت كه شهر در آن واقع شده بود . بقيهء راه گرچه از كوهى بلند كشيده شده بود اما صعب العبور نبود . در مكانى مرتفع به كاروانسرايى بسيار عالى و وسيع رسيديم ، و جلوتر از آن بركه‌اى بزرگ ديديم كه از آب باران و آبهاى حاصل از ذوب شدن برفهاى اطراف لبريز شده بود . مردم كاشان به‌قدر احتياج خود آبهاى اين درياچه را به شهر مىكشاندند و از آن استفاده مىبردند . شاه عباس كبير براى اين كه آب اين درياچه بيهوده به اطراف جارى نشود دور آن را سدّى كشيده بود ؛ همچنين براى عبور و مرور مردم راه‌هاى خوبى احداث كرده بود .\r\nسراسر طول اين راه پوشيده از باغهاى بزرگ و آباد و موستانهاى وسيع است ، و جمعيّت انبوهى در آنها زندگى مىكنند . اين باغها و موستانها چنان بىفاصله به‌هم پيوسته‌اند كه همه دهكده‌اى گسترده دامن و خوش‌منظر را مىنمايند . جويهاى بسيارى كه از چشمه‌سارهاى پاك و روشن مايه گرفته‌اند ، هرسو روانند . بر اثر وجود اين چشمه‌ها و كوههاى مجاور هواى اين ناحيه بسيار لطيف و فرح‌انگيز است ، و\r\n\r\n","description":"","footnote":"","page_name":" 539 ","page_number":79},
  {"content":"\r\n\r\nبه گمان من در فصل تابستان در هيچ نقطهء جهان جايى بدين خرمى و طراوت و صفا نيست . در آن فصل كه هنگام شدّت تابش آفتاب بود هواى آن‌جا چنان ملايم بود كه غنچه‌هاى گل هنوز باز و شكفته نشده بودند ؛ و در حالى كه كاشان يك ماه پيش درو گندم و جو تمام شده بود و انواع ميوه به بازار آمده بود گندمها و ميوه‌هاى آن‌جا هنوز همه نارس بودند . ما در آخر اين درّهء سرسبز در كاروانسرايى كه كارو ناميده مىشد فرود آمديم .\r\nبرخى از مورخان مغرب زمين بر اين باورند كه داريوش در همين دره كشته شده ، و ظاهرا اين قول به حقيقت مقرون است ، زيرا در تاريخها آمده كه بسوس و نبرزن پس از كشتن شاه و انجام دادن آن جنايت وحشتناك و شرم‌آور يكى به طرف هيركانى و ديگرى به سوى باكتزى - بلخ - رو نهاد ؛ و اين دره در چنان موقع و محل قرار دارد ، يعنى نقطه‌ايست كه به هر يك اين دو استان راهى داشته است .\r\nدر بيست و يكم هشت فرسنگ طى كرديم . دو فرسنگ اوليه ادامهء راهى بود كه از پايين كوه ، از ميان درهء موصوف مىگذشت ، و شش فرسنگ ديگر را از دشت باصفايى كه آباديها و مزارع پردرخت و خرم داشت ، و در كنار راه چندين كاروانسرا بود ، طى كرديم . و در پايان سفر آن روز در كاروانسراى بزرگ و خوبى به نام كاروانسراى آقا كمال فرود آمديم . اين كاروانسراى عالى را يكى از بازرگانان دولتمند و خيرخواه به نام خود ساخته بود و هم او چندين عمارت بزرگ و باشكوه عمومى در اطراف اصفهان بنا كرده است .\r\nبيست و دوم در دنبالهء همان دشت به‌قدر پنج فرسنگ پيش رفتيم ، و اين مسافت را چنان به سرعت پيموديم كه ساعت نه شب به موچاكون  ) Moutchacoun (  « 1 » رسيديم . اين ، ديه بزرگى است كه پنج هزار خانه ، چندين كاروانسرا ، و باغهاى بسيار دارد ، و داراى چندين رشته آب جارى است .\r\nبيست و سوم براى اين كه پيش از سرزدن خورشيد به اصفهان - پايتخت - نرسيم ديرتر از روزهاى پيش به راه افتاديم . در راه از برابر ديه‌ها ، آباديها ، كشتزارها ، كاروانسراهاى زياد گذشتيم . همواره رو به جنوب مىرفتيم ، و دو ساعت پيش از آن كه به شهر برسيم چندان آبادى و كاروانسرا ديديم كه پنداشتيم به حومهء اين شهر\r\n\r\n\r\n","description":"","footnote":"\r\n( 1 ) - مورچه خورت\r\n","page_name":" 540 ","page_number":80},
  {"content":"\r\n\r\nبزرگ رسيده‌ايم .\r\nبارى ، ساعت پنج صبح روز بيست و چهارم ژوئن پس از طى صد و سى و چهار فرسنگ راه به لطف و مرحمت خداى بزرگ از تبريز به اصفهان وارد شديم .\r\nبعد از رسيدن به پايتخت من و شريكم در دير كاپوسنها كه تقريبا در مركز شهر و نزديك كاخ شاه است منزل گزيديم . در آن‌جا انبوه نامه‌هايى را كه از شهرهاى مختلف براى من نوشته و فرستاده بودند دريافت كردم . در بيشتر نامه‌هايى كه از قسطنطنيه رسيده بود خبر جنگ عثمانى با لهستان به تفصيل تمام درج شده بود .\r\nاين خبرها حاكى بود كه طىّ سال گذشته سپاهيان عثمانى بىآن كه با مقاومت جدّى لشكريان لهستان رويارو شوند از رود بزرگ نيستر  ) Niester (  گذشته ، پس از ويران ساختن چندين ولايت‌آباد و زيباى لهستان قلعه معروف كامى نيك  ) Camyniek (  را به تصرف درآورده‌اند . همچنين ضمن شرح مطالب ديگر آورده بودند كه سپاهيان عثمانى از پلى به طول پانصد پا از روى رود دانوب گذشته‌اند .\r\nاين پل به هزينه و همّت سلطان ملداوى ساخته شده بود ، اما چون مقام خلافت آن را نپسنديد بانى آن مورد سخط و خشم قرار گرفت ، معزول و به پرداخت صد و پنجاه هزار اكو غرامت محكوم شد . همچنين در نامه‌هاى رسيده از هند خبر سفر آقاى دولاهه نايب السلطنه ماداگاسكار كه در آغاز سال 1670 با يك گروه ناو جنگى حركت كرده بود درج شده بود . اين مسافرت بنا به توصيهء آقاى كارن  ) Carran (  مديركل كمپانى فرانسه ، به منظور اجراى برخى طرحهاى مهمّ انجام گرفته بود كه يكى از آنها موضوع تسلّط يافتن بر جزيره كوچك بانكا  ) Banca (  واقع در مشرق جزيرهء سوماترا بود . اين جزيره باير ، و پيش از اين تاريخ غيرمسكون بود . آقاى كارن جزيرهء كوچك بانكا را براى آماده كردن انبار مركزى كمپانى جائى مناسب و خوب دانسته بود ، و تصرّف آن را لازم شمرده بود . نقشه فرانسويان براى گرفتن اين جزيره چنين بود كه ناگهان آن را به تصرّف درآورند ، و هلنديان را در مقابل عمل انجام شده قرار دهند . از اين‌رو براى اين كه حريف به نيّت آنان پى نبرد شايع كردند كه كشتيهاى جنگى فرانسه عازم حركت به سوى غرب هند است . اما هلنديها كه همواره با هشيارى تمام به حفظ و حراست متصرفات خود در هند و جوانب آن اهتمام مىورزيدند فريب اين شايعات نادرست را نخوردند ، و بىدرنگ سه فروند كشتى يكى پس از ديگرى براى تصرف بانكا فرستادند . سپاهيان هلندى خيلى پيش از آن كه آقاى دولاهه به هند\r\n\r\n","description":"","footnote":"","page_name":" 541 ","page_number":81},
  {"content":"\r\n\r\nبرسد جزيره را متصرف شدند .\r\nسفر دولاهه بر خلاف آنچه پيش‌بينى شده بود مدتى دراز به طول انجاميد .\r\nوى بنا به درخواست فرانسويان مقيم ماداگاسكار ، براى سركوبى و آرام كردن سياهان بومى جزيره در ساحل آن لنگر انداخت و جنگ را آغاز كرد . در اين نبرد بدفرجام كه شش ماه به طول انجاميد نه تنها كارى از پيش نبرد و توفيق نيافت ، بل كه افزون بر هزار تن از همراهانش كه مىتوانستند در جاهاى ديگر منشاء كارهاى بزرگ شوند بيهوده جان باختند . گذشته از اين بوميان چنان به خشم آمدند ، و بر باقىماندهء سربازان فرانسه شوريدند كه آنان از جزيره بيرون رفتند ، و بوميان تصميم كردند از آن پس نه با فرانسويان آشتى ، و نه با آنان داد و ستد بازرگانى كنند .\r\nمسيو دولاهه پس از آن واقعه از ماداگاسكار وارد سورات شد ، و تا آغاز سال 1672 در آن‌جا ماند ، و سرانجام همراه آقاى كارن كه بنا به دستور دولت فرانسه بر او آمر و فرمانروا بود از آن‌جا بيرون شد .\r\nدر اين هنگام نيروى دريايى زير فرمان وى شامل شش فروند كشتى بزرگ و چهار كشتى كوچك بود . اين اسكادران روز 21 ژانويه در گوا  ) Goa (  لنگر انداخت . مقارن اين احوال كشتى گران برتون  ) Grand Breton (  كشتى ديگر پادشاه فرانسه ، با دو كشتى كوچك ديگر به آنها پيوست . و اين اسكادران كه رويهم رفته از سيزده فروند كشتى بزرگ و كوچك تشكيل شده بود به سوى سيلان  ) Ceylan (  حركت كرد ، و 21 مارس در لنگرگاه كاتيارى  ) Cotyari (  كه معمولا ترنك مال  ) Trinc Male (  خوانده مىشود پهلو گرفت . اين لنگرگاه كه در عرض جغرافيايى هشت درجه و سى دقيقه شمالى ، مايل به شمال غرب قرار گرفته گرچه باريك و كم عرض است ، اما چون عمقش نسبة زياد است ، براى كشتيها لنگرگاه خوبى است . هلنديها در نقطه‌اى واقع در يك فرسنگى ساحل اين خليج ، قلعهء كوچكى ساخته بودند ، و ده سپاهى از آن نگهبانى مىكردند . اين ده تن محافظ به محض ديدن كشتيهاى فرانسوى قلعه را رها كردند و رفتند .\r\nآقاى دولاهه پس از اين كه كشتيها لنگر انداختند عده‌اى را براى افتتاح باب مذاكره نزد كاندى كه بر سراسر جزيرهء سيلان فرمانروا بود فرستاد . اين فرستادگان پس از چند بار رفت و آمد و مذاكره موفق به عقد قرارداد شدند . طبق اين موافقت‌نامه كاندى فرمانرواى سيلان خليج ترنك مال و قلعه‌اى را كه هلنديها ساخته\r\n\r\n","description":"","footnote":"","page_name":" 542 ","page_number":82},
  {"content":"\r\n\r\nبودند به فرانسه واگذار كرد . هنگام اجراى مراسم مبادلهء قرارداد به نشان دوستى و اعتماد متقابل چند تير توپ شليك شد ، و چند روز بعد فرانسويان به ساختن دو قلعه يكى در مدخل لنگرگاه ، و ديگرى در محلى مسلط به ساحل آغاز كردند .\r\nهنگامى كه مذاكرات جريان داشت بيمارى سختى ناشى از تبى حاد ميان سربازان و جاشوان فرانسوى شيوع يافت . اروپاييان به هر بيمارى كه در سيلان گرفتار شوند مرض دارچين مىگويند ، زيرا بوى تند و نامطبوعى كه از دارچين برمىخيزد اثر بدى در وجودشان مىكند . چنان كه عدهء بسيارى از ايشان مىميرند و برخى نيز شفا مىيابند .\r\nبارى ، افزون بر نگرانيها و دلواپسيهاى ناشى از شيوع اين بيمارى ، بر اثر عدم توجه و پيش‌بينى نايب السلطنه ، در ماه آوريل قحط و غلاى سختى ميان فرانسويان مستقر در جزيره پديد آمد ، چنان كه مسيو دولاهه كه از اين پيش‌آمد بد ، سخت نگران و وحشت‌زده شده بود براى جلوگيرى از آثار شوم آن دستور داد كه هيچ‌كس از ساكنان محل ، خواربار ذخيره و احتكار نكند .\r\nدر ترنك مال گوشت گاوميش بيش از گوشتهاى ديگر است ، اما مردم جز به هنگام ناچارى از آن استفاده نمىكنند ، زيرا معتقدند كسانى كه از گوشت گاوميش زياد استفاده مىكنند دملهايى در بدنشان پديد مىآيد كه شبيه عوارض حاصل از بيماريهاى آميزشى است و در همان جاهايى كه عوارض آن بيماريها ظاهر مىشود نمايان مىگردد ، و هم چندان پرخطر مىباشد ، و شگفت اين كه اين بيماران تنها با پرهيز از خوردن گوشت گاوميش مىتوانند جان خود را از مرگ نجات بدهند .\r\nمسؤولان مربوط سه كشتى براى حمل خواربار به ساحل كروماندل  ) Coromandel (  فرستادند . مأموران اين كشتيها مقدار زيادى خواربار تهيه و به كشتى منتقل كردند ، و رو به راه نهادند ؛ اما بسيار دور نشدند كه كشتيهاى هلندى سدّ راهشان شدند و آنها را متوقف كردند . در نتيجه قواى فرانسه بر اثر تمام شدن خواربار در تنگنا افتاد ، و قحطى چنان قوّت گرفت كه بيشتر آنان ناچار شدند پيش از آن كه ساختمان دو قلعه به پايان رسد آن‌جا را ترك گويند تا از گرسنگى نميرند . از مجموع سربازان فرانسوى سيصد و پنجاه نفر براى ادامهء ساختمان قلعه‌ها به جا ماندند و كشتى بزرگ سن ژان  ) Saint Gean (  نيز باقى ماند .\r\nعذر و بهانهء هلنديها براى موجه ساختن توقيف سه كشتى فرانسه اين بود كه\r\n\r\n","description":"","footnote":"","page_name":" 543 ","page_number":83},
  {"content":"\r\n\r\nبراى دشمنان آنان خواربار حمل مىكردند . چه هلنديها كاندى فرمانرواى سيلان و مردمان ترنك‌مال را دشمن خود به شمار مىآورند . اما ديرى نگذشت كه آنان حاضر به آزاد كردن كشتيها شدند ، حتى در اين مورد اصرار ورزيدند و گفتند اگر دولاهه مايل باشد مىتواند به جاى آنها كشتيهاى هلندى بگيرد . در آن هنگام هنوز خبر جنگ فرانسه با هلند در هند انتشار نيافته بود . اما همين كه هلنديان آن سامان از اين خبر آگاه شدند نه تنها آن سه كشتى را از غنايم جنگى به حساب آوردند بلكه ترنك‌مال و دو قلعهء نو ساختهء آن را متصرف شدند ، و كشتى سن ژان را نيز ضبط كردند .\r\nنايب السلطنه روز بيست و دوم در ساحل كروماندل به سن تم  ) Saint Thom (  رسيد . سن تم قصر كوچك پادشاه گلكند  ) Golconda (  بود كه پرتغاليها از صد سال پيش آن‌جا را به تصرف خود درآورده بودند و بيش از حدّ تصور در استحكام و صيانت آن كوشيده بودند . ديوارهاى بلند و ضخيم قلعه از سنگهاى تراشيدهء عظيم برآورده شده بود بارو و برجهاى استوار داشت ، اما فاقد استحكامات ديگر بود . نايب السلطنه چند تن را نزد حاكم قلعه فرستاد و تقاضا كرد در برابر دريافت پول خواربار به او بدهند . حاكم به بهانهء اين كه افراد زير فرمان نايب السلطنه زياد است ، و ذخيرهء خواربار قلعه چندان نيست كه نيازمنديهاى آنان را كفايت كند ، تقاضاى وى را نپذيرفت . اما معلوم نبود بهانه‌اش مقرون به حقيقت بود يا اين كه برحسب تعليم و راهنمايى هلنديان كه پيوسته مزاحم فرانسويان و در تعقيب ايشان بودند ، بدين جواب مبادرت ورزيده بود . به هر حال نايب السلطنه كه از لحاظ كمبود خواربار سخت در تنگنا افتاده بود ، فرمان داد قلعه را به توپ ببندند . اين حمله چندان شديد و كوبنده بود كه پس از چهار ساعت مدافعان قلعه به نشان تسليم بيرق سفيد برافراشتند . دولاهه چند تن را با يك قايق به ساحل فرستاد تا از فرماندار قلعه بپرسند آيا حاضر به تسليم كردن شهر مىباشد يا نه . حاكم جواب داد كه هرگز منتظر چنين پيشامدى نبوده و دربارهء آن نينديشيده ، اما حاضر است در برابر گرفتن بها چندان كه بخواهند خواربار بدهد .\r\nدولاهه دگربار پيغام فرستاد كه چون در برابر درخواست عادلانه خود جواب ناموافق شنيده ناچار به تيراندازى با توپ شده ، و حاكم اگر مايل به صلح است بايد غرامت تيراندازى را بدهد . فرماندار پرسيد چند تير توپ شليك شده و غرامت آن چقدر است ؟ نايب السلطنه جواب داد جمعا پنج هزار و سيصد گلوله رها شده و بهاى\r\n\r\n","description":"","footnote":"","page_name":" 544 ","page_number":84},
  {"content":"\r\n\r\nهر گلوله بيست اكوست . حاكم براى گريز از پرداخت غرامت جواب داد : چون در اين مورد شخصا نمىتواند تصميم كند موضوع را هر چه زودتر به استاندار متبوع خود گزارش مىكند ، و پس از وصول جواب نتيجه را به نايب السلطنه خبر مىدهد . دولاهه دانست كه مقصود حاكم فرصت‌جويى و فريب دادن اوست . از اين‌رو به وى خبر داد كه نمىتواند بيش از سه روز منتظر جواب بماند ، و اگر در اين مدت جواب استاندار نرسد شهر را به تصرّف خود درمىآورد ؛ و چنين كرد . بدين معنى چون در طىّ اين مدت جواب استاندار نرسيد غروب آفتاب روز سوم به دويست تن از سربازانش فرمان داد با دو كشتى جنگى در ساحل پياده شوند . خود نيز با پنجاه تن از سپاهيانش برابر يكى از دروازه‌هاى شهر زير درختان خرما خيمه برافراشت و باقى افرادش را تحت فرمان يكى از افسرانش به طرف ديگر شهر اعزام داشت . آقاى كارون بىآن كه در اين ماجراها دخالت و اظهارنظر كند همچنان با دولاهه بود .\r\nبامداد روز بعد پگاه ، دروازهء شهر به فرمان نايب السلطنه كوبيده شد . همهء مدافعان شهر جمع آمدند ، و بالاى حصار رفتند . اين كار كاملا به سود دولاهه بود .\r\nوى در اين هنگام به افسرى كه با سيصد و پنجاه سپاهى به طرف شهر اعزام داشته بود فرمان داد با سربازان زير فرمانش وسيلهء نردبان از حصار بالا بروند ، و مدافعان را به تسليم شدن ناچار كنند . وى چنين كرد ، و مدافعان بىآن كه مقاومت كنند تسليم شدند ، و بدين گونه سراسر استحكامات به تصرف نيروى فرانسه درآمد . آن‌گاه سربازان نايب السلطنه ناگهان وارد شهر شدند . درآمدن آنان در نظر ساكنان شهر چنان غير مترقب بود كه پنداشتند آنان از آسمان ، از ميان ابرها فرود آمده‌اند . مدافعان و نگهبانان كه همچنان بالاى بارو مانده بودند چنان دچار وحشت شده بودند كه بىاختيار خود را از بالا به زير مىانداختند . بدين گونه در مدت دو ساعت شهر به تصرف قواى مهاجم درآمد ، و در اين پيكار بيش از بيست تن كشته نشدند .\r\nدربارهء اين مسافرت مسيو دولاهه نكته‌اى درخور توجه و قابل ذكر وجود داشت . آگاهان و كسانى كه قولشان قابل اعتماد است گفته‌اند كه وى از زبان مخدوم خويش پادشاه فرانسه شنيده بود كه در سال 1671 به هلند اعلان جنگ مىدهد و جنگ را آغاز مىكند . به عبارت ديگر وقتى وى در سال 1670 عازم سفر هند بود پادشاه اين سخن را به وى گفته بود حتى اعزام او به آبهاى هند مقدمه‌اى براى اجراى همين طرح و تصميم بوده است . اما وقتى در اواخر سال 1671 به سورات\r\n\r\n","description":"","footnote":"","page_name":" 545 ","page_number":85},
  {"content":"\r\n\r\n ) Surate ( \r\nرسيد آگاه شد به سبب ظهور عوامل مهمترى جنگ با هلنديها براى مدت كوتاهى به تأخير افتاده است ، و هنگامى آن عوامل از ميان رفت ، و شرايط براى آغاز جنگ مساعد شد ، قبلا وى را باخبر خواهند كرد . سرانجام در ماه‌هاى اوت و سپتامبر 1671 دو نامه براى وى فرستاده شد كه در هر دو وى را آگاه كرده بودند در بهار سال آينده به تحقيق جنگ عليه هلنديها شروع خواهد شد . اين هر دو نامه را اندكى پيش از عزيمتم از پاريس آقاى بريه  ) Berrier (  از سوى آقاى كلبر  ) Colbert (  به من سپرد تا به مسيو دولاهه برسانم . اما وقتى نامه‌ها به سورات رسيد كه مسيو دولاهه از آن جا رفته بود . صواب و صلاح اين بود كه نامه‌ها هر چه زودتر وسيلهء قايق سريع‌السيرى به نايب السلطنه برسد . اما آقاى بلو  ) Blot (  يكى از مديران كمپانى عقيده داشت اين همه تعجيل و شتابزدگى ضرورت ندارد ، و نبايد براى كارى چنين غيرمهم چندين هزينه مصرف كرد ؛ و سرانجام پس از مدتى تأخير نامه‌ها را وسيلهء يك كشتى هندى كه در اختيار دلالى از يك كمپانى فرانسوى بود ، و به سوى مالابار  ) Malabar (  مىرفت براى نايب السلطنه فرستادند . به سخن ديگر توجّه بىجا به صرفه‌جويى ، واقع‌بينى و مصلحت‌نگرى را تحت الشعاع خود قرار داد ، و ارسال نامه‌ها به سفينه موصوف سپرده شد . از بخت بد اين سفينه در جريان سفر به دست دزدان دريايى افتاد و سرانجام پس از ظهور حادثات زياد و سپرى شدن مدّت شش ماه پاكتهاى دربار فرانسه در حالى كه لفّاف آنها باز ، و نامه‌ها نيم‌پاره شده بود به دست چند بازرگان فرانسوى مقيم مالابار افتاد ، و بدين گونه پس از گذشتن افزون بر يك سال در ماه فوريه 1673 به سورات رسيد .\r\nبىهيچ گمان اگر اين نامه‌ها به هنگام به دست آقاى دولاهه رسيده بود او به آسانى همهء كشتيهاى هلندى را كه در سواحل سيلان  ) Cylan (  متمركز شده بودند متصرف مىشد ، و بر تمام تأسيسات بازرگانى و دريايى آنان در جزيرهء زيباى سيلان دست مىيافت . او بارها و بارها تصميم كرده بود بناگاه در آن‌جا بر هلنديها حمله برد ، و آنان را از آن‌جا بيرون كند . وى بارها به كارون  ) Carron (  گفته بود : آقاى كارن ، من به فراست دريافته‌ام كه فرانسه در زمان حاضر در اروپا با دولت هلند مىجنگد ، و كاملا به موقع و مصلحت است كه من با يك حمله نيروى هلنديها را در اين جا از ميان بردارم و همهء تأسيسات تجارى و دريايى آنان را ضبط كنم . كارن وى را از اقدام كردن بدين كار برحذر مىداشت و به او مىگفت : از كجا بر شما معلوم شده\r\n\r\n","description":"","footnote":"","page_name":" 546 ","page_number":86},
  {"content":"\r\n\r\nكه دولت فرانسه به هلند اعلان جنگ داده ، و با او به نبرد پرداخته است . درست است كه در زمان حاضر آن آمادگى را داريد كه در اين جا با يك حمله بر همهء كشتيهاى هلندى مسلّط شويد ، آنها را زير فرمان خود درآوريد ، و بر همهء تأسيساتشان دست يابيد ، اما هنوز در اين مورد دستور صريحى به ما نرسيده ، از روى ديگر بسا ممكن است پس از حمله و پيروزى ما دولت هلند از باتاويا  ) Batavia (  نيروى عظيمى به يارى سپاهيان خود كه در سيلان مستقرند ، بفرستد ، و كار دگرگونه گردد ؛ و نيروى فرانسه بر اثر ضربات سنگين آنها به كلى از پا درآيد .\r\nكارن اصولا مردى با حزم و محتاط بود و گفته‌هايش نيز از سر احتياط بود ؛ اما در اين مورد بر اطلاق اشتباه مىكرد . زيرا هلنديها در باتاويا نيروى دريايى قابل توجهى نداشتند ، و به هيچ‌رو نمىتوانستند به نيروهاى مستقر در سيلان مدد برسانند ؛ و اگر كشتيهايشان بر اثر حملهء ناگهانى نيروى فرانسه در سيلان منهدم مىشد به طور كلّى از پا در مىآمدند . افزون بر اين در اين هنگام نيروى دريايى انگلستان متشكل از ده فروند كشتى در اواخر سال به سواحل كوروماندل  ) Coromandel (  نزديك شدند ، و مىتوانستند در سركوبى هلنديها براى فرانسويان همرزم مؤثرى باشند . امّا اراده و مشيّت خداى دانا و توانا به گونهء ديگر بود ، و چنان روى نمود در جنگهايى كه بعد به وقوع پيوست نيروى فرانسه منهدم شد .\r\nروزى كه وارد اصفهان شدم ، و بيشتر وقت روز بعد را به ديدار اروپاييان مقيم پايتخت و برخى شخصيّتهاى مهم ايران و ارامنه‌اى كه در سفر اول با آنان آشنا و دوست شده بودم ، گذراندم . اوضاع ايران جز آن بود كه در سفر اول ديده بودم . همه چيز تغيير يافته بود . افراد مهم و سرشناس و نامورى كه پيش از مرگ شاهنشاه فقيد در دربار راه داشتند يا مرده بودند يا مغضوب و از دربار رانده شده بودند . امور دربار و كشور به جوانانى ناداشت و بىتجربه و نالايق سپرده شده بود . شيخ على خان صدراعظم دانا و دورانديش و درستكار چهارده ماه پيش معزول و مغضوب شده بود و سه تن از بزرگان وظايف صدارت را انجام مىدادند . آنچه براى من سخت ناخوشايند و مايهء نگرانى و پراگندگى خاطر بود اين بود كه مىگفتند شاه دگربار سر آن دارد صدارت را به كف كفايت شيخ على خان بسپارد ، و اين چنان كه اشاره كردم براى من مايهء ناراحتى خيال بود زيرا شيخ على خان اصولا به اروپاييان و مسيحيان خوش‌بين نبود . و با آنان دشمنى مىورزيد . دو ديگر اين كه نه رشوه مىگرفت و نه توصيه و\r\n\r\n","description":"","footnote":"","page_name":" 547 ","page_number":87},
  {"content":"\r\n\r\nتحفه مىپذيرفت . وجودى فسادناپذير بود ، و دايم در اين انديشه بود با كاستن مخارج بىجاى دربار و جلوگيرى از كارهاى ناشايسته بر اعتبار و قدرت و جمعيت كشور بيفزايد ؛ و بيم از آن داشتم كه وقتى بدين مقام بزرگ رسيد شاه را از خريدن جواهرات من كه به سفارش ، و كاملا به دلخواه پدرش خريده بودم و آورده بودم مانع آيد . از اين‌رو تصميم كردم هر چه زودتر خبر مراجعتم را به عرض پادشاه برسانم .\r\nمشكلى كه بر سر را هم بود اين بود كه نمىدانستم به وسيلهء چه كسى با ناظر كه تمام امور مربوط به دارايى و دولتخانهء شاه را اداره مىكرد ، و پادشاه بىمصلحت‌انديشى و مشورت و توصيهء او به چنين كارها نمىپرداخت ، آشنا و دوست شوم .\r\nبرخى از دوستانم بر اين باور بودند كه براى پيشرفت خود در اين كار بايد از وجود و آشنايى با زرگرباشى و رئيس جوهريان ايران استفاده كنم . و گروهى ديگر پيشنهاد و توصيه مىكردند با ميرزاطاهر مفتش كلّ سراى سلطنت دوست شوم ، و در اين كار از او يارى بطلبم . مصلحت اين بود به ذيل عنايت زرگرباشى بياويزم ، و پس از آشنا و يگانه شدن با وى ، از او بخواهم در اين مهم مرا يارى دهد . اما چون به خطا گمان بردم كه حمايت و جانبدارى ميرزا طاهر در اين مورد بخصوص مؤثرتر خواهد بود به وى نزديك شدم .\r\nروز بيستم رئيس گروه مبلغان مقيم پايتخت قبول زحمت فرمود پيش ميرزا طاهر مفتش كل برود ، و از طرف من به وى بگويد متأسفانه به سبب شدت كسالت از به دو ورود تاكنون از درك فيض وجود مبارك ، و عرض ارادت حضورى محروم مانده‌ام ، اما با اعتقاد و اطمينان به مراحم و الطافى كه طىّ مدت شش سال نسبت به من مبذول داشته است رجاى واثق دارم كه اجازه مىفرماييد از جناب عالى استدعا كنم موجبات معرفى و ملاقات مرا با مفتّش كل فراهم فرماييد تا مأموريتى را كه شاهنشاه فقيد براى خريدن انواع جواهرات و نفايس گرانبها به من محوّل فرموده‌اند به عرض ايشان برسانم و بگويم من با وجود مخاطرات بزرگ اين وظيفهء مهم را با نهايت صحت و دقت ، چنان كه هيچ كس بهتر از آن نمىتواند ، انجام داده‌ام .\r\nدر پايان پيغام فرستادم كه البته از تقديم هدايايى ارزنده فراموش و دريغ نخواهم كرد .\r\nمفتش كل در جواب پيغام من نخست خيرمقدم گفته بود و سپس وعده داده\r\n\r\n","description":"","footnote":"","page_name":" 548 ","page_number":88},
  {"content":"\r\n\r\nبود كه مىتوانم به كمكهاى وى در پيشرفت مقاصدم مستظهر باشم ؛ و نيز به من هشدار داده بود كه شاه نو بر خلاف پدرش به جواهر علاقهء زياد ندارد ، و خريدن آنها را كارى بيهوده و زايد مىداند . افزون بر اين بر اثر عوامل مختلف خزانهء شاه خالى شده ، و وى نمىتواند در چنين شرايط سخت به خريدن جواهر بپردازد . از روى ديگر قرار است در چند روز آينده صدراعظم زمام امور را به كف بگيرد كه اصولا با اين گونه مخارج غيرضرورى به شدّت مخالف است . با وجود اين دشواريها هرگز نبايد مأيوس و نااميد شوم و دست از تلاش و كوشش بردارم ، و توصيه كرده بود نبايد قيمت جواهراتم را زياد بالا ببرم ، و گرنه همه روى از من برمىگردانند ، و دچار خسارت زيادى مىشوم . ضمنا از تقديم تحفه و هديه به افراد مؤثر دربار دريغ نورزم ، تا زودتر به مقصود برسم . همچنين در برابر هر پيش‌آمد نامساعد شكيبا و بردبار باشم ، و هرگز از رحمت و عنايت خداى بزرگ مأيوس نشوم . وى همچنين نويد داده بود كه در فرصت مناسب ورود مرا به اطّلاع ناظر مىرساند .\r\nاين نكته گفتنى است كه ايرانيان پيوسته مذاكرات و مشاورات خود را با ذكر اميد به عنايت و لطف خداى بزرگ خاتمه مىبخشند ، و به جدّ معتقدند به شرط رضاى خدا بر همه مشكلات فائق مىشوند .\r\nمقارن اين احوال از خبرى آگاه شدم كه مويّد اين گفته بود . توضيح اين كه روز پيش پادشاه در حالى كه بنا به عادت چند ساله بر اثر مىخوارى مست و بىخويشتن شده بود بر چنگ زنش به بهانهء اين كه خوب چنگ ننواخته متغيّر شده و به نصرعلى بيگ پسر فرماندار ايروان دستور داده كه دستهاى چنگ‌نواز را قطع كند .\r\nشاه پس از صدور اين فرمان از غايت مستى و بىحالى خود را روى چند نازبالش انداخته و به خواب شده است . پسر فرماندار چون مىدانست چنگ‌نواز جرمى كه مستحق قطع شدن دستهايش باشد مرتكب نشده به گمان اين كه شاه از فرط مستى چنين گفته ، از اجراى فرمانش خوددارى ورزيد و به توبيخ و تهديد چنگ‌زن بسنده كرد . اما شاه پس از ساعتى وقتى از خواب بيدار شد و چنگ‌نواز را همچنان به نواختن چنگ سرگرم ديد سخت خشمگين گشت و به يكى از بزرگان فرمان داد دست و پاى هر دو را جدا كند . آن بزرگ خود را در پاى شاه انداخت و عفو پسر فرماندار را طلب كرد . شاه سخت‌تر از بار اول و دوم در غضب شد ، و به چند تن از خواجه‌سرايان و نگهبانان دستور داد كه دست و پاى هر سه را قطع كنند . شيخ على\r\n\r\n","description":"","footnote":"","page_name":" 549 ","page_number":89},
  {"content":"\r\n\r\nخان كه در آن هنگام آن‌جا حضور داشت با اين كه هنوز منصب صدارت عظمى به او تفويض نشده بود ، چون جان آن سه را در خطر ديد درنگ را جايز نشمرد بفور خود را در پاى شاه انداخت ، زانوانش را در بغل گرفت و عفو مغضوبان را طلب كرد . پادشاه دمى درنگ كرد ، سپس گفت : تو آنى كه به اجابت مستدعيّات خود در حضور من كاملا اميدوارى ، اكنون كه از نو مقام بلند صدارت عظمى را به تو مىسپارم آنچه را مىطلبى اجابت مىكنم . شيخ على خان عرض كرد : شاها ، من يكى از چاكران درگاه توام ، و پيوسته گوش بفرمانم تا آنچه گويى بكنم .\r\nبه شنيدن اين سخنان خشم شاه فرو نشست ؛ مغضوبان را بخشيد ، و بامداد روز بعد براى صدراعظم جامه‌اى به عنوان خلعت فرستاد . افزون بر اين اسبى با زين و برگ زرنگار مرصّع به جواهر ، يك شمشير و يك خنجر گوهرآگين با قلمدان و فرمان صدارت ، و ديگر لوازم اين مقام بزرگ براى وى ارسال داشت .\r\nچنان كه پيش از اين آوردم شيخ على خان چهارده ماه پيش ، از صدارت عزل شده بود امّا چون مغضوب و طرد و تبعيد نشده بود گاهگاه به اختيار در دربار حضور مىيافت . در مدّت عزل وى شاه صدراعظمى انتخاب نكرده بود ، و بر خلاف مرسوم و معمول امور صدارت را سه تن از بزرگان دربار اداره مىكردند .\r\nعلّت عزل شيخ على خان از صدارت اين بود كه به بهانهء كهولت و پيرى و حفظ حيثيّت مقام و اعتبار صدارت ، و پاسدارى عنوان شيخوخت و حرمت‌دارى زيارت مكّه معظمه از آشاميدن شراب خوددارى مىكرد . شاه وقتى او را در خلوت مىيافت و مىديد در برابر اصرار وى همچنان از خوردن شراب سرباز مىزند سخنان تلخ و ناسزاوار به او مىگفت ، و آن مرد درستگار و خداترس را رنجه و آزار مىكرد . حتى يك‌بار ضرباتى بر او وارد آورد . همچنين چند بار گماشتگانش به دستور وى سر و رو و لباس شيخ را به شراب آلوده كردند ، و در حال مستى و بىخودى از اين گونه بدرفتاريها چندين‌بار نسبت به وى اعمال كرده بود . با وجود اين چون شيخ داراى فضايل و سجاياى برجسته بود ، و مدبّر و خداترس و حافظ منافع دولت و ملت بود شاه باطنا وى را بسيار دوست مىداشت ، و در خور اين دوستدارى بود زيرا بزرگ مردى روشن‌بين ، پيش‌نگر ، مردم‌دوست ، و متفكّرى بلندانديشه بود . اما به سبب تعصبى كه به مسلمانى و مسلمانان داشت با مسيحيان بر سر صلح و صفا نبود ، و اگر در اين مورد بخصوص كوركورانه از تعصبات دينى پيروى نمىكرد مسيحيان نيز صميمانه حامى و\r\n\r\n","description":"","footnote":"","page_name":" 550 ","page_number":90},
  {"content":"\r\n\r\nطرفدارش بودند ، و روش استوار و خيرانديشانه‌اش را در كار امور كشور مىستودند .\r\nبايد اذعان و اعتراف كرد كه گروهى از همكيشان جاه‌مندش نيز با او همدل و همداستان نبودند و با وى مخالفت مىكردند . زيرا شيخ على خان صدراعظم به منظور آبادان داشتن خزانه و جلوگيرى از بعض بخششهاى بيهوده و نارواى شاه جلوگيرى مىكرد . لاجرم بسيارى از صاحبان مقام از استفاده‌هاى نامشروع خود محروم مانده بودند .\r\nشيخ على خان پنجاه و پنج سال داشت ، قامتش رشيد و رسا و چهره‌اش مردانه بود . رويهم رفته هيكلى متناسب ، برازنده ، و باشكوه داشت ، و چشمان درخشان و تيزنگرش بيانگر صفاى باطن و تجلّىگاه آرامش و روحانيت و وقار بود .\r\nساده و آرام مىنمود ، و در سيمايش هيچ نشان از آشفتگى و تشويشى كه معمولا در چهرهء وزيران و صاحبان مناصب مهم وجود دارد ديده نمىشد . به سخن ديگر در چشم و چهره‌اش نشانه‌هاى صفاى درون ، آرامش روح ، آزادى و آزادگى ، انديشه‌هاى پاك و بىآلايش خوانده مىشد . چنان به خلق و خو ساده و برى از رنگ و ريا بود كه اگر كسى او را مىديد و نمىشناخت هرگز گمان نمىبرد كه وى صدراعظم ، و داراى چنان منصب بزرگ مىباشد . آنان كه او را از نزديك مىديدند ، و به كنه باطن و احوالش مىپرداختند از سادگى و ملايمت و كرامت اخلاق ، فروتنى ، هوشمندى ، صفاى دل ، مردم‌گرايى ، ساده‌پوشى ، و عدم توجه وى به سفرهء رنگين ، هزاران آفرين آميخته به شگفتى بر زبان داشتند .\r\nروز بيست و هفتم صدراعظم جديد در حالى كه خلعت شاهانه را برتن آراسته بود به پاىبوسى شاه رفت . در آن‌جا همهء درباريان انتصاب مجدّد او را به مقام صدارت عظمى تبريك و تهنيت گفتند .\r\nروز سىام شيخ على خان شاه را به خانهء خود دعوت كرد . ميهمانى بيست و چهار ساعت به طول انجاميد . شاه ساعت هشت صبح به قصد رفتن به خانهء ميزبان از قصر بيرون شد . سراسر راه ميان كاخ و سراى صدراعظم با قاليهاى زرتار و منسوجات زربفت فرش شده بود . در دو طرف راه ، افسران و نوكران به صف ايستاده بودند ، و هر يك هديه‌اى براى تقديم به حضور شاهنشاه در دست داشتند . اين هديه‌هاى گرانبها عبارت بود از پارچه‌هاى لطيف و ظريف پشمى ، ابريشمى ، و زربفت ، ظرفهاى سيمين يا زرين يا چينى ، زين و برگ و لگام زراندود ؛ مسكوكات طلا و نقره . وقتى\r\n\r\n","description":"","footnote":"","page_name":" 551 ","page_number":91},
  {"content":"\r\n\r\nشاه به شش قدمى در ورود رسيد صدراعظم كه به انتظارش ايستاده بود چندين هزار سكهء طلا و نقره نثارش كرد . اين رسم پذيرايى را ايرانيان پيش‌انداز مىگويند ، و تنها هنگامى برگزار مىشود كه شاه به خانهء يكى از بزرگان مىرود . در چنين مواقع منحصرا مسير را با قاليهاى گرانبها يا پارچه‌هاى قيمتى فرش مىكنند . گفتنى است فقط گذرگاه شاه بدين آيين مفروش مىشود ، و كناره‌هاى مسير را جارو و آب‌پاشى و در فصول مناسب با گلهاى زيبا و رنگارنگ تزيين مىكنند . مسكوكات و ديگر چيزهاى گران قيمتى كه نثار قدم شاه مىشود متعلق به آن دسته از نوكران پيادهء اوست كه وى را همراهى مىكنند . در بعضى مواقع ميزبان آنچه را نثار كرده و نوكران شاه برگرفته‌اند از آنان مىخرد زيرا خدمتگران بهاى آن نفايس را نمىدانند ، و دغلان آنها را به قيمت ارزان مىخرند . شيخ على خان براى اين كه مالى بيشتر نصيب نوكران شاه شود آنچه را برگرفته‌اند به بهاى مناسب مىخرد .\r\nاين رسم كه ميزبان در گذرگاه شاه و شاهزادگان فرشهاى گرانبها يا منسوجات زربفت مىگستراند يكى از آيينهاى كهن و باستانى مردم مشرق زمين است ، و بدين صفت در جهان شهره‌اند .\r\nرسم بر اين است كه ميزبان تنها شاه را به خانهء خويش دعوت مىكند ، و سلطان هر كه را بخواهد همراه خود مىبرد . شاه ساعت هشت يا نه صبح به قصد رفتن به سراى ميزبان از كاخ بيرون مىشود . خانه خداى پيش از روز موعود خانهء خويش را به نيكوترين طرز مىآرايد ، و همين كه شاه پا به درون تالار پذيرايى نهاد هديه‌اى بسيار گرانبها تقديم مىكند . در اتاق پذيرايى چندين جور شيرينى خشك و تر ، شربت به ليمو ، و انواع شربتهاى ديگر ، انواع و اقسام مشروبات ترش و شيرين ، به آيينى هر چه زيباتر چيده شده . ميزبان جلو پادشاه و هر يك از همراهانش آتشدان و عودسوز گرانبهايى مىنهد اين عودسوزها تا هنگامى كه شاه به برداشتن و بردن آنها فرمان دهد ، مىسوزند و بوى خوش مىپراگنند . در اتاق مجاور تالار پذيرايى دستهء نوازندگان و خوانندگان و رقاصان به انتظار نشسته‌اند تا هر زمان پادشاه اراده فرمايد و اجازه دهد هنرنمايى كنند . گروه مغنّيان دربار صفوى نه تنها در نوازندگى و خوانندگى و پايكوبى و دست‌افشانى مهارت بسيار دارند بل كه در سرودن و خواندن شعر شهره‌اند . اين هنروران همانند همرو ديگر سرايندگان يونان باستان در نهايت شكوه‌مندى مهارت خويش را به معرض نمايش قرار مىدهند . بيشتر اشعارى كه\r\n\r\n","description":"","footnote":"","page_name":" 552 ","page_number":92},
  {"content":"\r\n\r\nمىخوانند در مدح شاه و ستايش انديشه‌ها و كارهاى بزرگ اوست ، و گرچه درخور آن مدايح نباشد . در آن روز بسيارى از قطعاتى كه خوانده شد دربارهء تهنيت و تجديد انتخاب شيخ على خان به مقام عالى صدارت عظمى ، و رفع اتهامى بود كه به وى نسبت داده بودند - اگر جرأت كنم كلمهء اتهام را دربارهء چنين شخصيّت عالى مرتبت به كار ببرم - اشعارى كه خوانده شد همه پرمعنى ، مناسب حال ، پرمغز و لطيف بود .\r\nبرگردان برخى از نغمات آن روز اين بود : و آن از نظرها نهان بود ، ولى ياد و مهرش در دل همه بود خورشيد به جستجوى ستارهء ديگرى همانند ستارهء قطبى در حركت بود اما هر چند جستجو مىكرد نمىيافت . منظور خواننده از ستارهء قطبى البته صدراعظم بود .\r\nساعت يازدهء صبح غذاى مختصرى مىخورند . گوشت را هرگونه به كار برند ، خواه خورش قيمه ، يا انواع خورشهاى ديگر يا كباب باشد ، با بهترين ادويه چاشنى مىزنند . پس از صرف غذا شاه اگر بخواهد مدتى در عمارت و باغ آن گردش مىكند ، يا استراحت مىكند ، يا به تماشاى اسبها مىپردازد ، و يا به سوارى و تيراندازى با كمان و امثال اينها خويش را سرگرم مىدارد . همچنين اگر مايل باشد به حرم ميزبان سر مىزند . در اين حال اگر شاه به وى اجازه و دستور ندهد نبايد همراه او برود ؛ و شاه با خواجه‌سرايان داخل حرمسراى وى مىشود .\r\nگفتنى است با اين كه اصولا بزرگان و اعيان و اشراف به هيچ يك از بستگان نزديك ، حتى به برادرشان اجازه نمىدهند به حرمسراى آنان وارد شوند ، از درآمدن شاه به سراى زنان خود احساس و اظهار شادى و سرفرازى مىكنند . زيرا بر اين باورند وجود شاه بركت‌آفرين و فيض‌بخش است ، و به هر سرا درآيد نيك‌بختى و سرور سرمدى مىبخشد . حقيقت اين است كه ميزبان بر اين اعتقاد است كه شاه هرگز به قصد نظربازى يا كارى كه مخالف و مباين اخلاق و عفت باشد به حرمسراى كسى وارد نمىشود ؛ اما اگر اتفاق را در آن ميان دخترى را پسنديد موافق و مطابق قوانين و احكام شرع و عرف وى را خواستگارى مىكند . در اين صورت ميزبان نه تنها به رضاى شاه مىكوشد ، بل كه بدين پيوند مباهات مىكند ، و آن را وسيله تحكيم مقام و پيشرفت مقاصد خود مىداند .\r\nساعت چهار ميزبان براى ميهمان عالىمقام خود عصرانه‌اى از انواع ميوه‌هاى خوب ترتيب مىدهد ، و همين كه شب فرارسيد براى تفريح خاطر شاه آتش‌بازى و شمشيربازى شروع مىشود . سپس شعبده‌گران با چشم‌بنديها و هنرنماييهاى خود شاه\r\n\r\n","description":"","footnote":"","page_name":" 553 ","page_number":93},
  {"content":"\r\n\r\nرا سرگرم مىدارند . در اين هنگام سراسر سرا و باغ از بسيارى نور چلچراغها روشن‌تر از روز است . سفرهء شام آن‌گاه گسترده مىشود كه شاه اجازه فرمايد . معمولا شام را خواليگران خاص به دستور و زير نظر خوانسالار شاه درست و آماده مىكنند . در زمانهاى گذشته رسم بر اين جارى بود كه ميزبان هنگام پذيرايى از شاه ، براى تهيهء غذا كاملا از دستورهاى خوانسالار سلطنتى پيروى مىكرد ، و فرمانهاى وى را مىپذيرفت .\r\nشاه عباس چون دانست كه خوانسالار در چنين مواقع بيش از حدّ لازم غذا و خورش و ميوه و چيزهاى ديگر تهيه مىكند ، و ميزبان را دچار زيان و خسارت مىسازد دستور داد كه ميزبان براى فراهم كردن كليهء لوازم پذيرايى فقط دوازده تومان - هم ارز پنجاه و چهار پيستول طلا به خوانسالار بپردازد .\r\nهر زمان شاه ميهمان يكى از بزرگان مىشود ميزبان نبايد بر سر سفره بنشيند ، و با ديگران غذا بخورد ، بل‌كه در تمام مدتى كه سفره گسترده است بايد كنار پادشاه بر پا بايستد و گوش به فرمان او بدارد . وقتى شاه قصد بازگشتن به كاخ سلطنتى كرد بايد تا قصر وى را بدرقه كند . در زبان فارسى اصطلاحا به اين ميهمانيها مجلس مىگويند ، و يكى از معانى مجلس جاى گفتگو و مذاكره است .\r\nروز اوّل ژوئيه مفتّش كل ، رئيس گروه كاپوسنها را نزد خود خواند ، و پس از اين كه جوياى حال من شد گفت دربارهء كار من با ناظر مذاكره كرده . او از مأموريتى كه شاه فقيد مغفور به من داده بوده كاملا آگاه است . مرا از زمانى كه اول بار به ايران سفر كرده‌ام مىشناسد ، و بايد در اوّلين فرصت با او ديدار كنم . وى تا جايى كه به منافع پادشاه لطمه وارد نيايد در پيشرفت و اجراى كار من كوشش خواهد كرد .\r\nروز ششم ژوئيه پس از اين كه همهء چيزهايى را كه آورده بودم براى نشان دادن به ناظر آماده كردم ، اندكى پيش از ظهر به ديدارش رفتم . وى معمولا در اين ساعت از حضور شاه به خانهء خود بازمىگشت . خيلى دلم مىخواست رئيس گروه كاپوسن‌ها را همراهم ببرم زيرا در آن زمان هنوز نمىتوانستم درست و روان به زبان فارسى سخن كنم و اگر او مىآمد و مترجم من مىشد كارها آسان‌تر و خوب‌تر رو به راه مىشد . افزون بر اين مردم مشرق زمين بهتر مىتوانند در چنين مواقع نيات و مقاصد خود را به زبان شخص ثالثى تقرير كنند ؛ اما هرچه تقاضا و تمنا كردم نپذيرفت و بهانه آورد كه چون در مشرق زمين رسم نيست كسى زود به زود به ديدار بزرگان برود ،\r\n\r\n","description":"","footnote":"","page_name":" 554 ","page_number":94},
  {"content":"\r\n\r\nهمراهم نيامد ، امّا قول داد اگر لازم باشد براى پيشرفت مقاصد من از ملاقات و مذاكره با اشخاصى كه در مقامات پايين‌تر باشند ، دريغ نكند .\r\nعذر اين مطران ارجمند كاملا قانع‌كننده و مستدل بود . شايد هم مىانديشيد كه شاه از خريدن آنچه من آورده بودم خوددارى مىكند . از اين‌رو ناچار شدم من با شريكم و دو نفر فرانسوى كه يكى زرگر و ديگرى ساعت‌ساز مخصوص شاه بود ، حضور ناظر بروم . اينان هيچ كدام حتى يك كلمه زبان فارسى نمىدانستند اما به زبان تركى آشنا بودند كه من هم مىتوانستم به اين زبان حرف بزنم . اين سعادت نصيبم شد كه وقتى حضور ناظر رسيدم بيش از دو سه نفر در خدمتش نبودند ، و او خوش و خرّم و سرحال بود . پس از اين كه سلام كرديم ناظر هر چهار نفر ما را بالاى تالار رو به رو و در فاصلهء ده‌پايى از خود نشاند ؛ و چند لحظه بعد وسيلهء يكى از منشيانش پرسيد آيا ما همان كسانى هستيم كه بازرس كل دربارهء ما با او صحبت كرده است . من گفتم : آرى ، در جريان اين گفتگوى كوتاه ناظر دريافت كه نيازى به مترجم نيست و به وسيلهء مترجم پرسيد كه آيا مىتوانم به زبان فارسى سخن بگويم ، و مترجم جواب مثبت داد . آن‌گاه مرا تنها نزد خود خواند و اجازه داد دو پا دور از او بنشينم ، و به من خيرمقدم گفت ، و پس از اين كه پنج شش دقيقه با ميرشكار كه نزديكش نشسته بود صحبت كرد دوباره به من نگريست ، و همين جمله را تكرار كرد . بعد از ربع ساعت به خواجه‌اى دستور داد كاغذهايى را كه در دست داشتم بگيرد و به او بدهد . اين كاغذها فرمان و گذرنامهء ممهور به مهر شاه فقيد بود . همچنين سفارشنامه‌اى كه ناظر پيش از او ، به عمويش نوشته بود . پس از اين كه همهء آنها را خواند پرسيد چه چيزهايى با خود آورده‌ام ؟ من صورت كالاهايم را كه به زبان فارسى نوشته بودم وسيلهء يكى از خواجه‌ها تقديم او كردم . زيرا در اين كشور رسم براينست كه در چنين مجالس هيچ كس نبايد در جاى خود بجنبد ، و اگر كسى در حضور بزرگان چه نشسته و چه ايستاده باشد از جاى خود برخيزد ، يا به هر صورت حركت و جنبشى كند او را بىشعور يا فرنگى خطاب مىكنند ، و آوردن لفظ فرنگيها يا اروپاييان در رديف بىادبان از آن جهت است كه اروپاييان به طبع در هر شرايط نمىتوانند خود را از جنبيدن و تكان خوردن بازدارند ، و مشرق زمينيان اين كار را در حضور بزرگان ناستوده و بىادبانه مىدانند .\r\nناظر پس از خواندن فهرستى كه به او دادم گفت در فرصت مناسب\r\n\r\n","description":"","footnote":"","page_name":" 555 ","page_number":95},
  {"content":"\r\n\r\nعريضه‌اى دربارهء كار و مستدعيات من به حضور شاهنشاه تقديم مىكند . پس از شنيدن اين جواب از جا برخاستم تا بروم . اما وى دستور داد بمانم تا با هم ناهار بخوريم .\r\nنام ناظر يا كارپرداز كل نجفقلى بيگ بود . وى شخصيتى كاملا پركار ، هوشمند ، با تدبير و كاردوست بود ، و در سرعت انتقال و تصميم‌گيرى و عمل ، هيچ يك از بزرگان به پاى او نمىرسيد . زمانى كه عمويش زنده و ناظر كل بود او سمت خوانسالارى داشت ، و چون عمويش فرزند نداشت كه پس از مرگش جانشين وى شود ، شاه مقام و كار او را به برادرزاده‌اش داد . افراد خانوادهء نجفقلى بيگ زيادند .\r\nوى پنج برادر و پنج پسر دارد . همه آمادهء كارند ، اما هنوز ورزيده و تجربت آموخته نشده‌اند . به همين جهت ناظر در اندوختن ثروت آزمند و شتابناك مىباشد ، و هرجا و هر زمان يقين حاصل كند بدون برخاستن سر و صدا و آشوب و غوغا مىتواند مالى به چنگ آورد البته دريغ نمىكند . همچنين اگر از سخط و غضب شاه بيم نكند بىگمان از دستبرد و اختلاس به دارايى وى نيز خوددارى نمىورزد .\r\nپس از بيرون شدن از دولت سراى ناظر به ديدن زرگرباشى رفتم . وى رئيس و مهتر زرگرها و جواهرفروشان كشور است ، و كار مهمّ قيمت‌گزارى كه شاه مايل به خريدن آنهاست با اوست . از اين بابت دو درصد عايدش مىشود . افزون بر اين از كليّهء اين‌گونه معاملات كه در پايتخت انجام مىگيرد يك درصد حقّ اوست ؛ و با توجه بدين نكات آسان مىتوان دريافت كه جلب عنايت و مساعدت وى در پيشرفت كار من چه اثرهاى بزرگى داشت ، دو سه بار كوشش زياد كرده بودم كه ملاقاتش كنم ، اما موفق نشده بودم . سرانجام وقتى ديدارش كردم از اين كه تا آن روز سعادت ملاقاتش نصيبم نشده معذرت خواستم . پس آن‌گاه از سر نياز اظهار داشتم كه بىمدد لطف او هرگز كارم به سامان نمىرسد . وى اظهار داشت بهتر آنست كه من اول آنچه را براى شاه خريده‌ام عينا به نظر ناظر برسانم تا كاملا معاينه كند آن‌گاه آن دو دربارهء بهاى آنها با هم مشورت و تبادل نظر خواهند كرد . در آن صورت كار آسان‌تر و زودتر و بهتر انجام مىپذيرد . و گفت در اين مورد سوءنظر در ميان نيست . او و ناظر با هم دوست هستند ، به هم اطمينان كامل دارند ؛ تاكنون هرگز اتفاق نيفتاده كه بازرگانى از او شكايت داشته باشد ، گزك به دست كسى نداده است ؛ من هم گله‌اى از او ندارم .\r\n\r\n","description":"","footnote":"","page_name":" 556 ","page_number":96},
  {"content":"\r\n\r\nپس از شنيدن گفته‌ها و راهنماييهاى زرگرباشى صميمانه با شايستگى و بايستگى از او سپاسگزارى كردم و گفتم كه هرگز بىمعاونت و بىمدد او در انجام يافتن كار خود موفق نمىشوم . زرگرباشى چنان كه رسم همه صاحبان مناصب ايرانى است گفت : من در برابر خدماتى كه به ديگران مىكنم هرگز هديه نمىپذيرم ؛ دارا و بىنيازم ، و به حقّ خود كه دو درصد مورد معامله است قانعم . آن‌گاه دستور داد قهوه بياورند ، و صحبت ما تا پاسى از شب گذشته ادامه يافت .\r\nبزرگان و صاحبان مناصب عالى در ايران بيش از اشراف و دست‌اندركاران كشورهاى ديگر در تهيه كردن اشياء مورد توجّه پادشاه مىكوشند ، اما در چنين موارد دارندگان نفايس بايد در انتخاب اشخاصى كه دخالتشان در معامله مؤثر است هشيار و عاقبت‌انديش باشند چنان كه اگر من پيش از ملاقات با ناظر كه پيشكار و مشاور و مورد اعتماد شاه است با زرگرباشى ديدار و گفتگو مىكردم بىگمان وى بر من خرده و خشم مىگرفت كه چرا دربارهء فروختن نفايسى كه بايد به نظر شاهنشاه برسد ، و اين از وظايف خاص اوست با ديگران گفتگو كرده‌ام .\r\nسه ساعت بعد از ظهر روز هفتم مطابق صورتى كه روز پيش به ناظر تسليم كرده بودم جواهرات را در صندوقى جا دادم ، و به دولتسراى او بردم . وى به دربار رفته بود و ساعت پنج بعد از ظهر بازگشت . سرپرست صدر ديوان كه از جمله صاحب منصبان مهمّ و بلندپايه دربار بود ، و زرگرباشى و چند تن ديگر از بزرگان روشناس همراهش بودند . او تمام جواهرات را با دقت يكىيكى با صورت تطبيق كرد . در همان صندوق جاى داد و گفت درش را قفل و مهرموم كنند ، و در صندوقخانه نگهدارى نمايند . وى در جريان اين كارها خود را بىتفاوت و بىاعتنا مىنمود . و من درنيافتم سبب بىعلاقگى و عدم توجه وى حضور همراهانش بود يا علّت ديگر داشت . هرچه بود و آنچه گذشت نه مايهء شكفتگى من شد و نه موجب نگرانيم . زيرا كاملا آگاه بودم كه بزرگان ايران هنگامى كه پاى منافعشان در ميان باشد با چه سرعت و مهارت مىتوانند ژست و قيافه خود را به اقتضاى وقت تغيير دهند .\r\nناظر كل پس از اين كه چند كار ديگر انجام داد از من پرسيد آيا جز آنچه آورده‌ام جواهر يا كالاهاى ديگر در خانه دارم . جواب گفتم : چرا ، چند قطعه از جواهرهايم را كه تصور نمىكنم مورد توجّه شاهنشاه قرار گيرد در خانه جا گذاشته‌ام و نياورده‌ام . وى گفت : لازم است آنها را هم بياورم ؛ زيرا صاحبان اين‌گونه كالاها\r\n\r\n","description":"","footnote":"","page_name":" 557 ","page_number":97},
  {"content":"\r\n\r\nهرچه را كه مىخواهند در سراسر اين كشور بفروشند بايد قبلا از نظر شاه بگذرانند ، و اگر شما اين قانون را رعايت نكنيد بىگمان موجبات زحمت و دردسر خود و مرا فراهم خواهيد كرد . جواب دادم فردا صبح آنچه را در خانه دارم حضورتان مىآورم .\r\nروز هشتم به خانهء ناظر رفتم . از منزل بيرون رفته بود . به دستور او يكى از كسانش مرا به يكى از عمارات كاخ پادشاه كه شرابخانه نام داشت رهنمايى كرد .\r\nدر آن وقت ناظر در حضور صدراعظم و گروهى از بزرگان دربار ، در مورد برخى مسائل اساسى به شور و تبادل نظر نشسته بودند . من مدتى در آن اتاق به انتظار نشستم ، و از آن پس در باغ خرم و باصفايى كه آن عمارت در ميان آن بود به گردش پرداختم . رويهم رفته سه ساعت در اتاق و باغ به انتظار ملاقات ماندم . سپس مرا به تالارى كه هم كف زمين و مشرف بر باغ بود هدايت نمودند . چند تن از افسران و خدمتگران بيرون و جلو تالار آماده به خدمت ايستاده بودند . آنان به من يادآورى كردند كه هنگام ورود به تالار مراسم تعظيم و تكريم را به جا آورم ، و من چنين كردم . صدراعظم و ناظر هر كدام بر مسند خاص خود تكيه زده بودند . نخست‌وزير از من پرسيد لباس پوشيدن به طرز ايرانيان را بدين خوبى و تمامى از چه زمان و از چه كسى آموخته‌ام ، و زبان فارسى را كه به من ياد داده است . سپس اجازه دادند در حضور ايشان ميان تالار و بيرون از رديف ايشان بنشينم . ناظر پرسيد خطّ همه اروپاييان را مىتوانم بخوانم و در همان دم نامه‌اى كه به آيين اروپاييان مهر و تا شده بود و عنوانش به خطّ فرانسوى بود به دستم داد و گفت آيا مىتوانم آن را بخوانم و به زبان فارسى برگردانم . گفتم مىتوانم . آن را گشودم و متن آن را به فارسى ترجمه كردم و خواندم . صدر اعظم كه به موضوع نامه توجّه مخصوص داشت با دقت و علاقهء زياد به ترجمهء آن گوش فرا داد ؛ و از آن پس از تالار بيرون رفت .\r\nپس از رفتن نخست‌وزير ناظر پرسيد بقيهء جواهراتى كه گفتى كجاست ؟\r\nآنها را در معرض تماشايش نهادم . او آنها را برداشت و دستور داد مشخصات آنها را به صورت جواهراتى كه قبلا تسليم كرده بودم ، بيفزايند . آن‌گاه با خوشرويى و خوشحالى به من گفت : آيا احساس و درك كردى چه آسان ترا به ديدار نخست‌وزير سرافراز كردم . ترتيب شرفيابى به حضور شاه را نيز فراهم كرده‌ام و ان شاء الله به آستان‌بوسى شاهنشاه نيز مباهى خواهى شد .\r\nآن‌گاه به يكى از منشيان خويش دستور داد ترجمهء نامه‌اى را كه من از زبان\r\n\r\n","description":"","footnote":"","page_name":" 558 ","page_number":98},
  {"content":"\r\n\r\nفرانسوى به فارسى برگردانده بودم در دفترى ثبت كند . سپس از تالار بيرون رفت .\r\nنامهء موصوف از يكى از رؤساى كمپانى هند شرقى فرانسه بود كه تصادف و دست تقدير وى را براى تعهدّ امور كمپانى ، سمت سفارت داده بود . اميدم اين است آنان كه اين گزارشها را مىخوانند از اين كه پيش از ذكر مطالب اصلى و اساسى به چگونگى استقرار اين كمپانى مىپردازم بر من خرده نگيرند و نياشوبند .\r\nكم‌اند كسانى كه ندانند سال 1664 آغازگر دوران بلندنامى و شكوه فرانسه در جهان پهناور است . از اين سال انواع علوم و فنون در اين كشور پيشرفت و گسترش فراوان يافت . از پرتو توجهات امپراتور مؤسسات علمى فراوان تأسيس شد ، و در توسعهء دانش و هنر از همهء كشورها پيش افتاد . آقاى كلبر كه به ترقى كشور خود در زمينه‌هاى مختلف علمى و فنى شوق بسيار داشت ، و از طرف شاه مأموريت يافته بود چندان كه ميسر است در ترقى فرانسه بكوشد در ساختن انواع كارخانه‌ها و توسعهء بازرگانى جهد بسيار كرد ، و اين دو را سرلوحهء اقدامات خود قرار داد . از اين‌رو به ايجاد كمپانى هند شرقى فرانسه همت گماشت . اما چون در آن زمان براى برنامه‌ريزى و سازمان‌دهى اين هدف متخصصان ورزيده و كارآزموده وجود نداشت بر آن شد به هر صورت و در هر شرايط متخصصان خارجى ، مخصوصا كارفرمايان تجربت آموخته هلندى را به خدمت بگيرد . از اين‌رو آقاى دوتو  ) De Thou (  را كه سالى چند سفير فرانسه در هلند بود به سمت مدير كمپانى برگزيد ، و به او دستور داد با آشنايى كلى به اوضاع آن كشور و احوال متخصصان آن مملكت كه در كمپانى هند هلند سابقهء خدمت داشته‌اند ، عده‌اى را دعوت كند . اين كار صورت پذيرفت ، ولى با اين كه به اين گروه متخصصان حقوق قابل توجهى داده مىشد نتيجهء مطلوب به دست نيامد . چه جز آقاى كارون  ) Carron (  كه مردى كاردان و فعال بود هيچ كدام منشاء اثر مهمى نبود .\r\nنامه‌ها و مكتوبهايى را كه من ترجمهء تحت اللفظى آن را در اين جا مىآورم اين شخصيت در خور احترام در اختيار من نهاده است . گفتنى است كه آقاى كارون در آن زمان تنها به زبان هلندى چيز مىنوشت ، و زبان فرانسوى نمىدانست .\r\nحضور محترم آقاى دوتو كنت دومسلاى  ) De Thou Conte de Meslay (  مدير كمپانى هند شرقى فرانسه\r\nآقا ، من با شادى تمام از توجه و اقدام اعليحضرت همايون دربارهء بازرگانى\r\n\r\n","description":"","footnote":"","page_name":" 559 ","page_number":99},
  {"content":"\r\n\r\nهند شرقى آگاه شدم . اين نقشه به حقيقت دنبالهء طرح هنرى بزرگ  ) Henri Le grand (  ، و از يادگارهاى افتخارآفرين دوران سلطنت وى مىباشد .\r\nچه اين مهم در سال 1609 وسيله اسحاق لمر  ) isac lemaire (  كه بازرگانى مجرب و كاردان و پرهمت و از مردم آمستردام بود ، آغاز گشت ، و اتفاق را با مرگ آن پادشاه بزرگ همزمان و متوقف شد ؛ و براى اعليحضرت شاه مايهء شادمانى و سرافرازى است كه بعد از گذشتن پنجاه سال طرح و نقشهء اجداد خود را به مرحلهء عمل درمىآورد ؛ و اگر اين كار مهم در آن زمان جنبهء تحقق مىيافت ، بىگمان امروز مالك سرزمينهاى ادويه‌خيزى مىشد كه اكنون در تصرف هلنديان است ، و آن روز هنوز از آن بوميان بود .\r\nدر سال 1615 كمپانى هلندى بر جزيرهء آمبوىنا  ) Amboyna (  كه بزرگترين محصولش ميخك است مسلّط شد ، و شش سال بعد ، يعنى 1621 جزيرهء بندا  ) Benda (  را كه محصول عمده‌اش جوزبويا و بسباسه است به تصرف خود درآورد ؛ پس آن‌گاه اندك‌اندك در مدت ده سال از 1635 تا 1644 ، بر آن قسمت جزيرهء سيلان كه محصول معروفش دارچين مىباشد استيلا يافت . سودى كه از تجارت اين چهار ادويه بهرهء هلنديان شد چندان زياد و سرشار بود كه اگر كليهء فعاليّتهاى خود را تنها به همين بازرگانى اختصاص مىدادند عايدات حاصل از آن مىتوانست موجبات رفاه و دولتمندى همهء مردمان هلند باشد ، و اگر به عكس از مالكيّت و سودهاى حاصل از تجارت اين ادويه محروم مىماندند ، نه تنها به تحصيل چنان عظمت و رفاه دست نمىيافتند ، بلكه رشتهء حيات اقتصادىشان گسيخته مىشد ، و در كار خويش درمىماندند .\r\nاما بررسى و تحقيق در نحوهء بازرگانى انگليسيان و پرتغاليها بيانگر اين واقعيت است كه اين دو در كار تجارت فلفل ، كتان ، ابريشم ، شوره ، نيل ، و دواها و ديگر امتعه و موادّ قابل صدور به اروپا موفّق نبوده‌اند ، و سود سرشارى نبرده‌اند ؛ از اين‌رو بىآن كه قصد تخطئه و سبك شمردن آراء و دورانديشيهاى افراد صاحب‌نظر و متخصّص را داشته باشم ناچارم بگويم كمپانى فرانسه و گرچه از استقرار خود در هند شرقى زيان نمىبرد ، اما سود سرشار نيز نصيبش نمىشود ، و نه تنها به‌قدر كمپانى هلند به تحصيل موفقيّت كامياب نمىگردد ، بل كه بسا باشد درآمدش از منافع انگليسيان و پرتغاليها كمتر باشد . اين دو مدتهاى نسبة دراز است كه با\r\n\r\n","description":"","footnote":"","page_name":" 560 ","page_number":100},
  {"content":"\r\n\r\nهوشيارى و چاره‌گريهاى زياد در هندوستان به بازرگانى پرداخته‌اند ، و با هلنديان نيز نوعى رقابت دوستانه دارند ، بنابراين فرانسويان چهارمين ملتى خواهند بود كه براى آغاز بازرگانى به هندوستان پا مىگذارند ، و براى نيل به آرزو و هدف خويش بايد پا در همان راهى بنهند كه پيشگامان آنان گذاشته‌اند ؛ و ظاهرا چنين مىنمايد چندان كه بكوشند از آنان پيشى نخواهند گرفت . مشكل ديگر اين است كه بيشتر بازرگانى با هندوستان بايد به نقد و با عرضه داشتن طلا و نقره صورت پذيرد ، و هر سال مقدار زيادى اين دو فلز گرانبها از فرانسه به هند انتقال يابد . بىآنكه در مورد بازرگانى آزاد با دو كشور ژاپن و چين توجه شده باشد به نظر من براى گشايش باب بازرگانى با اين دو كشور بايد در مرحلهء نخست سفيران كاردان و تجربت آموخته و هوشمندى از سوى شاه به دربار امپراتور ژاپن و چين و خان تاتار فرستاده شود . اگر سفيران بتوانند وظيفه مهمّ خود را با درايت و تدبير تمام به انجام رسانند البتّه موفقيتى به كمال نصيبشان خواهد شد و مقضى المرام مىشوند ، ولى پيش از رفتن بايد موضوع مذاكرات و حدود وظايفشان كاملا روشن و مشخص باشد تا ضمن گفتگو مردّد و سر در گم نمانند .\r\nاين نكته درخور توجه است كه براى گشايش باب مذاكرات با ژاپونيها بايد هيأتى مذهبى كه افرادش به كار تجارت نيز آشنا باشند اعزام شوند ، زيرا در ميان كشور هندى « 1 » ژاپونيان بيش از همه به كيش و آيين اروپاييان توجه دارند ، و اگر بدين نكته دقيق به سزا اعتنا نشود بيم آنست نفوذ فرانسويان در بازارهاى ژاپن به هيچ روى ميسر نشود و موجباتى پيش آيد همچنان كه ژاپونيها ، اسپانياييها و پرتغاليها را به سبب عدم توجه به ممنوعيّت تبليغات مذهبى كاتوليك از كشور خود بيرون كردند ، فرانسويان را نيز برانند . ژاپنيها اسپانياييها را در سال 1616 از سرزمين خود اخراج كردند ، و در سال 1639 نيز پرتغاليها را براى هميشه طرد نمودند . از اين‌رو به هر دو كشور زيانهاى جبران‌ناپذيرى وارد شد . پرتغاليها به اميد اين كه موفق به تحصيل اجازهء اقامت مجدّد شوند عذرخواهى و طلب رحمت و موافقت كردند و مقاومت ورزيدند . و چون نافرمانيشان به گستاخى و جسارت انجاميد اعضاى سفارت و همه وابستگان و\r\n\r\n\r\n","description":"","footnote":"\r\n( 1 ) - چنين مىنمايد كه در زمانهاى گذشته ژاپن و چند سرزمين ديگر در شمار كشورهايى بوده‌اند كه مجموعا هند ناميده مىشده‌اند .\r\n","page_name":" 561 ","page_number":101},
  {"content":"\r\n\r\nخدمتگران آنان را كه نود و پنج نفر بودند كشتند ، و كشتىشان را با آنچه در آن بود به آتش كشيدند « 1 » . اين حوادث وحشت‌انگيز در سال 1640 اتفاق افتاد . بنابراين مناسبات بازرگانى با ژاپن بايد وسيلهء هيأتهاى مذهبى پروتستان آغاز شود . كشتيهاى اعزامى هيأت فرانسوى نبايد نقش و علامت پيروان كاتوليك را داشته باشد ، و گرنه كارشان به وخامت مىانجامد .\r\nاگر كمپانى فرانسوى به استقرار روابط و مناسبات نيكو و دوستانه با ژاپونيها توفيق يابد بىگمان سودهاى سرشار مىبرد ، براى كاميابى هرچه بيشتر بايد هر سال كاروانهاى تجارى دريايى زيادى با داشتن مسكوك نقرهء بسيار به قصد چين در حركت آيد . در آن‌جا در حدود سه تا پنج ميليون ابريشم و پارچه‌هاى متنوع خريدارى و بارگيرى كنند . چنين كالاها در ژاپن خريداران بسيار دارند ، و در مدتى كوتاه با سود شصت و يا هفتاد درصد به فروش مىرسند . با قسمتى از اين سرمايه و سود مىتوانند بار دگر امتعهء مناسب در حدود چهار ميليون از چين بخرند ، و باقىماندهء سرمايه را به خريدن فلفل و كتان و اجناس متنوع ديگر در سرزمين هندوستان اختصاص دهند ، و بدين صورت مقدار زيادى ابريشم ، پارچه‌هاى ابريشمى هند و بنگال به اروپا حمل كنند كه دست‌كم صد در صد سود خواهد داشت . در چين چندان كه بخواهند ابريشم هست ، و هرقدر به ژاپن پارچه‌هاى ابريشمين برده شود بازار و مشترى دارد ؛ و با ادامهء اين فعاليتها به شرط اين كه كمپانى هم آزادى عمل داشته باشد ، هم شيوهء دورانديشى ، عاقبت‌نگرى ، و احتياط بسپرد ، و هم از كرامت و رحمت و عنايت پروردگار برخوردار باشد ، سود بسيار مىبرد .\r\nبه روزگارانى كه دوران روايى و شكوفايى و رونق تجارى پرتغاليها بود ، هر سال معادل ده ميليون پول نقد از ژاپونيها استفاده مىكردند ؛ دوازده ميليون نيز عايد چينيان و سه ميليون نصيب هلنديان مىشد . مجموع اين سه رقم افزون بر بيست و پنج ميليون پول نقد مىشد ، با وجود اين نه از مقدار مسكوك نقره در كشور ژاپن مىكاهيد ، و نه بهاى محصول ابريشم چين افزايش مىيافت .\r\n\r\n\r\n","description":"","footnote":"\r\n( 1 ) - در اين وقايع هولناك افزون بر دوازده هزار ژاپونى هلاك شدند ، و سيصد صندوق پراز مسكوك نقره به دريا ريخته شد كه سالها بعد بيرون آوردند .\r\n","page_name":" 562 ","page_number":102},
  {"content":"\r\n\r\nدرست است كه كشور پهناور چين بر اثر ويرانگريها و غارتگريهاى تاتارهاى وحشى آسيب فراوان ديده ، امّا من براين گمانم كه آسان مىتوان هر سال در آن سرزمين معادل سه تا چهار ميليون به كار بازرگانى اختصاص داد . در اين صورت كشور فرانسه ناچار نخواهد بود براى خريدن كالاهاى مورد مصرف و يا جبران كسر احتمالى سود سه ميليون معاملاتى كه با ژاپن پيش‌بينى كرده است ، پول نقد به هندوستان ببرد ، و اگر چنان اتفاق افتد كه مقدار و حجم بازرگانى در بازار پايتخت چين چندان توسعه نيابد ، و در نتيجه درآمدهاى پيش‌بينى شده حاصل و عايد نگردد ، دست كم از خروج ذخاير نقدى فرانسه خواهد كاست ، و آن به مصرف تجارت با جنوب كه اهميت و ارزش بسيار ندارد ، خواهد رسيد .\r\nآنچه درخور توجه زياد است اين است كه كمپانى فرانسه بايد از آغاز با هوشيارى و باريك‌انديشى و احتياط تمام به فعاليتهاى تجارى بپردازد ، و نيز براى برقرارى مناسبات تجارى با چين و ژاپن سرمايهء كلى در اختيار داشته باشد ؛ همچنين براى داد و ستد با جنوب سرمايهء جداگانه‌اى اختصاص دهد تا بتواند در مراكز مهمّ تجارى براى خويش اعتبار و شهرت كسب كند ، و نيز بايد براى استقرار روابط تجارى با شمال در محدوده خطّ استوا يك مركز دريايى جستجو كند ، و به منظور ادامهء مناسبات بازرگانى با جنوب در ساحل هند يك يا دو انبار بزرگ در اختيار بگيرد .\r\nچنين مىنمايد برقرارى روابط تجارى با شمال جزيرهء بانكا  ) Banca (  بسيار سودآفرين است . براى استفاده از اين مهم بايد به جلب رضا و دوستى ماتارام بزرگ  ) Grand Mataram (  پادشاه جزيرهء جاوه « 1 » كوشيد و آن‌جا را با پول از او خريد .\r\nبراى اين كار بزرگ كه براى فرانسه فايدهء بسيار دارد بايد سفيرى نزد وى فرستاد . زيرا در آن‌جا فلفل و برنج و بسيار مواد خوراكى ديگر به حدّ وفور ، بيشتر از آنچه در باتاويا هست يافته مىشود ، و چون بسيارى از ارقام خواربار از خارج باتاويا وارد مىشده ، و چينيان كه به طبع مردمانى پرشكيب و آرام و مسالمت‌جو مىباشند ، و بسيارى از آنان ساكن اين سرزمين‌اند ، و از بدرفتارى و سختگيريها و تحميلات مالياتى عوامل\r\n\r\n\r\n","description":"","footnote":"\r\n( 1 ) - در روزگار پيشين پادشاه جاوه عنوان ماتارام بزرگ داشت ؛ و ماتارام يا مادارام تام پاىتخت قديم جاوه بود .\r\n","page_name":" 563 ","page_number":103},
  {"content":"\r\n\r\nكمپانى هلند سخت ناراضى و خشمگين مىباشند ، اگر كمپانى فرانسه در آن‌جا مستقر شود ، همهء چينيان ساكن باتاويا كه زحمتكش و پركارند ، روبه آن مىآورند .\r\nبراى تأسيس ايستگاهها و انبارهاى تجارى در هند ، به منظور بازرگانى با مناطق جنوبى خط استوا مصلحت و بهتر آنست يكى در نقاط ساحلى مالابار و يكى ديگر در سواحل كوروماندل ايجاد شود . در سواحل كوروماندل  ) Coromandel (  محلى است به نام سن تومه  ) Saint Thome (  كه بىهيچ دشوارى مىتوان به اختيار گرفت . با وجود اين چون در برقرارى مناسبات و روابط تجارى با مناطق جنوب ، بايد مدارا و آشتىجويى كاملا رعايت شود ، و پيشرفت مذاكرات بدون پيروى از روش عاقلانه و احتياطآميز به نتيجهء مطلوب نمىرسد ، بايد هيأتى متشكل از افرادى مدبر و مردم‌گرا به دربار مغول كبير اعزام داشت . هيأت مذكور مأمور و موظف است براى ايجاد روابط دوستى و برقرار كردن مناسبات تجارت آزاد و تأسيس مخازن بازرگانى در نواحى سه گانهء سورات  ) surat (  و سواحل كوروماندل و بنگال اقدامات شايسته به عمل آورد .\r\nدر كناره‌هاى مالابار فلفل و كاسالينگا  ) Cassalinga (  به حدّ وفور يافته مىشود ، و اگر اندكى بيش از قيمت عادى خريدارى شود به اندك مدت بىهيچ زحمت مقدار زيادى مىتوان تهيه كرد . اما همهء اين كارهاى بزرگ و باريك بايد به عهدهء افراد مدبّر و واقف به امور تجارت و آشنا به اوضاع و احوال كشورهاى مربوط واگذار شود . در اين صورت مأموران دانا و هوشمند و لايق راه را براى پيشرفت و گسترش كليهء امور بازرگانى به نحو مطلوب ايفا مىكنند ، و موجبات و وسايل تسهيل رسيدن به هدفها را فراهم مىآورند .\r\nدر اين‌باره مىتوان مشروح‌تر گفتگو كرد يا مفصل‌تر نوشت ، و آنچه معروض افتاد طرحى است كه كمپانى فرانسه بايد بر اساس آن قوام پذيرد ، باشد كه از رحمت و عنايت پروردگار برخوردار گردد . اميد به خدا ؛ در پناه يزدان باشيد ، پاريس 29 مه 1665\r\nروز سى و يكم ماه گذشته كه شادى تشرّف به حضور شما و آقاى كلبر نصيبم شد ، و دربارهء تهيّهء مقدمات امور مربوط به كمپانى گفتگو و مشورت به عمل آمد ، ضمن مشورت دربارهء بعضى مسائل مختلف از تصميم منجزّ و غيرقابل تغيير شاه مبنى بر\r\n\r\n","description":"","footnote":"","page_name":" 564 ","page_number":104},
  {"content":"\r\n\r\nحمايت بىدريغ معظم له در پيشرفت مقاصد كمپانى آگاه شدم ، و چنين دريافتم همچنان كه در هلند شنيده بودم كمپانى بر اين نيت است جزيرهء ماداگاسكار را مسكون سازد ، و با اجازهء اعليحضرت عده‌اى مردان سپاهى و كارگران را كه ممكن است در آن‌جا به كار گرفته شوند براى اقامت در آن جزيره بفرستد . اين طرح و تصميم ، سنجيده و درخور اجراست ، و كشتيهايى كه راهى هندند آسان و تند مىتوانند در آن‌جا موادّ خوراكى و چيزهاى ديگر را كه لازم دارند بردارند و به سفر خود ادامه دهند ، افزون بر اين كمپانى به يقين مىتواند منافع ديگرى كه مقدار و ارزش آنها بر من و مسؤولان كمپانى هند شرقى هلند دقيقا معلوم نيست به دست آورد . با اين همه مزايا بىآن كه بخواهم نظر شما را تخطئه كنم اظهار مىدارم كه اين جزيره مسافت زيادى از سواحل هند و مالابار و بنگال و سورات و كروماندل و ايران دور است . و به اعتقاد من آسان مىتوان نقاط مناسبى كه به اين كشورها نزديك‌تر باشد پيدا و انتخاب كرد ، و چون وسعتشان كمتر است ، بىزحمت و خرج بسيار براى بهره‌بردارى آماده كرد . آقاى كلبر نظر كمپانى را مبنى بر اين كه مىخواهد مقدمة روابط بازرگانى خود را با مناطق جنوب برقرار كند شرح كرده ، و من نيز با طرح و نقشهء كمپانى كاملا موافقم ، و بر اين اعتقادم كه در مرحلهء نخست كمپانى بايد دو كشتى كوچك هر كدام به گنجايش چهارصد تن براى كسب تجارت آزاد و تهيهء مقدمات فعاليتهاى بازرگانى به چين و ژاپن بفرستد ؛ زيرا بسا ممكن است مذاكرات تا حصول نتيجه مطلوب دو سال بلكه بيشتر به طول انجامد . به اعتقاد من مصلحت آنست با اين دو سفينه كه سرنشينان آنها فرستادگان شاه و حاملان هداياى معظم له خواهند بود مقدارى كالا نيز از قبيل ماهوت ، پارچه‌هاى ساده و مخمل و منسوجات پشمى از هر نوع و به رنگهاى سرخ ، بنفش ، قرمز كم‌رنگ ، سرخ‌تيره ، آبى آسمانى و رنگهاى ديگر كه مجموع بهاى آنها معادل پنجاه هزار ليور باشد ، حمل كرد ، همچنين برابر بيست و پنج هزار ليور كهربا و ظرفهاى مسى و آهنى كه در چين و ژاپن خواهان بسيار دارد و فلفل كه هلنديان هر سال معادل بيست و پنج هزار ليور از مالابار مىخرند و به آن‌جا مىبرند به دو كشور مذكور حمل گردد . امتعهء فوق الذكر كه مجموع بهاى آنها سيصد و پنجاه هزار ليور خواهد بود و شامل ابريشم و پارچه‌هاى ابريشمين است به فرانسه حمل مىشود نه به ژاپن ؛ زيرا انتقال هرگونه كالا به اين امپراتورى پيش از شرفيابى به دربار امپراتور و كسب اجازهء بازرگانى آزاد به هيچ روى\r\n\r\n","description":"","footnote":"","page_name":" 565 ","page_number":105},
  {"content":"\r\n\r\nميسر نيست . بنابراين نخستين كشتى كه راهى ژاپن مىشود بايد سرنشينان آن منحصرا اعضاى هيأت سفارت باشند ؛ و نبايد با آن كالا و بازرگانان حمل شود . زيرا در سراسر روى زمين هيچ نقطه نمىتوان يافت كه به‌قدر كشور ژاپن سياست و مقدسات و آيين‌هاى ملى رعايت شود ؛ و در ديگر نواحى و مناطق هند اين مراسم به اين شدت جدّى تلقى نمىگردد .\r\nدرخور ياد كردن است كه كسب اجازهء آزادى بازرگانى در ژاپن و چين براى كمپانى يكى از موفقيتهاى بزرگ در حساب مىآيد . اگر باب تجارت با ژاپن به روى كمپانى گشوده شود مىتواند انواع كالا از جمله ابريشم و پارچه‌هاى ابريشمى از چين و بنگال و تونكن و منسوجات پشمى از فرانسه به آن‌جا ببرد . بهتر و مناسب‌تر آنست كه آن‌چه به عنوان تحفه براى امپراتوران چين و ژاپن برده مىشود انواع سلاحهاى آتشين جديد ، ماهوتهاى خوب و پارچه‌هاى زربفت نفيس باشد و بايد به شيوه‌اى خوش و احترام‌آميز تفهيم كرد كه اينها همه در كشور فرانسه ساخته شده است . بر اين هدايا مىتوان چيزهاى ديگرى نيز افزود . مثلا اگر سه دستگاه ماشين آتش‌نشانى از آن نوع كه در آمستردام مىسازند به عنوان تحفه به ژاپن برده شود بىگمان مورد قبول و پسند امپراتور و درباريانش قرار خواهد گرفت زيرا مردم ژاپن در ساختن خانه‌هاى خود به جهاتى چوب زياد به كار مىبرند و آتش‌سوزى در آن‌جا زياد اتفاق مىافتد . همچنين جزو هدايا مىتوان سه قطعه سنگ مرمر بزرگ كه ميان آن حوض كوچكى تراشيده شده باشد ، فرستاد . يكى از اين حوضچه‌هاى مرمرين بايد به رنگ سفيد ، يكى به رنگ سرخ و سه ديگر به رنگ سياه و سفيد باشد . زيرا در ژاپن جز سنگ مرمرهايى كه رنگشان سبز تيرهء آميخته به رنگ قهوه‌ايست وجود ندارد .\r\nدر كشور ژاپن اين حوضچه‌هاى مرمرين را براى شستن دست به كار مىبرند . اين حوضچه يا طشتكها بايد متناسب و مطابق با طرح حاشيهء آنها تراشيده شده باشند ، هنگام حمل براى اين كه ترك نخورند يا لبهء آنها بر اثر ضربت پريده يا شكسته نشود بايد آنها را با مواظبت تمام در صندوقى چوبين جاى داد . براى تهيهء كردن چنين صندوقى نبايد صرفه‌جويى كرد . سزاوار و مصلحت آنست در اين كار حدّاكثر سليقه و دقت را به كار گرفت . زيرا در اين كشور به هرگونه كالا كه وارد يا صادر شود هر چند بسيار و متنوع باشد ماليات و عوارض تعلّق نمىگيرد . امّا بازرگانان ناچار و موظّفند هر سال يك بار به حضور امپراتور و وزيران شرفياب شوند ، و به نسبت سودى كه در\r\n\r\n","description":"","footnote":"","page_name":" 566 ","page_number":106},
  {"content":"\r\n\r\nجريان بازرگانى نصيبشان شده تحفه‌هايى تقديم كنند ؛ و البتّه اين شرفيابيها مايهء مباهات و سرافرازى بيگانگان خواهد بود ، زيرا رعايا و وابستگان دربار امپراتور متقابلا از آنان بازديد مىكنند . از روى ديگر اين ملاقات و تقديم تحفه‌ها به نام امپراتور صورت نمىپذيرد بلكه به اسم بازرگانان تابع ژاپن اهدا مىگردد .\r\nنامه‌هايى كه به نام و عنوان امپراتور ژاپن نوشته مىشود بايد با حروف زرين و روى كاغذ ، ضخيم اما صاف و صيقلى نوشته شده باشد . نامه را بايد در جعبه‌اى زرين و مزيّن به دانه‌اى الماس درشت بگذارند ، و آن را در كيسه‌اى چهارگوش از ماهوت زربفت و زردوزى شده جاى دهند . سپس آن را داخل جعبه‌اى سيمين كه بر دو طرفش منظرهء شكار نقش شده باشد بگذارند ، و در آخر جعبهء سيمين را داخل جعبهء چوبى بسيار زيبايى كه با مهارت و ظرافت هرچه تمام‌تر ساخته شده باشد ، و كاملا صاف و صيقلى باشد قرار دهند . همهء نامه‌ها بايد به همين آيين آماده و فرستاده شود .\r\nاما اندازه و قطع كاغذ بايد چنان باشد كه تا كردنش لازم نيايد ، به طورى كه وقتى نامه نمايان مىشود آنچه در آن نوشته شده پيش‌نظر آيد .\r\nسفير بايد به وظايف و مسؤوليت خود كاملا آگاه باشد ، و آن را با مهارت و دورانديشى و رعايت همهء نكات و جوانب انجام دهد ؛ زيرا موفقيت وى متناسب با طرز عمل او خواهد بود ؛ و در اين مورد مىتوان نتايج حاصل از سفارت برخى سفيران را به كشور ژاپن ، مورد مطالعه و بررسى قرار داد . پادشاه اسپانيا در سال 1624 دو تن از بزرگان عالىمقام خود را به دربار امپراتور ژاپن فرستاد ؛ و چهار سال بعد يعنى در سال 1628 كمپانى هلند هيأتى به نمايندگى خود به همين كشور ، و سال 1456 هيأت ديگرى به مملكت چين اعزام داشت چون اين هر سه هيأت به وظايف خود وقوف كامل نداشتند و افرادشان فاقد استعداد و قابليت كافى بودند ، و بىاعتنا به دستوراتى كه به آنان داده شده بود هر يك خودسرانه بنا به ذوق و هوس خويش راه و روشى در پيش گرفت هيچ كدام در مأموريت خود كمترين موفقيّتى به دست نياورد .\r\nچون روحانيان پيرو مذهب كاتوليك در دربار امپراتور چين داراى اعتبار و احترامند چنانچه كمپانى فرانسه از وجود اين گروه كسان استفاده كند قادر به انجام كردن خدمات مهمى خواهد بود . به هر روى تأخير انداختن اقدامات لازم در اجراى طرحها و نقشه‌هاى مورد نظر به هيچ عذر و بهانه روانيست ؛ زيرا اگر شروع كار يك ماه حتى بيست روز دنبال بيفتد بسا كه جبران آن در مدت يك سال ميّسر نشود ؛ و چون\r\n\r\n","description":"","footnote":"","page_name":" 567 ","page_number":107},
  {"content":"\r\n\r\nراه وصول به هدف دراز و پيمودن آن دشوار است ، و ممكن است در جريان عمل مشكلات و موانعى از قبيل بيمارى يا مرگ پادشاه ، يا معضلات و غوامض غيرمترقّب ديگرى پيش آيد ضرورت دارد هرچه زودتر به كار آغاز شود ؛ و شما خوب مىدانيد كه براى پيشرفت در هر كار بايد از موقعيّت استفاده كرد ، و اگر به هنگام مناسب بذرافشانده نشود جز حسرت و پشيمانى بارنمىآورد ؛ و درخت را بايد به موقع نشاند تا ريشه بگستراند و شاخه و برگ برافشاند و ميوه دهد .\r\nاز روى ديگر من بر اين اعتقادم اگر كمپانى بتواند راه بازرگانى چين و ژاپن را به روى خود بگشايد سود سرشارى نصيبش مىشود ؛ و البتّه تجارت با اين دو كشور از بازرگانى با كليّهء مناطق جنوبى مهم‌تر و سودآفرين‌تر است .\r\nدر كشور ژاپن مس فراوان و ارزان است و مىتوان هر ليورى را شش يا هفت سو خريد ؛ با كشتى به اروپا حمل كرد و هر ليور پانزده سو فروخت .\r\nهر ناخدا به سواحل چين نزديك مىشود بايد كنار رود نانكن  ) Nanquin (  كه ميان پنجاه و پنجاه و يك درجهء عرض شمالى است لنگر بيندازد . از آن‌جا نيز با بادبانهاى افراشته تا چهارده فرسنگى شهر پيش برود ؛ اما بهتر آنست كه در رودخانهء پكن  ) Pekin (  لنگر اندازد ؛ زيرا گرچه اين شهر به دريا نزديك‌تر و سرراست‌تر است اما براى حركت كردن كشتى عمق كافى ندارد .\r\nآخرين فرستادهء كمپانى هلند كه نمىدانست چه نقطه‌اى براى متوقف كردن كشتى مناسب است در كانتن  ) Canton (  كه در حدود بيست درجهء عرض شمالى واقع است و جاى نامساعدى است لنگر انداخت . كانتن يكى از ايالتهايى است كه ساكنان آن تاتارها مىباشد . با وجود اين مشكلات ظاهرا چنين مىنمايد كه در همين منطقه مىتوان مقدار زيادى پارچهء پشمى به فروش رساند ، اما اين نظريّه قطعى نيست ، و بايد درآينده در اين‌باره بررسى و تحقيق كامل كرد .\r\nبراى برقرار كردن روابط تجارى با چين و ژاپن كه ضرورى و سودمند است ، همچنين به منظور ايجاد مناسبات بازرگانى با سرزمينهاى ماله  ) Malay (  و مناطق جنوبى مخصوصا با جزاير ملوك  ) Moluques (  و سواحل سرام  ) Ceram (  ، و توابع و متعلقات آن ، و جاهايى كه محصول فلفل آنها فراوان مىباشد ، مانند بانتام  ) Bantham (  ، پالينبانگ  ) Palinbang (  ، ژامبى  ) Jamby (  ، بنژار ماسينگ  ) Benjar Massing (  ، سولور  ) Solor (  ، تيمر  ) Timor (  ، و ديگر سرزمينهاى جنوبى\r\n\r\n","description":"","footnote":"","page_name":" 568 ","page_number":108},
  {"content":"\r\n\r\nبايد لنگرگاههاى مناسبى براى پهلو گرفتن كشتيها انتخاب كرد ؛ و به نظر من جزيرهء بانكا  ) Banca (  براى اين كار موقعيّت مناسب‌ترى دارد ؛ و كمپانى هلند از اين كه در فرصتهاى از دست شده بدين منظور از اين جزيره استفاده نكرده سخت حسرت رسيده و پشيمان است ؛ و اين غفلت و تسامح به سبب اشتغال كمپانى از يك‌سو به جنگ با پادشاه بانتام  ) Bantam (  و از ديگر سو نبرد عليه ماتارام كبير بوده است .\r\nپادشاهان محلّى اين مناطق هرگز رها نمىكنند كه هلنديان با فراغ خاطر ، و آسايش خيال به فعّاليّتهاى تجارى خويش بپردازند .\r\nچنان كه آوردم بانكا براى ساختن و تعمير كردن و پهلو گرفتن كشتى جاى مناسبى است . از اطراف جاوه چوبهايى را كه براى ساختن كشتى خوب است ، به اين جزيره منتقل مىكنند ، و از نقاط ديگر تمام مصالحى را كه براى ايجاد چنين تأسيساتى لازم است فراهم مىآورند . براى تكميل چنين پايگاه ساختن منازل متعدد ، بناى يك قلعهء وسيع و مستحكم به منظور حفاظت اين تأسيسات بسيار ضرور و حائز كمال اهميت است . تقريبا سراسر جزيرهء بانكا پوشيده از درخت است . بايد درختان قسمتى از آن را قطع ، و زمينش را خشك كرد ، و به جاى آنها چندين هزار اصله درختان نارگيل نشاند . نارگيل از جمله درختان مفيد و سودآفرين است .\r\nكمپانى فرانسه ، به گذشت روزها به اهميت موقعيّت اين جزيره پى مىبرد ، و معترف و ناچار مىشود براى تثبيت پايگاه و منافع خود كارگران هوشمند و مستعد بدان جا اعزام دارد . در زمان حاضر در آمستردام كسى هست به نام واندر مويدن  ) Vander Muyden (  كه در زمان گذشته رايزن سرزمينهاى هند ، و مشاور فرماندار سيلان بوده ، همچنين كس ديگريست كه كويه  ) Coyes (  ناميده مىشود ، و تابستان آينده به اين شهر مىآيد . او نيز مشاور امور كشورهاى هندى ، و رايزن فرماندار فرمز بوده است . اگر اين دو تن در كمپانى به خدمت گرفته شوند ، خدمات بزرگى انجام مىدهند . و نيز در هلند كسى است به نام دنى دومتر  ) Denis des Maitres (  كه سالها در كمپانى هلند با سمت بازرگانى خدمت كرده است . افزون بر اينها عده‌اى ناخدا و جاشو هستند كه بر اثر سالها كشتيرانى در درياى ممالك هند به موقعيّت و اوضاع طبيعى سراسر آن‌جا وقوف كلّى دارند ، اوقات آغاز و پايان جزر و مدّ درياهاى آن حدود ، و نقاط پرخطر آنها را به‌طور دقيق مىدانند ، و چون كار حفاظت و حراست كشتيها بيشتر مستلزم چاره‌انديشى و كاردانى ناخدايان ورزيده و جاشوان متخصص\r\n\r\n","description":"","footnote":"","page_name":" 569 ","page_number":109},
  {"content":"\r\n\r\nاست به خدمت گرفتن چنين افراد لايق و مستعد البتّه لازم و مفيد خواهد بود . تكرار اين نكته نيز به مورد است كه به منظور دست آوردن موفقيّت بيشتر ، و در اجراى اين طرحها و فعّاليّتهاى مهم بايد تا آخرين حدّ امكان از وجود افراد متبحّر و تجربت آموخته ، و آنان كه ساليانى از عمر خود را در درياها گذرانده ، با خطرات بسيار رويارو شده ، و بر همه فائق آمده‌اند ، استفاده شود . به سخن ديگر همچنان كه جنگ و ستيز با دشمن بزرگ مستلزم حضور جنگاوران پردل و مصاف ديده است ، لازمهء توفيق در اين طرحهاى عظيم بهره‌يابى از وجود ناخدايان و جاشوان متبحّر و ورزيده مىباشد .\r\nچنين مىنمايد كمپانى فرانسه آقاى دولينى يكى از مردمان هلند را به كار گرفته است . وى افزون بر اين كه مردى با همت و پركار و جدى است اطلاعات بسيار وسيعى دربارهء مناطق جنوب دارد و البته بسيار بجاست ، كمپانى چندان كه مىتواند از وجود چنين افراد آگاه و صاحب‌نظر استفاده كند . زيرا در اقليم هند بسيار جاهاى مساعد و حائز اهميت است كه حاكميت بر آنها داراى فوائد زياد مىباشد . و بر اين اعتقادم اگر من به همكارى با كمپانى فرانسه بپردازم ، به تحقيق آنان نيز به پذيرفتن خدمت در كمپانى مايل و شايق مىشوند .\r\nبايد در مواظبت و نگهدارى هرچه خوبتر كالاهاى تجارى ، مخصوصا حفظ موادّ خوراكى اهتمام بسيار به كاربرد و هرچه جعبه و صندوق يا لفّاف براى حفاظت آنها لازم است آماده كرد ، زيرا در غير اين صورت موادّ خوراكى عيبناك و فاسد مىشوند ، و اگر خداىناكرده چنين وضعى پيش آيد نه تنها زيان مادّى فراوان به كمپانى مىرسد بل كه سرنشينان كشتى اعم از ناخدايان و جاشوان و ساير خدمه و ديگر سرنشينان بيمار مىشوند ، و كمپانى به صورت سواركارى درمىآيد كه اسب خود را از دست داده است ؛ و بديهى است همچنان كه يك سواركار دانا از مركوب خويش با نهايت دقت مواظبت مىكند ، كمپانى نيز چندان كه در توان دارد بايد در سلامت و آسايش و آرامش ملاحان و كاركنان خود بكوشد ، و خاطرنگهدارشان باشد .\r\nزيرا اسب است كه ارّابه را مىكشد ، و ارّابه بدون اسب هرگز نمىتواند از جا بجنبد .\r\nكمپانى هلند در آغاز تشكيل بر اثر عدم آگاهى و كارآيى دچار اشتباهات بزرگ و زيانها و ضايعات عظيم شد ، اما پس از اين كه طىّ پنجاه سال به خسارتهاى زياد ناشى از آسانگيريها و غفلتهاى خويش آگاه شد ، با به كار گرفتن افراد متخصّص و ورزيده ، و اصلاح اشتباهات خود ضايعات و خساراتش را جبران كرد ، و مبانى\r\n\r\n","description":"","footnote":"","page_name":" 570 ","page_number":110},
  {"content":"\r\n\r\nاستقرارش را استحكام بخشيد .\r\nاستخدام و به كار گماشتن افراد متخصص اروپايى خاصه ناخدايان ، مستلزم هزينهء سنگين است ، و افراد محلّى هرگز نمىتوانند جانشين هيچيك آنان شوند .\r\nمخصوصا قادر به هدايت كشتيهاى اروپايى نمىباشند . اما در دزدى و آدم‌كشى چابك و قوىدستند و قرين ندارند . به همين جهت كمپانى هلند هرگز يكى از آنان را به خدمت نمىپذيرد .\r\nبراى تازه گرداندن ذخاير آب مصرفى سرنشينان كشتى هميشه بايد چليكها و ظرفهاى مناسب اين كار در كشتى آماده باشد زيرا ذخاير آب آشاميدنى پس از يك هفته سياه و بد و بدمزه مىشود و اگر آن را تجديد نكنند ، بىگمان سرنشينان كشتى را گرفتار بيماريهاى گوناگون مىكند . بهتر و رساتر بگويم همهء ظرفهاى ذخيرهء آب ، شراب ، سركه ، روغن ، تخم‌مرغ ، چربى و گوشت كه جايشان در انبار كشتى است بايد كاملا نو و پاكيزه باشند ، و با تسمه‌هاى مقاوم در جاى مخصوص خود ثابت و محكم شده باشند . از كار گرفتن كمربندها و تسمه‌هاى چوبى بايد صرف‌نظر كرد ، زيرا اين‌گونه تسمه‌ها در برابر حرارت آسان استحكام خود را از دست مىدهند ، خراب مىشوند و در نتيجه خسارتها به بار مىآورند ، چنان كه بر اثر عدم توجه به اين نكته ضايعات زيادى روى نموده است . همچنين استحكام طنابهاى لنگر بايد همواره مورد توجه قرار گيرد و به محض اين كه تابشان از ميان رفت يا ساييده شدند ، و يا عيب ديگرى در آنها نمايان شد بايد عوض شوند . ظاهرا چنين مىنمايد به وجود آمدن اين عيبها و نقصهاى كوچك نبايد موجب زحمت و دلواپسى و نگرانى شود ، اما نه چنين است ، چه بسيار مواقع كه ظهور و بروز همين نقايص كوچك موجب خطر و توقف طولانى كشتى و زيانهاى گران‌سنگ شده است . بنابراين كمپانى موظّف است همهء اين دقايق را و گرچه كم اهميّت مىنمايد كاملا مورد توجه قرار دهد . مخصوصا اگر عدهء سرنشينان كشتى زياد ، و بهاى محمولاتش سنگين است بايد در حفاظتش بيشتر بكوشند . اين نكته گفتنى است چنين مىنمايد در سرزمين هلند لوازم و وسايل مربوط به سفاين هم فراوان و هم ارزان است .\r\nپيش از اين به آيين نامه‌نگارى به پادشاه سرزمينهاى هند اشاره كردم ، و اينك نامه‌اى را كه شاه به امپراتور چين نوشته نمونه مىآورم .\r\nنامه به امپراتور معظّم تاتارهاى خاور و باختر و كشور پهناور چين ؛ پادشاه\r\n\r\n","description":"","footnote":"","page_name":" 571 ","page_number":111},
  {"content":"\r\n\r\nفرانسه و ناوار  ) Navare (  براى آن حضرت آرزوى زندگى دراز ، و تندرستى و نيك‌بختى سرمدى و پردوام ، دارد . از خبر پيروز شدن شما بر دشمنانتان ، و گسترشى كه طىّ سالهاى اخير در كشور شما حاصل شده بسيار شادمان گشتم . من به پيروى از سيره و روش نياگانم كه پادشاه مقتدر بسيارى از كشورهاى جهان بوده‌اند ، ميل بسيار به آشنايى و دوستى آن امپراتور معظم كه آوازهء قدرت و عظمتش در اقطار جهان پيچيده است ، دارم . به همين سبب با تقديم احساسات قلبى خود مىخواهم آرزوهايم را كه اميدوارم با موافقت آن اعليحضرت تحقّق پذيرد ، اظهار بدارم و به همين منظور . . . حامل اين نامه را به حضور مىفرستم . تحفه‌هايى كه همراه وى ارسال مىدارم و بيانگر محبت واقعى من خواهد بود به اين شرح است . . . از آگاه شدن شما برآنچه در كشور من مىباشد ، و پسند خاطر اعليحضرت افتد شادمان خواهم بود ؛ و به منظور ايجاد و استحكام روابط دوستانه هرچه در توانم باشد به شوق و رضا مىكوشم .\r\nضمنا از آن اعليحضرت خواهانم موافقت فرمايند رعاياى من بىآن كه مورد تعرض قرار گيرند با رعاياى آن امپراتور معظم به آزادى تمام داد و ستد كنند . من نيز متقابلا همهء دروازه‌هاى كشورم را به طيب خاطر و رضاى تمام بازمىگذارم تا هرچه را شما مىپسنديد ، اجازه مىفرماييد صادر كنند . در لوور قصر اختصاصى نوشته شد .\r\nپاريس ، مهر بزرگ پادشاه لويى .\r\nدستورات و تعليمات به فلان فرستادهء پادشاه فرانسه پيش امپراتور تاتار و پادشاه چين كه فرستاده با توجه دقيق بدان تعليمات بايد وظيفهء خود را به تمامى و نيكويى انجام دهد .\r\nاعليحضرت پيشنهادات مديران كمپانى هند شرقى فرانسه را پذيرفته‌اند ، و فعّاليّتهاى آن كمپانى را زير چتر حمايت خويش گرفته‌اند ، و چون مديران كمپانى خواهان آنند موافقت امپراتور چين را دربارهء گسترش فعّاليتهاى تجارى آزاد خود در آن سرزمين كسب كنند اعليحضرت تصميم كرده‌اند به منظور افزايش اعتبار كمپانى و بزرگداشت آن ، و جلب موافقت امپراتور چين ، و تحصيل امتيازات و منافع بيشتر نماينده‌اى بدان سرزمين اعزام دارند ؛ و براى انجام يافتن اين مقاصد بزرگ اعليحضرت ، شما را به سمت فرستادهء خويش انتخاب كرده‌اند . از اين‌رو موظّف و مكلفيد پس از ورود به كشور چين با فروتنى و احترامگزارى نامه و هدايا را طبق\r\n\r\n","description":"","footnote":"","page_name":" 572 ","page_number":112},
  {"content":"\r\n\r\nتعاليمى كه به شما داده خواهد شد به مقصد برسانيد .\r\nشما طبق دستورهايى كه اولياى امور شركت خواهند داد به هندوستان سفر خواهيد كرد . وقتى به آن‌جا رسيديد و مديران شركت اجازهء ادامهء سفر به شما دادند راهى چين مىشويد . در طول راه بايد از ارتفاعات ماكائو  ) Macao (  كه از جمله مستملكات پرتغال واقع ميان نوزده و بيست درجهء عرض شمالى است بالا برويد . بايد در جلب حمايت و دوستى ناخدايان و جاشوان چينى و كليهء كسانى كه با عوارض طبيعى سواحل آبهاى آن حدود آشنايى دارند ، و مىتوانند شما را در هدايت به رودخانهء نانكن  ) Nanquin (  يارى كنند بكوشيد ، و اگر به آشنا شدن با چنين افراد آگاه موفق نشديد ، و يا دوست شديد و دانستيد نمىتوانند به شما كمكهاى مؤثر كنند ، بايد تا بيست و سه درجه هر طرف ، رودخانهء شين‌شه‌او  ) Chincheu (  بالا برويد . شايد گروهى از هلنديان در آن‌جا مستقر شده باشند و نيز باشد كه در راه سفر به كشتيهاى هلندى و چينى برسيد ، در اين صورت پس از آشنا شدن با ناخدايان و جاشوان آن كشتيها مىتوانيد در حمايت و به رهنمايى آنان خود را به رودخانهء نانكين برسانيد .\r\nبىگمان ميان سرنشينان اين كشتيها كسانى هستند كه حاضر به همزبانى و همدلى شما خواهند شد . و نيز ممكن است پيش از رسيدن به ماكائو در راههاى دريايى به دسته دزدان دريايى ژانكون  ) Janqun (  نزديك شويد . مركز استقرار آنان جزيرهء بزرگ آينان  ) Aynan (  است ، و نيروى دريايى عظيمى در اختيار دارند .\r\nاگر اتفاق را در نقطه‌اى از دريا بادبانهاى افراشته ديديد بدانيد كشتيهاى دستهء دزدان مىباشند ، سعى كنيد از ايشان كناره بگيريد ، و اگر مشاهده كرديد به جانب شما مىآيند هرگز توقف نكنيد و به سرعت از آنان دور شويد ، زيرا تنها بدين تدبير از افتادن به دام ايشان نجات مىيابيد . هرگز از ديدن و نزديك شدن دو يا سه كشتى نهراسيد ، اما بايد پيوسته هشيار و بيدار باشيد ، و در صورت رو به رو شدن با هر خطر به دفاع و پيكار برخيزيد . اگر اتفاقا به كشتيهاى هلندى رسيديد و به بعضى از تجهيزات كشتى نياز داشتيد مىتوانيد به قيمت عادلانه از آنها بخريد ، اما مقصد و هدف خود را از مسافرت به صورتى هوشمندانه و عاقلانه از آنها پوشيده بداريد ، و اگر پرسيدند كجا مىرويد بگوييد : ما به سوى شمال پيش مىرويم تا ببينيم در آن‌جا چه وقايع و حوادث مىگذرد .\r\nوقتى به يارى خداى بزرگ به نانكن رسيديد بادبان برافرازيد و براى اين كه\r\n\r\n","description":"","footnote":"","page_name":" 573 ","page_number":113},
  {"content":"\r\n\r\nمواجه با حوادث بد نشويد با احتياط و پيش‌نگرى بسيار جلو برويد . در پانزده فرسنگى شهر تپه‌هاى شنى مانع پيشروى بيشتر شما خواهند شد . در آن‌جا دسته‌دسته ماهيگيران چينى مىبينيد كه سرگرم صيد ماهى مىباشند . ميان آنان يكى را كه در نظرتان پاكيزه‌خوتر ، آرام‌تر و عاقل‌تر مىنمايد به خدمت بگيريد نامه‌اى كه به زبان فرانسوى به حاكم شهر نوشته شده و ترجمهء چينى آن نيز پيوست‌نامه است به دو تن از كسان خود بدهيد تا همراه آن مرد چينى به خانه حاكم بروند ، و نامه را به او بدهند . در آن نامه نوشته شده سفير فرانسه حامل نامه با هدايايى كه براى فغفور چين آورده بدين‌جا رسيده ، اكنون بر شماست هرچه زودتر خبر ورود سفير را به اطّلاع امپراتور متبوع خود برسانيد تا سفير با اجازهء امپراتور بتواند وظيفهء خود را در اسرع اوقات انجام كند . البتّه بايد مدتى منتظر جواب بمانيد اما لازم است در تمام طول اين مدت كاملا هشيار و بيدار ، و آمادهء دفاع از خود باشيد و تا مىتوانيد نگذاريد عدهء زيادى از چينيان با هم وارد كشتى شما شوند ؛ اما اهتمام كنيد رفتارتان با همه مردمان گرم و مهرآميز باشد ، و چنان به مدارا و آهستگى و مهربانى با اهالى محل روبه‌رو شويد و سخن بگوييد كه هيچ كس از گفتار و كردار شما رنجه نشود . رفتار آن عده از كسان شما كه براى خريدن بعضى چيزهاى لازم وارد شهر مىشوند نيز بايد همين‌گونه نرم و ملايم باشد تا هيچ‌گونه مشكلى براى شما پيش نيايد . ممكن است درست مقارن با زمانى كه بيست يا سى نفر از مردم براى تماشا وارد كشتى شما شده‌اند ، عدّهء ديگرى هم بخواهند به تماشا بروند . در اين صورت شما بايد با كمال آهستگى و لطف و مدارا از ايشان خاشعانه درخواست كنيد تا خارج شدن آن دسته از كشتى شكيبايى كنند ، و از آن پس داخل شوند . شايد چنان شود كه نايب السلطنه با فرماندار شهر به عذر اين كه هنوز تحت حمايت امپراتور متبوع آنها نمىباشيد براى شما مشكلاتى در وجود آورند و بىعدالتى كنند در اين صورت بايد همواره شكيبا باشيد ، اما نرمى شما نبايد به خوارى و تحمّل مذلت انجامد . بايد چنان بنماييد كه در برابر مشكلات و موانع بردبار مىباشيد و به اميد ديدار امپراتورشان اين‌گونه ناملايمات را تحمّل مىكنيد .\r\nبه هر حال بايد همواره با تأكيد و اصرار تمام از فرماندار و ديگر مقامات رسمى محل بخواهيد هرچه زودتر وسايل اختتام مأموريّت مخصوص شما را فراهم آورند ، و در اسرع اوقات گذرنامهء لازم را براى ورود به پكن  ) Pekin (  پايتخت ، و\r\n\r\n","description":"","footnote":"","page_name":" 574 ","page_number":114},
  {"content":"\r\n\r\nشرفيابى شما و همراهانتان به دربار امپراتور در اختيارتان بگذارند .\r\nسرانجام حاكم نانكن شما را نزد مهردار منطقهء پكن مىبرد ، به او معرفى مىكند ، و شما بايد از اين شخصيّت بلندمقام مؤدبانه خواهش كنيد اجازه دهد كه شخصا نامه و هداياى پادشاه فرانسه را ضمن به جا آوردن همهء آداب و مراسم جارى به امپراتور چين تقديم كنيد . وقتى روز شرفيابى فرا رسيد و افتخار حضور به دربار نصيبتان شد بايد به عرض معظم له برسانيد كه از طرف پادشاه متبوع خود براى كسب خبر سلامتى او و دعا به دوام تندرستى و بقاى سلطنت و عظمتش وارد سرزمين چين شده‌ايد . آن‌گاه با زيباترين كلمات استدعا خواهيد كرد كه امپراتور به نامهء پادشاه متبوع شما جواب شايسته بدهد . البته پيش از شرفيابى بايد دربارهء مقاصد خود با بزرگانى كه در دربار نفوذ و اعتبار دارند گفتگو ، و مساعدت آنان را نسبت به پيشرفت هدفها و آرزوهاى خود جلب كنيد . روحانيان پيرو كليساى رم در دربار امپراتور چين نفوذ و حرمت بسيار دارند . براى موفقيت خود بايد از وجود ايشان كاملا استفاده كنيد . اسقفهاى پاريس براى ايشان توصيه‌نامه‌هاى مؤكدى نوشته‌اند كه البته مؤثّر خواهد بود ؛ و بر شماست روشى اتخاذ كنيد تا در رسيدن به مقاصد خود از مساعدتهاى آنان هرچه تمام‌تر استفاده كنيد .\r\nپس از اين كه نامه و هدايا را به امپراتور تقديم كرديد بايد با مهردار سلطنتى و همهء وزيران و كليّهء بزرگان و جاه‌مندانى كه به نوعى در پيشرفت كارتان مؤثر هستند جداگانه ديدار كنيد ، و به هر يك آنان به نسبت مقامى كه در دربار دارند هديه‌اى بدهيد . در جريان اين اقدامات بايد به كنه احوال و افكار و نيات بزرگان صاحب نفوذ راه يابيد . با آنان كه به راستى درستگار و روشن انديش و صميم و دور از ريا و تزوير و فريبند كاملا دوست و آشنا شويد ، و از نظرات عاقلانه و صادقانه‌شان سود بجوييد . و با ديگران موافق صلاح‌انديشى و راهنمايى ايشان رفتار كنيد . چون بيشتر مردمان چين به تخصيص كليهء بازرگانان مايل و شايق به گشايش باب بازرگانى آزاد با كشور فرانسه مىباشند ، هر يك به نسبت توانايى خود در پيشرفت مقاصد شما مىكوشد ، و مىتوانيد با اعتماد تمام از راهنماييهاى صادقانهء ايشان بهره بگيريد . بىنهايت لازم است با اتكاء به قابليّتها و استعدادها و تجارب خود در ديدارها و مذاكره با كليّهء افراد مؤثر با نهايت ادب و متانت و فروتنى رفتار كنيد تا همه شيفته و فريفتهء محاسن اخلاقى شما شوند و براى پيشرفت مقاصدتان يكى بر ديگرى پيشى جويد . مخصوصا\r\n\r\n","description":"","footnote":"","page_name":" 575 ","page_number":115},
  {"content":"\r\n\r\nبايد در نگهدارى خاطر و جلب حمايت ملتزمان دربار به حداكثر بكوشيد و چنان كنيد كه زبان همه به تعريف و تحسين شما گويا شود ، و اهليّت و سزاوارى شما را بستايند .\r\nپس از پايان يافتن مراسم شرفيابى و تقديم هدايا به امپراتور و بزرگان بايد از مهردار سلطنتى تمنا كنيد تا فرمان تجارت آزاد را كه در نامه به آن اشاره شده براى شما بگيرد تا طبق آن فرمان عرضه و فروش كالاهاى فرانسوى و باب داد و ستد بازرگانى بازشود ، و بتوانيد سرمايه‌اى را كه در اختيار شماست به كار بزنيد .\r\nبعد از تحصيل فرمان نوبت آن فرا مىرسد كه با دقت و تأمّل بسيار تشخيص دهيد كدام يك از كالاهاى ساخته شدهء در فرانسه ، در چين مشترى زياد دارد ، و از مصنوعات و محصولات آن سرزمين كدامين مطلوب مردم فرانسه و ديگر ساكنان اروپاست . پس از تشخيص اين موارد مناسب و مصلحت آنست دو سومّ سرمايه‌اى را كه در اختيار داريد به خريدن ابريشم خام سفيد اختصاص دهيد . البته سعى خواهيد كرد در اين معامله از وجود افراد متخصّص و خبره استفاده كنيد و ابريشمى كه مىخريد بهترين نوع آن باشد ، زيرا گرچه استان نانكن مركز توليد بهترين انواع ابريشم است اما همهء محصولات آن به‌قدرهم مرغوب نيست . باقيماندهء سرمايه را به مصرف خريدن انواع پارچه‌هاى ابريشمى خواهيد رساند از قبيل پلينگ  ) Pelings (  ساده يك‌لا نيمه دولا و سه‌لاى تمام گلدوزى شده و نيمه‌گلدوزى .\r\nمنسوجات نانكن به انواع مختلف پلينگ ، لنته  ) Linthees (  ، پانگ‌فيل  ) Panghfils (  ، ژيه‌لم  ) Gieleme (  ، آرموزن  ) Armosin (  ، مىباشند و بعضى به كشور ژاپن ، و برخى به كشورهاى ديگر حمل مىشوند . هلنديان از اين انواع فقط پلينگ را به كشور خود وارد مىكنند ، زيرا مشترى و سود زياد دارد . امّا شما براى نمونه و نمايش صد قطعه از انواع آن ، به علاوه هشتاد يا صد ليور ابريشم بوژى  ) Bogi (  ، ابريشم پرزدار ، ابريشم مخصوص دوخت و دوز ، و ابريشم خاص گلدوزى بياوريد ، ولى بيش از آنچه گفتم نخريد . زيرا آنچه مىخريد به ژاپن فرستاده نمىشود . و همه به فرانسه حمل مىگردد .\r\nدر ايالت نانكن مخمل ، منسوجات زربفت ، پارچه‌هاى دمشقى ، ساتن و تخم كرم ابريشم وجود ندارد ، و هلنديان كارخانه‌هاى اين نوع اجناس را در كانتن كه در نواحى جنوب است به كار انداخته‌اند . اگر از هر يك اين منسوجات كمى براى\r\n\r\n","description":"","footnote":"","page_name":" 576 ","page_number":116},
  {"content":"\r\n\r\nنمايش بخريد ضرر ندارد . اين را نيز بگويم زمانى كه من در كشور چين بودم هر پيكول  ) Picole (  هلندى ابريشم كه معادل صد و بيست و پنج ليور است دويست پياستر ارزش داشت ؛ بدين شرح كه نوع درجهء اول هر ليورى چهار ليور و پانزده سو ، درجهء دوم چهار ليور و پنج سو ، و درجهء سوم هر ليورى سه ليور و ده سو ، و بدين قرار ابريشم جور نانكن را مىتوان هر ليورى چهار ليور خريد و در ژاپن هر ليورى به هفت فرانك فروخت . بايد توجه داشته باشيد كه پارچه‌هاى ابريشمى و ابريشم مخصوص گلدوزى را غالبا به وزن مىفروشند ، و حمل آن به ژاپن معمولا شصت درصد حتى هشتاد درصد سود دارد . پارچه‌هاى ساده چهار ليور و ده سو تا پنج ليور ، و قطعات كامل آن ميان هفت تا هشت ليور قيمت دارد و ابريشم دولا از دوازده تا پانزده ليور مىارزد .\r\nبارى ، در تمام اين‌گونه معاملات بايد دربارهء كميّت و كيفيّت اجناس مورد نظر ، توجه و دقت بسيار به كار بريد ، مخصوصا چون معاملهء نخست ، بيانگر هوشيارى و دقت‌نظر عاملان كمپانى و گوياى استعداد و آمادگى و خبرگى ايشان در كار بازرگانى با چينييان مىباشد شايسته است تا حدّ امكان مراقبت لازم به عمل آوريد .\r\nمأموريت بازرگانى و خريد و فروخت كالاهاى شما بايد بسيار سريع انجام پذيرد ، و دمى وقت بيهوده به هدر نرود ؛ و همين كه كارتان پايان يافت وسيلهء مهردار سلطنتى از امپراتور اجازهء مرخصى بگيريد ، و بدون تلف كردن وقت حركت كنيد .\r\nالبته بايد هم از او با فروتنى تمام بخواهيد كه مراتب سپاسگزارى و امتنان شما را حضور امپراتور عرضه بدارد ، و به معظم له اطمينان دهد كه عمّال شركت سال بعد ، و سالهاى بعد نيز همچنان با پول و جنس زياد برمىگردند ، و اميد بسيار دارند كه همواره از حمايت و عنايت امپراتور برخوردار باشند .\r\nدر خاتمه لازم است گزارش مشاهدات و واقعات روزانهء مسافرت دريايى و زمينى خود را و گرچه بعض آنها در نظر بىاهميت و ناقابل جلوه كند دقيقا بنويسيد ؛ مخصوصا وقايع مهم را مشروح‌تر ثبت كنيد تا مورد مطالعه و استفاده قرار بگيرد . يادتان باشد دو يا سه تن از جوانان مستعد و تيزهوش همراه خود را كه حافظهء قوى دارند در پكن باقى بگذاريد تا زبان چينى بياموزند . براى اين كار بايد قبلا موافقت مهردار سلطنتى را جلب كنيد . موفقيت در اين امر بستگى به كاردانى و كفايت و لياقت شما دارد .\r\n\r\n","description":"","footnote":"","page_name":" 577 ","page_number":117},
  {"content":"\r\n\r\nدرست همزمان با پايان يافتن معاملات شما ماه اكتبر فرامىرسد ، و اين هنگامى است كه بادهاى شمال وزيدن آغاز مىكند ، و شما مىتوانيد با استفاده كردن از چنان فصل مساعد ، به آن محل از سرزمين هند كه از آن‌جا به قصد سفر به چين حركت كرده‌ايد بازگرديد .\r\nوقتى اقدامات مربوط به كسب اجازهء تجارت آزاد در كشور ژاپن و استقرار عمّال كمپانى در آن سرزمين به نتيجه انجاميد كشتيهايى كه بدين‌منظور آمده‌اند بايد در حدود پانزدهم ماه مه « 1 » به طرف خطّ استوا به حركت آيند تا در اواخر ماه ژوئن « 2 » به چين برسند و نيز در اوايل ماه اوت « 3 » راهى ژاپن شوند از آن كه كم خطرترين و بهترين اوقات مسافرت دريايى به اين مناطق همين ماه‌ها مىباشد و گرنه بسيار محتمل است كه اتفاقات ناگوارى روى دهد .\r\nبه پادشاه عظيم الشأن كشور ژاپن كه رعايايش فرمانبر و مطيع مىباشند از سوى پادشاه فرانسه كه آرزوى تندرستى و بقاى زندگى و پادشاهى آن امپراتور مفخّم را دارد .\r\nحاصل جنگهاى پىدرپى نياگان من ، پادشاهان فرانسه كه با كشورهاى همسايه و دور ، كرده‌اند و پيوسته پيروز و سربلند بوده‌اند آرامش و آسايشى است كه اكنون در كشور فرانسه كه من امپراتور آنم ، حكمفرماست به همين جهت بازرگانان سرتاسر سرزمين پهناور من كه در بسيارى درياهاى دور و نزديك بسيط زمين به تجارت پرداخته‌اند با فروتنى و التماس از من تمنا كرده‌اند كه ابواب تجارت ديگر نقاط نيز به روى آنان گشوده شود تا امكان يابند مانند بازرگانان ديگر كشورهاى اروپايى به داد و ستد بپردازند . درخواست منطقى ايشان در نظر من و همه شاهزادگان و درباريان و بزرگان پسنديده و مورد قبول افتاد . زيرا من به تخصيص ، و كليهء اعيان و اشراف شوق‌منديم كه آگاهيهاى دقيق و عميق و صحيحى از اخلاق و عادات و رسوم و طرز زندگى كشورهاى دور از دنياى اروپا به دست آوريم ؛ چه\r\n\r\n\r\n","description":"","footnote":"\r\n( 1 ) - بيست و پنج ارديبهشت\r\n( 2 ) - نهم تير\r\n( 3 ) - دهم مرداد .\r\n","page_name":" 578 ","page_number":118},
  {"content":"\r\n\r\nخبرهايى كه از اين كشورها شنيده‌ايم مىدانيم منحصر به روايات و گزارشهاى درست يا نادرستى است كه از آن گروه همسايگان كه به سرزمينهاى مشرق و مغرب سفر كرده‌اند به ما رسيده است . بنابراين به منظور ارضاى حسّ كنجكاوى و تمايلات باطنى خود و اجابت مستدعيات رعايايم تصميم كرده‌ام نمايندگانى به كليّهء اقطار مشرق زمين بفرستم ؛ و براى اعزام به دربار آن امپراتور عظيم الشأن آقاى كارون را كه به زبان ژاپنى كاملا آشناست ، و بارها به افتخار شرفيابى حضور آن اعليحضرت نائل آمده است برگزيده‌ام و از آن جهت وى را فرا خوانده‌ام و بدين سمت انتخاب كرده‌ام كه وى هم نژاده است و گوهر از بزرگان دارد و هم و گرچه بر اثر مصائب جنگ بيشتر دارايى خود را از دست داده در دربار من صاحب مقامى شامخ و ارجمند است و اعتقاد و اطمينان كامل دارم كه از هر جهت شايستگى شرفيابى به دربار آن امپراتور معظم را دارد ، و از آن جهت اين مأموريت خطير را به ديگرى واگذار نكردم كه مبادا بر اثر عدم آشنايى با تشريفات و رسوم و آداب درخور احترامى كه در دربار متعالى آن امپراتور مفخم برقرار است مرتكب رفتارى ناستوده گردد و موجبات تكدّر خاطر مبارك را فراهم آورد . اما وقوف و اطمينان كامل دارم كه آقاى كارون كه حامل نامه و پيامهاى صادقانه و صميمانهء من است مىتواند به نيكوترين و رساترين بيان منويّات باطنى مرا اظهار بدارد ، و متقابلا فرامين آن اعليحضرت را نسبت به موافقت با تقاضاى من برساند . خواهشم اينست كه چون بازرگانان كليّهء سرزمينهاى تابعهء من تشكيل كمپانى معتبرى داده‌اند و اميد و آرزو دارند در سراسر امپراتورى آن اعليحضرت مفخّم اجازهء فعاليتهاى بازرگانى آزاد را بيابند در اين خصوص فرامين لازم را توشيح فرمائيد . هديه‌اى بس ناچيز و محقّر حضور عالى تقديم مىكنم ، و آرزو دارم مورد قبول آن اعليحضرت قرار گيرد . و بدين اميد كه چيزهايى در كشور من باشد كه مورد پسند آن امپراتور مفخّم افتد تمام دروازه‌هاى مملكتم را به روى بازرگانان شما مىگشايم .\r\nدستورات و تعليمات به فرانسوا كارون فرستادهء پادشاه فرانسه و نابار به دربار امپراتور ژاپن براى تسليم نامه و هدايا ؛ وى بايد وظايفى را كه مأمور اجراى آنست طبق دستور انجام دهد .\r\nكمپانى براى مسافرت به هند ، و ادامهء آن به سوى مناطق جنوب به شما دستور مىدهد وقتى بخش نخست سفر خويش را به پايان برديد بايد چنان به سفر خود ادامه دهيد كه در اواخر ماه آوريل و شروع ماه مه « 1 » به حدود خط استوا برسيد ، سپس\r\n\r\n\r\n","description":"","footnote":"\r\n( 1 ) - دهم و يازدهم ارديبهشت\r\n","page_name":" 579 ","page_number":119},
  {"content":"\r\n\r\nراه چين را پيش بگيريد ، و خود را به محلّ استقرار كمپانى برسانيد ؛ اما منظور از اين كار حمل كالا نيست بلكه هدف آنست كه از چگونگى فعاليتها و پيشرفت امور شركت باخبر شويد ، زيرا آگاهى شما در اين مورد ، و اعلام موفقيتهاى كمپانى ، در جلب موافقت مقامات چين به تجارت آزاد ، در ذهن و تصميم وزيران ژاپن نسبت به قبول مستدعيات شما تأثير به سزا خواهد داشت . از آن پس رو به شمال و به طرف ژاپن مىرويد . در تمام طول راه ، چندان كه مىتوانيد بايد دقت و اهتمام ورزيد از نزديك شدن به نقاطى كه به نظرتان ناآشنا و خطرمند مىنمايد به جدّ دورى جوييد ، مگر اين كه بيم مرگ در ميان باشد ، و به گذر كردن از آن تنگناها ناچار شويد .\r\nسرانجام به خليج نانگازاكى  ) Nangasaky (  كه در سى و سه درجه و چهل دقيقه واقع است مىرسيد و بايد بىهيچ نگرانى و ترس و تشويش وارد آن خليج شويد و تا نيم فرسنگى شهر پيش برويد . در آن هنگام پيش از آن كه به كناره نزديك شويد بىگمان نگهبانان ساحل با كشتى خود را به شما مىرسانند و مىپرسند : اين كشتى از كجا مىآيد ، به كجا مىرود ، و مليّت شما چيست ؛ و شما بايد با مدارا و آهستگى و متانت جواب بدهيد : كشتى از آن پادشاه فرانسه است و ما مأموريم نامه‌اى را كه پادشاه متبوع ما براى امپراتور معظم ژاپن نوشته ، و هدايايى را كه براى آن اعليحضرت فرستاده حضور ايشان تقديم كنيم و اكنون از شما مىخواهيم ما را به لنگرگاه مناسبى راهنمايى كنيد تا كشتى ما در ساحل پهلو بگيرد . سپس ورود ما را به فرماندار شهر اطّلاع دهيد تا دستورهاى لازم را به شما بدهد .\r\nرسيدن شما از چنان راه دور بىگمان در نظر همه تازه و شگفت مىنمايد و تعجب آنان را برمىانگيزد . رفتار و گفتار شما در چنان موقعيّت بايد بسيار عاقلانه و ستايش‌انگيز باشد . اگر شما را نزد يكى از وزيران امپراتور كه در آن شهر مسؤول امور بيگانگان مىباشد نبرند ، چون فرستادهء پادشاه بزرگى مىباشيد چند تن از افراد صاحب مقام را با چندين نفر مترجم آشنا به زبانهاى خارجى پيش شما مىفرستند .\r\nبايد با گشاده‌رويى و گرمى هرچه بيشتر به استقبال ايشان بشتابيد . براى نشستن و پذيرايى كردن آنان جاى مناسبى را با قالى فرش كنيد . اين افراد جاه‌مند از شما پرسشهايى مىكنند و پاسخها و توضيحات شما را كلمه به كلمه مىنويسند . مثلا\r\n\r\n","description":"","footnote":"","page_name":" 580 ","page_number":120},
  {"content":"\r\n\r\nمىپرسند : به چه آمده‌ايد ، از كجا مىآييد ؛ از كدام كشوريد ، تابع چه مليّت مىباشيد ، مقصودتان از مسافرت به اين جا چيست ؛ چه چيزهايى با خود آورده‌ايد ؟\r\nشما بايد در جواب بگوييد : ما از كشور فرانسه آمده‌ايم ، و حامل نامه و هدايايى هستيم كه پادشاه مفخّم ما براى اعليحضرت امپراتور ژاپن فرستاده است و پس از كسب اجازهء شرفيابى تقديم معظّم له خواهيم كرد ؛ و جز مواد خوراكى و لوازم مسافرت چيزى با خود نداريم ؛ و سواى اين كه با توجه دقيق به تشريفات و مراسم و آداب معمول در دربار امپراتور معظم نامه و هداياى پادشاه متبوع خود را حضور اعليحضرت امپراتور تقديم كنيم وظيفه و كارى نداريم .\r\nاين افراد صاحب جاه بار دگر از شما پرسشهاى گوناگون خواهند كرد ؛ و جوابهايى را كه مىگوييد كلمه به كلمه به دقت مىنويسند . مثلا مىپرسند : فرانسه كجاست ؟ وسعتش چقدر است ؟ با كدام كشور هم‌مرز است ؟ محصولاتش چيست ؟\r\nآيا پادشاه شما فرمانرواى مطلق است ؟ سازمان و سلاح سپاهيانش چگونه است با كدام كشورها دوست و با كدامين دشمن است ؟ انتظامات كشورش چگونه تأمين مىشود ؟ مذهب مردم فرانسه چيست ؟ آداب و عادات و رسوم مردم بر چه گونه است ؟ سپس دربارهء هويّت و شخصيّت شما و موضوعهاى ديگر سؤالاتى مىكنند .\r\nمثلا مىپرسند : آيا تاكنون مأموريتهاى ديگرى نيز به شما محوّل شده است ؟ نامهء پادشاه شما چه‌گونه است ؟ چگونه نوشته شده ، چه‌طور مهر كرده‌اند ، چه‌جور لفاف و بسته‌بندى شده است ؟ چگونه آن را نگهدارى كرده‌ايد و به اين‌جا رسانده‌ايد ؟\r\nممكن است وزيران نانگازاكى و رجال دربار و بزرگان ديگر نيز چنين پرسشهايى بكنند و شما بايد قبلا در ذهن خود جوابهاى سنجيده و مناسبى آماده كرده باشيد . مخصوصا بايد دقت كنيد جواب هر پرسش در مواقع متفاوت كاملا يكسان باشد ؛ زيرا ژاپنيان در چنين موارد بسيار موشكاف و دقيق و سختگيرند . مخصوصا پس از پيشامدى كه در سال هزار و ششصد و بيست و هشت روى نمود دقّت بيشترى به كار مىبرند . توضيح اين كه در آن سال كمپانى هلند نماينده‌اى به منظور عرض تهنيت تاجگذارى امپراتور ژاپن بدان كشور فرستاد . نمايندهء مذكور خود را فرستادهء پادشاه هلند معرفى كرد ، بدين سبب وزيران و درباريان همان احترام و تكريم و تعظيمى را كه دربارهء فرستادگان شاهان معمول مىداشتند نسبت به فرستادهء كمپانى\r\n\r\n","description":"","footnote":"","page_name":" 581 ","page_number":121},
  {"content":"\r\n\r\nنيز به‌جا آوردند . اما هويّت اين نماينده به سبب اين كه در برابر پرسشهاى معين جوابهاى متناقض و پراگنده داده بود شناخته شد ، و چون حقيقت هرگز براى هميشه پنهان نمىماند ، و به هر روى چهره مىگشايد ، نمايندهء كمپانى پيش از آن كه افتخار شرفيابى حضور امپراتور را دريابد رانده شد و شرمسار و دردآگين به جاى خود بازگشت . بنابراين در جواب دادن دلير و شتابناك نباشيد ؛ بينديشيد و پخته و سنجيده سخن بگوييد تا بر اثر عدم رعايت حزم و احتياط در دامهايى كه پيش پاى شما گسترده‌اند نيفتيد ؛ و اگر رفتار و گفتار شما بخردانه باشد هم شؤون و حيثيّت پادشاه شما محفوظ خواهد بود ، و هم شاهد موفقيت را در آغوش مىكشيد . فى المثل بايد به پرسشهاى مذكور صادقانه و بدون تزوير چنين جواب بگوييد : فرانسه به تحقيق بزرگ‌ترين ، تواناترين ، دولتمندترين كشورهاى اروپاست . در سرزمينى خوش‌آب و هوا و سرسبز و خوش‌منظر واقع شده ، و سرشار از انواع بركات و نعمتهاست . از يك‌سو به اسپانيا ، از دگرسو به آلمان ، و از يك طرف به ايتاليا محدود است . در يك جانب كشور با آفرين فرانسه درياى مديترانه دامن گسترده و در دگرسو دريايى كه تا ماوراى انگلستان فراتر رفته پهلو گرفته است . فرانسه چندان توانمند است كه بر همهء كشورهاى اروپا سر است . پيوسته پنجاه هزار سپاهى سواره و پياده با سلاح كامل زير فرمان دارد ، و هر زمان بخواهد مىتواند سه برابر اين عدّه آماده كند . جان و مال همهء مردمان اين سرزمين در هر مقام و جايگاه كه باشند به اختيار پادشاه است .\r\nامپراتور ما در تازه جوانى با همسايگان خود بتخصيص اسپانيا ، ايتاليا و آلمان جنگها كرده و سى چهل هزار مرد سپاهى مسلّح و مجهز به هنگرى و لهستان و مسكوى و سوئد اعزام داشته است . برخى از اين لشكركشيها جنبهء تعرضى و بعضى حالت تدافعى داشته است . اما اكنون پادشاه فرانسه يا همهء كشورها دوست ، و بر سر صلح است .\r\nصلحى كه به زور سرنيزه و اجراى سياستى قويم و مدبرانه به دست آمده است . فرانسه كانون نشر دانش و هنر ، و مركز پرورش ادب و فرهنگ اروپاست ، و از سراسر نقاط روى زمين ، افراد مستعد و بزرگان و اشراف به اميد كسب دانش و معرفت بدين سرزمين رومىآورند . اما فرانسويان از دو مذهب به طريق اسپانياييها و به آيين هلنديها پيروى مىكنند ، و چون پادشاه متبوع ما به خوبى آگاهند كه امپراتور معظم ژاپن به مذهب اسپانياييها نظر موافق و مساعد ندارند فرستادگان خود را از ميان پيروان آيين هلنديها انتخاب كرده‌اند . البته درآينده هم پيوسته اين شيوه را رعايت مىكنند ، و مردمان\r\n\r\n","description":"","footnote":"","page_name":" 582 ","page_number":122},
  {"content":"\r\n\r\nفرانسه در هر حال و هر زمان سر بر خط فرمان امپراتور خود مىدارند .\r\nو اگر كسان امپراتور ژاپن از شما بپرسند آيا پادشاه فرانسه نيز مانند شاه اسپانيا و برخى ديگر از سلاطين اروپا از دستورهاى مذهبى پاپ پيروى مىكند قاطعانه جواب منفى بدهيد و بگوييد پادشاه ما هيچ كس را بالاتر از خود نمىشمارد ، و هيچ‌گونه اعتقاد به پاپ ندارد ؛ به او اعتنا نمىكند ، و يك‌بار كه پاپ به سفير پادشاه مختصر اهانتى كرد و به فور معذرت نخواست پادشاه براى تنبيه كردنش لشكر فرستاد و پاپ به شنيدن اين خبر چنان هراسان و وحشتزده شد كه بىدرنگ سفير مخصوصى براى پوزش‌طلبى از خطايى كه كرده بود حضور شاه فرستاد . امپراتور گناهش را بخشيد و سپاهيان را احضار فرمود . بدين ترتيب نه تنها بر سراسر مملكت خويش و به تمام افراد ملتش به اراده و دلخواه خود حكومت مىكند بل‌كه هر زمان لازم بداند رأى و نظرش را بر پادشاهان ديگر تحميل مىنمايد . وى با اين كه بيش از بيست و پنج سال ندارد از كليّهء پادشاهانى كه از روزگاران پيش بر فرانسه سلطنت رانده‌اند دليرتر ، دل‌آگاه‌تر و توانمندتر است ؛ و چون بر همهء دقايق امور مهم سراسر اروپا آگاهى و معرفت كلّى دارد براى ارضاى حسّ كنجكاوى خود در صدد كسب اطلاعات از آداب و عادات ، و رسوم و طرز زندگانى مردم اقاليم ديگر برآمده است .\r\nاز اين‌گونه پرسشها از شما بسيار مىكنند ، و شما بايد با درايت و هوشمندى به هر يك آنها پاسخهاى بايسته و شايسته بدهيد ؛ جوابهايى كه مغاير پاسخهاى قبلى شما نباشد . سپس شما را به ساحل مىبرند خانه‌اى براى اقامت در اختيارتان مىگذارند و خبر ورود شما را با پيكهاى مخصوص به دربار مىرسانند . رفتار و گفتار شما مخصوصا در طول مدّتى كه در انتظار تعيين تكليف خود مىمانيد بايد بسيار عاقلانه و متين باشد . با ژاپنيها در نهايت آهستگى و مدارا و فروتنى رفتار كنيد مبادا كارى بر خلاف دستور و ميل فرماندار از شما سر بزند . ممكن است خانه‌اى كه براى سكونت در اختيارتان نهاده‌اند موافق ميل و پسندتان نباشد در اين صورت هرگز نبايد اظهار ناراحتى و نارضايى و گله‌مندى كنيد . بايد دل خود را به عواطف و الطافى كه امپراتور درآينده نسبت به شما مبذول خواهد فرمود شاد بداريد . بهترين لباس خود را پاكيزه و آماده نگهداريد تا در روز شرفيابى بر تن بياراييد ، و پيش از آن روز نپوشيد . پس از ورود به ژاپن براى خود و همراهانتان كفش راحتى كه معمول\r\n\r\n","description":"","footnote":"","page_name":" 583 ","page_number":123},
  {"content":"\r\n\r\nمردمان آن سرزمين است تهيّه كنيد ، زيرا رسم مردمان آن‌جا بر اينست كه كف اتاقهاى خود را با قالى فرش مىكنند ، و بدون كفش وارد اتاق مىشوند و پا كردن و بيرون آوردن پا از كفشهاى راحتى آسان است .\r\nهمين كه از دربار فرمانهاى مربوط به شما به فرماندار رسيد ، حتّى پيش از رسيدن فرمان ممكن است از شما بخواهند بستهء محتوى نامهء پادشاه فرانسه يا ترجمهء آن را به آنها نشان بدهيد ، در اين صورت نبايد نافرمانى كنيد . موظّفيد يك نسخه ترجمهء نامه را كه به شما داده شده و در دسترستان مىباشد به فرماندار تسليم كنيد . جعبهء محتوى نامهء شاه را بايد در بهترين جا نگهداريد و اگر آن را در بلندترين نقطهء اتاق مسكونى خود قرار دهيد البته نيكوتر است . هر وقت مىخواهيد به آن نزديك شويد به نشان حرمتگزارى بايد كلاهتان را از سر برداريد . رسم مردمان ژاپن همانند آداب و ادب اروپاييان بر اينست كه در حضور جاه‌مندان و صاحبان مناصب عالى بايد سر برهنه باشند ؛ اين رسم را بايد كاملا رعايت كنيد ، و چون معمول مردمان ژاپن است كه وقتى جعبهء محتوى نامه پادشاه را نگاه مىكنند يا از جايى به جاى ديگر مىبرند ، يا آن را مىگشايند بايد همهء حاضران سر برهنه باشند شما نيز مجبور و موظف مىباشيد از رسم و آيين ايشان پيروى كنيد .\r\nاگر مسؤولان مربوط براى انتقال جعبهء محتوى نامه شاه كسى را در اختيارتان نگذاشتند دو تن از همراهان خود را كه به مقام از ديگران سرند در حالى كه سر برهنه و به حال خبردار خواهند بود به انجام كردن اين مهم مأمور كنيد . آنان بايد با دو دست خود جعبهء محتوى نامه را بردارند و به محل مورد نظر ببرند . جعبهء نامه بايد در صندوقچهء مزينى كه رويش را لفاف زربفتى پوشانده باشد نگهدارى شود . هنگام رفتن به دربار آن را روى تخت روان شبيه برانكار بگذاريد و دستور دهيد پيشاپيش شما ببرند ، و خود در دنبال آن حركت كنيد . بدين‌گونه مراتب حرمتگزارى خود را نسبت به پادشاه متبوع خود و نامه‌اش به همهء بينندگان نشان مىدهيد ، و آنان را نيز به شوق مىآوريد كه در مراسم حرمتگزارى شركت جويند . اصولا رسم ژاپونيها بر اين است كه نسبت به سفيران و نامه‌هاى پادشاهان احترام زياد مىنهند ، و در مراسم تجليل ايشان شركت مىكنند .\r\nاگر مأموريت شما و مضمون نامه دربارهء تهنيت ازدواج يا امور سياسى يا درخواست كمك و مسائلى از اين‌گونه بود كه هلنديان به سال 1628 هيأتى بدان\r\n\r\n","description":"","footnote":"","page_name":" 584 ","page_number":124},
  {"content":"\r\n\r\nمنظور فرستاده بودند مىبايستى با تشريفات و تجمّلات و جلال و شكوه فراوان شرفياب شويد ، امّا اكنون مأموريت شما بسيار ساده و محدود به تقاضاى صدور اجازهء بازرگانى آزاد براى معدودى از بازرگانان است ، و سوداگران ژاپونى از امتياز و اعتبارى كه بازرگانان اروپايى در سرزمين خود دارا مىباشند برخوردار نيستند .\r\nگرچه محتمل است اولياى امور نسبت به ورود شما تجليل و استقبال شايان نكنند و فى المثل آبدارخانه مناسب و لوازم مشابه ديگر در اختيارتان ننهند نبايد زمام شكيبايى و خويشتندارى را رها كنيد و رنجه و خشمگين شويد ، بل‌كه مصلحت ايجاب مىكند به خوشرويى و گرمى و مدارا و آهستگى با ايشان سخن بگوييد ، و از آنچه دربارهء شما كرده‌اند اظهار رضا و خشنودى كنيد ، و اگر به چيزى كه نداده‌اند نيازمند شديد به خرج خود بخريد .\r\nتمام صاحب منصبان و كسانى را كه مأمور پذيرايى و راهنمايى شما مىباشند ، و همهء افراد گارد سلطنتى را دوست بداريد ، احترام بگذاريد و سعى كنيد گرچه اخلاق و عادات و رسوم زندگيشان با آداب و افكار و عقايد شما مباينت و مغايرت دارد همواره نكوگوى و سپاسگزارشان باشيد . بايد بدانيد كه عادات و آداب و بسيارى از رسوم آنان مباين طرز تفكّر و اخلاق و آيين اروپاييان است و آنان حق دارند در وهلهء نخست عقايد و افكار و رسوم هموطنان خود را محترم بشمارند ، و به سنن ملّى و قومى و اخلاق و مراسم ديگران به نظر بىاعتنايى و بيگانگى بنگرند . تجارب ممتد نشان داده يگانه راه نفوذ ميان اقوام بيگانه احترام نهادن صادقانه به عقايد و سنن و عادات و آداب آنهاست .\r\nنام هدايايى كه پادشاه براى امپراتور ژاپن فرستاده در نامه آمده است ، امّا در مورد انتخاب تحفه‌هايى كه بايد به وزيران و درباريان و بزرگان امپراتور تقديم كنيد افراد دانا و كاردان و درستگارى كه در آن دستگاهند و يكى از وظايفشان همين است ، شما را هدايت و دلالت مىكنند ، و لازم نمىدانم در اين مورد به شما دستورى بدهم ، مطمئن باشيد هيچ‌گونه زيادروى نخواهند كرد ، زيرا ارزش هدايايى كه هر يك از بزرگان مجازند از بيگانگان بگيرند به دقّت تمام معين شده است .\r\nهداياى مذكور همه از نوع پارچه‌هاى پشمى خواهد بود . مسؤولان توزيع تحف آنها را مىخرند و در اختيارتان مىنهند ، و بهاى آنها را مىگيرند .\r\nمؤكدا سفارش مىكنم وقتى اجازهء شرفيابى نصيبتان مىشود بايد يادتان باشد\r\n\r\n","description":"","footnote":"","page_name":" 585 ","page_number":125},
  {"content":"\r\n\r\nكه بدون كلاه باشيد ، حتى شبكلاه روى سرتان نباشد . نكتهء ديگر اين كه قبل از ورود به كاخ پادشاه قطعا شمشير خود را بازكنيد ، و به دست يكى از همراهان خويش بسپاريد . مبادا فراموش كنيد و گرنه مقامات مسؤول به شما تذكر مىدهند ، و اين مايهء سرافگندگى است .\r\nيكى از جاه‌مندانى كه در روز موعود نگهبانى دربار را به عهده دارد شما را به امپراتور معرفى مىكند . هنگام اجراى اين آيين ، وى ميان نامه و هدايا بين جايگاهى كه ميان شما و امپراتور فاصله انداخته زانو به زمين مىزند ، و وقتى عرايض شما را شنيد به عرض امپراتور مىرساند . وظيفهء شما ابلاغ پيام پادشاه است . موضوع اين كه امپراتور فرانسه با نهايت صداقت و صميميّت تندرستى و عظمت امپراتور ژاپن و درازى عمر و دوام سلطنت وى را پيوسته آرزومند است ؛ و در آخر تمنّا خواهيد كرد معظم له با مستدعيات مندرج در نامه موافقت فرمايند ؛ و كليّهء افرادى را كه از فرانسه به ژاپن سفر مىكنند در پناه حمايت خود بگيرند .\r\nممكن است امپراتور از شما چيزهايى بپرسد ، امّا در هر صورت سخنان معظم له كوتاه خواهد بود . اين گفتگوهاى كوتاه توسّط همان شخصيّت جاه‌مندى كه شما را معرفى كرده است انجام خواهد گرفت . امپراتور با همهء سفيران كشورهاى خارجى بدين‌سان مذاكره مىكند ، و گفتگو به ميانجيگرى شخص ثالث نه تنها نشان تحقير و اهانت نيست ، بلكه علامت حرمتگزارى است . روز اوّل هر ماه ، اوقاتى كه ماه به كمال جلوه مىكند ، يعنى در حال بدر است معمولا شاهان و شاهزادگان و بزرگان براى عرض فرمانبردارى و جان‌نثارى در حضرت شاه حضور مىيابند ، و باشد كه وقت شرفيابى شما نيز روز اوّل ماه يا هنگامى كه ماه تمام چهره مىگشايد معيّن شود .\r\nبه هر روى ، پس از پايان يافتن مراسم شرفيابى لازم و واجب است به منظور اظهار احترام و سپاسگزارى به محلّ شوراى وزيران برويد ، و پس از تقديم هدايا از ايشان كه مىتوانند در پيشرفت كارتان تأثير به سزا داشته باشند استدعا كنيد چندان كه مىتوانند نسبت به صدور پاسخ مساعد به نامهء پادشاه مساعدت نمايند . در اين صورت گمان مىرود در فرصت مناسب جواب مساعد به شما مىدهند ، و هدايايى را كه متقابلا براى ارسال به حضور پادشاه فرانسه آماده كرده‌اند به شما بسپارند . بر شماست كه نامهء جوابيّه و هدايا را با احترام و تعظيم فراوان بگيريد ، و با همان تشريفات\r\n\r\n","description":"","footnote":"","page_name":" 586 ","page_number":126},
  {"content":"\r\n\r\nو آداب و تجليلى كه نسبت به نامهء پادشاه متبوع خود رعايت كرده‌ايد در حراست و حفاظت آن بكوشيد ؛ همچنين در برابر هدايايى كه هنگام شرفيابى در دربار متقابلا به شما داده‌اند بايد با صميميّت تمام به نيكوترين و گرم‌ترين بيان اظهار سپاسگزارى كنيد .\r\nواجب است هنگام بازگشتن ، با فرمانرواى ناگانزاگى به گرمى هرچه تمام‌تر ديدار كنيد ، و ضمن اظهار قدردانى و سپاسگزارى ، و ستايش از مراحم و مردانه‌رويهاى ايشان استدعا كنيد كه وقتى افراد فرانسوى به ژاپن وارد مىشوند چون به آداب و سنن و رسوم جارى اين سرزمين كاملا ناآشنا مىباشند ، برايشان سخت نگيرند ، و به ديدهء عفو و اغماض بر آنان بنگرند ، و چنان كه شيوهء مرضيّهء فرماندار است آنان را با مهربانى و لطف و مدارا به لطائف عادات و آداب مردمان ژاپن آگاه و آشنا سازند .\r\nاز آن پس سرزمين و آبهاى ژاپن را ترك مىكنيد ، و اگر مجال داشته باشيد به منظور رسيدگى به امور كمپانى راهى چين مىشويد . اما به هوش باشيد خود را گرفتار بادهاى سخت و توفانهاى مهيب شمالى كه در اين فصل در سواحل چين به حركت در مىآيد ، نكنيد ، و به شادى اين كه در كسب اجازهء بازرگانى آزاد در كشور ژاپن موفّق شده‌ايد راه جاوه  ) Java (  پيش گيريد ، در بانتام لنگر بيندازيد تا از آن‌جا نيز رهسپار ماتارام كبير  ) Grand Mataram (  بشويد .\r\nبر اساس همين روش كمپانى سه تن را به سمت نمايندگى خود براى عزيمت از راه خشكى به دربار ايران و دربار مغول كبير انتخاب كرد . دو نمايندهء مخصوص شاه نيز به اين سه نفر پيوستند و راهى سفر شدند . امّا چون هيچ كدام آنان قابليّت و كفايت و اهليّت اين مأموريت مهم را نداشت سفر اين گروه سود نبخشيد ؛ و اين است ترجمهء نامهء ارسالى پادشاه فرانسه به دربار شاهنشاه ايران :\r\n« شاهنشاه توانا و بزرگ و پيروزمند و شكست‌ناپذير ايران دوست گرامى و بسيار محترم ما ، بسيار مسروريم از اين كه مىبينيم گروهى از مردمان ما تصميم كرده‌اند در كشور شما دربارهء روابط بازرگانى كه موافق نظر و تأييد بزرگان مملكت ماست اقدام كنند . ما اطمينان داريم كه آن اعليحضرت از فوائد و منافعى كه از اين اقدام مهم نصيب هر دو كشور خواهد شد وقوف كامل دارند . با اين عمل مصلحت‌آميز روابط دوستانه‌اى كه از زمانهاى بسيار دور ميان پادشاهان ايران و سلاطين فرانسه\r\n\r\n","description":"","footnote":"","page_name":" 587 ","page_number":127},
  {"content":"\r\n\r\nبرقرار بوده تجديد و تحكيم خواهد شد . براى اثبات تمايل ما دربارهء تازه گردانيدن و بر دوام داشتن اين مناسبات دوستانه و علاقهء ما مبنى بر موافقت با مستدعيات بازرگانان اين كمپانى چند تن از بزرگان مملكت خود را كه شوقمند ديدار و زيارت دربار شما مىباشند همراه آنان كرديم ، و اطمينان كامل داريم كه الطاف كريمانهء آن اعليحضرت شامل حال آنان خواهد بود . از خداى بزرگ خواهانيم كه دوران تندرستى و قدرت و عظمت شما بر دوام بماند و با همين آرزو نامهء خود را پايان مىدهيم . »\r\nاز نظر شيوه و آيين نامه‌نگارى و ارسال آن به سبك و رسم معمول در فرانسه هيچ ايرادى بر آن نمىتوان گرفت ، امّا از نظر آداب و رسوم كشورهاى مشرق زمين ، مخصوصا دو ايراد و نقص بزرگ بر آن وارد است . عيب نخستين سادگى و سبكى مهر آنست : پادشاهان مشرق زمين عموما چند مهر دارند كه بزرگ‌ترين آنها به اندازهء سكّهء يك اكو ، و كوچك‌ترينشان به اندازهء سكّهء پنج سو مىباشد . از حيث شكل نيز متفاوتند . يكى چهارگوش ، ديگرى گرد ، و آن ديگرى بيضى است . مهرهاى كوچك به فرمانها و نامه‌هايى زده مىشود كه خطاب به افراد معمولى ، و مردم طبقهء پايين فرستاده مىشود . سياستمداران و بزرگان و بازرگانان مهّم وين ، و نيز ، رم ، لهستان ، مسكوى به اين اصول و رسوم وقوف كامل دارند ، و هر وقت نامه به دربار شاه ايران مىفرستند مهر بزرگ بر آن مىزنند ، و نامه را نيز در جعبهء زرّين جاى مىدهند .\r\nامّا دربارهء بزرگان بر حسب درجه و مقام‌گيرنده ، نامه را در جعبه‌اى گرانبها يا كيسه‌اى از پارچهء زربفت مىنهند .\r\nايران دوّم به طريق ارسال نامهء پادشاه فرانسه به دربار ايران اين بود كه مراسله به وسيله‌اى نامناسب فرستاده شده بود . يعنى دو نفر از رجالى كه شوقمند ديدن ايران بودند و همراه چند تن بازرگان آمده بودند ، آورده بودند نه وسيلهء يك سفير مخصوص . اما عذر هيأت اعزامى و آورندگان نامه اين بود كه پادشاه فرانسه نامه‌هايى را كه براى امپراتور آلمان ، پاپ و باب عالى مىفرستد همين‌گونه و با همين مهر ساده و كوچك مهر مىكند ؛ همچنين از اين‌رو نامه را با سفير خاصّ نفرستاده كه وى ناچار بوده از خاك عثمانى بگذرد ، و پادشاه فرانسه مايل نبوده باب عالى از ارسال نامهء او به دربار ايران آگاه شود ؛ امّا به هر روى به زودى سفيرى از راه دريا به ايران مىفرستد .\r\nاين عذرها و پوزشگريها در دربار ايران به سمع رضا تلقى شد ، زيرا شاه\r\n\r\n","description":"","footnote":"","page_name":" 588 ","page_number":128},
  {"content":"\r\n\r\nعباس دوّم به‌طور كلّى اروپاييان را دوست مىداشت و مايل بود با ايجاد روابط دوستانه ، و بستن قراردادهاى مشترك المنافع با پادشاهان مغرب زمين بر اعتبار و حيثيت خود در برابر باب عالى و امپراتور هند بيفزايد از اين‌رو هيأت اعزامى فرانسه را با مهربانى و گرمى هرچه تمامتر پذيرفت ، و يكايك اعضاى آن را مورد تفقد قرار داد .\r\nتاورنيه جريان پذيرايى شاه عباس ثانى از هيأت اعزامى فرانسه را به تفصيل و آب و تاب زياد در مجلّد سوّم سفرنامهء خود آورده است ، امّا من با صراحت و قاطعيّت كامل مىگويم كه آنچه وى در سفرنامهء خود آورده در نظر من هيچ‌گونه ارزش و اعتبار ندارد زيرا در مجموع بيشتر نوشته‌هايش بيانگر اعمال زشت و ناهنجار افراد بىنام و نشان و حوادث مبتذلى است كه مخصوصا دربارهء هلنديها به رشته نگارش درآورده ، و اين كار را صرفا به خاطر خوشامدگويى و جلب‌نظر فرانسويانى كه در آن روزگاران نسبت به كشور و ملت هلند نفرت و دشمنى داشته‌اند ، نوشته است .\r\nمن در سال 1666 از ميان پنج تن اعضاى هيأت اعزامى فرانسه به ايران با دو نفر آنان ديدار كردم . « 1 » يكى از آنان فرستادهء كمپانى ، و دو ديگر آقاى دولالن نمايندهء پادشاه فرانسه بود . اتفاق را ملاقات من با اين دو نفر در پيشرفت كارشان بسيار مؤثر بود زيرا در آن هنگام دربار ايران اطلاعات جامعى دربارهء جزئيات مقاصد كمپانى و چگونگى عمل آن نداشت ، و قرار شده بود دولت ايران پس از رسيدن كشتيهاى كمپانى به سواحل ايران تصميم قطعى اتخاذ كند ، اما توضيحات من در حضور شاهنشاه و وزيران ذهن آنان را نسبت به اين مسأله روشن كرد ، و همهء مستدعيات هيأت پذيرفته شد .\r\nچنين استنباط مىشود كه كمپانى فرانسه هنگام اعزام هيأت از چگونگى وضع تجارى ايران ناآگاه بوده زيرا نخستين مديران هيأت پس از اين كه در سال\r\n\r\n\r\n","description":"","footnote":"\r\n( 1 ) - پنج تن اعضاى هيأت اعزامى فرانسه به ايران عبارت بودند از بربه  ) Berber (  ، دوپن  ) Dupont (  و مارياژ  ) Mariage (  نمايندگان كمپانى و نيكلا كلود دولالن  ) Nicola Claude de la Lain (  و بولاى لوگوز  ) Boullay Le Gouz (  حاملان نامهء لوئى چهاردهم . اين دو پس از ورود به اصفهان رهسپار قزوين شدند ، و در آن‌جا با شاردن در سفر اولش به ايران ، ملاقات كردند . اين دو نفر از آن پس براى فراهم آوردن مقدمات تشكيل كمپانى بازرگانى فرانسه به بندرعباس سفر كردند ، و لالن در ماه مه 1667 در آن‌جا درگذشت .\r\n","page_name":" 589 ","page_number":129},
  {"content":"\r\n\r\n1668 وارد هند شدند و دربارهء تجارت با ايران به مشورت پرداختند به اين نتيجه رسيدند كه فرستادن كشتيهاى بازرگانى به سواحل ايران ضرورت ندارد ، و بنابراين تصميم حتّى يك كشتى به بنادر ايران نفرستادند . امّا پس از اين كه در سال 1672 آقايان بارن  ) Baron (  ، گستون  ) Gueston (  ، و بلو  ) Blot (  ، مديران ديگر كمپانى ، به هند درآمدند از فرستادن كشتى به سواحل ايران سخن در ميان آمد .\r\nلازم به گفتن است كه از ميان اين سه تن تنها آقاى بلو به امور بازرگانى آگاه بود ؛ آقاى بارن به سمت سفارت فرانسه در هند تعيين شده بود ، و آقاى گستون كه هيچ‌گونه سود و افتخارى براى اقامت خود در سورات  ) Surat (  تصور نمىكرد كارهاى مربوط به تجارت ايران را متعهد شد . هيأت مبلّغان كاپوسن مقيم ايران پيوسته وى را بدين كار تشويق و تحريض مىكردند . از روى ديگر چون هيأت مذكور از شش سال پيش همواره به دربار ايران وعده داده بود كه پادشاه فرانسه سفير و هدايايى به دربار ايران مىفرستد ، ورود گستون را مقدمهء حصول وعده به شمار آوردند ؛ نه تنها كاپوسنها مكرر از دولت فرانسه تقاضاى اعزام سفير و نماينده تجارى مىكردند ، بلكه كارگزاران كمپانى مقيم هرمز و اصفهان به تأكيد تمام از مقامات مربوط استدعا مىكردند در اين مورد اقدام سريع در عمل آيد . آنان توصيه مىكردند چون اولياى امور ايران بازرگانى كمپانى را در ايران آزاد گذاشته ، و از آن عوارض گمركى نمىگيرد شايسته و بجاست كه كمپانى به پاس اين مساعدتها براى شاه و وزيران هدايايى ارزشمند و لايق بفرستد . آقاى گستون در تأييد اين نظر براى اقدامات بعدى خود در دربار ايران دلايل استوار و قابل قبولى اقامه كرد ، و با اين كه بازرگانان كمپانى نظر وى را تخطئه مىكردند ، و بر اين عقيده بودند كه تجارت با ايران ارزش چنين هزينه‌هاى سنگين را ندارد وى بىآنكه اعتبارنامه داشته باشد و دستورى به وى داده باشند خويش را سفير خواند ، و راهى ايران شد تا در همان‌جا مدارك لازم را فراهم كند ، زيرا او هنوز دربارهء نوع تمنيّات و خواسته‌هاى كمپانى ، و چگونگى ابراز و اظهار آن تصميم قطعى اتخاذ نكرده بود .\r\nآقاى گستون در اوايل مارس 1673 به قصد مسافرت به ايران در سورات به كشتى نشست . او هداياى خوب و ارزنده‌اى براى شاه و وزيران ايران با خود آورده بود ، همچنين همه‌گونه وسايل و هزينه سفر براى خود و همسفرانش كه عدهء آنها زياد نبود برداشته بود . او حتّى يك تن مشاور كه در امور تجارى صاحبنظر باشد همراه\r\n\r\n","description":"","footnote":"","page_name":" 590 ","page_number":130},
  {"content":"\r\n\r\nنداشت تا در مواقع لازم در غوامض امور با وى مشورت كند .\r\nاو پس از سپرى شدن بيست روز به هرمز رسيد ، و بىآنكه وسايل سفر سخت و دور و درازى را كه در پيش داشت با دقت و رعايت همه جوانب آماده سازد و به مشكلات و صعوبات رفتن از هرمز به اصفهان كه دست‌كم يك ماه مدت مىگرفت بينديشد بدون توقّف و رفع خستگى به سوى پايتخت حركت كرد .\r\nاز اين‌رو در مراحل اوليهء سفر او و همراهانش همه درمانده و بيمار گشتند ، و چون بر اين نيت بود كه هرچه زودتر به مقصد برسد ، توصيهء ديگران را در مورد توقّف به منظور رفع بيمارى و رنجورى همراهانش نپذيرفت . اهتمامش بر اين بود چونان پيكى تيزگام نه چون يك سفير ، حركت كند . حاكمان و بزرگانى كه در شهرهاى مسيرش حضور داشتند برايش تخت روانهايى فراهم آوردند ، امّا وى آنها را به كار نگرفت ، و چون تنها بر اين انديشه بود كه زودتر و با هزينهء كمتر به مقصد برسد ، به شرايط و دقايق ديگر هيچ اعتنا نمىكرد . بلاى ديگرى كه گريبانگير وى و همراهانش شده بود اين بود كه هيچيك آنان رعايت رژيم و چگونگى زندگى در ايران را نمىكرد . از اين‌رو وقتى به شيراز رسيدند همه سخت فرسوده و نيمه‌جان شده بودند ، و نيروى رفتن نداشتند . چند تن آنان از مرگ جان به در نبردند .\r\nنخستين قربانى آنان يگانه فرزند گستون بود كه دوازده روز پس از ورودشان به شيراز درگذشت ، و خودش نيز در پايان روز پانزدهم جان سپرد .\r\nمبلّغان كارملى « 1 » كه گستون در خانهء ايشان جان سپرده بود مىگفتند وى وصيّت و سفارش كرده بود همراهانش اقدام او را دنبال كنند ؛ اما گروه مبلّغان بر اين اعتقاد بودند ميان كسانى كه همراه گستون آمده بودند يك نفر مرد متشخص و قابل و با كفايت وجود ندارد كه دنبال كارهاى او را بگيرد . به علاوه ميان اسناد و اوراق متوفّى اعتبارنامه يا دستورالعملى كه دلالت بر رسميّت مأموريتش كند ، وجود ندارد ، بنابراين ديوانگى است بدين‌گونه به دربار روشن‌نگر و باريك‌بين و دورانديش و هشيار پادشاه ايران روى آورد ، و هدايايى را كه بيست و پنج تا سى هزار اكو ارزش دارد بيهوده و رايگان از دست داد ، و با اين كار ناهنجار و دور از\r\n\r\n\r\n","description":"","footnote":"\r\n( 1 ) - مبلغان كرملى در سال 1607 نخست در اصفهان ، سپس به تدريج و به ترتيب در شيراز ، بندرعباس و بندر كنگ مستقر شدند و به فعاليّت پرداختند .\r\n","page_name":" 591 ","page_number":131},
  {"content":"\r\n\r\nصواب خود را ميان كشورها رسوا كرد .\r\nاين مصلحت‌انديشى حقيقت محض بود ، امّا از آن پيروى نشد ؛ از آنكه مترجم كمپانى كه يكى از بازرگانان فرانسوى متولّد شده و باليده در اصفهان ، و مغز متفكّر هيأت بود ، با عقيدهء هيأت مبلّغان به مخالفت برخاست ؛ يكى از ناخدايان و فرماندهان كشتى و يك تن از اعضاى برجسته و با نفوذ هيأت را با خود همراى و همداستان كرد . اين سه با عقيدهء آباء كرملى جدا به مخالفت قيام كردند ، و پس از بحث و مجادلهء زبانى زياد ، سرانجام قرار بر اين شد از هيأت مبلّغان مقيم اصفهان مصلحت بجويند . و گرچه ناچار بودند مدت پانزده روز در انتظار رسيدن جواب بنشينند بدين شكيبايى رضا شدند .\r\nكاپوسنهاى ساكن اصفهان از مدتها پيش آرزومند ورود سفير فرانسه به ايران بودند و تمايل روزافزون خود را براى وصول اين مقصود همواره در دل و بر زبان داشتند ، از اين‌رو وقتى نامهء هيأت از شيراز رسيد پررافائل دومانس  ) Pere Raphail du Mans (  رئيس گروه مبلغان مقيم اصفهان كه شخصيّتى بسيار دان و هشيوار بود در جواب نوشت : ورود هيأت به اصفهان كاملا به مصلحت و بجاست ؛ نداشتن اعتبارنامه و دستور العمل چندان مهم نيست ، و مانع پيشرفت كار نمىباشد زيرا فقدان آنها را با وسائلى آسان مىتوان جبران كرد ؛ و بىگمان همان موفقيّتى كه مورد نظر و توجّه آن مرحوم بوده حاصل مىشود .\r\nاين جواب كه مؤيد نظر هيأت سه نفرى كوچك فرانسويان مقيم شيراز بود آنان را در تعقيب كردن نظرات و اقدامات خود قويدل و مصمم‌تر كرد . ناخداى كشتى و منشى ، همان شخصيّتى كه نامش را قبلا آورده‌ام از چندى پيش در نظر داشت لباس مرحوم گستون را به تن بيارايد ، و خود را سفير بنمايد ، و رضا نمىشدند موقعيّت خوبى را كه تقدير در اختيارشان نهاده بود از دست بدهند . به عمل پرداختند . كاپيتن چون برادرزادهء بريد بود در جامه و در سمت سفير درآمد ، و منشى به سمت شخص دوّم هيأت انتخاب شد .\r\nدر اين مقام مناسب و بجاست به اين موضوع جالب و شنيدنى اشاره كنم .\r\nمنشى كه در حقيقت هوشمندترين و باكفايت‌ترين فرد اين گروه كوچك سه‌نفرى بود ، و عملا رهبرى آنان را به عهده داشت بر اين نيت بود مقام سفارت را از آن خود كند ، و آن دو را از معرفى به دربار هوشيار و باريك‌انديش ايران محروم\r\n\r\n","description":"","footnote":"","page_name":" 592 ","page_number":132},
  {"content":"\r\n\r\nبدارد . وى در حقيقت شايستهء اين مقام بود ، زيرا افزون بر اين كه از نظر استعداد و كفايت و درايت به مراتب بر ديگر آنان برترى داشت از نظر داشتن قيافه و هيكل آراسته ، بر آن دو سر بود . اما جرأت و ياراى اين كار نداشت ، زيرا خود يكى از اهالى ايران و از جمله افراد ارامنه بود كه از يكى از طبقات پايين مردم ايران مىباشد . همچنين كسى بود كه از آغاز تأسيس كمپانى در آن به كار پرداخته بود . او بارها به من گفته بود تنها عاملى كه مرا از اقدام به اين عمل بازداشت اين بود كه نمىدانستم به كسوت اروپاييان درآيم يا در لباس ايرانيان . اگر جامهء ايرانيان را كه لباس هميشگى من بود به تن مىكردم هرگز نمىتوانستم در مقام رياست و رهبرى عده‌اى كه كسوت اروپاييان بر تن داشتند در دربار ظاهر شوم ، چه بسيار زشت و مسخره مىنمود ، و اگر لباس فرانسويان را مىپوشيدم كودكانى كه هميشه مرا در كسوت هموطنان خود ديده بودند در قفايم مىدويدند و مسخره‌ام مىكردند ، و بدين‌گونه حرمت هيأت سفارت مىشكست ، و چه بسيار افراد اروپايى كه به سبب عدم آشنايى بدين دقايق يا عدم توجّه بدان گرفتار ناراحتيها و پيشامدهاى زشت و تلخ شده‌اند و مىشوند .\r\nوقتى سفير موصوف نزديك اصفهان رسيد نامه‌اى به ناظر يا كارپرداز كل نوشت ، و نزديك شدن هيأت سفارت را به نزديكى اصفهان اطلاع داد ، و همين نامه مشكلات و ناراحتيهايى در وجود آورد . او در آن نوشته بود هنگامى كه مرحوم گستون و او به بندرعباس رسيدند وسيلهء پيك ورود خود را اعلام ، و استدعا كردند مهمانخانه‌اى نزديك دربار جهت سكونت آنان مهيّا شود ، امّا به دريافت جواب نائل نشدند ، و اكنون كه نزديك اصفهان رسيده‌اند مستدعيات سابق خود را تجديد مىكنند ، و مايلند از رأى و ارادهء شاه دربارهء زمان ورود و محل اقامت خود اطلاع كافى حاصل كنند .\r\nغروب روزى كه من در حضور ناظر بودم با مترجم كمپانى همان بازرگان فرانسوى كه پيش از اين از او ياد كرده‌ام ، ملاقات كردم . ناظر به مترجم اطلاع داد كه عريضه به عرض پيشگاه شاهنشاه رسيد مقرر فرمودند ميهمانسرايى در اختيار هيأت گذاشته شود ، و همان تشريفات و تجليل و مراسم كه دربارهء سفيران ديگر بجا آورده مىشود دربارهء وى نيز معمول دارند . اين نكته نيز در خور يادآورى است كه در مشرق زمين به طور كلّى هر فرستاده‌اى كه از سوى يكى از شاهان\r\n\r\n","description":"","footnote":"","page_name":" 593 ","page_number":133},
  {"content":"\r\n\r\nممالك خارجى به كشورشان درآيد بدون توجّه به نوع مأموريت و عنوانشان سفير مىنامند .\r\nروز نهم براى عرض سلام به حضور ميرعلى بيگ و نصرعلى بيگ كه هر دو از مقربان و خاصان شاهنشاه و پسران فرمانرواى ارمنستان هستند رفتم و سفارشنامه‌هايى را كه پدرشان دربارهء من به آنها نوشته بود به ايشان دادم . هر دو به من وعدهء همه‌گونه مساعدت كردند ، اما هيچ كدام وفا بجا نياوردند . روز بعد به ديدار شخصيّتهاى بلندپايه‌اى كه در سفر اول با آنان آشنا و دوست شده بودم شتافتم . مخصوصا با كسانى كه براى آنها سفارشنامه آورده بودم ملاقات كردم .\r\nروز يازدهم ناظر چند تن از سواران خود را در پى من فرستاد تا در تالار خانه‌اش حضور يابم ، و وقتى از حضور شاه بازگشت ملاقاتش كنم . وقتى به آن‌جا رفتم ديدم هجده تن از خبره‌ترين و ورزيده‌ترين و كارآمدترين گوهريان شهر خواه مسلمان و ارمنى ، خواه هندى ، در تالار جمع آمده‌اند . رئيس جواهرفروشان در صدر تالار بالا دست گوهريان مسلمان نشسته بود ؛ گوهريان ارمنى و هندى در تالار ديگرى كه با نرده‌اى ساخته از جامهاى شيشه از تالار اصلى جدا شده بود نشسته بودند . از كالاهاى من آنچه مورد پسند شاه قرار گرفته بود در يك سينى بزرگ زرين ساخت چين چيده شده بود . من از ديدن آن مقدار اندك از نفايسم كه يك چهارم مجموع كالايم نبود چنان متأثر و ناراحت شدم كه گفتى صاعقه بر سرم فرود آمده است . از بسيارى تألم و تحسر رنگم پريد ، و بىحركت ماندم . ناظر كه نزديكم نشسته بود متوجّه اندوه و دلشكستگيم شد . او نيز ناشاد گشت ، خم شد و آهسته در گوشم گفت : مىدانم سخت متأثريد كه چرا شاه مقدار كمى از نفايس شما را انتخاب كرده ، من وى را تشويق و ترغيب كردم كه دست‌كم نيمى از نفايس شما را بخرد ، ولى نپذيرفت ، زيرا بيشتر قطعات نفايس شما مانند شمشير و خنجر و آيينه موافق ذوق و سليقه مردمان اين سرزمين ساخته نشده ؛ امّا ناراحت و نگران و نااميد نباشيد ، اگر خدا بخواهد همه آنها به فروش مىرسد .\r\nسخنان مهرآميز و نويدبخش ناظر مرا از تحيّر و تحسر و سرگشتگى نجات بخشيد و كوشيدم به حال طبيعى بازآيم ، امّا نتوانستم ، زيرا وقتى بيم و وحشت و مصائب و بلاهايى را كه به اميد تحصيل سود سرشار و رسيدن نواختها و بخششهاى شاه عباس در مدت چهار سال تحمل كرده بودم به ياد آوردم و دريافتم كه نصيبم\r\n\r\n","description":"","footnote":"","page_name":" 594 ","page_number":134},
  {"content":"\r\n\r\nاز آن همه ، جز زيان و حسرت چيزى نيست نتوانستم بر خود مسلّط شوم .\r\nمقارن اين احوال زرگرباشى ، يعنى رئيس زرگرها سينى زرّينى را كه در آن جواهرات مورد پسند شاه چيده شده بود پيش كشيد ، و قيمت‌گذارى را از قطعات كوچك آغاز كرد . او به صداى آهسته قيمت هر گوهر را يكى پس از ديگرى از من پرسيد ، آن‌گاه براى ارزيابى به جواهرفروشان ديگر داد . نخست به جوهريان مسلمان ، از آن پس به جواهرفروشان ارمنى و در آخر به گوهريان هندى . جواهرفروشان ايرانى هنگامى كه براى قيمت نهادن جواهرات گرد هم فراهم مىآيند هرگز قيمت آنها را بر زبان نمىآورند . بل‌كه با انگشتانشان كه زير گوشهء دامن قبا يا زير دستمالشان نهان مىكنند ، و حركت آنها به چشم مىآيد ، قيمت جواهر را معلوم مىكنند ، به اين ترتيب كه مشت بسته نشان هزار ، يك انگشت بازنشانگر صد ، انگشت نيمه‌باز بيانگر پنجاه ، است . در ايران طبقه يكان را با سرانگشتان ، طبقهء دهگان را با خم كردن انگشت نشان مىدهند ، و اگر بخواهند چند هزار يا چند صد را ارائه دهند حركات معهود را به‌قدر لازم تكرار مىكنند . فايدهء اين‌گونه قيمت‌گذارى اينست كه هم دقيق است ، هم اين كه ديگر حاضران نمىشنوند و در نمىيابند . اين روش در سراسر مشرق زمين و بتخصيص در هند رواج كلّى دارد .\r\nيك ساعت بعد از ظهر ناهار خورديم . غذا مطبوع و فراوان بود . پس از آن كه جواهرهاى مورد نظر قيمت‌گذارى ، و صورت آن تنظيم و ثبت شد ناظر همهء گوهريان را مرخص كرد . آن‌گاه مرا كنار خود نشاند و گفت : ميان قيمت‌گذارى تو و آنچه گوهريان تقويم كرده‌اند اختلاف زياد است ، و اگر دست‌كم نصف بهايى را كه روى هريك آنها نهاده‌اى كم نكنى معامله سر نمىگيرد . بايد توجّه كنيد كه در زمان حاضر بهاى جواهر كاسته شده شاه نيز به خريدن و داشتن جواهر شوق و رغبت زياد ندارد . افزون بر اين خزانهء دربار آباد نيست ، حتّى دشوار است صد دينار صرف تجمّل و زوائد شود . دورهء پادشاهى شاه عباس فقيد سپرى شده ، و اگر توصيه و التماس من نبود شاه به اين نفايس نگاه هم نمىكرد . بنابراين در چنين احوال نبايد منتظر بمانيد كه در معاملات خود سود گزافى نصيبتان شود و من در شگفتم كه چگونه جرأت كرده‌ايد روى نفايس خود چنين بهاى سنگينى بگذاريد ، و اگر تقويم گوهرفروشان ارامنه كه غالبا به اروپا سفر مىكنند و باز\r\n\r\n","description":"","footnote":"","page_name":" 595 ","page_number":135},
  {"content":"\r\n\r\nمىگردند ، و از بهاى جواهر آگاهى دقيق دارند ملاك سنجش قرار گيرد مىبينيم كه شما مترصّد تحصيل سود دو برابر هستيد .\r\nگفته‌هاى ناظر ظاهرا چنان صادقانه و صميمانه و خيرخواهانه بود و بدان سان مرا فريب داد كه بىاختيار در دامش افتادم . از سادگى و زودباورى گمان بردم به راستى خير و صلاح مرا مىجويد از اين‌رو چنان كه سزاوار بود از الطاف كريمانه‌اش سپاسگزارى كردم و گفتم حال كه چنين است من از تلف شدن مقدار جواهراتى كه در طى اين سفر طولانى از دست داده‌ام در مىگذرم ؛ خطرات و صدمات و بلاهايى را كه در اين مدّت دراز تحمّل كرده‌ام ، و به اميد نواخت و عنايت شاهنشاه فقيد و خشنودى خاطر او بر خود هموار كرده‌ام ناديده مىانگارم و آماده‌ام كه به سود صدى بيست و پنج كه بسيار ناچيز است ، خرسند باشم .\r\nاو گفتهء مرا سندى معتبر گرفت ، و من همان دم دريافتم كه از ساده‌دلى و زودباورى به سخنان مردم فريبش دل باخته‌ام ، و بيش از آنچه عقل جايز مىشمرد پيش آمده‌ام .\r\nناظر گفت به نظر من سود صدى بيست و پنج عادلانه است ، اكنون بر شماست به راستى و درستى بهاى نفايس خود را بگوييد البته سود شما همان‌طور كه خودتان پيشنهاد كرده‌ايد بر آن افزوده خواهد شد .\r\nمن بيم كردم مبادا در اين جريان غدر و نيرنگى در كارم كند ، اما به هر روى مانع بزرگى در راه افشاى حقيقت نديدم . پس جواب دادم اگر يقين كنم گفته‌ام را مىپذيريد و به آن اعتماد مىكنيد صادقانه بهاى نفايسم را مىگويم ، و در صورتى كه بخواهيد سوگند هم ياد مىكنم .\r\nناظر گفت من شما را مىشناسم ، هرچه بگوييد باور مىكنم ، نياز به خوردن سوگند نيست اما من به على ، به قرآن ، به خدا و دينم سوگند خوردم كه جز به راستى سخن نگويم .\r\nدر اين هنگام زرگرباشى رشتهء سخن ناظر را بريد و با لحنى شماتت‌آميز گفت : شما كار خوبى نمىكنيد كه ناظر دربار ايران را به قسم خوردن ناچار مىكنيد . ديگر حاضران هم گفته زرگرباشى را تأييد كردند . من در جواب اعتراض آنان گفتم هرگز چنين درخواستى از ناظر نكرده‌ام اگر قول ساده‌اى بدهد به همان قانعم .\r\n\r\n","description":"","footnote":"","page_name":" 596 ","page_number":136},
  {"content":"\r\n\r\nبارى ، قرار شد بهاى خريد نفايسم را يكى پس از ديگرى در صورتى جداگانه بنويسم و بدهم . آشنايانم قبلا به من توصيه كرده بودند كه در چنين موارد نبايد زياد راستگو و درستگار باشم ، امّا من سفارش ايشان را نپذيرفتم .\r\nوقتى زرگرباشى و ناظر صورت جديد را از نظر گذراندند بانگ برآوردند و فرياد كشيدند كه بهاى برخى از جواهرها بسيار گران معين شده است . از شنيدن گفتهء اعتراض‌آميزشان سخت متعجب و ناراحت شدم و بىاختيار گفتم شما كه به من قول داده‌ايد حرفهايم را باور كنيد و تعهّد و سوگندم را راست انگاريد اعتراضتان ناروا و دور از نزاكت است .\r\nناظر گفت : به هر روى من نتيجه را به عرض شاهنشاه مىرسانم من نظر نامساعدى ندارم و مانع به انجام رسيدن اين معامله نمىشوم ، امّا مايلم باز هم از بهاى نفايس بكاهيد .\r\nپس از پايان يافتن مذاكرات طولانى كه تا ساعت پنج بعد از ظهر همچنان ادامه داشت از جا برخاستم ، و از آقاى ناظر كه مدت هشت ساعت وقتش را به كار من اختصاص داده بود تشكر كردم و او نيز از سر لطف مراتب تشكر و حق‌شناسى مرا پذيرفت .\r\nروز دوازدهم صبح زود ناظر مرا احضار فرمود . پنداشتم به خاطر معاملهء جواهراتم احضار شده‌ام . از اين جهت به سرعت خود را به دولت‌سراى وى رساندم ، اما به زودى دريافتم كه گمانم نادرست بوده است . احضار شده بودم تا يك قطعه الماس بدون تراش هفتاد قيراطى را ببينم و قيمت كنم . شاه اين پاره الماس را كه همچنان به صورت طبيعى بود پسنديده بود و مىخواست بخرد . ناظر گفت شاهنشاه فرمان داده اين الماس را به شما نشان بدهم تا كيفيت آن را از نظر درخشندگى و تابناكى و صفاى جواهر ارزيابى كنيد ، و ببينيد خوب است يا نه .\r\nدر جواب گفتم من در مورد الماس اطلاع كافى ندارم و خوب يا بدش را نمىشناسم ، و هرگز به خود اجازه نمىدهم دربارهء الماسى بدين درشتى اظهارنظر كنم ؛ امّا شريكم مخصوصا در شناختن الماس بصيرت كلّى دارد . او وقتى ديد به دقّت به آن الماس درشت نگريست گفت از نظر جنس و تابناكى در نهايت امتياز است . اين قطعه الماس از آن مهتر ارامنه بود كه در جلفا مركز سكونت ارامنه اقامت داشت . شاه آن را به سه هزار و پانصد تومان پول نقد معادل پنجاه هزار اكو\r\n\r\n","description":"","footnote":"","page_name":" 597 ","page_number":137},
  {"content":"\r\n\r\nخريد ، و اگر اين الماس بدين سنگينى در بازار اروپا بود صدهزار اكو مشترى داشت .\r\nبعد از ظهر همان روز به ديدار ناظر رفتم . او گفت چون جواهرهاى خود را گران قيمت‌گذارى كرده‌ايد جرأت نكردم دربارهء آنها چيزى به شاه عرض كنم .\r\nآن‌گاه سخنانى را كه روز پيش ميان او و من رفته بود تجديد كرد و ضمن اظهار اطمينان به گفته‌هايم موارد اعتراض خويش را بر زبان آورد . گفتارش بر من چنان گران آمد كه لحظه‌اى از خود به در شدم امّا چون به هوشمندى و نبوغ ذاتى بزرگان اين كشور آگاه بودم خويشتندارى كردم و جواب گفتم چون شما قول و سوگند مرا نمىپذيريد ، و من براى اثبات و تأييد گفته خود وسيله و طريق ديگر نمىشناسم از انجام پذيرفتن اين معامله كاملا نااميد شده‌ام .\r\nناظر به شنيدن اين سخن به سختى برآشفت و پرخاشگرانه گفت مگر شما پيغمبريد كه قول شما حجّت و محتوم باشد . اين جواب مسخره‌آميز و دور از منطق چنان در نظرم سست آمد كه نتوانستم از خنديدن خوددارى كنم . ناظر برافروخته و به خشم شد ، رو به حاضران كرد و گفت به خدا قسم كه اين فرنگيها مردمان عجيب و غريبى هستند ؛ توقّع دارند هرچه مىگويند مردم حرفشان را به مثابهء وحى منزل تلقى كنند . باور نمىكنند كه مثل ديگران انسانند و انسان گاهى اشتباه مىكند ، حتّى دروغ مىگويد .\r\nمن بىآنكه بهراسم جواب دادم ما فرنگيها همه مىدانيم كه انسانيم ، امّا در كشور ما اگر اتفاقا كسى در كار سوداگرى دروغ بگويد كلاه‌بردار و شيّاد ناميده مىشود ، و هرگز بازرگانى رضا نمىشود بدين صفت بسيار زشت منسوب و متهم گردد .\r\nروز سيزدهم به حضور ناظر رفتم . وى خواهش كرده بود هر روز به ديدارش بروم . او غالبا مىخواست براى خود يا دوستانش جواهرى بخرد يا بفروشد .\r\nروزى پيشنهاد كرد همهء نفايسم را با الماس يا ابريشم مبادله كنم . در جوابش گفتم چون مىخواهم به هندوستان سفر كنم و آن سرزمين معدن الماس و مركز تربيت كرم ابريشم است لاجرم براى من پول نقد از اين دو كالا ارزش بيشتر دارد . از آن پس تصميم كردم در برابر ترفندها و دامگستريهاى ناظر كه هر روز در كارم طرحى نو مىافگند ، و حيلتى تازه به كار مىبرد هشيارتر و حازم‌تر و آماده‌تر\r\n\r\n","description":"","footnote":"","page_name":" 598 ","page_number":138},
  {"content":"\r\n\r\nباشم .\r\nميان الماسهايى كه به من نشان داد الماسى به وزن پنجاه و شش قيراط وجود داشت كه شاهنشاه آن را پيشكش ملكهء مادر كرده بود ، امّا وى آن را نپسنديده بود و مىخواست بفروشد . مىگفتند چهل هزار اكو قيمت دارد . وقتى سفرهء ناهار برچيده شد مهتر ارامنه و مترجم كمپانى فرانسه به ديدن ناظر آمدند .\r\nوى به رئيس ارامنه گفت : شاهنشاه فرمان داده بهاى الماس شما به نقد پرداخته شود ، و نيز خلعتى به شما بدهند . خلعت پوشاكى است كه شاه به منظور اظهار رضامندى و تقدير و تشويق به كسى مىدهد . همچنين به مترجم گفت شاهنشاه فرموده منزل مناسبى براى سكونت فرستادهء كمپانى اختصاص يابد . اكنون برشماست عمارت بزرگى به دلخواه خود بيابيد تا مسؤول صندوقخانهء شاهنشاه به نحو شايسته فرش و مبلمان كند و بيارايد .\r\nمترجم گفت فرستادهء كمپانى يك خانهء خالى مىخواهد و بس ، زيرا لوازم و اثاث خانه به‌قدر نياز همراه خود آورده است . ناظر بىدرنگ به دو تن از مأموران دستور داد همه عمارات خالى شاهنشاه را در هر نقطه باشد به مترجم نشان دهند تا هر كدام را بخواهد در اختيارشان بگذارد . فرستادهء كمپانى خانه‌اى را كه نزديك محل سكونت كاپوسنها بود انتخاب كرد تا بتواند هر زمان بىهيچ رنج از مصاحبت و نظرات و راهنماييهاى رئيس گروه مبلّغان براى پيشرفت وظايف خود بهره‌مند شود ، و از وى مدد بگيرد .\r\nشاهنشاه در نقاط مختلف شهر اصفهان سيصد خانه دارد . بعضى به ارث به وى رسيده ، برخى را خريده و بعضى را هم مصادره كرده است . همهء اين عمارتهاى بزرگ و باشكوه خالى است ، و چون در نگهدارى و تعمير و ترميم آنها به‌قدر كافى اقدام نمىشود غالب آنها رو به ويرانى نهاده است . اين عمارتها غالبا به محل سكونت سفيران و فرستادگان خارجى اختصاص مىيابد . كلانتران نواحى مختلف مسؤول نگهدارى آن عده از ساختمانهاى شاه كه در منطقهء حفاظت آنهاست مىباشند .\r\nروز سيزدهم ، پگاه ، يكى از زرگرهاى شاه پيش من آمد و گفت از سوى زرگرباشى پيام آورده كه ناظر امروز يا فردا مرا احضار مىكند تا جواهراتى را كه بنا بوده براى شاه يا خودش يا دوستانش بخرد به من پس بدهد . از شنيدن اين\r\n\r\n","description":"","footnote":"","page_name":" 599 ","page_number":139},
  {"content":"\r\n\r\nپيغام نه شگفت‌زده و نه ناشاد شدم . زيرا مىدانستم اين پيغام را بدين منظور فرستاده تا باز هم از بهاى جواهراتم بكاهم ؛ و هفته‌اى بيش نمىگذرد كه حقيقت امر معلوم خواهد شد .\r\nمن از پيغام و عنايت زرگرباشى و الطاف كريمانهء ناظر تشكر بسيار كردم .\r\nو اين نمونه‌اى از صداقت و درستگارى وزيران مشرق زمين است . بر اطلاق مىتوان باور كرد كه اقوال و افعال و مواعيد بزرگان جز خدعه و نيرنگ و فريب چيزى نيست .\r\nبنا به رسم ساعت ده صبح به دولتسراى ناظر رفتم . پس از صرف ناهار مرا كنار خود نشاند و چنان كه حاضران بشنوند با صداى بلند گفت : بعد از ظهر ديروز وقتى به حضور شاه شرفياب شده بودم معظم له از اينكه شما قيمت جواهراتتان را اين‌قدر گران گذاشته‌ايد سخت خشمگين شدند ، و فرمودند همهء آنها را به شما پس بدهم . من ذهن ايشان را بدين نكته معطوف داشتم كه فلان شخصيّت اين جواهرها را به فرمان شاهنشاه فقيد خريده ، آن اعليحضرت معظم نسبت به اين مرد بازرگان بيش از اندازه لطف و مرحمت داشته‌اند ، و شما كه به حق وارث تاج و تخت و سخاوت و همّت وى مىباشيد سزاوار نيست او را زيان رسيده و نااميدوار بگردانيد . خريدن چند قطعه جواهر و گرچه يك يا دو هزار پيستول گران باشد براى شاهنشاهى عظيم الشأن ، بزرگترين پادشاهان جهان فاقد اهميّت است ، و اگر اعليحضرت به خاطر نماياندن بىنيازى و بلندنظرى و مزيد شهرت و بلندنامى خود به اين معامله رضا دهند دور از مصلحت نيست . امّا چندان كه سخن به استدلال بيان كردم و صحبتهاى نيكو آوردم نه تنها به شما اظهار لطف و كرامت نكردند ، بل‌كه به من نيز متغيّر و آشفته شدند ، و به تأكيد تمام فرمودند كه نبايد بار ديگر در اين‌باره كلمه‌اى بر زبان آورم ؛ و من از اين پيشامد نامساعد كه شما خود مايهء ايجاد آن شده‌ايد سخت متأسفم ، و تنها كارى كه به سود شما مىتوانم انجام دهم اينست كه خودم جواهرات شما را بخرم ؛ قسمتى از بهاى آنها را نقد بپردازم و به جاى قيمت بقيّه به انتخاب خودتان پارچه‌هاى زربفت ، زمرد ، ابريشم ، الماس بدهم . من با كمال صداقت و صميميّت آنچه را كه در اين مورد روى داده شرح كردم ، و اكنون به آنچه صلاح شما در آنست عمل كنيد .\r\nگفته‌هاى ناظر چنان صادقانه و صميمانه مىنمود كه در باور كردن و\r\n\r\n","description":"","footnote":"","page_name":" 600 ","page_number":140},
  {"content":"\r\n\r\nراست انگاشتن آن‌جا و مجال شك و ترديد نبود ، و چنين مىنمود نادرست دانستن آن اشتباه محض و خطاى عظيم است ؛ ولى چون به كنه احوال و افكارش وقوف تمام داشتم صلاح خويش در آن يافتم كه به معارضه برخيزم . از اين‌رو من هم چون او در قيافه و چهره‌اى متصنعانه در حضور همه حاضران در جوابش گفتم از اين كه به خاطر من كه يك بازرگان خارجى هستم خود را در معرض خطاب و عتاب شاهنشاه قرار داده‌ايد بسيار سپاسگزارم و الطاف كريمانهء شما آن دل و جرأت به من مىدهد كه بيش از پيش صادقانه ، بىهيچ رودربايستى و بدون تكلف آنچه را در ضميرم مىگذرد بيان كنم . آنچه شما دربارهء من بر زبان آورده‌ايد حقيقت محض است ؛ از روى ديگر نيز همانند ديگران مراتب نصفت و عدالت شاهنشاه را به درستى مىشناسم و مىدانم معظم له هرگز روا نمىدارند بلاها و مصيبتها و خطراتى را كه طى اين سفر دور و دراز هفت ماه تحمل كرده‌ام ، و هزينه‌هاى اين سفر طاقت‌سوز و جان‌فرسا را بىپاداش بگذارند . به هر روى هرچه پيش آيد نمىتوانم ارزان‌تر از آنچه قيمت نهاده‌ام بفروشم ، و بر اين نكته نيز آگاهم و اجازه فرماييد بگويم اگر شما به عرض مىرسانديد كه نفايس ارزان‌تر از آنچه بايد ارزيابى شده - و درست هم همين است - بىگمان شاهنشاه آن را مىخريدند .\r\nناظر به شنيدن اين سخنان برآشفت و به صداى بلند گفت : چه‌طور مىتوانستم اين كار را بكنم ، توقع دارى براى رضا و خشنودى خاطر تو به شاهنشاه دروغ بگويم و به نان و نمكش خيانت كنم ، مگر من يك سر بيشتر دارم ؛ اگر به ارزان بودن جواهرات تأكيد مىكردم و ايشان آنها را مىخريدند و پس از مدتى آگاه مىشدند در اين معامله مغبون شده‌اند و فريب خورده‌اند سرم را جدا مىكردند .\r\nبارى ، مدت دو ساعت با اين وزير سخن گفتم و همه بيهوده و بىنتيجه بود ، و در شگفت ماندم چگونه ممكنست كسى كه متعهد چندين وظيفهء سنگين مىباشد رضا مىدهد كه شخصيّت خود را به گفتن چنين اباطيل و بيهوده‌گوييها بشكند . اما در مشرق‌زمين رويارو شدن با اين چيزها شگفت‌انگيز نيست ، گويى گل درباريان با مكر و تزوير و خدعه و فريب عجين شده ، و دربار صحنهء نمايش غدر و حيله است .\r\n\r\n","description":"","footnote":"","page_name":" 601 ","page_number":141},
  {"content":"\r\n\r\nدر همين روز سفير مسكوى وارد اصفهان شد . با اين كه وى به صورت و در ظاهر بازرگانى آمده بود ، مردم مايل بودند چگونگى ورودش را به شهر تماشا كنند . و اين رسمى جارى بود كه غالبا تاجران مسكوى و تركستانى و ديگر كشورهاى نزديك در لباس و در پناه سمت سفارت به ايران مىآمدند تا بدين‌وسيله هم از پرداخت عوارض معاف ، و هم از امنيّت بيشتر ، و آسان سفر كردن برخوردار باشند . همچنين در تجارت سود بيشترى به دست آورند . ولى پس از سپرى شدن مدتى معلوم شد كه مسكوى تازه وارد جز از بازرگانى كار و مأموريت دولتى نيز در عهده دارد . وى معادل دويست و پنجاه هزار اكو كالاهاى متنوع با خود آورده بود كه بيشتر آنها ماهوت ، برنج ، شمش نقره ، مسكوك طلا ، پوستهاى پرقيمت بود ، و همراهانش كه نه نفر بودند همه قيافه‌هاى زشت ، سر و وضع ژوليده و نامرتّب ، لباسهاى ژنده داشتند و به صورت گدايان و محتاجان مىنمودند . اين بازرگان خود را بدين دستاويز سفير مىخواند كه حامل نامه‌اى از تزار مسكوى براى پادشاه ايران در تقاضاى اعزام فورى يك سفير فوق العاده به آن كشور بود . درخور ياد كردن است اين بازرگانان كه كار سفيران را نيز انجام مىدهند داراى موقع و مقام سفيران عادى مىباشند ، و هرگونه و هرقدر كالا براى فروختن همراه مىآورند در رديف اثاثه و وسيلهء زندگى آنان به شمار مىآيد ، و از پرداخت عوارض معاف است . همهء هزينه‌هاى زندگى آنان در طىّ اقامت ، و مخارج آمدن و برگشتن ايشان از جيب مردم پرداخته مىشود . آنان نيز مطابق رسم جارى به شاه و همهء وزيران و حاكمان و مأموران مسير خود به نسبت مقامى كه دارند هدايايى تقديم مىكنند . بدانسان كه مجموع اين تحف با جمع مخارجى كه در كار پذيرايى آنان شده برابر و درخور توجّه است . به فرمان شاهنشاه رئيس تشريفات دربار در رأس پنجاه تن از چابكسواران به پيشباز سفير مسكوى شتافت . رئيس ارامنهء مقيم جلفا نيز با هفت يا هشت تن از بازرگانان معتبر ارامنه همراه آنان شد . سفير را در يكى از خانه‌هاى باشكوه جلفا كه قبلا از هر جهت براى ورود وى آماده كرده بودند ، فرود آوردند .\r\nاز سوى شاهنشاه سه روز از سفير پذيرايى به عمل آمد ، و از آن پس روزانه شصت عباسى معادل هجده اكو براى مخارج او پرداخته مىشد .\r\nروز چهاردهم به فرمان شاهنشاه دويست ضربه تازيانه به كفل رئيس دربانان حرم شاه زدند . حرم ، آن قسمت از كاخ مخصوص است كه زنان پادشاه\r\n\r\n","description":"","footnote":"","page_name":" 602 ","page_number":142},
  {"content":"\r\n\r\nدر آن به سر مىبرند ، و تركها آن را « سراى » مىنامند ، جز شاه هيچ‌كس حق ورود به حرم را ندارد . اين شخصيت محترم و نسبة مسنّ به سبب مختصر سستى و غفلتى كه در كار خود كرده بود بدين عقوبت گرفتار آمده بود . توضيح اين كه حرمسرا سه در دارد . در اوّل به وسيلهء دربانان مخصوص شهريار نگهبانى مىشود ، و تنها افراد صاحب‌مقام و آنان كه در كاخ به انجام دادن كارى موظفند حقّ گذشتن از آن در دارند . در دوّم وسيلهء رئيس حاجبان و چند تن از دربانان و نگهبانان پاسدارى مىشود ، و فقط كاركنان و مسؤولان دربار به شرط اين كه شاه احضارشان كرده باشد مجازند از آن در درآيند . اما در سوّم فقط به دست خواجگان حفاظت مىشود ، و هيچ‌كس حق ندارد بدان نزديك شود ، و گناه رئيس دربانان خاصّ اين بود كه بر اثر غفلت وى چند تن از غلامان خواجه‌ها به در سوّم نزديك شده بودند و بدان نظر دوخته بودند . امتياز اين در بر دو در ديگر اينست كه در اوّل آن انحنا و پيچى ساخته شده كه مستقيما به آن نگاه نمىتوان كرد ؛ دو ديگر اين كه در بلندى تعبيه شده و بدون بالا رفتن نمىتوان به آن رسيد .\r\nدر همين روز صدراعظم به عرض پادشاه رساند كه عده‌اى از پسران جوان بزرگان و اعيان در حال مستى به كاخ شاهنشاه نزديك شده‌اند ، و نظم را بر هم زده‌اند . شاه به صاحبمنصبان و سربازان دستور داد از آن پس هر كه را در كوى و برزن مست و شوريده بيابند شكمش را پاره كنند ، و كسانى از اين تنبيه معاف خواهند بود كه شاه اجازهء كتبى نوشيدن شراب به آنها داده باشد ، و اجازه‌نامهء آنها ممهور به مهر كوچك شاه باشد ؛ و اعليحضرت شاهنشاه دستور فرمود هرچه زود از اين جواز به همه بزرگان و اعيانى كه به شرابخوارى و عياشى عادت كرده‌اند ، داده شود .\r\nايرانيان بر اين باورند كه پاره كردن شكم همانند دار آويختن و سر بريدن در نزد ما اروپاييان ، امّا از آن پررنج‌تر و دردگين‌تر است .\r\nروز پانزدهم پس از اين كه طبق معمول ناهار در دولت‌سراى ناظر صرف شد ، وى در حضور عده‌اى از بزرگان حاضر در مجلس دستور داد جواهرهاى مرا بياورند . چون آوردند مرا نزديك خود نشاند و گفت : اينك نفايس شما ، اگر حقيقة خيال فروختن آنها را داريد قيمت عادلانه‌اى روى آنها بگذاريد . تمام آنچه شاهنشاه انتخاب فرموده‌اند بيش از هزار و هشتاد و هفت تومان نمىارزد ، در\r\n\r\n","description":"","footnote":"","page_name":" 603 ","page_number":143},
  {"content":"\r\n\r\nاين قيمت‌گزارى سود شما كاملا در نظر گرفته شده است ؛ اگر حاضريد آنها را به هزار و صد تومان - معادل پنجاه هزار ليور - بفروشيد مراتب به شرف عرض شاهنشاه خواهد رسيد ، در آن صورت شما به افتخار آستان‌بوسى شاهنشاه شرفياب و سرافراز خواهيد شد ؛ خلعت مىگيريد ، يك اسب به شما داده مىشود ، همچنين گذرنامه‌اى به نام شما صادر مىگردد كه مىتوانيد با آن در سراسر سرزمين ايران به دلخواه خود سفر كنيد ، و بدون پرداختن عوارض گمركى و هرگونه باج و خراج به تجارت مشغول شويد . در غير اين صورت جواهرهايتان را برداريد و به هرجا مىخواهيد برويد . امّا به شما توصيه مىكنم كه پيش از اتخاذ تصميم قطعى كاملا بينديشيد تا از آنچه مىكنيد پشيمان نشويد . اين نكته را نيز صادقانه به شما مىگويم اگر عقيدهء مرا مىجوييد نبايد لحظه‌اى در انجام دادن اين معامله درنگ كنيد .\r\nهمهء بزرگان حاضر در مجلس متفق القول سخن ناظر را تأييد كردند و گفتند صلاح كار شما در اين است كه عنايت و مرحمت شاهنشاه و رضايت ناظر را به خود جلب كنيد ، و يقين داشته باشيد در اين صورت در معاملات و امور ديگر سود كلّى حاصل خواهيد كرد .\r\nبراى جلب رضاى من به سر گرفتن اين معامله از اين‌گونه سخنان مردم فريب بسيار گفتند ؛ امّا من به صراحت و قاطعيّت تمام جواب دادم ناظر متعهد شده و قول داده اگر من قيمت خريد جواهراتم را به راستى بگويم صدى بيست و پنج براى جبران خسارات و ضايعات و ناراحتيهايى كه در جريان اين سفر دور و دراز تحمل كرده‌ام ، منظور خواهد كرد . من پيشنهاد ايشان را پذيرفتم و بدان عمل كردم . بر اين اميد بودم چون فرمان شاهنشاه فقيد را به كار بسته‌ام مورد تحسين و آفرين قرار خواهم گرفت . امّا اكنون در مىيابم كه نتيجه به گونهء ديگر است ؛ و من هرگز نمىتوانم كالاى خود را به بهايى كمتر از آنچه معين شده بفروشم . اين نكته را نيز با صداقت و ايمان كامل مىگويم كه جان و مال من به اختيار شاهنشاه و ناظر است و مىتوانند دربارهء من به دلخواه و ارادهء خود تصميم كنند ، امّا من به اختيار خود دربارهء بهاى جواهراتم از آنچه توافق شده تخفيفى قايل نمىشوم .\r\nناظر كه با همه صحنه‌آراييها و ژستهاى خود نتوانسته بود حرف خود را به كرسى بنشاند و به سود مخدوم خود مرا مقهور سازد ، و در اين كار موفقيّتى نصيبش\r\n\r\n","description":"","footnote":"","page_name":" 604 ","page_number":144},
  {"content":"\r\n\r\nنشده بود به جبران اين كه پيشنهادش را خوارمايه گرفته بودم ، و رامش نشده بودم به سختى برآشفت ، ناسزا گفت و فرمود شما اصلا لايق و قابل نيكيهايى كه خيال داشتم درباره‌تان انجام بدهم نيستيد . و چون دريافت به طور كلى در برابر همه ژستها و تغيّراتش تسليم نمىشوم و سر به فرمانش فرود نمىآورم دستور داد جواهراتم را جمع كنم و با خود ببرم ، و در همان دم با خشم زياد صورت جواهرات را پاره كرد .\r\nاين تظاهرات چنان فريبكارانه و تصنّعى بود كه من به زحمت توانستم از خنديدن خوددارى كنم . آن‌گاه جواهراتم را در صندوقچه‌اش جا دادم ، به خوشرويى و آرامش تمام از عنايات و الطاف و حمايتهاى كامل جناب ناظر تشكر كردم ، و پس از پايان يافتن گفتگوى مختصرى كه با حاضران به عمل آمد از مجلس بيرون شدم .\r\nوقتى مىخواستم از عمارت خارج شوم مهماندارباشى كه راهنما و مأمور پذيرايى سفيران است وارد شد . ناظر به او گفت ، به دستور شاهنشاه وى را از آن جهت فراخوانده كه فرستاده كمپانى را راهنمايى و پذيرايى كند ؛ و بايد بدون تأخير ساعت نه روز هجدهم به خارج شهر آن‌جا كه وى مستقر شده برود و او را به عمارتى كه خاصّ وى آماده شده هدايت كند . البته به نشان خدمتگزارى پنجاه تن از سواران و رئيس ارامنه مقيم جلفا ، و هفت يا هشت تن از بازرگانان معتبر ارامنه فرستادهء كمپانى را همراهى خواهند كرد .\r\nدر همين روز گروه روحانيون ارامنه جلفا به سرپرستى اسقف با صدراعظم ديدار كردند تا از او بخواهند كليساهاى اين حدود را از پرداختن ماليات معاف كند . جلفا يكى از حومه‌هاى معتبر اصفهان و در جنوب زاينده‌رود است ، و ارامنه در آن‌جا سكونت دارند . ارامنه اميد بسيار داشتند كه صدراعظم تقاضاى آنان را بپذيرد ، امّا اميدشان بر باد رفت ؛ چه صدر اعظم با قاطعيت تمام اظهار داشت كليسا بايد همچنان ماليات خود را بپردازد ، در غير اين صورت ويران خواهد شد . مقدار ماليات سالانه ده باب كليساى اين محدوده ششهزار اكو تعيين شده ، و اين مقدار ماليات به تشخيص و دستور نخست‌وزير كنونى كشور معيّن شده است .\r\nدر همان روز هجدهم فرستادهء كمپانى فرانسه وارد شد . هيأت پذيرايى و\r\n\r\n","description":"","footnote":"","page_name":" 605 ","page_number":145},
  {"content":"\r\n\r\nملتزمان ركاب عبارت بودند از دوازده تن افراد گارد با فرماندهشان كه ملبس به لباس مخصوص خود بودند ، و شش تن افسر . آنچه بيشتر مايهء شكوه و جلوه بود حضور گروهى از مردم محلى بود كه همه لباسهاى نو و خوش‌دوخت به تن داشتند . طبق برنامهء معين مهماندارباشى همراه بيست تن از سپاهيان سواركار ايران ، رئيس كلّ ارامنه مقيم جلفا ، بازرگانان معتبر ارمنى به پيشباز فرستادهء كمپانى فرانسه رفتند . همهء فرانسويان مقيم اصفهان ، و عدّهء بسيارى از خارجيان ساكن پايتخت نيز در شمار ملتزمان ركاب جا داشتند ، و تا عمارتى كه براى اقامتش آماده شده بود او را همراهى كردند . صاحبمنصبان مخصوص دربار شاهنشاه سه روز از او پذيرايى كردند . ترتيب چيدن سفره و خوردن غذا چنين بود : نخست سفره‌هايى را كه از منسوج زربفت بود پيش روى حاضران مىگستردند ، و جابه‌جا از چهارگونه نانهاى بسيار خوب مىنهادند . سپس يازده سينى انباشته از انواع پلو : شيرين‌پلو ، پلو آميخته به عصارهء انار ، پلو ممزوج با آب ليمو ، زعفران پلو ، كه وزن هر سينى افزون بر بيست و چهار ليور بود ، و هر كدام آنها براى سير كردن همه حاضران كفايت مىكرد مىآوردند . در هر كدام از چهار سينى آخر خورش گوشت گوسفند جا داشت . با اين سينىها چهار ديگ بزرگ كه از بسيارى سنگينى آورندگان آنها به تنهايى قادر به پايين گرفتن و جا به جا كردن آنها نبودند و براى اين كار به كمك ديگران احتياج داشتند ، مىآوردند . يكى از اين ديگها پراز دلمه ، ديگرى انباشته از آش سبزى ، سه ديگر پر از خورش قيمه و چهارمى پراز ماهى برشته در روغن بود . پس از چيدن اين خوراكيها بر سر سفره براى هر كدام كاسهء گود بزرگى پراز شربت به ليمو مىگذاشتند . اندازهء هر يك اين كاسه‌ها چهار برابر گنج كاسه‌هاى اروپا بود .\r\nهمچنين برابر هركس يك بشقاب سالاد تابستانى و زمستانى مىنهادند . سپس خدمهء مخصوص بشقابهاى چينى هر يك از حاضران را از غذا پرمىكردند و برابرشان مىگذاشتند . من و ديگر فرانسويانى كه به ترتيب پذيرايى ايرانيان آشنا بوديم ، و بارها غذاى ايرانى خورده بوديم از صرف كردن آن اغذيه لذت بسيار برديم ، امّا آنان كه هرگز به ايران نيامده بودند از چنان پذيرايى و مشاهدهء ظروف و لوازم غذاخورى كه همه از طلا بود و بيش از يك ميليون بها داشت غرق حيرت و شگفتى شدند . مهماندارباشى نه غذا مىخورد ، و نه چيزى مىآشاميد . وقتى\r\n\r\n","description":"","footnote":"","page_name":" 606 ","page_number":146},
  {"content":"\r\n\r\nميهمانان به او اصرار مىكردند كه او هم مانند ايشان غذا و شربت بخورد ، جواب مىداد در اين ساعت وظيفهء اصلى من اينست مواظب باشم از لوازم پذيرايى چيزى كم و كسر نباشد ، و نبايد خود را به خوردن غذا مشغول بدارم .\r\nپس از پايان يافتن ناهار و برچيده شدن سفره مهماندارباشى با من سر صحبت را بازكرد . و بعد از يك رشته گفتگوى گوناگون گفت : اگر خدا بخواهد سرانجام در جلب رضاى دربار موفق خواهد شد .\r\nوقتى خدمتگران همه ظرفها را برچيدند و جمع و جور كردند پيش فرستادهء كمپانى آمد و گفت اگر چيزى لازم دارد بگويد تا بىدرنگ بياورد .\r\nسپس مهماندارى به خدمتش آورد و به وى معرفى كرد و گفت او مأمور است در همهء ساعات آماده به خدمت باشد .\r\nبيست و يكم ، شب هنگام ، در ساعتى كه شاه از بسيار آشاميدن شراب كاملا مست شده بود جامى لبريز از باده به شيخ على خان صدراعظم تعارف ، و او را به خوردن آن دعوت كرد . صدراعظم با اين كه سرپيچى از فرمان شاه ممكن بود به بهاى مصادرهء دارايى يا جان‌باختنش منجر شود از گرفتن جام و آشاميدن شراب خوددارى ورزيد . شاه كه كاملا مست بود به ساقى فرمان داد جام شراب را در بينى صدراعظم بريزد ، و او چنين كرد . آن‌گاه شاه از جاى برخاست ، نزديك شيخ عليخان شد و به حال تمسخر گفت : جناب نخست‌وزير ، بر خود نمىپسندم و روا نمىدارم در حالى كه من از بسيارى باده پيمودن هوش و خردم را از دست داده‌ام و مست و بىحال افتاده‌ام تو همچنان هشيار و بر سر عقل باشى .\r\nتو خود مىدانى كه همنشينى و همصحبتى كسى كه از بسيارى شراب خوردن عقل و هوشش را از دست داده با كسى كه شراب نياشاميده ، خردش را پاسدارى كرده و سوى پستى گام ننهاده ، بسيار دشوار است . اگر مىخواهى و سر آن دارى كه با ما جليس و انيس باشى بايد تو هم سر خود را با نوشيدن باده گرم كنى .\r\nشيخ عليخان كه شراب خوردن را گناهى بزرگ و خطايى فاحش مىدانست به اميد خلاص خود از گردن نهادن بدين فرمان ناهنجار خويش را در پاى شاه افگند . شاه چون دانست كه صدراعظم به عذر منع مذهب از آشاميدن شراب خوددارى مىكند به او گفت حالا كه شراب خوردن را گناه مىشمارى ناچارت نمىكنم ، جاى آن كوكنار بنوش . جوشانده عصارهء كوكنار زودتر و بيشتر از\r\n\r\n","description":"","footnote":"","page_name":" 607 ","page_number":147},
  {"content":"\r\n\r\nشراب عقل و هوش را مىزدايد . صدراعظم به ناچار فرمان برد و از آن شربت چند گيلاس پياپى آشاميد . ديرى نپاييد كه عقل و هوشش رفت و از بيخودى روى فرش كف تالار دراز كشيد . شاه از آن حال كه بر صدراعظم عارض شده بود به خنده افتاد ، و مدّت دو ساعت او و نزديكانش كه همه همانند وى مست و بىخويشتن شده بودند بر مدهوشى و خرابى حال شيخ على خان مىخنديدند و مسخره مىكردند . سپس شاه به يكى از آنان فرمان داد وى را بلند كند و جامى از شراب به لبش نزديك سازد تا بنوشد ، و بر اين گمان بود كه صدراعظم از غايت بىخودى و سستى هوش مىآشامد . امّا نيمه‌جانى براى وى بيش نمانده بود . شاه از سر مستى به حال او مىخنديد و به مسخره مىگفت : صدراعظم ، ديدى به چه بلايى گرفتارت كردم !\r\nروز بعد وقتى شيخ على خان به حال خود بازآمد و به ياد آورد بر اثر تيره‌رأيى و سبكسرى شاه چگونه در معرض توهين و بىحرمتى قرار گرفته ، در خانه‌اش را تمام مدت آن روز به روى همگان بست تا هيچ‌كس شاهد اندوه و تأثر وى نباشد . شاه كه نگران حالش شده بود خلعتى فاخر برايش فرستاد و او را به حضور در دربار دعوت كرد .\r\nدر همين روز مهماندارباشى به ديدار فرستاده كمپانى فرانسه رفت تا از طرف شاه وسايل و لوازم آشپزخانه و اصطبل را به او تحويل كند . اين وسايل به هر سفيرى كه به ايران مىآمد طبق معمول داده مىشد .\r\nميهمانان تا مدتى كه در اصفهان اقامت دارند مجاز و مختارند آنچه از مواد خوراكى لازم دارند پخته يا خام ، به جنس يا به نقد از آشپزخانهء پادشاه بگيرند . همچنين عليق اسبان خود را از انبار دريافت دارند . سفير به آيين اروپاييان از الطاف كريمانه شاهنشاه سپاسگزارى كرد .\r\nبيست و سوّم از سوى شاهنشاه حواله‌اى براى سفير فرستاده شد تا مواد مورد لزوم را به شرح زير يك‌جا يا در دفعات متناوب به دلخواه خود تحويل بگيرد .\r\nشصت كنتال برنج ، شصت كنتال آرد ؛ دوازده كنتال كره ؛ بيست رأس گوسفند ؛ دويست مرغ ؛ هزار عدد تخم‌مرغ ؛ صد و بيست كنتال هيزم ؛ شصت كنتال جو ؛ چهارصد كيسه كاه .\r\nآنان كه شرح پذيرايى بزرگان را در ايران شنيده يا در كتابها خوانده‌اند ،\r\n\r\n","description":"","footnote":"","page_name":" 608 ","page_number":148},
  {"content":"\r\n\r\nمىدانند همچنان كه در اروپا جو سياه و قصيل به چهارپايان مىدهند در مشرق‌زمين خوراك ستوران كاه و جو است . همچنين آگاهند در مشرق‌زمين مقدار خواربار با وزن معين مىشود نه با كيل و پيمانه .\r\nفرستادهء كمپانى اين همه را كه تقريبا صد لويى طلا مىارزيد پذيرفت ، مأموران تهيهء مواد به سفير گفتند اگر وى مايل باشد مىتواند به جاى مواد بهاى آنها را بگيرد ، امّا فرستادهء كمپانى بهتر و مناسب‌تر آن دانست مواد را بگيرد ، و پس از آن‌كه گرفت قسمتى از آنها را به كاپوسنها داد .\r\nبيست و چهارم ناظر وسيلهء يكى از خدمتگزارانش برايم پيغام فرستاد آن قسمت از جواهراتم را كه نخريده بود و به من پس داده بود ، نزد او ببرم . من خود را به نفهمى زدم و چنان نمودم كه منظورش را درنيافته‌ام . از اين‌رو دست خالى به خانه‌اش رفتم . او به حضور شاهنشاه بار يافته بود . نزديك ظهر بازگشت ، مرا نزديك خود نشاند ، و پس از آن كه با هم ناهار خورديم پرسيد جواهراتى را كه پس داده كجاست ؟ گفتم : در خانه نهاده‌ام . آن‌گاه بىآن كه به من چيزى بگويد رويش را به طرف عده‌اى كه در تالار حضور داشتند برگرداند و با آنان به گفتگو پرداخت . پس از سپرى شدن يك ربع ساعت دگربار متوجّه من شد . نگاهش را به چشمانم دوخت و گفت : برگشته‌ام ؟ يعنى جواهرات را آوردم ؟ در آن‌دم نه مىخواستم مخالف دلخواهش عمل كنم ، نه توضيحى بدهم . از اين‌رو بىدرنگ براى بازآوردن جواهرات از جا برخاستم و رفتم . ناظر آنها را گرفت و پس از اين كه نزديك يك ساعت مرا به انتظار نگهداشت گفت برو و فردا بيا ، فكرى به كارت مىكنم .\r\nروز بيست و هشتم شنيدم كه دگربار صدراعظم هنگامى كه در دربار حضور داشته بدتر از بار پيش مورد بىحرمتى و تمسخر شاه قرار گرفته . اين دفعه هم زياده‌روى وى در نوشيدن شراب سبب بروز اين واقعه شده بود . چنان‌كه بارها به مناسبت بيان كرده‌ام شيخ على خان شخصيّتى بىگناه ، باصفا و درخور احترام است . او سبيل كوتاه و ريش بلند دارد ، و به اصول معتقدات دينى كاملا پاىبند است . اما ايرانيانى كه نژاد از گرجيان دارند ، خاصه درباريان و سران سپاه ريششان كوتاه و سبيلهاشان چندان بلند است كه به بناگوششان مىرسد . در ساعتى كه شاه از بسيارى مىخوارگى كاملا مست و سست شده بود به صورت صدر\r\n\r\n","description":"","footnote":"","page_name":" 609 ","page_number":149},
  {"content":"\r\n\r\nاعظمش نگاه كرد و آرايش ريش و سبيل او را مخالف وضع ريش و سبيل درباريان يافت ، از اين‌رو به آرايشگر خاص خود دستور داد ريش شيخ عليخان را نيز مانند ريش ديگران كوتاه كند . به وقتى كه آرايشگر به اجراى اين فرمان عجيب پرداخت صدر اعظم در گوشش گفت ريشش را چندان كوتاه نكند كه پوست صورتش نمايان گردد . توجه به درخواست شيخ عليخان منجر به تنبيه سخت و بىرحمانهء آرايشگر شد . زيرا شاه همين كه دريافت آرايشگر رعايت حال صدراعظم را بر اجراى كامل دستور او مقدّم شمرده دستور داد دستهايش را از مچ ببرند . حتى بر اين اعتقاد بود گناه وى سزاوار اعدام بوده است .\r\nصدر اعظم از چنين بىحرمتى عظيم كه دربارهء وى رفته بود چنان دلشكسته و بىآرام گشت كه خويشتندارى نتوانست . بر خلاف معمول بىاجازه از دربار بيرون ، و به خانهء خود رفت و چنان كه بعدها به دوستان خود گفته بود هرگز اندوهى گران‌تر و دردناك‌تر و طاقت‌سوزتر از آن بر وى روى ننموده است .\r\nروز بعد ، وقتى شاه از مستى به حال خويش بازآمد ، و جاى صدراعظم را در دربار خالى ديد از آن خطاى عظيم و جفاى منكر كه دربارهء وى روا داشته بود شرمگين گشت ، و كسى را در طلبش فرستاد . شيخ على خان كه از آن واقعه همچنان مشوش بود ، و تلخى آن وهن و بىحرمتى جانش را زهرآگين مىداشت به فرستادهء شاه كه شخصيّتى عالىمقام بود گفت : اگر شاه دستور دهد سر مرا به درباش ببرند بر من آسان‌تر است كه خودم را ببرند . من به عمر خود هرگز از رويارو شدن با سخت‌ترين آلام و بلاها نناليده‌ام و زمام اختيار از دست ننهاده‌ام .\r\nسخن آنست اين‌گونه بىحرمتيها كه به فرمان شاه بر من و امثال من مىرود مقام سلطنت را در انظار مىشكند و به همين سبب از وهنى كه بر من وارد آمده آذرها به دل دارم . چنان كه گفتم نهايت آمال و آرزوهايم دوام عظمت و بلندنامى مقام سلطنت است ، و چون وجود حقير من غالبا مورد توهين و تحقير قرار مىگيرد ، و بىگمان پادشاهان و بزرگان خارجى و همه روشناسان همسايه وقتى اين واقعيّات افتضاح‌آميز را بشنوند به مسخره و بىاعتنايى به دربار ايران مىنگرند از وجود خودم كه مايهء ظهور اين رسواييها و فضاحتهاست متنفر و بيزار مىشوم . اين نگرانيها و دردهاى جان‌سوز دلم را چنان مىفشارد كه زندگى بر من ملال‌آور و غيرقابل تحمل شده ، و اگر شاهنشاه به كشتنم فرمان دهد بزرگ احسانى در حقّم روا\r\n\r\n","description":"","footnote":"","page_name":" 610 ","page_number":150},
  {"content":"\r\n\r\nداشته است .\r\nفرستادهء شاه جواب صدراعظم را كلمه به كلمه به عرض شاهنشاه رساند .\r\nوى به سمع رضا شنيد ، و به حسن نيّت و صميميّت نخست‌وزير اعتراف كرد .\r\nدگربار كسى را به احضار وى فرستاد و چون آمد دستش را به گرمى فشرد ، و پيمان سپرد كه از آن پس حرمت وى و مقامش را به سزا نگهدارد و به جبران بكوشد . شيخ على خان نيز فرصت را براى ايراد بعضى نكات مناسب شمرد . خود را در پاى شاه افگند و به طريق موعظت و دولتخواهى گفت : من كوچك‌ترين بندگان پادشاهم و چندان به تندرستى و دوام عظمت و شوكت آن اعليحضرت آرزومندم كه هر زمان در مىيابم شاهنشاه بنا به عادت در شرب شراب زياده‌روى مىكند كه بسا ممكن است صحت و سلامت وجود مقدسش در معرض خطر افتد چنان گرفتار درد و وحشت مىگردم كه مرگ بر من از تحمّل آن آسانتر است .\r\nگفته‌هاى صدر اعظم چنان پرصلابت و بيانگر صميميّت و دولتخواهيش بود كه در دل پادشاه نشست ، و پيمان سپرد از آن پس در پيمودن شراب اندازه نگهدارد .\r\nروز اوّل اوت عاملان كمپانى هلندى موفق شدند از خريدن نصف مقدار ابريشمى كه طبق قرارداد مخصوصى ناچار بودند از اعليحضرت شاه بخرند معاف شوند و شانه خالى كنند ؛ و اكنون چگونگى جريان ، و ورود كمپانى هلندى را در ايران مختصرا به شرح زير ياد مىكنم :\r\nآنان كه كتابهاى تاريخى قرون متأخر را خوانده‌اند از نظرات و آرمانهاى پادشاهان بزرگ آگاهى كامل يافته‌اند و مىدانند آنان براى اجراى مقاصد خود چگونه هلنديان را براى رفتن به هندوستان ناچار و وادار كردند هدفشان اين بود كه با اسپانيوليها براى كسب قدرت و ثروت به مبارزه برخيزند ، آنان را برانند و خود جانشين ايشان شوند ؛ زيرا اسپانيوليها به پشت گرمى و استفاده از همين منابع سرشار و بهره‌بردارى از مستعمرات وسيع خود مىتوانستند راه منافع هلنديان را ببندند ، آنان را از صحنهء رقابت برانند ، و هر سال عده‌اى بر قواى خود در آن‌جا بيفزايند . طرح اين نقشه بسيار عاقلانه و مفيد و مؤثر بود و گوياى اين واقعيت بود كه دارايى و اقتصاد شكوفا شاهرگ حيات ملّتها و علت اساسى همهء جنگهايى است كه در هر جاى جهان در مىگيرد . اسپانياييها كه هرگز گمان نمىكردند\r\n\r\n","description":"","footnote":"","page_name":" 611 ","page_number":151},
  {"content":"\r\n\r\nبناگاه در معرض حملهء هلنديان قرار بگيرند در مستعمرات خود نه قواى نظامى كافى آماده كرده بودند ، نه كشتى جنگى داشتند ، و نه ديگر لوازم دفاع . از اين‌رو پس از پى بردن به نقشه هلنديان قواى مستقر در كشور خود را براى مقابله با دشمن و نجات دادن مستعمرات خود فرستادند و در نتيجه موقعيت آنان در اروپا ضعيف و مخاطره‌انگيز شد . حقيقت اينست هلنديها كه بر اطلاق مردمانى باهوش و فرصت‌طلب مىباشند و مخصوصا در كار تجارت استعدادى غيرقابل باور دارند وقتى فهميدند بازرگانى با هند منافع سرشار دارد به اجراى نقشهء خود مصمم شدند و با تمام نيرو كوشيدند ، در نتيجه نه تنها موفق شدند بلكه بيش از حدّ گمان خويش پيش رفتند زيرا هرگز درآينهء خيال باور نمىكردند نه تنها در آغاز بلكه طىّ ساليان دراز صاحب كالاهاى هند شرقى شوند . از اين‌رو در مراحل اوليّه ورود و نفوذ خود در آن سرزمين كمپانى تشكيل ندادند ، و به آزاد گذاشتن دسته‌ها و افراد در اعزام سفاين تجارى اكتفا كردند ؛ ولى هنگامى كه اين افراد و دسته‌ها به منافع و عوايد عظيم بازرگانى در هند آشنايى و اطمينان كامل يافتند ، جاى پاى خود را محكم كردند ، و ريشه دوانيدند ، همه با هم متحد شدند و شركت معتبرى به نام كمپانى هند شرقى تشكيل دادند .\r\nشعبهء اين كمپانى در سال 1623 در ايران داير شد ، امّا چندين سال تجارت آن منحصرا با شاه ايران بود ، بدين‌گونه كه كمپانى آنچه را با سفاين خود آورده بود به انبارهاى شاه تحويل مىكرد ، و جاى آن كالاهايى از قبيل پشم ، قالى ، ابريشم و پارچه‌هاى زربفت مىگرفت . اين بازرگانى نه تنها براى هلنديان مقرون به صرفه نبود بلكه گاهى زيان نيز در برداشت ، زيرا بر اثر تأثير عواملى چند بهاى امتعه‌اى كه هلنديان وارد مىكردند به تدريج كاسته مىشد و قيمت كالاهايى كه مىگرفتند فزونى مىيافت . از اين گذشته از كيفيّت و مرغوبى اجناس صادره به تناوب كاسته مىشد . هلنديان در سال 1652 به قصد ابطال اين بازرگانى زيان‌خيز و انعقاد معاهدهء تجارى تازه ، جان كونانس  ) Jahann Cunaens (  را كه از جمله مستشاران كمپانى در امور مربوط به بازرگانى با هند بود با سمت نمايندگى به ايران فرستادند . او هدايايى براى شاه و صدر اعظم همراه داشت از جمله تحفى كه براى صدر اعظم آورده بود هزار و صد دوكاى طلا و مقدار زيادى از پارچه‌هاى بافت اروپا بود . اين فرستاده موفق به\r\n\r\n","description":"","footnote":"","page_name":" 612 ","page_number":152},
  {"content":"\r\n\r\nابطال قرارداد قديم و انعقاد قرارداد تازه شد . اما اين قرارداد نيز براى كمپانى هيچ‌گونه فايده نداشت . به موجب اين قرارداد هلنديان مجاز بودند بدون پرداختن حقوق گمركى و هر نوع عوارض ديگر معادل يك ميليون كالا به ايران وارد كنند ، و در هر نقطه كشور كه مايل باشند بفروشند ، امّا اگر بيش از اين مقدار متاع آوردند بايد عوارض و حقوق گمركى بپردازند . در برابر وارد كردن اين امتعه ناچار بودند هر سال ششصد عدل ابريشم خام كه هر عدل معادل دويست و شانزده ليور وزن داشت هر عدل به قيمت بيست و چهار تومان مجموعا به بهاى ششصد و پنجاه هزار ليور از شاهنشاه بخرند .\r\nدر خور گفتن است كمپانى از آغاز انعقاد اين پيمان ناراضى بود زيرا بهاى ابريشم در بازار محل بيش از نيم قيمتى كه كمپانى موظف به محاسبه آن بود نمىارزيد . هلنديها نيز براى جبران زيانهاى حاصل از اين قرارداد به جاى يك ميليون كالا دو ميليون وارد مىكردند و از طريق تطميع و رشوه دادن به مأموران گمرك ميخك را جاى فلفل ، پارچه‌هاى لطيف و ظريف را جاى پارچه‌هاى خشن كم‌قيمت ، و دو عدل را جاى يك عدل جا مىزدند ، و اين عمل در ايران كه دزدى و دغلكارى و تزوير و تقلب ميان همه مردم رواج كلى دارد بسيار آسان است .\r\nدر سال 1666 كمپانى هلند سفير ديگرى به نام لارس « 1 » به ايران فرستاد .\r\nمأموريت اصلى اين فرستاده سپاسگزارى از عنايت مخصوص شاهنشاه به كمپانى و استدعاى دوام الطاف شاهانه و شكايت از حاكم فارس بود كه موجبات ناراحتى و آزار مأموران و كارگزاران و كارگران كمپانى را فراهم آورده بود ، و همواره به بهانه‌هاى مختلف به آنان سختگيرى و توليد زحمت مىكرد . فرمانده كل باتاويا  ) Batavia (  به مدير كمپانى در بندرعباس دستور داده بود كه در پيشرفت كار لارس چندان كه مىتواند مساعدت كند ، و اين دستور كاملا اجرا شد . تحف و هدايايى كه سفير براى شاه و وزيرانش آورده بود ده هزار اكو ارزش داشت ، و عبارت بود از دو فيل ، چندين پرندهء نادر ، ماهوت زربفت ، اوانى چينى و جواهر ، مجموعه‌اى از وسايل دفتر و خانه به سبك ژاپن ، انواع سكه‌هاى طلا از هر كدام\r\n\r\n\r\n","description":"","footnote":"\r\n( 1 ) -  ) Huy Bert De Laresese (  در سالهاى 1667 - 1666 مدير كمپانى هلند در ايران بود .\r\n","page_name":" 613 ","page_number":153},
  {"content":"\r\n\r\nاندكى .\r\nاز اين فرستاده به گرمى هر چه تمام‌تر پذيرايى شد ، و با رضايت تمام بازگشت . شاهنشاه فقيد كه در آن روزگاران هنوز زنده و پادشاه بود هرگز باور نمىكرد فرستادهء يك كمپانى معتبر تجارى با آن همه هدايا بىقصد و بىغرض ، و تصور سود ، تنها به خاطر سپاسگزارى از مراحم دربار ، و شكايت از حاكم يك ايالت راه سفر بدين دور و درازى را در پيش گيرد . از اين‌رو به منظور درك نيّات باطنى وى طىّ چند ديدار پرسشهاى مختلفى از او كرد ، و چون دريافت كه وى چنان كه در اوّل معروض داشته بود فقط به منظور عرض سپاسگزارى اولياى كمپانى و استدعاى دوام الطاف شاهانه به ايران سفر كرده خاطرش از هرگونه نگرانى كاملا آسوده شد ، و اگر سفير مردى دانا و هشيار و تجربت آموخته و فرصت‌شناس بود ، مىتوانست از حسن ظنّ پادشاه استفاده كند ، و امتيازات مهمّى براى كمپانى بگيرد .\r\nبه هر روى فرستادهء كمپانى پس از اينكه شاه افزون بر هداياى معمولى از قبيل جامه و پارچه‌هاى گرانبها با يك اسب و يك شمشير فيروزه‌نشان كه چهارصد پيستول قيمت داشت به او بخشيد ، بازگشت .\r\nدر سال 1673 مأموران كمپانى در ايران از اين كه بر اثر جريان جنگ از دو سال پيش ورود كشتيهاى هلندى به ايران متوقف شده بود ، نگران گشتند ؛ و چون بيم كردند اين ركود و توقف از آن پس نيز همچنان ادامه يابد ، و زيانهاى غيرقابل جبرانى بر آنان وارد آيد تصميم كردند هم از مقدار خريد ابريشم بكاهند ، و هم كالاهاى خود را به پول نقد تبديل كنند . از اين‌رو به وزيران ايران اطلاع دادند كه نمىتوانند به‌قدر آنچه در قرارداد پيش‌بينى شده ، ابريشم بخرند ، و اجبارى هم در ميان نيست زيرا در قرارداد قيد شده كه هلنديها در برابر وارد كردن يك ميليون كالا بايد هر سال ششصد عدل ابريشم بخرند ، و چون در دو سال گذشته بر اثر جريان جنگ ، هلنديان نتوانسته‌اند متاعى وارد ايران كنند و معلوم نيست اين توقف تا كى ادامه دارد ، لذا موضوع صدور ابريشم منتفى خواهد بود . از روى ديگر كمپانى براى خريدن ابريشم پول نقد در اختيار ندارد . بارى ، پس از گفتگوى زياد قرار شد كمپانى به جاى ششصد عدل سيصد عدل ابريشم بخرد .\r\n\r\n","description":"","footnote":"","page_name":" 614 ","page_number":154},
  {"content":"\r\n\r\nدر هفتم ، روزى كه بيمار و بسترى بودم ناظر يكى از منشيان خود را به عيادتم فرستاد و سرفرازم كرد . فرستادهء ناظر از قول وى بشارتم داد كه اگر مايل باشم هريك از پزشكان دربار را بخواهم براى عيادتم خواهد فرستاد . همچنين گفت مخدومش وى را مأمور كرده به من بگويد هرچه احتياج دارم نام ببرم تا فورا از انبار مخصوص ايشان آورده شود .\r\nروز بعد عده‌اى از بزرگان و صاحبان مقام از سر لطف و مرحمت به عيادتم آمدند و مرا قرين مباهات كردند . از جملهء آنان يكى از اخوان خوانسالار دربار ، برادر فرمانرواى قندهار بود ، و ديگرى رئيس قورخانهء اصفهان . وى كه مشاهده كرده بود من عرق بيدمشك مىخورم و آن را دوست دارم ، از سر لطف شيشه‌اى كه محتوى بيست پنت بود ، برايم فرستاد .\r\nدر يازدهم دو پيك با خبرهاى وحشت‌انگيز يكى پس از ديگرى به پايتخت رسيد . آن دو خبر آوردند دوسوّم مشهد مركز ايالت خراسان ، و نصف شهر نيشابور ، و شهرك ديگرى نزديك اين شهر بر اثر وقوع زلزلهء سخت ويران شده‌اند .\r\nآنچه بيشتر مايهء تأثر و تأسف همهء مردمان بتخصيص مؤمنان شد آسيب رسيدن به مسجد مشهد بود كه مزار حضرت رضا در آنست . اين مسجد در سراسر مشرق‌زمين به عظمت و شكوه شهره است . گنبدش بر اثر زلزله كاملا فروريخته ، اما بنا بر آنچه مىگويند ديگر قسمتهاى بنا بدون آسيب به‌جا مانده است . شاه به محض مطّلع شدن بر اين حادثهء مصيبت‌بار يكى از شخصيّتهاى بزرگ دربار خود را براى سنجش خساراتى كه بر اين مكان مقدّس وارد آمده اعزام داشت ؛ و به او دستور داد بدون توقف زياد در راه خود را به مشهد برساند . چند روز بعد دو شخصيّت مهّم ديگر را به آن شهر فرستاد تا فرامين وى را دربارهء ترميم خرابيها به اولياى امور آن استان ابلاغ نمايند .\r\nروز پانزدهم مهماندارباشى كه يكى از وظايفش رهنمايى سفيران و پذيرايى آنان است همراه شخصيّتى كه مسؤوليت تحويل گرفتن هدايائى كه براى شاه مىآورند با اوست ، به ملاقات فرستادهء كمپانى فرانسه رفتند . مهماندارباشى از طرف صدر اعظم مأمور بود طىّ ملاقاتى با فرستادهء كمپانى و گفتگو با او ، از هدف و نيّت وى از مسافرت به ايران اطلاعات دقيق و درستى به دست آورد ، و ديگرى وظيفه داشت هدايايى را كه فرستادهء كمپانى فرانسه براى تقديم به\r\n\r\n","description":"","footnote":"","page_name":" 615 ","page_number":155},
  {"content":"\r\n\r\nشاهنشاه آورده بود بازديد و صورت‌بردارى كند . مسؤول تحويل گرفتن هدايا پيشكش‌نويس ناميده مىشود .\r\nروز شانزدهم فرستاده متشخصى از طرف پادشاه بصره براى عرض ابلاغ مراتب يگانگى و آشتى و صفا وارد اصفهان شد . شخصيّت مهمى به نام ميرحاجى يا امير الحاج نيز همراه وى بود . امير الحاج عنوان رؤساى كاروانهاى بزرگى مىباشد كه به زيارت مكّه مىروند . مكّه از جمله شهرهاى عربستان است ، و تا شعاع بيست فرسنگى آن براى مسلمانان آن سرزمين مقدس است . قصد و هدف اين دو از آمدن به پايتخت ايران اين بود تا از شاهنشاه استدعا و التماس كنند منع سفر كردن زائران را به مكّه از راه بصره لغو كند . توضيح اين كه چون عاملان بصره به زائران ايرانى هنگام درآمدن و عبور از آن شهر آزار بسيار مىكردند ، و ناروا عوارض سنگينى از ايشان مىگرفتند دربار ايران دستور داده بود از راه ديگر به مكه سفر كنند . اتخاذ اين تصميم و اجراى آن مردم بصره را از درآمد زيادى كه از اين راه نصيبشان مىكرد محروم كرد و بسى نگذشت بر اثر نقصان اين عوايد سرشار زندگى قاطبهء مردم بصره به تنگدستى و سختى انجاميد . پيش از آن هر سال قريب ده هزار نفر از راه بصره به مكه مشرف مىشدند ، و از چند سال پيش زائران راهى ديگر اختيار كرده بودند . پاشاى بصره ضمن نامه‌اى كه همراه اين دو شخصيّت به دربار ايران فرستاده بود معروض داشته بود كه وى خطاكارانى را كه مايهء ايذاء و آزار زائران ايرانى مىشده‌اند به سختى مجازات كرده و همه‌گونه موجبات آسايش و رفاه و رضاى زائرانى را كه از بصره مىگذرند فراهم آورده ، و از اين پس مىتوانند بىهيچ نگرانى از پرداخت عوارض سنگين و مزاحمتهاى ديگر با خيال راحت از اين راه به زيارت مكّه بروند . امير الحاج متعهد شد كه از آن پس هيچ‌يك از زائران ايرانى از مأموران بصره گله و شكايت نداشته باشد ، و چندان در اين‌باره پافشارى كرد كه استدعايش پذيرفته شد . از آن پس خيمهء بزرگى در بازار كهنه شهر بر پا داشت ، و اعلام كرد كسانى كه مايل به زيارت خانهء خدا مىباشند اعم از زن يا مرد مىتوانند به آن‌جا مراجعه و نام‌نويسى كنند ، و او با هزينه‌اى نه بسيار زياد ، وسايل مسافرت ايشان را فراهم مىكند .\r\nروز هجدهم وقتى احساس كردم به لطف و عنايت حضرت پروردگار حالم خوب است ، بر اسب سوار شدم ، و براى عرض سپاسگزارى از احوال‌پرسى و\r\n\r\n","description":"","footnote":"","page_name":" 616 ","page_number":156},
  {"content":"\r\n\r\nمهرورزى ناظر به خانه‌اش رفتم . در مدّت بيمارى هفت بار به من تب عارض شد .\r\nسه بار تبم شديد و آزاردهنده بود و چهار بار سبك ، همچنين براى مداوايم دوبار جوشانده‌هاى سبك ، و دوبار دوا به كار بردم . اطرافيانم سفارش و تأكيد بسيار مىكردند كه در مدّت بيمارى از زياد خوردن بپرهيزم تا زودتر بهبود يابم و من در بيست و چهار ساعت جز سه يا چهار اونس برنج پخته و مخلوط با شير بادام نخوردم . اما مجاز بودم كه آشاميدنى هرچه مىخواهم بنوشم ، و غالبا آب جو آميخته به عرق بيدمشك مىخوردم . باورم اين بود كه سلامت خود را از اثر و بركت عرق بيدمشك يافته‌ام . آشاميدن اين مشروب واقعا براى من فرح‌آفرين و لذّت‌بخش بود . عرق به معنى عصاره‌ايست كه وسيلهء قرع انبيق از بسيارى گياهان گرفته مىشود . ايرانيان عرق بيدمشك را غالبا خالص يا آميخته با آب مىخورند ، و اين عرق مخصوصا براى فرونشاندن تب بسيار مفيد است . آن دسته از پزشكان اروپايى كه با مقتضيات اقليمى كشور ايران آشنايى كامل دارند بر اين اعتقادند كه عرق بيدمشك براى معالجه بسيارى از بيماريها سودمند است .\r\nمقارن همين احوال خبر رسيد پرتغاليها با چند كشتى كوچك به سواحل خليج فارس پياده شده‌اند ، و هدفشان محاصرهء مسقط يكى از شهرهاى عربى واقع در نزديك هرمز است . مدتهاست كه پرتغاليها با مردم مسقط به دشمنى برخاسته‌اند و با آنان مىجنگند ؛ اما هيچيك از دو طرف متخاصم وسايل كافى براى تحصيل پيروزى ندارند . مثلا پرتغاليها با اين سفاين كوچك و معدود خود هرگز نمىتوانند مسقط را محاصره كنند . غايت جهد و پيشروى آنان تعرض به كشتيهاى كوچك و قايقهاى عربهاست ، و چنين شايع است پرتغاليها ضمن همين تعرضات و جنگ و گريزهاى پياپى در حدود چهل هزار ليور اموال تازيان را غارت كرده‌اند . سپس به بندر كنگ « 1 » رو نهادند ، و در حوالى آن بر اثر حمله بردن به پرتغاليها و كشتيهاى اعراب با ايرانيان به زد و خورد پرداختند ، و در جريان اين ستيز و آويز نيم‌هدايايى را كه هر سال بابت نصف حقوق گمركى اين بندر از آن ايران مىشود تاراج كردند . آن‌گاه به بحرين يكى از جزاير بزرگ و معروف خليج فارس كه مرواريدهاى آن در سراسر آفاق شهرت تمام دارد ، و\r\n\r\n\r\n","description":"","footnote":"\r\n( 1 ) - كنگ  ) Congue (  نام بندرى است واقع در جانب مغرب بندر عباس .\r\n","page_name":" 617 ","page_number":157},
  {"content":"\r\n\r\nبسيارى از غواصان بدين كار اشتغال دارند رو نهادند . در زمانهاى گذشته صيد مرواريد در سواحل بحرين در انحصار پرتغاليها بوده ، در اين روزگاران نيز بر همين دعويند ، بهر روى پس از اينكه تحفهء كوچكى از آنان گرفتند به گوا بازگشتند .\r\nگفته مىشد كه پرتغاليها خيال تصرّف بصره را در سر مىپرورانند زيرا دربارهء آن بندر نيز دعاوى مشابهى داشتند ، امّا در اين‌باره اقدامى نكردند ، زيرا آگاه بودند براى رسيدن به اين هدف بزرگ نه نيروى كافى و كارآمد داشتند ، و نه به‌قدر لازم كشتى در اختيارشان بود . پرتغاليها متجاوز از يك قرن مالك بلامنازع سواحل جنوب خليج فارس بودند . آنان افزون بر تملك سرزمينهاى سواحل و جزاير مجاور آن در بسيار نقاط اين سواحل به منظور استحكام و دوام تسلط خود قلعه‌ها و برج و باروهاى متعدد و مستحكم بنا كردند ، امّا مانند برخى از ديگر كشورهاى اروپايى تنها به تأمين بازرگانى خود قانع و خرسند نبودند ، از اين‌رو جزيره‌هاى هرمز ، قشم ، بحرين و چند جزيرهء ديگر را متصرف شدند ، اما در اين زمان سراسر سواحل خليج فارس ، همه قلعه‌ها و استحكاماتشان را از دست داده‌اند ، و جز ياد تصرّف اين مناطق و جزاير و شهرها در زمانهاى گذشته حقى براى ايشان نمانده ، گاهى سوداى حقوق از دست شده در سرشان قوت مىگيرد و بىهوده به اعادهء آن مىانديشند . به سخن ديگر در فاصلهء سالهاى دهم تا بيست و پنجم قرن گذشته پرتغاليها همهء سواحل و جزاير و شهرهايى را كه پس از جنگهاى زياد تصرّف كرده بودند از دست دادند ، اما بندر مسقط واقع در چهل فرسنگى هرمز در تصرّف ايشان باقى ماند . اين بندر از نظر تجارى كاملا مورد توجّه ايران بود ، و چون در آن شرايط پرتغاليها نمىتوانستند بر خلاف مصالح و خواسته‌هاى پادشاه ايران در آن بندر همچنان باقى بمانند در سال 1625 موافقت‌نامه‌اى با پادشاه ايران امضاء كردند . طبق اين قرارداد پرتغاليها همهء متصرّفات و كليّهء چيزهايى را كه در سراسر سواحل ايران در اختيار داشتند به صاحب اصلى و قديمى آن - ايران - بازگرداندند ، و شاه ايران در برابر حقّ صيد مرواريد را در سواحل بحرين به ايشان اعطا كرد . همچنين موافقت نمود نيم عايدات حاصل از عوارض گمرك بندر كنگ كه تا هرمز سه روز راه مسافت دارد از آن آنان باشد .\r\nرفتار ايران با پرتغاليها طىّ سالهاى بعد بسيار دوستانه بود و از هيچ نوع مساعدت دربارهء ايشان دريغ نمىداشت . غرض از اين رفق و مدارا اين بود كه اگر بر\r\n\r\n","description":"","footnote":"","page_name":" 618 ","page_number":158},
  {"content":"\r\n\r\nاثر ظهور و بروز عواملى ميان ايرانيان و انگليسيان و هلنديان جنگى پيش آيد - و اين غيرمنتظره نبود - ايران از مساعدت و حمايت آنان بهره‌مند شود . مفاد موافقت‌نامهء موصوف تا زمانى كه پرتغاليها بر مسقط تسلّط داشتند كاملا رعايت مىشد ؛ امّا از سال 1649 كه آن را از دست دادند پادشاه ايران به جلب رضاى پرتغاليها اعتنا نمىكرد و از كليّهء شصت هزار حقوقى كه طبق موافقتنامه از عوارض گمركى بندر كنگ به ايشان تعلق مىگرفت بيش از پنجهزار اكو نمىپرداخت . سرانجام نايب السلطنه گوا سفيرى به دربار ايران فرستاد و پيغام داد حاضر است تمام منافع خود را در سراسر سواحل و جزاير خليج فارس در برابر دريافت سالانه پانزده هزار اكو در بندر كنگ به ايران واگذار كند . امّا چون در پيغام و قرارداد اخير از حقّ پرتغاليها در كار صيد مرواريد در خليج فارس صحبتى در ميان نيامده بود پرتغاليها آن را حق قانونى و قطعى خود مىدانستند ، و بر اين باور بودند كه صيادان آنان پس از پرداختن يك پيستول طلا حقّ صيد مىتوانند آزادانه در خليج فارس به صيد مرواريد بپردازند . امّا عدّهء كمى از صيّادان اجازه‌نامهء صيد مرواريد گرفتند . عدهء قايقهايى كه در زمان حاضر به صيد اشتغال دارند در حدود هزار فروند است .\r\nروز بيستم فرستادهء كمپانى فرانسه عريضه‌اى به مضمون زير به ديوان اعظم معروض داشت :\r\nهو عريضهء كمترين بندگان درگاه ، فرستاده كمپانى هند شرقى فرانسه ، استدعاى عاجزانه دارد ، نظر توجّه معطوف فرمايند كه زمانى دراز است اين ذرهء بىمقدار به دار السلطنه مباركه فرود آمده‌ام و آرزوى بسيار دارم كه هرچه زودتر به آستان‌بوسى آن اعليحضرت كه جانشين پيغمبر اكرم مىباشند شرفياب و پس از عرض مستدعيات خود مرخص شوم . به زودى فصل سفر دريايى از ايران به هند فرا مىرسد ، و كشتيى كه رهى را به بندر مقدس عباس آورده همچنان عاطل و باطل مانده است ، و از اين‌رو زيانهاى بزرگ به آن وارد مىشود بنابراين هرچه زودتر مرخص شوم امور كمپانى پيشرفت بيشتر و سريع‌تر مىيابد . اين است عريضهء خاكسار كه به ناچار زحمت‌افزا مىشود و به آستان مبارك معروض مىدارد . امر اعلى مطاع است .\r\nروز بيست و چهارم براى قاطبهء مسيحيان مقيم اصفهان خاصه ارامنه شوم و نامبارك بود . زيرا در اين روز مهتر ارامنه جلفا كه آقا پيرى  ) Aga Piri (  كلانتر نام داشت مرتد شد و عليه مسيحيّت سر به شورش برداشت . او دانايى نيمه تمام بود ، و آثار\r\n\r\n","description":"","footnote":"","page_name":" 619 ","page_number":159},
  {"content":"\r\n\r\nابو على سينا و فلاسفهء عرب و برخى از متكلّمان اسلامى را به طور سطحى مطالعه كرده بود ، و چون نتوانسته بود عميقا علل مخالفت آنان را با مسيحيت دريابد ، و در ضمير خويش تجزيه و تحليل كند تأثرات و خلجان شديدى بر افكارش عارض شده بود .\r\nگفتن بايد كه توجه به لذات دنيوى و شيفتگى به مطامع و آزمنديهاى مادى وى را از راه به در نكرده بود ، بلكه كوته‌فكرى و نادرست‌انديشى او را به عصيان انگيخته بود .\r\nدوستان و همكارانش معتقد بودند اين كار ناصواب و جنون‌آساى او در اين سامان مايهء سرشكستگى و رسوايى حضرت مسيح گرديد و بىگمان در پى اين اتّفاق ناستوده از كشورهاى اسلامى ضربه‌هاى سنگين‌تر و كوبنده‌ترى بر مسيحيّت وارد خواهد شد .\r\nآقاپيرى پانزده روز پيش از آن كه ارتداد خويش را آشكارا سازد نزد ناظر رفت ، و پس از اين كه ششصد دوكاى طلا به او تقديم داشت استدعا كرد در خلوت به سخنانش گوش فرا دهد . او گفت : مدتهاست دل و انديشه‌ام به اسلام گرويده امّا چون پيوسته بيم داشته‌ام كه همكيشان و افراد خانواده و كليّهء بستگانم بر من بشورند ، و از خود برانندم معتقدات ضمير خود را آشكارا نكرده‌ام ؛ امّا اكنون به هر روى و هرچه پيش آيد تصميم كرده‌ام انصراف خود را از مسيحيّت و گرويدنم را به اسلام علنا آشكارا كنم . امّا چون مىترسم كسان و عاملانم در اروپا به بهانهء اين كه مرتد شده‌ام همهء داراييم را به سود خود ضبط كنند و بازنگردانند استدعا دارم چنان نمايند كه شاهنشاه مرا به انصراف از مسيحيّت و پذيرفتن دين اسلام ناچار و وادار كرده است تا از جمله اين خسارات و بلاها در امان بمانم .\r\nناظر به شنيدن اين اعترافات وى را به نشان محبت و همكيشى تنگ در آغوش كشيد و همه‌گونه وعدهء مساعدت و مرافقت داد . اين اتّفاق عجيب را به شرحى كه آوردم يكى از نزديكان آقاپيرى براى من حكايت كرد . اما بدين صورت نيز آورده‌اند كه شخصيّت موصوف يك سال پيش از آن كه به دين اسلام درآيد مقدار زيادى از انواع ميوه‌هاى كمياب و خوب به دربار فرستاد . شاه به پاداش خلعتى به وى بخشيد . او خلعت را بر تن آراست ، و براى سپاسگزارى از احسان شاهنشاه به شرفيابى رفت و بنا به رسم عده‌اى از بزرگان همكيش خود را نيز به همراه برد . شاه وى را نزديك خويش نشاند و به او فرمود : آقاپيرى شنيده‌ام كه تو بسيارى از كتب مهم علمى و مذهبى ما را با دقّت زياد مطالعه و بررسى كرده‌اى و بسيارى از حقايق دينى بر تو روشن شده پس چرا تا حالا به دين اسلام در نيامده‌اى ؟\r\n\r\n","description":"","footnote":"","page_name":" 620 ","page_number":160},
  {"content":"\r\n\r\nآقاپيرى به شنيدن اين سخنان سرش را پايين انداخت و خاموش ماند . صدر اعظم سرش را نزديك گوش وى برد و گفت : آقاپيرى شاهنشاه ترا به پذيرفتن دين اسلام دعوت مىفرمايند ، فرمان‌پذير باش ، و اطاعت كن . آن خائن كه آمادهء شنيدن اين دستور بود سر برآورد و گفت اجراى فرمان شاه بر همگان واجب است ، و من از همين ساعت مسلمانم . در دم وى را به حضرت شاه برد و در آن‌جا سه كلمه طيبهء شهادت را بر زبان آورد و بدين‌گونه در شمار مسلمانان درآمد . سپس شاه به مجتهد بزرگ كه آن‌جا حضور داشت دستور داد كه او را ختنه كنند ، همچنين ناظر را فرمود يك دست لباس شاهانه از همان‌گونه جامه‌هايى كه بنا به رسم به استانداران مىدادند به او بپوشانند و يك اسب با زين و برگ مرصع نيز به وى بدهند .\r\nاگر مرتبه دانش و هنر اين مرد سيه‌بخت برگشته از دين با دارايى از حدفزونى كه پروردگار به وى عطا فرموده مقايسه شود خيانتگرى و زشتكاريش به سزا آشكارا مىگردد ، زيرا اكنون يكى از بزرگ‌ترين بازرگانان ايران است . وى افزون بر دو ميليون ليور ثروت دارد ، امّا نه برادر دارد ، و نه فرزند . مسلمانان درآمدن آقاپيرى را به دين اسلام براى كيش خود پيروزى بزرگى مىشمارند و مىگويند تنها عاملى كه وى را بدين سعادت و فيض عظيم نائل كرده گشوده شدن در حقيقت به روى اوست ، و حركت وى هرگز انگيزهء انسانى و جهل و خرافات نداشته ؛ اما مىگويند خود وى نزد كسانش اعتراف نموده كه از ترس تهديد شاه و بيم جان از مسيحيت بريده و به اسلام گرويده است . امّا اين همه اباطيل و سخنان بىهوده است ، و هيچ‌كس باور نمىكند .\r\nهمهء ارامنه ، كليّهء گروههاى روحانى مسيحى و تمام اسقفها و كشيشهاى مقيم اصفهان از اين اتفاق سرگشته ، خسته و خاطرآزرده گشتند . آنان نگران و بيمناك بودند مبادا افراد سست و ضعيف جامعه ارامنه و مسيحيت بر اثر وحشت ناگهانى بلرزند و از جا در بروند . امّا از كرامت و عنايت پاك يزدان چنين بلاى دهشتناكى روى ننمود . صدراعظم و بزرگان مسيحيان را نزد خود خواند و به آنان گفت : اعليحضرت شاهنشاه آرزوى بسيار دارند كه مسيحيان ايران به اسلام بگروند ، و من نيز اگر شما دين مقدس اسلام را بپذيريد و به آيين حقيقت بپيونديد ، اين واقعه بزرگ را مهم‌ترين اتفاق سعادت‌آميز دوران صدارت خود مىشمارم .\r\nبزرگان قوم در حالى كه بر اثر شنيدن اين سخنان بر خود مىلرزيدند در جواب گفتند : اعليحضرت شاهنشاه ايران يك دنيا مسلمان زير فرمان دارد ، و ما كه\r\n\r\n","description":"","footnote":"","page_name":" 621 ","page_number":161},
  {"content":"\r\n\r\nحقيرترين بندگان شاهيم عاجزانه و خاشعانه التماس مىكنيم رها نفرمايند كليساهاى ما كه در آنها دعاى بقاى ذات و دوام سلطنت پادشاه عادل پيوسته بر زبان مؤمنان جاريست مورد بىحرمتى قرار گيرد . اجازه دهند ما به كيش خويش باقى بمانيم و در سايهء رأفت و عطوفت شاه همچنان به عبادت بپردازيم ، و به آرامش زندگى كنيم ؛ و افزودند اگر ما به اجبار مسلمان شويم كارگزاران ما كه در اروپا به فعاليت اشتغال دارند از بازگشتن به ايران منصرف مىشوند ، و از اين‌رو خسارات مالى و معنوى فراوان به اين كشور وارد مىشود . افزون بر اين پادشاهان مسيحى از آن پس رها نمىكنند كه آنان در كشور ايشان همچنان به فعاليتهاى بازرگانى ادامه دهند .\r\nبعد از اين گفتگوها سخن به درازا نكشيد .\r\nپس از روى دادن اين وقايع گروه مبلغان و همهء ارامنه مقيم اصفهان به اسقف پيشنهاد و القا كردند براى پيشگيرى از تجديد وقوع اين حوادث ناگوار به پادشاهان مسيحى متوسّل شود و براى رهايى يافتن از اين دشواريها از آنان يارى بخواهد . اسقف پيشنهاد ايشان را پذيرفت ، و رأى مرا جويا شد من سزاوار نديدم اميدش را از اين گذرگاه ناگهان قطع كنم ، اما گردان گردان سخن را به آن‌جا كشاندم كه بايد در اين مورد با هشيارى و عاقبت‌انديشى بسيار عمل كرد . زيرا اگر بر اثر عدم موفقيت يكى از اين نامه‌ها در راه به دست مأموران دولت بيفتد ، يا يكى از ياران منافق ما تصميم و اقدامات ما را در اين زمينه آشكارا كند عواقب شوم سختى در پى خواهد داشت . حتى اگر بر اثر درخواست ما پادشاهان مسيحى نامه يا سفير به دربار ايران بفرستند شاه ايران نسبت به ما بدگمان خواهد شد . سرانجام راز از پرده بيرون مىافتد و حاصل عمل از بد بتر خواهد بود .\r\nمقارن اين احوال گروه مبلغان به وسيلهء سفير كمپانى فرانسه به ارامنه اظهار داشتند اگر حمايت آنان را از پادشاه فرانسه طلب كند البته وى مىپذيرد . اين تدبير در نظر همه مستحسن افتاد . اما جلب موافقت پاپ مستلزم شناختن اختيارات وسيع و تبعيت مطلق از فرامين وى بود . با اين همه بطريق به اميد ايمن داشتن افراد جامعه خود از تحميلات اسلام و رستن از تنگناهاى گوناگون به تحمل رنج تبعيت مطلق از پاپ تن در داد ، و پس از مذاكرات بسيار نامه‌هايى در اين باب به پاپ ، به جمعيت تبليغات ، به پادشاه فرانسه ، به اسقف مسؤول كل اعترافات نوشت .\r\nنامه‌هاى اسقف همه پرهيجان ، اضطراب‌انگيز و نگران‌كننده بود . در نامه‌اى\r\n\r\n","description":"","footnote":"","page_name":" 622 ","page_number":162},
  {"content":"\r\n\r\nكه به عنوان پاپ فرستاد به تضرّع نوشت كه به اعتماد و اخلاص تمام سلطنت مطلق پاپ را مىپذيرد و تابعيت از كليساى رم را با صداقت تمام قبول دارد ، و از آن مقام عالى توقّع و انتظار دارد به نام خدا هرچه زودتر به وى ياريهاى مؤثر دهد تا بتواند خود و جامعهء ارامنه را از مشكلات و خطراتى كه امكان وقوع آنها مىرود در امان بدارد . اما اعزام اين هيأتها و ارسال اين نامه‌ها براى ارامنه هيچ سود نبخشيد زيرا مبلّغان اگوستين و كارمها « 1 » چون به جلسهء مذاكرات دعوت نشده بودند به مخالفت برخاستند ، و به دربار پاپ نوشتند كه مستدعيات بطريق و ارامنه تنها به قصد جلب منافع شخصى ارائه شده است . از روى ديگر بازرگانان معتبر ارمنى وقتى از اقداماتى كه در جريان بود آگاه شدند سخت به هم برآمدند و برآشفتند زيرا به يقين مىدانستند اگر آنچه رفته بود برملا شود آنها را عامل مؤثر مىشمارند و به سختى مجازاتشان مىكنند . و اين وحشت و بيم به‌جا بود ، زيرا شيخ عليخان صدراعظم مسلمانى متعصّب و پاك‌اعتقاد ، و از مسيحيت متنفّر و بيزار است ، و چنين مىپندارد ساحت پاك ايران بر اثر وجود پليد مسيحيان آلوده و ناپاك شده است ، و در انتظار يافتن بهانه‌ايست كه خارجيان بالاخص مسيحيان را از سراسر كشور ايران بيرون كند .\r\nبازرگانان معتبر ارمنى نيز فرصت را غنيمت شمرده ، از راههاى مختلف اسقف را در تنگنا قرار دادند كه در گروه مبلغان ، مخصوصا كجرويها و لجام گسيختگىهاى راهبه‌ها را كه علنا كار زشت روسپيان را در پيش گرفته بودند جلوگيرى كند . آنها نه تنها از عمل نكوهيدهء خويش شرم و پروا نداشتند ، بلكه مايهء تشويق ديگر زنان به عالم فحشا مىشدند . « 2 » چون فضاحتها و رسواييهاى راهبه‌ها از حدّ پرده‌پوشى گذشت ، و امكان بازگرداندنشان به راه عفاف و صواب نبود آنان را به\r\n\r\n\r\n","description":"","footnote":"\r\n( 1 ) - هيأتهاى مبلغان پرتغالى نخستين هيأتهاى مذهبى بودند كه در زمان صفويان وارد ايران شدند . آنان در سال 1602 ميلادى 981 خورشيدى - به اصفهان درآمدند و به فعاليّت آغاز نهادند .\r\n( 2 ) - يكى از جهانگردان در اين‌باره نوشته است : در يكى از ديرهاى جلفا پنجاه تا شصت راهبه جوان زندگى مىكردند . كارشان اين بود كه در جاهاى پرجمعيّت آواز مىخواندند و صدقه مىطلبيدند . آنان در بند نام و ننگ نبودند و به هرجا سرمىكشيدند ، و خود را از هر تعلقى آزاد مىدانستند . پابرهنه و در حالى كه روپوش سياهى بر تن داشتند دو به دو ، در كوچه و بازار مىگشتند . گاهى شاه براى سرگرم داشتن زنان و صيغه‌هاى خود آنان را به دربار مىخواند . راهبه‌ها در آن‌جا سرودهاى مذهبى مىخواندند ، يا مراسم ديگر به‌جا مىآوردند .\r\n","page_name":" 623 ","page_number":163},
  {"content":"\r\n\r\nخانواده‌هاشان بازگرداندند ، و صومعه‌هاى مذهبى را تابع قوانين و مقررات عرف كردند . گروه مبلغان كارملى به تأكيد تمام به من گفتند اين اقدامات و اصلاحات بر اثر طرح و اهتمام ايشان صورت عمل پذيرفته است .\r\nروز بيست و پنجم به مشيّت و لطف پروردگار بزرگ سرانجام معاملهء من با ناظر خاتمه يافت ، و زرگرباشى به هر صورت معامله را جوش داد . نمىخواهم به شرح جزئيات معامله بپردازم و از مكرها و فريبكاريها و دغلبازيها ، مشاجره‌ها ، تهديدهايى كه در اين مدت ده روز براى پايين آوردن بهاى جواهرات به كار بردند ، و وعده‌هايى كه دادند ياد كنم . حقيقت اين است كه در مدت ده روزى كه گفتگوى معامله در ميان بود از حيله‌ها و ترفندهايى كه ناظر به منظور پيش بردن نظر خود به كار مىبرد سخت تنگ حوصله و خسته و دلزده شدم . به راستى رفتارش ناستوده و شرم‌آور بود .\r\nچنان از خود به در شده بودم كه نمىتوانستم دريابم آنچه مىگويد و مىكند تصنعى است يا حقيقى . سرانجام حوصله‌ام سر رفت ، ناشكيبا شدم و گفتم خواهش مىكنم به جاى اين كه داد و بىداد راه بيندازيد و بر من بياشوبيد جواهراتم را بدهيد بروم و زحمت را كم كنم . به شنيدن اين سخن برافروخت و گفت : اينها را كجا مىبريد و چه مىكنيد ، كارى مىكنم كه هيچ‌كس به هيچ قيمتى اينها را از شما نخرد يا حتى نمىگذارم به هند ببريد و بفروشيد .\r\nآنچه به قول خودش بيشتر وى را بر سر خشم مىآورد اين بود كه من در گفتگو هميشه به موافقتى كه قبلا دربارهء جواهراتم شده بود تكيه مىكردم ، و آن را حجّت قرار مىدادم ، و از آن عدول نمىكردم . تا ساعتى پيش از ختم معامله ناظر چنان خشمگين و متغيّر شده بود كه بسى نمانده بود از شدّت غضب مرا بخورد ، و اگر من به طرز جواب گفتن به بزرگان در چنين مواقع آشنا نبودم و شرايط ادب و خويشتندارى را به‌جا نمىآوردم بىگمان كار به جاى باريك مىكشيد و سرانجام خوشى نداشت . چيزى كه بيش از همه مرا رنج مىداد و مىآزرد ملامتگرى درباريانى بود كه در آن مجلس حضور داشتند . آنان مىپنداشتند كه من به شيوه و آيين بازرگانان مشرق زمين قيمت حقيقى خريد كالاهايم را نگفته‌ام ، و در شگفت بودند چگونه از آنچه گفته‌ام در نمىگذرم . برخى از آنان مرا به لجاجت و عناد متهم مىكردند ، و گروهى معتقد بودند به منظور جلب سود بيشتر بر سر قيمت پافشارى مىكنم .\r\n\r\n","description":"","footnote":"","page_name":" 624 ","page_number":164},
  {"content":"\r\n\r\nناظر چون ديد در ميدان حجت و زبان‌آورى بر من چيره نمىشود و از خشم و غضبش بيم به دل راه نمىدهم چنين نمود كه مىخواهد از خريدن جواهراتم صرف‌نظر كند . دستور داد آنها را بياورند . چون آوردند و خواستم بردارم ، درست در همان دم شاه ناظر را احضار فرمود ، و او در لحظه‌اى كه به قصد شرفيابى از جا برخاست در گوش زرگرباشى حرفى گفت و رفت . زرگرباشى كه به گمان من مرد نيكى بود ، پس از رفتن ناظر مرا به اتاقى ديگر برد و به ملايمت گفت اكنون هنگام آن رسيده كه اين معامله خاتمه پذيرد . من هم به نوبهء خود از حركات و اطوار ناخوشايند ناظر خسته شده‌ام . مصلحت اينست كه شما از قيمتى كه روى كالاهاى خود گذاشته‌ايد و گرچه حقتان است مبلغى بكاهيد ، و كار را به بن‌بست نكشانيد .\r\nبه ياد بياوريد ممكن است او در كار فروش باقى جواهراتتان به شما كمك كند . اگر جواهرهاى درشت و پرقيمتتان در دستتان بماند كجا مىبريد ، و آنها را چه مىكنيد .\r\nجز پادشاه ما چه كسى آنها را مىخرد . به من اعتماد كنيد و اجازه دهيد من حدّ وسط قيمت را بگيرم . شما مىگوييد هزار و هفتصد تومان مىارزد و ناظر مىگويد قيمتش بيش از هزار و دويست تومان نيست . من معامله را به هزار و پانصد تومان معادل هفت هزار پيستول جوش مىدهم .\r\nآن‌قدر از رفت و آمدهاى مكرر و گفتگوهاى خسته‌كننده دربارهء اين معامله دلگير و فرسوده شده بودم كه پيشنهاد زرگرباشى را رد نكردم . امّا به هر حال لازم مىنمود به آسانى تسليم نشوم و پس از اين كه از مراتب صميميّتش سپاسگزارى كردم به وى گفتم ناظر در كار من تزوير و نيرنگ بسيار كرده ، حتى بىحرمتى و توهين نموده ، و من سخت از او گله‌مندم .\r\nزرگرباشى در جوابم گفت به حرفهاى ناهموار و حركات مسخره و زشتش اعتنا مكن ؛ پوخ‌يدى ، برگردان درست و كلمه به كلمه‌اش اينست : گه خورد - بىجا كرده كه به شما حرف بد زده .\r\nاز جواب و رفتار اين مرد بزرگوار چنان خوشحال شدم كه در دل خنديدم . به او گفتم مبلغى كه شما مىخواهيد از بهاى جواهراتم بكاهيد درست برابر نصف سودى است كه حقّ من دانسته‌اند . از اين گذشته از اين سود ناقابل بايد پنج درصد ماليات به خزانه‌دار بدهم ، و دو درصد نيز بايد تقديم شما كنم ، و مبلغى كه بايد به ناظر بدهم از دو درصد هم بيشتر است .\r\n\r\n","description":"","footnote":"","page_name":" 625 ","page_number":165},
  {"content":"\r\n\r\nزرگرباشى گفت : اين معامله از ماليات معاف است ؛ و به هر روى بعد از گفتگوهاى زياد به مصلحت‌انديشى و قرارى كه زرگرباشى در اين كار نهاد رضا دادم .\r\nيك ساعت بعد ناظر بازگشت و زرگرباشى به التماس تقاضا كرد وى عادلانه مبلغى بر آنچه گفته بود بيفزايد تا معامله سر بگيرد . يعنى معادل هزار پيستول به پاداش زحماتى كه من كشيده‌ام - و حال آنكه مزد زحمات من بسى بيشتر است - بيفزايد .\r\nناظر دگربار قيافهء فريبكارانه‌اى به خود گرفت و به زرگرباشى گفت : آيا شما ضامن مىشويد كه اين جواهرات به اين قيمت مىارزد ؟ چرا قبلا پنجاه هزار قيمت كرده بوديد و حالا ارزش آنها را تا هفتاد هزار بالا برده‌ايد . زرگرباشى گفت : قيمت واقعى جواهرات را در نظر نگرفته‌ام ، بلكه بهاى روز را در پايتخت معلوم كرده‌ام . همه مىدانند پس از مرگ شاهنشاه فقيد در كار بازرگانى به طور اعم وقفه و ركود كلّى روى نموده و نيز از بهاى جواهرات نيمى كاسته شده و من بدون نگرش به تابناكى و روشنى و نادره بودن اين جواهرهاى نفيس و كمياب ، و توجّه به ركود بازرگانى قيمت آنها را معين كرده بودم .\r\nسرانجام ميان آن دو مذاكراتى دربارهء عطايايى كه من از شاه اميد دارم ، به عمل آمد و در پايان زرگرباشى دست مرا در دستش گرفت ، رو به ناظر كرد و گفت من از طرف شما به شاردن قول مىدهم كه هزار و پانصد تومان پول با يك دست خلعت شاهانه و يك رأس اسب به او داده شود ، و وى نيز اين همه را به نشان دريافت بهاى كامل جواهراتى كه مورد پسند شاهنشاه افتاده با رضايت تام مىپذيرد . آن‌گاه ناظر به علامت خاتمه يافتن معامله دو سكّه هجده سويى به رسم بيعانه به من داد ، سپس به اشاره دستور داد نزديكش بنشينم . وى به دمى چين از جبين گشود ، قيافهء بشاش و آرام گرفت و گفت : حالا تمام موجبات و عوامل ايراد و اعتراض از ميان برداشته شده ، و از اين زمان من و تو با هم دوست خواهيم بود ؛ بدان كه ناچار بودم با تو بدان‌سان كه ديدى رفتار ، و در معامله به نفع پادشاه معظّم خود پافشارى كنم تا حقّ نعم و نان و نمكش را بجا آورده باشم ؛ و اگر چنان نمىكردم ، چه‌بسا سر بر سر آسانگيرى خود مىباختم . امّا چنان كه گفتم از اين پس من و تو دوستدار هم خواهيم بود ، و درآينده از اين دوستى بهره‌ها خواهى يافت .\r\n\r\n","description":"","footnote":"","page_name":" 626 ","page_number":166},
  {"content":"\r\n\r\nپس از اين بيانات محبت‌آميز اظهار داشت اگر مايل باشم به جاى پول نقد مىتوانم حواله‌هايى خطاب به اجاره‌دار كلّ گمرك خليج فارس بگيرم زيرا در غير اين صورت ناچارم در راه سفر به هند زحمت حمل پولهايم را تا بندرعباس كه در مسير منست تحمل كنم .\r\nمن قبلا در اين كار انديشيده بودم و مىدانستم اگر پولم را در بندر تحويل بگيرم بسى آسان‌تر خواهد بود . اما بيم داشتم پس از تحمّل پنجاه روز شدائد سفر وقتى به بندر رسيدم براى اين كه پولم را بدهند رشوتى بخواهند يا به عذر موجود نبودن پول معطّلم كنند ؛ لذا استدعا كردم حواله به عنوان هلنديان به من بدهند ؛ ناظر با گشاده‌رويى و مهربانى درخواستم را پذيرفت .\r\nاز ديدار و گفتگوى ما ديرزمانى سپرى شده بود ، از اين‌رو در حالى كه از آنچه رفته بود شادمان بودم و شكر خداى را به جاى آوردم كه به ناراحتى و درد سر تازه‌اى گرفتار نيامده‌ام از جا برخاستم . هنگامى كه از خانهء ميزبان بيرون مىشدم ناظر به من گفت تا زمانى كه در پايتخت به تجارت اشتغال دارم هر روز خاصّه به وقت خوردن ناهار به ملاقاتش بروم .\r\nدور نيست كه گزارش و توضيحات مفصل من دربارهء شرح ملاقاتم با ناظر ، در نظر برخى كسان زائد و كسل‌كننده آمده باشد . امّا من به عمد به آن پرداختم ، چه بر اين باورم كه آوردن چنين حكايتها و سرگذشتها و گرچه ملال‌آور باشد ، انديشه افراد هوشمند و مستعد را بيشتر و بهتر از بيان مستقيم و عريان به خلقيات بزرگان كشور متوجّه و آشنا مىكند . پستى و خساست طبع و بىشرمى در همهء دربارهاى مشرق‌زمين رايج و متداول است . حتى در دربار پادشاه هندوستان كه مركز تجمّع ثروت بسيار است دنائت و گرسنه چشمى و برخى مفاسد ديگر به نحو بارزترى سائر است .\r\nاز روز بيست و ششم ناظر به تهيّه مقدمات جشن عروسى پسر ارشد خود با دختر ديوان‌بيگى پرداخت . پسر ناظر خوانسالار و محمد حسن ديوان بيگى رئيس كل ديوان بود . اين شغل يكى از مناصب بسيار مهّم كشور است . محمد حسن ديوان بيگى بسيار آزمند ، پول‌پرست و جبّار و عنود است ، دشمن جان مسيحيان و يهوديان و افراد متفكّر و لايق است ؛ ناشدنى است در جايى بوى پول به مشامش برسد و خود را بدان نرساند و سهمى نربايد . با اين همه معايب فكور ، فعّال و قابل است .\r\nجشن عروسى چهارده روز برپا بود . در سه روز اوّل تنها بستگان و نزديكان\r\n\r\n","description":"","footnote":"","page_name":" 627 ","page_number":167},
  {"content":"\r\n\r\nعروس و داماد حضور داشتند . روز چهارم از درباريان پذيرايى شد . از منسوبان و نزديكان شاه روز پنجم ، و از فرماندهان و سران سپاه روز ششم پذيرايى به عمل آمد .\r\nروز هفتم به پذيرايى دو تن از روحانيان عالىمقام ، و روز هشتم به پذيرايى صدر اعظم اختصاص داشت . روز نهم شاهنشاه مجلس را به قدوم خود مزيّن فرمودند . روز دهم از مهردار و منشيهاى پادشاه پذيرايى به عمل آمد و چهار روز آخر به پذيرايى ديگر افراد نامدار دربار ، و سرشناسان طبقات ممتاز اختصاص يافت ؛ چنان كه كليّهء اشخاص صاحب‌نام پايتخت به ترتيب معين در اين مجلس حضور يافتند . مردم مىگفتند تشكيل اين مجلس عروسى براى ناظر چهارصد هزار ليور خرج برداشته است . همچنين مىگفتند قسمتى از اين مخارج صرف تهيهء هدايا براى تقديم به شركت‌كنندگان بلندپايه شده است . مثلا هديه‌اى كه تقديم شاهنشاه شده بيست هزار اكو ارزش داشته است .\r\nناظر در آن روزها مرا نيز از ياد نبرد ، و افزون بر شيرينى و ميوه‌هاى خوب دسته گل زيبايى برايم فرستاد .\r\nسى و يكم زائل خان حاكم ولايت قندهار را كه متهم به همكارى و همدستى با دستهء دزدان بود به اصفهان آوردند . او متهم بود با گروه دزدانى كه كاروان عازم هند را غارت كرده بودند شريك بوده است . اين كاروان حامل چندين ميليون كالا و سرمايه بوده است . متهم را تحويل كلانتر يا دژبان كلّ شهر دادند . در غل و زنجيرش كشيدند ، و تنها يك تن خدمتگر در اختيارش نهادند . غل مخصوصى كه بر گردن زائل خان گذاشتند عبارت از قيد چوبى چهارگوشى به شكل مثلث بود كه يكى از سه ضلعش تقريبا دو برابر دو ضلع ديگر بود . گردن متهم در اين مثلث چوبين در قيد شده بود ، دو دستش را در انتهاى قطعه چوب بلندتر در نيم‌دايره‌اى كه ميخكوبى شده بود در بند كرده بودند .\r\nاوّل سپتامبر ناظر حوالهء بهاى جواهراتم را كه به عنوان هلنديها صادر شده بود به من داد . متن حواله چنين بود :\r\nهو به فرمان شاهنشاه جهان كه به عنوان ميهمانان اروپايى شرف صدور مىيابد ، اكيدا دستور مىدهد كه از بابت قيمت ابريشمهايى كه در سال خوك « 1 »\r\n\r\n\r\n","description":"","footnote":"\r\n( 1 ) - سال خوك - دولقوزئيل - يكى از سالهاى دوازده‌گانه‌ايست كه در تقويم ايران و در محاسبات\r\n","page_name":" 628 ","page_number":168},
  {"content":"\r\n\r\nتحويل و فروخته شده مبلغ هزار و پانصد تومان مسكوك تبريز « 1 » به آقايان شاردن ورزن بازرگانان اروپايى گل سرسبد تجار اروپايى بابت بهاى جواهرهايى كه صورت آن در ظهر همين فرمان است بپردازند . اين جواهرها و سنگهاى قيمتى وسيلهء ناظر مفخم و بلندپايه دربار اعليحضرت همايون به نظر كيميا اثر ذات مبارك رسيده و به فرمان جهان مطاع معظم له خريدارى شده است بنا به دستور مبارك شاهنشاه مظهر نجابت زرگرباشى مأمور ارزشيابى جواهرها شد ، و او با همكارى و نظرخواهى جواهرشناسان نامور و معتبر مقيم دار السلطنه اصفهان به تقويم و تخمين قيمت آنها پرداخته و متفقا به مبلغ هزار و صد و هشتاد و چهار تومان و بيست و هشت عباسى ارزيابى كرده‌اند .\r\nامّا به سبب اين كه آقايان شاردن و زن با اين ارزيابى موافق و رضا نبودند ، و اظهار مىداشتند با محاسبهء بهاى خريد و سود ناقابل نمىتوانند جواهرات خود را به بهاى كمتر از هزار و پانصد تومان بفروشند به فرمان جهان مطاع اعليحضرت همايون مقرر شد محض رضا و خشنودى خاطر فروشندگان بىتوجّه به ارزيابى گوهريان اين مبلغ به ايشان تسليم و جواهرات به خزانهء پادشاه منتقل شود و تسليم حضور بىهمال قدسى - مآب ، مقرّب درگاه شاهنشاه مفخم ، زائر حرمين شريفين ريش‌سفيد و مهتر كلّ حرم اعليحضرت معظم بشود . ايشان بايد اجناس مذكور را طبق صورتى كه در ظهر همين فرمان رقم شده تحويل بگيرند . بديهى است كه همهء مراتب مرقوم در نهايت دقت و كمال صحّت صورت پذيرفته و معاملهء مزبور در محاسبات محسوب و منظور شده است .\r\nجمادى الاولى سال هزار و هشتاد و چهار .\r\nدر وسط و ظهر يك ورق كاغذ به قطع بزرگ صورت جواهرات ، در بالاى برگ خصوصيات و قيمت آنها درج شده ، و در دو طرف ورق وزيران ، ناظران دارايى شاه ، . گواهى و امضاء كرده‌اند . آنچه صدراعظم بر اين ورقه نگاشته بدين شرح است :\r\nبه فرمان شاهنشاه معظم . . . قائم‌مقام بلندپايه و مقرّب دولت شيخ على خان امين و\r\n\r\n\r\n","description":"","footnote":"\r\nادارات ، مصطلح و مورد عمل است ؛ و اين از يادگار تاتارهاست كه بر هر سرزمينى تسلط يافتند دانشها و باورهاى خود را پراكندند .\r\n( 1 ) - هنگام عقد هرگونه قرارداد قيد مىكنند كه پرداخت قيمت يا مزد با مسكوك ضرب تبريز محاسبه خواهد شد ، و اين از آن جهت است كه بنا به قول عامه عيار مسكوك تبريز بيشتر و وزنش دقيق‌تر است اما اين تصورى بيش نيست . زيرا مسكوك ديگر شهرها نيز رايج و معتبر است ، و از نظر وزن و عيار با مسكوك تبريز تفاوت ندارد .\r\n","page_name":" 629 ","page_number":169},
  {"content":"\r\n\r\nمعتمد آستان شاهنشاه صدراعظم عظيم‌ترين ممالك روى زمين . زير و نزديك امضا مهر نخست‌وزير نقش شده .\r\nسجع شاه طغرا ناميده مىشود ، و آن مجموعه‌ايست از چندين حرف زبان عربى كه روى هم رفته پنج كلمه به همين زبان مىشود كه قريب به اين معنى است :\r\nبايد در تمام امور دنيوى به يارى و حمايت پروردگار بزرگ و بىهمتا مستظهر بود .\r\nامضاى دوّم از ناظر و بدين عبارت بود حضرت امجد اسعد اشرف نجفقلى بيگ ناظر كلّ دربار شاهنشاهى .\r\nدر ميان صفحه در كنار راست مهر و امضاى ميرزا كبير بازرس كلّ خالصه بدين‌صورت نقش بود : اين صورت از نظر بازرس امور مالى گذشته است .\r\nدر حاشيه جانب چپ مهر و امضاى ميرزا كاظم بازرس دفاتر ثبت محاسبات بدين‌گونه بود : اين فرمان به نظر رسيد .\r\nپايين اين امضاها سه امضاى ديگر نيز بدين شرح وجود داشت : اوّل امضاى اسماعيل بيگ ناظر يا بازرس محاسبات بدين صورت : اين فرمان تأييد و در دفتر ثبت شده است . ديگر امضاى محمّد جعفر عضو ارشد ديوان محاسبات با اين عبارت : اين فرمان در كليّه دفاتر كلّ كشورى ثبت شده است ؛ و در پايان امضاى ميرزا ابو الحسن تحويلدار كلّ : اين فرمان در دفاتر مربوط ثبت شده است .\r\nناظر حواله را بدون تأخير و معطّلى به من داد . اگر من شخصا مىخواستم آن را بگيرم دست‌كم لازم بود يك ماه دنبالش بدوم و پنجاه پيستول هم خرج كنم . او در فرصتهاى مناسب نسبت به من محبت مىورزيد . من نيز به‌سزا از الطاف كريمانه‌اش سپاسگزارى مىكردم . همان روز موفّق شدم به لطف او مقدارى از جواهراتم را به قيمت هفت هزار اكو به چند تن از بزرگانى كه به خانه‌اش دعوت كرده بود بفروشم .\r\nاو تمام جواهرات كوچك مرا كه قيمتشان سنگين بود مىگرفت و نگاه مىداشت و با پست‌طبعى و بىشرمى كه از جاه‌مندانى چون او سخت عجيب و زشت مىنمود به نام من به خانواده‌هاى دولتمند مىفروخت ؛ و هر زمان براى يك قطعه از جواهراتم مشترى خوبى پيدا مىشد آن را به قيمت ارزان از من مىخريد . به همين سبب هميشه سفارش مىكرد جواهراتى را كه شاه ديده امّا نخريده نفروشم زيرا بسا ممكنست بطلبد و بخرد . امّا من آسان به كنه افكارش پى بردم و هدفش را دريافتم .\r\nروز سوّم ناظر شاه را به كاخ خود دعوت كرد . وى پيش از تشريف‌فرمايى\r\n\r\n","description":"","footnote":"","page_name":" 630 ","page_number":170},
  {"content":"\r\n\r\nشاه مرا براى ديدن مقدماتى كه براى پذيرايى فراهم آورده بود ، دعوت نمود . همزمان با دميدن خورشيد به كاخش كه نزديك قصر پادشاه بود رفتم . گذرگاه شاه را به صورت زيبايى شن‌ريزى كرده بود . روى يك حاشيهء معبر فرشهاى زربفت گسترده بودند و حاشيهء ديگر را به گوناگون گلهاى خوشرنگ و بويا آراسته بودند . عمارتى كه براى پذيرايى شاه اختصاص يافته بود از نظر خوش‌منظرى و شكوه بىهمتا بود ، اين عمارت ميان باغى بنا شده بود . باغ بزرگ نبود امّا نظرگاهى زيبا و فرح‌فزا داشت . در ميانش حوضى بزرگ ساخته و پرداخته از سنگ مرمر شفاف بود ، و گرداگردش را به فاصله‌هاى چهار انگشت فوّاره‌اى زيبا تعبيه كرده بودند . دور حوض فرشهاى زربفت و ابريشمين گسترده شده بود و نهاليهاى كوچك قلابدوزى شده گرانبهايى براى نشستن نهاده بودند . ميان تالار بزرگ پذيرايى حوض چهار گوشهء بزرگى با چهار فوّاره كه از آنها آب مىجست وجود داشت . سراسر اين تالار نيز از فرشهاى ابريشمين زرتار و بىمانند مفروش بود ، و دور آن را نازبالشهاى بسيار زيبا و گرانبها نهاده بودند . در هر يك از چهار طرف حوض مجمرى سيمين و مطّلا كه از آنها بوى خوش پراگنده مىشد وجود داشت . سراسر تالار از سينيهاى پراز انواع مربا و شيرينى و شيشه‌هاى پر از عرقهاى معطر و شراب بود . شامگاهان آتشبازى مفصلى به عمل آمد . در ايران يكى از واجبات مراسم پذيرايى از شاه برپا داشتن آيين آتشبازى است . شاهنشاه بيشتر ساعات شب ضيافت را به نوشيدن ، تيراندازى با كمان و ديگر سرگرميها گذراند . حاضران زور بازوى او را مىستودند . و وى از خوشامدگوييهاى ايشان چنان تهييج شده بود ، و به شوق آمده بود كه براى نشان دادن نيروى خود چند گيلاس زرين ميناكارى شده را كه هر يك به ضخامت يك سكّه بود برداشت ، و يكى را پس از ديگرى ميان انگشتان يك دستش درهم فشرد ، و اين كارى بس دشوار است .\r\nحقيقت اين كه اين پادشاه به اندام و نيرو كم همال مىباشد .\r\nسپيده‌دم فرمان داد وى را به كاخ خود بازگردانند زيرا بر اثر زياده‌روى در آشاميدن شراب و خوردن نه مىتوانست بر اسب سوار شود ، نه پياده برود ، و نه بر پا بايستد . بزرگانى كه در آن شب جليس و مصاحبش بودند نيز از كثرت مستى و خستگى نمىتوانستند خود را روى اسب درست نگهدارند ؛ و وقتى از كوچه و بازار از برابر دكانها مىگذشتند در حال خمار و سستى بودند . ناظر چون بر حالشان وقوف يافت عده‌اى را به پاسدارى آنان فرستاد تا رهگذران و بازاريها را دور كنند تا كسى\r\n\r\n","description":"","footnote":"","page_name":" 631 ","page_number":171},
  {"content":"\r\n\r\nمتوجّه حال خراب آنان نشود .\r\nروز چهارم فرستادهء كمپانى هند شرقى فرانسه نامه‌اى در تقاضاى اجازهء شرفيابى به حضور شاهنشاه به ناظر تقديم كرد . همچنين روز ششم به رهنمايى و توصيه ناظر عريضه‌اى در همين زمينه به صدراعظم نوشت كه ترجمه‌اش اينست :\r\nعريضهء ارادت شعار فرستادهء كمپانى هند شرقى فرانسه . اخلاص كيشى كه هميشه دعاگوى شماست . با بسيار حرمتگزارى حضور باهر النور اجل صدراعظم ركن قويم كشور ايران ، قائم‌مقام و برگزيدهء شهريار عظيم الشأن ايران ، مقرّب شاهنشاه با اقتدار ، عرضه مىدارد كه پس از ورود به دار السلطنهء اصفهان همواره مرهون عنايات كامل آن جناب ، و ديگر اعاظم دربار جنت طراز مخصوصا ناظر و كارپردازان دولتخانهء شهريار بوده‌ام ، و آنان با شفقت و گرمخويى فراوان كليه نيازمنديهاى من بىمقدار را بيشتر و بهتر از آنچه اميد داشته‌ام آماده كرده‌اند . چون در زمان جارى ميان پادشاه متبوع من و سلطان هلند جنگ جريان دارد رفت و آمد در درياها خالى از خطر نيست و اين ذرّهء بىمقدار و دعاگوى صميم عرايض و درخواستهاى بسيارى از دربار ملك پاسبان دارد ، بنابراين موجبات شرفيابى اين حقير را به آستان آسمان - پايگاه شاهنشاه فراهم آورند تا عرايض و مستدعيات خود را عرضه بدارم ؛ و اميدوارم به يمن مراحم كامل و پرمقدار آن جناب هرچه زودتر توفيق يابم نامه‌ها و هدايايى را كه با خود آورده‌ام از نظر كيميا اثر اعليحضرت همايون بگذرانم و مورد عنايت معظم له قرار گيرم . آن‌گاه علل و موجبات سفرم را بدان جناب كه مظهر بزرگوارى و منشاء نجابت و كرامت است معروض خواهم داشت امر عالى مطاع است .\r\nبا اين كه نخست‌وزير از توجّه و وابستگى و دلبستگى فرستادهء كمپانى هند شرقى فرانسه به ناظر ، و بىاعتنايى و سردمهرى ضمنى به او ناخشنود و رنجيده خاطر بود به وى جواب موافق داد و به مترجم اظهار داشت در پيشگاه شاهنشاه چندان كه مناسب باشد از كمپانى حمايت و جانبدارى خواهد كرد .\r\nروز نهم ، صبحگاه ناظر و يكى از برادرانش و يك تن از نزديكان شاه به خانه حاكم كل ارامنه جلفا كه تازه مسلمان شده بود رفتند . عدهء زيادى از بزرگان جامعهء روحانيت پايتخت نيز به آن‌جا آمده بودند . اينان جمله جمع آمده بودند تا در مراسم ختنهء حاكم تازه مسلمان شده شركت جويند .\r\nجرّاح مخصوص ، در حضور يكى از مجتهدان بزرگ در اتاقى كه مجاور اتاق\r\n\r\n","description":"","footnote":"","page_name":" 632 ","page_number":172},
  {"content":"\r\n\r\nمحلّ اجتماع بود عمل ختنه را انجام داد و مختون را محمد ميرى نام نهادند . سپس او را به گرمابه بردند و جامهء سفيد و نوى بر او پوشاندند . در تمام طول اين مدت حاضران به شادى گرويدن حاكم كل ارامنه به دين اسلام ، دعا مىخواندند و صلوات مىفرستادند ، و از درگاه ذات حضرت احديّت مىطلبيدند به همهء مسيحيان ايران اين بينش و توفيق بزرگ كرامت فرمايد . پس از سپرى شدن دو ساعت سفره گستردند و غذاى بسيار از هرگونه روى آن چيدند . اين غذاها را از خانهء آقا زمان كارپرداز و مباشر مادر شاه آورده بودند ، زيرا افراد خانوادهء حاكم تازه مسلمان شده هنوز شرف تشرّف به دين اسلام را درنيافته بودند و دست‌پخت آنها پاك نبود . يك ماه بعد آقا زمان دختر خود را به زنى به محمد ميرى جديد الاسلام داد .\r\nختنه براى مردان سالمند دردناك و ديردرمان است و مختون پيش از سپرى شدن پانزده روز تا سه هفته نمىتواند راه برود .\r\nروز چهاردهم به ديدار صدر « 1 » مجتهد بزرگ رفتم . او چند بار كسى را دنبالم فرستاده بود تا مقدارى از جواهراتم را براى شاهزاده خانم همسرش بخرد . در زمان حاضر دو مجتهد بزرگ در پايتخت وجود دارد يكى از آن دو مسؤول حفاظت و مرتب داشتن امواليست كه از طريق ميراث به پادشاه رسيده و او را مجتهد اموال خالصه مىگويند . دو ديگر مجتهديست كه متصدى و حافظ ميراث مردمان عادى است ، و اين مجتهد اموال خالصه بود كه مايل به ملاقات من بود ، و به ديدارش رفتم . اين بزرگوار پس از اين كه يكايك جواهراتى را كه من با خود برده بودم با خشنودى و رضاى خاطر و تيزنگرى مشاهده كرد در يك سينى سيمين بزرگ چيد و براى ديدن همسرش برد . خواستم برخيزم و بروم ، نگذاشت ، و براى اين كه از ماندن در آن‌جا كسل . و دلتنگ نشوم به دو نفر از كسانش فرمان داد مرا به گردش كاخش ببرند . هنوز ساختمان آن به پايان نرسيده بود . هر روز دويست نفر كارگر در آن كار مىكردند . اما خوب نمايان بود كه پس از خاتمه يافتن كار يكى از بهترين عمارتهاى اصفهان خواهد بود . معماران مىگفتند ساختمان تا از زيردست بنّا درآيد چهارصد هزار فرانك خرج دارد . اما بعدها شنيدم از اين مبلغ خيلى بيشتر خرج آن شده است . من فقط قسمت بيرونى ساختمان را ديدم ، و معلوم است قسمت اندرونى كه اختصاص به زنان دارد\r\n\r\n\r\n","description":"","footnote":"\r\n( 1 ) - شاه اسماعيل منصب صدر را در دولت صفوى به منظور خاصى برقرار و علم كرد .\r\n","page_name":" 633 ","page_number":173},
  {"content":"\r\n\r\nخيلى بزرگ‌تر ، باشكوه‌تر ، و پرخرج‌تر است .\r\nهنگامى كه مشغول تماشاى كاخ بودم برايم شربت و شيرينى و قهوه آوردند ، و با نهايت مهربانى از من پذيرايى كردند . مناسب است بگويم من اكنون در كشورى به سر مىبرم كه مردم آن به مهمان‌نوازى شهره‌اند ، و به جرأت مىتوان گفت كه در سراسر گيتى هيچ مملكتى وجود ندارد كه مردمانش چنين نرمخو و مهربان و مهمان - دوست باشند . در آن هنگام سخت سرخوش و شادمان بودم ، و بيشتر خوشحاليم از اين رؤياى شيرين بود كه اميد داشتم مقدار زيادى از جواهراتم را بفروشم . از اين جهت آن پذيرايى مهرآميز در نظرم جلوهء زياد نداشت زيرا مىدانستم در ايران هر نيكى به منظور خاص و جلب منفعتى انجام مىگيرد .\r\nبعد از سپرى شدن مدت دو ساعت خواجه‌سرايان همه جواهراتى را كه به حرم فرستاده شده بود در دو سينى بازآوردند . در يكى از آن دو سينى جواهراتى كه مورد پسند شاهزاده خانم همسر مجتهد افتاده بود قرار داشت ، و من پس از اين كه صورت قيمت آنها را نوشتم و در همان سينى نهادم ، بازگرداندم .\r\nروز پانزدهم از سپيده‌دم ميدان شاه را از مغازه‌داران و دستفروشان كه معمولا به خريد و فروخت كالاهاى خود مشغول مىشدند خلوت و خالى كردند . زيرا شاه تصميم كرده بود روز بعد به همه سفيران و فرستادگان كشورهاى خارجى مقيم دربار پايتخت بار عام بدهد . از همان روز سراسر ميدان را جارو و آب‌پاشى كردند .\r\nهمهء راههايى را كه به ميدان مىپيوست بستند . نخست‌وزير وسيله ميهماندارباشى يا رئيس تشريفات كه مسؤوليت راهنمايى سفيران و فرستادگان خارجى را داشت به همهء سفيران خبر داد كه با هداياى خود براى تشرف به حضور شاه آماده شوند .\r\nفرستادهء كمپانى هند شرقى فرانسه كه خود به تنهايى اجازهء شرفيابى تقاضا كرده بود در شگفت ماند چه روى نموده كه شاه همه را نزد خود خوانده است ؛ و بيشتر تعجّب وى حضور مدير كمپانى انگليسى مقيم اصفهان بود . وى مردى باكفايت ، هوشمند و لايق بود ، و پنهان از نظر ديگر سفيران و فرستادگان خارجى چندان اعمال نفوذ كرده بود كه وزيران موافقت كرده بودند هنگام شرفيابى وى بر همه مقدم باشد . فرستادهء كمپانى پس از وقوف بر اين واقعيت از نخست‌وزير گله و اظهار كرد كشور و ملّت فرانسه بر همه ممالك و ملل سر و برتر است ، و حقّ اوست كه در چنين مواقع بر همه سفيران و فرستادگان چه در خاور زمين ، و چه در سرزمينهاى باختر مقدّم باشد . اين\r\n\r\n","description":"","footnote":"","page_name":" 634 ","page_number":174},
  {"content":"\r\n\r\nاعتراض در هيأت وزيران مورد مطالعه و بررسى قرار گرفت و تأييد شد . ناظر هنگامى كه از حضور شاه مرخّص و خارج شد اين خبر را به من گفت و مأمورم كرد به فرستادهء كمپانى فرانسه اطلاع بدهم ؛ و نيز به وى بگويم اين موفقيّت تنها بر اثر حمايت ناظر نصيب وى شده است .\r\nاز روى ديگر سفير روسيه به دستاويز اين كه قلمرو پادشاه معظّم و متبوع او از همه كشورها پهناورتر ، و شخصيّت معظم له از همهء سلاطين و رؤساى جمهور بالاتر است ، و همهء پادشاهان او را كبير خطاب مىكنند مدعى بود حّق تقدّم در چنين مجامع با اوست . نمايندهء انگليس نيز بر اين دعوى بود كه چون وى حامل نامهء پادشاه انگليس است ، و فرستادهء كمپانى فرانسه آورندهء مكتوب يك مؤسسهء تجارى ، بتحقيق وى بر او حق تقدم دارد .\r\nبارى ، وقتى به ملاقات فرستادهء كمپانى هند شرقى فرانسه رفتم محلّ اقامتش را آگنده از اقسام تحف و هدايايى ديدم كه براى تحويل دادن به كدخدايان محلّه آماده شده بود . امّا ترتيب انتقال هدايا به محلّ معيّن آن بدين شرح است : مقدّمة پيشكش باشى كه مسؤول تحويل و تحول هداياست به فرماندار كل پايتخت اطلاع مىدهد كه فلان روز در فلان جا بايد فلان عده براى حمل تحف آماده باشند .\r\nفرماندار كلّ دستور پيشكش‌نويس را به كلانتر منطقه اعلام مىكند و اجراى آن را به عهدهء وى مىسپارد . كلانتر نيز كدخدايان معتبر منطقه را كه عده‌شان از هشت يا ده نفر تجاوز نمىكند احضار و در اجراى اين دستور سفارشهاى لازم را مىكند . كلانترها از هر برزن يك نفر را به كار مىگيرند و هر كدام را همراه يكى از مأموران پيشكش‌نويس براى تحويل گرفتن و انتقال هدايا به خانهء هر يك از سفيران مىفرستند . اينان هر كدام يكى از هدايا را برمىدارد . معمولا انتقال هدايا چنان صورت مىپذيرد كه آنچه را يك نفر قادر به حمل آنست به عهدهء پنجاه نفر واگذار مىكنند تا هم شمار هداياى سفير بيشتر بنمايد ، و هم حشمت و شوكت پادشاه در انظار فرودستان جلوه كند ، چه مردم به چشم خود مىنگرند كه پادشاهان كشورهاى بيگانه براى جلب عنايت و حمايت شاه چه تحفه‌هاى فراوان و لايق پيشكش كرده‌اند . هداياى موصوف تا بامداد روز بعد به اختيار و در تحويل حاملان آنهاست ، و گاه چنان اتفّاق مىافتد به سببى هشت تا ده روز به دستشان باقى مىماند امّا در طىّ اين مدت و گرچه دراز باشد اين تحف و هدايا كه تحويل پانصد يا ششصد نفر\r\n\r\n","description":"","footnote":"","page_name":" 635 ","page_number":175},
  {"content":"\r\n\r\nاست هرگز مخلوط يا مفقود نمىشود چه همه حاملان هدايا در نگهدارى آنها به جان مىكوشند ، و هيچ‌كس جرأت ربودن آنها را ندارد . افزون بر اين ايرانيان بر اطلاق معتقدند كه دست درازى به آنچه از آن شاه است گناهى عظيم است ؛ و اين ضرب المثل ميان آنان ساير است كه : دريا نيز آنچه را از شاه مىربايد به وى باز پس مىدهد .\r\nانگليسيان وقتى باخبر شدند كه شوراى وزيران حق تقدم را در گذراندن هدايا براى هيأت فرانسوى قائل شده است سخت ناراحت شدند . مترجم آنان كه مردى زيرك ، چاره‌گر و زبان‌ور و پرافسون بود ، و با همه وزيران نيز سر و سرّى داشت ، و در چنين موارد هرگز آرام نمىنشست به تلاش و تكاپو افتاد و چندان عشوه‌دهى و سخت‌رويى كرد كه هيأت وزيران ناچار شد همان شب در حضور شاه در اين‌باره مشورت و تبادل‌نظر كند . سرانجام قرار شد فردا مسكويها هداياى خود را از نظر شاه بگذرانند و هشت روز بعد نوبت هيأتهاى فرانسوى و انگليسى باشد . نخست‌وزير در تأييد اين نظر به منظور رفع كلّى اختلاف گفت : مسكوى همسايه و دوست ماست .\r\nزمانى دراز است كه ما با هم روابط بازرگانى داريم ، سالهاست سفير مبادله مىكنيم در حالى كه به كشورهاى ديگر آشنايى زياد نداريم . شايد آن‌چنان كه فرستادگان آنها مىگويند پادشاهشان قدرتمند باشد ، امّا كشورشان چندان از ما دور است كه خبرشان كم و به زحمت به ما مىرسد . بنابراين مصلحت ايجاب مىكند به همسايهء خود بيش از آنها بپردازيم .\r\nروز شانزدهم ساعت هشت صبح سراسر ميدان شاه جارو و آب‌پاشى شده بود و بدين‌گونه تزيين يافته بود : در فاصلهء بيست قدمى در بزرگ ورود به كاخ شاه ، نزديك آن دوازده رأس بهترين و اصيل‌ترين اسبهاى شاه ، شش رأس اين طرف در و شش رأس آن سوى در برپا داشته بودند . زين و برگ اين اسبها به زيباترين گونه آراسته بود . زين و برگ چهار اسب مرصع به زمرّد ، زين و برگ دو تا ياقوت نشان ، زين و برگ دو تا مرصع به سنگهاى رنگين گرانبها بود كه در ميانشان دانه‌هاى الماس نشانده بودند . زين و برگ دو تا طلاى مينانشان ، و زين و برگ دوتاى آخر زر سره بىغش صاف و صيقلى بود كه از غايت صفا مىدرخشيد . افزون بر دهنه اسبها كه بدين تزيين بود ركاب ، قاچ و جلو و دنبالهء زين همهء اسبها گوهرنشان و به كمال زيبايى بود . غاشيهء آنها كه بعضى با تارهاى زرين قلابدوزى و به دانه‌هاى مرواريد تزيين\r\n\r\n","description":"","footnote":"","page_name":" 636 ","page_number":176},
  {"content":"\r\n\r\nشده بود و بعضى زربفت و ضخيم بود ، همه پهن و دراز بود ، تا پايين كشيده مىشد ، و حاشيهء همهء آنها را با گلوله‌هاى زرين گوهرنشان آراسته بودند . اسبها را با ريسمانهايى كه همه از ابريشم و تارهاى طلا بود به ميخ طويله‌هايى كه آنها نيز از زر بود بسته بودند . هريك اين ميخ طويله‌ها قريب پانزده شست « 1 » درازا ، و به همان نسبت ضخامت داشت . هريك اين ميخها داراى حلقه‌اى بود كه افسار را از آن مىگذراندند . دوازده زين‌پوش مخمل تابدار زربفت كه براى پوشاندن سراسر اندام اسبان به كار رفته بود نيز از جمله طرايف و ظرايف گرانبها و ديدنى بود . اسبهاى موصوف غرق در تزيينات خيره‌كننده‌اى كه به شرح آمد ، در آن سوى نرده‌اى كه در تمام طول روبه‌روى كاخ شاه كشيده شده بود بر پاى ايستاده بودند . اين تجمّلات هم از نظر هنر و چيره‌دستى كه در ساختن و بافتن آنها به كار رفته بود ، و هم از نظر ارزش مادّى به راستى حيرت‌انگيز و ديدنى مىنمود .\r\nميان محلى كه اسبها ايستاده بودند و نرده‌ها چهار منبع آب هريك به بلندى چهارپا « 2 » و گنجى متناسب قرار داشت . اينها همانند منبعهايى بودند كه در پاريس براى ذخيره كردن آب در خانه‌ها از آنها استفاده مىكنند . دو تا از اين منبعها زرين بود و هريك روى چهارپايه‌اى از طلا قرار داشت . دو منبع ديگر از نقره بود و روى دو چهارپايه سيمين نهاده شده بود . روبه‌روى منبعهاى زرين و سيمين دو سطل بزرگ از طلا و نقره ، و دو چكش بسيار بزرگ دو سر كه تا آخر دسته طلا بود وجود داشت . سطلها را براى آب دادن اسبها ، و چكشها را براى كوبيدن ميخ طويله به كار مىبردند . سى گام دور تر از اسبها دو شير ، دو ببر ، دو پلنگ براى جنگ كردن با چند گوسالهء نر آورده بودند . هريك اين جانوران درنده را روى يك قالى بزرگ ارغوانى رنگ جا داده بودند و چنان بسته بودند كه سرشان به سوى كاخ شاه بود . در كنار قاليها دو تخماق و دو طشت بزرگ و ضخيم هر چهار از طلا ، وجود داشت . با اين طشتها به اين جانوران درنده هنگامى كه آنها را در معرض تماشاى عامه مردم مىگذارند غذا مىدهند . به تشخيص من همهء ظرفهاى زرين پادشاه از دوكا ساخته شده است .\r\n\r\n\r\n","description":"","footnote":"\r\n( 1 ) - هر شست برابر بيست و هفت ميلى متر است .\r\n( 2 ) - هر پا برابر 3248 / 0 متر است .\r\n","page_name":" 637 ","page_number":177},
  {"content":"\r\n\r\nروبه‌روى در بزرگ دو كالسكه كه به سبك هنديان و بسيار مجلّل و عالى و تماشايى ساخته شده بود و به رسم هنديان وسيلهء گاوها كشيده مىشد به نظر مىرسيد .\r\nرانندگان كالسكه‌ها نيز هندى بودند ، و لباس محلّى خود را بر تن داشتند .\r\nدر طرف راست دو غزال - قسمى مرال ماده كه مويشان كاملا سپيد و شاخشان بلند و راست و تيز است - و در طرف چپ دو فيل كه چندين حلقهء نقره به دست و پا و خرطومشان آويخته شده بود ، و پايشان را با زنجير نقره بسته بودند ديده مىشدند . در كنار اين دو فيل بزرگ كه روى هر كدام را غاشيه‌اى زربفت پوشانده بودند كرگدنى وجود داشت . دانشمندان جانورشناس بر اين اعتقادند كه فيل و كرگدن مخالف سرسخت يكدگرند ؛ و اگر با هم رويارو شوند بىموجبى با هم مىجنگند ، و دشمنيشان هرگز به آشتى نمىانجامد . اما به رغم گفتهء ايشان اين دو جانور بىآنكه به جدال برخيزند در كنار هم آرام و شكيبا ايستاده بودند .\r\nدر دو گوشهء ميدان چند قوچ و چند گاو نر را گردش مىدادند تا براى جنگيدن آماده شوند . همچنين در اين گوشه ميدان جوانانى كه هنرشان جنگيدن با جانوران بود ، عده‌اى كشتىگير ، و گروهى شمشيرباز خود را مهيّا كرده بودند تا به محض اين كه اجازه يابند هنر خويش را بنمايند . بالاخره در هشت يا ده نقطهء ميدان دسته‌هاى مسلّح گارد شاه به صف ايستاده بودند . جاى شرفيابى تالار وسيع و باشكوه بالاى سر در بزرگ كاخ سلطنتى معيّن شده بود ، و اين مجلّل‌ترين و بهترين تالاريست كه به عمر خود در سراسر جهان ديده‌ام . اين تالار در چنان بلندى بنا شده كه اگر كسى از آن بالا به ميدان بنگرد بالاى افرادى كه در پايين مىگذرند به چشمش به اندازهء دو پا مىنمايد ؛ و برعكس اگر كسى از ميدان به آن اتاق بزرگ نگاه كند شناختن اشخاص را از يكديگر نمىتواند . شرح و وصف اين اتاق بزرگ و مجلل در فصل مخصوص به بناهاى اصفهان آمده است .\r\nشاه ساعت نه صبح وارد اتاق شد . قريب سيصد تن از درباريان همراهش بودند . اندك زمانى بعد سفير لزگيها از گوشهء شرقى وارد ميدان شد . لزگيها خراجگزار پادشاه ايرانند ، و در سرزمينى كوهستانى واقع در مرز ايران نزديك مسكوى و مجاور درياى خزر زندگى مىكنند . سفير لزگيها جوانى خوش‌سيما ، خوش‌پوش بود ، و دو نفر سوار و چهار پياده به دنبالش بودند . يكى از كمك‌كاران مسؤول تشريفات وى را هدايت ، و درصد قدمى سر در بزرگ از اسب پياده كرد . سپس\r\n\r\n","description":"","footnote":"","page_name":" 638 ","page_number":178},
  {"content":"\r\n\r\nبدون درنگ او را تا نزديك تالار محلّ حضور شاه برد . ايشيك آقاسىباشى كه مسؤول هدايت سفيران و بزرگان به حضرت شاه است ، او را وارد تالار كرد ، و فرستادهء لزگى به افتخار آستان‌بوسى شاهنشاه سرافراز شد . رسم زمين‌بوسى اينست كه سفير يا فرستادهء پادشاه يا سفير جمهور تا چهارقدمى رو به روى پادشاه پيش مىرود سپس مىايستد و بدون وقفه زانوهايش را به زمين مىزند و سه بار به حالت سجود سرش را چندان به زمين نزديك مىكند كه پيشانيش به زمين تماس مىيابد . آن‌گاه از زمين برمىخيزد ، راست مىايستد ، نامهء پادشاه متبوع خود را به ايشيك آقاسى « 1 » تسليم مىكند او نامه را به صدر اعظم مىدهد ، و صدراعظم آن را به شاه تقديم مىدارد .\r\nپادشاه بىآنكه نامه را بخواند طرف دست راستش مىگذارد ، آن‌گاه سفير را به جايى كه قبلا برايش در نظر گرفته شده هدايت مىكنند .\r\nيك ربع ساعت پس از ورود فرستادهء لزگى به ميدان ، سفير مسكوى نيز از همان گوشهء شرقى به ميدان آمد . او سوار بر يكى از اسبهاى شاه بود ، زيرا آن‌قدر فقير و نادار بود كه حتى يك اسب نداشت كه بر آن سوار شود . مأمور راهنمايى نيز همراهش بود ، و همين كه به صد و پنجاه قدمى مدخل كاخ محل پذيرايى رسيدند راهنما از اسب به زير جست ، و سفير را نيز به فرود آمدن دعوت كرد . نمىدانم سفير مسكوى خبر داشت كه فرستادهء لزگى تا صد قدمى در سواره پيش رفته يا به منظور نشان دادن حشمت و جلال پادشاه متبوع خويش پافشارى مىكرد كه همچنان سواره پيش برود . از اين‌رو با اين كه نوكران رهنما زمام اسبش را گرفته بودند تا جلوتر نرود چندبار مهميزش را به پهلوى مركوبش زد و اسب نيز سه چهار قدم پيش نهاد . امّا نوكران راهنما براى اين كه اسب سفير به جاى خود بازگردد با چوبى كه در دست داشتند چند تركه به بينى اسب زدند . سفير نيز به ناچار از اسب فرود آمد . منشى و\r\n\r\n\r\n","description":"","footnote":"\r\n( 1 ) - ايشيك آقاسى كسى است كه منظم داشتن مجالس ضيافت و مجالس رسمى كاخ با اوست .\r\nبراى اين كار افزون بر كليه دربانان و نگهبانانى كه براى پاسدارى بيرون و درون كاخ زيرفرمان دارد گروه ديگرى نيز به اختيار اوست تا در موقع ضرورت از وجودشان استفاده كند . يكى ديگر از وظايف مهم ايشيك آقاسى هدايت سفيران در مجالس رسمى به جاى خاصّى است كه براى آنان پيش‌بينى و معيّن شده است . همچنين وى در مجالس رسمى در حالى كه چوبدستى زرين گوهر نشان در دست دارد همواره پشت سر شاه ايستاده و چشم به دست و دهان پادشاه دوخته تا اگر فرمانى داد يا با دست و چشم اشارتى كرد بىدرنگ اجرا كند .\r\n","page_name":" 639 ","page_number":179},
  {"content":"\r\n\r\nمترجمش هم پياده شدند . نه يا ده نفر نوكرانش همگى پياده بودند . سفير با اين عده همراهانش كه رويهم رفته سر و وضعشان ساده و فقيرانه مىنمود ، و براى اين ضيافت و مراسم باشكوه مناسب نبود آمادهء شرفيابى شدند . سفير جامه ساتن زردرنگى بر تن داشت و روى آن لباس ديگرى از مخمل ارغوانى كه آستر بلندش روى زمين كشيده مىشد پوشيده بود . كلاهش بلند و از مخمل تيره بود و آسترش مانند آستر لباسش از پوست سمور بود . قسمت جلو كلاهش با يك رشته مرواريد ريز تزيين يافته بود ، و قسمت عقب دنباله‌اى به صورت دو نوار بافته شده از مرواريد كه بلنديش تا كمر مىرسيد ديده مىشد .\r\nسفير مسكوى پيرمردى سپيدموى بود كه چهره‌اى روشن و خوش‌حالت داشت ، و در خور احترام بود . مترجمش در طرف چپ او مىرفت ، و نامهء دوك اعظم را كه در يك كيسه مخمل جا داشت و سر به مهر بود در دست داشت . سفير را به همان تشريفات و آيينى كه دربارهء فرستادهء لزگى معمول داشته بودند به پابوسى شاه مشرّف كردند ، و در طرف چپ شاه رو به روى سفير لزگى جا دادند .\r\nآن‌گاه فرستادهء بصره وارد ميدان شد . وى را در مدخل ميدان از اسب فرود آوردند و با همان تشريفات كه دربارهء سفيران لزگى و مسكوى به عمل آمده بود به شرف پابوسى شاه مفتخر كردند . بصره كه اروپاييان آن را بالسورا  ) Balsura (  مىنامند شهر معتبر و مشهورى است در انتهاى غربى خليج فارس در آن‌جا كه رود دجله و فرات پس از پيوستن به هم به دريا مىريزند .\r\nهداياى اين سفيران در آخر ميدان نزديك مسجد شاه جمع شده بود . هميشه اين محل مركز جمع‌آورى هدايا بوده و وقتى شاه در اين تالار بزرگ كه مشرف و مسلّط بر ميدان است جلوس مىفرمايد و به سفيران اجازهء شرفيابى مىدهد از همان محل هدايا را حركت مىدهند . عالمان دين بر اين اعتقادند سبب به حركت درآوردن هدايا از طرف مشرق ، و گذراندن آنها از جلو مسجد آنست كه مردمان هميشه دريابند و باور كنند منعم اصلى ذات پروردگار يكتاست و هرچه در عالم هستى وجود دارد دادهء اوست .\r\nيك ربع ساعت پس از شرفيابى سفيران و فرستادگان هداياى آنان را از پيش‌نظر شاهنشاه گذراندند . هداياى سفير مسكوى كه هفتاد و چهار تن حمل مىكردند پيشاپيش همه و بدين شرح بود :\r\n\r\n","description":"","footnote":"","page_name":" 640 ","page_number":180},
  {"content":"\r\n\r\nيك چلچراغ كريستال منقش ، نه آيينهء كوچك كريستال حاشيه منقّش ؛ پنجاه قطعه پوست سمور ؛ صد و بيست ذراع ماهوت قرمز و سبز ؛ بيست بطرى عرق مسكوى .\r\nو هداياى سفير لزگى عبارت بود از پنج پسر بچهء خوش‌صورت كه همه جامهء زربفت به تن داشتند ، زره پوشيده بودند و به سان سواران مسلّح بودند .\r\nهداياى فرستادهء بصره عبارت بود از يك شترمرغ ، يك بچه شير و سه رأس اسب تازى .\r\nمقارن اين احوال اتفاق خنده‌آورى روى نمود . توضيح اين كه آنان كه روز قبل هداياى فرستادهء كمپانى فرانسه را آورده بودند چون نمىدانستند روز گذراندن ارمغانهاى فرستادهء كمپانى به تأخير افتاده در دنبال حاملان هداياى سفيران ديگر ايستاده ، و منتظر نوبت بودند . پيشكش‌نويس كه مسؤول تحويل گرفتن هداياست ، چون آنان را در آن‌جا ديد سخت برآشفت ، با ضربات چوبى كه به دست داشت آنان را دور كرد ، و دستور داد هدايا را بردارند و ببرند و هشت روز بعد كه نوبت آنهاست برگردند .\r\nپس از اين كه مراسم گذراندن هدايا از نظر شاه انجام پذيرفت طنبورها ، شيپورها و بعضى ادوات ديگر موسيقى به صدا درآمد ؛ و اين نشان آغاز شدن بازيها و نبردها بود . ديرى نگذشت كشتىگيران ، جنگندگان با جانوران وحشى و شمشيربازان به ميدان درآمدند نگهبانان جانور درنده آنان را به طرف گاو نر جوانى كه زياد دور نبود جهاند . اصولا آنان كه جنگ شير با گاو جوان يا بز نر را ترتيب مىدهند ، مبارزهء اين دو را چنان مىپردازند كه گاو به هر صورت از پاى درآيد . ترتيب عمل چنين است . كه نگهبانان شير آن را در موقع و فضايى كه كاملا براى حمله آماده باشد قرار مىدهند ، و برعكس گاو نر را در محلّى نامساعد رها مىكنند . گاو نر همين كه چشمش به شير مىافتد مىگريزد . شير به سرعت تمام به دنبالش مىجهد ، و چون راه گريز به گاو بسته است در تنگنا و بن‌بست مىافتد ، و ناچار به دفاع مىپردازد . در اين هنگام نگهبانان به حمايت شير برمىخيزند ، و گاو را به ضرب تير مجروح مىكنند و خونش را به شير مىدهند تا بياشامد . سبب اين كه رها نمىكنند تا گاو نر با شير بجنگد و از خود دفاع كند اينست كه شير نشان پادشاهان ايران است و اخترگران و پيشگويان و خرافه‌پردازان مىگويند كه اگر شير در حملهء نخست گاو را نشكند\r\n\r\n","description":"","footnote":"","page_name":" 641 ","page_number":181},
  {"content":"\r\n\r\nنامبارك و بدشگون است .\r\nاين نمايش تا ساعت يازده ادامه داشت . نمايشهاى بعد متنوع‌تر و طبيعىتر و جالب‌تر بود . اين نمايشها با هنرنمايى سيصد سوار كه از چهار گوشهء ميدان ظاهر شدند آغاز گرديد . اين سواران جوان كه همه فرزندان درباريان ، و همگى بلندبالا ، ورزيده ، خوش‌اندام و خوش‌پوش بودند و هريك داراى چند اسب بود مدت يك ساعت به چوگان‌بازى پرداختند . براى اجراى اين بازى به دو دستهء برابر تقسيم شدند . چندگوى در ميان ميدان انداختند و بازيكنان هر دسته مىكوشيدند گوى را از ميان ميله‌هايى كه در آخر دو طرف ميدان نصب شده بود بگذرانند . البته اين كار آسان نبود زيرا حريفان راه عبور و نفوذگويهاى دسته مقابل را با حركات سريع مىبستند . اگر بازيگرى در وقتى اسبش ايستاده بود گوى را با چوگان مىزد يا در هر حال گوى را به عمد به پاى اسب يكى از افراد دستهء مقابل مىزد مورد مسخره قرار مىگرفت . شيوهء درست بازى اين بود كه توپ را در حالى كه اسب چهار نعل مىدويد با چوگان بزنند و بازيكن ورزيده و ماهر كسى بود كه در حالى اسبش را هرچه تندتر مىجهاند توپ را با يك حركت سريع به طرف ستونهاى حريف برگرداند .\r\nپس از پايان يافتن چوگان بازى نمايش زوبين‌اندازى شروع شد و چگونگى آن بدين شرح است : دوازده يا پانزده تن سواركار از گروه خود جدا مىشوند و در حالى كه هركدام زوبين دو سرى در دست دارد دسته‌جمعى با سرعت تمام به جنگ با حريف مىشتابد . آن‌گاه دستهء ديگرى به همين آيين از جمع سواركاران دستهء مخالف به مقابله برمىخيزد . آنان نيز زوبينهاى خود را به زوبين‌اندازان دستهء مقابل پرتاب مىكنند ، و شتابان به سوى عمده قواى خود بازمىگردند . سپس گروه‌هاى ديگر به همين ترتيب نمايش را ادامه مىدهند .\r\nميان اين جمع بزرگزادگان ، پانزده جوان حبشى كه سنّ آنان از هجده تا بيست سال درنمىگذرد وجود دارد . اينان در رها كردن زوبين چابكدست ، و سخت ماهرند . چنان ورزيده و چست و چالاكند كه سراسر ميدان را جولانگاه خود قرار مىدهند ، و اسب خود را به سرعت باد از سويى به سوى ديگر مىجهانند ، و براى جمع كردن زوبين هرگز اسب خود را از رفتار بازنمىدارند ، بلكه به هنگام لازم بدن خود را تا نزديك زمين به يك طرف اسب خم مىكنند ، و همچنان كه اسب در حال تاختن است زوبين را از روى زمين برمىگيرند . هنرنمايى اين گروه در آن روز در\r\n\r\n","description":"","footnote":"","page_name":" 642 ","page_number":182},
  {"content":"\r\n\r\nحقيقت شگفت‌انگيز و ديدنى بود . همهء اين ورزشها و عمليات درخور آفرين كه مايهء نشاط و تفريح خاطر ايرانيان است يك ساعت بعد از ظهر پس از رفتن سفيران به پايان رسيد . در تمام طول مدتى كه شاه به تماشا پرداخته بود با هيچ يك از سفيران حتى يك كلمه صحبت نكرد و پيوسته به هنرنمايى نمايش‌دهندگان و شنيدن آهنگهاى موسيقى كه هنرمندترين گروه نوازندگان مىنواختند توجّه داشت ، و گاه نيز با بزرگان دربار كه در حضور بودند مذاكره مىكرد .\r\nاين نيز گفتنى است كه هنگامى كه سفيران در تالار گرد آمدند همه‌گونه ميوه‌هاى تازه و خشك و انواع شيرينيهاى خشك و تر در دسترس‌شان قرار گرفت .\r\nشيرينى و ميوه‌ها را به صورتى خوشايند در سينىهايى كه خيلى بزرگ‌تر از سينيهاى اروپاييان است چيده بودند و به تالار آوردند . اين سينىها چوبين بود ، و همه به صورتى بديع و در خور آفرين نقاشى و رنگ‌آميزى شده بود . در هريك آنها بيست و پنج تا سى بشقاب چينى جا مىگرفت . پيش روى هريك از حاضران يك سينى ، و گاهى براى گرامى داشت بيشتر دو يا سه سينى مىنهادند . در آخر تالار روبه‌روى در ورودى ، در قفسه‌اى زيبا ، نزديك به پنجاه تنگ زرين چيده شده بود كه پراز انواع شرابهاى مردافگن بود . برخى از اين تنگها ميناكارى ، بعضى گوهرنشان ، و برخى پوشيده از مرواريد بود . در يك قسمت ديگر قفسه شصت يا هشتاد جام شرابخورى و ظرف زير آن كه همه مانند تنگها به مينا و مرواريد و گوهر مزين شده بودند جا داشت . در هريك برخى از اين جامها كه بلندى پايه‌هاشان بيش از دو انگشت نبود افزون بر سه شوپين « 1 » شراب مىگنجيد . ظرافت و زيبايى و هنرى كه در ساختن اين جامها و متعلقات آن به كار رفته بود به راستى شگفت‌انگيز ، خيره‌كننده و درخور آفرين بود . سفيران هيچ كدام شراب ننوشيدند . تنها سفير مسكوى مقدارى از عرق كشور خودش را خورد .\r\nوقتى ديدم شاه و درباريانش مى مىنوشند و به سفير مسكوى تعارف نمىكنند در شگفت ماندم ، و از يكى از بزرگان مجلس سبب را پرسيدم . گفت اين عدم توجّه به خاطر رعايت شؤون و حفظ عظمت و جلال و شكوه شاه است و در حالى كه خنده بر\r\n\r\n\r\n","description":"","footnote":"\r\n( 1 ) -  ) Chopine (  نام يكى از مقياسهاى قديمى كه براى اندازه‌گيرى مايعات به كار مىرفته ، و هر شوپين تقريبا برابر نيم ليتر بوده است .\r\n","page_name":" 643 ","page_number":183},
  {"content":"\r\n\r\nلب آورد گفت سال پيش در مجلس ضيافت مجللى كه در حضور شاهنشاه فقيد ترتيب يافته بود از يكى از بزرگان هموطن همين سفير كار زشتى سرزد كه هنوز يادش در ذهن كسانى كه در آن ضيافت حضور داشتند به‌جا مانده است . گفتم آن چگونه بوده است . گفت در سال شصت و چهار « 1 » شاه فقيد دو نفر از فرستادگان مسكوى را به حضور پذيرفت . در ضيافتى كه به افتخار ورود ايشان ترتيب يافته بود جام خود را به سلامتى پادشاه مسكوى نوشيد و آن دو نيز هر كدام جام شراب خود را كه دو پنت  ) Pinte (  گنجايش داشت لاجرعه سر كشيدند . سفير كه در صف حاضران نفر دوّم بود بر اثر خوردن اين مقدار شراب كه بيرون از حدّ تحملش بود حال استفراغ بر او عارض شد و براى اين كه فرش و بساط را آلوده نكند كلاه بلند و بزرگش را از سرش برداشت ، و در آن قى كرد . چنان كه همه مىدانند مسكويها كلاه بلند و گشاد بر سر مىگذارند . همكار و همراهش كه دبير سفارت بود از كار بسيار زشتى كه سفير در حضور شاه و درباريان كرده بود سخت مضطرب و نگران گشت ، ملامتش كرد و بازويش را فشرد تا از مجلس بيرون برود . امّا سفير كه سخت مست و بىخويشتن شده بود به جاى آن‌كه خارج شود ، ناخودآگاه كلاهش را بر سرش گذاشت ، در نتيجه سراسر سر و صورت و لباسش آلوده شد . شاه و حاضران از مشاهده قيافه و حالت سفير چنان به خنده درافتادند كه مدت نيم ساعت خوددارى نتوانستند ، و در همين احوال همراهان سفير به ضرب مشت وى را از مجلس بيرون بردند . امّا شاه از آنچه روى نموده بود ناراحت و متغيّر نشد ، ولى به مجلس خاتمه داد و در لحظه‌اى كه از تالار پذيرايى بيرون مىشد گفت : مسكويها ازبكهاى فرنگند ، و مرادش اين بود به كنايت بفهماند همچنان كه ازبكهاى ساكن مجاور رود جيحون ميان جامعه مسلمانان بدوىترين ، و كثيف‌ترين قومند ، مسكويها نيز عقب‌مانده‌ترين و بىفرهنگ‌ترين قوم اروپا درشمارند .\r\nبه هنگام ناهار سفره گستردند ، و جلو هريك از حاضران يك سينى گذاشتند . در هر يك اين سينىها كه بسى بزرگ‌تر از سينىهاى اروپاييان است پنج يا شش ظرف هر كدام پراز نوعى پلو ، و ظرفهايى از خورش قيمه ، خورش بادنجان ، گوشت بره ، مرغ ، ماهى ، سبزى ، چند جور كباب وجود داشت . سينىها\r\n\r\n\r\n","description":"","footnote":"\r\n( 1 ) - مقصود هزار و شصت و چهار است .\r\n","page_name":" 644 ","page_number":184},
  {"content":"\r\n\r\nچنان از غذاهاى گوناگون مطبوع انباشته شده بود كه هر كدام براى سير كردن پانزده نفر گرسنه پراشتها كفايت مىكرد . با هر سينى يك كاسهء پراز شربت ، يك بشقاب سالاد ، و دو جور نان آوردند ، سينى شاه را در حالى كه روى چيزى زنبه مانند ساخته شده از طلا نهاده بودند آوردند .\r\nپس از برچيده شدن سفره شاه بىآن كه با سفيران و فرستادگان دولتهاى خارجى يك كلمه صحبت كند ، يا با اشارهء سر به آنان توجّهى نمايد ، از تالار بيرون شد . پس از رفتن شاه نخست سفير لزگى از تالار بيرون آمد و ناظر سوار شدن و رفتن او بود . وى متوقّع بود اسبش را به همان‌جا كه فرستادهء لزگى سوار شده بود بياورند ، امّا ميهماندارش به وى اطلاع داد كه طبق رسوم و ضوابط مشخّص بايد در همان‌جا كه از اسبش پياده شده سوار شود . سفير سماجت مىورزيد و اصرار داشت همان تشريفاتى را كه دربارهء فرستادهء دربار لزگى اجرا شده در حقّ وى معمول دارد . او براى تحقق يافتن درخواست خود قريب يك ربع ساعت پافشارى و اعتراض مىكرد ، پا به زمين مىكوبيد ، و به نشان عدم رضامندى و خشم و هيجان كلاهش را بالا و پايين مىبرد . امّا اين همه بىاثر ماند و ناچار شد پياده به همان‌جا كه از اسبش پياده شده بود برود و سوار شود . و سبب ترجيح نهادن يكى بر ديگرى اين بود كه اصولا دربار ايران نظر به مصالح سياسى و همسايگى و اجتماعى خود و ايرانيان بر اطلاق در بزرگداشت مسلمانان كه هم كيش آنانند بيش از پيروان اديان ديگر مىكوشد و رعايت حالشان را مىكند . فرستادهء مسكوى را كه بازرگانى ساده بود و براى سر و صورت دادن به تجارت بىرونق و مختصر خود آمده بود به مناسبت همجوارى و مصالح سياسى در پذيراييها و رفت و آمدهاى رسمى بر فرستادگان كمپانيهاى معتبر فرانسه و انگليس مقدم مىداشت . و نيز در جلب رضا و خشنودى خاطر سفير لزگى كه نمايندهء قومى نيم وحشى و كوه نشينند ، و باجگزار ايران نيز مىباشند بيش از ترضيهء خاطر فرستادهء مسكوى مىكوشيد ؛ و باز به همين دليل ميهماندارباشى را مسؤول پذيرايى و مراقبت از فرستادهء مسكوى كرده بودند ؛ امّا مأمور پذيرايى لزگيها يكى از مقامات برجسته كلّ تشريفات بود .\r\nاحتراماتى كه در مجموع نسبت به همهء سفيران و فرستادگان به عمل آمد متناسب با شرايط و ضوابطى خاصّ بود ؛ امّا به طور كلّى در جريان برگزارى نمايشهايى كه در ميدان شاه به معرض تماشا گذاشته شد احترام سفير لزگى بيش از ديگر سفيران\r\n\r\n","description":"","footnote":"","page_name":" 645 ","page_number":185},
  {"content":"\r\n\r\nو فرستادگان رعايت شد زيرا وى را در طرف راست شاه نشاندند ، و هنگامى كه سفير مسكوى به اين امر اعتراض كرد به او جواب دادند كه چون او زودتر از ديگران در جشن و ضيافت حضور يافته در آن‌جا نشسته است ، امّا حقيقت اين بود كه چون وى نمايندهء قومى مسلمان بود بدان جايگاه منيع راه يافته بود .\r\nشامگهان مسؤول راهنمايى و پذيرايى سفيران به ديدار فرستادهء كمپانى هند شرقى فرانسه رفت ، و او را آگاه كرد كه چند روز ديگر شاهنشاه به او اجازهء شرفيابى خواهد داد . فرستادهء كمپانى بدين مژده بىدرنگ رئيس گروه مبلغان كاپوسن را نزد خود فراخواند تا دربارهء مطالب لازم با ميهماندارباشى مذاكره كند . او آمد و در آغاز گفتگو با ميهماندارباشى گله كرد كه چرا هنگام پذيرايى فرستادگان لزگى و مسكوى و بصره را بر سفير كمپانى فرانسه مقدّم داشته‌اند . همچنين حقّ تقدمى را كه فرانسه نسبت به انگليس دارد در معرض وهن و خطر انداخته‌اند . ميهماندارباشى با مدارا و آهستگى و آوردن عبارات شيرين و نغز و پرمغز گفت درباريان ايران به هنگام پذيراييهاى رسمى و غيررسمى هيچ‌گاه حرمت ميزبانان را نمىشكنند ، و اگر موجباتى نيز پيش آيد آسان آسان تهييج و تحريك يا خشماگين و برافروخته و بىخويشتن نمىشوند . مىگويند به يكى از سفيران پرتغالى به مناسبتى گفته شده بود كه ايرانيان هرگز به شما بدزبانى نمىكنند و دلتان را به سخنان تلخ و درشت نمىشكنند ، امّا هميشه هم به مراد دل شما رفتار نمىكنند ، و همه وقت نسبت به همه كس احسان نمىنمايند .\r\nدر يازدهم حساب يازده هزار فرانك جواهراتم را با ناظر تسويه كردم . من حساب كرده بودم بابت دو درصد جواهراتى كه به شاه فروخته بودم مبلغ سه هزار فرانك به وى بدهم ، امّا با كمال تعجب و تأسف دانستم كه او هشت هزار فرانك طلب مىكند . وى وسيلهء منشى اوّل خود و زرگرباشى مرا از نظرش آگاه ساخت ، و از آن‌جا كه نشسته بود مىنگريست تا عكس العمل مرا در برابر پيغامش دريابد من چنان كه مداهنه‌گويى معمول همهء ايرانيان است براى خوشامدش گفتم : اگر من در برابر آن همه احسان و حمايت و مساعدتى كه ناظر دربارهء من كرده هرچه دارم نثار قدمش كنم حقّ نيكيهايش را بجا نياورده‌ام ، امّا چون در معاملهء فروش جواهر به شاه زيان برده‌ام اگر آنچه ناظر طلب مىكند بدهم ، همه سرمايه‌ام از دستم مىرود ، و مفلس و مستمند مىشوم ؛ و ضرب المثل معروف آتش به خانه‌ام مىزند كه ايرانيان در\r\n\r\n","description":"","footnote":"","page_name":" 646 ","page_number":186},
  {"content":"\r\n\r\nچنين موارد براى اظهار نهايت زيان رسيدگى بر زبان مىآورند در مورد من جنبهء تحقق مىيابد .\r\nزرگرباشى به شنيدن اين جواب سرش را به نشان افسوس و دلدارى چند بار جنباند و گفت اگر خيال مىكنى با اين تعارفهاى خشك و خالى و اظهار زيان‌منديها و زاريها مىتوانى آتش طمع ناظر را بنشانى فكر باطلى كرده‌اى . طرف تو كسى نيست كه تا آنچه گفته نگيرد ، رهايت سازد . اين مرد را من خوب مىشناسم ؛ كسى است كه براى پشيزى پوست از تن گداها بازمىكند ؛ مخصوصا حالا كه مبلغ زيادى خرج عروسى پسرش كرده ديگ طمعش چنان به جوش آمده كه به اين آسانيها فرو نمىنشيند . شما هم بيراهه نرويد و به ياد بياوريد كه ناظر در همين معامله جانب شما را گرفته ، و اگر او را راضى نگهداريد ممكن است مشترى براى بقيّهء جواهرهايتان پيدا كند .\r\nلازم به گفتن نيست كه اين گفتگوها براى من چه انده‌فزا و دردآگين و مايهء رنج روحى بود . بىقدرى نيكى و حمايتى كه ناظر مىتوانست نسبت به من انجام دهد كاملا در نظرم مشهود بود ، امّا از سنگينى و فرجام بد دشمنيش سخت نگران شدم . از اين‌رو به زرگرباشى التماس كردم وى را به گرفتن چهارهزار ليره رضا كند ، من اين مبلغ را به طيب خاطر تقديمش مىكنم . امّا او بدين‌قدر راضى نشد ، و دامنهء گفتگو را به درازا كشاند تا مرا به دادن پنج هزار ليره از يازده هزار ليره‌اى كه از ناظر طلب داشتم قانع كند ، و چون دريافت كه راضى نيستم ، و مقاومت مىكنم ، با خونسردى و مدارا گفت پاى جبر و زور در ميان نيست در اين صورت مىتوانيد جواهرات خود را پس بگيريد و دنبال كارتان برويد .\r\nمن در كار خود درماندم و تصميم كردن نمىتوانستم . از يك‌سو حق‌شناسى از حمايت و محبت ناظر و بيم از دشمنيهاى آينده‌اش مرا به سويى مىراند ، و از روى ديگر دادن مبلغ خطيرى كه مورد طلب وى بود در نظرم سنگين و دشوار مىنمود .\r\nوقتى زرگرباشى دو دل و نگرانم ديد مرا به گوشه‌اى كشيد و به رسم دوستدارى گفت مصلحت نيست خيرخواهى و جانبدارى وى را به خاطر چند پيستول طلا از دست بدهى . او از نزديكان و معتمدان شاه است و دوستى او براى تو سود بسيار دارد . پند مرا بپذير و جانب او را رها مكن .\r\nنصيحتش را پذيرفتم ، تن به زيان دادم ، و به وى التماس كردم به هر زبان\r\n\r\n","description":"","footnote":"","page_name":" 647 ","page_number":187},
  {"content":"\r\n\r\nكه مىتواند ناظر را به قبول پنج هزار فرانك رضا كند . خواهشم پذيرفته شد و به دستور ناظر همان ساعت دو هزار اكو آوردند و به من دادند .\r\nپس از اين كه بدين‌گونه اختلاف از ميان برداشته شد ناظر به من مهربانى بسيار كرد و دعوت فرمود در سفر شاه به قزوين از جمله ملتزمان ركاب او باشم .\r\nمخارج را هم نيز به عهدهء دربار خواهد بود . سپس گفت از قول او به فرستادهء كمپانى فرانسه بگويم كه عريضه‌اش را به عرض شاه رسانده و دربارهء مقدّم داشتن وى بر فرستادهء انگليس مذاكره كرده‌ام ، نتيجه به وفق مراد و دلخواه اوست و مقرّر شده حقّ تقدم وى كاملا رعايت شود . اما اين وعده به وفا نينجاميد و به نمايندگان فرانسه و انگليس چنان كه خواهم آورد در يك ساعت و با هم اجازهء شرفيابى داده شد .\r\nروز شانزدهم شاهزاده خانم عمّه شاه همسر بزرگ‌ترين مجتهد وقت به وسيلهء شش تن چهار سينى انواع شيرينى ، چند شيشه بزرگ شربت ، مقدار زيادى نان شكرى كه با ادويه‌هاى معطر خوش‌بو شده بود ، مقدارى نان بادامى و ديگر شيرينيها از اين‌گونه برايم فرستاد . از مهربانيها و عواطف كريمانهء اين بانوى سخاوتمند سخت شادمان ، و در انديشه شدم كه چگونه محبت بىكرانش را جبران كنم . بر حسب اتفّاق روز بعد شادى ديدار خواجهء خاص وى كه هميشه رابط گفتگوى من و شاهزاده‌خانم بود نصيبم شد ، و فرصت يافتم ، وسيلهء او مراتب سپاسگزارى خود را به معظم لها عرضه بدارم ، و مطمئنم كه وى مىتواند به نيكوترين بيان حق‌شناسى و قدردانى مرا عرضه بدارد . زيرا همه خواجه‌سرايان بر اطلاق زبان گرم و گيرا دارند و راه نفوذ به دلها را نيكو مىشناسند .\r\nروز بيستم به ديدار زرگرباشى رفتم و پانصد اكو بابت دو درصدى كه در معامله با شاه به او تعلق مىگرفت پرداختم . او از دريافت همين مبلغ راضى بود و گفت از نيرنگبازى و دغلسازى و تزويرى كه بيشتر ايرانيان در محاسبات و معاملات خود به كار مىبرند متنفر و بيزار است و افزود كه من هميشه به حقّ خود قانع و خرسندم .\r\nروز بيست و يكم فرستادهء كمپانى فرانسه در همان تالار و به همان آئين كه روز شانزدهم ديگر فرستادگان به حضور شاه بار يافته بودند به افتخار شرفيابى نائل شد . مأمور پذيرايى سفرا در حدود ساعت هشت صبح در فاصلهء صد و پنجاه قدمى\r\n\r\n","description":"","footnote":"","page_name":" 648 ","page_number":188},
  {"content":"\r\n\r\nقصر ، وى را از اسب پياده كرد . سپس در حالى كه مهماندارباشى پيش مىرفت سفير و معاون و پزشك و مترجم در كنار هم و به دنبال او حركت مىكردند . نامه‌اى كه از سوى كمپانى به عنوان شاه ساخته و پرداخته بودند ، و در كيسه‌اى زربفت جا داشت به دست مترجم بود . دنبال سفير و همراهانش دو نوكر ، دوازده پاسدار و گروهى خدمه كه همه فرانسوى بودند و لباس محلى بسيار زيبا و باشكوهى به تن داشتند در حركت بودند . وقتى سفير به كاخ رسيد او را روى يكى از پله‌هاى كاخ واقع در طرف چپ زير سر در نشاندند ، و مهماندار براى هدايت عامل انگليس « 1 » رفت ، و او را با همان تشريفات پيش فرستادهء كمپانى آورد . معاون و ده عضو ، چهار مترجم ، ده خدمتگر به دنبالش بودند . خدمتگران همه ملبس به لباسهاى محلّى خوب بودند . عامل انگليس را روبه‌روى فرستاده كمپانى فرانسوى روى همان پلّه نشاندند . پس از مدّتى كوتاه امير الحاج مرد عربى كه رياست كاروانهاى زائران مكه را از طريق بصره به عهده داشت وسيلهء يكى از معاونان امور تشريفات به آن‌جا هدايت شد . مقارن ساعت ده اين سه تن را در حالى كه سفير كمپانى فرانسه در جلو بود براى شرفيابى وارد تالار كردند . به هريك اين شخصيّتها اجازه داده شد كه مترجم و دو تن از همراهان خود را به تالار بياورد . و يك ربع ساعت بعد هداياى اين سه فرستاده را از نظر شاه گذراندند . تحفه‌هاى فرستاده كمپانى فرانسه شامل اين چيزها بود : يك رشته زمرّد و الماس ؛ يك انگشترى زمرد ؛ يك حلقه ياقوت پشت گلى ( نيم رنگ ) ؛ يك جعبهء مخصوص جاى عكس مزين به الماس و زمرد كه عكس مينانشان شاه در آن بود ؛ دو چلچراغ كريستال ؛ چهار آينهء كريستال به بلندى پنج پا كه دوتاى آن حاشيهء مس مفضّض داشت ، و دوتاى ديگر كريستال ؛ تصوير تمام قدّ پادشاه فرانسه كه داراى قاب چوبى مطلّا بود ؛ يك كيسهء عنبر به وزن پنجاه و هشت اونس ؛ دو شيشه اسانس ميخك ؛ چهار قطعه پارچه زربفت هر كدام به درازاى بيست اون  ) Aune (  ؛ سه قطعه ساتن ؛ پنج مارك تورى ابريشمى ؛ هفت قطعه كتان سفيد بسيار ظريف بافت هند ، هر قطعه به طول چهار اون و نيم ؛ شش تخته فرش ابريشمى زربفت ساونرى  ) Savonnerie (  ؛ دو هزار و سى و سه اون ماهوت بافت پاريس ؛ چهار دوربين نجومى هر كدام به طول سه پا ؛ سيصد و شش پارچه ظرف چينى به\r\n\r\n\r\n","description":"","footnote":"\r\n( 1 ) - اسم عامل انگليس رولت  ) Roolt (  بود .\r\n","page_name":" 649 ","page_number":189},
  {"content":"\r\n\r\nاندازه‌هاى مختلف ساخت چين ؛ هفتاد ليور چاى ؛ چهار سينى بزرگ پراز شمعهاى كافورى ساخت گواى هند ؛ چهار قبضه تفنگ طلاكوبى شده بسيار قشنگ و ظريف ؛ دو جفت طپانچه طلاكوبى شدهء ظريف ؛ چهار توپ جديد با پايه ؛ دو دستگاه زنبورك قلمزده كه علامت كارخانهء سازنده روى دستگاه نشانه‌گيرى آن حك شده بود ؛ پنجاه كيسهء فلفل هر كيسه به وزن صد و سى ليور .\r\nاز آن پس هداياى عامل انگليس از نظر پادشاه گذشت . اين هدايا به شرح زير بود :\r\nسى پارچه ماهوت انگليسى ؛ چهل عمامهء ابريشمين زربفت ؛ چهل قطعه ساتن به رنگها و نقشهاى گوناگون ؛ سى قطعه تافته ؛ بيست قطعهء تافته داراى خطوط زرين و سيمين ؛ دوازده قطعه پرنيان منقش به شاخ و برگ ؛ چهل پارچه كارد و چنگال كه دسته‌هاى آنها كهربا بود .\r\nآن‌گاه هداياى امير الحاج به معرض نمايش گذاشته شد . اين هدايا عبارت بود از پنج رأس اسب اصيل عربى و يك زين نقره با غاشيهء ماهوت زرتار .\r\nاز آن پس هداياى دو صاحب مقام مهم ديگر به معرض تماشا گذاشته شد .\r\nيكى تحفه‌هاى حاكم جرون كه پسرش آورده بود و شامل شش اسب نژاده ، سى قطعه پارچه ظريف و نفيس هندى ؛ بيست قطعه پارچهء زربفت بود . و ارمغان ديگر از آن حاكم گنجه « 1 » يكى از شهرهاى ارمنستان بود ، و آن چند سگ شكارى بود .\r\nاز جايى كه شاه نشسته بود و به زمين مىنگريست تشخيص دقيق هدايا امكان نداشت . براى پادشاهان ايران چندان هديه و تحفه مىآورند كه چشمشان به ديدن آنها عادت كرده ، و اين‌گونه ارمغانها در نظرشان ارج و قدر ندارد . وزيران به وى مىگويند كه اين هديه‌ها چيست و از كجا رسيده و كه فرستاده ، و اگر به ديدن يكى يا بعضى از آنها مايل بود به هرجا بخواهد مىبرند و در معرض تماشايش مىگذارند . پادشاه به منظور نمايش دادن قدرت و شوكت و شكوه خود از آن بالا به اين هدايا هرچند گرانبها و كم‌مانند باشد به نظر حقارت و بىاعتنايى مىنگرد ، و با بىتفاوتى آنها را مىپذيرد . چنين مىنمايد اينها قابل و لايق ديدن وى نيستند .\r\nپس از آن كه همه هدايا از نظر پادشاه گذشت همچنانكه هفتهء پس از\r\n\r\n\r\n","description":"","footnote":"\r\n( 1 ) - نام كنونى گنجه كيروآباد  ) Kirovolad (  و يكى از شهرهاى آذربايجان شوروى است .\r\n","page_name":" 650 ","page_number":190},
  {"content":"\r\n\r\nسفيران مسكوى و لزگى در دربار پذيرايى كرده بودند سفيران و فرستادگان فرانسوى و انگليس و ديگران را به ضيافت خواندند ؛ امّا به اين گروه شراب و عرق ندادند .\r\nاندكى پيش از خوردن ناهار پادشاه ، پسر حاكم جرون را احضار كرد . وى پس از اين كه بار يافت به شيوه و رسم ايرانيان سلام ، و عريضهء پدرش را تقديم كرد و خاموش ماند . پادشاه نيز با او سخن نگفت . زيرا وى به منظور نماياندن عظمت و سطوت و شوكت خود در برابر بيگانگان و ملّت خود رفتارش چنين است . اخلاق و رفتار شاهنشاه فقيد - پدر پادشاه كنونى - بسيار ملايم و مشفقانه بود ؛ و بىتفاوت به افراد ملّت خود و بيگانگان بحث مىكرد . هر وقت به مناسبتى سفيران و فرستادگان دولتهاى خارجى در دربار فراهم مىآمدند از يكان‌يكان به مهربانى و نرمخويى و شكفتگى احوالپرسى و دلجويى مىكرد و مشكلات كارشان را از ميان برمىداشت .\r\nهربار كه من به دربار بار مىيافتم - در طىّ ده هفته كه در سال 1666 در پايتخت اقامت داشتم پنج نوبت به اين افتخار نائل آمدم - هربار به نرمخويى و مهرورى با من به گفتگو مىپرداخت . گرچه مستقيما با من سخن نمىگفت و منويات خود را وسيلهء ناظر اظهار مىفرمود . ناظر به مترجم من مىگفت و او برايم ترجمه مىكرد ، و پاسخ من نيز به همين ترتيب به عرض ملوكانه مىرسيد ؛ امّا اگر آن روزگاران مانند اين زمان سخن گفتن به زبان فارسى يا تركى مىتوانستم بىگمان معظم له بدون واسطه با من صحبت مىفرمود .\r\nروز بيست و دوّم ارمغانها و هدايايى را كه آورده بودند ، ارزيابى و قيمت‌گزارى كردند . رسم دربار پادشاهان ايران چنين است كه همهء هدايايى را كه براى شاه مىآورند در يكى از عمارات بزرگ دربار كه شرابخانه نام دارد و مخصوص نگهدارى مشروبات پادشاه است منتقل مىكنند و آنها را تحويل رئيس شرابخانه مىدهند ، و روزهاى بعد خبرگانى كه در كار خود ورزيده و صاحبنظرند يكايك آنها را قيمت‌گزارى مىكنند . پس از پايان يافتن اين كار هدايا را ميان كسانى كه مسؤول حفاظت يك نوع جنس مىباشند تقسيم مىكنند . در مثل فرشها را به كسى مىسپارند كه متصدى دستگاههاى فرشبافى شاهنشاه است . توپها و ديگر سلاحهاى جنگ را به مسؤول زرّادخانهء شاه تحويل مىدهند ، و جواهرها را به خزانه‌دار مىسپارند .\r\nچيزهاى ديگر نيز به همين ترتيب به متصديان مربوط تحويل مىشود . مسؤولان هر قسمت بايد بدون تأخير نام اشيايى را كه تحويل گرفته‌اند با ذكر كامل مشخصات در\r\n\r\n","description":"","footnote":"","page_name":" 651 ","page_number":191},
  {"content":"\r\n\r\nدفاتر مربوط ثبت كنند . اين كارها چنان با دقّت و صحّت انجام مىگيرد كه ناشدنيست بر اثر جابه‌جا شدنها چيزى گم شود ؛ و اگر بخواهند خصوصيات همه هدايايى را كه طىّ مدّت دويست سال به پادشاهان ايران تقديم شده معيّن كنند با مراجعه به دفاتر مربوط آسان در مىيابند .\r\nروزى كه قرار ارزيابى هدايا بود ناظر مرا هم براى شركت كردن در اين كار دعوت كرد . پيش از رفتن از سفيران پرسيدم آيا مايلند قيمت واقعى هداياى آنها را بگويم يا كمتر يا بيشتر . چون در ايران رسم بر اين جاريست كه هر سفيرى هدايايى به دربار تقديم مىكند بايد معادل بيست درصد بهاى آن هدايا را به عنوان انعام به مأموران خاص شاه بدهد . در اين صورت هرچه قيمت هدايا بيشتر در حساب آيد به همان نسبت زيان‌آورندهء هدايا بيشتر مىشود . بنابراين بيشتر سفيران خواهان آنند كه بهاى هداياى آنان كم‌تر از قيمت واقعى در حساب آيد .\r\nمن در وقت مقرّر يعنى ساعت نه رفتم . ملك التجّار يا مهتر بازرگانان يكى از بازرسان مخصوص شاهنشاه ، زرگرباشى ، چند تن از پيشكاران كارخانه‌هاى زربفت - بافى ، رئيس كلّ توپخانه ، نقاشباشى و ده دوازده نفر از بازرگانان معتبر اصفهان نيز حاضر بودند . پيش از ورود من ارزيابى هدايا آغاز شده بود . هداياى فرستادگان كمپانى فرانسه بدون احتساب قيمت توپها معادل بيست هزار اكو تقويم شد ، و قيمت هداياى فرستادهء انگليس سه هزار و پانصد اكو در حساب آمد . پس از خاتمه يافتن ارزيابى همه هدايا به شرحى كه سابقا ياد شد به متصديان مربوطه تحويل گرديد . آينه‌ها ، چلچراغها ، طپانچه‌ها ، پرده‌هاى نقاشى و دوربينها به خزانهء عمومى واقع در قلعهء اصفهان انتقال يافت . در اين مركز هداياى بىشمارى از اين انواع كه اروپاييان از جمله مسكويها ، تركها و ارمنيها طى دويست سال به پادشاهان ايران تقديم داشته‌اند انباشته شده . بيشتر اين نفايس بر اثر مرور زمان و گرد و غبارى كه بر رويشان مىنشيند بىرونق و فرسوده مىشوند ، و اين زيان بدين سبب عارض مىشود كه در ايران نه از اين چيزهاى نفيس و نادر استفاده مىكنند و نه آنها را مىفروشند .\r\nزيرا فروختن نفايس را مغاير و مخالف شؤون و مقام بلند سلطنت مىشمارند ؛ از اين‌رو آنها را به وضعى نامطلوب در گوشه‌اى رها مىكنند .\r\nفلفل و چاى و عنبر و عصارهء ميخك را تحويل شربت‌خانه كردند . ظرفهاى چينى در قفسه‌هاى مخصوص نگهدارى ظروف جا داده شد ، و پارچه‌ها نيز در\r\n\r\n","description":"","footnote":"","page_name":" 652 ","page_number":192},
  {"content":"\r\n\r\nصندوقهاى خاصّى كه هركدام جاى نگهدارى نوعى پارچه است ، انتقال يافت .\r\nهمان روز پس از صرف ناهار در خانهء ناظر ، سخن گردان گردان به موضوع شرفيابى فرستادگان كمپانى فرانسه و عامل انگليس و نقار و رقابتى كه بر سر تقدّم و تأخر باريابى روى داده بود انجاميد از من پرسيدند آيا در اروپا هم ميان افراد مهم رسمى بر سر چنين موضوعهاى جزيى و كم‌اهميّت جر و بحث درمىگيرد ؟ من در حالى كه خنده بر لب داشتم جواب دادم : بلى ؛ و حق با آنهاست كه در اين مورد چندين سختگيرى و پافشارى كرده‌اند . رجال سياسى اروپا اتفاقا به چنين موضوعها اهميّت زياد مىنهند ، و آن را در شمار مسائل مهم و قابل تأمّل به حساب مىآورند .\r\nحتى بسا اتفّاق مىافتد كه دولتها در چنين موارد براى حفظ شؤون خود رودرروى هم مىايستند و خطّ و نشان مىكشند .\r\nميرآخور كه در آن انجمن حضور داشت گفت : چه نيك‌بخت و خاطرآسوده‌اند مسلمانان كه براى اين مسائل سست و بىاعتبار هرگز خود را به زحمت و دردسر نمىاندازند ؛ و حيثيّت و ارزش معنوى خويش را وابسته به اين قيد و بندهاى فاقد ارزش نمىدانند .\r\nضمن اين گفتگوها و نقل خبرهاى تازه اين سخن در ميان آمد كه صبح امروز به فرمان صدراعظم دويست ضربه چوب به پاى يك ملّا زده‌اند گناه وى اين بوده كه نامهء تظلّم‌آميز افسران جزء توپخانه را چنان متكلف و مغلق نوشته و ضمن بيان مقصود آن‌قدر تملق و تعارف مهجور و دور از ذهن به كار برده كه درك معنى آن دشوار بوده است . بعد از آن كه ملاى بدبخت طعم تلخ اين تنبيه سخت را چشيد صدراعظم وى را احضار كرد . چون راه رفتن نمىتوانست مأموران وى را به حضور بردند . شيخ على خان پرخاشگرانه به او گفت : صدراعظم آن‌قدر كار دارد كه فرصت برايش نمىماند مدت زيادى وقتش را صرف كشف رمز نوشته‌هاى تو كند ، و مقصود و مأمول عارض را از ميان تحرير تو بيابد . از اين به بعد بايد عريضه‌هاى مردم را چنان ساده و بىتكلّف بنويسى كه مفهومش كاملا روشن باشد ، و اگر بار ديگر جز بدين دستور عمل كنى مىفرمايم دستت را از تن جدا كنند .\r\nروز بيست و سوّم صدراعظم نامه‌هايى را كه سفيران به حضور شاهنشاه و ناظر نوشته بودند به مترجم شاه كه مردى پرتغالى و برگشته از دين بود ، داد تا آنها را به فارسى برگرداند . او پيش بسيارى از ايرانيان ادعا كرده بود كه زبان مردم همهء\r\n\r\n","description":"","footnote":"","page_name":" 653 ","page_number":193},
  {"content":"\r\n\r\nكشورهاى اروپايى را مىداند ، در صورتى كه وى جز به زبان مادرى خود به هيچ زبان آشنا نبود . از اين‌رو نامه‌ها را نزد اگوستنهاى پرتغالى فرستاد تا ترجمه كنند امّا به آرزو نرسيد زيرا آنان نيز مانند مترجم پرتغالى از دانش بهرهء بسيار نداشتند . ناچار مترجم هلنديان را در اين كار به يارى طلبيدند . او مردى عرب بود كه زمانى دراز در اروپا زيسته بود ، و چون استعداد زيادى در فراگرفتن زبان داشت دو سه زبان آموخته بود . وى رونويس اين نامه‌ها را به رؤساى خود تسليم كرد .\r\nهلنديان براى راه يافتن در كار و امور ديگران بسيار باريك‌بين و حساسند ، مخصوصا در مسائل تجارى كه به نوعى با فعاليتهاى خودشان ارتباط دارد بسيار كنجكاو و دقيق مىباشند امّا به هر روى اين مترجم هم چون زبان انگليسى نمىدانست نتوانست نامهء پادشاه انگلستان را ترجمه كند ؛ امّا دو نامهء ديگر را به زبان فارسى برگرداند .\r\nروز بيست و چهارم فرستادهء كمپانى فرانسه تحفى را كه براى وزيران آماده كرده بود بدين شرح براى آنان فرستاد . براى اعتماد الدوله يا صدراعظم :\r\nهفده اونس عنبر ؛ دو طاقه شال بسيار ظريف و نفيس هندى ؛ شش عمامه ابريشمى زرتار ؛ يك دستگاه ساعت ديوارى كوچك ؛ يك دستگاه ساعت بغلى ؛ دو ليور چاى .\r\nبراى خوانسالار : هفده اونس عنبر ؛ سه عمامهء ابريشمين زرتار ؛ سه كمربند ؛ سه عدد ساعت بغلى ؛ دوازده ليور چاى ؛ هزار و پانصد اكوى نقره .\r\nبراى ميرزا طاهر مفتش كلّ دربار همايونى : دو عمامه ؛ چهار توپ پارچهء خوب هندى ؛ سى و چهار پارچهء چينى ساخت چين به اندازه‌هاى مختلف ؛ سه ليور ميخك ؛ سه ليور دارچين ، سه ليور چاى ؛ سه ليور هل ، پنجاه جوزبويا ؛ سى ليور فلفل ؛ صد و پنجاه اكوى نقره .\r\nساعت ده همان روز سفير مسكوى را در حالى كه بر يكى از اسبهاى شاه سوار بود به يكى از عمارات كاخ سلطنتى آوردند . اندك زمانى بعد صدراعظم و وزيران مهّم هيأت دولت در آن‌جا حضور يافتند . مذاكرات آنان دو ساعت مدت گرفت . سپس به افتخار او مجلس ضيافتى ترتيب يافت . در اين پذيرايى مجلل و پرشكوه انواع غذا و خوراك گوشت ، و اقسام نوشيدنيها بسيار بود . امّا شراب و عرق وجود نداشت . مذاكرات اين سفير جنبهء محرمانه داشت . در خاتمهء ضيافت وزيران\r\n\r\n","description":"","footnote":"","page_name":" 654 ","page_number":194},
  {"content":"\r\n\r\nاظهار داشتند كه سفير مأمور بود حركت فرستاده فوق العاده پادشاه خود را درآيندهء نزديك به دربار ايران به شاهنشاه عرضه بدارد . ولى بعد فاش شد كه از سوى دوك اعظم پيشنهاد كرده در ائتلاف مسكوى و لهستان عليه عثمانى شركت جويد . امّا پادشاه ايران با اين پيشنهاد موافقت نكرد ، ولى وعده داد اگر مسكويها و لهستانيها به عثمانى حمله برند ، و اطمينان دهند بدون شركت و موافقت پادشاه ايران با تركها آشتى نخواهند كرد شاهنشاه به بغداد حمله مىكند . اين فشرده جوابى بود كه به سفير داده شد ، او را براى رساندن پاسخ روانه مسكوى كردند . سفير پافشارى و اصرار زياد كرد كه جوابى صريح‌تر و مطمئن‌تر به او بدهند ؛ ولى صدراعظم با گفتن اين كلمات دهانش را بست و وادار به سكوت كرد . گفت : مسيحيان بسيار بار پادشاهان ايران را عليه عثمانيها برانگيخته و وادار به جنگ كرده‌اند ، امّا هر بار بدون جلب رضا و موافقت پادشاه ايران به جنگ پايان داده‌اند و با دشمن صلح كرده‌اند .\r\nسپيده‌دم روز بيست و هفتم صدراعظم مرا به قيد فوريت احضار فرمود . در آن وقت هنوز در بستر بودم ، و ستوربان و خدمتگرم در خانه نبودند . به فرستادگان صدراعظم گفتم شما برگرديد همين كه ستوربان و نوكرم آمدند بىدرنگ حضور صدراعظم مىآيم . آنان به خنده گفتند : آقا ، چه مىفرماييد ، مگر ما جرأت داريم بىآن كه شما را ببريم برگرديم . همان دم يكى از آنان به اصطبل رفت ، و يكى از اسبها را به زير زين كشيد . ديگرى لباسهايم را آورد و كمك كرد تا بپوشم ، و در آن هنگام من زحمتى جز پوشيدن لباسم نداشتم . همين كه پايين آمدم چهار سوار ديگر فرا رسيدند تا من در رفتن شتاب بيشتر كنم . چون نوكرم نبود كه همراه و در قفايم بيايد ناراحت بودم ؛ زيرا رسم بزرگان اينست كه هرگز تنها ، بىآنكه يك يا دو نوكر پشت سرشان نباشد حركت نمىكنند . آنان چون نگرانى و ناراحتى مرا دريافتند گفتند ما در اين ساعت جاى نوكرهاى شما را مىگيريم ، و پشت سرتان حركت مىكنيم ؛ و به وقت بازگشتن نيز نوكرانى را مأمور اين كار مىكنيم ؛ و توجّه بدين دقيقه مرا آگاه كرد كه در ايران نوكران و فرمانبران چه بسيار مىكوشند كه فرمان مخدومان خود را هرچه زودتر و بهتر انجام دهند . به سخن ديگر اگر بزرگ و صاحب‌مقامى نوكرش را در پى كسى بفرستد نمىتواند پس از مدّتى بى او برگردد و بگويد در خانه نبود يا نيامد ، يا او را پيدا نكردم . اين جوابها مورد قبول نيست بايد به هرگونه ميسّر است وى را بيابد و بياورد ؛ در غير اين صورت به سختى مجازات مىشود .\r\n\r\n","description":"","footnote":"","page_name":" 655 ","page_number":195},
  {"content":"\r\n\r\nمن براى آرامش خاطر و خشنودى خاطر فرستادگان صدراعظم ، و آگاه شدن از علّت احضارم كه مايهء تشويش و نگرانى خاطرم شده بود به سرعت هرچه تمام‌تر حركت كردم . چون به حضور رسيدم صدراعظم فرمود به منظور ترجمه كردن نامه‌هاى پادشاه انگليس و كمپانى فرانسه مرا احضار كرده است . وى همهء نامه‌ها را به دستم داد ، و به دو تن از منشيانش دستور داد مرا به اتاقى ببرند و در آن‌جا ترجمهء نامه‌ها را بنويسند .\r\nنمىدانم ترجمهء من پسند صدراعظم نيفتاد يا بر اين نيّت بود براى اطمينان خاطر از صحّت آن ترجمه‌هاى ديگرى نيز از آن نامه‌ها داشته باشد . به هر روى من كوشش بسيار كردم آن مراسلات را هرچه زيباتر ، رساتر ، و درست‌تر به فارسى برگردانم . سپس رونويسهايى از آن برداشتم . نامهء پادشاه انگليس به زبان انگليسى بود . آن را با آب طلا و رنگ سياه روى يك پوست بزرگ دباغى شده نوشته بودند ، بالا و حاشيه دو طرف آن به عرض شش انگشت به صورت زيبايى به شيوهء مينياتور شده بود . تصوير شاه ، نقش اسلحه و سكّه‌اش ميان يك نقشه و طرح تو در تو و پرپيچ و خم نقش شده بود .\r\nاكنون پيش از آن كه رونوشت نامهء پادشاه انگليس را بياورم مناسب مىدانم مقدمة دربارهء چگونگى ايجاد و استقرار روابط انگليس با ايران به اختصار اشارت كنم .\r\nنخستين مراحل مراوده و ارتباط انگليس با ايران از سال 1613 ميلادى برقرار گرديد . « 1 » به عبارت ديگر در اين سال پاى انگليسيان به ايران بازشد . مردم در بندر عباس به گرمى و خوشرويى آنان را پذيره شدند ، ولى پرتغاليها كه در جزيرهء هرمز واقع در سه فرسنگى بندرعباس داراى تأسيسات و تشكيلات تجارى گسترده‌اى بودند ،\r\n\r\n\r\n","description":"","footnote":"\r\n( 1 ) - انتونى جنكينس  ) Anthony Genkinson (  نخستين سفير انگليس به سال 1562 ميلادى برابر 941 خورشيدى در زمان پادشاهى شاه تهماسب به ايران آمد . پس از مدتى جون نو برى  ) John New Berie (  به فكر تأسيس دفتر نمايندگى تجارى در هرمز افتاد ، امّا در سال 1583 ميلادى برابر 961 خورشيدى به جهاتى نااميد و منصرف شد . در سال 1615 ميلادى مطابق 993 خورشيدى زمان سلطنت شاه عباس اوّل دو تن از عاملان كمپانى هند شرقى انگليس به نام ريشارد استيل  ) Richard Steele (  و جون كروتر  ) John Crowther (  موفق به تحصيل اجازهء تأسيس يك شركت تجارى شدند .\r\n","page_name":" 656 ","page_number":196},
  {"content":"\r\n\r\nورود آنها را نامبارك و شوم شمردند . پرتغاليها كه در آن روزگاران خود را مالك مختار امور تجارى در سرتاسر قسمتهاى خاور هند و نواحى مجاور آن مىشمردند هرگز روا نمىداشتند در آن منطقه دولت ديگرى در منافع تجارى سرشارى كه عايدشان مىشد سهيم و شريك شود . از اين‌رو درصدد ايجاد موانعى كه بر طرف كردن آنها بسيار دشوار باشد برآمدند . از جمله در هرمز كه مهم‌ترين مركز تجارى خليج فارس بود ماليات سنگينى بيش از ملل ديگر بر آنان تحميل كردند . شاه عباس بزرگ پادشاه وقت كه از مناسبات و رقابتهاى تجارى كشورهاى اروپايى آگاهى كامل داشت به انگليسيان اجازه داد در ديگر بنادر كناره‌هاى ايران به بازرگانى بپردازند . وى به منظور دلگرمى ايشان هدايايى براىشان فرستاد ، و چند نفر آنان را در دربار خود پذيرفت و همواره مورد لطف و مرحمت قرار مىداد . سرانجام در سال 1620 ضمن قراردادى آنان را موظف كرد پرتغاليها را از صحنهء خليج فارس بيرون برانند . زيرا آنان نه تنها در كار بازرگانى ايرانيان مشكلات و موانع بسيار ايجاد مىكردند ، بل‌كه به مردم توهين و بىاحترامى روا مىداشتند . نتيجه اين كه بازرگانان ايرانى وقتى به قصد تجارت راهى هند مىشدند و به هرمز مىرسيدند و اجازهء عبور مىخواستند رئيس گروه پرتغاليهاى مستقر در هرمز از آنها مىپرسيد مقصودشان از رفتن به هند چيست ، و وقتى مىفهميدند براى خريدن چه كالاهايى به آن‌جا سفر مىكنند آنان را به انبارهاى امتعهء خود مىبردند . انبوه كالاهاى مورد نظرشان را به ايشان مىنمودند و مىگفتند اينست كالاهايى كه شما طالب خريدن آنها هستيد ؛ همين‌ها را بخريد .\r\nاگر كافى نبود و پولتان باقى ماند آن‌وقت اجازه مىدهيم به هند برويد .\r\nنه تنها با بازرگانان ايرانى بدين درشتى و ناهموارى رفتار مىكردند ، بل‌كه برخوردشان با تاجران بيگانه نيز چنين بود ، و آنان ناچار مىشدند بدون خريدن چيزى دست خالى به مبدأ حركت خود بازگردند يا اين كه كالاى مطلوبشان را به نرخى كه پرتغاليها تعيين مىكردند بخرند . شاه عباس چند بار دربارهء اين رفتار زشت و ناهنجار مسؤولان تجارى پرتغاليها به حاكم آن‌جا اعتراض كرد و اظهار عدم رضامندى و انزجار كرد ؛ اما هر بار جوابهاى تند و دور از نزاكتى كه منجر به اعتراضات تازه مىشد مىشنيد . سرانجام شاهنشاه تصميم كرد قدرت و سلطهء آنان را درهم بشكند . امّا ايران براى رسيدن به اين هدف فاقد كشتيهاى جنگى بود ، و بدون ايجاد وسيله به هيچ تدبير نمىتوانست نيروى خود را به هرمز كه مركز استحكامات و\r\n\r\n","description":"","footnote":"","page_name":" 657 ","page_number":197},
  {"content":"\r\n\r\nقلاع آنان بود منتقل كند . بنابراين براى وصول به اين هدف به انگليسيان روآورد .\r\nآنان نيز پيشنهاد ايران را در مورد انعقاد قراردادى كه به سود طرفين باشد پذيرفتند .\r\nسرانجام پس از مذاكرات مفصل قراردادى تحت اين شرايط ميان ايران و انگليس بسته شد . دو طرف قرارداد با هزينهء مشترك به كليّهء قلعه‌ها و استحكامات پرتغاليها در خليج فارس حمله خواهند كرد . در جريان اين حمله كشتيهاى انگليسى موظفند نيروى ايران را در جزيرهء هرموز و كليّهء مناطقى كه لازم باشد پياده كنند و با تمام قدرت از رسيدن نيروى تازه نفس از راه دريا به كمك پرتغاليها جلوگيرى نمايند .\r\nكليّه نواحى و سرزمينهايى كه دشمن تخليه مىكند و به تصرّف متحدين درمىآيد از آن ايران خواهد بود امّا همه غنائم به تساوى قسمت مىشود . پس از رانده شدن پرتغاليها از جزيرهء هرموز و نواحى مجاور آن مركز بازرگانى به بندر عباس منتقل خواهد شد ، و نه تنها كشتيهاى انگليسى در جريان تجارت و رفت و آمد به اين بندر هميشه از پرداخت هرگونه ماليات و عوارض معاف خواهند بود ، بلكه در سود حاصل از عوايد گمركى متساويا با ايران سهيم خواهند بود . انگليسيان متعهدند براى تأمين آزادى بازرگانى و صيانت آبهاى خليج فارس براى رفت و آمد كشتيهاى تجارى و جلوگيرى از تعرضات احتمالى پرتغاليها چهار يا دست كم دو فروند كشتى جنگى آماده نگهدارند .\r\nحاصل اين قرارداد اين بود كه در سال 1623 هرمز و دو جزيرهء مهم نزديك آن از تصرّف پرتغاليها بيرون شد ، « 1 » و از همان هنگام اختلافات ميان دو طرف متعاهد روى نمود . ايرانيان كه غالبا براى شانه خالى كردن از تعهدات خود هزاران نيرنگ و ترفند به كار مىبرند به بهانه‌هاى گوناگون در اجراى مفاد پيمان سست شدند . انگليسيان نيز كه بدين اميد در بيرون راندن پرتغاليها از هرمز به ايران يارى كرده بودند تا غنائم بسيارى نصيبشان شود ، بيش از حدّ انصاف به غارتگرى پرداختند . ايرانيان هم به تلافى اهميّت و ارزش مساعدت انگليسيان را در تصرّف كردن استحكامات پرتغاليان ، و آزاد ساختن هرمز و جزاير و سرزمينهاى مجاور آن خوارمايه گرفتند ، و اندك اندك از ياد بردند ، و سال به سال از سهميهء درآمد ايشان از گمركات بندرعباس مىكاستند ؛ چنان كه بسيار سال نگذشت كه سهم ايشان به نيم آنچه حقشان بود كاهش يافت ، و پس از سپرى شدن چند سال ديگر بيش از\r\n\r\n\r\n","description":"","footnote":"\r\n( 1 ) - استحكامات هرمز سوّم مه 1622 برابر 1001 خورشيدى سقوط كرد .\r\n","page_name":" 658 ","page_number":198},
  {"content":"\r\n\r\nسالى هشت يا ده هزار ليور به ايشان داده نمىشد ؛ و اين در شرايطى بود كه درآمد گمرك بندرعباس در هر سال از هفتصد هزار تا هشتصد هزار ليور تجاوز مىكرد .\r\nشگفت اين كه ايرانيان اصرار مىورزيدند كه در مقابل دادن اين مبلغ مختصر رسيد صدى پنجاه كلّ عايدات را از انگليسيان بگيرند . دستاويز دولت ايران براى كاستن سهميهء كمپانى تجارى انگليس از درآمد گمركات بندرعباس اين بود كه كمپانى به تعهّد خود داير بر نگاهداشتن چهار يا دو فروند كشتى جنگى براى صيانت آبهاى خليج فارس عمل نكرده و تقريبا از به دو انعقاد قرارداد هرگز يك كشتى هم در آبهاى ساحلى ايران نداشته است . همچنين اعضاء و مأموران كمپانى انگليس همواره كالاهاى بسيارى را كه متعلّق به ايشان نيست وارد بندر مىكنند ، و به اعتراضهاى مكرّر مأموران ايران در بندر توجّه و اعتنا ندارند . از اينها بدتر و زيانبارتر هر سال مبلغ زيادى طلا و نقره ايران را به طريق قاچاق بيرون مىبرند .\r\nبارى ، انگليسيان مدتى وضعى را كه پيش آمده بود تحمّل كردند ؛ امّا چون كمپانى بيش از آن تاب شكيبايى و زيان نداشت در سال 1670 از پادشاه انگلستان دادخواست ، و از او استدعا كرد ضمن نامه‌اى مظالمى را كه در ايران بر كمپانى وارد آمده به پادشاه ايران بنمايد ، و بخواهد دولت ايران شرايط قرارداد را كاملا رعايت و اجرا كند ، و خسارات رفته را جبران نمايد .\r\nاتفاق را در جريان اين احوال از طرف پادشاه ايران فرمانى به فرستادهء كمپانى انگليس رسيد كه طبق مفاد آن مأموران ايران در بندرعباس موظّف بودند هر سال مبلغ چهل و پنجهزار فرانك به كمپانى بپردازند ، و از هر مقدار و هر نوع كالا كه كمپانى وارد ايران مىكند گمرك نگيرند . امّا چون كمپانى بدين تسهيلات و كمكهاى مالى قانع نبود بار ديگر از پادشاه متبوع خود استدعا كرد در اين مورد نامهء تندى به شاه ايران بنويسد و براى كمپانى بفرستد . تقاضاى كمپانى مورد قبول پادشاه انگلستان قرار گرفت ، و اين همان نامه بود كه صدراعظم مرا براى ترجمه كردن آن احضار كرده بود ؛ و اينست برگردان آن نامه :\r\nشارل دوّم كه به مشيّت و عنايت پروردگار پادشاه انگلستان ، اكس ، فرانسه ، ايرلند و پاسدار دين است به پادشاه معظم و توان‌مند شاه سليمان امپراتور پارس ، مدى ، هيركانى ، و بسيار ديگر از سرزمينهاى پهناور ؛ ما به وسيلهء مدير كمپانى هند شرقى انگليس از جلوس آن اعليحضرت بر اريكهء سلطنت نياكان نامور و\r\n\r\n","description":"","footnote":"","page_name":" 659 ","page_number":199},
  {"content":"\r\n\r\nپرافتخار خود ، و امن و آرامش و آسايشى كه بر اثر كاردانى و رأفت آن پادشاه بزرگ در سراسر كشور پهناور ايران گسترده شده آگاه و شادمان شديم و بسيار آرزومنديم كه خورشيد خوشبختى و شكوه و جلال آن اعليحضرت پيوسته در كمال بلندى و تابندگى باشد ، و پروردگار توانا شما را هميشه در سايهء توجهات خود قرين سرفرازى و بلندنامى ، و برخوردار از همهء نعمتهاى مادى و معنوى بدارد . كمپانى هند شرقى انگليس متضرعانه به دربار ما معروض داشته كه پنجاه سال پيش معاهده‌اى با شاهنشاه فقيد شاه عباس كبير يكى از بزرگترين نياكان نامور شما منعقد كرده ، و آن پادشاه معظم به پاداش خدمات بزرگى كه كمپانى هند شرقى انگليس به هزينهء خود در كار تسخير و تصرّف قلعه كيشميش  ) Kichmiche (  و شهر و جزيرهء هرمز كرده معظم له افزون بر اعطاى امتيازات ديگر موافقت فرموده‌اند نيمى از حقوق و عوارض گمركى كه از بازرگانى اعم از راه دريايى يا زمينى گرفته مىشود متعلق به اين كمپانى باشد . اكنون اين كمپانى شكايت دارد كه سالهاست مأموران آن اعليحضرت سهمى بسيار اندك كه از يك هزار تومان تجاوز نمىكند به كمپانى مىدهند ، و حال آن كه درآمد گمركات مذكور از سى هزار تومان بيشتر است . اينك با اشتياق زياد و توجّه به مراتب مودت و دوستى كه از زمان قديم ميان دو ملت وجود داشته و دايم در تزايد است اميد دارد به طريق منصفانه خسارات وارد به كمپانى جبران شود و موجباتى فراهم آيد كه آن اعليحضرت عدالت كامل را نسبت به كمپانى رعايت كنند ، و بفرمايند كليّهء مطالبات كمپانى از بابت بقاياى حقوق معوقه يعنى باقيمانده سهم صدى پنجاه تأديه شود ، و مؤكّدا دستور فرمايند در سالهاى آينده حقوق كمپانى كاملا رعايت گردد ، و وزيران را موظّف فرمايند از اين پس با پرداخت نصف درآمد گمركات به كمپانى موجبات آسودگى خاطر مديران آن را فراهم كنند تا دوستى صميمانه و صادقانه ميان دو ملّت همچنان برقرار و مستدام بماند . به همين آرزو و اميد اعليحضرت همايون را به خداى قادر مطلق مىسپارم .\r\nصدراعظم وقتى دريافت كه انگليسيان قدر حمايت و عنايتى را كه دو سال پيش در حقّ ايشان به‌جا آورده نشناخته‌اند ، و به جاى اظهار سپاسگزارى به پادشاه خود دربارهء مسائل مادى شكايت برده ، چنان آزرده خاطر شد كه خويشتندارى نتوانست . مترجم كمپانى را احضار فرمود و به او چنين گفت : اين تو هستى كه انگليسيان را وادار و تحريك مىكنى تا با مطرح و تجديد كردن مسائل كهنه و از\r\n\r\n","description":"","footnote":"","page_name":" 660 ","page_number":200},
  {"content":"\r\n\r\nيادرفته ما را ناراحت و خسته كنند ؛ و باز تو هستى كه با دو ذراع سقرلات قبايى مىدوزى ، بر تن يكى از منشيان راست مىكنى ، و او را به عنوان سفير به دربار شاه ايران معرفى مىكنى . اگر انگليسيان در زمانهاى گذشته يك بار خدمت و مساعدتى به ايران كرده‌اند هزار بار پاداش آن را داده‌ايم ، و حق ندارند بر ما منت بنهند و بيش از آنچه داده‌ايم چيزى طلب كنند . از اين گذشته ما در بستن قرارداد هيچ‌گاه پيش قدم نبوده‌ايم و اين انگليسيان بوده‌اند كه سود و صلاح خويش را در انعقاد اين قرارداد تشخيص داده‌اند و پيش‌دستى كرده‌اند . ما بيش از آنچه بايد ، داده‌ايم و از اين پس رعايت حال كمپانى را نخواهيم كرد .\r\nعامل انگليسى از طرح دعوى خود طرفى نبست ، امّا براى اين كه سركوفته و دست خالى بازنگردد جواب نامهء پادشاه انگلستان را كه سر به مهر بود به وى سپردند .\r\nحقيقت اينست كه جواب درشت و ناهموار صدراعظم به نمايندهء كمپانى خلاف نزاكت و آداب سياسى بود ، زيرا رعايت كليّه جوانب و مواد قراردادها در عرف بين‌الملل واجب و لازم مىنمايد . امّا بايد اقرار و اعتراف كرد كه انگليسيان نيز حق نداشتند تا مدّتى نامحدود به آزادى و بدون پرداختن عوارض گمركى در ايران بازرگانى كنند ، و هر سال پنجاه هزار ليور به ازاى خدمتى كه پنجاه سال پيش انجام كرده بودند و هزاران بار پاداش آن را گرفته بودند طلب كنند .\r\nامّا نامه‌هايى كه فرستادهء كمپانى فرانسوى به عنوان شاه و ناظر فرستاده بود چنان ناهنجار و نامناسب بود كه در خور آوردن نيست . اين نامه‌ها روز اوّل مه 1671 نوشته شده بود ، و در آن بدون مناسبت پيروزيهاى پادشاه فرانسه بر هلنديها شرح شده بود ، و حال اين كه اين اتّفاق سال بعد روى نموده بود . همچنين باز بدون ارتباط و مناسبت در آن درج شده بود كه درآيندهء بسيار نزديك به طور كلّى دشمن از پاى در خواهد آمد . در نتيجه واقعيت اين نكته كاملا آشكار و مسلم شد كه روحانيان وقتى از كارهاى معنوى و اخروى كه وظايف خاصّ آنهاست به امور سياسى و دنيوى بپردازند حاصل آن جز خسارت و دردسر و سرافگندگى نخواهد بود . در اين مورد چون نامه‌هاى فرستادهء كمپانى فرانسوى به رهنمايى و تلقين و تقرير رئيس گروه مبلغان كاپوسن مقيم اصفهان تنظيم يافته بود چنين مطالب نادرست و نامناسب در آنها درج شده بود .\r\n\r\n","description":"","footnote":"","page_name":" 661 ","page_number":201},
  {"content":"\r\n\r\nانگليسيان و هلنديان آسان به اين مخالفت‌گوييها و ياوه‌نويسيها پى بردند .\r\nمجعول بودن و بىمايگى اين نامه‌ها در نظر مقامات ايران نيز كاملا آشكارا شد زيرا ضمن آنها به اعزام دو نماينده كه از نظر مقام برابر و همپايه بودند اشاره شده بود ، و حال آن‌كه در نامه‌اى كه آقاى گستون پس از ورود به بندر عباس به عنوان ناظر نوشته بود ، و نيز در نامه‌هايى كه به نام حاكم و عاملان مهم محل فرستاده و در آن خبر ورود خود را نوشته بود ، هيچ اشاره به آمدن همكار ديگرى نكرده بود ؛ و بيشتر افراد مؤثر بر اين واقعيت آگاه بودند كه وى تنها به ايران آمده و همكارى نداشته است .\r\nمقامات ايران نيز آگاهى كامل داشتند كه پس از درگذشت آقاى گستون همراهان وى براى اتخاذ تصميم دربارهء كارهايى كه در پيش داشتند مدتى در شيراز به مشورت نشسته‌اند . همچنين بعد از مرگ گستون به حاكم شيراز خبر داده بودند چون مأموريتى ندارند تصميم كرده‌اند به بندر عباس برگردند .\r\nيك روز كه در خانهء ناظر بودم داستانى شنيدم كه مربوط به همين نامه بود و خنده‌آور بود . توضيح اين كه وقتى ناظر نامه را در حضور شاه مىخواند طنز ظريفى دربارهء نام فرستادگان كمپانى فرانسوى در ذهن شاهنشاه خطور يافته بود ، و بر زبانش گذشته بود . اين فرستاده ژون‌شر  ) joncheres (  نام داشت كه اگر در تلفظ آن كمى تغيير داده مىشد جوان‌شير مىشد ، و نام يكى از سه فرستادهء سابق ببر  ) Beber (  بود كه در خط فارسى ببر خوانده مىشود . شاه از شنيدن مكرّر اين اسمها سخن ناظر را قطع كرده بود و فرموده بود : اينها چه چيز است كه بازرگانان فرانسوى مىنويسند اوّل ببر پير را مىفرستند ، و حالا يك شير جوان . اين جناس مايهء انبساط خاطر حاضران در مجلس شده بود .\r\nروز سى و يكم به ديدار فرستادگان فرانسه و انگليس رفتم و به آن دو خبر دادم به دستور صدر اعظم متن نامهء آنها را به فارسى برگردانده‌ام . فرستادهء انگليس به شنيدن اين خبر شادمان شد به گرمى و لطف هرچه تمام‌تر سپاسگزارى كرد و گفت كمپانى هند شرقى انگليس از من متشكر خواهد بود . آنچه بيشتر فرستاده را مسرور كرد اين بود كه به وى اطمينان دادم در ترجمه كردن نامه كاملا امانت را رعايت كرده‌ام ، و هرچه در آن بوده بىآن‌كه چيزى از آن بكاهم يا كلمتى بر آن بيفزايم آورده‌ام . ذكر اين نكته مناسب مىنمايد كه مترجمان محل از بيم آن‌كه مبادا ترجمه برخى از جملات نامه مايهء خشم و غضب وزيران شود ، و بلاى آن دامنگير خودشان\r\n\r\n","description":"","footnote":"","page_name":" 662 ","page_number":202},
  {"content":"\r\n\r\nشود از آوردن آن جمله‌هاى ناخوشايند خوددارى مىورزند .\r\nساعت سه صبح روز اوّل اكتبر شاه به عزم رفتن قزوين از اصفهان بيرون شد .\r\nچون اخترگران تشخيص داده بودند اين ساعت براى سفرهاى دور بسيار خوش‌يمن و مبارك است شاه در اين ساعت از قصرش بيرون رفت و در هزار جريب واقع در حدّ نهايى طول اصفهان ، نيم فرسنگى قصرش فرود آمد . مادر و سوگليهاى شاه نيز در همين ساعت با او حركت كردند .\r\nصبح روز دوّم براى تماشاى شرابخانه پادشاه و ديدن تداركاتى كه براى حمل كردن آماده شده بود رفتم . مدير شرابخانه با نهايت نظرنوازى و مهربانى اجازه داد تمام آن وسايل و لوازم را به دلخواه ببينم . اينها عبارت بود از چند دست قاشق بسيار عالى ، مقدارى كاسه ، چندين ساغر ، چندين پارچه زير جام و بشقاب و سينى و پارچ و تنگ آب و بطرى و تف‌دان همه از طلاى خالص كه بعض آنها ميناكارى ، برخى گوهرنشان ، و بعضى مزيّن به مرواريد بود . بهاى اين همه نفايس چندان بود كه به وهم نمىگنجيد . بعضى از ساغرها آن‌قدر بزرگ بود كه وقتى پراز شراب مىشد برداشتن آن با يك دست ممكن نبود . همچنين فنجانهايى كه خاص سفرهء شاه ساخته شده بود وجود داشت . به اينها هزار پيشه يعنى هزار خيال مىگويند ، و وجه تسميه‌اش اينست كه هركس اين پيمانه را چند بار پركند و بياشامد چنان مست و بىخويشتن مىشود كه خيالات و اوهام بر او چيره مىگردد . برخى از اين فنجانها نيم ستيه « 1 » و برخى ديگر سه شوپين  ) Chopine (  و فنجانهاى معمولى يك پينت  ) Pinte (  گنجايش دارد .\r\nميان اين همه نفايس آنچه بيش از همه در نظر من نادر و شاهانه جلوه كرد يك دو جين قاشق شبيه ملاقه به درازاى يك پا ، و بزرگيشان به تناسب طولشان بود .\r\nاينها براى برداشتن آبگوشت و مايعات ديگر به كار مىرفت . اين ملاقه‌هاى طلا مينانشان و دسته‌هاشان مزيّن به ياقوت بود ، و در آخر دسته هر يك الماسى به وزن شش قيراط نشانده شده بود . به نظر من اين يك دوجين ملاقه بيش از شانزده هزار اكو مىارزيد . امّا دستهء بلند اين ملاقه‌ها نبايد مايهء تعجّب شود زيرا در مشرق‌زمين رسم بر اين است كه هنگام غذا خوردن روى فرش مىنشينند و از ميز استفاده نمىكنند .\r\n\r\n\r\n","description":"","footnote":"\r\n( 1 ) - هر سيتيه تقريبا معادل نيم ليتر است .\r\n","page_name":" 663 ","page_number":203},
  {"content":"\r\n\r\nبنابراين بايد دستهء ملاقه آن چنان باشد كه براى برداشتن هرگونه مايعات متناسب باشد .\r\nبيشتر اوانى و ساغرها و قاشقها و ملاقه‌ها عتيقه هستند و تا كسى آنها را به چشم خود نبيند نمىتواند ظرافت و نفاستشان را درآينه خيال تصوّر كند . من بارها كوشيدم كه از مقدار و بهاى آنها آگاه شوم ؛ با اين كه تعداد و مشخصات اين اشياء نادر در دفاتر مخصوص به شرح تمام ثبت شده ، و در صورت موافقت رئيس شرابخانه آسان آگاه مىشدم ، امّا به آرزويم نرسيدم . و وى به پرسشهايى كه در اين موضوع مىكردم اين جواب مبهم را مىداد : عدّهء اينها بسيار زياد ، و قيمتشان نامعلوم است ؛ امّا آنچه من ديدم بىگمان چندين ميليون ارزش دارد .\r\nمسؤول نگهدارى ظروف و اوانى شاهنشاه روزى به من گفت : در آبدارخانهء شاه افزون بر چهار هزار قطعه ظرف زرين يا زرنشان و مرصّع به انواع جواهر وجود دارد . اين شخصيّت خوب و مهربان مرا به ناهار دعوت ، و آن‌قدر به من شراب و عرق تعارف كرد كه مدّت يك ربع ساعت سرم به شدّت سنگين شد و به دوران افتاد ؛ زيرا شرابى گيرا و مردافگن بود و عرقش قوىتر . اگر عرق همانند الكل سريع‌الاثر و بىحال‌كننده نباشد در نظر مىخواران ايرانى خوب و خالص نمىنمايد . و اگر شراب تند و آسان وجد نيافريند خوش و بىغش نيست . به سخن ديگر شراب و عرقى دلخواه است كه هرچه زودتر و بيشتر مستى آورد . مسؤول آبدارخانه شاه به آيين و رسم ايرانيان از من پذيرايى كرد ؛ از اين‌رو در آغاز غذا خوردن چند جام پياپى از همان مشروبهاى بىغش مردافگن به من خوراند . در ايران به مشروبى كه ما « ون » مىناميم شراب مىگويند ، و به طور كلّى هر نوع آشاميدنى را مشروب مىنامند ، و دور نيست كلمات « سربه »  ) Sorbet (  و « سيرو »  ) Sirop (  از شراب مشتق شده باشد .\r\nگفتنى است كه مسلمانان راستين شراب و عرق را نجس و حرام مىدانند ، حتّى بردن نام شراب و عرق در حضور ايشان خطاى محض و گناه نابخشودنى است .\r\nروز سوّم معادل هزار پيستول از جواهراتم را به همسر مجتهد بزرگ كه خواهر شاه فقيد بود فروختم . وقتى معامله انجام يافت شاهزاده خانم پيغام فرستاد چون سفر شاهنشاه در پيش است و به آنچه پول نقد دارد نيازمند است بابت بهاى جواهرات يك سفته دو ماهه يا يك سينى طلا مىدهد . من صلاح خويش را در قبول سينى طلا دانستم ، و عصر همان روز به كاخ شاهزاده خانم احضار شدم . همين كه به آن‌جا\r\n\r\n","description":"","footnote":"","page_name":" 664 ","page_number":204},
  {"content":"\r\n\r\nرسيدم خواجه‌سرايى كه پيشكار عمهء شاه بود سينى طلايى را كه قريب ششصد اونس « 1 » وزن داشت آورد . من مردى هندى را كه در شناختن طلا و نقره كاملا خبره و صاحبنظر بود همراه آورده بودم . او سينى را با دقّت هرچه تمام‌تر امتحان ، و ارزش آن را برابر بيست و سه قيراط و نيم معيّن كرد ؛ و گفت به اين قيمت خوش مىارزد . من هر اونس را به بهاى پنجاه و شش فرانك حساب كردم ، و مىخواستم سينى را به صورت معاملهء قطعى بخرم ، اما شاهزاده خانم اجازه نداد ، و به عنوان گروگان تصرّف كردم .\r\nشامگاهان به دربار رفتم تا طلبهايم را از بعض بزرگان كه در آن‌جا جمع آمده بودند بگيرم . خوانسالار شاهنشاه ، حاجب خاص ، پيشكش‌باشى از آن جمله بودند .\r\nآنان از من خواهش كردند فرستادهء كمپانى فرانسه را ملاقات كنم و به او بگويم كه درباريان از امتناع وى از پرداختن حقوق مخصوص هدايايى كه به پيشگاه شاه تقديم داشته است در شگفت مانده‌اند . او بايد بداند كه سفيران و بر اطلاق همهء كسانى كه به هر عنوان هدايايى پيشكش شاه مىكنند بايد اين حقّ مخصوص را بپردازند ، زيرا حقوق و مواجب بيشتر مأموران دربار از همين محلّ تأمين مىگردد ، و خوددارى سفير كمپانى از پرداختن اين حق بر خلاف عرف و رسم جارى دربار مىباشد .\r\nاين آقايان با غرور و قاطعيّت تمام كه من از شرح و بسط آن خوددارى مىورزم حقّ مسلّم خود را طلب مىكردند . چند تن ديگر از حاضران كه خويش را ذىنفع مىشمردند با تأكيد تمام سخنان آنان را تأييد ، و مرا به رساندن پيغامشان تشويق مىكردند ، و من بر اثر اصرار و سماجت ايشان پيغامشان را به فرستادهء كمپانى بردم . سفير كمپانى كه از اين رسم باخبر بود جواب داد : نخستين بارى كه درباريان در اين موضوع با من سخن گفتند به ايشان جواب دادم كه من هديه‌اى تقديم شاهنشاه كرده‌ام و هرگز بر اين قصد نبوده‌ام كه چيزى به ايشان بدهم و بر نيّت خود باقى هستم ، و موردى براى تغيير دادن آن پيش نيامده . آن‌گاه فرستادهء كمپانى از من خواهش كرد همين جواب را به ايشان برسانم .\r\nاز سخنان سفير كمپانى چنين استنباط كردم كه به وى گفته بودند ناظر مىتواند او را از اداى اين حق معاف دارد . به راستى هم ناظر به نفع سفير اقدام كرده\r\n\r\n\r\n","description":"","footnote":"\r\n( 1 ) - هر اونس معادل 59 / 30 گرم است .\r\n","page_name":" 665 ","page_number":205},
  {"content":"\r\n\r\nبود و عريضه‌اى كه وى در اين‌باره به پيشگاه شاهنشاه معروض داشته بود رسانده بود ؛ امّا شخصيتهايى كه در اين موضوع ذىنفع بودند نيز آرام ننشسته بودند و در مقابل عريضه‌اى به شاهنشاه تقديم كرده بودند . صدراعظم در اين مورد خاصّ بىطرف بود ، و اظهارنظر نمىكرد . اما سفير كمپانى به اين عذر متعذّر بود همكارش كه اختيار تام و آزادى عمل داشته ضمن سفر درگذشته ، و وى اجازه ندارد و نمىتواند از اين بابت دينارى بپردازد ، و پا از دايرهء اختيارات خود بيرون نهد . متقابلا بزرگان دربار تأكيد مىكردند كه پرداخت اين حق رسم جارى و مستمر دربار ايران ، و محلّ تأمين مواجب ايشان است . سرانجام شوراى سلطنتى رأى بر اين داد كه از برجستگان و بزرگان انگليسيان ، پرتغاليان و هلنديان مقيم پايتخت ايران استعلام شود آيا تاكنون سابقه داشته كه سفيران يا فرستادگان كشورهاى خارجى از پرداختن اين حقوق معاف شده باشند .\r\nوقتى مترجمان اين سفارتخانه‌ها در دفتر پيشكش‌نويس حضور يافتند و دفاتر مربوط را با دقّت تمام مطالعه كردند متفقا اظهار داشتند طبق ضوابط موجود تاكنون هيچ‌يك از سفيران و فرستاده‌هاى كشورهاى بيگانه از پرداختن اين حقوق بخشوده نشده‌اند و فرستاده كمپانى فرانسه موظف به اداى آنست . با اين همه موافقت شد از فرستادهء كمپانى فرانسه بيش از ده هزار و هشتصد ليور مطالبه نشود .\r\nميزان حقوق مخصوص در اصل معادل پانزده درصد بهاى هديه بوده امّا بر اثر سوءاستفاده اندك‌اندك به بيست و پنج درصد رسيده است . ده درصد اين مبلغ از آن خوانسالار است كه بايد عادلانه ميان خود و يساولان دربار كه عده‌شان بيست نفر است تقسيم كند ، امّا هرگز چيزى به آنها نمىدهد . پانزده درصد باقيمانده متعلق به خزانه‌دارباشى ، زرگرباشى ، مباشران تالارهاى صنايع مستظرفه و مخازن شاهنشاه است . همهء هدايايى كه تقديم شاه مىشود در اين مخازن نگهدارى مىگردد .\r\nدر همين روز ، خوانسالار الماسى را كه پنجاه و سه قيراط وزن داشت و از آن ملكهء مادر بود به اقساط هجده ماهه و مبلغ صد هزار فرانك به نام شاه به انجمن بازرگانان ارامنه فروخت . اين شخصيّت سخت مايل بود كه آن را با برخى از جواهرات من معاوضه كند ، امّا چون به اين سوداگرى رضا نبودم ، و از سوى ديگر ملكه مادر از داشتن آن سير و بيزار شده بود و مايل بود به هر قيمت ، و به هر صورت آن را از خود دور كند خوانسالار جمعيّت بازرگانان ارامنه را به خريدن آن ناچار كرد . بازرگانان ارامنه\r\n\r\n","description":"","footnote":"","page_name":" 666 ","page_number":206},
  {"content":"\r\n\r\nحاضر به خريدن اين پاره الماس نبودند ، امّا چون نمىخواستند ملكهء مادر از آنان رنجيده خاطر شود ، و خوانسالار نيز به سختى آنان را تحت فشار قرار داده بود مجبور به خريدنش شدند . امّا اگر جمعيّت بازرگانان ارامنه هفتصد يا هشتصد پيستول به ناظر رشوه يا پيشكش مىداد از قبول اين معاملهء اجبارى رهايى مىيافت . هشت روز بعد جامعهء بازرگانان ارامنه راضى شد اين الماس را با تخفيف يك سوّم قيمتى كه خريده بود به من بفروشد .\r\nروز چهارم فرستادهء كمپانى فرانسه اجازه يافت با صدراعظم ملاقات كند .\r\nوى ساعت ده صبح وارد تالار پذيرايى كاخ صدراعظم شد . ناظر و چند تن از وزيران در آن‌جا حضور داشتند نامه‌هاى سفير و فهرست درخواستهاى او روى قالى گذاشته شده بود . صدراعظم از وى پرسيد در مقابل معافيّت از پرداخت عوارض گمركى و ماليات ، و ديگر تسهيلات و مزايا ، چه چيزها و چه امتيازاتى به دربار مىدهد . وى كه خود را براى جواب دادن به اين پرسشها آماده نكرده بود خواهش كرد رييس گروه مبلغان را به حضور در جلسه بخوانند . چون آمد به نمايندگى از سوى فرستادهء كمپانى گفت وى اجازه و صلاحيّت ندارد كه دربارهء عقد قرارداد يا گفتگوهايى از اين‌گونه مذاكره كند . فقط مأمور تقديم هديه به پيشگاه شاهنشاه است و مجاز است از دربار تقاضا كند همان امتيازاتى كه در زمان پادشاهى اعليحضرت فقيد به كمپانى اعطا شده تسجيل و تنفيذ شود .\r\nوزيران گفتند نخستين گروه نمايندگان كمپانى كه در سال 1665 به دربار ايران بار يافتند متعهّد شدند در برابر امتيازات مهمّى كه به ايشان اعطا شد پس از سپرى شدن سه سال نمايندگان جديدى به دربار شاهنشاه ايران بفرستند ، و نيز متعهد شدند نمايندگان تازه افزون بر تقديم هداياى ارزشمند قراردادى تجارى كه نفع مشترك داشته باشد منعقد كنند ، و به اطمينان همين مواعيد شاهنشاه در به دو سلطنت خود اعطاى امتيازات مذكور را تأييد فرمودند .\r\nسپس صدراعظم در ادامهء سخنانش افزود انگليسيان همين امتيازات را كه شما در طلب آن مىكوشيد در برابر مساعدتهاى مؤثرى كه براى پس گرفتن هرموز به ايران كرده‌اند به دست آورده‌اند . پرتغاليها نيز به ازاى سرزمينهايى واقع در خليج كه به ايران تسليم كرده‌اند به كسب چنين امتيازات نائل آمده‌اند . هلنديها نيز به پاداش و جبران خريدن ششصد عدل ابريشم در هر سال به قيمت يك سوّم بيش از بهاى بازار\r\n\r\n","description":"","footnote":"","page_name":" 667 ","page_number":207},
  {"content":"\r\n\r\nموفّق به دستيابى چنين امتيازات شدند .\r\nرئيس گروه مبلّغان دگربار از سوى فرستادهء كنونى فقط مأموريت دارد هدايايى كه گستون همراه آورده بود به پيشگاه شاهنشاه تقديم ، و تثبيت امتيازات اعطايى را تقاضا كند .\r\nصدراعظم نگاهش را به سوى وزيران متوجّه كرد ، و با حالت جدّى گفت :\r\nبه نظر من اظهارات رئيس گروه مبلغان با حقيقت و واقعيت موافقت و مطابقت دارد زيرا بسيار بعيد مىنمايد كمپانى فرانسه براى گفتگو دربارهء چنين قرارداد مهم جوانى را كه تازه‌كار و فاقد تجربهء كافى است اعزام بدارد ؛ امّا دگربار رو به رئيس گروه مبلغان كرد و گفت ولى اظهارات شما با آنچه در عريضهء تقديمى فرستاده كمپانى به پيشگاه شاهنشاه آمده مباينت دارد ؛ زيرا در آن تشريح شده كه آقاى گستون و ژون‌شر داراى اختيارات و اعتبار مساويند ، و قصد كمپانى از اعزام اين دو اينست كه اگر يكى در راه در گذرد ديگرى جانشين او باشد ، و وظايف مشترك را انجام دهد .\r\nرئيس گروه مبلغان در برابر اين ايراد مواجه با اشكال و سرشكستگى شد ، و كوشيد اين تعارض مسلّم را به نوعى توجيه كند ، اما سعيش بىفايده ماند و اظهاراتش چندان سست و بىمايه بود كه هيأت وزيران آن را قابل جواب گفتن ندانست . سپس صدراعظم به تفصيل تمام مساعدتها و مرافقتهايى را كه اولياى امور ايران از سال 1664 به دو آغاز گفتگوهاى تجارى ميان فرانسه و ايران به آن كشور انجام داده بودند بيان كرد و گفت ايران بىآن‌كه از بازرگانان فرانسوى حقوق گمركى طلب كند دست آنان را در ايران بازگذاشته و هيچ‌گونه مساعدتى از آنان دريغ نداشته است ، امّا كمپانى هند شرقى فرانسه به جاى اين كه وعده‌هاى كتبى گروه اوّل نمايندگان خود را جامهء عمل بپوشاند ، بىآنكه در مقابل آن همه مرافقتها چيزى ارائه دهد درخواست تزييد و تمديد مساعدت مىكند ، و مستشار فرستادهء كمپانى كه در برابر سخنان استوار و مستدلّ صدراعظم سخنى قانع‌كننده و در خور گفتن نداشت وعده‌هاى خوشى را عنوان و اظهار كرد . سرانجام در پايان يك رشته گفتگوهاى طولانى صدراعظم گفت به هر صورت خلاصه اين مذاكرات به عرض شاهنشاه مفخّم مىرسد ، و معظم له با رأفت و سخاوتى كه سرشته با طبع بلند ايشان است بىگمان درخواستهاى كمپانى را مورد توجّه قرار مىدهند و اميدوار است كار به مراد و دلخواه كمپانى پايان يابد ، و او\r\n\r\n","description":"","footnote":"","page_name":" 668 ","page_number":208},
  {"content":"\r\n\r\nمىتواند مدير كمپانى را به عنايات و كرامات شاهنشاه مستظهر و اميدوار بدارد ، و اطمينان دهد كه وزيران ايران براى پيشرفت روابط بازرگانى ميان دو كشور از هيچ‌گونه مساعدت شايسته دريغ نمىدارند .\r\nمذاكره ميان هيأت وزيران ايران و فرستادگان كمپانى بدين‌سان پايان پذيرفت ؛ پس آن‌گاه سفرهء رنگينى گسترده شد و فرستادهء كمپانى و همراهانش يك ربع ساعت پس از صرف ناهار به جايگاه خود بازگشتند .\r\nفرداى همان روز مسؤول كمپانى انگليس در ايران با هيأت وزيران دربارهء موارد مشابهى به گفتگو و مذاكره پرداخت و با لحنى گله‌آميز اظهار داشت بسيار مىگذرد كه اولياى امور ايران بر خلاف قرارداد فيما بين دولت انگلستان را از درآمد صدى پنجاه گمركات بندر عباس محروم داشته‌اند . از اين گذشته مدتيست كه رفتار مأموران ايران اصولا با انگليسيان دوستانه نيست ، و نسبت به آنان بىاحترامى مىكنند ، چنان كه وقت خارج شدن اتباع انگليسى در بازرسى اثاثه و چمدانهاى ايشان بيش از حدّ معمول دقّت و تجسّس مىكنند ، و با نظر بدبينى و بدگمانى در ايشان مىنگرند ، و حق العبور مىطلبند .\r\nصدراعظم جواب داد اگر اين كارها روى نموده مأموران خودسرانه انجام داده‌اند ، غرض خاصّى در ميان نبوده و دستور داده مىشود از اين پس در برخورد با افراد بيگانه آرام و مهربان باشند . امّا نبايد انكار كرد و ناديده گرفت كه مأموران نيز در بازرسيهاى خود راه خطا نرفته‌اند زيرا بر سر همهء زبانهاست كه انگليسيان علىرغم قوانين جارى كشور و بر خلاف تعهدات دوستانه هر سال مبالغ زيادى دو كاى طلا از ايران خارج مىكنند و چندين‌بار خلافكارى ايشان كشف ، و مشتشان بازشده است .\r\nو در دنبالهء سخنان خود افزود امّا در مورد گله شما از محروم ماندن از درآمد گمركات بندر عباس بايد بگويم اكنون كار به گونه ديگر شده است ، و اگر پس از بازگشتن جزيرهء هرموز به تصرّف ايران ، شرايط قرارداد منعقد بين ايران و كمپانى چنان كه بايد و شايد رعايت نمىشود در اين كار ايران به كمپانى اقتدا مىكند و شيوهء او را پيروى مىنمايد . مگر نه قرار اين بود كه كمپانى هند شرقى انگليس هميشه چند كشتى جنگى در آبهاى خليج فارس به كار گشتن بگمارد تا دزدان دريايى فرصت و مجال راهزنى نيابند ، چون شد كه پيمان خود را از آغاز زير پا نهادند و سالهاست كه يك كشتى جنگى كمپانى در سراسر پهنهء خليج فارس ديده نمىشود . بر اثر اين\r\n\r\n","description":"","footnote":"","page_name":" 669 ","page_number":209},
  {"content":"\r\n\r\nپيمان‌شكنى كمپانى دزدان دريايى پرتغالى و اعراب بىهيچ نگرانى و تشويش خاطر ، با خيال آسوده در خليج فارس به راهزنى مىپردازند ، و هر سال به بازرگانان ايران خسارتها و زيانهاى بيرون از حدّ تصوّر وارد مىآورند . اين دزدان بدون واهمه به جبر و زور كشتيهايى را كه به قصد بندر عباس بارگيرى كرده‌اند به بنادر ديگر مىبرند و كالاهاى آنها را تصرّف مىكنند .\r\nسپس صدراعظم نمايندهء كمپانى را مورد اعتراض و سرزنش قرارداد و گفت كمپانى نه تنها تعهدات خود را زير پا نهاده و از اين راه زيانهاى بسيار به بازرگانان ايران وارد آورده بل‌كه بر سبيل استمرار كالاى ديگران را به عنوان اين كه از آن شركت است به طريق قاچاق بدون پرداخت عوارض گمركى وارد مىكند .\r\nعامل كمپانى انگليس در پاسخ اعتراضات كوبنده و شديد اللحن صدر اعظم جواب داد اگر چنين كارهاى ناصواب و خطا روى نموده بر خلاف خواسته‌ها و آرمانهاى كمپانى بوده و بىگمان درآيندهء نزديك از ادامه يافتن آنها قويّا جلوگيرى خواهد شد .\r\nپس از اين گفتگوهاى مفصّل و طولانى حاضران بر سر سفرهء رنگينى نشستند و ناهار خوردند .\r\nدر همين روز شاهزاده خانم همسر مجتهد بزرگ يك رشته مرواريد ، يك قطعه جواهر و يك جفت گوشواره فرستاد تا آن را ببينم . اين جواهرها چندان در نظرم جلوه كرد كه در خور آن دانستم در اين سفرنامه از آنها ياد كنم . اين محبت را شاهزاده خانم از آن در حقّ من روا داشته بود كه مجموعهء جواهراتم را براى تماشاى او فرستاده بودم . ضمنا خواهش كرده بود اگر جز آنها جواهرى دارم براى ديدن او بفرستم ، و من يك گردن‌بند بسيار زيبا و ارزشمندى كه نزديك به ده هزار اكو بها داشت براى او فرستادم تا ببيند ، و او پس از مشاهدهء اين گردن‌بند و ديگر جواهراتم افزون بر اظهار تشكر و خوشحالى برخى از مرواريدهايش را كه من در تمام عمر خود مرواريدهاى بدان درشتى و تابناكى نديده بودم فرستاد تا ببينم . آنها شامل سى و هشت دانه مرواريد بود كه هر كدام بيست و سه قيراط وزن داشت و همهء دانه‌ها هم اندازه ، هم‌وزن ، و در نهايت روشنى و درخشندگى بود . از اين رشته مرواريد به صورت گردن - بند استفاده نمىكردند ، بل‌كه اين رشته مرواريد عقدرو بود يعنى از زير يك گوش و زير ذقن به زير گوش ديگر مىآويختند . گوشواره‌هايى كه فرستاده بود عبارت بود از\r\n\r\n","description":"","footnote":"","page_name":" 670 ","page_number":210},
  {"content":"\r\n\r\nدو قطعه ياقوت درشت كه گرچه ناتراشيده بود امّا در نهايت خوش‌رنگى و روشنى بود . هريك اين دو قطعه ياقوت دو گروس « 1 » و نيم وزن داشت .\r\nخواجه‌سراى شاهزاده خانم به من گفت يكى از بزرگان ايران كه در زمان پادشاهى شاه صفى پدر شاهزاده خانم سفير ايران در عثمانى بوده اين يك جفت گوشواره را به مبلغ يك صد و بيست هزار اكو در قسطنطنيه خريده است .\r\nديگر جواهرهاى شاهزاده خانم عبارت بود از چند قطعه ياقوت و الماس و چند آويز كوچك الماس ، و من بر اين باورم كه روشن‌تر و تابناك‌تر و گرانبهاتر از آن وجود ندارد . مجموع جواهرات اين شاهزاده خانم افزون بر چهل هزار تومان برابر يك ميليون و هشتصد هزار ليور مىارزيد . خواجه‌سرا به من گفت شاهزاده خانم قسمت بيشتر جواهرات خود را روى يقه و كمربند لباسهايش دوخته و متأسف است كه نمىتواند آنها را براى تماشاى شما بفرستد . زيرا در اين كشور سخت ناخوشايند و زشت است كه مرد نامحرم لباس زنان را ببيند ؛ چه با ديدن آن لباس مىتواند قد و قامت و تركيب اندام او را بسنجد ، و وى را طلسم و جادو كند .\r\nدر خور گفتن است كه ايرانيان به سحر و طلسم سخت معتقدند و به تأثير افسون و جادو اعتقاد زياد دارند ، و آن را واقعيّتى مسلّم مىشمارند ، و از آن بيش از آتش دوزخ مىهراسند .\r\nروز نهم براى ديدن فعاليتهاى هنرى زرگرهاى شاه به كارگاه آنها رفتم . آنان به دستور شاه مشغول ساختن صفحات مسين زراندودى بودند تا گنبد مسجد حضرت رضا را كه بر اثر زلزله فرو ريخته بود ، از نو بسازند ، و با آن صفحات زراندود كنند .\r\nبراى بازسازى گنبد هزار مرد با كوشش تمام به كار مشغول بودند ، زيرا بنا بود تا آخر ماه دسامبر ساختمان گنبد پايان يابد . هريك از صفحات مسين چهارگوش ده شست « 2 » پهنا و شانزده شست درازا و برابر ضخامت دو سكهء اكو كلفتى داشت . زير هر صفحه دو تيغهء فلزى به عرض سه انگشت لحيم كرده بودند تا وقت كار گذاشتن در گچ فرو برود ، و آن را محكم نگهدارد . اين صفحات مسين را چنان ضخيم زراندود كرده بودند كه هركس مىديد مىپنداشت همه زر بىغش است . به سخن ديگر براى\r\n\r\n\r\n","description":"","footnote":"\r\n( 1 ) - هر گروس تقريبا به وزن 823 / 3 گرم بوده است .\r\n( 2 ) - هر شست تقريبا معادل 27 / 0 متر است .\r\n","page_name":" 671 ","page_number":211},
  {"content":"\r\n\r\nزراندود كردن هريك از آن صفحات مسين به قدر سه دوكا و يك ربع طلا مصرف شده بود ؛ و ساختن هر صفحه معادل ده اكو خرج برداشته بود . زرگرباشى كه مأمور اجراى اين كار مهمّ بود به من گفت شاهنشاه دستور فرموده است سه هزار قطعه از اين صفحات زراندود ساخته شود .\r\nصبح روز سيزدهم شاهنشاه به نشان التفات براى همه سفيران و نمايندگان خارجى مقيم اصفهان خلعت فرستاد . چنان كه پيش از اين در موارد مناسب اشاره كرده‌ام خلعت پوشاكى است كه پادشاه افتخار اعطاى آن را به افراد مورد التفات خود مىدهد . صدر اعظم به آنها اطّلاع داده است همه خلعت شاهانه را بپوشند و به فرح‌آباد كه پس از بيرون شدن از پايتخت نخستين محلّ توقف معظم له خواهد بود حضور يابند . البته هيچ يك از سفيران يا نمايندگان خارجى بدون پوشيدن خلعت شاهانه براى تحصيل اجازهء مرخصى نبايد در آن‌جا حضور يابد ؛ و گفتنى است اعطاى خلعت به سفير يا فرستادگان خارجى گوياترين نشان اعطاى مرخصى مىباشد . نوع و ارزش خلعتها متفاوت است . بعضى از خلعتهاى مزيّن به مرواريد يا جواهر بيش از هزار تومان معادل پانزده هزار اكو مىارزد و به هريك از بزرگان به نسبت مقام و اعتبارى كه دارد خلعت اعطا مىشود . بعضى از خلعتها كامل و شامل لباس و پيراهن حتى كفش مىباشد . ممكن است به كسى از نزديكان دربار يكى از ملبوسات خاصّ شاهنشاه اعطا شود . خلعتهاى معمولى شامل چهار قطعه : يك نيم تنه ، يك قبا ، يك شال كمر و يك دستار مىباشد ، و عمامه كلاه معمولى ايرانيان است . خلعتهايى كه به افراد معتبر و صاحب مقام داده مىشود معمولا هشتاد پيستول قيمت دارد ، اما خلعتهاى اعطايى به افراد معمولى بيش از نصف اين مبلغ نمىارزد . گاهى نيز خلعتهايى كه فقط شامل يك قبا و يك نيم‌تنه است ، و قيمتش بيش از ده پيستول نيست به برخى كسان داده مىشود .\r\nدر سال 1666 شاهد اعطاى خلعتى به سفير هند بودم كه بيش از صد هزار اكوبها داشت ، اين خلعت مشتمل بر يك جامهء زربفت ، چند ثوب نيم‌تنه با قزنقفلىهاى جواهرنشان و آستر پوست سمور ، پانزده هزار اكو پول نقد ؛ چهل رأس اسب كه هر كدام صد پيستول مىارزيد با زين و برگ جواهرنشان ، يك شمشير و يك خنجر دسته مرصع ، دو صندوق آگنده از پارچه‌هاى زربفت يا سيمين تار و چند جعبه پراز ميوه‌هاى خشك و مشروبات و عصاره‌هاى مختلف . اين همه خلعت ناميده\r\n\r\n","description":"","footnote":"","page_name":" 672 ","page_number":212},
  {"content":"\r\n\r\nمىشد .\r\nهزينه‌اى كه شاه ايران براى تهيّه اين خلعتها مصرف مىكند باورنكردنى است . صندوقخانه شاهنشاه هميشه از اين خلعتهاى پربها آگنده است ، و شمارهء خلعتهايى كه به صاحبان مناصب اعطا مىكند بسيار است . ناظر به فرمان شاهنشاه اجازه مىدهد آن را بفرستند .\r\nچنان كه ياد شد در انبارها و مخازن ، جدا از هم ، انواع لباسهاى مناسب خلعت موجود است . ناظر به محض صدور فرمان شاه پروانهء صدور خلعت مورد نظر را براى متصدى مخزن مربوط مىفرستد ، و او بىدرنگ اجرا مىكند . نصف بهاى خلعتهايى كه از هر مخزن خارج مىشود حقّ مسلّم متصديان و مسؤولان آن مخزن است ، و مواجب آنها بدين‌گونه تأديه مىشود . و اگر اتّفاقا شاه خلعتى رايگان به كسى اعطا كرد - و اين امر به ندرت روى مىدهد - معظم له به نوعى حقّ ضايع شدهء متصديان مخزن را جبران مىفرمايد . اما بر اطلاق حقّ مسؤولان مخازن دربارهء همه هدايا و عطاياى شاهنشاه رعايت مىشود . حتى اگر عطيّه ملوكانه پول نقد باشد پنج درصد آن در اختيار مسؤول خزانه قرار مىگيرد . او بايد دو درصد اين مبلغ را به ناظر بدهد و بقيه را به تناسب ميان صاحب منصبان و مأموران دولتخانه تقسيم كند . اگر آنچه شاه به اعطاى آن اشارت فرموده است اسب باشد طبق ضوابطى خاصّ ميرآخور از آن عطيّه سهمى دارد ، و اگر خلعت از جنس جواهر باشد دو درصد بهاى آن متعلق به زرگرباشى است . در موارد هداياى ديگر نيز ضوابط و شرايط خاصّى جارى است .\r\nبارى ، پادشاه ايران هيچ سفير يا فرستادهء خارجى را پيش از آن كه به وى و مترجم و ديگر همكاران معتبرش خلعت دهد از دربارش مرخّص نمىكند .\r\nخلعت سفير مسكوى عبارت بود از يك اسب نژاده با ساز و برگ سيمين مطلّا با پوشش زين و غاشيهء زربفت ؛ سه دست جامهء كامل زربفت كه متن يكى زرين ، زمينهء ديگرى سيمين ، و سوّمين ابريشمين بود ، و نهصد پيستول كه نيم آن نقد ، و نيم ديگر پارچه بود ؛ و خلعت فرستادهء كمپانى شرقى فرانسه عبارت بود از يك اسب بدون زين و ساز و برگ ؛ چهار دست جامهء زربفت كه دو دست آن كامل بود و زمينهء يكى زرين و زمينه ديگرى سيمين بود و دو دست ديگر ابريشمين و غيركامل بود ؛ پانصد پيستول كه نيم آن نقد و نيم ديگر پارچه بود . خلعت عامل كمپانى انگليس مشتمل بر يك اسب بدون ساز و برگ ، سه دست جامهء همسان جامه‌هايى كه به سفير\r\n\r\n","description":"","footnote":"","page_name":" 673 ","page_number":213},
  {"content":"\r\n\r\nمسكوى اعطا شده بود ، يك شمشير زمردنشان به ارزش سيصد و پنجاه پيستول . اين آقايان بعد از ظهر در دربار حضور يافتند . بامداد آن روز سفيران كشورهاى مسلمان به دربار آمده بودند و تالار بزرگ و مجلّل واقع در انتهاى باغ به محلّ اجتماع آنان اختصاص يافته بود . تالار بسيار پاكيزه و باشكوه بود . آبشارها در جريان بودند و زمزمهء جويهاى روان گوشها را نوازش مىكرد . در سراسر تالار و پيرامون آن نظم و آرامش حاكم بود . مهماندارباشى نخست سفير مسكوى را به حضور شاهنشاه راهنمايى كرد ، و فرستادهء كمپانى فرانسه در پى او به راهنمايى معاون تشريفات ، براى شرفيابى آماده شد ؛ و عامل كمپانى انگليس به دنبال آن دو به رهنمايى يكى از همرديفان معاون تشريفات در محلّ معهود حضور يافت . اين هر سه در مدخل تالار بزرگى كه شاه و چند تن از بزرگان دربار در آن حضور داشتند به هم رسيدند . سفير مسكوى و معاون و مترجمش در حالى كه هر سه خلعت شاهانه را زيب پيكر خود كرده بودند وارد تالار شدند . سفير و معاونش تا چهار قدمى نقطه‌اى كه شاه بود پيش رفتند ، و سپس به زانو نشستند ، سه بار سر را تا زمين فرود آوردند و برخاستند . در اين هنگام ناظر نامه‌اى را كه شاه در جواب دوك اعظم يعنى تزار نوشته بود و به دست صدراعظم بود گرفت ، و به دست سفير داد . او بر اين نيّت بود به نشان حرمتگزارى نامه را كه در يك كيسهء زربفت به طول يك پا و نيم و عرض يك بدست جا داشت ، و سر كيسه را با رشتهء زرتار بسته و مهرموم كرده بودند به نوعى بر پيشانى خود نصب كند ، اما نتوانست و افتاد . سفير بىدرنگ آن را برداشت و روى دو دستش گرفت .\r\nپس از اين كه سفير مسكوى بازگشت ، فرستادهء كمپانى فرانسه پيش آمد ؛ و او و معاون و پزشكى كه همراهش بود به همان‌گونه ، مراسم احترامگزارى را بجا آوردند . پس از آن مدير عامل كمپانى انگليس و معاونش تا همان نقطه پيش آمدند ، و بعد از آن كه تشريفات احترامگزارى را به رسم اروپاييان بجا آوردند به عقب بازگشتند . ناظر وقتى كه عامل انگليس به نشان احترامگزارى دربار سوّم كاملا خم شده بود نامه‌اى را كه شاهنشاه در جواب مكتوب پادشاه انگليس نوشته بود لاى عمامهء عامل نهاد . اين نامه مانند مكتوبى كه به سفير مسكوى تسليم شده بود در پاكتى سر به مهر نهاده شده بود . ميان اين سه تن ، تنها فرستادهء كمپانى فرانسه بود كه به نامه‌اش جواب داده نشده بود ؛ امّا چند روز بعد جواب نامهء وى را هم دادند .\r\nاو لباس ايرانيان را چنان بدسليقه و ناخوشايند پوشيده بود كه شاه و اروپاييان و\r\n\r\n","description":"","footnote":"","page_name":" 674 ","page_number":214},
  {"content":"\r\n\r\nدرباريان حاضر در تالار از قيافه بدنما و مضحك او به زحمت از خنده خوددارى كردند . پس از پايان يافتن اين مراسم شاهنشاه به گروهى از افراد بيگانه و درباريانى كه به دربار بار يافته بودند اجازهء مرخصى داد .\r\nشامگاه چهاردهم شاهنشاه از شهر بيرون شد تا در كاخى واقع در گوشه‌اى از پايتخت ، در دو فرسنگى آن ، به استراحت پردازد . اخترگران پس از مطالعهء چگونگى حركت ستاره‌ها تشخيص داده بودند كه شاه در آغاز سفر مصلحت نيست از ميان شهر عبور فرمايد .\r\nارامنه و سرپرستشان براى انجام كردن مراسم توديع و بدرقه و دعاى خير كردن ، به هيأت اجتماع بر سر راه آمده بودند ؛ و چون مخالف رسم و آيين بود كه با دست خالى به ديدن شاه آيند چهارصد و پنجاه پيستول به پيشگاه معظم له تقديم كردند .\r\nروز هجدهم شاهنشاه به سفرش ادامه داد ، و پس از طىّ دو فرسنگ راه در ديه بزرگ دولت‌آباد نزول اجلال فرمود . طول منازل مسافرت شاه از دو فرسنگ تجاوز نمىكند و در هر منزل راههاى بزرگ كشور يك خانهء اختصاصى دارد .\r\nروز بيست و هفتم منشى فرستادهء كمپانى فرانسه كه در التزام ركاب شاهنشاه حركت كرده بود بازگشت و سه مكتوب با خود آورد . در يكى شاهنشاه با بعضى از مستدعيات فرستاده موافقت فرموده بود . يكى از آن سه فرمان شاهنشاه بود ، و سه ديگر مراسلهء ناظر خطاب به كمپانى . ضمن فرمان به فرستاده دستور داده شده بود به مديران كمپانى اطّلاع دهد اگر براى گفتگوهاى بازرگانى نمايندهء معتبر و تام الاختيارى اعزام دارند با كليّهء درخواستهاى موجّه و مفيد وى موافقت مىشود .\r\nفرستادهء كمپانى براى كاپوسنها و ژزويتها برخى تقاضاهاى ناقابل كرده بود كه مانند بعضى درخواستهاى ديگرش قبول شده بود . و اينست ترجمه دستورها و فرمانها :\r\nهو فرمان جهان مطاع شاهنشاه خطاب به حكام ، ناظران و ديگر صاحب‌منصبان و مأموران شاهنشاه در دار العلم شيراز كه در كنف حمايت و عنايت و رأفت ما مىباشند . پادشاهان بزرگ ، جانشينان پيغمبر راستين حضرت رسول اكرم كه روان پاك همهء آنان در بهشت برين جا گرفته يعنى شاهنشاه فقيد پدر تاجدار ما كه خداوند غرق رحمتش بفرمايد ، و شاهنشاه بزرگ جدّ گرامى ما طبق فرامين خاصّ به كمپانيهاى انگليسى و هلندى مستقر در كشور ايران اجازه فرموده‌اند كه هر سال به\r\n\r\n","description":"","footnote":"","page_name":" 675 ","page_number":215},
  {"content":"\r\n\r\nقدر مصرف افراد منسوب به خود شراب به بندر عباس و دار السلطنهء اصفهان وارد كنند اينك فرستادهء كمپانى فرانسه ضمن عريضهء خاضعانه‌اى كه تقديم داشته استدعا كرده به وى نيز اجازه داده شود شراب مورد مصرف كاركنان كمپانى را از شيراز به بندر مقدس عباس حمل كند . به منظور موافقت با استدعاى فرستادهء كمپانى فرانسه اين فرمان همايون خطاب به شما صادر مىشود تا به ايشان اجازه دهيد در خانه‌هاى خود هميشه به‌قدر مصرف شراب تهيّه كنند ، و دستور منع فروش و جلوگيرى از ميخوارى مسلمانان شامل حال ايشان نخواهد بود . مواظبت كنيد كه هيچ‌كس مانع شراب‌سازى يا حمل كردن شراب ايشان نشود و هركس خلاف اين دستور رفتار كند به مجازاتهاى بسيار سخت گرفتار مىشود . تحريرا فى رجب 1084 هجرى .\r\n* * * هو فرمان جهان مطاع شاهنشاه خطاب به حاكمان و ناظران معتبر لاروجرون ؛ لازم است آگاه شويد كه اخيرا فرستادهء كمپانى هند شرقى فرانسه طىّ عريضه‌اى كه به پيشگاه همايون ما كه آينه تمام نماى عرش كبريايى است معروض داشته تظلّم كرده است كه در راه سفر به دار السلطنه اصفهان دسته‌اى از راهزنان در ميان راه لاروجرون مقدار زيادى لباسهاى مخصوص مستخدمان كمپانى را كه بهاى آنها بيش از شانزده تومان ضرب تبريز بود ، ربوده‌اند . به موجب اين فرمان به كليهء مأموران و صاحب‌منصبان شاهنشاهى دو شهر مذكور دستور مؤكد داده مىشود كه به هر صورت ممكن شود در اسرع وقت دزدان را پيدا ، و اموال مسروقه را كشف كنند ، و سارقان را پس از اعتراف به جرم خود مجازات نمايند ، و اگر مأموران مربوط از دستگيرى دزدان و پس گرفتن آنچه دزديده‌اند عاجز باشند بهاى اموال مسروقه از آنان گرفته خواهد شد .\r\n* * * هو فرمان جهان مطاع شاهنشاه خطاب به حاكم و ناظر و اجاره دار كلّ بندر مقدس عباس . بدانند كه فرستاده كمپانى هند شرقى فرانسه به هنگام كسب اجازهء مرخصى ضمن عريضه‌اى خاشعانه استدعا كرد كه به كمپانى مذكور اجازه داده شود كه هر سال مقدارى اسب از ايران به فرانسه بفرستد ما اين تقاضاى خاضعانه را مىپذيريم و به موجب اين فرمان اجازه مىدهيم كه فرانسويان هر سال يك بار پنج رأس اسب از بندر مقدس عباس به فرانسه صادر كنند ، و مأموران به هيچ روى نبايد\r\n\r\n","description":"","footnote":"","page_name":" 676 ","page_number":216},
  {"content":"\r\n\r\nمانع كار ايشان بشوند ، همچنين نبايد عوارض و مالياتى كه در چنين موارد از ديگر صادركنندگان مطالبه مىشود از ايشان بگيرند .\r\nاطلاعات ايرانيان از اوضاع كلّى و عمومى دنياى خارج از كشور خود بسيار اندك است ، چون مىبينند كه اروپاييان هنگام خروج از ايران اسب با خود مىبرند گمان مىكنند كه در اروپا اسب نيست ؛ در صورتى كه اروپاييان اسب ايران را به هند مىبرند زيرا اسبهاى هندى كوچكند و زشت ، و عده‌شان نيز زياد نيست .\r\nنامهء پادشاه و ناظر خطاب به كمپانى چنين بود .\r\nهو خطاب به جنابان عالىمقام ، آقايان كلبر  ) Colbrt (  ، برّيه  ) Berrier (  ، پلّتيه  ) Pelletier (  ، شاپليه  ) Chapellier (  ، ژاباك  ) Jabac (  ، شان‌لات  ) Chanlatte (  ، كادو  ) Cadeau (  مديران كمپانى عظيم بازرگانى فرانسه ، به عنايت و مرحمت و حمايت ملوكانهء ما كاملا مستظهر باشيد و بدانيد نامه‌ها و هداياى شما به دربار ما كه پناهگاه عالميان است به وسيلهء فرستادگان شما آقاى گستون  ) Gueston (  و ژون‌شر  ) Jonchers (  رسيده است . نفر اخير كه از اماثل خود بسى برتر است افتخار زيارت وجود معظّم ما را دريافته است . موافق فرمانهاى شاهنشاه فقيد كه مفادّ آنها چندى پيش مورد تأييد ما قرار گرفته مؤكدا دستور داده بوديم همهء مأموران نسبت به بازرگانان فرانسوى كه به حقيقت تربيت‌آموخته‌ترين و با ادب‌ترين مردمان همهء كشورها مىباشند ، و در مملكت ما رفت و آمد مىكنند با حسن سلوك و آهستگى و مداراى تمام رفتار نمايند . اكنون كه به رأفت و عنايات بىنهايت ما اطمينان و اعتماد كامل يافته‌ايد بر شما واجب و لازم است دامنه و دايرهء بازرگانى خود را در كشور پهناور ايران كه مهد آسايش و آرامش است بيش از پيش بيفزاييد و به يقين بدانيد چندان كه در اين مهم بكوشيد سود بيشتر مىيابيد . چنان كنيد كه عاملان شما در سراسر اين سرزمين با آفرين به فعاليّتهاى تجارى بپردازند ، و يكى از بازرگانان برجسته و شايستهء خود را با سمت نمايندگى خود با اختيارات تام به دربار گردون مدار ما بفرستيد تا مستدعيات و عرايض خود را معروض آستان ما بدارد ، و يقين بدانيد اگر منطقى باشد در حضرت ما كه آيت رحمت الهى و منبع انوار حكمت است به سمع رضا و قبول تلقى مىشود .\r\nاين مكتوب كه نشانه‌اى از عطاياى مالا نهايه ذات واجب التعظيم ماست و به مهر امجد وجود عظيم الشأن ما زيب و فر يافته است ، داراى اعتبار تام است ، و همگان\r\n\r\n","description":"","footnote":"","page_name":" 677 ","page_number":217},
  {"content":"\r\n\r\nبايد از مفادّ آن اطاعت كامل كنند . تحريرا فى رجب 1084 هجرى .\r\n* * * هو جنابان مستطابان آقايان كلبر ، پلّتيه ، برّيه ، شاپليه ، ژاباك ، شانلات ، كادو ، رجال بلندنام و عالىقدر ميان مردمانى كه از قوانين و احكام پيغمبر گرامى حضرت عيسى پيروى مىكنند . مديران با درايت و كفايت كمپانى معتبر و مهّم تاجران مسيحى ، پس از ابلاغ مراتب احترامگزارى و بيان اين كه اين مراسله گويا و بيانگر محبت و صفاى نيّت و عقيدت ما نسبت به آن جنابان مىباشد ، اظهار و اعلام مىدارد كه نمايندگان آن كمپانى آقايان گستون و ژون‌شر كه به ايران اعزام داشته بوديد وارد مملكت ما شدند . چون آقاى گستون در راه سفر درگذشت آقاى ژون‌شر با همراهانش به پايتخت رسيدند ، و در روزى سعد به سعادت زيارت وجود باهر النور شاهنشاه عظيم الشأن قدر قدرت ، مظهر سخاوت و كرامت - كه جان من فدايش باد - قرار گرفت . فرستادگان اوليّه شما كه در زمان پادشاهى اعليحضرت فقيد به كشور ايران آمده بودند ، همچنان مورد مرحمت و تفقّد قرار گرفتند ، و شاهنشاه فقيد از سر رحمت و رأفت به كليّهء مأموران و مقاطعه‌كاران گمركات و راهداران ، و مأموران اخذ ماليات دستور فرمود كه عاملان شما را به مدّت سه سال از دادن هرگونه عوارض معاف بدارند ، و به هيچ عذر موجبات ناراحتى خاطر ايشان را فراهم نياورند ، و تنها به تشخيص فعاليتها و تدقيق در اندازه‌گيرى درآمدهاى تجارى آنان بسنده كنند .\r\nنمايندگان دورهء اوّل شما در مقابل اين عنايات بىكران شاهنشاه فقيد تعهّد كرده بودند پس از ختم مدّت سه سال هداياى گرانبهايى كه ارزش آنها معادل ماليات و حقوق گمركى و راهدارى كالاى آنان باشد به پيشگاه شاهنشاه تقديم كنند ، و از آن پس موافق قراردادى كه شرايطش بعد از خاتمه يافتن دورهء سه ساله تعيين و تنظيم خواهد شد عمل شود .\r\nپس از تسجيل قرارداد اوليه نمايندگان شما تقاضاى ابطال و فسخ آن را كردند ؛ و شاهنشاه كه مظهر كرامت و مرحمت و سخاوت است طىّ فرمان ديگرى خطاب به مأموران ماليات و گمركات و راهداران دستور فرمودند كه براى مدتى نامعلوم عاملان و كارگزاران كمپانى را از پرداخت هرگونه عوارض گمركى و ماليات و باج راهدارى معاف بدارند ، و اقدامات بازرگانان آنان را به شرط اين كه مدارك كتبى فعاليتهاى تجارى خود را به صاحبمنصبان و مأموران دربار بهشت آيين تسليم\r\n\r\n","description":"","footnote":"","page_name":" 678 ","page_number":218},
  {"content":"\r\n\r\nكنند از دايرهء وظايف و اختيارات خود بيرون شمارند . اين فرمانها كه همه مبيّن عواطف كريمانه ، و سخاوت ذاتى شاهنشاه مفخّم ما ، و مبتنى بر شرايط قرار پيشين است ، مورد تأييد قرار گرفت ، امّا با اين كه قريب ده سال از آن زمان مىگذرد هنوز نمايندهء تام الاختيار شما به ايران نيامده است ؛ و مشكل ديگر اين كه چون مقصود بيگ ناظر آن زمان كه خداى بزرگ وى را غرق رحمت كند درگذشته ، اسناد ممهور به امضاى نمايندگان اوليّه شما كه تسليم مقصود بيگ كرده‌اند ناپيدا است ، و به‌طور دقيق و روشن دربارهء مواد و شرايطى كه در آن آمده نمىتوان به قطع و يقين اظهار نظر كرد . ما در اين‌باره با آقاى ژون‌شر مذاكرات مفصل كرده‌ايم ، اما وى در جواب پرسشهاى ما به اين پاسخ بسنده كرده كه چون نماينده يا عامل تام الاختيار نيست نمىتواند اظهارنظر كند .\r\nبراى رفع كلّى موانع و مشكلات از پيشگاه شاهنشاه مفخّم و عظيم الشأن استدعا شد سه سال ديگر به شما مهلت داده شود تا در طىّ اين مدت فرصت يابيد نمايندهء تام الاختيارى اعزام داريد ؛ خوشبختانه درخواست من در پيشگاه شاهنشاه مورد قبول افتاد ، و اكنون اجازه دارم از شما جنابان مستطابان بخواهم پيش از انقضاى اين مهلت نمايندهء تام الاختيار به دربار بلند پايهء شاهنشاه مفخّم بفرستيد تا مستدعيات شما را كتبا بنمايد ، و تعهّدنامهء محكمى بسپارد تا بر اساس آنها قرارداد جامع و استوارى بسته شود .\r\nانگليسيان كه در بعضى موارد خدمات شايسته‌اى به ايران كرده‌اند به پاداش امتيازات سودمندى به ايشان اعطا شده است . منتظر و متوقّع است فرانسويان نيز در برابر مزايا و منافعى كه از بركات عنايات و عواطف شاهنشاه عظيم الشأن نصيبشان شده ، و در كار بازرگانى از پرداختن ماليات و باج راهدارى ، و عوارض گمركى معاف شده‌اند وظايف حق‌شناسى خويش را به صورتى شايسته انجام دهند .\r\nامّا دربارهء هشت تقاضاى شما كه در مراسلهء ارسالى وسيلهء فرستادهء شما درج شده برخى از آنها مانند تأييد مواد امتيازاتى كه طىّ قرارداد سابق به شما داده شده مورد موافقت قرار گرفته و دستور العملهاى تازه‌اى دربارهء آن صادر شده ؛ امّا قبول ديگر مستدعيات شما موكول به آمدن نمايندهء تام الاختيار كمپانى است ؛ ولى اطمينان كامل داشته باشيد كه نمايندهء شما به دربار آسمان پايگاه شاهنشاه ايران از مذاكرات فيما بين و نتايج حاصل از آن كاملا راضى خواهد بود . بنابراين در اعزام نماينده\r\n\r\n","description":"","footnote":"","page_name":" 679 ","page_number":219},
  {"content":"\r\n\r\nكمترين تعلل و تأخير جايز و روا مداريد ، و چنان كنيد توصيفهايى كه در فضايل اجتماعى ، و استوارى تعهدات ، و مراتب حق‌شناسى شما در پيشگاه شاهنشاه جليل القدر كرده‌ام همه راست و درست از كار درآيد .\r\nباز دگر يادآورى مىكنيم بر شما واجب و لازم است كه تمام مستدعيات خود را با صراحت و روشنى تمام ، بدون ابهام اعلام داريد ، و اطمينان كامل داشته باشيد كه كليّهء درخواستهاى منطقى شما به خواست خداى بزرگ و اراده و عنايت شاهنشاه معظم بهتر و بيشتر از آنچه توقّع و اميد داريد پذيرفته خواهد شد . تحريرا فى رجب سنهء هزار و هشتاد و چهار هجرى .\r\nاندكى پس از اين تاريخ فرمان تأييد امتيازات سابق انگلستان نيز صادر ، و به آنان تسليم شد . امّا در فرمان تازه به مسأله صدى پنجاه گمركات بندر عباس اشاره‌اى نشده بود ، و موجبات رضامندى خاطر ايشان فراهم نشده بود . زيرا صدراعظم معتقد بود چون نخست انگليسيان از انجام دادن تعهدات خود سرباز زده‌اند ، و از حراست آبهاى خليج فارس در برابر راه‌زنيهاى دزدان دريايى پرتغال و اعراب خوددارى ورزيده‌اند و نصف مخارج تصرف قلعهء هرموز و بندر عباس را كه طبق قرارداد ملزم به اداى آن بوده‌اند ، نپرداخته‌اند بنابراين دولت ايران ناچار نيست تعهّدات خود را در مورد تنصيف عايدات گمركى بندرعباس محترم بشمارد ؛ و بر همين اساس شاهنشاه مفخّم درآمد گمركات بندرعباس را به اجاره داده‌اند ، و به اجاره كننده اجازه داده‌اند هر سال پانزده هزار اكو به عامل كمپانى انگليس بپردازد ، و پرداختن بيش از اين به هيچ روى امكان ندارد .\r\nاز روى ديگر صدراعظم صاحب منصبى را مأمور كرد همراه فرستادهء كمپانى از اصفهان به شيراز برود ، و اگر كسى از مأموران و كارگزاران راهدارى و مالياتى نسبت به انگليسيان اهانت و بىحرمتى روا داشته مجازات كند . زيرا بر سر زبانها افتاده بود كه برخى از مأموران كژطبع بدآرام مردم‌گزا به بهانهء كشف طلا يا نقرهء قاچاق بار و اثاثه و جامه‌دانهاى انگليسيان را با تلخ‌رويى تفتيش ، و آنان را ناراحت و عصبى مىكنند . مأمور صدراعظم بىآن‌كه به يكى ببخشايد پاى همه خطاكاران را يكى پس از ديگرى فلك كرد و با اين روش معمول در ايران آنان را مجازات كرد .\r\n\r\n","description":"","footnote":"","page_name":" 680 ","page_number":220},
  {"content":"\r\n\r\nروز پنجم نوامبر مبلغ هفتاد هزار ليور كه شاهنشاه حواله هلنديها فرموده بود از ايشان گرفتم . پس از اين كه اين مبلغ را به من پرداختند گفتند همراه مترجمشان به خانهء شيخ الاسلام كه عالىترين مقام قضايى كشورى اصفهان است بروم تا وى رسيد قانونى پول را تنظيم فرمايد . زيرا در ايران اسنادى كه به امضاى مقام‌قضايى كشورى نرسيده باشد از نظر قانونى اعتبار ندارد . پس از اين كه در محضرش حضور يافتم از من پرسيد : آيا من شاردن هستم ؟ همان كسم كه جواهراتى را كه مشخّصات آن در ظهر فرمان نوشته شده به شاهنشاه فروخته‌ام ؛ و آيا بهاى جواهراتم را گرفته‌ام ؟ به همهء پرسشهايش جواب مثبت دادم . چون جناب شيخ الاسلام قبلا مرا مىشناخت به گفته‌هايم اعتماد كرد و گرنه لازم بود چند شاهد بياورم تا هويّت و حرفهايم را تأييد كنند . آن‌گاه به يكى از منشيهايش دستور داد قبض رسيد بنويسد ، و بعد از آن‌كه نوشته را امضا و مهر كرد مسؤول ثبت سند و دو تن شاهد آن را مهر كردند . من نيز سند رسيد پول را امضاء كردم . و اينست متن رسيد :\r\nآقاى شاردن بازرگان معتبر اروپايى اهل كشور فرانسه در حضور من اقرار و اعتراف كرد مبلغ يك هزار و پانصد تومان وجه رايج ضرب تبريز كه نصف آن هفتصد و پنجاه تومان است بابت بهاى چند قطعه جواهر و سنگهاى گرانبهاى بسيار خوب كه به كارگزاران شاهنشاه عظيم الشأن تحويل داده است به وى رسيده است . صورت و بهاى اجناس موصوف به شرح كامل در ظهر فرمان شاهنشاه جهان مطاع كه فروغ خورشيد از تابش روى نيّر اوست ، درج شده است . بنا به محتواى همين فرمان آقاى شاردن اجازه داشته مبلغ مرقوم را به تمامى از متصديان كمپانى هند شرقى هلند از محل بدهى كمپانى بابت قيمت ابريشمهايى كه در دونقوزئيل خريده ، دريافت دارد ؛ و اينك مشاراليه اقرار و اعتراف مىكند مبلغ يك هزار و پانصد تومان پول مورد بحث را تمام و نقد از جنابان آقايان بنت رئيس « 1 » و كازمبروت معاون كمپانى هند شرقى هلند مهتران اقران خود در شهر اصفهان دريافت داشته است ؛ و طلبكار موصوف\r\n\r\n\r\n","description":"","footnote":"\r\n( 1 ) - برخى از مورّخان و محققان بر اين اعتقادند كه مديرعامل كمپانى هلند در تاريخ رجب 1084 قمرى برابر سال 1673 كه سند مذكور تنظيم شده فرانسواهاز  ) Francois de Haze (  بوده و آقاى فردريك بنت  ) Frederik Bent (  در فاصلهء سالهاى 1681 - 1676 برابر 1092 - 1087 هجرى اين سمت را داشته است .\r\n","page_name":" 681 ","page_number":221},
  {"content":"\r\n\r\nپس از تسليم اين رسيد رسمى به بدهكار اقرار و اعتراف مىكند از بابت مبلغ يك هزار و پانصد تومان چه جزيى و چه كلّى هيچ‌گونه ادعايى به بدهكار سابق ندارد .\r\nبنابراين اگر از اين پس او يا كسى به نام او از اين بابت دعوى طلب كند ، يا اسنادى مخالف آنچه در اين سند آمده نشان دهد همه فاقد اعتبار است . اين قبض رسيد به منظور اعتماد كامل بدهكاران به خاتمه يافتن و صحّت معامله و تصديق و تأييد اين كه بهاى مورد معامله كلّا به طلبكار پرداخته شده تنظيم شده است . روز هجدهم رجب سنه 1084 تحرير شد .\r\nشيخ الاسلام گواهى خود را مبنى بر صحّت مندرجات سند در گوشه چپ بالا بدين شرح نوشت : طرفين مرقوم در اين قبض نزد اين جانب به صحت مندرجات آن اعتراف كردند .\r\nو در زير شهادت قاضى اعظم گواهى معاون اوّل ، بدين شرح ثبت شده بود :\r\nمن ، محمّد طاهر شهادت مىدهم كه طلبكار دريافت وجه مرقوم در متن سند را اعتراف كرد .\r\nبازبين و دفتردار شيخ الاسلام به جاى دو شاهد ديگر گواهى خود را در ذيل سند بدين شرح نوشته بودند : داوود ، پسر محمدسعيد صحّت اين قبض رسيد را گواهى مىدهد .\r\nمحمدمهدى نويسندهء اين قبض رسيد صحّت كامل آن را شهادت مىدهد .\r\nمعاملات و اختلافات و دعاوى ايرانيان همانند داد و ستدها و قراردادهاى ما اروپاييان بسيار پيچيده و مفصّل است و اصطلاحات و كلماتى كه براى تفهيم و توضيح آنها به كار مىرود چون به زبان عربى و مبتنى بر مبانى حقوق اسلامى است بسيار دشوار مىباشد ؛ كلمات و عباراتى هم كه به منظور اداى شهادت نوشته يا گفته مىشود رمز مانند است ؛ و متن اسناد معاملاتى و حقوقى با سبك و شيوهء نگارش و تكلّم متعارف مغايرت دارد چنان كه حتى آنان كه معلوماتشان در حدّ متوسط است از درك و فهم آن در مىمانند .\r\nيكى ديگر از شرايط تنظيم اسناد مالى اينست كه پس از ذكر اصل مبلغ مورد بحث بلافاصله نصف و ربع آن نيز قيد شود زيرا در اين صورت احتمال خدعه و تقلّب در آن كمتر مىرود ؛ از آن كه تغيير دادن يك يا چند حرف يا عدد زياد سخت و دشوار نيست : امّا تغيير دادن و افزودن يا كاستن چندين عدد و چندين حرف محال\r\n\r\n","description":"","footnote":"","page_name":" 682 ","page_number":222},
  {"content":"\r\n\r\nمىنمايد .\r\nروز نهم بارانى تند و سيل‌آسا در اصفهان آغاز شد و چهار روز متوالى به تناوب ادامه يافت . نزول چنين بارانى درازمدت و رگبار مانند زياد اتفاق نمىافتد ، زيرا موقع جغرافيايى و اقليمى پايتخت ايران چنان است كه حتّى در فصل زمستان كه هوا سرد مىشود باران زياد نمىبارد . امّا اگر باريدن باران تند و بردوام باشد زمين تا عمق سه پا گلناك مىشود .\r\nروز بيست و سوّم نيز توفانى مهيب ، توأم با ريزش شديد باران و تگرگ برخاست . باران و تگرگ چنان تند مىباريد كه من در سراسر عمر چنان حالتى نديده بودم . بر اثر بيست و چهار ساعت بارندگى تند و پياپى در كويها و برزنها جويهاى آب روان شد . بسيارى از خانه‌ها و باغها ويران گشت و ديوارها فرو ريخت .\r\nبر اثر طغيان زاينده‌رود عدّهء زيادى از عمارات نزديك آن منهدم شد و سيل به خيابانها كه گردشگاه مردمان بود سرازير گشت . ديرى نپاييد كه جلفا در معرض جريان سيل قرار گرفت ، و آب در بعض محلّات آن تا سه پا بالا آمد ؛ و بيشتر باغها و بوستانهاى اين ديه نوآباد از گل آگنده شد ، و نشان از آنها به جا نماند .\r\nچون خانه‌ها و ديوارهاى اصفهان غالبا از گل و خشت خام ساخته شده آب آسان در آنها نفوذ مىكند و موجب خرابيهاى وحشت‌انگيز مىگردد . چنان كه اگر فقط مدّت بيست و چهار ساعت باران ببارد و پى آنها ضخيم نباشد بىگمان بيشتر آنها فرو مىافتد . خسارت ناشى از اين باران سيل‌آسا بسيار ، و افزون بر دو ميليون بود . تنها به ساختمانهاى متعلق به شاهنشاه بيش از صد هزار اكو زيان رسيد .\r\nده روز بعد اثرى از آن باران پرمخافت جز خرابيهاى حاصل از آن مشهود نبود ، و خاك اصفهان چون اسفنجى بسيار عظيم آن همه آب را برچيد . آرى ، خميرهء خاك اصفهان چنان است كه چهار قطره باران آن را گل مىكند و چنان كه يك ربع ساعت در معرض تابش خورشيد قرار گيرد خشك مىشود .\r\n\r\n","description":"","footnote":"","page_name":" 683 ","page_number":223},
  {"content":"\r\n\r\n\r\nفصل اوّل شرح و وصف كليّات ايران\r\nسه مجلّد نخستين سفرنامهء من بيانگر رويدادها و مشاهدات من از پاريس تا اصفهان است ، و بر اين نيّتم در اين مجلّد و سه جلد دنبال آن اوضاع كلّى ايران را اعم از طبيعت و سرشت ، اخلاق ، رسوم و عادات و آداب ، كاربرد صنعت و هنر مردم را در تهيّه مواد مورد نيازشان ، همچنين علوم و فنون رايج ، طرز حكومت ، نيروى نظامى و مدنى و ملّى و مذهب و معتقدات دينى آنان را شرح كنم .\r\nبنا به اعتقاد بزرگان و جغرافىدانان ايرانى ، كشورشان بزرگ‌ترين امپراتوريهاى روى زمين است . آنان براى نماياندن گستردگى مملكت خود مرزهاى باستانى را كه سرزمينى پهناور و محصور ميان چهار دريا : درياى سياه ، درياى سرخ ، درياى خزر و خليج فارس و درياى عمان است ، ارائه مىكنند ؛ سرزمينى كه شش رودخانهء بزرگ فرات ، ارس ، دجله ، فاز ، آمودريا و سند در اطراف آن جريان دارند ؛ و هيچ توضيحى گوياتر و روشن‌تر از اين نمىتواند مرزهاى اين سرزمين پهناور را بنمايد . به سخن ديگر ايران كشور كوچكى نيست كه بتوان حدود آن را با چند تخته و سنگ يا تپّهء حقير ، يا رودخانهء كوچك مشخّص و معين كرد . بل‌كه چندان وسيع و گسترده دامن است كه درنورديدن كوتاه‌ترين حدّ آن افزون بر چهار ماه مدّت مىگيرد .\r\nهر چند بيشتر زمينهاى سرحدى ايران براى كشتگرى و آبادانى بسيار مساعد است ، امّا مخصوصا در طرف خاور و باختر ، غالبا غيرمسكون و خالى از آبادانى و سرسبزى است ؛ ايرانيان به عمران آن نمىكوشند ، و بر اين اعتقادند اين نقاط سرحدى\r\n\r\n","description":"","footnote":"","page_name":" 684 ","page_number":224},
  {"content":"\r\n\r\nاگر همچنان ناآباد و خالى از سكنه بماند بهتر است ؛ زيرا باير بودن اين مرزها آنان را از تهاجم همسايگان نيرومندشان در امان مىدارد ، و آنان را ناچار نمىكند براى دفاع دست به سلاح ببرند .\r\nدرياها و رودخانه‌هايى كه به آنها اشاره كردم در زمان حاضر سرحدّ واقعى ايران نمىباشند ، و از مرز اين كشور مخصوصا در جهت درياى سرخ كاسته شده ، اما جغرافىدانان ايران همچنان سرزمينهاى از دست شده را جزء ايران مىشمارند ، و بر اين اعتقادند هيچ عاملى نمىتواند به طور دائم آنها را از ايران جدا بكند ؛ به سخن ديگر اين درياها و رودخانه‌ها مرز طبيعى و هميشگى ايران است ، و تغييراتى كه حاصل شده آن‌قدر مختصر و ناقابل است كه درخور اعتنا نيست ؛ و همين كه پادشاهى توان‌مند و خداوند تدبير و اراده همانند شاه عباس بزرگ كه بيش از شصت سال از زمان سلطنتش نگذشته به تخت سلطنت برآيد و زمام كشور را به دست تواناى خود بگيرد سرزمينهايى را كه از ايران جدا كرده‌اند به يك نهيب پس مىگيرد ، و مرز كشور را تا سرحدّ ايران باستان مىرساند .\r\nچنان كه من سنجيده‌ام و شناخته‌ام حدّ اكثر گسترش شمال ايران از گرجستان در چهل درجه عرض شمالى و بيست و چهار درجه در جهت جنوب ، و تا حدّ رود سند مىباشد ، و طول جغرافياييش از هفتاد و هفت كنار كوه آرارات تا مرز هندوستان و تركستان امتداد دارد . قطر بزرگ امپراتورى پهناور از رودخانهء فاز تا سند پانصد فرسنگ ايرانى معادل هفتصد و پنجاه فرسنگ فرانسوى است ، امّا پهنايش افزون‌تر از سيصد فرسنگ نيست .\r\nايرانيان سرزمين خود را ايران يا ايرون مىنامند ، و اين نام را تورانيان كه ايرانيان منسوب به آنانند به اين سرزمين نهاده‌اند . تاريخ آنان حكايت مىكند كه در زمان پادشاهى افراسياب نهمين شهريار ايران ، مرز ايران افزون بر اشتمال سرزمين كنونى تمامى كشورهاى ميان درياى خزر و درياى چين را در شمال و خاور در برداشته و هم او اين امپراتورى پهناور و عديم النظير را در محلّ رود جيحون - آمودريا - به دو بخش شمالى و جنوبى - اين سوى نهر و آن سوى نهر - تقسيم كرد . قسمت شمالى را توران و قسمت جنوبى را ايران ناميد . چنان كه در تواريخ دورهء باستان اين دو اسم مكرر آمده ، و پادشاه ايران راكى ايران ، و پادشاه توران راكى توران مىگفته‌اند ، و ايران دخت شهبانوى ايران و توراندخت ملكه توران بوده است . در اين زمان به شهريار\r\n\r\n","description":"","footnote":"","page_name":" 685 ","page_number":225},
  {"content":"\r\n\r\nايران پادشاه ايران ، و به صدر اعظم ، ايران مدار ، يا قطب ايران خطاب مىكنند « 1 » .\r\nمردم ، بر اطلاق كشور خود را ايران مىنامند ، امّا عده‌اى نيز اين سرزمين را فارس مىخوانند ؛ و اين نام اختصاصى يكى از ايالاتى است كه مركزش پرس‌پول نام داشته است ، و به سراسر امپراتورى اطلاق مىشده است ، زيرا به‌گاه پادشاهى دوّمين سلسلهء شهر ياران ايران اين استان مركز سلطنت ، و آبادترين و مهمترين ايالات بوده است . پارس نامى بسيار كهن است ، و ايرانيان زبانى را كه پيش از حملهء اعراب به ايران بدان سخن مىكرده‌اند فرس  ) Pherez (  قديم مىناميده‌اند .\r\nتنى چند از دانشمندان لفظ فارس را مشتق از فرز مىدانند كه در زبان كلدانيان به معنى بخش كردن است . مىگويند اين نام از آن يافته كه كورش پس از تسخير بابل ، ايران را ميان پارسيها و بابليها تقسيم كرد و كلمهء پارس از آن مشتق شد .\r\nاين گروه دانشمندان مىتوانستند براى توجيه نظر خود بگويند كه لفظ فارس يا فرس از فرستادن اشتقاق يافته است . امّا ايرانيان چون اين اشتقاق را دليل تقدّم بابل بر شاهنشاهى ايران است نمىپذيرند ، و به جدّ برآنند كه امپراتورى ايران خيلى زودتر از امپراتوريهاى ديگر اساس و بنيان يافته است . امّا به هر روى كلمهء فارس در زبان فرس قديم به معنى سواركار مىباشد . همچنان كه در زبان عربى به همين معنى است ، و لفظ فراس نيز در زبان فارسى كنونى به معنى چابك‌سوار است . و آنچه بيشتر مرا به تأييد و توجيه اين نظريّه مىانگيزد اين است كه در سراسر ايران زمين و بتخصيص در ايالت پهناور پارس اسب فراوان است ، و اسبهاى ايران اصيل‌ترين و نژاده‌ترين نوع اسبها مىباشند .\r\nگزنفن آورده است كه كورش نخستين فرمانروا بود كه پارسيها را به سواركارى تشويق كرد . اين پادشاه برومند برخى از ساعات شبانروز را به سواركارى مىپرداخت ، و فرمان مىداد همهء بزرگان كشور و بر اطلاق هركس داشتن اسب را مىتواند سواركارى بياموزد . و هرجا مىرود بر اسب بنشيند ؛ و بسيار نگذشت كه بيشتر مردمان سواركارانى ماهر شدند ، و چنان شد كه جز معدودى پياده نمىرفتند .\r\nاين مورّخ در تأييد نظر خود مىگويد مردم ايران باستان سه چيز مهم به كودكان خود مىآموختند : راستگويى ، تيراندازى با كمان ، و سواركارى ، و در زمان حاضر « 2 » اصل\r\n\r\n\r\n","description":"","footnote":"\r\n( 1 ) - توضيحات شاردن در اين موارد سست و آشفته و بىاساس است .\r\n( 2 ) - زمان پادشاهى شاه عباس ثانى ، شاه سليمان و . . .\r\n","page_name":" 686 ","page_number":226},
  {"content":"\r\n\r\nسوّم اين سه كاملا مورد توجّه و عمل مىباشد . توضيح اين كه بيشتر مردان حتى دكانداران ، داراى اسبهاى اصيل هستند و سواره سر كار مىروند . به سخن ديگر داشتن اسب و سواركارى چنان تعميم يافته كه پيش از آغاز قرن جديد در صنوف سپاهيان ايران صف پياده نظام وجود نداشت ، همه لشكريان سواران بودند ، و ترديد و شك نمىتوان كرد كه اين عادت ثابت و مداوم ايرانيان به سواركارى يونانيان را به پرداختن داستانهاى سانتر  ) Centaures (  و ساژىتر  ) Sagitaire (  و پرسه  ) Persee (  رهنمون شده است .\r\nتركها و تازيان ايرانيان را عجم ، و ايران را عجمستان مىنامند و عجم به معنى بيگانه و وحشى است ، و مىگويند با اين كه ايرانيان مسلمان و در ديندارى متعصّب‌اند ، امّا از نژاد عرب كه پيغمبر اسلام از ميان آنان برخاسته ، و مركز نشر انواع علوم است ، نمىباشند .\r\nيونانيان نيز همهء ملل جهان را وحشى و بربر مىنامند ، و غرض امپراتوران عثمانى كه خود را سلطان العرب و العجم خطاب مىكنند همين است ، و بر اين دعوىاند كه تمام عالم زير نگين آنهاست . عنوان دسته‌اى از نگهبانان خاص سلطان عثمانى عجم اوغلان - پسران مردمان وحشى - است و قصدشان از اين نامگزارى بيان اين نكته است كه اين نگهبانان در سرزمين عثمانى پا به دنيا ننهاده‌اند .\r\nبر اين نيّت نيستم و نمىخواهم تمام اسمهايى كه در كليّهء كتابهاى قديمى مذهبى و غيرمذهبى از جمله تورات ، ايران بدانها ناميده شده ، يكايك شرح بدهم ؛ همين‌قدر اشاره مىكنم بعضى از اين اسامى نام پادشاهان يا بزرگان است مانند عيلام ، و برخى ديگر نام يكى از ايالات معتبر مانند كوت ، و برخى ديگر مأخوذ از نام يكى از شهرهاى معروف و مهّم در زمانهاى باستان مانند اراك كه نام آن در دهمين سفر تكوين آمده است و معنى آن شهرى بر كنار آب است . مردمان مشرق‌زمين و تازيان سراسر ايران را عراقين مىنامند كه جمع عراق عرب و عراق عجم مىباشد ، و اين‌چنان است كه بگويند شهرهاى عرب و شهرهاى غيرعرب ، و اين دو كيفيت گاهى براى بيان تقسيم ايران به دو قسمت ايران بالا و پايين به كار مىرود ؛ و قسمت سفلى تا رود سند ادامه دارد . گفتنى است در زمان حاضر ايرانيان به سه نام ديگر :\r\nشيعه و رافضى آن‌گاه كه از نظر مذهبى سخن در ميان آيد ، و قزلباش در صورتى كه صحبت از پيروزمنديهاى آنان برود ناميده مىشوند .\r\n\r\n","description":"","footnote":"","page_name":" 687 ","page_number":227},
  {"content":"\r\n\r\nدر اين‌جا بيش از اين در اين‌باره توضيح نمىدهم و اگر لازم آيد در فصول آينده در اين‌باره سخن خواهم گفت .\r\nجغرافىدانان ايران كشور خود را به بيست و چهار ايالت تقسيم مىكنند ، و يكى از اين ايالات مهم را كه عثمانيان به تصرّف خود درآورده‌اند ، هنوز جزو كشور خود به حساب مىآورند و مىگويند در سراسر ايران پانصد و چهل و چهار شهر و شهرك و قصبه وجود دارد كه داراى قلعه و برج و باروست . ايران در حدود شصت هزار ديه و آبادى ، و چهل ميليون جمعيّت دارد .\r\nدر صفحات آينده از كوهها و رودهاى ايران به تفصيل تمام سخن خواهم گفت ، و در اين‌جا به مناسبت موضوع همين‌قدر اشاره مىكنم به اعتقاد من در سراسر روى زمين هيچ كشورى نيست كه به‌قدر ايران كوه زياد ، و رود كم داشته باشد . در داخل اين مملكت رودى كه قابل كشتىرانى باشد وجود ندارد . همچنين نهرى كه در آن بتوان با كشتى محمولاتى را از يك استان به استان ديگر منتقل كرد جريان ندارد . به سخن ديگر ايران كشورى كم‌آب و خشك و كم‌جمعيّت مىباشد ، و من بر اين باورم كه فقط يك دوازدهم اين سرزمين پهناور مسكون و آبادان مىباشد ؛ چنان كه وقتى دو فرسنگ از شهر بزرگى دور شديم نزديك‌تر از بيست فرسنگ به شهر نسبة بزرگ ديگرى نمىرسيم .\r\nموقع و وضع طبيعى جنوب كشور از آنچه گفتم نيز بدتر است ؛ زيرا ميان آباديهاى كوچك و پراگنده را صحراهاى وسيع و فاقد آب و آبادانى جدايى افگنده است ؛ و سبب اين ناآبادانيها و خالى از سكنه بودن جز فقدان آب نيست . كم‌آبى در بسيارى از نقاط ايران چنان بىداد مىكند كه مردم براى رفع نيازمنديهاى خود چشم برآسمان مىدوزند مگر باران رحمت ببارد و تشنه كامان را سيراب كند ، يا به زحمت و رنج بسيار چاه بكنند و از آن آب بكشند ، امّا هرجا كه آب زياد هست هم به‌قدر كافى جمعيّت دارد ، و هم مزروع و آبادان و سرسبز و خرّم است . امّا چندان كه بخواهيد در اين كشور كوه وجود دارد ، و در هر قسمت آن رشته‌كوههاى بلند و پيوسته به هم ديده مىشود ، چنان كه قسمت شرقى ايران را به سبب كوههاى بسيار كه در آنست كوهستان مىنامند . بلندترين كوههاى روى زمين در ايران است « 1 » و كوه\r\n\r\n\r\n","description":"","footnote":"\r\n( 1 ) - اين گفته نادرست است بلندترين كوههاى روى زمين هيمالياست كه مرتفع‌ترين قله‌هايش 8822\r\n","page_name":" 688 ","page_number":228},
  {"content":"\r\n\r\nتوروس  ) Taurus (  كه از يك سوى اين كشور به سوى ديگر ممتد است قله‌هاى بلندى دارد كه از بسيارى ارتفاع ستيغ آنها ديده نمىشود . مرتفع‌ترين قسمتهاى اين رشته‌كوه كه آرارات ناميده مىشود در ارمنستان علياست . ديگر كوههاى بلند ايران عبارتست از رشته جبالى كه مادرا از هيركانى جدا مىكند ؛ كوه دماوند كه ميان هيركانى و پارت است ؛ كوههاى ميان كلده و عربستان ؛ رشته جبالى كه ميان فارس و كرمان امتداد دارد ، و برجسته‌ترين و معروفترين آن ژرون  ) Jarron (  نام دارد .\r\nيكى از عيبهاى بزرگ كوههاى ايران خشكى و عريانى غالب آنها از درخت و گياه است . گرچه بيشتر كوههاى كردستان پوشيده از درخت است و به همين جهت آن كوهها را جنگلستان هم مىگويند ، امّا درختناكى و سرسبزى كوههاى ايران عموميّت ندارد ، و در مقام مقايسه اگر يكى از كوههاى ايران جنگل دارد سه كوه ديگر كاملا لخت و عارى از گياه و درخت مىباشد .\r\nچنان كه پيش از اين اشاره كردم تنها عامل خشكى و ناآبادانى بيشتر مناطق ايران نبودن آب است . ايرانيان از زمانهاى بسيار قديم براى آبيارى و كشتگرى ناچار بوده‌اند با حفر كاريز آب را از دل زمين به كشتزارهاى خود روان كنند ، و هرجا آب بوده آبادانى وجود داشته است . امّا چون در همه جا جمعيّت به‌قدر كافى نبوده در همهء نقاط مساعد كشف منابع زيرزمينى آب و كندن كاريز عملى نشده است . قلّت جمعيّت نه تنها در ايران مايهء باير افتادن زمينهاى مستعدّ زراعت شده ، بل‌كه كشور عثمانى كه داراى سرزمينهاى بسيار مساعد براى كشاورزى است نيز به سبب كمى جمعيّت عقب‌افتاده و بسيارى از مناطق آن باير و ناآباد مانده است .\r\nامّا علل و موجبات قلّت جمعيّت را در اين كشورها آسان مىتوان دريافت . از يك‌سو پهناورى و گستردگى بيرون از اندازه و نامناسب اين ممالك مايهء كمى جمعيّت است ، و از دگرسو حضور و وجود حكومت مستبد و مسلّط بر جان و مال و عرض و ناموس مردم . در زمانهاى گذشته هر يك اين اقوام كه اكنون ناچار به اطاعت و فرمانبردارى از هيأت حاكمه‌اى جابر و بيدادگر گشته‌اند تحت قوانين و شرايطى ناشى از اراده و دلخواه خويش زندگى مىكرده‌اند ، به همين جهت وقتى سايهء\r\n\r\n\r\n","description":"","footnote":"\r\nمتر بلندى دارد و در مرز تبت و نپال واقع است در سال 1953 ميلادى دو تن كوه‌نورد يكى از مردم زلاند جديد و يكى از اهالى هند موفّق به صعود و وصول به قلّه اورست شدند .\r\n","page_name":" 689 ","page_number":229},
  {"content":"\r\n\r\nوحشت‌انگيز و مرگبار فاتح مستبد را دويست يا سيصد فرسنگ از بالاى سر خود دور ببينند دعوى آزادى مىكنند تا به دلخواه خويش روزگار بگذرانند . معمولا پادشاهان ستمگر و درباريان جابر و فاسدشان براى مطيع كردن اقوام عاصى سركردگان و مهتران آنان را مىكشند . در چنين احوال توده‌هاى جمعيّت تبعيد شده كه در آغاز بسان درختانى ستبر و تنومندند ، اندك‌اندك بسان برگ به گاه خزان پژمرده و تكيده و لرزان مىشوند ، و اين روش حكومت جباران ايران و عثمانى در قرون متأخر است .\r\nدر هندوستان كه كشورى پهناور و حاصلخيز و پرنعمت و پرجمعيت مىباشد نيز همين شيوه حكومت شوم برقرار است . در نتيجه چندان كه مغول كبير با تصرّف و تملك سرزمينهاى شاهزادگان بر توسعه و گستردگى كشور خويش مىافزايد از جمعيت و آبادانى و نعمت و ثروت آن كاسته مىشود .\r\nجز اين علل سياسى كه برشمردم عوامل ديگرى نيز در كمى جمعيّت ايران اثر مهم دارد . نخست اين كه مردان ايرانى بر اطلاق در ارتكاب معصيت‌آميزش غيرطبيعى به تازه جوانان و زنان سخت بىپروا مىباشند . دو ديگر اين كه مردان در همبسترى با زن زيادروى مىكنند ، از اين‌رو زنان زود بارور مىشوند امّا دوران بچه آوردنشان طولانى نيست ، و وقتى سى ساله مىشوند در شمار زنان سالمند در مىآيند . از روى ديگر پسران اين سرزمين زود متأهل مىشوند ، و با اينكه بسا هر كدام دو ، سه ، يا بيشتر زن دارد به عللى فرزندان زياد ندارند . افزون بر اين چون مردان وقتى مدّت حاملگى همسرشان از چهار ماه گذشت به بهانه اين كه همخوابگى با چنين زن زشت و بىلذّت است از او دورى مىجويند ، و به زنان ديگر رو مىآورند ؛ و زنان نيز براى اين كه بدين گناه از نظر شوهرشان نيفتند به انواع مختلف سقط جنين مىكنند ، يا دارويى به كار مىبرند كه مانع حاملگى آنان شود .\r\nعامل سوّم اين كه از يك قرن پيش هر سال بسيارى ايرانيان با همه افراد خانوادهء خود به هندوستان كوچ مىكنند ، و چون هوش و فهم و دانش و تربيت و ادب و ديگر استعدادهاى خوب ايرانيان از مسلمانان حاكم بر هند كه نژاد از تيمور لنگ دارند ، بسى بيشتر است آسان جوهر و كفايت خود را مىنمايند ، و جاى خويش را باز مىكنند ، و اكنون چنان شده كه ايرانيان در دربار پادشاهان مسلمان هند ، مخصوصا در دستگاههاى سلطنتى گلكند  ) Golconde (  و ويجاپور  ) Vijapour (  نفوذ و اعتبار تمام يافته‌اند . به سخن ديگر هر يك ايرانيان كه در آن‌جا مستقر شد ، و\r\n\r\n","description":"","footnote":"","page_name":" 690 ","page_number":230},
  {"content":"\r\n\r\nموجبات زندگى راحت و آگنده از نشاطى براى خود فراهم آورد ، خويشان و بستگان خويش را به سفر كردن هند تشويق مىكند ، و هميشه كاروانهايى حامل ايرانيان به هند در راه است . از آن كه سرزمين هند آبادان و پرنعمت مىباشد ، و در سراسر روى زمين جايى نيست كه چون هند همه چيز ، اعم از پوشاك و انواع موادّ خوراكى فراوان و ارزان باشد .\r\nدر مشرق زمين رفتن از كشورى به كشور ديگر ممنوع نيست و گذرنامه و اجازه نمىخواهد و هركس مىتواند به مصلحت و دلخواه خود از مملكت خويش به مملكت ديگر سفر كند ؛ و اين رسمى جاريست كه وقتى دهقانان شهركى مورد آزار و تجاوز حاكم محل قرار گيرند شكايت به صدراعظم و پادشاه مىبرند ، و اگر فريادرسى نيافتند دست هم را مىگيرند ، جلاى وطن مىكنند ، و به كشورى ديگر مىروند .\r\n\r\n","description":"","footnote":"","page_name":" 691 ","page_number":231},
  {"content":"\r\n\r\n\r\nفصل دوّم آب و هواى ايران\r\nاين فصل را با اين سخن نغز و رسا كه به اعتقاد من در سراسر آثار كليّهء نويسندگان جهان گفته‌اى موجزتر و پرمعنىتر و گوياتر از آن وجود ندارد آغاز مىكنم ، و آن سخن سنجيده و سخته‌اى است كه كورش بزرگ در توصيف آب و هواى ايران به گزنفن مورخ شهير گفته ، و آن چنان است كه : كشور پدر من چندان پهناور و گسترده دامن است كه در يك سوى آن مردم از سرما به رنجند ، و در سوى ديگر از شدت گرما ؛ و اين سخنى است حقيقت توأمان ، زيرا در ايران در تمام مدت سال ، هم سرما حاكم است و هم گرما ؛ يعنى در ايّامى كه در نواحى جنوبى نشانى از صولت سرماى زمستان نيست در بعضى نقاط ديگر سنگ از سرما مىفسرد . در فواصل اين نقاط ، حرارت هوا متغيّر مىباشد ، و هر جايى به نسبت موقع خود هوايى ديگر دارد .\r\nفى المثل تا شيراز مركز استان فارس هوا سرد است امّا از آن‌جا تا آخر مرز جنوبى كشور هميشه هوا گرم مىباشد .\r\nاين نكته نيز در خور گفتن است كه هواى كليّه نواحى سرد ايران خشك است ، امّا هواى همه مناطق گرم و خشك نيست ، و هواى نواحى خليج فارس از كرمان تا رود سند چندان گرم و خشك و خفه‌كننده مىباشد كه حتّى كسانى كه در آن‌جا پا به دنيا نهاده‌اند و باليده‌اند و هرگز جاى دگر نرفته‌اند به رنج و سختى به سر مىبرند . ساكنان اين مناطق بر اثر شدّت گرما هر سال ناچارند مدت چهار ماه به نواحى كوهستانى پناه ببرند . افراد برگشته‌بخت و سيه‌ستاره‌اى كه در تابستانهاى جانكاه اين مناطق بدان جا سفر مىكنند بر اثر پناهنده شدن ساكنان آن به كوهستانها ، آباديها را نيمه‌باير مىبينند ؛ و جز افراد تيره‌روزى كه براى نگهبانى\r\n\r\n","description":"","footnote":"","page_name":" 692 ","page_number":232},
  {"content":"\r\n\r\nخانه‌ها و اموال مردم محل ، در آن آباديهاى خالى از سكنه مانده‌اند كسى را نمىبينند .\r\nهواى مناطق سواحل دريا افزون بر اين كه در فصل تابستان سخت گرم و غيرقابل تحمل است بد و ناسالم نيز مىباشد ، و كسانى كه با اين‌گونه هوا آشنايى و دمسازى قبلى نداشته باشند اگر بدانجا درآيند ممكن نيست بيمار و رنجور نشوند ، و من خود به تجربه اين واقعيت را دريافته‌ام . توضيح اين كه چون ضمن گذر كردن از اين نواحى نتوانستم پيش از آغاز ماه مه ( اواسط ارديبهشت ) از آن‌جا بروم و سفرم روزى چند به دنبال افتاد سخت بيمار شدم . مردم براى رهيدن از بلاى گرما به كوهستانها و نخلستانها پناه مىبرند ، امّا مىگويند هواى زير درختان خرما سالم نيست .\r\nناسازگارى و بدى هواى گرم هرجا با رطوبت زياد توأم باشد گزنده‌تر و آزاردهنده‌تر است . هواى سواحل درياى خزر به همين جهت سخت نامساعد و ناسازگار است ؛ مخصوصا هواى مازندران كه به زعم بعضى از محققان كوميسن  ) Comisene (  ( قومس ) باستان است در فصل تابستان به زحمت قابل تحمّل مىباشد . اما هواى همين ناحيه بعد از ماه اكتبر ( مهر ) تا ماه مه ( ارديبهشت ) همانند هواى اروپا خوب و ملايم است . من ماه فوريه ( دوازدهم بهمن تا نهم اسفند ) آن‌جا بودم و به نشاط تمام روزگار مىگذراندم زيرا سراسر دشت و دمن زيبا و فرح‌فزا ، و به قول ايرانيان همانند بهشت دلگشا و طرب‌خيز بود . كناره‌هاى جويها و راهها همه نارنجستان بود . در آن‌جا همه‌گونه ميوه از آنچه در سراسر اروپا به دست مىآيد ، شرابهاى خوشگوار ، اقسام شكار ، مخصوصا بهترين انواع گرازوحشى وجود دارد . امّا شگفتا وقتى به قيافه و چهرهء ساكنان اين منطقه نگريستم همه را ضعيف و پريده‌رنگ و رنجور يافتم . آن‌گاه به حقيقت باور كردم كه در اقطار زمين هواى هيچ گوشهء روى زمين ناسازگارتر و كژطبع‌تر از هواى اين منطقه نيست !\r\nسرزمين مازندران پيش از دوران پادشاهى شاه‌عباس كبير به سبب بدى هوا جايى ناآباد و كم سكنه بود . اين فاتح بزرگ و سياستمدار پيش‌انديش و روشن‌نگر عدهء زيادى از مردم گرجستان و ارمنستان را به اين منطقه كوچاند تا هم آن دو سرزمين را كه محل تجمّع سپاهيان عثمانى و هجوم آنان به ايران بود خالى از سكنه كند ، و هم بر آبادانى مازندران بيفزايد ، همچنين بر اين اميد بود از ترويج فنّ تربيت\r\n\r\n","description":"","footnote":"","page_name":" 693 ","page_number":233},
  {"content":"\r\n\r\nكرم ابريشم و توسعهء كار ابريشم‌سازى خزانه را آبادان كند . مادرش نيز كه از مردم مازندران بود مدام شاه را به پرجمعيت كردن آن سرزمين برمىانگيخت و شاه نيز كه به سبب انتساب مادرش به مازندران بدان‌جا منسوب بود به آبادان كردن آن‌جا توجّه خاصّ داشت ، و بر اين اميد بود اسكان سىهزار خانوادهء ارمنى به زودى بر تعداد ساكنان آن منطقه مىافزايد . وى مىانديشيد در مازندران شراب فراوان و خوك و گراز بسيار است . اينان دريانوردى را دوست مىدارند ، و با مسكويها كه همكيش ايشانند از راه درياى خزر مىتوانند داد و ستد كنند . وى در اين منطقه چند شهر و چندين كاخ ساخت . اما آب و هواى نامساعد و بد مازندران موافق نيّات و نقشه‌هاى شاه نبود ، و من هنگامى كه در اين منطقه بودم اطلاع يافتم از سىهزار خانوارى كه شاه عباس بزرگ بدان‌جا كوچانده پس از سپرى شدن چهل سال بر اثر بدى آب و هوا بيش از چهارصد خانوار بجا نمانده بود . اسقف فرح‌آباد كه مردى دانا و به موقع و خصوصيات جغرافيايى و اقليمى اين منطقه كاملا آشنا بود چندين بار به مناسبت موضوع سخن به من گفت اگر سرزمين مازندران بدين اندازه مستعد كشاورزى نبود هر آينه بر اثر بدى آب و هوا خالى از سكنه ، و تبديل به دشتى وحشت‌انگيز مىشد . زيرا از اواخر ماه آوريل ( اوايل ارديبهشت ) مردم ناچارند از گرماى طاقت‌سوز به نواحى كوهستانى كه بيست و پنج تا سى فرسنگ از آن‌جا دور است ، پناه ببرند . گرماى سرزمينهاى نزديك به دريا چندان زياد است كه حتّى رودهاى پرآب را كاملا خشك مىكند .\r\nدر مدتى كه من در مازندران متوقف بودم هوا چنان مرطوب بود كه شمدى را كه شبانگاه روى بند آويخته بودم تا بخشكد ، بامدادان بىآن‌كه شب باران باريده باشد از بسيارى رطوبت هوا قطره‌قطره آب از آن مىچكيد ، و بر آنچه گفته‌ام مىافزايم آب و هواى مناطق ساحلى درياى خزر آن‌قدر بد و ناسازگار است كه هر وقت پادشاه يكى از بزرگان را به حكومت گيلان و مازندران كه حاصلخيزترين استانهاى ايران مىباشد ، مىفرستد يا پيشكارى را بدان‌جا اعزام مىدارد مردم وقتى به هم مىرسند به هم مىگويند : مگر حاكم جديد قاتل يا دزد است كه او را به حكومت گيلان فرستاده‌اند .\r\nدر اين سرزمين رطوبت هوا چندان زياد است كه سلاح پس از اين كه پاك و روغن‌زده شد زنگ مىزند . از اين رو سلاح مردمان اين منطقه منحصر به تبر\r\n\r\n","description":"","footnote":"","page_name":" 694 ","page_number":234},
  {"content":"\r\n\r\nاست ؛ زيرا شمشير و امثال آن بر اثر رطوبت در مدّتى نه بسيار دراز زنگ مىزند و سختى و صلابت كمان شكسته مىشود ، و سست مىگردد . در اين‌باره حكايتى آورده‌اند كه ذكرش نامناسب نيست ، و آن‌چنان است كه پيكى از مازندران به اصفهان رسيد . او مسلح به تير و كمان و شمشير بود . وقتى وارد دربار شد يكى از نزديكان شاه كه جوان بود و در آن‌جا حضور داشت ، كمانش را گرفت تا صلابت آن و زورمندى خويش را بيازمايد . آن را سخت نرم و سست يافت . از سر طنز و مسخره به او گفت : آقاى چاپار ، اين چه كمان است كه يك بچه هم مىتواند آن را بكشد .\r\nپيك جواب داد : آنچه فرموديد درست و حقيقت محض است ، امّا اگر شما مىخواهيد زور خود را بيازماييد شمشير مرا از غلاف بيرون بكشيد . وى مىخواست بگويد اگر رطوبت هوا زه كمان مرا نرم و سست كرده در عوض شمشيرم چنان زنگ‌زده كه به هيچ نيرو از نيام بيرون نمىآيد .\r\nامّا تنها هواى سواحل درياى خزر مرطوب است ، و هواى ديگر مناطق ايران كاملا خشك مىباشد ، و اين بدان سبب است كه به شرحى كه قبلا اشاره شد در داخل سرزمين پهناور ايران نه رودخانهء بزرگى جريان دارد ، و نه درياچهء وسيعى در آن است . امّا در عوض در بيشتر نقاط اين كشور هوا كاملا پاكيزه و خوب و سازگار مىباشد ، و اندام رسا و ورزيده و تن تنومند و قوى و رنگ خوش رخسار و خون صاف و پاك مردم اين سرزمين گواه صفا و پاكيزگى و سازگارى هواى آنست ، و فقط هواى مناطقى كه قبلا از آنها ياد كرده‌ام ناخوش و ناسازگار مىباشد ، و در فصل تابستان مايهء بيمارى مردم مىگردد .\r\nچنان كه گفتم بر اثر خشكى هوا مخصوصا در مناطق مركزى و در فصل تابستان باران به ندرت مىبارد ، و كم اتفاق مىافتد كه پاره ابرى پديدار شود .\r\nآسمان هميشه به صورتى زيبا و تماشايى آبىگون و روشن مىباشد ؛ چنان كه اگر شب هنگام ورق كاغذى را برابر هواى آزاد بگذاريد بامدادان آن را همچنان خشك مىيابيد ، و روى برگ درختان و گياهان هيچ نشانى از رطوبت نمىبينيد . مثلا در لرستان كه همدان ، شوش باستان شهر مهم و مركز آنست « 1 » هوا چنان خشك مىباشد كه عرق بر صورت و تن آدمى نمىنشيند و به عكس در بابل  ) Babylone (  و كرمان ،\r\n\r\n\r\n","description":"","footnote":"\r\n( 1 ) - توضيح شاردن سست و آشفته است .\r\n","page_name":" 695 ","page_number":235},
  {"content":"\r\n\r\nعرق از تن آدمى چون آب از غربال فرو مىريزد .\r\nاز بررسى اين وضع دو نتيجهء منطقى امّا كاملا متفاوت و عجيب حاصل مىشود . نخست اين كه در فصل تابستان با اين كه در آسمان اين مناطق و نقاط مشابه آنها ابرى ديده نمىشود شامگاهان باد ملايمى برمىخيزد و تا يك ساعت و نيم پس از برآمدن خورشيد هوا را تازه و خنك مىدارد ؛ و گاه هنگام شب هوا چنان خنك مىگردد كه انسان احساس مىكند به پوشاك ضخيم نيازمند است . نتيجهء دوّم اين كه در فصلهاى ديگر در اين مناطق نسيمى نمىوزد . در آسمان توده ابرهاى عظيمى ديده مىشوند كه با آهستگى و ملايمت تمام از مغرب به مشرق مىروند ، و به خاطر چنين مىگذرد كه حركت اين توده‌هاى ابر معلول عللى خاصّ مىباشد .\r\nبارى ، هواى غالب مناطق ايران در مجموع چنان لطيف است كه نه مىتوانم صفا و پاكى و روشنى آن را از ياد ببرم ، و نه لب از خوبيهايش فرو بندم . محققان آورده‌اند آسمان اين سرزمين بلندتر ، فراخناىتر ، از آسمان تاريك و ضخيم و سنگين است و رخشندگى و صفايش بر روى تمام مظاهر طبيعت ، روى همه رستنيها ، روى همه مصنوعات و فرآورده‌ها اثر مىنهد ، و قابليّت و دوام آنها را بيشتر مىكند . لطافت و پاكى و تلألؤ هوا نه تنها در آنچه گفتم اثر مىبخشد بلكه در تركيب آفرينش مردم ، و تكوين مغز آدميان كه مركز خرد و حافظه و استعداد او است تأثيرات عظيم دارد ؛ و من در فصول آينده از آن سخن مىگويم . در اين‌جا به اين نكته كه بيانگر تأثير پاكى و صافى و سازگارى هواى ايران تواند بود اشاره مىكنم .\r\nدر بيشتر نقاط ايران ، در اصفهان هم ، شرابخواران وقتى در بطرى شراب را مىگشايند و قسمتى از آن را مصرف مىكنند از بيم آنكه باقيماندهء شراب بر اثر مجاورت با هوا فاسد شود در بطرى را دگربار با چوب‌پنبه نمىبندند ، بلكه به جاى چوب‌پنبه يك گل ميخك يا گل سرخ به در بطرى مىنهند ، و هوا چنان پاكيزه است كه شراب باقيمانده در بطرى سرباز مدت يك شبانروز فاسد نمىشود ، و تغيّر آن چندان كم است كه محسوس نيست .\r\nتغييرات حرارت هوا طىّ فصول سال در مراكز سرزمين پهناور ايران بدين‌گونه است : زمستان در ماه نوامبر ( اواسط آبان ) آغاز مىشود و تا ماه مارس ( اواسط فروردين ) ادامه دارد . در طول اين مدت هوا سرد است ، و در كوهستانها دانه‌هاى درشت برف مىبارد ، و بلنديها را سفيدپوش مىكند . امّا در دشتها و جلگه‌هاى هموار\r\n\r\n","description":"","footnote":"","page_name":" 696 ","page_number":236},
  {"content":"\r\n\r\nمدت و شدت بارندگى برف زياد نيست . كوههاى جانب باختر اصفهان كه سه روز راه تا پايتخت فاصله دارند هشت ماه از سال پوشيده از برفند . عوام مىگويند ميان برف كرمهايى به درشتى انگشت كوچك وجود دارند كه به چابكى روى برفها حركت مىكنند ، و اگر آنها را با فشار له كنند لاشه‌شان سردتر از برف است .\r\nاز ماه مارس تا مه بادهاى تندى مىوزد كه نشان سپرى شدن زمستان است .\r\nاز ماه مه تا سپتامبر هوا كاملا صاف و روشن است ، و شبها و صبحها و عصرها باد خوشى مىوزد كه هوا را خشك مىكند ، و از ماه سپتامبر تا نوامبر باد بهاران مىوزد .\r\nلازم است بگويم در سرزمينى كه صحبت آن در ميان است در فصل تابستان طول مدّت شب از ده ساعت در نمىگذرد . و فاصلهء زمانى ميان غروب آفتاب تا سپيدهء صبحگاهان زياد نيست ، و اين حالت تعادل مطبوعى ميان خنكى شب و گرمى روز فراهم مىآورد . از اين‌رو من دوست‌تر دارم تابستانها در اصفهان به سر ببرم تا اين كه در پاريس باشم ؛ زيرا اگر روزهاى اصفهان گرم‌تر از روزهاى پاريس است در عوض كوتاه‌تر است . به علاوه شبهاى اصفهان بر خلاف شبهاى پاريس كه هوا گرم و خفه‌كننده مىباشد خنك است ؛ و نيز در اين‌جا براى كاستن از شدّت گرما وسايل گوناگونى به كار مىبرند . امّا تابستانهاى پاريس از ظهر تا سه ساعت بعد از ظهر هوا چنان گرم و سوزان مىگردد كه من معتقدم تابستانهاى اصفهان و هندوستان هم آن‌قدر گرم نيست .\r\nدوست خوب از دست رفته‌ام مرحوم برنيه « 1 » نيز بر همين اعتقاد بود . من ، بعد از اين نيز در باب آب و هواى پايتخت ايران به تفصيل بيشتر سخن خواهم گفت .\r\nآنچه ذكرش در اين‌جا لازم مىنمايد اينست كه هواى شهر اصفهان بيش از آنچه در تصور آيد خشك و خالى از رطوبت است و آيا نمىتوان پذيرفت اگر اجسام مردگان يا حيوانات تلف شده يك ساعت پس از مرگشان به‌قدر نصف حدّ طبيعى جثّه‌شان متورم مىشود حاصل تأثير آب و هواست ؟ همچنين مىتوان باور كرد تمام بيماريها به آماس كردن و متورّم شدن ساقهاى پا مىانجامد ، كه غالبا رفع مىشود .\r\nايران هرگز در معرض صاعقه و زلزله قرار نمىگيرد « 2 » ؛ و رعد و برق كه ناشى از\r\n\r\n\r\n","description":"","footnote":"\r\n( 1 ) - شهرت برنيه  ) Bernier (  و سفرنامه‌اش كه دربارهء شرح سفرش به هند در دو مجلّد نوشته در انگلستان بيش از فرانسه است .\r\n( 2 ) - قول شاردن درست نيست در نقاط مختلف ايران هم صاعقه ظاهر مىشود و هم زلزله اتّفاق مىافتد .\r\n","page_name":" 697 ","page_number":237},
  {"content":"\r\n\r\nوجود بعضى بخارها در آسمان است ، به ندرت ظاهر مىگردد . زيرا چنان كه گفتم هواى ايران خشك است . فقط گاهى در فصل بهار تگرگ مىبارد ، و چون در بسيارى از جاها غلات درو نشده به محصول خسارات بزرگ وارد مىكند . معمولا در چنين مواقع دربار مأمورانى به نقاط آسيب‌رسيده مىفرستد تا مقدار خسارات را بسنجد تا به همان نسبت از مقدار مالياتى كه مردم موظّف به اداى آنند كاسته شود ؛ و معمولا مأموران اعزامى مقدار خسارت را بيش از حدّ واقعى قلمداد مىكنند .\r\nهمچنين در ايران زلزله خيلى كم و به‌ندرت اتفاق مىافتد . البته هيركانى از اين نظر مستثنى است . زيرا در اين سرزمين خاصّه در فصل بهار زلزله‌هاى وحشتناك و مصيبت‌بار بسيار به وقوع مىپيوندد . پديده‌هاى ديگر جوّى نيز به‌ندرت اتفاق مىافتد . مثلا چون موجبات ظهور رنگين‌كمان در ايران كمتر فراهم مىگردد به‌ندرت نقش مىبندد .\r\nشبهاى تابستان گاهى بر اثر سقوط سنگهاى سرگردان در فضا خطوط نورانى پديدار مىگردد و به اندك مدتى محو و ناپيدا مىشود . اين نورهاى تندگذر بسان مشعلى فروزان فضاى تاريك را مىشكافند و گاهى عمودى و گاه مورّب سقوط مىكنند ؛ و چنين مىنمايد كه به دنبال خطّ سير خود دود يا بخار لطيفى به‌جا مىگذارند كه دور نيست هالهء پيرامون ماه يا ستارگان بزرگ باشند ، و بر اثر خطاى باصره بسان دود در نظر مىآيند . به اين نكته نيز اشاره كنم كه هواى ايران چنان صاف و تابناك است كه مسافران شب هنگام راه را به نور ستارگان مىيابند .\r\nبادهاى ايران شتابناك ، كوبنده و بلاآفرين نمىباشند ؛ امّا در سواحل خليج فارس بادهاى تند و مرگبارى مىوزد كه آن را باد طاعونى و سموم مىنامند كه به معنى باد زهرآگين است ، و در بعضى نقاط اين باد را ساميل مىنامند كه مركّب از دو كلمه عربى و تركى است سمّ در تازى به معنى زهرويل به تركى به معنى باد است . باد سموم در فاصلهء پانزدهم ماه ژوئن ( 25 خرداد ) تا پانزدهم اوت ( 24 مرداد ) كه گرم‌ترين روزهاى تابستان در سواحل خليج فارس است با صدايى وحشتناك مىوزد . سرخ رنگ و آتشين‌كردار است ، و مخصوصا هنگام روز به هر\r\n\r\n","description":"","footnote":"","page_name":" 698 ","page_number":238},
  {"content":"\r\n\r\nكس برسد وى را خفه مىكند و مىكشد . مرگى كه بر اثر روياروشدن با اين باد عارض مىشود بسى وحشت‌انگيز مىباشد زيرا در ظاهر مرده تغييرى پديد نمىآيد حتى رنگش دگرگون نمىگردد ، و چنين مىنمايد كه متوفى به خواب است ، امّا اگر كسى يكى از اعضايش را بكشد كنده مىشود . به سال 1647 شاطر يا پيك پياده‌اى به نام محمدعلى براى من كار مىكرد . او در فصلى كه باد سموم مىوزيد در حالى كه حامل يك بسته نامه بود از بصره به هرموز بازمىگشت . ميان راه پيك ديگرى را كه مىشناخت كنار راه افتاده ديد . پنداشت به خواب رفته است . بازويش را گرفت تا برخيزد . آن دست جدا شد و به دستش ماند . سخت در شگفت شد ، و عجب‌تر اين كه به هر قسمت تن آن پيك افتاده دست مىزد چنان مىنمود كه دستش را در توده‌اى از گرد خاك فرو مىبرد .\r\nدر ماه مه سال 1675 يك واحد كوچك پرتغالى براى پرداخت حقوق پرتغاليها وارد بندر كنگ واقع در فاصله سه روز راه هرمز شد اين واحد به سببى كشتيهايى را كه حجاج ايرانى را از مكه بازآورده بود ، متوقف كرد . زائران گرفتار باد سموم شدند و بسيارى از آن بىگناهان به شرحى كه گفته شد جان باختند .\r\nرهگذران براى اين كه از آسيب باد سموم در امان بمانند بايد به محض احساس وزيدن باد سر و صورت خود را بپوشانند ، به شكم روى زمين بخوابند و صورت خويش را روى خاك بفشرند تا باد زهرآگين بگذرد . مردم محل بر اين اعتقادند مدت وزيدن هر بار باد بيش از يك ربع ساعت به طول نمىانجامد .\r\n* * * اكنون كه به‌قدر كافى دربارهء آب و هواى ايران سخن گفتم بايد چگونگى وضع طبيعى اين كشور را نيز شرح بدهم . اين امپراتورى چندان وسيع است كه قارهء كوچكى را مىماند . يك سوى آن بر اثر تابش شديد حرارت خورشيد بسيار گرم ، و قسمت ديگرش از بسيارى سرما منجمد و يخبندان است ، و ممكن نيست چنين سرزمينى از اختلافات شگفت‌انگيز اقليمى دور و بر كنار باشد . امّا به طور كلّى چنان كه من ديده‌ام سرزمينى خشك و كم حاصل است ، و فقط در يك دهم آن كشاورزى مىشود . و نيز پيش از اين اشاره كرده‌ام كه ايران كوهستانىترين كشورهاى گيتى است و كوههاى آن جز معدودى همه خشك و از گياه و درخت عريان مىباشد . با وجود اين گاهى ميان كوه‌ها و درّه‌ها دشتهاى كوچك يا بزرگى\r\n\r\n","description":"","footnote":"","page_name":" 699 ","page_number":239},
  {"content":"\r\n\r\nيافته مىشود كه به اقتضاى آب و هوا و موقع طبيعى كم يا بيش حاصلخيز و خوش‌منظر مىباشد .\r\nزمين ايران در برخى جاها شنى و سنگلاخ و در بعضى نقاط رسى و سخت و سنگين است . به هر روى زمين بيشتر جاها چنان خشك و فاقد رطوبت مىباشد كه اگر آنها را آبيارى نكنند هيچ‌گونه محصول نمىدهد ، حتّى گياهى در آن نمىرويد ، و وجود چنين وضعى نتيجهء نباريدن باران نيست ، بلكه كم باريدن باران حاصل پديد آمدن چنين موقع نامساعد است . افزون بر اين چنان كه پيش از اين اشارت كرده‌ام كمبود جمعيّت نيز يكى از عوامل مهم باير ماندن اراضى ايران مىباشد . و اين امپراتورى مىتواند بيست برابر سكنه كنونى خود را غذا بدهد . وقتى انسان نوشته‌هاى مورّخان باستان مخصوصا آثار آريان  ) Arrian (  و كنت كورس  ) Quinte Curce (  را راجع به ايران مىخواند و آنها را با آنچه در اين زمان مىگذرد برابر مىنهد و مقايسه مىكند به راستى دچار سرگشتگى و بهت و حيرت مىشود . زيرا از مطالعهء نوشته‌هاى آنان چنين استنباط مىكند كه ايران كشورى است باشكوه ، پرتجمّل ، و سرشار از ثروت و جلال و آبادانى كه در آن ارزانى و فراوانى و همه‌گونه وسائل رفاه و آسايش وجود داشته ، و در عصر طلايى مىزيسته ؛ امّا اكنون وضع به گونهء ديگر است . با وجود اين مىتوان باور كرد آنچه مورّخان دوره باستان نوشته‌اند و تورات مقدّس همهء آنها را تأييد مىكند ايران روزگاران كهن سرزمينى ثروتمند و باشكوه و پرتجمّل و آبادان بوده بنابراين اين دو وضع متضاد را چگونه مىتوان توجيه كرد ؟ و من بىهيچ زحمت براى اين دگرگونى دو دليل موجّه و قاطع مىآورم . نخست علّت آن تغيير يافتن مذهب و سبب ديگر تغيير ماهيّت نحوهء حكومت است . مذهب مردم ايران باستان كه مبنى بر احترامگزارى نور و آتش بود پيروان خود را به كار و كوشش و آبادان كردن زمينهاى باير ، كندن كاريزها و ايجاد كشتزارها و ترويج كشاورزى ، درختكارى و نشاندن درختان ميوه و امثال اين كارهاى سودمند مىخواند امّا اساس دين و بنيان تبليغات اسلام بر اين است كه دنيا گذرگاهى بىاعتبار و فاقد ارزش است ، و نبايد به دنيا و آنچه در آنست دل بست ؛ و زندگى واقعى و سرمدى در آخرتست و در اين دنيا به حدّاقل معاش بايد خرسند بود .\r\nپادشاهان قديم بيش از سلاطين اين روزگاران دادگر و در بند آسايش خلق و خاطر نگهدار مردمان بودند ؛ رعيت را غارت نمىكردند ؛ به گناه كوچك كسى را\r\n\r\n","description":"","footnote":"","page_name":" 700 ","page_number":240},
  {"content":"\r\n\r\nنمىكشتند و اموال مردم را به مصادره نمىگرفتند . امّا اكنون حكومت استبدادى برقرار است ، و پادشاه بر جان و مال و ناموس مردم مسلط است . و آنچه مرا به باور كردن و پذيرفتن آنچه مورّخان قديم دربارهء آبادانى ايران باستان و جمعيّت زياد آن آورده‌اند و خوانده‌ام ، برمىانگيزد بررسى و مطالعه اوضاع عمومى ايران طىّ صد و بيست سال اخير از آغاز پادشاهى شاه عباس كبير مىباشد . اين پادشاه عظيم الشأن جز آبادانى كشور و رفاه مردم هيچ آرزو به دل نداشت ، و تا پايان عمر خويش چندان كه توانست در پيشرفت نيّات بلند خويش كوشيد . وى وقتى به سلطنت رسيد كه بسيارى از سرزمينهاى كشور را بيگانگان به تصرّف خويش درآورده بودند . سراسر مملكت شوريده و نابسامان ، و بيشتر شهركها متروك و خالى از سكنه بود ؛ و آسان باور نمىتوان كرد كه يك پادشاه عادل و خيرانديش در مدّتى نسبة كوتاه چسان مىتواند به اوضاع آشفته و پريشان كشور نظم و آيين بخشد . و من در تأييد گفتهء خود تنها به آوردن اين دليل اكتفا مىكنم شاه عباس براى تعميم و توسعه هنر و صنعت گروه انبوهى از ارامنه را كه همه مردمانى زحمتكش و پرتلاش و هنرور بودند به پايتخت خود كوچاند . اين گروه پس از گذشت سى سال بر اثر كوشش و همّت خود ، و حمايت شاه چندان دارا شدند كه از ميان آنان شصت بازرگان بزرگ برخاست كه برخى از آنان صاحب صد هزار اكو ، و برخى ديگر هر كدام داراى دو ميليون سرمايهء نقدى و جنسى شدند . امّا وقتى اين پادشاه بزرگ و رعيّت‌نواز درگذشت پيشرفت و ترقّى ايران متوقّف شد ، و متفكران و هنروران چون وضع را نامساعد و نه بر وفق آرمانهاى بلند خود يافتند در زمان دو پادشاه بعد از او دسته‌دسته راه هند را در پيش گرفتند ، و بالاخره در زمان سلطنت شاه سليمان كه در سال 1667 به تخت پادشاهى برآمد نعمت و ثروت به حدّ تأثرانگيزى كاسته شد . من نخستين بار در سال 1665 زمان پادشاهى شاه عباس ثانى وارد ايران شدم و به سال 1677 در دوران سلطنت پسر و جانشين او شاه سليمان ، در آخرين سفرم ، از اين سرزمين به اروپا بازگشتم . در اين دورهء فترت دوازده ساله ثروت ايران به نيم تقليل يافت . نه تنها دارايى مردم به حدّ زيادى كاسته شد ، بلكه جنس و ضرب سكّه‌ها عيبناك شد ، و از آن پس سكّه‌ها كم‌عيار و ناسره گشت . بزرگان و زورمندان براى به دست آوردن ثروت بيشتر چندان كه مىتوانستند به مردم بيداد و ستم مىكردند و مردم نيز متقابلا براى رهاندن خود از ظلم و اجحاف بزرگان جاه‌مند ، انواع نيرنگ و دغل به كار مىبردند به همين سبب در\r\n\r\n","description":"","footnote":"","page_name":" 701 ","page_number":241},
  {"content":"\r\n\r\nهمهء كارها خاصه در بازرگانى اقسام حقّه و تزوير و نادرستى رايج شد .\r\nدر اين باب كه حاصلخيزى و آبادانى هر كشور ، و فراوانى نعمت در آن ، بستگى كلى با برقرارى قانون و عدالت دارد مىتوان ده‌ها بلكه صدها گواه و شاهد آورد . اگر در سرزمين ايران تركان كه بسى تن‌پرور و آسانگيرتر از ايرانيانند ، و دلبستگيشان به شرايط و لوازم زندگى كمتر ، و حكومتشان جبّارتر است ، مسكن داشتند بىگمان اين كشور از آنچه هست بايرتر و ناآبادتر مىافتاد . و اگر حكومت و اختيار اين مملكت به دست زردشتيان نژاده و راستگار ، يا ارمنيان بود ، به تحقيق در مدتى نه بسيار دير چنان آبادان و پرنعمت مىشد كه به عظمت و شكوه دورهء باستان مىرسيد .\r\nبا همهء معايبى كه دربارهء وضع طبيعى و نامساعد سرزمين ايران برشمردم ، بعضى از نقاط آن مانند ارمنستان ، ماد ، ايبرى ( گرجستان ) ، هيركانى ، باكترى كه اكنون خراسان ناميده مىشود ، و قندهار حاصلخيزند ، و براى آبادانى بيشتر استعداد زياد دارند .\r\nمن در سال 1669 در ايالت خوزستان كه ميان عربستان و پارس واقع است اقامت داشتم . آن‌جا نيز سرزمينى پرنعمت است ، و نوكران من در مهمانخانه‌اى فرود آمدند . و صاحب‌خانه بابت بهاى يك ليور جو يك دينار و نيم ، بابت قيمت يك ليور نان چهار دينار ، بابت بهاى يك ليور گوشت گوسفند خوب يك شاهى ، بابت قيمت يك جوجه دو شاهى و شش دينار ، و بابت بهاى يك مرغ بزرگ و خوب چهار شاهى از آنان مىگرفت ، و مردم مىگفتند بهاى اين اجناس در ديه‌ها از آنچه آوردم كمتر است ، و در قندهار نصف اين است ؛ امّا به عكس بيشتر زمينهاى سواحل خليج فارس و اراضى كرمان باير افتاده ، در آن مناطق اغنام و احشام بسيار اندك است ، همه چيز به زحمت به دست مىآيد و گران است .\r\n\r\n","description":"","footnote":"","page_name":" 702 ","page_number":242},
  {"content":"\r\n\r\n\r\nفصل [ سوم و 
  ] چهارم درختان ، رستنيها ، داروهاى گياهى\r\nدر فصل آينده دربارهء درختان ميوه ده سخن مىگويم و در اين فصل به انواع درختان ديگر كه مهم‌ترين آنها چنار ، بيد ، صنوبر ، سدر مىباشد اشاره مىكنم . سدر عربى و فارسى آن كنار است ، و لا تنها به آن كرنوس  ) Cornus (  مىگويند ، و ما فرانسويان كلمهء كرنوويليه  ) Cornovillier (  را از آن ساخته‌ايم . ايرانيان بر اين اعتقادند كه درخت چنار دافع بيمارى طاعون ، و هرگونه آلودگى و فساد هواست ؛ و از زمانى كه در خيابانها ، خانه‌ها و باغها چنار زياد كاشته شده هيچ نوع بيمارى مسرى در اصفهان شايع نشده است . به همين جهت نشاندن درخت چنار در بسيارى از شهرهاى ديگر ايران نيز رواج يافته ، از جمله در شيراز از اين نوع درخت بسيار ديده مىشود . درخت مازو در بسيارى از نقاط ايران خاصّه در ايالت خوزستان فراوان است .\r\nدرختانى كه صمغ و انواع بخوربار مىآورند به مقدار زياد در بيشتر نواحى مىرويند .\r\nدرخت بخور شبيه درخت گلابى و مانند آن بزرگ است و مخصوصا در كوهستانهاى كرمان وجود دارد . همچنين در اين‌جا و بسيار جاهاى ديگر درخت بنه ، بادام كوهى ، شاه بلوط وحشى و برخى درختان ديگر به كثرت ديده مىشود . درختى كه شير خشت يا ترانگبين از آن مىگيرند بسيار است . در ايران شيرخشت به دست مىآيد ، و بهترين نوع آن شيرخشت زردرنگ مىباشد كه دانه‌هاى درشت دارد ، و از درختان شهر نيشابور واقع در خراسان گرفته مىشود . نوع ديگر گزانگبين ناميده مىشود زيرا از درختانى به نام گز مىگيرند . درخت گز در ايالت سوزيان  ) SOUSIAN (  - شوش - مخصوصا در دورق  ) Daurac (  يكى از نواحى خليج فارس - آراكاى بطلميوس - بسيار مىرويد . قسم ديگر ترانگبين كه من آن را ديده‌ام به صورت مايع است . آن را از\r\n\r\n","description":"","footnote":"","page_name":" 703 ","page_number":243},
  {"content":"\r\n\r\nدرختى كه در اطراف اصفهان بسيار مىرويد ، و از درخت گز بزرگ‌تر است ، و ساقهء صاف و صيقلى دارد ، مىگيرند . يعنى برگهاى اين نوع درخت در فصل تابستان اين مادّه را ترشح مىكند . بدين‌صورت كه صبحگاهان مشاهده مىشود زمين زير اين درختان از مادّه‌اى چرب پوشيده شده ، و اين همان ترانگبين مايع است كه مردم در مداوا به كار مىبرند ، و همانند انواع ديگر آن خوشمزه و مطبوع است .\r\nدر ايران دو نوع درختچه نيز مىرويند كه هر دو خاصيّت بد و شوم دارند .\r\nاين دو نوع درختچه بيشتر در آن قسمت كرمان كه مجاور خليج فارس است مىرويند . يكى را گلباد سموم مىنامند كه به معنى گلى است كه باد را زهرآگين مىكند ، و تازيان آن را شرق مىخوانند . شكل اين درختچه همانند موهاى وحشى است و از آن شيره‌اى به غلظت كره مىتراود كه زننده و گس است ؛ و مردم بر اين اعتقادند هرجا كه اين درختچه‌ها بسيار باشد اگر هنگامى كه هوا گرم است باد بوزد و از آنجا بگذرد زهرناك و كشنده مىگردد ، و هركس در آن هوا نفس بكشد مىميرد يا به سختى بيمار مىشود . نوع ديگر اين درختچه‌ها خرزهره است كه به معنى زهر خر مىباشد ، و عامهء مردم هر چيز تلخ و كشنده را چنين مىنامند ؛ و از آن اين درخت را بدين اسم مىخوانند كه اگر خر كه در مشرق‌زمين به زورمندى و سخت‌جانى معروف است ، يا چهار پايان اهلى ديگر شاخه يا برگ اين درختچه را بخورند مريض مىشوند و شايد بميرند . حتّى مىگويند آبى كه ساقهء اين درختچه را شستشو داده باشد بيماركننده يا كشنده است . ساقهء اين درختچه به كلفتى پا و شاخه‌هايش به ضخامت دست است ، و بلنديش به شش پا مىرسد . پوستش كه نسبة كلفت است سبزرنگ مىباشد . شكل برگش بيش از آنچه مشابه بيضى باشد به دايره نزديك‌تر است ، و برگهايش نوك‌تيز است . گلهاى اين درختچه به رنگ گل معمولى يا رنگ گوشت و لوريه رز  ) Laurier - Rose (  مىباشد ، و به گمان من به همين سبب است كه يونانيان اين درختچه را ردودندرون  ) Rhododendron (  ناميده‌اند . اعراب همانند ايرانيان به اين درختچه سم الحمار يا فلّى  ) Felly (  مىگويند ، و محققان برآنند اين همان نريوم  ) Nerium (  فروشندگان داروهاى گياهى است كه به زبان فرانسوى روزاژ  ) Rosage (  مىگويند و در مجموعهء كتابهاى دارويى ما از آن بحث شده است .\r\nدر ايران بهترين نوع همه‌گونه گياهان طبى و غيرطبى به ويژه گياهانى كه ما\r\n\r\n","description":"","footnote":"","page_name":" 704 ","page_number":244},
  {"content":"\r\n\r\nفرانسويان آنها را گياهان لطيف و بويا مىناميم به حدّ وفور يافته مىشود . گياهانى كه ساقهء زيرزمينى يا مانند كاهو برگشان خورده مىشود بهترين ، خوشبوترين ، خوشمزه‌ترين و صاف‌ترين آنها به حدّ وفور به دست مىآيد . ايرانيان بيشتر اين گياهان را مانند ميوهء خام مىخورند ، و هيچ‌گونه تندى يا تلخى در آن نمىيابند .\r\nاروپاييان آزموده‌اند و دريافته‌اند كه سبزيجات كشورهاى اروپايى به صورتى شگفت‌انگيز در ايران به عمل مىآيد ، و اگر همچنانكه عامل مذهب در بعضى كشورها ، هفته‌ها مردم را از خوردن گوشت منع مىكند بعضى مقررات و باورها كشتگران ايران را از ترويج و تكثير انواع سبزيهاى اروپايى بازندارد ، بتحقيق اقسام بيشتر و بهترى از سبزىها در ايران حاصل مىشود .\r\nدر ايران بهترين داروهاى گياهى به دست مىآيد . افزون بر ترنجبين و گزانگبين كه از آن سخن در ميان آمد بهترين نوع فلوس ، سنا ، شيرين‌بيان كه همه‌جا مىرويد فنوگروكوم  ) Foenugroecum (  كه آن را خانبالغ مىنامند ، و اين اسمى است كه ايرانيان به تاتارستان بزرگ داده‌اند ، و اصل اين گياه از آن‌جاست ، ديگر كچوله كه آن نيز در بسيار جاها يافته مىشود ، و به بزرگى يك سكهء پنج سويى ، به ضخامت سكّهء دو اكويى است ، و روى آن از قشرهاى صاف پوشيده شده است . ديگر صمغ امونياك كه ايرانيان اوسيوك  ) Ouscioc (  مىنامند ، و در جنوب پارت فراوان است ؛ و آن را از نباتى كه ساقه‌اش بمانند ساقهء كنگر خاردار است مىگيرند . در همين منطقه و نواحى اطراف اصفهان گياهى مىرويد كه اروپاييان آن را نمىشناسند ، و شبيه كنگر كوهى اسپانيولى است ، و مردم ايران آن را ريواس مىنامند . مزهء ريواس ترش و مطبوع است . در بهار مىرويد و خام هم مىخورند فروشندگان داروهاى گياهى آن را ريوند حيوانى يا ريوند اسب مىنامند زيرا براى تخليهء معدهء چهارپايان به كار مىبرند . ريواس بيشتر در خراسان - سغد قديم - مىرويد و بهترين نوع آن در سرزمينهاى تاتارستان شرقى واقع ميان درياى خزر و چين به دست مىآيد ، و هر دو نوع آن ريواس چينى خوانده مىشود . در خراسان همچنان كه ما چغندر مىخوريم ريواس مصرف مىكنند و همان‌سان مىرويد .\r\nيكى ديگر از گياهان قابل توجّه ايران ، بوتهء خشخاش مىباشد . اين بوته در بيشتر نقاط گيتى مىرويد ، امّا به‌قدر خشخاشهاى ايران شيره نمىدهد . ارتفاع اين بوته‌ها در حدود چهار پا و رنگ برگهايش سفيد است . حقه‌هاى خشخاش در ماه\r\n\r\n","description":"","footnote":"","page_name":" 705 ","page_number":245},
  {"content":"\r\n\r\nژوئن مىرسد آن‌گاه به ياد دوازده امام با داسقالهء مخصوصى كه بسان شانه است و سه تيغه دارد دوازده نيشتر در كنار هم و در يك بار به آن مىزنند . به تدريج مادهء سفت و چسبناكى از آن بيرون مىتراود كه سپيده‌دمان پيش از دميدن خورشيد جمع مىكنند . اين ماده چندان مخدر است كه جمع‌كنندگانش آن‌قدر ضعيف و سست و ناتوان مىشوند كه مردهء بيرون شده از گور را مىمانند . حال كسانى كه اين ماده را مىپزند و براى خوردن آماده مىكنند بهتر از حال جمع‌كنندگان آن نيست . گروه اخير نيز به شرحى كه در فصل شانزدهم خواهد آمد افرادى پريده‌رنگ و لاغر و لرزان و افسرده مىباشند . عصارهء خشخاش را چندان كه برون آيد حبّه‌حبّه و دانه‌دانه مىكنند . سر حقّهء خشخاش پس از آنكه شيره‌اش بيرون شد خشك و سياه مىشود .\r\nساقه و دانه‌هايش نيز خشك مىگردد . ايرانيان شيرهء خشخاش را افيون مىگويند ، و كلمهء اپيوم  ) Opium (  مصطلح در زبان فرانسوى نيز از همين لفظ گرفته شده است .\r\nبهترين خشخاش ايران در لنجان شش فرسنگى اصفهان به دست مىآيد ، و در سراسر اطراف اين شهرك بوته خشخاش مىكارند . نانوايان به هنگام پختن نان روى خميرى كه به تنور مىبرند قدرى دانهء خشخاش مىريزند ، زيرا اين دانه‌ها خواب‌آورند .\r\nايرانيان پس از خوردن غذا مدّتى مىخوابند . برخى نيز براى اين كه خوابشان سنگين‌تر شود ميان غذا خوردن مقدارى دانهء خشخاش مىخورند .\r\nبعضى كسان افيون كازرون را كه شهرى نزديك سواحل خليج فارس مىباشد بر ترياك لنجان ترجيح مىنهند و مىگويند ترياك حوالى لنجان ترشحات زيان‌رسانى در معده ايجاد مىكند و ترياك كازرون اين عيب را ندارد .\r\nدوّم گياه اين نوع تنباكوست كه در بيشتر مناطق ايران خاصّه در سوزيان - شوش - و همدان كه شوش قديم است توليد مىشود . همچنين در اطراف كرمان و نواحى مجاور خليج فارس نوع مرغوب آن به دست مىآيد . كشت و زرع تنباكو و برداشت آن زحمت زياد ندارد . پس از اين كه برگها رسيد آنها را مىچينند و خشك و دسته‌دسته مىكنند . برگهاى بوتهء تنباكو وقتى خشك مىشود زرد مىگردد .\r\nآنها را تاب و پيچ نمىدهند و به هم نمىفشارند زيرا اگر چنين كنند مانند تنباكوهاى برزيل تند مىشود ، و ايرانيان چنين تنباكو را نمىپسندند ، و بو و دود آن را ناخوش مىشمارند . ايرانيان تنباكوى برزيلى را تنباكوى انگليسى مىنامند زيرا نخستين اروپاييان معتاد به دود تنباكو كه با ايرانيان داد و ستد مىكرده‌اند از مردم\r\n\r\n","description":"","footnote":"","page_name":" 706 ","page_number":246},
  {"content":"\r\n\r\nانگليس بودند . اين سوداگران در حدود پنجاه سال پيش تنباكوى برزيلى را به ايران آوردند و به فروختن آن پرداختند . امّا ايرانيان وقتى دريافتند كه تنباكوى برزيلى هم بسيار تند ، و هم گران است از خريدن و كشيدن آن خوددارى كردند .\r\nمردم ايران دوست دارند هميشه قليانشان آماده باشد ، و آنها كه مىخواهند دود تنباكو خوب سر حالشان بياورد ، مقدارى دانهء خشخاش به نم كردهء تنباكو مىافزايند .\r\nيادم مىآيد زمانى كه ميان دانشمندان اروپا دربارهء اين موضوع بحث و گفتگو در ميان آمده بود كه آيا قند و تنباكو در امريكا كشف و رايج شده ، و از آن‌جا به ساير نقاط گيتى نفوذ كرده و يا در مشرق‌زمين اين دو ماده را مىشناخته‌اند من در اين‌باره تحقيقات دامنه‌دارى كرده بودم . و در شگفتم چرا دانشمندان خاور زمين بدين‌گونه مسائل كمترين اعتنا و توجّه ندارند و هرگز به چنين مطالب نمىانديشند .\r\nحقيقت اينست گرچه من دربارهء اين موضوع كه آيا توتون بومى ايران است يا از خارج بدين سرزمين وارد شده بررسى و مطالعه زياد كرده‌ام ، يكى از مردان كنجكاو و صاحب اطلاع اصفهانى به من گفت در يكى از كتابهاى جغرافياى پارت خوانده است كه هنگام خاك‌بردارى خرابه‌هاى شهر سلطانيه خم سفالينى يافته‌اند كه در آن چندين چپق چوبى با خرده‌برگهاى تنباكو همان‌گونه كه تركها در حلب خرد مىكنند ، وجود داشته است ، شخصيّت سابق الذكر به همين دليل بر اين باور بود كه نخستين بار تنباكو از مصر به ايران آورده شده و بيش از چهارصد سال از آشنايى مردم اين سرزمين با تنباكو مىگذرد . همچنين كسانى به من گفته‌اند نخستين‌بار پرتغاليها دويست سال پيش تنباكو را از هند به ايران آورده‌اند . امّا اين گفته را باور نمىتوان كرد . زيرا بيش از پنجاه سال نمىگذرد كه كشت و زرع تنباكو در هندوستان رواج يافته است . افزون بر اين بيشتر تنباكوى مورد مصرف هند ، و بهترين نوع آن از ايران به هند صادر مىشود ، و اين انتقال از راه دريا صورت مىپذيرد .\r\nامّا دربارهء قند بر اين اعتقادم كه جايگاه اصلى كشت و كار نيشكر هندوستان بوده است ؛ و وقوف كامل دارم كه بسيارى از محققان با اين نظر مخالف ، و بر اين باورند كه نيشكر ميوه و ارمغان امريكاست ، و مردم روزگاران قديم جاى آن عسل به كار مىبرده‌اند . امّا من بر عقيدهء خود پاىبند و استوارم زيرا به چشم خود ديده‌ام كه نيشكر در سراسر هند بىرنج بسيار به بار مىنشيند و حال آن كه نهالها و\r\n\r\n","description":"","footnote":"","page_name":" 707 ","page_number":247},
  {"content":"\r\n\r\nبوته‌هايى كه به منظور تكثير به اين سرزمين آورده شده پس از زحمت فراوان كه در پرورش آنها به عمل آمده نتيجهء قابل توجهى نداشته است . افزون بر اين نام قند و دستور استفاده از آن درصدها كتب طبى كهن هندى و پارسى و تازى بسيار بار آمده ، و اين نيز دليل قاطع و غيرقابل انكارى تواند بود كه كشت نيشكر در هند سابقه‌اى بس دراز دارد .\r\nروشى كه ايرانيان و هنديان براى استعمال تنباكو به كار مىبرند براى ما اروپاييان كاملا ناآشناست زيرا هواى اين دو كشور گرم‌تر و خشك‌تر از هواى عثمانى و اروپاست و استعداد و نيروى تفكرشان بيشتر و روشن‌تر از ماست ، و اگر آنان نيز همانند اروپاييان تنباكو به كار برند دچار سردرد و سرگيجه مىشوند . زيرا ايرانيان به دود تنباكو عادت دارند . اما طرز تنباكو كشيدن ايرانيان بدين‌گونه است :\r\nدر ظرفى كه كوزه قليان مىنامند مقدار معينى آب مىريزند ، و سر قليان را كه از گل پخته يا فلز ساخته شده به وسيلهء لوله‌اى كه انتهاى آن داخل آب كوزه قليان شده ، به آن متصل مىكنند . زير كوزه قليان چهارپايه‌اى همانند آنچه زير شمعدانها مىگذارند قرار مىدهند ، و لوله‌اى به قليان وصل مىكنند . وقتى بخواهند قليان بكشند مقدار كمى تنباكو را ريز و كاملا خيس مىكنند و در سر قليان جاى مىدهند . تنباكو را از آن خيس مىكنند كه زود نسوزد . آن‌گاه چند پاره زغال افروخته را روى تنباكو مىگذارند و قليان را مىكشند . با هر نفس كه با نى قليان مىكشند دود از سر قليان به كوزه قليان وارد مىگردد ، در آن مىچرخد و سپس وارد دهان مىشود . در اين گردش نه تنها دود خنك مىگردد بل‌كه تندى و غلظت تنباكو زدوده مىشود .\r\nكسانى كه به كشيدن قليان معتادند و نفسشان دراز است هنگام به كار بردن قليان كاملا آن را به صدا درمىآورند زيرا از جريان دود و هوا در داخل آب صدا بر مىخيزد . افراد باسليقه در آب كوزه قليان مقدارى گل مىريزند تا هم دود خوشبو شود و هم كوزه قليان اگر شفاف باشد زيبا در نظر آيد . آب قليان را هربار پيش از به كار بردن يا دست كم روزى يك‌بار عوض مىكنند ؛ زيرا آب قليان پس از يك بار كشيدن بدبو و تيره‌رنگ مىشود ؛ و من آزموده‌ام و دريافته‌ام كه آشاميدن يك فنجان آب قليان معده را تحريك و به قى كردن وادار مىكند . كشيدن قليان به راستى زيان‌رسان است و عادت بدى است كه دامنگير مردم سراسر جهان شده است . در مغرب‌زمين به صورتهاى مختلف به كار مىبرند ، دود مىكنند ، برگ تنباكو را مىجوند ،\r\n\r\n","description":"","footnote":"","page_name":" 708 ","page_number":248},
  {"content":"\r\n\r\nيا به صورت گرد مصرف مىكنند . پرتغاليها بينى خود را از سودهء آن مىآگنند . مردم مشرق‌زمين فقط دود تنباكو را مىكشند . امّا ايرانيان چنان به كشيدن دود تنباكو معتاد شده‌اند كه بيشتر اوقات نى قليان را ميان دو لب خود دارند . اشخاص بزرگ و صاحب‌مقام هنگامى كه بر اسب سوار مىشوند تا از جايى به جاى ديگر بروند يكى از نوكران خود را مأمور برداشتن قليان مىكنند ؛ و او موظف است همچنان كه بر اسب سوار است و دنبال سرور خود مىرود هميشه قليان را آماده داشته باشد تا هر وقت آقايش ميل كشيدن قليان كند سر لولهء قليان را به وى بدهد . افراد اعيان و سرشناس هرگز بدون قليان از خانه بيرون نمىروند ، و به هرجا وارد مىشوند به محض نشستن قليان به دستش مىدهند . عجب اين كه كشيدن قليان هرگز مانع كارشان نمىشود به عبارت ديگر ضمن كشيدن قليان كار خود را به درستى و راحتى انجام مىدهند .\r\nاگر به مدارس پا بگذاريد مىبينيد استاد و شاگرد همچنان كه با دقّت و مواظبت تمام درس مىدهند و درس مىخوانند لولهء قليان را به لب دارند . خلاصه اينكه از خوردن غذا آسان مىتوانند صرف‌نظر كنند ، امّا از كشيدن قليان نه . چنان به كشيدن قليان معتادند كه ماه رمضان اگر به تابستان بيفتد چون مدت روزه‌دارى هجده ساعت ادامه دارد وقتى هنگام افطار فرا مىرسد پيش از نوشيدن آب يا خوردن غذا قليان مىكشند ، و با دود تنباكو روزه را مىشكنند .\r\nزيادروى در كشيدن دود تنباكو آنان را ضعيف و تكيده و پژمرده مىدارد .\r\nخود نيز به زيانهاى دود تنباكو آگاهند ، امّا وقتى از ايشان پرسيده شود : پس چرا قليان مىكشيد ، جواب مىدهند : چه كنيم ، عادت شده ؛ و مىافزايند دلخوشى ما فقط در كشيدن قليان است .\r\nدر زمان پادشاهى شاه عباس كبير كشيدن قليان در ايران رواج بسيار داشت . وى براى اين كه مردم را از اين عادت بد رها سازد چاره‌ها انديشيد ، و تدبيرها به كار برد ، امّا سودمند نيفتاد . خود نيز ترك عادت كرد ، مگر همگان به وى تأسى جويند . حكايت مىكنند يك روز كه درباريان و بزرگان در مجلس ضيافت او حضور داشتند به خدمتگران خاص خود دستور داد به جاى تنباكو در سر قليان پهن خشك اسب بريزند و به دست هر كدام قليانى بدهند . چون بزرگان قدرى قليان كشيدند شاه خطاب به آنان فرمود : اين تنباكو را وزير همدان به رسم هديه فرستاده و معروض داشته كه اين بهترين تنباكوهاست ، و خوب‌تر از آن در هيچ‌جا پيدا\r\n\r\n","description":"","footnote":"","page_name":" 709 ","page_number":249},
  {"content":"\r\n\r\nنمىشود . همه يكى پس از ديگرى جواب دادند : شاهنشاها ، اين تنباكو بسيار خوب است ، و بهتر از آن پيدا نمىشود . سپس شاه خطاب به مهتر قورچيان كه ميان حاضران بر همه سر و برتر بود فرمود : تو نيز نظر خود را دربارهء اين تنباكو صادقانه و بىرودربايستى بگو . سردار قورچيان گفت : قبلهء عالم ، سوگند به سر مبارك كه بوى خوش اين تنباكو از هزاران گل بويا بيشتر است و مشام جان را تازه مىكند .\r\nشاه به شنيدن اين جوابها به طعن و طنز و خشم در ايشان نظر كرد و فرمود نفرين و لعنت به اين تنباكو ، به اين گياه لعنتى كه بوى آن با بوى پهن اسب تفاوت ندارد .\r\nسوّمين گياه معروف ايران زعفران است كه بهترين نوع آن در سراسر گيتى است . اين گياه در بيشتر نواحى ايران مىرويد ، اما خوب‌ترين نوعش در مناطق جنوبى درياى خزر به دست مىآيد . زعفران همدان و شوش كهن كه سوزيان مىباشد نيز معروف و ممتاز است .\r\nچهارمين گياه معروف از اين دسته ، گياهى است كه از آن انغوزه مىگيرند . انغوزه « 1 » شيره‌ايست كه مانند صمغ سفت مىشود . آن را از بوته‌اى كه هيلتيت  ) Hiltit (  ناميده مىشود ، و بنا به تصوّر بعضى لازرپيتيوم  ) Lazerpithium (  يا سيلفيوم  ) Silphium (  است مىگيرند . اين بوته در بسيارى از نقاط ايران مخصوصا در نواحى سغد مىرويد ، و نوع سفيد آن مخصوصا براى خوردن خوب است . انغوزه دو قسم است : سياه و سفيد . شيره‌اى كه از نوع سفيد آن مىتراود تندى و قوت كمتر دارد به همين سبب ارزان‌تر است . در مشرق‌زمين گياه انغوزه را هينگ مىگويند . هنديان آن را به بيشتر غذاها و خورشهاى خود مىآميزند و مىخورند .\r\nانغوزه بويناك‌ترين چيزى است كه من به عمر خود ديده‌ام . بوى اين ماده از فاصلهء بسيار دور به مشام مىرسد ، و اگر چند روز در اتاقى نگهدارند بويش مدتها باقى مىماند . كشتيهايى كه با آنها انغوزه حمل مىكنند چنان بويناك مىشوند كه از آن پس نمىتوان با آن كشتيها كالاى ديگر حمل و نقل كرد . من يك‌بار چنين كردم و\r\n\r\n\r\n","description":"","footnote":"\r\n( 1 ) - گياه انغوزه در يزد و بيابانهاى اطراف آن زياد مىرويد . در خور بيابانك كه سابقا يكى از مراكز تهيه انغوزه بوده گياه انغوزه را هنگ مىنامند ، و با برگ آن مخصوصا براى شستشو و رفع عفونتهاى معدى بسيار مفيد است آش مىپزند .\r\n","page_name":" 710 ","page_number":250},
  {"content":"\r\n\r\nسخت پشيمان گشتم . توضيح اين كه مقدارى منسوجات گرانبها در آن گذاشتم . با اين كه آنها را چندين لا در لفّافى كتانى پوشيده از مشمّع خوب پيچيده بودم هم پارچه‌ها سخت بويناك شده بود و هم زر و نقرهء درون آنها تيره و كدر شده بود .\r\nپنجم مومياست كه در ايران دو قسم آن به دست مىآيد . يك قسم آن موميايى معمولى است كه از تحجّر اجساد موميايى شده‌اى كه بيش از دو هزار سال در نواحى گرم و سوزان زير شن باقىمانده است و همهء افراد كنجكاو از كيفيّت آن آگاهند استخراج مىشود . اين نوع موميايى در حقيقت حاصل تحجّر اجساد موميايى شده مىباشد . ميرزا شفيع وزير يكى از ولايات كه مردى دانشمند و بسيار دان است به من گفت : يك روز كه كارگرانش به كندن كاريز مشغول بودند چند جسد موميايى شده يافته‌اند كه طول قدّ هر كدام هفت يا هشت پا بوده است ؛ و چنين احتمال داد ، يا در دو هزار سال پيش قامت مردمان بلندتر بوده يا به عمد با موميايى آنان را بدان اندازه درآورده‌اند و به خاك سپرده‌اند . وى مىگفت موى سر و ريش اجساد موميايى شده ، و ناخن دست و پايشان همچنان بجا بود ، و تركيب صورتشان چنان طبيعى بود كه خطوط چهره‌شان همچنان نمايان بود . ميرزا شفيع به من گفت بدن آدمى همانند اسفنج است و اگر خون و ديگر اجزاء سيال و مرطوب آن را بگيرند و كاملا خشك كنند قرنها به حال خود باقى مىماند . سرزمين باكتريان گرم و شنى است ، و براى تحجّر اجساد كاملا مساعد مىباشد .\r\nنوع ديگر موميايى صمغ پرارزشى است كه از صخره‌ها مىتراود ، و دو معدن يا چشمه از اين قسم موميايى در ايران وجود دارد يكى در ناحيه‌سار كرمان كه از نوع ديگر آن بهتر است . چنان كه به آزمايش دريافته‌اند هر نوع شكستگى يا ضرب‌ديدگى يا كوفتگى با نيم درهم موميايى در مدت بيست و چهار ساعت بهبود مىيابد . معدن ديگر موميايى در خراسان يا باكتريان باستان مىباشد . در همان ناحيه كه اجساد موميايى شده چنان كه در مصر وجود دارد ديده مىشود . صخره‌هايى كه از آن موميايى مىتراود همه از آن شاهنشاه مىباشد ، و هرچه موميايى از آنها بيرون آيد متعلّق به اوست . اين صخره‌ها را هميشه پنج نفر از پزشكان عالىمقام منسوب به دربار مهر موم مىكنند ، و هر سال فقط يك‌بار در حضور آنان ، و گروهى ديگر از مأموران مهر آن را مىشكنند ، و هرچه از اين مادهء ارزشمند فراهم آمده است قسمت بيشتر را برمىدارند و به خزانه پادشاه منتقل مىكنند ، و به هنگام لزوم از آن بر\r\n\r\n","description":"","footnote":"","page_name":" 711 ","page_number":251},
  {"content":"\r\n\r\nمىگيرند .\r\nموميايى كلمه‌اى فارسى است ، و از لفظ موم كه به معنى صمغ و انگوم است مشتق شده . در زبان عربى و عبرى اين كلمه به همين معنى است . ايرانيان مىگويند دانيال پيغمبر طرز استخراج و به كار بردن موميايى را به ايشان آموخته است .\r\nيكى ديگر از نباتاتى كه در اين روزگاران در ايران اهميّت زياد دارد حناست كه از دانه‌هاى آن مادهء رنگينى به دست مىآورند ، و با آن دست و پا و مو و ريش را خضاب مىكنند . فايدهء حنا اين است كسانى كه دست و پاى خود را با آن رنگين مىكنند سرما و تابش آفتاب دست و پايشان را رنجه نمىكند ، و آنها را نمىتركاند . به همين جهت ساقهاى دست و پاى اسبان را نيز با حنا رنگين مىكنند .\r\nدانه‌هاى حنا بر درختچه‌هايى مىرويد ، و آنها مانند دانه‌هاى فلفل و سرو كوهى پر پشت مىباشد . اين درختچه‌ها مخصوصا در كرمان و سيستان فراوانند و همان است كه ما پاستل  ) Pastel (  - وسمه - مىناميم ، و از برگهاى درختچه حنا نيز به همين منظور استفاده مىكنند . حنا را اين‌گونه به كار مىبرند كه نخست دانه يا برگ درختچهء حنا را كاملا مىسايند و چندان آب بدان مىافزايند تا به سفتى و غلظت شفته شود . آن‌گاه كف و پشت دست و پا را به خمير حنا مىاندايند و دور آنها را پارچه مىپيچند ، و تمام مدت شب بدين‌گونه مىدارند تا رنگين گردد . اگر دست و پا را بلافاصله يا اندك زمانى پس از بستن حنا بشويند رنگ نمىشود ، به همين جهت مدت چند ساعت نبايد آب به دست و پا برسد . رنگ حنا در حدود پانزده روز تا سه هفته به دست و پا مىماند .\r\nروناس كه ما آن را اپوپوناكس  ) Opoponax (  مىناميم ريشهء سرخ رنگ گياهى است كه از آن در رنگ رزى استفاده مىشود . محصول روناس ايران زياد و مرغوب است ، و هنديان با اين كه همه‌گونه رنگ درست مىكنند از خريداران عمدهء روناس ايران مىباشند .\r\nپنبه در كليّه نقاط ايران مىرويد ، و سرتاسر بسيارى از دشتها پوشيده از بوته‌هاى اين گياه است . قوزهء آن به درشتى حقّهء خشخاش ، امّا گردتر است ، و در هر قوزه هفت دانهء سياه‌رنگ به درشتى دانهء باقلا وجود دارد كه تخم آن گياه است .\r\nهمچنين در بيشتر نقاط ايران درختچه كميابى مىرويد كه ميوه‌اش درشت و دراز و به شكل مو وحشى سبز است ، و هنگامى شكفته مىشود الياف و پرهاى نرمى همانند\r\n\r\n","description":"","footnote":"","page_name":" 712 ","page_number":252},
  {"content":"\r\n\r\nنسج بسيار لطيفى از آن بيرون مىآيد ؛ و من از آن جنس نرم و لطيف چند نهالى و بالش براى خود درست كرده‌ام . انساج لطيف اين گياه را بىآنكه خراب شود شاد و از هم جدا مىكنند .\r\nدرست اين است كه پادزهر را در شمار داروهاى طبّى بياورم . پادزهر سنگى است نرم كه همانند صدف يا پياز از پوسته‌هاى نازك و لطيفى در وجود مىآيد پادزهر را از اندام بزهاى اهلى يا وحشى بيرون مىآورند ، و پادزهر موجود در كالبد بزهاى سواحل خليج فارس و خراسان - باكتريان باستان - از آنچه در گلكند  ) Golconde (  هندوستان ، به دست مىآورند بسى بهتر است . در گلكند از اندام خر ، گراز ، جوجه‌تيغى و غاز پادزهرهاى درشتى به دست مىآورند ، و من اين را ديده‌ام .\r\nامّا چون بزها را از فاصلهء سه روز راه آورده بودند فقط در كالبد بعضى آنها پادزهر وجود داشت و آنها نيز كوچك بودند . ما پانزده روز چند بز وحشى را نگهداشتيم و به آنها علف سبز و تازه داديم . وقتى به قصد بيرون آوردن پادزهر بدنشان را شكافتند از اين ماده در آن نيافتند . آن وقت باور كردم اين كه مىگويند بزهاى وحشى بايد علفهاى مخصوصى بخورند تا بدنشان گرم شود و پادزهر توليد كنند سخنى درست است .\r\nپرريگوردى يكى از ژزويتها كه ديرى نيست سفرنامه‌اش را به نام « جهانگرد نامى » منتشر كرده نوشته است : در اروپا به علف مخصوصى كه در تن بزها پادزهر ايجاد مىكند كولاسا  ) Colasa (  مىگويند .\r\nطبيعىدانان ايران مىگويند چندان كه بزها در نواحى خشك و گرم چرا كنند ، و علفهاى گرم و خشك بخورند جنس پادزهرى كه توليد مىكنند بهتر و پراثرتر خواهد بود ، و خراسان و سرزمينهاى اطراف خليج فارس از نواحى خشك و گرم جهان به حساب مىآيد . در دل سنگهاى پادزهر هميشه چند پاره خاريا چوب پيدا مىشود كه بر اطراف آن مادهء تشكيل‌دهندهء پادزهر منعقد مىگردد . گفتنى است كه در هند پادزهر را از بز ماده ، و در ايران از بز نر مىگيرند ، و چون پادزهر ايران بهتر و گرم‌تر و زود هضم‌تر از پادزهر هندوستان مىباشد ، با اين كه بهاى آن چهار برابر گران‌تر از پادزهر هند مىباشد همان را به كار مىبرند ، و از خريدن پادزهر هندى خوددارى مىورزند . پادزهر را در ايران با كوراگ وزن مىكنند « 1 » و آن معادل سه مثقال يا سه گروس  ) Gros (  مىباشد ، و هر كوراگى پنجاه و چهار ليور قيمت دارد .\r\n\r\n\r\n","description":"","footnote":"\r\n( 1 ) - در ايران هرگز وزنه‌اى به نام كوراگ وجود نداشته و شايد در درج و طبع اين كلمه اشتباهى رخ داده و نيز محتمل است اصل آن قيراط بوده كه معادل سه دانه جو وزن داشته است . به هر حال در سفرنامه‌هاى جهانگردان ديگر مانند تاورنيه و پيترودولاواله نيز نام اين وزنه نيامده است .\r\n","page_name":" 713 ","page_number":253},
  {"content":"\r\n\r\nمردم مشرق‌زمين بر اين اعتقادند كه پادزهر « 1 » ماده‌اى ضد زهر است ، به همين جهت آن را پادزهر مىگويند كه به معنى غالب بر زهر يا خنثىكنندهء سم است ؛ و كلمهء بزوآر  ) Bezoar (  فرانسوى بىگمان از آن گرفته شده ، همچنان كه لغت سيوت  ) Civette (  از كلمهء زباد  ) Zabad (  اشتقاق يافته است .\r\nپادزهر را در معرقات به كار مىبرند و به كسانى كه به بيمارى حصبه گرفتار آمده‌اند مىخورانند . به داروهاى مقوى قلب ، و محرّك قواى جنسى نيز مىآميزند ، و در شيرينىسازى هم به كار مىبرند . به هر روى مردم بر اين اعتقادند پادزهر فكر و حافظه را تيره و قواى بدن را تقويت مىكند ، و طبيبان مشرق‌زمين هنگامى كه در مداوا دواهاى ديگر را بدون اثر مىيابند پادزهر را تجويز مىكنند ، و پزشكانى كه كمتر حاذقند براى پادزهر خواص بسيارى مىشمارند ، و اهميت آن را تا آسمان بالا مىبرند . اما حقيقت اينست كه در مشرق‌زمين ارزش و اعتبار پادزهر سخت كاسته شده ، و چنين برمىآيد ديرى نخواهد گذشت همچنان كه در اروپا خوار و بىقدر گرديده ، در مشرق‌زمين نيز از نظر بيفتد .\r\nطرز استعمال پادزهر در ايران چنين است كه مقدارى از آن را با تيغهء چاقو مىتراشند ، يا روى سنگ مرمر مىكوبند . سپس اندكى از آن را در قاشق با گلاب مىآميزند و مىخورند .\r\nطرز ساختن پادزهر تقلّبى نيز بسيار آسان است و به بهاى ارزان عرضه مىشود . پادزهرهاى بزرگ و درشت و برّاق تقلّبى مىباشند ، و من هرگز پادزهر طبيعى و غيرتقلبى را كه يك قطعهء آن بيش از شش گروس وزن داشته باشد نديده‌ام .\r\nپادزهر حقيقى سبك‌تر از ساختگى و تقلبى آن است . براى بازشناختن پادزهر واقعى از تقلبى درفش را داغ و در پادزهر فرو مىكنند ، اگر نوك داغ درفش در آن فرو رفت و بخارى از آن برخاست تقلبى است ، و اين دقيق‌ترين و مطمئن‌ترين وسيلهء تشخيص است . براى ساختن پادزهر تقلبى معمولا از نوعى صمغ و موم اسپانيايى استفاده\r\n\r\n\r\n","description":"","footnote":"\r\n( 1 ) - پاد به معنى ضدّ ، مخالف ، نگهبان ، پاسبان و نام ديگر پادزهر ترياق يا ترياك مىباشد تا ترياق از عراق آورند مار گزيده مرده باشد . و كشد زهر جايى كه ترياق نيست .\r\n","page_name":" 714 ","page_number":254},
  {"content":"\r\n\r\nمىكنند و برعكس پادزهر طبيعى كه وقتى از اندام حيوان بيرون مىآورند كمى زبر و اندكى سبز رنگ است ، صيقلى و صاف و شفاف مىباشد .\r\nوقتى از ايران بازگشتم بعضى از كسان دربارهء مشك و عنبر اشهب از من پرسشهايى زياد كردند و نامناسب نيست آنچه دربارهء اين دو شنيده‌ام و دريافته‌ام شرح بدهم . گمانم بر اين است بيشتر مردم مىدانند كه مشك نوعى فضلهء حيوانى شبيه بز كوهى است كه اندام و ساق پايش باريك‌تر و ظريف‌تر مىباشد . مسكن اصلى اين حيوان در تركستان عليا ، چين شمالى و تبت بزرگ است ، و تبّت سرزمينى ميان هندوستان و چين مىباشد . من زندهء اين حيوان را هرگز به چشم خود نديده‌ام امّا پوستش را چندين جا مشاهده كرده‌ام . تصاوير متنوّع اين حيوان نيز در كتاب سفارت هلنديان در چين ، و چين مصوّر اثر پرفسور كيرشه  ) Kircher (  درج است .\r\nمردم مىگويند مشك عرق اين حيوان است كه به كيسهء ظريفى نزديك ناف او جريان مىيابد ، و در آن جمع مىشود . شرقيان با اطمينان و نظريهء قاطع مىگويند نزديك ناف حيوان دملى پيدا مىشود كه موادّ داخل آن خاصّه در مواقعى كه بدن حيوان گرم است مايهء خارش و سوزش مىشود ، و حيوان براى تسكين خارش و سوزش چندان تن خود را به درخت يا صخره‌اى مىسايد كه آن دمل شكافته مىشود و مواد سيال آن به كيسه‌اى كه ميان پوست و عضلات حيوان در وجود مىآيد وارد مىشود و حرارت درونى و بيرونى اين مادهء فاسد را به مشك كه بسيار خوشبو و مفرح است بدل مىكند . مردم مشرق‌زمين اين كيسه را نافهء مشك مىنامند .\r\nمشك تبّت بهترين و گرانبهاترين مشكهاست ، و از مشك چين خوشبوىتر و بادوام‌تر و بوياتر است ؛ و بوى بيشترش بدين سبب است كه تبّت به هند و ايران نزديك‌تر از گنسى  ) Xensy (  ايالت نافه‌خيز چين است ، و مشك آن زودتر و تازه‌تر به دو كشور ايران و هند مىرسد . مركز تجارت مشك پاتان  ) Patans (  شهر معروف تبّت است . « 1 » پاتانها به اين شهر مىآيند ، مشك مىخرند ، و به هند مىبرند ؛ و از اين سرزمين به همهء نقاط روى زمين صادر مىشود . جاى سكونت پاتانها نزديك ايران و تركستان علياست ، و تابع و باجگزار مغول بزرگ مىباشند .\r\n\r\n\r\n","description":"","footnote":"\r\n( 1 ) - بوتام  ) Butam (  پايتخت و مركز چين نبوده بلكه يكى از ايالتهاى چين و هم‌مرز بنگال بوده ، و مردم آن بوتيا نام داشته‌اند .\r\n","page_name":" 715 ","page_number":255},
  {"content":"\r\n\r\nهنديان براى اين مادهء بويا اهميّت بسيار قائلند ، و هم چندان كه به استعمال آن شوق دارند دربارهء كيفيت و ماهيّت آن تحقيق و پژوهش مىكنند و آن را براى تحريك تمايلات جنسى و عاشقانه ، و تقويت جسم به كار مىبرند . همچنين زنان مشك را براى خنثى كردن بخارهاى بدبويى كه در زهدانشان توليد مىشود و همسرشان را ناراحت مىكند مصرف مىنمايند ، بدين‌سان كه وقتى اين بخارها قوّت و دوام مىيابد مقدارى مشك از كيسه‌اى كه همراه دارند برمىگيرند ، در كيسهء كوچكى كه از يك قطعهء پارچه نازك و تميز دوخته‌اند مىگذارند و در عضو مخصوص خود كه آوردن نام آن دور از آزرم و ادب است مىنهند .\r\nبهترين ناف آهوى مشك در هندوستان ليورى نود روپيه بها دارد ، و هر روپيه معادل سى سوى فرانسويان است . بازرگانان انگليسى و پرتغالى هر سال مقدار زيادى مشك از هند مىخرند و به اروپا مىبرند . هنديان چنان كه پيش از اين ياد شد مشك را از چين مىخرند . بازرگانان ارمنى ، ايرانى ، پاتانى آن را به ايران و عثمانى مىبرند و به مصارفى كه تصوّر آن به ذهن خطور مىكند مىرسانند .\r\nمىگويند وقتى نافهء پراز مشك گشوده مىشود چنان بوى تندى از آن پراگنده مىگردد كه آن كه كيسهء مشك را مىگشايد بايد بينى و دهان خود را كاملا با پارچه‌اى چند لا ببندد . با وجود چنين احتياط گاهى بوى تند مشك خون از بينىاش جارى مىكند ؛ حتى ممكن است وى را بكشد من در اين‌باره تحقيق بسيار كرده‌ام ، و چون ارمنيانى كه در كار خريد و فروخت مشك دست داشته‌اند و بارها به پاتان سفر كرده‌اند صحّت اين موضوع را براى من بيان كرده‌اند بر اين باورم كه در اين مورد هيچ شك و ترديد نمىتوان كرد . همچنين مسلم است كه نه تنها بوى مشك به مرور زمان افزون نمىشود بلكه هرچه زمان بيشتر بگذرد بويش مىكاهد . به روزگارانى كه من نيز در هندوستان به تجارت مشك اشتغال داشتم گاهى بوى آن مرا بىتاب مىكرد ، و براى اين كه بوى تندش آزارم ندهد هميشه دور از كيسه‌هاى محتوى مشك مىايستادم ، بينى و دهانم را با دستمالى مىپوشاندم ، و به وسيلهء دلّال مورد اعتمادم معامله مىكردم ؛ و از همان زمان بر من مسلّم شد كه بوى تند اين ماده وقتى از كيسه بيرون مىشود به راستى آزاردهنده است و مايهء سردرد شديد مىشود .\r\nدگربار مىگويم در جهان كم دارو و ماده‌اى پيدا مىشود كه تقلّب كردن در آن اين‌قدر آسان باشد . دغلكاران قطعه‌اى از پوست آهوى مشكين را مىگيرند در\r\n\r\n","description":"","footnote":"","page_name":" 716 ","page_number":256},
  {"content":"\r\n\r\nآن خون همان حيوان را مىريزند ، اندكى مشك بر آن مىافزايند ، و پس از اين كه بسته شد به جاى مشك واقعى مىفروشند . بعضى نيز وقتى كيسهء مشك را پراز اين ماده نمىبينند براى انباشتن بقيّهء گنجايش كيسه شكم حيوان را چندان مىفشارند كه از خون پرشود ، و براى توجيه عمل خود مىگويند خون و گوشت آهوى ختن نيز مانند مشك معطر است . چنين فروشندگان متقلّب در آخر كار مقدارى سرب و در صورت لزوم خون گاو بر محصول خويش مىافزايند تا وزنش بيشتر شود .\r\nمردمان مشرق‌زمين براى اين كه بدون بازكردن كيسهء محتوى مشك از چگونگى محتويات آن آگاه شوند و بدانند خوب يا ناخالص است اوّل با دست وزن مىكنند زيرا آنان به تجربه دريافته‌اند وزن يك كيسه مشك خالص بايد چه‌قدر باشد ، و براى اطمينان بيشتر آن را مىچشند . هنديان همين كه ذره‌اى مشك را در دهان مىگذارند در مىيابند خالص است يا نه . سوّمين طريق آزمايش اينست كه نخى را با آب سير تر مىكنند و آن را با سوزن از كيسهء محتوى مشك مىگذرانند اگر بوى سير از رشتهء نخ زايل شد مشك خالص است ، و گرنه ناسره .\r\nعنبر اشهب در اقيانوس هند در طول سواحل افريقا ميان دماغهء اميد نيك و درياى سرخ به دست مىآيد . گاهى دريا آن را تا كناره‌هاى جزيرهء سيلان و مالابار مىراند امّا اين حالت زياد اتفاق نمىافتد . در يكى از تأليفات ايران خوانده‌ام كه تازيان مىگويند عنبر اشهب ماده‌ايست كه از آب چشمه‌هايى كه چون چشمه‌هاى نفت از اعماق دريا مىجوشد در وجود مىآيد و باد و جريانهاى دريايى آن را به سواحل مىراند . بعضى نيز بر اين اعتقادند كف آبهاى دريا پس از منعقد شدن عنبر اشهب مىشود ، و نيز برخى بر اين باورند تخمكهاى ماهيان بزرگ پس از انجماد تبديل به عنبر اشهب مىگردد ، امّا اين عقايد سست و باورنكردنى است ، زيرا با اين كه انواع ماهيهاى بزرگ در درياى هند فراوان است ، و اين اقيانوس كف بسيار بر دهان دارد و آبش نيز گرم است هرگز عنبر اشهب در آن ديده نمىشود .\r\nدانشمندان هندوستان بر اين باورند عنبر اشهب صمغى است بويا همانند كندر كه در عربستان مىرويد و باران و سيل آن را به دريا مىبرد . باد و جريانهاى دريايى اين مادهء خوش‌بو را تا سواحل افريقا و دماغهء اميد نيك پيش مىراند و در حدود جزيرهء ماداگاسكار بر اثر رويارو شدن با فشار يك جريان دريايى كه حركتش در جهت مخالف است دگربار به عقب بازمىگردد .\r\n\r\n","description":"","footnote":"","page_name":" 717 ","page_number":257},
  {"content":"\r\n\r\nميرزا شريف الملك يكى از شخصيّتهاى معتبر هند كه بزرگ‌مردى بسيار دان است ، و پادشاه مرحوم گلكند وى را از اصفهان به هند دعوت كرده تا دخترش را به زنى به او بدهد آخرين بارى كه من در گلكند بودم عنبر اشهبى به من نشان داد كه من از آن درشت‌تر و گرانبهاتر نديده‌ام ، او معتقد بود كه آن از تركيب نوعى موم و عسل درست شده است . وى قطعه‌اى از آن عنبر اشهب را كه چون اسفنج پرخلل و فرج بود نشانم داد و افزود زنبوران عسل افريقا انگبين خود را ميان صخره‌ها يا شكاف تنه درختان كهنسال به وجود مىآورند چنان كه در مشرق‌زمين اعم از سرزمينهاى كم‌جمعيّت يا پرجمعيّت كندوهاى عسل همين‌سان يافته مىشود ، و من در سفرنامهء خود آنجا كه به وصف و شرح سرزمينهاى كلشيد و چركس پرداخته‌ام به اين نكته اشاره كرده‌ام . « 1 » ميرزا شريف الملك مىگفت : سيلاب كه از باران مايه مىگيرد برخى از عسلهاى نارس را به دريا مىبرد . آنها در آن‌جا سفت و منعقد مىشوند و بوى بسيار خوش مىگيرند . ميرزا شريف الملك مىگفت : فرق ميان عنبر اشهب و عنبر اسود اينست كه عسلى كه عنبر اسود را مىسازد به‌قدر عسل عنبر اشهب پاكيزه و مصفا نيست .\r\nعنبر اشهب ، اين مادهء بويا و گرانبها كه داروگران دوران كهن اعم از يونانيان و تازيان آن را نمىشناخته‌اند در آغاز پديد آمدن بسيار بدبوست ، و رايحهء بسيار نامطبوعى مىپراگند . اما به نسبتى كه از زمان انعقاد آن مىگذرد آن بوى بد به شميم خوش بدل مىشود .\r\nبرخى بر اين اعتقادند كه مرغان دريايى عنبر را دوست مىدارند ، و از نوك زدن به آن لذّت مىبرند . من نيز بر اين باورم ، اما هرگز نديده‌ام منقار يكى از مرغان دريايى به عنبر اشهب اندوده شده باشد . ايرانيان غاليه را كه زباد هم مىگويند زياد به كار نمىبرند فقط زنان پس از اين كه آن را خوب ساييدند به گيسوان خود مىزنند .\r\nافزون بر دواهاى طبّى كه شرح دادم و در ايران به دست مىآيد داروهاى كمياب ديگرى نظير كاسنى و قلياى نباتى در اين سرزمين مىرويد . در كوههاى واقع در هفت يا هشت فرسنگى اصفهان كاسنى به حدّ وفور بار مىآيد . زرنيخ كه زردرنگ است و بيشتر براى تنظيف به كار مىرود ، و نشادر در مدى - ماد - و اطراف قزوين به\r\n\r\n\r\n","description":"","footnote":"\r\n( 1 ) - دكتر سودير  ) Swediaur (  معتقد است كه عنبر اشهب از فضله منعقد شدهء كاشالوت است .\r\n","page_name":" 718 ","page_number":258},
  {"content":"\r\n\r\nدست مىآيد . از ديگر داروهاى گياهى چون زياد مورد توجّه عامه نيستند و كم يا بيش شناخته شده‌اند در اين‌جا سخن نمىگويم .\r\n\r\n","description":"","footnote":"","page_name":" 719 ","page_number":259},
  {"content":"\r\n\r\n\r\nفصل پنجم ميوه‌هاى ايران\r\nمن اين فصل را با خربوزه كه بهترين ميوه‌هاى ايران است ، آغاز مىكنم . در اين سرزمين بيست نوع خربوزه وجود دارد ، و اوّلين آنها گرمك است كه بنا به عقيدهء عامه به طبع گرم است . گرمك گرد و نسبة كوچك و بىمزه ، و آن‌قدر لطيف و نرم است كه وقتى در دهان مىگذارند آب مىشود . گرمك ميوهء فصل بهار است و پزشكان ايران توصيه مىكنند مصرف آن مخصوصا براى شستشو و پاكيزه كردن معده بسيار مفيد است . به همين سبب است كه مخصوصا در اين فصل معده و امعاء و احشاى اسبان را با دادن علف صاف و پاك مىكنند ، و رعايت كردن اين اصل مسلّم مخصوصا در ماه آوريل واجب و لازم است .\r\nهريك از مردم ايران معمولا مدت پانزده روز يا سه هفته روزى ده يا دوازده ليور گرمك مصرف مىكند ؛ و عامه بر اين باورند كه گرمك خون را تصفيه و تازه مىكند و طراوت مىبخشد . و در تأييد اين دعوى مىگويند دو پزشك عرب وقتى فصل وفور گرمك بود وارد اصفهان شدند و چون مشاهده كردند در هر كوى و برزن انبوه گرمك روى هم انباشته شده و مردم مىخرند يكى از آن دو به ديگرى گفت بايد از اين‌جا به جاى ديگر برويم ؛ در اين شهر كارمان نمىگيرد . مردم اين شهر دوايى كه درمان همهء دردهاست در اختيار دارند .\r\nامّا عدّهء ديگرى از مردم دانا و تجربت آموخته بر اين اعتقادند كه مصرف زياد گرمك نه تنها سودمند نيست بل‌كه انسان را دچار تب شديد و دير درمان فصل پاييز مىكند . زيرا خوردن بسيار گرمك به صفرا تبديل ، و موجب بروز تب مىگردد .\r\nپس از گرمك انواع خربزه‌هاى ديگر مىرسد كه آخرين آنها نوعى است كه\r\n\r\n","description":"","footnote":"","page_name":" 720 ","page_number":260},
  {"content":"\r\n\r\nپوست سفيد دارد و شيرين‌تر از قند است . درازى اين قسم خربزه از يك پا ، و وزن بعض آنها از ده دوازده ليور درمىگذرد . اين نوع خربزه تا فصل زمستان نيز سالم به جا مىماند ، و مردم در روزهاى سرد بر سر سفره مىآورند . حتى آنهايى كه دير رسيده‌اند تا بهار سال بعد كه گرمك به دست مىآيد همچنان سالم باقى مىمانند .\r\nمردم براى انبار كردن اين نوع خربزه آنها را در زيرزمين ، جايى كه از تصرّف هوا مصون باشد مىچينند ، و براى اين كه بر اثر سرما يخ‌زده و خراب نشود به نسبت گنجايش زيرزمين يك يا دو چراغ شب و روز روشن مىدارند . مردم كم درآمد در چهارماهى كه خربزه و خيار به حدّ زياد يافته مىشود از اين ميوه‌ها تغذيه مىكنند ، و كسانى هستند كه بدون احساس هيچ‌گونه ناراحتى در يك نوبت سى و پنج ليور خربزه مىخورند . در چهار ماهى كه فصل برداشت خربزه است كشاورزان از نيمه شب تا غروب روز بعد پىدرپى با كاروانهاى اسب و خر خربزه به شهر وارد مىكنند ، و من بر اين باورم مصرف خربزهء مردم كشور فرانسه در مدت يك ماه بسى كمتر از آنست كه مردم اصفهان در يك روز مصرف مىكنند . امّا ايرانيان غالبا خيار را با پوست مىخورند .\r\nخوب‌ترين و شيرين‌ترين نوع خربزه در سرزمين خراسان نزديك تركستان كوچك در شهرى به نام خسروآباد « 1 » به دست مىآيد . هر سال از اين شهرك مقدارى خربزه به رسم ارمغان براى شاه مىآورند . نوع و جنس اين خربزه چنان است كه با اين كه بيش از سى روز در راه است ، خراب نمىشود . با اين همه از خربزه‌هايى كه از آگرا به سورات هند مىآورند و چهل روز در راه است ، بهتر نيست . من اين نوع خربزه را در هند ديده‌ام و خورده‌ام . چندان بزرگ است كه يك نفر نمىتواند بيش از دو تاى آن را حمل كند . براى انتقال آن به راه‌هاى دور دو زنبيل مىگيرند . هر كدام را به يك طرف چوبى كه به منزلهء شاهين ترازوست مىآويزند ، در هر يك از زنبيل‌ها يك خربزه مىگذارند ، و كسى كه مىبرد وسط چوب را روى دوشش قرار مىدهد ، و راه مىافتد ، و هر وقت يك دوشش خسته شد روى دوش ديگرش مىنهد ، و بدين‌ترتيب مىتواند هر روز هفت يا هشت فرسنگ با چنين بار راه بپيمايد . تخم اين نوع خربزه را از تركستان مىآورند ، و پس از هر هفت سال بايد بذر را عوض كنند زيرا\r\n\r\n\r\n","description":"","footnote":"\r\n( 1 ) - خسروگرد در روزگاران قديم مركز بيهق بوده ، بعدها سبزوار جاى آن آباد شده است .\r\n","page_name":" 721 ","page_number":261},
  {"content":"\r\n\r\nپس از اين مدت اصالت و مرغوبى خود را از دست مىدهد ، و ميوهء حاصل از آن مزه و طراوت نخستين را ندارد .\r\nافزون بر انواع خربزه ، هندوانه نيز در سراسر نواحى ايران به دست مىآيد .\r\nبهترين نوع هندوانه نيز در خراسان توليد مىشود ، و وزن بعضى از آنها از بيست ليور در - مىگذرد . خيار نيز قسم ديگرى از ميوه‌هاى ديگر ايران است كه آن را خام و گاهى با پوست مىخورند . يك نوع آن بدون تخم است . نوعى ديگر از ميوه‌هاى ايران بادنجان است كه زانتيوم ديوسكرو  ) Zanthium De dioscoride (  ناميده مىشود ، و ما فرانسويان سيب عشق  ) Pomme d , amoure (  هم به آن مىگوييم . بادنجان طعمى شبيه خيار دارد به درشتى سيب ، امّا كشيده‌تر از آنست ، و وقتى مىرسد رنگ پوستش سياه مىشود . همانند خيار مىرويد . از آن خورش و انواع غذا درست مىكنند و هرگز خام نمىخورند . در شمال ايتاليا نيز بادنجان به دست مىآيد .\r\nيكى ديگر از انواع ميوه‌هاى ايران گرد و به بزرگى سيب مىباشد ، امّا توخالى و سبك است آن را نمىخورند ، و چون خوش‌بوست بسان دسته گلى به دست مىگيرند و نامش دستنبوست .\r\nپس از خربزه بهترين و بيشترين ميوه‌هاى ايران انگور ، و از آن پس خرماست . انواع انگور ايران از دوازده و پانزده افزونست « 1 » ، و رنگهاى مختلف بنفش ، سرخ ، سياه و زرد دارد . دانه‌هاى برخى اقسام آن چندان درشت است كه يك دانه‌اش دهان را پرمىكند . به انگورى كه در اصفهان از آن شراب مىسازند كشمشى مىگويند ، و آن ريز و سپيد است ؛ و از انگور مشك كه با آن نيز شراب درست مىكنند خيلى بهتر است ، و اگر از آن بسيار بخورند گلودرد مىگيرند ، و به عوارض گرمى گرفتار مىشوند . انگور كشمشى گرد و بىهسته است و يا دانه‌هايش آن‌قدر ريز است كه زير دندان نمىآيد ، امّا وقتى شراب به جوش مىآيد اين دانه‌هاى ريز بسان اليافى لطيف و نازك همانند نوك سنجاق روى شراب مىايستد .\r\nانگور را تا اواسط فصل زمستان بر درخت نگه مىدارند ، و براى اين كه\r\n\r\n\r\n","description":"","footnote":"\r\n( 1 ) - در تاريخ رستم الحكما كه تأليف آن در سال 1215 هجرى قمرى پايان يافته نام چهارده نوع انگور به اين شرح آمده است : انگور شاهانى ، انگور ياقوتى ، انگور عسكرى ، انگور كشمشى ، انگور شست عروس ، انگور فخرى ، انگور مثقالى ، انگور رازقى ، انگور شيرازى ، انگور نباتى ، انگور مادربچه ، افزون بر اينها انگور دوشابى ، انگور ريش بابا ، انگور لعل ، نيز هست .\r\n","page_name":" 722 ","page_number":262},
  {"content":"\r\n\r\nپرندگان نخورند هر خوشه را همچنان كه بر شاخه است داخل كيسه‌اى كتانى نازك مىگذارند و در كيسه را مىبندند ، و هر وقت بخواهند مصرف كنند ، به‌قدر لازم خوشه‌ها را از ساقه جدا مىسازند ، و اين همه از بركت آب و هواى خشك و تميزى است كه ايرانيان از آن برخوردارند . همچنين براى تهيهء كشمش خوشه‌ها را در جايى سرپوشيده از بلندى مىآويزند . دانه‌هاى انگور بر اثر گرمى هوا اندك‌اندك خشك مىشود و فرو مىافتد . امّا در اروپا چون هوا مرطوب است اگر اين روش را به كار برند به جاى اين كه دانه‌هاى انگور خشك و تبديل به كشمش شود مىپوسد و تباه مىگردد . در كردستان و اطراف سلطانيه كه گل بنفشه زياد مىرويد برگهاى آن را با كشمش مخلوط مىكنند ، و معتقدند بدين وسيله هم كشمش خوش‌بو مىگردد و هم معده را نيرو مىدهد .\r\nگبرها يا زردشتيان كه نژاده‌ترين اقوام ايرانى ، و كهن‌ترين كشاورزان اين سرزمين‌اند بهترين نوع انگور را به بار مىآورند و زردشتيان نجف‌آباد شهركى واقع در چهار فرسنگى اصفهان كه ساكنانش همه زردشتى مىباشند انگور را بسيار بار بهتر از مسلمانان به بار مىآورند . زيرا در كيش شت زردشت نيز همانند مذهب يهوديان و مسيحيان نوشيدن شراب حلال است .\r\nمن بر اين باورم كه خرما يكى از ميوه‌هاى خوب و مغذّى ، و خرماى ايران بهترين انواع خرماهاى جهان است . گرچه خرماى عربستان از نظر كميّت بر نخلهاى ايران فزونى دارد ، امّا از نظر كيفيّت و مزه و لطافت و شيرينى هرگز به آن نمىرسد .\r\nافزون بر اين بلندى نخلهاى عربستان به ارتفاع درختان خرماى ايران نيست . خرماهاى ايران چه به هنگام چيدن ، و چه پس از آن داراى شيرهء بسيار شيرين مىباشند و از غايت لطافت و شهد انگشتانى كه به آن رسيده باشد به هم مىچسبند ؛ و به تحقيق از عسل خوب شيرين‌تر است . بهترين خرماى ايران در خوزستان و سيستان و پرسپوليس و سرزمينهاى ساحل خليج فارس ، بالاخص در جرون واقع بر كنار راه شيراز به لار به دست مىآيد . اين ميوه را غالبا به صورت خشك يا خوشه از جايى به جايى مىبرند يا دانه‌دانه مىكنند ، سپس به نقاط مورد نظر حمل مىنمايند . به هر صورت لطافت و شهد و شيرينيش همچنان بجاست . آنها را در زنبيل‌هايى كه معمولا هر كدام پانزده ليور گنجايش دارد مىريزند ، و از محلّى به محلّ ديگر حمل مىكنند .\r\nگاهى نيز همچنانكه ما اروپاييان به تنقّلات خود گردو مىافزاييم به خرما پسته\r\n\r\n","description":"","footnote":"","page_name":" 723 ","page_number":263},
  {"content":"\r\n\r\nمخلوط مىكنند . به اعتقاد من هيچ خوردنى سالم‌تر ، خوش گوارتر و مطبوع‌تر از خرما نيست . امّا كسانى كه به خوردن اين ميوهء مفيد و مغذى عادت ندارند نبايد در مصرف آن زياده‌روى كنند زيرا خوردن زياد اين ميوه حرارت خون را بالا مىبرد ، موجب پديد آمدن قرحه در سراسر اندام مىشود ، افزون برين نيروى بينايى را مىكاهد . امّا در آنان كه در مناطق خرماخيز سكونت دارند ، و به خوردن آن معتادند چنين عوارضى توليد نمىشود .\r\nخوشهء خرما بر سر درخت كه ساقه‌اش نسبة باريك و بلنديش از همه درختان ميوه بيشتر مىشود مىرويد . برگهاى درخت خرما فقط در سر آنست . براى بريدن خوشه‌هاى خرما يك نفر طنابى دور كمر خود و تنهء درخت گره مىزند و با آن از درخت بالا مىرود ، و در يك ساعت خوشه‌هاى چند درخت را مىبرد . هر خوشهء خرما بيش از سى تا چهل ليور وزن دارد ، و هر درخت دويست من معادل بيست و چهار كنتال خرما مىدهد . نخل زودتر از پانزده سال به بار نمىنشيند امّا در حدود دو قرن ميوه مىدهد . « 1 »\r\nدر ايران انواع ميوه‌هايى كه در سراسر اروپا به دست مىآيد ، و اقسام ديگرى كه در اين قاره نشانى از آنها نيست ، مىرويد ، و اگر ايرانيان چنان كه كشاورزان ما به فن كشاورزى و باغدارى وقوف كامل دارند ، آشنا مىبودند به تحقيق به پرورش ميوه‌هاى درشت‌تر و لطيف‌تر و خوش‌مزه‌تر و متنوع‌تر موفق مىشدند . امّا از اين علم بهرهء كافى ندارند ، و قلمه‌زدن ، پيوندزدن ، آرايش درخت و نشاندن نهال را به طريق علمى نمىدانند . از اين‌رو درختان ميوهء ايران بلند و پرشاخ و برگند ، و باغداران به هرس كردن آنها نمىپردازند .\r\nدر ايران پنج يا شش نوع زردآلو وجود دارد كه همه خوش‌مزه و لطيف و شيرين مىباشند . افزون بر اين بيش از پانزده جور ميوهء هسته‌دار ديگر كه ما اروپاييان آنها را نمىشناسيم وجود دارد كه يكى پس از ديگرى مىرسد . همچنين هلوهايى كه هر دانهء آن شانزده يا هجده اونس « 2 » ، و شفتالوهايى كه وزنشان در همين حدود\r\n\r\n\r\n","description":"","footnote":"\r\n( 1 ) - شاردن در شرح درخت خرما دچار بعضى مسامحات شده . براى اين كه خوانندگان به خصوصيات واقعى نخل آشنا شوند به توضيحاتى كه در همين مجلّد دربارهء همين موضوع آمده ، مراجعه فرمايند .\r\n( 2 ) - هر اونس برابر 55 / 30 گرم و يك شانزدهم ليور است .\r\n","page_name":" 724 ","page_number":264},
  {"content":"\r\n\r\nاست وجود دارند . امّا ميوه‌اى كه مانند آن در جاهاى ديگر يافته نمىشود يك نوع زردآلوى بسيار لطيف و خوش‌مزه و خوش‌تركيب است كه به آن تخم شمس مىگويند .\r\nدو لپه يا دو قسمت اين نوع زردآلو كه داخلش سرخ‌رنگ است آسان از هم باز مىشود .\r\nهسته تخم شمس و چند جور زردآلوى شبيه آن با فشارى اندك باز ، و مغزش كه خوش‌مزه و لذيذ است نمايان مىشود . خشك شدهء اين نوع زردآلو پرمشترى است و به هزار جا مىبرند ، و اگر آن را در آب بپزند عصاره بسيار مطبوع از آن حاصل مىشود .\r\nمن در اصفهان بر سر يك سفرهء رنگين بيش از پنجاه نوع ميوه ديدم كه برخى از آنها را از سيصد چهارصد فرسنگى به پايتخت آورده بودند ، و از آن نوع ميوه‌ها نه در فرانسه ديده مىشود ، و نه در ايتاليا .\r\nميوه‌اى كه تقريبا در همه نقاط ايران به عمل مىآيد و همهء مردم آن را دوست مىدارند انار است . اين ميوه ممكن است سفيد ، گلى ، سرخ باشد ؛ و هستهء دانه‌هاى نوعى انار چندان لطيف است كه جويدن آن هيچ زحمت ندارد ؛ و نوع ديگر فاقد غشاء نازك ميان دانه‌هاست . در يزد انارهايى بار مىآيد كه هر دانه‌اش بيش از يك ليور وزن دارد . « 1 »\r\nبهترين نوع سيب و گلابى در ايبرى - گرجستان - و حوالى آن ؛ عالىترين خرما در كرمان ؛ خوش‌مزه‌ترين انار در شيراز ، بهترين مركبات در هيركانى به دست مىآيد .\r\nيكى ديگر از ميوه‌هاى خوب ايران به است . بعضيها از روى هوس و كنجكاوى پياز خراسان را كه به بزرگى سيب است در شمار ميوه‌ها مصرف مىكنند .\r\nدر خارك كه يكى از جزاير كوچك واقع در خليج فارس است پيازهاى خودرو مىرويد .\r\nخراسان يكى از استانهاى خوب و پرنعمت ايران است كه در آن انواع ميوه‌هاى خوب توليد مىشود . آلوهايى كه در آن سرزمين به دست مىآيد همانند آلوهاى برين‌يل  ) Brignoles (  درشت امّا خوش‌مزه‌تر از آنهاست ، و اگر شش دانه از آن را در آب بريزند و بخورند مسهلى ملايم و خوب و خوشگوار است ، و با افزودن كمى\r\n\r\n\r\n","description":"","footnote":"\r\n( 1 ) - پرآنژ دوسن ژزف  ) Pere Ange de Saint Joseph (  نوشته است انارهاى كاشان پردهء نازكى كه دانه‌ها را از هم جدا مىكند ندارد ، و هسته دانه‌هاى انارهاى يزد آن‌قدر لطيف است كه جويدن آنها بسيار آسان مىباشد .\r\n","page_name":" 725 ","page_number":265},
  {"content":"\r\n\r\nسنا كامل‌تر و اثربخش‌تر مىشود . اين نوع آلو را آلوى بخارا مىنامند ، و بخارا شهرى از سرزمين خراسان در ناحيهء تركستان كوچك ، و نزديك رود اوكسوس  ) Oxus (  - جيحون - واقع است .\r\nپسته در نواحى قزوين همچنين در سرزمين ماد مىرويد ، و محصول آن درشت‌تر از پسته سوريه است ، و من جز اين دو محل كه ياد كردم جايى نمىشناسم كه در آن پسته به عمل آيد . « 1 » در ايران نوع ديگرى پسته در وجود مىآيد كه مانند هستهء گيلاس ريز و نامرغوب است ، و من جاى ديگر مثل آنها را نديده‌ام . مردم پسته را خام يا بوداده و نمكسود مىخورند ، و بيشتر با غذاى عصرانه مصرف مىكنند ؛ و آن جا كه شراب هست پسته نيز حاضر است . بادام ، گردو ، فندق و انجير در ايران زياد به عمل مىآيد و همه خوب و مرغوب مىباشند و بيشتر آنها را از يزد مىآورند .\r\nزيتون نيز در ايران توليد مىشود و بيشتر در خوزستان و سواحل مازندران و ديگر كناره‌هاى درياى خزر مىرويد . امّا ايرانيان طرز علمى پرورش و نگهدارى درخت زيتون و روش گرفتن روغن زيتون را درست نمىدانند .\r\nدر اين فصل از دانه‌ها و حبوبى كه در تغذيه به كار مىروند سخن نمىگويم زيرا در فصل صنعت و حرفه و قسمت كشاورزى به شرح مفصل آنها مىپردازم .\r\n\r\n\r\n","description":"","footnote":"\r\n( 1 ) - در زمان حاضر رفسنجان و سيرجان و آباديهاى اطراف آن ، و برخى ديگر از شهرهاى استان كرمان همچنين اردكان يزد و دامغان از مراكز مهم توليد پستهء ايران مىباشند .\r\n","page_name":" 726 ","page_number":266},
  {"content":"\r\n\r\n\r\nفصل ششم گلهاى ايران\r\nهر نوع گلى كه در فرانسه و ديگر كشورهاى زيبا و پرنعمت اروپا مىرويد در ايران نيز وجود دارد . امّا مقدار و خصوصيات آن در همهء نقاط اين امپراتورى برابر و يكسان نيست . مثلا در نواحى جنوبى كه بيشتر روزهاى سال هوا بسيار گرم است كميّت و كيفيت گلها همانند نواحى معتدل خوب و شكوفان نيست ؛ زيرا همچنان كه سرماى شديد رونق و طراوت گلها و نهالها را مىشكند حرارت زياد از شادابى و رونقشان مىكاهد و آنها را مىسوزاند . به همين سبب تنوّع گلهاى هند از گونه‌گونگى گلهاى ايران بسى كمتر است ؛ و گرچه آن‌جا نيز گلهاى قشنگى دارد اما جلوه و رونق آنها به‌قدر گلهاى ايران نيست ، و بر اطلاق مىتوان گفت كه رنگ و نگار و شكوه گلهاى ايران بسى افزون‌تر از جلوه و جذّابيّت گلهاى هند و اروپا مىباشد .\r\nسرزمين هيركانى يكى از مراكز اصلى خاستگاه گل و سبزه است ، در آن جنگلهاى انبوهى از درختان مركبات وجود دارد و بيشتر زمينهاى آن از گلهاى ياسمن ساده و پربرگ و انواع گلهايى كه در اروپا هست و گلهايى كه همه كشورهاى آن از داشتن آنها محرومند پوشيده شده است . سراسر سرزمين مازندران كه شرقىترين « 1 » منطقهء كشور ايران است ، از ماه سپتامبر تا آوريل ، همانند گلزارى پوشيده از انواع گل و فصل رسيدن گونه‌گون ميوه‌هاست . امّا ماه‌هاى ديگر ، هواى اين استان چنان سنگين و خفه‌كننده مىگردد كه زندگى كردن در آن دشوار است . در ماد و نقاط شمالى خوزستان سراسر ييلاقها پوشيده از لاله ، شقايق ، لالهء صحرايى ، گل پنجه\r\n\r\n\r\n","description":"","footnote":"\r\n( 1 ) - بايد شمالىترين باشد .\r\n","page_name":" 727 ","page_number":267},
  {"content":"\r\n\r\nكلاغ خودرو مىباشد . دشتهاى اطراف اصفهان غالبا پوشيده از گل نسرين و گل عنبر است . در فصل معين هفت هشت گونه گل نرگس ، گل يخ ، گل زنبق ، و همه رنگ بنفشه ، گل ميخك ساده ، گل ميخك پرپر ، گلى كه ما آن را ياسمن اسپانيولى مىناميم و خيلى بوياتر و خوش‌رنگ و نگارتر از ياسمنهاى اروپايى است در اين منطقه مىرويد . گلهاى خطمى ايران رنگهايى زيبا و دلفريب دارد . ساقهء لاله‌هاى اصفهان كوتاه است ، و بيش از چهار شست از زمين بالا نمىآيد . گلهاى سنبل سفيد و آبى كه ما اياسنت  ) Hyacinthe (  مىناميم ، زنبق صحرايى ، لاله‌هاى كوچك ، بنفشه ، گل برف ، گل صبر از جمله گلهاى زمستانى ايران است . در بهاران گلهاى خيرى زرد و سرخ همه جا را زيبا مىدارد . گلهاى خطمى عنبرين از هر رنگ ، گلى كه بسيار زيبا و يكى از جلوه‌هاى شگفت‌انگيز طبيعت است ، و ما نظير آن را در سراسر اروپا نداريم ؛ و چون شبيه ميخك است ايرانيان آن را گل ميخك مىنامند از ديگر گلهاى قشنگ ايران است ، در عالم طبيعت زيباتر و پرجلوه‌تر از گل ميخك چيزى نمىتوان يافت . هر ساقهء باريك اين گل بديع و سحرانگيز سى گل كوچك دارد كه به صورتى شگفت‌انگيز دايره‌سان كنار هم قرار گرفته‌اند و سطح آنها از بزرگى يك اكو بيشتر نيست .\r\nگل سرخ در سراسر ايران بسيار زياد است ، و جز از رنگ طبيعى به رنگهاى سپيد ، زرد ، سرخ ، و سرخ آتشين كه ما گل اسپانى مىناميم و دو رنگ وجود دارد .\r\nيك روى گلهاى دو رنگ سرخ ، و روى ديگرشان سپيد يا زرد است ؛ و من برخى درختان گل ديده‌ام كه بر يك شاخه آنها سه رنگ گل زرد ، زرد مايل به سفيد ، و زرد آميخته به سرخ بود .\r\nايرانيان در بهاران خاصه هنگام عيد ملى و باستانى نوروز كوزه‌هاى پوشيده از سبزه درست مىكنند كه مشاهدهء آن چشم را نيرو و دل را نشاط مىبخشد ؛ و با اين كوزه‌ها خانهء خود را مىآرايند . براى اين كار مقدارى تخم شاهى را با قدرى خاك مخلوط و خيس مىكنند و به سراسر كوزه مىمالند . سپس روى آن را با پارچه‌هاى كاملا خيس مىپوشانند و كوزه را پراز آب مىكنند . پس از چند روز بذر شاهى بر اثر رطوبت سبز ، و سراسر روى كوزه پراز سبزهء شاهى مىشود . در اوايل بهار منظره درختان پراز شكوفه و گل هلو و بادام و زردآلو به راستى زيبا و دل‌انگيز و سكرآفرين مىباشد .\r\n\r\n","description":"","footnote":"","page_name":" 728 ","page_number":268},
  {"content":"\r\n\r\nميان گلهايى كه در حوالى اصفهان مىرويد از گلى به نام سنبل ياد كردم .\r\nدر اين باره بايد بگويم پيترو دولاواله ضمن بيان مشاهدات خود از ريشهء گياهى سخن به ميان آورده كه آن ريشه خوش‌بوست ؛ و افزوده كه ايرانيان آن را سنبل ختايى يا تاتارى مىگويند ، و در اين‌باره شرح بيشترى نداده است . هنگامى به اروپا برگشتم كسانى از من درخواست كردند در اين موضوع توضيحى بدهم . به اعتقاد من اين گياه كه ريشهء معطّر دارد چيزى جز اسپيكاناردى  ) SPica Nardi (  مذكور در انجيل چيزى نيست . و همان است كه به زبان فرانسوى ناردپى  ) Nard d , pi (  مىگويند .\r\nسنبل در زبان تازى به معنى خوشه است ، و اخترگران عرب آن صورت فلكى را كه ما ويرژ  ) Vierge (  مىخوانيم به سبب اين كه شباهتى به يك خوشه گندم دارد سنبله مىگويند ؛ امّا من در ايران از هيچ‌كس نشنيده‌ام كه چنين ريشه معطّرى در سراسر اين سرزمين در وجود آيد ؛ و مىتوانم به جرأت بگويم پيترو دولاواله در اين مورد چون بسيار موارد ديگر اشتباه كرده و به راه خطا رفته است . من به تحقيق دريافته‌ام كه در ايران و عثمانى لفظ ختايى و تاتارى را براى بيان نفيس بودن و كمياب بودن و گرانبها بودن چيزى به كار مىبرند ، و نظر بدين ندارند كه آن چيز از ختا يا تاتار آمده است . چنان كه زربفت و نيزى را زربفت ختايى مىگويند ، و مرادشان توضيح نفاست آنست .\r\nشايد در ذهن بعض كسان چنين خطور كند با توصيف و تعريفى كه من از گلهاى ايران كردم اين سرزمين پراز گلستان و بوستان است و زيباترين و فرحناك‌ترين گلزارها در اين امپراتورى وجود دارد . امّا چنين نيست ؛ و من اصولا بر اين باورم كه طبيعت هرجا مساعد و سازگار افتاده هنر و فن در آن سرزمين ناشناخته و متوقّف مانده است . و اگر مأذون باشم مىتوانم بگويم آن‌جا كه طبيعت باغبانى ماهر و بدايع‌آفرين است صنعت و فن زمينگير و ناتوان است . از اين‌رو گلزارها و بوستانهاى ايران محدود و منحصر به باغهايى است كه خيابانهايى آنها را به قطعاتى تقسيم كرده ، بر دو سوى آن خيابانها درختان چنار غرس شده است ، و حوضهايى متناسب با كوچكى يا بزرگى باغ در آن ساخته شده ، فواصل ميان قطعات باغ مستور از انواع درختان ميوه و اقسام گل است ، و هرچند نظم و آرايشى درست ندارند نشان سرسبزى و خرّمى باغ به شمار مىآيند .\r\nايرانيان از طرحها و نقشه‌هايى كه ما اروپاييان براى تزيين و آرايش باغهاى\r\n\r\n","description":"","footnote":"","page_name":" 729 ","page_number":269},
  {"content":"\r\n\r\nخود به كار مىبريم ، از قبيل احداث خيابانهاى پيچ‌درپيچ زيبا و ايجاد تپّه‌هاى پرگل ، و گلخانه و قطعات متنوع و جور به جورى كه در هريك آنها به طرز و سليقهء خاصّى گلكارى شده آگاهى دارند ، و يكى از جهات عدم علاقهء آنها به اين مسائل آنست كه قصد ندارند همانند ما در باغ گردش كنند ، و از ابداعاتى كه در آرايش آنها به كار برده‌ايم بهره‌ور گردند ؛ بل‌كه غايت هدفشان از ايجاد باغ اينست كه از به دو ورود بدان در جايى بنشينند ، صحبت كنند ، و تا هنگام بيرون شدن از باغ از جا برنخيزند .\r\n\r\n","description":"","footnote":"","page_name":" 730 ","page_number":270},
  {"content":"\r\n\r\n\r\nفصل هفتم فلزات و كانيها جواهرات نيز در همين فصل به شرح آمده است\r\nايران كوهستانى است ، و چون معادن در دل كوهها نهفته است اين سرزمين داراى معادن گوناگون مىباشد . در اين قرن و بيشتر در قرنهاى گذشته در كار استخراج معادن فى الجمله كوششهايى به عمل آمده است . شاه عباس بزرگ در كشف و استخراج معادن جهد بليغ داشت و آنچه بيشتر وى را در پيشرفت هدفش رهنمون بود وجود چشمه‌هاى آب معدنى بود كه در بسيار نقاط امپراتورى جريان داشت .\r\nفلزاتى كه در ايران زياد است عبارتند از آهن ، مس و سرب ، گرچه تا اين زمان در كشف معادن طلا و نقره توفيق شايان حاصل نشده ، ولى بىگمان در اين امپراتورى پهناور معادن اين دو فلزّ گرانبها وجود دارد . چه در كوههايى كه اقسام معدنيات اعم از انواع فلزات ، و گوگرد و شوره به مقدار زياد يافته مىشود ناشدنيست كه معادن طلا و نقره - خورشيد و ماه - نباشد . امّا ايرانيان به طبع مردمانى سست و كاهلند ، و در كارهاى سخت تن به زحمت نمىسپارند . اگر آنان نيز مانند اروپاييان جستجوگر و فعال و پرتلاش بودند به تحقيق دل همهء كوهها را براى استخراج معادن مختلف مىشكافتند .\r\nآنچه مىتواند بيش از دلايل ديگر مؤيّد وجود نقره در بسيارى از معادن باشد اينست كه آنان كه براى تصفيهء كانيات مورد نظر خود ناچارند نقره به كار برند ، هميشه در سرب عامل تصفيه بيش از آنچه نقره به كار گرفته‌اند ، نقره مىيابند .\r\nمعدن نقره‌اى كه تاكنون شناخته شده و براى استخراج اين فلزّ گرانبها در آن فعّاليتهايى به عمل آمده در كوه كروان گندامون  ) Kervan Guendamon (  واقع در چهار فرسنگى اصفهان است . امّا چون هيمه و زغال براى ذوب سنگهاى معدنى در\r\n\r\n","description":"","footnote":"","page_name":" 731 ","page_number":271},
  {"content":"\r\n\r\nاصفهان كم و گران است ، و نيز اين معدن از لحاظ داشتن نقره غنى نيست و دخلش به خرجش نمىارزد ، كليّهء عمليات متوقف شده است و مثل « اين معدن كروان است » در مورد كارهايى كه زيانش بر سودش مىچربد بر سر زبانها افتاده است .\r\nچنين مىنمايد كه در مازندران و كرمان نيز معادن نقره وجود دارد ، و اگر بر اين باور باشيم كه ثروت سرشار و فراوان شهر ياران ايران باستان بر اثر كثرت بهره‌بردارى از معادنى كه پايان پذيرفته عايد مىشده سخنى به خطا نگفته‌ايم .\r\nهمچنين ممكن است پربودن خزانه از طلا و نقره ، و دولتمندى مردمان قديم حاصل عوايد روايى بازرگانى بوده كه بر اثر اهمال و عدم توجّه از رواج افتاده است .\r\nمعادن آهن در هيركانى ، ماد شمالى ، پارت و خراسان يافته مىشود ، و مقدار آن زياد است ؛ امّا آهن ايران به اندازهء آهن انگلستان نرم و مرغوب نيست .\r\nدر همان نواحى كه معدن آهن هست معدن فولاد نيز وجود دارد و آن‌قدر زياد است كه هر ليورى بيش از هفت سو قيمت ندارد ؛ امّا چندان آميخته به گوگرد است كه اگر براده‌اش روى آتش بريزد مثل باروت مىسوزد . همچنين چون ذرّات پولاد ايران طبيعة بسيار زبر است مانند الماس محكم و باصلابت مىباشد . امّا چون ايرانيان در آب دادن پولاد مهارت كافى ندارند آنچه توليد مىكنند چون شيشه حالت شكنندگى دارد ، و از محصول آنان نمىتوان فنر و چيزهاى ظريف درست كرد . براى رفع اين عيب بعضى صنعتگران به جاى اينكه فلز را كاملا سرخ كنند و در آب فرو ببرند آن را داغ مىكنند و در پارچه‌اى كه در آب سرد كاملا خيس شده مىپيچند ، چنين پولاد با آهن تركيب نمىشود ؛ و اگر آن را در معرض حرارت بسيار قرار دهند مىسوزد ، و مانند كف يا خاكستر زغال مىشود .\r\nپولادى را كه بدين‌سان به دست آمد با پولاد محصول هندوستان كه آن نيز گوگرد فراوان دارد و نرم است مىآميزند و آن را پولاد جوهردار يا موجدار مىگويند ؛ و ما چنين پولاد را براى اين كه با پولاد اروپا مشتبه نشود پولاد دمشق مىگوييم ؛ و ايرانيان به صورتى خاص اين نوع پولاد را ذوب ، و تيغه‌هاى شمشير جوهردار درست مىكنند .\r\nكان مس بتخصيص در سارى و كوههاى مازندران و خراسان ، همچنين در حوالى قزوين فراوان است . مسهاى ايران سخت مىباشد و براى اين كه نرم‌تر و چكش‌خورتر شود به نسبت يك قسمت مس ژاپنى يا سوئدى و بيست قسمت مس\r\n\r\n","description":"","footnote":"","page_name":" 732 ","page_number":272},
  {"content":"\r\n\r\nايرانى تركيب مىكنند ، و از آن چيزهاى مختلف مىسازند .\r\nمعدن سرب در حوالى كرمان و يزد وجود دارد ، و معادن سرب يزد غالبا آميخته به نقره است . كانهاى ديگر نيز در ايران هست از آن جمله است معدن گوگرد ، شوره ، مخصوصا در كوه دماوند كه هيركانى را از پارت جدا مىكند ، و به حدّ زياد استخراج مىشود . معدن انتيمون در كرمان است امّا نوع آن خوب نيست ، زيرا پس از آن كه سنگهاى آن ذوب شد قسمت اعظمش سرب است . سنگ سمباده در حوالى تبريز يافته مىشود ، و بسيار محكم است ؛ امّا به نسبتى كه آن را به كار مىبرند قطعه قطعه مىشود و از صلابت و استحكامش كاسته مىگردد . به عكس سمباده‌هاى هندوستان كه هرچه خرد شود استحكامش فزون‌تر مىنمايد . امّا سولفاتها و جيوه و قلعى در ايران وجود ندارد و بايد آنها را از هندوستان بياورند .\r\nنمك بىهيچ گونه رنج و زحمت در بيشتر نقاط ايران به دست مىآيد ، و طبيعت آن را در دسترس ساكنان همه نواحى ايران قرار داده است . گوگرد و زاج نيز فراوان است . دو جور نمك در ايران هست : نمك زمينى و نمك سنگى يا معدنى .\r\nبسيار نمكزار به طول بيش از ده فرسنگ در بسيار مناطق گسترده شده است . هنگامى كه مسافر از پارت مىگذرد بسيارى از كويرهاى پوشيده از نمك را مىبيند . مسافرى كه از كاشان به هيركانى مىرود در نزديكيهاى كاشان صحراهايى وسيع سراسر پوشيده از قشر ضخيمى نمك كاملا پاكيزه و بىغش مىبيند . در اصفهان و ماد نمك سنگى را از معدن بيرون و به شهر مىآورند . قطعات اين نمك بزرگ و صيقلى است . نمكهاى سنگى بعضى نقاط مانند حوالى كرمان آن‌قدر سخت است كه مردمان تنك‌مايه در ساختن خانه آنها را جاى سنگ و آجر به كار مىبرند .\r\nمركز اصلى استخراج سنگ مرمر و سنگ لوح حوالى همدان - شوش باستان - مىباشد . سنگهاى مرمر ايران به رنگهاى سفيد ، سياه ، سرخ مىباشند . رنگ بعض آنها آميخته به سپيد و سرخ است . سنگهاى مرمر سياه را از سارى يكى از شهركهاى سوزيان استخراج مىكنند . اين نوع سنگ به آسانى ورقه‌ورقه مىشود و به صورت سنگ لوح در مىآيد . امّا بهترين نوع سنگ مرمر در حوالى تبريز استخراج مىشود . صفحات اين نوع سنگ مرمر مانند بلور شفاف است ، و از ورقه‌هايى به ضخامت يك بند انگشت آنچه را پشت آن قرار دارد مىتوان ديد . رنگ اين نوع سنگ‌آميزه‌اى از سفيد و سبز كم‌رنگ ، و شبيه يشم روشن است ، و به قدرى نرم است كه با كارد بريده\r\n\r\n","description":"","footnote":"","page_name":" 733 ","page_number":273},
  {"content":"\r\n\r\nمىشود . از اين‌رو بعضى گمان مىبرند كه سنگ نيست ، و از معدن استخراج نشده است .\r\nايرانيان براى افروختن آتش از سنگ چخماق استفاده نمىكنند ، بل‌كه به جاى آن از اصطكاك و مالش دو پاره چوب به هم ، آتش مىافروزند . « 1 »\r\nدر حوالى عربستان ، نزديك بابل ، مردابهايى وجود دارد كه نوعى زفت از آن استخراج مىكنند و به آن قير مىگويند . همچنين پيرامون شهر تبريز لاجورد به دست مىآيد ، امّا نوع آن مانند لاجورد تركستان خوب و مرغوب نيست ، زيرا مدّتى پس از استعمال رنگش به تيرگى مىگرايد ، و سرانجام بىرنگ مىشود . در ارمنستان و منطقهء پارس نوعى گل ارمنى و گل سرشوى به دست مىآيد . گل سرشوى غالبا همانند صابون سپيد است ، و زنان مخصوصا براى شستن موهاى سر خويش در حمام از آن استفاده مىكنند . معدن سنگ طلق نيز در ايران هست .\r\nدر آن قسمت مازندران كه هيركانى خوانده مىشود نفت وجود دارد و دو نوع است : سياه و سفيد . مردم از نفت براى صيقلى كردن بعضى چيزها و نيز نقاشى ، همچنين معالجهء بعض بيماريها ، مخصوصا خنازير استفاده مىكنند . معدن نفت در بسيارى از نقاط ديگر امپراتورى ايران مخصوصا در ناحيهء كلده هست و مردم آن را مىسوزانند .\r\nامّا گرانبهاترين و بارورترين كانهاى ايران معدن فيروزه است . معدن اصلى آن در نيشابور خراسان و كوه ميان هيركانى و پارت كه فيروزكوه ناميده مىشود ، مىباشد . فيروزكوه تا درياى خزر چهار روز راه فاصله دارد .\r\nفيروز كه يكى از شهرياران باستانى ايران بود ، وقتى بر نواحى اين كوه كه پلين  ) Pline (  آن را قفقاز خوانده است ، مسلّط شد در آنجا چند شهر و قلعه و برج و بارو ساخت ، و همو موفق به كشف و استخراج فيروزه شد كه به نام خود او موسوم گرديد ، و فيروزه همان است كه ما توركواز  ) Turquoise (  مىناميم . زيرا از تركستان قديم به اروپا صادر مىشود .\r\n\r\n\r\n","description":"","footnote":"\r\n( 1 ) - طرز عمل اين بوده كه يك سر پاره چوبى را تيز ، و در پاره چوب ديگر حفره‌اى ايجاد مىكردند بعد سر چوب نوك تيز را در آن حفره جاى مىدادند ، و چنان كه مته را به كار مىبردند آن را به سرعت به دوران در مىآوردند . در نتيجه اصطكاك و مالش سريع ، نخست دود ، و سپس آتش ايجاد مىشد . اين نكته گفتنى است كه براى اين كار از چوبهاى مخصوصى استفاده مىكردند .\r\n","page_name":" 734 ","page_number":274},
  {"content":"\r\n\r\nسالهاست نوع ديگرى فيروزه استخراج مىشود كه مثل فيروزهء اصلى جوهردار و آبدار نيست ، و آن را فيروزهء نو مىگويند تا از فيروزهء اصيل بازشناخته شود ؛ و يكى از نشانه‌هايش اين است كه رنگ خوش و درخشانش اندك‌اندك زايل مىشود .\r\nاين نيز گفتنى است كه محصول استخراج فيروزه در ايران همه متعلق به شاهنشاه است . وى فيروزه‌هايى را كه بسيار خوب و جوهردار و گرانبهاست نگه مىدارد و بقيه را مىفروشد يا معاوضه مىكند يا مىبخشد . كارگران معادن فيروزه و نگهبانان و متصديان معدن چندان كه بتوانند از آن مىربايند ، و بدين‌گونه بسيارى از افراد طبقات متوسط و پايين نيز از داشتن اين سنگ قيمتى بىنصيب نمىمانند .\r\nبعد از بحث دربارهء سنگها و كانيهاى قيمتى نوبت آنست كه از صيد مرواريد سخن به ميان آورم . صيد مرواريد در همه جاى خليج فارس معمول است ، امّا مرواريدهايى كه در اطراف بحرين صيد مىشود از نقاط ديگر بيشتر و بغايت بهتر است . چنان كه هر سال بيش از يك ميليون مرواريد صيد مىشود ؛ و من مرواريدى ديدم كه بيش از پنجاه حبّ كوچك وزن داشت . « 1 » اين مرواريد گرد و كم‌نظير بود . زيرا معمولا وزن مرواريدهايى كه صيد مىشود بيش از ده تا دوازده حبّه نيست ، و صيادان طبق فرمانهاى مؤكد ناچارند مرواريدهايى را كه وزنشان از اين مقدار در - مىگذرد به شاهنشاه تقديم كنند ، و همه صيادان از اطاعت كردن اين فرمان ناخرسندند . سالهاى پيش ، هنگامى كه نفوذ و قدرت پرتغاليها در درياهاى هند و ايران زياد بود صيادان مرواريد براى اين كه آنان در كار صيد مرواريد صيادان مشكلات و محدوديتهايى ايجاد نكنند ناچار بودند حقّى به پرتغاليها بدهند ؛ ولى از هنگامى كه قدرت و نفوذ آنان در اين مناطق كاسته شده حق كمترى به آنان داده‌اند ، و در زمان حاضر كه نفوذشان به حدّاقل كاهش يافته چيزى به ايشان نمىدهند .\r\nمرواريد در سراسر مشرق زمين نامهاى باشكوه و سنگين معنى دارد ؛ تركها و تاتارها به آن مرجان مىگويند كه به معنى گوى نور است . ايرانيان آن را مرواريد مىنامند كه به معنى فروزندهء فروغ مىباشد ؛ يا لوءلوء مىخوانند كه آن نيز به معنى درخشان و تابنده است ، و اين همه براى تبيين ارج و بهاى آنست .\r\nانكار نمىتوان كرد كه مرواريدهاى ايران بسى روشن‌تر ، تابناك‌تر ، و\r\n\r\n\r\n","description":"","footnote":"\r\n( 1 ) - هر حبّ كوچك معادل يك بيستم گرم بوده است .\r\n","page_name":" 735 ","page_number":275},
  {"content":"\r\n\r\nدرخشنده‌تر از مرواريدهايى است كه در مغرب‌زمين صيد مىشود ؛ و من بر اين اعتقادم كه ريشهء كلمهء لوءلوء - لوئر  ) Lueur (  زبان فرانسوى مىباشد ، و مردمان جنوب اروپا لفظ مارگريت  ) Marguerite (  را از مرواريد كه هم معنى آن نيز هست گرفته‌اند .\r\nمرواريد را از صدفهايى كه پيرامون جزيرهء بحرين وجود دارد بيرون مىآورند .\r\nمىگويند در قعر آبهاى مجاور بحرين چشمه‌هاى بسيارى آب شيرين مىجوشد كه آب شور دريا را قدرى شيرين و براى پرورش صدف آماده مىكند . همچنين مىگويند صيّادان مرواريد ضمن كار خود اگر بخواهند لب بر لب اين چشمه‌ها مىنهند ، و آب شيرين مىخورند ؛ و نيز مىگويند زمانى كه رفت و آمد پرتغاليها در خليج فارس زياد بود ، و خود را مالك اين دريا مىدانستند آب آشاميدنى خود را با تلمبه از اين چشمه‌ها بالا مىكشيدند .\r\nغواصانى كه كارشان صيد صدف مرواريد است ، گاهى يك هشتم ساعت زير آب مىمانند ، و در اين كار باورنكردنى قدرت و آمادگى زيادى از خود نشان مىدهند .\r\nبرآنچه در اين‌باره گفته‌ام مىافزايم كه ايرانيان براى زمرّد اقسام و درجاتى قائلند چنان كه بهترين و گرانبهاترين نوع آن را زمرّد مصرى ، درجهء دوّمش را زمرّد كهنه ، و درجهء سومش را زمرّد تازه مىگويند .\r\nپيش از كشف دنياى جديد ايرانيان از مصر زمرّد وارد مىكردند ، و اين نوع زمرّد تابناك‌تر و خوش‌رنگ‌تر از زمرّدهاى مغرب‌زمين است . در ايران بارها زمرّد مصرى و نيز زمرد آسوانى منسوب به آسوان  ) Asvan (  شهر تبائيد  ) Thebaide (  ، كه جغرافىدانان قديم آن را سىينه  ) Syene (  ناميده‌اند به من نشان داده‌اند . و گرچه اين زمرّدها رنگ سبز تيرهء زيبا و درخشش خيره‌كننده داشتند ، ولى به نظرم آمد زمردهايى به همين جلا و جلوه و تابناكى از محصول هند ديده بودم .\r\nامّا دربارهء صلابت و سختى هر نوع آنها چون هرگز وسيلهء آزمايش نداشته‌ام نمىتوانم اظهار نظر كنم . از روى ديگر چون سالهاى بسيار مىگذرد كه از وجود معدن زمرّد در مصر ، در آثار محققان سخنى در ميان نيامده محتمل است زمرّدهايى كه به نام زمرّد مصرى وارد ايران مىشده از اين جهت اين نام يافته كه از راه درياى سرخ يا هند غربى ، يا فيليپين يا از پگو  ) Pegu (  يا از سرزمين گلكند واقع در ساحل كروماندل\r\n\r\n","description":"","footnote":"","page_name":" 736 ","page_number":276},
  {"content":"\r\n\r\nكه پيوسته زمرّد از آن‌جا استخراج مىكنند وارد ايران شده است .\r\nايرانيان بر اين باورند زبرجد و گوهر شبچراغ كه ياقوت آتش رنگ است ، و جلا و جلوهء خيره‌كننده‌اى دارد از معادن مصر استخراج مىشود ؛ و هم ايرانيان براى گوهر شب‌چراغ جدا از ياقوت آتش رنگ خواص خارق‌العاده تصوّر مىكنند و مىگويند گوهر شبچراغ هرجا باشد نور شگفت‌انگيزى مىپراگند ، و شبهاى تيره را چون روز روشن مىكند ، از اين‌رو آن را مشعل شب ، شاه‌مهره ، و پادشاه جواهرات مىنامند . براى گوهر شبچراغ خواص خارق العاده و فوق الطبيعه قائلند ، و براى اين كه موضوع كاملا جنبهء افسانه‌اى داشته باشد مىگويند گوهر شبچراغ از عنقا يا سر اژدها يا سر سيمرغ كه نشيمنش كوه قاف است ، در وجود مىآيد ؛ و مردم مشرق‌زمين از كوه قاف شمالىترين كوه‌هاى روى زمين را اراده مىكنند .\r\nايرانيان ياقوت را عموما به نام ياقوت سيلانى مىنامند ، و ظاهرا چنين مىنمايد لفظ ژاسنت  ) Jacinthe (  - ياقوت زرد - را كه ما براى ناميدن ياقوتهايى كه زود شكسته مىشوند به كار مىبريم از اين كلمه گرفته شده است . گرچه معدن ياقوت در سيلان بسيار است ولى منحصر به ياقوت زودشكن مىباشد . مردم ايران ياقوت را بالاكشانى  ) Balacchani (  يا سنگ بالاكشان كه همان پگو  ) Pegu (  است مىگويند ، و من بر اين اعتقادم نام باله  ) Balais (  كه به معنى ياقوت پشت گلى است از اين كلمه گرفته شده است .\r\nچون بيشتر معادن احجار كريمه در مشرق‌زمين است طبيعى است كه نام اغلب جواهرات از آن سرزمين نشأت كرده است . نام جواهرى كه مخصوص فروشندگان احجار كريمه است نيز از مشرق‌زمين آمده و در سراسر كشورهاى مشرق‌زمين تاجران جواهرات را جوهرى يا گوهرى مىخوانند .\r\n\r\n","description":"","footnote":"","page_name":" 737 ","page_number":277},
  {"content":"\r\n\r\n\r\nفصل هشتم جانوران وحشى و اهلى\r\nمهم‌ترين حيوانات اهلى ايران اسب است . اسبهاى ايران زيباترين و باهوش‌ترين اسبهاى مشرق‌زمين‌اند . از اسبهاى انگليسى بلندترند ؛ سرشان كوچك ، و ساق دست و پايشان بيش از آنچه در گمان آيد ظريف و مناسب است . قوى ، پرطاقت ، بادپا ، آتش‌نعل ، و چابكند . هنگامى به رفتار در مىآيند چنان كه پرورششان داده‌اند سر را بالا مىگيرند ، و براى اين كه سرشان را به شكم كسى كه برايشان سوار است نزنند نوعى مهارى چرمين و مزين كه عريض‌تر از افسار است به بينى اسب مىزنند ، سر آن را از ميان ساقهاى دست حيوان مىگذرانند ، و با تسمه‌اى بسان سينه‌بند زير شكم اسب مىبندند . دم اسبهاى ايرانى بلند است ، و گاهى آن را گره مىزنند . اسبهاى ايران ملايم ، آرام‌طبع و دست آموزند . هجده تا بيست سال خدمت مىكنند . اخته كردن اسبان معمول و مرسوم ايرانيان نيست .\r\nگفتم اسبهاى ايران خوش‌اندام‌ترين ، تيزتك‌ترين و آرام‌ترين اسبان مشرق‌زمينند ، امّا با همه اين مزايا غايت مطلوب بزرگان ايران نمىباشند ، و اسبهاى عربى در نظرشان خوب‌تر و بهتر مىنمايند از آنكه لاغرميان‌ترند و تيزتك و آرامند .\r\nايرانيان بر اين اعتقادند كه براى بازشناختن اسبان اصيل عربى مىبايد نخست آنان را بدون توقف مقدار سى فرسنگ دواند . آن‌گاه در جايى كه آب تا سينه‌شان را فراگيرد پيش راند ، سپس به آنها جو داد اگر حريصانه و از سر بىتابى به خوردن جو پرداختند ، اصيل و خوبند .\r\nبسيارى از ايرانيان اسب تاتار دارند . اين نوع از اسبهاى ايران كوتاه‌تر ، زشت‌تر ، بدهنجارتر و خشن‌ترند ؛ امّا به هنگام تاخت و تاز چابك‌تر ، پرهيجان‌تر و\r\n\r\n","description":"","footnote":"","page_name":" 738 ","page_number":278},
  {"content":"\r\n\r\nسبك‌روترند .\r\nقيمت اسب در ايران سنگين است ، و يك اسب خوب از هزار فرانك تا هزار اكو قيمت دارد . سبب گرانى اسب در ايران صدور بسيار آن به عثمانى ، و بيشتر به هندوستان است ، و جز با اجازهء شاه نمىتوان اسب را از ايران صادر كرد .\r\nپس از اسب بهترين مركوب ايرانيان قاطر است . از جمله اختصاصات قاطر اين است كه خوب و روان يورغه مىرود ؛ نمىلغزد ، و خسته نمىشود . بهاى يك قاطر خوب پانصد فرانك است .\r\nخر پس از اسب و قاطر بهترين مركوب ايرانيان است . در ايران دوگونه خر وجود دارد . خر بومى كه مانند خرهاى اروپا سنگين و ديرجنبند ، و فقط به كار باركشى مىخورند ، نوع ديگر خرهاى عربى هستند كه بهترين انواع خران جهان مىباشند . هيكلشان زيباست ، پشم صاف و براق دارند ، پاهاشان كشيده است ، و چون به رفتار آيند به چابكى پيش مىروند ؛ سرشان را بالا نگه مىدارند ؛ و تنها به منظور سوارى از آنها استفاده مىشود . پالانى كه رويشان مىگذارند گرد و بالاى آن صاف و مسطح است ، و گاهى روى آن را با ماهوت يا قاليچه مىپوشانند ، و ركاب و يراق دارند . آن‌كه بر خر سوار مىشود روى كفلش مىنشيند ، كسانى كه از تندرفتارى و چستى و چالاكى و پرتوانى خر خود رضا مىباشند براى آن ركاب و دهنه سيمين فراهم مىكنند . بهاى يك خر در حدود چهارصد فرانك است ، امّا خر خوب و رهوار را به كمتر از بيست و پنج پيستول نمىدهند ؛ چه آن را خيلى كمتر از اسب نمىشمارند . روحانيانى كه هنوز داراى مقام و اعتبار برجسته نشده‌اند ، و دارايى زياد ندارند غالبا خرسوارى مىكنند .\r\nبه اين حيوانات اهلى جز يورغه رفتن چيزى ياد نمىدهند ، و طرز آموختن اين كار به آنها بدين گونه است كه يكايك ساقهاى دست آنها را با دو رشته طناب پنبه‌اى به يكايك پاهاشان چنان مىبندند كه فقط يورغه رفتن بتوانند . سپس سر طنابها را از طناب ديگرى كه از تنگ پالان در محل تعبيه ركاب عبور كرده آويزان مىكنند . آن‌گاه كسى كه مأمور تربيت خر است صبح و عصر بر آن سوار مىشود و مىراند ، و چندان بدين كار ادامه مىدهد كه يورغه رفتن را بياموزد . گاهى براى اين كه خرهاى تازه كار زودتر به يورغه رفتن عادت كنند يكى دو تا از خرانى را كه در يورغه رفتن چابكند همراه آنان به حركت در مىآورند . سرانجام اين حيوانات چنان به\r\n\r\n","description":"","footnote":"","page_name":" 739 ","page_number":279},
  {"content":"\r\n\r\nتند رفتن عادت مىكنند كه براى دنبال كردنشان بايد چهار نعل راند . به اسبها نيز مىآموزند كه در اثناى تاخت كردن در دم بايستند .\r\nايرانيان شيوهء تربيت كردن اسب را نيكو مىدانند ، و مهترانى هستند كه در اين كار تخصص كامل دارند . دربارهء طرز تغذيه و تعليف اسبان در مجلّد اوّل به‌قدر كافى سخن گفته‌ام ، و اكنون بر آنچه قبلا آورده‌ام مىافزايم : سطح اصطبل اسبان را با تخته پهن خودشان كه دو تا سه شست ضخامت دارد مىپوشانند . مهتر فضولات اسب را بامدادان جمع ، و در محلّى كه آفتاب بتابد پهن مىكند تا كاملا خشك شود . سپس آنها را اندكى خرد مىكند ، و دگربار در سطح اصطبل مىگسترد . چون پهن در تمام مدت روز در معرض تابش نور و حرارت خورشيد قرار گرفته و خشك شده ، بوى بد نمىدهد . بدين‌سان اصطبل هرگز بدبو نيست . مهتران كهنه‌كار براى جلوگيرى از بدبو شدن اصطبل تدبير و شيوهء ديگرى نيز به كار مىبرند و آن‌چنان است كه به جو خوراك اسبان مقدارى نمك مىآميزند .\r\nقشوهايى كه مهتران ايرانى براى تيمار كردن اسب به كار مىبرند فاقد دسته است . لبهء قشوها دندانه‌دار است . با آن بدن اسب را به ملايمت و آهستگى مىخراشند ، و پس از قشو كردن اندامش را با نمد مالش مىدهند .\r\nطويله‌هاى چهارپايان بسيار تميز است ، و بر خلاف اصطبلهاى ما كه كثيف و بويناك و عفن مىباشد ، هرگز از آنها بوى بد به مشام نمىرسد . همچنين نظير آخرهايى كه در اصطبلهاى كشور ما وجود دارد در ايران نيست . در اين كشور علف و جو را در توبره‌اى پشمين مىريزند و به سر اسب مىآويزند تا بخورد . نعل اسبهاى ايران مسطح و بدون پاشنه و زائده ، و نازك‌تر از نعلهايى است كه ما براى اسبهاى خود درست مىكنيم ، با اين همه دوامشان بيشتر مىباشد . و اين بدان سبب است كه سم اسبهاى ايران سخت‌تر از سم اسبهاى ماست . همچنين اسبان ايرانى در سراسر امپراتورى همه سالم‌اند ، و به هنگام نعلبندى كاملا آرام‌اند ، و مهم‌ترين عامل وجود اين ويژگيها پاكى محيط زيست اين سرزمين مىباشد . اين نيز گفتنى است كه نعلهاى صاف و سبك اسبها را در دويدن چابك‌تر و توان‌مندتر مىكند . نعلهاى تابستانى و زمستانى اسبها يكسان و تنها تفاوتشان اين است كه سر ميخهايى كه در زمستان به نعلها مىزنند كمى تيزتر و درشت‌تر است . نعلهايى كه به پاى ديگر چهارپايان مىزنند ، در زمستان ، جاهايى كه يخبندان شديد مىشود ، همين نوع\r\n\r\n","description":"","footnote":"","page_name":" 740 ","page_number":280},
  {"content":"\r\n\r\nاست . چون در ايران خيابانها و كوى و برزنهاى شهرها و شهركها سنگ‌فرش نيستند بيم لغزيدن اسبان در ميان نيست . كسانى كه اسب دارند به اقتضاى عرف و عادت در فصل زمستان ساقهاى دست و پا و اندام اسب خود را تا سينه ، و گاه سرش را هم با حنا رنگ مىكنند و بر اين اعتقادند كه رنگ حنا از تأثير سرما بر بدن اسب مىكاهد . امّا اين تصورى بيش نيست ، و منظورشان آرايش و زيبا كردن مركوبشان است . زيرا در بيشتر نقاط ايران و در همهء فصول صاحبان اسب‌ها دست و پا و سينه آنها را با حنا رنگين مىكنند ، و اين همان طرز آرايش است كه قبلا درباره‌اش سخن گفته‌ام و شرح كرده‌ام كه زنان و مردان نيز حنا به كار مىبرند .\r\nاسبان شاهنشاه را نيز با رنگ حنا زينت مىدهند اما به منظور امتياز حنا را از خلال تورى مشمعى كه سوراخهاى نسبة بازدارد ، و گلهايى به شكل تاج از همين جنس به بدن اسب مىاندايند .\r\nدر ايران تنها شاه حق داشتن ايلخى دارد ، و ديگران از چنين حقّى محرومند ، و فرمانروايان و ناظران ايالات به نام شاه ايلخى براى خود نگه مىدارند .\r\nشاهنشاه در بيشتر استانها ايلخيهاى بزرگ دارد . عالىترين اسبهاى معظم له در ايالتهاى مدى ، پارس ، مخصوصا در حوالى پرسپوليس نگهدارى مىشوند . همچنين در تمام ايالات و بيشتر شهرهاى بزرگ داراى اصطبلهاى اختصاصى است و اين همه اسب براى آنست كه هر وقت بخواهد به يكى از سواركاران ، صنعتگران ، و ديگر كسانى كه به نوعى از خوان نعمت وى بهره مىبرند و خدمتى در خور توجّه به منصّهء ظهور مىرسانند ، ببخشد اسب حاضر باشد ؛ و شيوهء مرضيهء شاه اين است كه هر يك از اين گروه مردمان از او تقاضاى اسب كند مرادش را برمىآورد . امّا اگر كسى اسبى گرفت نبايد آن را پس بدهد . موظّف است از آن مواظبت كند و از كاه و جو دادن و تيمارداريش غفلت نورزد . گاهى از ايلخيها ، يا به نام هديه و تقديم ، چندان اسب براى شاه مىآورند كه اصطبلهاى اختصاصى گنجايش نگهدارى آنها را ندارد . در چنين حال اسبهايى را كه امكان جا دادنشان در اصطبل نيست ميان افراد متمكّن و دارا تقسيم مىكنند ؛ و آنها موظّفند تا زمانى كه اسبها را ازيشان پس نگرفته‌اند با مواظبت تمام نگهدارند . امّا مجازند طىّ تمام مدتى كه اسبها در اختيارشان مىباشد از آنها استفاده كنند .\r\nتمام اسبهاى شاهنشاه با داغى كه به صورت گل لالهء شكفته است و بر كفل\r\n\r\n","description":"","footnote":"","page_name":" 741 ","page_number":281},
  {"content":"\r\n\r\nآنها نقش شده ، مشخّص شده‌اند ، و هيچ‌كس حق ندارد اسبهاى خود را با اين علامت ، و در همان موضع داغ كند . همچنين هيچ كس مجاز نيست اسبى را كه شاه به وى اعطا فرموده بفروشد ، امّا مىتواند با اسب ديگر عوض كند . اگر اتفاقا اسب اعطايى بميرد صاحبش بايد آن قسمت از پوست او را كه نقش داغ دارد با قسمتى از گوشت زير آن ببرد ، و تحويل ميرآخور خاص شاه بدهد ، و در حضور وى سوگند ياد كند كه اسب به مرگ طبيعى درگذشته ، نه بر اثر بىغذايى و خستگى از كار زياد .\r\nپس از انجام يافتن اين مقدمات ميرآخور اسب سقط شده را از جمع اسبهاى اعطايى كه مقدارشان در دفترى خاص ثبت شده كسر مىكند ، و تحت شرايطى اسب ديگرى به وى مىدهد .\r\nگفتنى است كه مسؤولان اصطبل شاه قطعه پوست اسب سقط شده را در آب مىگذارند پس از چند ساعت بيرون مىآورند ، و با نگاه كردن در مىيابند كه اسب واقعا به مرگ طبيعى تلف شده يا بر اثر بىغذايى و كار زياد . زيرا بعضى از كسان كه اسب به ايشان اعطا شده وقتى از دادن كاه و جو به آن در بمانند آن را به عمد تلف مىكنند ، يا به اميد گرفتن اسب بهتر آن را به نوعى از پا درمىآورند .\r\nايرانيان در خريد و فروخت اسب همان شرايطى را كه ما در اين كار رعايت مىكنيم به‌جا مىآورند ، و براى قطعى شدن معامله سه روز مهلت در نظر مىگيرند .\r\nدربارهء زين و ساز و برگ اسبهاى ايرانى به شرح و توضيح زياد نمىپردازم .\r\nهمين‌قدر مىگويم كه شبيه زين و ساز و برگى است كه تركان به كار مىبرند ، و تفاوت عمده ميان اين دو اين است كه زينهاى ساخت ايران از زينهايى كه تركان مىسازند سبك‌تر است . با وجود اين پشت اسبهاى ايران زخم نمىشود ، مگر به‌ندرت ؛ زيرا بالشتك زينهاى ايرانى جداست . اگر پشت اسب زخم شود ستوربان چندان بالشتكها را با قلوه‌سنگ مىكوبد تا نرم گردد . دنبالهء اين بالشتكها به صورتى بس زيبا قلابدوزى و گلدوزى شده و قسمت جلو آنها نيز از اين زينت بىبهره نيست . ايرانيان همانند تركان به چابكى با يك پرش سوار اسب مىشوند ، اما زين و ساز و برگ اسبهايشان بسى زيباتر و خوب‌تر و به آيين‌تر از آن تركان مىباشد .\r\nبعضى از ايرانيان شكاف بينى خران و استران خود را بيشتر مىكنند تا نفس كشيدن بر آنها آسان‌تر شود ، و به هنگام دويدن بتوانند هواى بيشتر داخل دستگاه تنفّس خود كنند . در فصل بهار معدهء اين حيوانات را تخليه ، و به عبارت ديگر شستشو\r\n\r\n","description":"","footnote":"","page_name":" 742 ","page_number":282},
  {"content":"\r\n\r\nمىكنند . به اين ترتيب كه نخست مدت چهار يا پنج روز به آنان قصيل مىخورانند .\r\nاين علف كه آب زياد در خود دارد بسان مسهل معدهء حيوان را كاملا تخليه مىكند .\r\nسپس مدت پنج يا شش روز جو نارس كه همچنان در خوشه است به حيوان مىدهند ، و بعد آن را با كاه مخلوط مىكنند ، و مدت سه يا چهار هفته به حيوان مىخورانند . در پانزده روز اوليّه اسب را در اصطبل نگهدارى مىكنند ، و بر آن سوار نمىشوند . حتى در شش روز اوّل تخته پهن هم برايش پهن نمىكنند .\r\nدر ايران اسبها دچار بيماريها و عوارض گوناگون مىشوند . امراضى كه اروپاييان به آنها آشنايى ندارند . مثلا وقتى جو بسيار مىخورند دستهاشان ورم مىكند ، لاغر مىشوند ، و در سينه‌شان غدّه‌هايى در وجود مىآيد . براى اين كه خوب شوند آنها را داغ مىكنند يا چندى به آنها جو نمىدهند ، يا با تيغه‌اى از نى محلّ ورم را مىشكافند تا چركش بيرون برود . گاهى نيز در هريك از دو طرف بينى حيوان دو غضروف مىرويد . در چنين حال اسب از اشتها مىافتد ، شكمش مثل طبل پرباد و سخت مىگردد ، و مىخواهد هميشه بخوابد ؛ و اگر به درمانش نكوشند پس از سپرى شدن بيست و چهار ساعت تلف مىشود . نام اين بيمارى ناشان مىباشد . همين كه غضروف اضافى در بينى اسب ديده شد ، دو طرف بينى حيوان را مىشكافند و نرمه استخوان را بيرون مىآورند . در صورتى كه اين كار به موقع انجام پذيرد اسب به زودى درمان مىگردد .\r\nبيمارى ديگر اين كه گاهى در گوشت كنار چشم حيوان غضروفى در وجود مىآيد كه اگر خارج نشود اسب تلف مىشود . براى بيرون آوردن اين نرمه استخوان ابتدا حيوان را روى زمين مىخوابانند ، سپس محلى را كه غضروف در وجود آمده مىشكافند و آن را خارج مىكنند . گاهى نيز لبانش متورّم مىگردد ، و بر اثر آن اشتهايش سلب مىشود . براى درمان با درفش يكى از رگهاى بالاى دهان حيوان را مىگشايند .\r\nعلاج بيشتر بيماريهاى ديگر اسبها كه غالبا در ساق پا و سمشان پديد مىآيد داغ كردن است ؛ و اين طريق مداوا سخت اثربخش مىباشد . در مشرق‌زمين براى معالجهء انسان نيز در بيشتر موارد از شيوهء داغ كردن استفاده مىشود ؛ و در اين‌باره در فصول آينده به تفصيل سخن خواهيم گفت .\r\nدر ايران براى چاق كردن اسب روشى به كار مىبرند كه به نظر افسانه و باور\r\n\r\n","description":"","footnote":"","page_name":" 743 ","page_number":283},
  {"content":"\r\n\r\nنكردنى مىآيد ، اما من شاهد تأثير قطعى آن بوده‌ام . توضيح اين كه پوست مار را سوده با آرد خمير مىكنند سپس خمير را به نواله‌هايى به درشتى تخم‌مرغ تقسيم مىكنند و به اسب مىخورانند .\r\nدربارهء شتر بايد بگويم كه مردم مشرق‌زمين براى شتر ارزش بسيار قائلند و آن را گرامى مىدارند و چون بار زياد مىبرد آن را كشتى صحرا مىنامند . شترهاى بزرگ و زورمند مىتوانند بارهايى را كه هزار و دويست تا هزار و سيصد ليور وزن دارد بكشند . ايرانيان مىگويند شترها به دو دسته تقسيم مىشوند : شترهاى شمالى و شترهاى جنوبى . شترهاى جنوبى منحصرا در مسير ميان سواحل خليج فارس تا اصفهان رفت و آمد مىكنند ، كوچك‌تر از شترهاى دستهء ديگر مىباشند و بيش از هفتصد ليور بار نمىكشند . با اين وجود نفعشان براى صاحبش كمتر از شترهاى بزرگ و زورمند شمالى نيست زيرا خرج خوراكشان كم است به اين شرح كه اين شترها در حالى كه با بار راه مىپيمايند در طول طريق مىچرند .\r\nپشم شتر در فصل بهار مىريزد ، و حيوان به صورت خوك بلا رسيده‌اى درمىآيد . در آن وقت براى اين كه از گزش مگسها در امان بماند سراسر اندامش را با قطران يا منداب مىاندايند .\r\nپشم شتر از پشم همه حيوانات اهلى نرم‌تر و بهتر است ، و از آن پارچه‌هاى بسيار لطيف درست مىكنند . در اروپا پشم شتر را با موى كاستر - بيدستر - به هم مىآميزند و با آن كلاه لبه‌دار مىسازند .\r\nشترداران زمان جفت‌جويى شتران را كاملا در نظر مىگيرند ، و مقارن آن احوال بارشان را سنگين مىكنند تا طغيان و سركشى نكنند ، و همانند اسبان به تاخت و تاز درنيايند . همچنين در طول اين مدت كه از پنج يا شش هفته در نمىگذرد از خوراكش مىكاهند تا برنياشوبند ، نكتهء شايان توجه اين كه وقتى زمان جفت‌جويى شتر ماده فرا رسد مانند هنگامى كه مىخواهند بارش كنند زانو به زمين مىزند ، مدت باردارى شتر ماده يازده تا دوازده ماه است . بچه شترها را از آغاز تولد تا بيست روز شب و روز طورى مىخوابانند كه شكم و زانوانش روى زمين قرار بگيرد ، تا به اين وضع عادت كند ، و طور ديگر نخوابد ، همچنين رها نمىكنند شير سير بخورد تا به كم خوردن خوپذير شود . بر اثر همين‌گونه پرورش است كه شتر مىتواند بىآن كه مدت هشت حتى ده روز آب بياشامد به حال طبيعى باقى بماند . نكتهء ديگر اين كه شتر در\r\n\r\n","description":"","footnote":"","page_name":" 744 ","page_number":284},
  {"content":"\r\n\r\nخوراك قانع‌ترين حيوانات مىباشد و جاى شگفتى است كه حيوانى بدين جثّهء عظيم چگونه با غذاى اندك سلامت مىزيد .\r\nشتر در ايران فراوان است ، يكى از صادرات مهم ايران به كشور عثمانى است ، و هر سال تركان عدهء زيادى از اين حيوان را مىخرند . شترهاى ايران يك كوهانه‌اند ، اما شترهاى هند و عرب دو كوهان دارند . در مناطق جنوبى و شرقى ايران چنان كه در عربستان و تاتارستان و هندوستان معمول است نوعى شتر براى سوارى تربيت مىكنند كه آنها را رواحيه يا تيزرو مىگويند . اين قسم شتران چنان به سرعت مىدوند كه اسب زمانى نيروى همگامى با آنان دارد كه چهار نعل بدود . اينان همان شترانى مىباشند كه عبرانيان آنها را جملا فاركا  ) Gemela Fareka (  مىنامند .\r\nدر بعضى از ايالات ايران مخصوصا در سواحل خليج فارس شتر و خر را با ماهى خشك تغذيه مىكنند . همچنين در مشرق‌زمين همهء حيوانات باربر را هفت‌هفت مىشمارند ، و هر هفت را يك قطار مىگويند . زيرا غالب ستوربانان و ساربانان راه رفتن شتران را با نواها و صداهاى موزون هماهنگ مىكنند ؛ بدين معنى كه شتر برحسب آواز تند يا ملايمى كه مىشنود حركتش را تند يا آهسته مىكند ؛ از اين‌رو ساربانان وقتى راه درازى در پيش داشته باشند و بخواهند زود به مقصد برسند صداى زنگ شتران را تندتر مىكنند ، يا خود آوازهاى هيجان‌انگيز مىخوانند .\r\nگاوهاى بيشتر نواحى ايران همانند گاوهاى كشور فرانسه‌اند ؛ اما گاوهاى مجاور سرحدات هندوستان كوهان يا نوعى برجستگى در پشت دارند . گوشت گاو در ايران مصرف زياد ندارد ، و اين حيوان را بيشتر به منظور باركشى و شخم كردن زمينهاى مزروعى تربيت مىكنند ، و اگر بخواهند براى باركشى در راههاى كوهستانى از آنها استفاده كنند ، به دست و پايشان نعل مىزنند .\r\nدر سراسر ايران زمين جز در دو ايالت ايبرى و ماد « 1 » خوك وجود ندارد . « 2 » از روى ديگر نوعى گراز كوچك كه به خوك شبيه است مىپرورند ، و ارمنيهاى ساكن اطراف اصفهان در فصل زمستان آنها را به مسيحيان مىفروشند . پوست اين جانوران همانند پوست گراز سياه و سخت ، و گوشتشان سرخ و خشك و كم‌چربى و بىرمق\r\n\r\n\r\n","description":"","footnote":"\r\n( 1 ) - ايبرى و ماد گرجستان و آذربايجان است .\r\n( 2 ) - خوك در بيشتر نقاط ايران وجود دارد .\r\n","page_name":" 745 ","page_number":285},
  {"content":"\r\n\r\nاست ، و مزهء خوش گوشت خوك و گرازهاى وحشى را ندارد .\r\nدر فصل خوراكيها از خصوصيات جانوران كوچك به تفصيل سخن مىگويم ، و در اين‌جا فقط در اشاره به گوسفندان ايران متذكر مىشوم كه در ايران گوسفند و بز به تعداد زياد وجود دارد . بيشتر گوسفندان اين كشور از آن دونوعند كه ما فرانسويان گوسفندان بربرى مىناميم . دنبهء اين نوع گوسفندان چندان بزرگ مىشود كه سنگينى آنها از سى ليور هم در مىگذرد ، و حمل اين بارگران براى اين حيوان بيچاره بسيار دشوار مىباشد . دنبهء گوسفند شبيه قلب است يعنى بالاى آن باريك و پايينش پهن مىباشد ، و گاهى چنان سنگين مىشود كه گوسفند از كشيدنش در مىماند . از اين‌رو در بعضى جاها گردونهء كوچكى را كه دو چرخ دارد با رشته‌هاى خاصى به حيوان مىبندند ، و دنبه‌اش را روى آن مىگذارند تا زياد بر او سنگينى نكند .\r\nباكتريان ، ماد ، ارمنستان از جمله ايالات ايران مىباشند كه در آن‌جا گوسفندان بسيار پرورش مىيابند ؛ و من در اين سرزمينها گله‌هاى عظيمى ديده‌ام كه در سطحى برابر چهار تا پنج فرسنگ مىچريدند . در سراسر عثمانى تا حدّ قسطنطنيه نيز جابه‌جا گله‌هاى عظيم گوسفندان ديده مىشود .\r\nامّا حيواناتى كه شكار شدن را شايند در ايران نسبت به اروپا بسيار اندك مىباشند . زيرا قسمت اعظم اين سرزمين كم‌آب و خشك و بىدرخت است ، و فقط ايالات هيركانى و ايبرى ، و كلده داراى رطوبت و درخت بسيار مىباشند . در اين ايالات ، و از آن پس در ارمنستان و ماد گوزن ، غزال ، آهو ، و زرافه وجود دارد ، در نواحى كوهستانى كشور بز كوهى هست ، و در سراسر كشور انواع خرگوش به تعداد زياد ديده مىشود . غزال در همه جاى منطقهء مشرق‌زمين به شمار فراوان وجود دارد . اين حيوان بسيار زيبا و كوچكتر از گوزن است ، و در اروپا چندان زياد است كه به وصف نمىگنجد ، و من بر اين گمانم اين همان حيوانى است كه عبريها كتص « 1 » مىنامند و غالبا با دو حرف اختصارى « ك » و « ص » از آن ياد مىكنند ، و در كتاب مقدس به آن اشاره شده است .\r\nچنان كه پيش از اين ياد كردم ايران كشورى درختناك نيست ، و جز در\r\n\r\n\r\n","description":"","footnote":"\r\n( 1 ) - احتمال مىرود مراد شاردن از حيوان كتص  ) Chets (  نوعى بز وحشى باشد كه فينيقىها آن را آزا  ) Aza (  يا آزّا  ) Azza (  ناميده‌اند .\r\n","page_name":" 746 ","page_number":286},
  {"content":"\r\n\r\nبعضى نواحى جنگل وجود ندارد . از اين‌رو در آن جانوران درنده ديده نمىشود . با وجود اين در جنگلهاى هيركانى و كردستان يا كلدهء قديم بعضى حيوانات درنده از قبيل شير ، ببر ، پلنگ ، خرس ، همچنين جوجه‌تيغى و گراز وجود دارد ؛ و اين كه قدما سرزمين هيركانى را جايگاه جانوران درنده خوانده‌اند دور از حقيقت نيست .\r\nزمانى كه من و همراهانم در آن‌جا اقامت داشتيم آشنايان و دوستانم نمىگذاشتند از شهر بيرون برويم ، و تنها و بدون همراه بيش از پانصد قدم از شهر دور شويم . زيرا بيم داشتند اين حيوانات درنده ما را بدرند . اين نكته را بايد متذكر شوم كه نه در هيركانى و نه در هيچ‌يك از ايالات ديگر ايران گرگ مطلقا وجود ندارد « 1 » .\r\nاما در بعضى از ايالات آن‌قدر ملخ زياد است كه وقتى دسته‌هاى انبوه آنان همانند پاره‌هاى بزرگ ابر به حركت درمىآيند مانع تابش نور خورشيد به زمين مىشوند ، و فضا را تاريك مىكنند ؛ و من در فصول آينده دربارهء آنها سخن خواهم گفت . در برخى نقاط ايران كژدمهاى درشت و سياهى وجود دارند كه زهرشان كشنده است ، و هر كس را بگزند پس از چند ساعت مىميرد . در بعضى جاها نيز سوسمارهاى بزرگى وجود دارند كه درازاشان از يك ذراع در مىگذرد ، وحشتناكند ، از درشتى به خوكهاى بزرگ مىمانند ، و پوستشان مثل پوست سگهاى دريايى سفت و سخت است . بعضى مىگويند اين سوسمارها به آدم حمله مىبرند ، و انسان را از پا درمىآورند . در برخى نقاط جنوبى ايران به كثرت مگسهايى ديده مىشوند كه پاى بعضى از انواع آنها مانند ساق نوعى از حشرات كه ما پشهء آبى مىناميم بلند است ؛ و نوع ديگرشان سپيد و كوچك و بسان شبگزند . از پريدن اين حشرات كوچك صدا برنمىخيزد ، اما چنان تند و سخت مىگزند كه چنان مىنمايد سوزن به تن آدمى فرو شده است . ميان حشرات خزنده نوعى كرم دراز وجود دارد كه چون سراسر طول اندامش داراى پاست آن را هزار پا مىگويند ؛ گزيدنش دردآور است و اگر وارد گوش انسان شود خالى از خطر نيست .\r\n\r\n\r\n","description":"","footnote":"\r\n( 1 ) - گفته‌هاى شاردن در اين مورد نيز غالبا سست و نادرست است . بر خلاف نوشته وى گرگ در بيشتر نقاط ايران وجود دارد ، به همين سبب در كتابهاى تاريخى و ادبى و قصه‌هاى ما نام گرگ بسيار آمده ، و دربارهء اين جانور حكايتها پرداخته‌اند .\r\n","page_name":" 747 ","page_number":287},
  {"content":"\r\n\r\n\r\nفصل نهم پرندگان اهلى و وحشى و شكارى\r\nنظير همهء پرندگان كه ما در اروپا داريم در ايران نيز هست اما نه بدان فراوانى . بوقلمون را ارامنه در حدود سى سال پيش به ايران آورده‌اند . « 1 » هنوز درست شناخته نشده‌اند و عده‌شان زياد نيست . ارامنه وقتى عده‌اى از اين پرندهء اهلى را از قسطنطنيه به اصفهان آوردند به رسم تحفه تقديم شاه كردند . چون هيچ‌يك از خدمتگران پادشاه به پرورش آنها آشنا نبود شاه دستور داد بوقلمونها را به خود ارامنه بسپارند تا نگهدارى كنند ؛ و هر يك را به خانواده‌اى سپردند . ارامنه چون فقير و نادار بودند از عهدهء مخارج آنها برنيامدند و همه پس از مدتى مردند . چون اين پرنده را خروس هندى نيز مىنامند بعضى بر اين گمانند كه آنها را از هند شرقى به ايران آورده‌اند ، اما اين تصوّر درست نيست ، بل‌كه به احتمال قوى آنها را از هند غربى حمل كرده‌اند ، و از آن خروس هندى مىخوانند كه مانند آنها درشت مىباشند .\r\nايرانيان مرغانى پرورش مىدهند كه همانند مرغان خانگى اروپا درشت مىشوند ، و ارامنه خروسهاى اختهء بسيار بزرگى دارند كه مخصوصا از چربيشان استفاده مىكنند . در ايران هم كبوتر وحشى هست و هم كبوتر اهلى ؛ اما عدّهء كبوتران وحشى بسى بيشتر مىباشد ؛ و چون مدفوع كبوتر براى تقويت زمينهاى زراعى كه در آنها خربزه كاشته مىشود مناسب‌ترين و بهترين نوع كودهاست مردمان در سراسر\r\n\r\n\r\n","description":"","footnote":"\r\n( 1 ) - طبيعىدانان جملگى بر اين اعتقادند كه بوقلمون و گنه‌گنه را ژزويتها از آمريكا به اروپا آورده‌اند ؛ و بوقلمون در زمان پادشاهى فرانسواى اول به فرانسه وارد شده است .\r\n","page_name":" 748 ","page_number":288},
  {"content":"\r\n\r\nكشور در نگهدارى كبوتر جهد بليغ به كار مىبرند ، و براى اين منظور بهترين كبوتر - خانه‌ها را مىسازند . اين كبوترخانه‌ها شش بار عظيم‌تر از كبوترخانه‌هائيست كه ما در اروپا مىسازيم . اين خانه‌هاى كبوتر را با آجر مىسازند . داخلشان را با گچ اندود مىكنند و از بالا تا پايين اتاقكهاى كوچكى براى آشيانه كردن كبوتران درست مىكنند . جز مسلمانان شيعه پيروان مذاهب ديگر نيز مجازند كبوترخان بسازند ، و در اين كار هيچ‌گونه شرط و مانعى وجود ندارد ؛ اما بايد ماليات بدهند . مىگويند در اطراف اصفهان سه هزار كبوترخان وجود دارد و همهء اينها را براى بهره‌بردارى از كود ساخته‌اند نه به منظور استفاده از گوشتشان . ايرانيان كود كبوتر را چلغوز مىنامند كه به معنى تقويت‌كننده است ، و هر دوازده ليور آن را يك بيستى معادل چهارسو مىفروشند ، و ماليات كمى نيز به پادشاه مىدهند .\r\nبا اين كبوتربازى رسما ممنوع است بعضى از ديه‌نشينان و حتى ساكنان شهرها با اين كار خود را سرگرم مىدارند . آنان دسته‌دسته كبوتران اهلى خود را براى آوردن كبوتران وحشى پرواز مىدهند . كبوتران اهلى هر سو به پرواز درمىآيند .\r\nكبوتران وحشى را داخل دستهء خود مىكنند ، و به آشيانهء خويش رهنمايى مىنمايند .\r\nگاهى نيز كبوتران اهلى كبوترخان ديگر را با خود مىآورند ؛ و بدين صورت بسا اتفاق مىافتد كه كبوترخانى در يك لحظه بر اثر انتقال كبوتران آن به كبوترخانى ديگر خالى مىشود ؛ و براى جلوگيرى از بروز چنين رويداد قانونى وضع نشده است .\r\nكبوترانى كه وارد كبوترخان ديگر مىشوند بر اطلاق وحشى ناميده مىشوند .\r\nكبوتربازانى كه بدين‌گونه كبوتران ديگر را مىربايند كفترباز يا كفترپران مىگويند .\r\nيعنى دزد و فريب‌دهندهء كبوتران ، و به طوركلّى طرّار و متقلب خوانده مىشوند . اين دسته كفتربازان غالب اوقات خود را به كبوتربازى مىگذرانند . حتى سرماى زياد آنان را از اين كار بازنمىدارد .\r\nبه گمان من كبكهاى ايران بزرگ‌ترين كبكهاى سراسر روى زمينند ، و گوشتشان نيز لذيذترين و خوش‌مزه‌ترين گوشت آنها مىباشد . درشتى كبكهاى عادى اين سرزمين هم اندازهء جوجه است . امّا مرغهاى آبى يا شناگر مانند : غاز ، اردك ، مرغ باران ، مرغ كلنگ ، مرغ ماهيخوار ، مرغ غوطه‌ور در سراسر كشور ديده مىشوند ، و در ايالتهاى شمالى مانند ارمنستان ، ماد ، و ايبرى به كثرت وجود دارند . در دو فصل پاييز و زمستان در همهء نواحى ايران پرنده‌اى به درشتى يك جوجه بوقلمون وجود دارد كه\r\n\r\n","description":"","footnote":"","page_name":" 749 ","page_number":289},
  {"content":"\r\n\r\nگوشتش مانند گوشت قرقاول خوش‌مزه ، اما تيره‌رنگ است . پرهايش زيبا و بالهايش دراز مىباشد ، و انبوهى از پربسان جقّه بر سر دارد .\r\nمرغان نغمه‌پرداز ايران نيز همانند پرندگان آوازخوان ما مىباشند . بلبلان در همه فصول خاصه در بهاران نغمه‌سرايى مىكنند . پر و بال سهره به راستى ديدنى و تماشايى است . كاگلى بزرگ  ) Calandre (  پيوسته آواز مىخواند ، و هر نغمه را مىآموزد . به نوعى چلچله هرچه بخواهند ياد مىدهند ؛ و پرندهء ديگرى كه نورا  ) Noura (  نام دارد هرچه يادش بدهند ، به صورت شيرين و دلپذير تكرار مىكند .\r\nاز جمله پرندگان غير اهلى ايران پرنده‌ايست كه منقار دراز دارد . ما فرانسويان آن را پليكان مىخوانيم و ايرانيان تكاب يعنى حمل‌كنندهء آب ، همچنين ميش مىنامند . زيرا اين پرنده در ايران همانند گوسفند بزرگ مىشود . پر و بالش مانند پرغاز سفيد و نرم ، و سرش عجيب مىنمايد . از آن كه نسبت به اندامش كوچك است . منقارش به كلفتى ساق دست ، و به بلندى شانزده تا هجده شست مىباشد . زير منقارش پوسته‌اى آويزان است كه هر وقت بخواهد مانند بادبزنى آن را مىبندد يا مىگشايد . اين پوستهء كيسه مانند به اندازهء يك كاسه آب جا مىگيرد . منقارش را معمولا روى پشتش مىنهد ، و در همان حال مىخوابد . اين پرنده از ماهى تغذيه مىكند ، و در شكار كردن ماهى بسيار چابك و دلير است . زير آب به انتظار مىماند و منقارش را به شكل دام چنان مىگستراند كه يك برّه مىتواند در آن‌جا بگيرد .\r\nايرانيان نام برندهء آب از آن به اين پرنده داده‌اند كه در صحارى بىآب نظير منطقهء عربستان زندگى مىكند ، و جايى آشيان مىسازد و تخم مىگذارد كه به چاه نزديك نباشد تا از تعرض جانوران در امان بماند . زيرا باديه‌نشينان بر سر چاه‌ها و چشمه‌ها خيمه برپا مىكنند . پليكان براى سيراب كردن خود و جوجه‌هايش غالبا به‌قدر مسافتى كه چهار پايان در دو روز طىّ طريق مىكنند ، پرواز مىنمايد ، و وقتى به آب رسيد كيسهء پيوسته به منقارش را پراز آب مىكند . مسلمانان بر اين باورند اگر زائران حج در بيابان بىآب بمانند ، خداوند وسيلهء همين پرندگان به آنان آب مىرساند .\r\nهمچنان كه كلاغان را مأمور فرموده به الى  ) Elie (  مدد رسانند ، و شايد به همين جهت است كه ما اروپاييان اين پرنده را پليكان ناميده‌ايم ؛ زيرا او خود را فداى جوجگان خود مىكند . دانشمندان تاريخ طبيعى دربارهء اين پرنده به افسانه گفته‌اند :\r\nپليكان سينهء خود را مىشكافد تا جوجگانش خونش را بخورند و سير شوند .\r\n\r\n","description":"","footnote":"","page_name":" 750 ","page_number":290},
  {"content":"\r\n\r\nدر ايران پرندهء شگفت‌انگيز و افسانه‌آساى ديگر نيز هست . اين پرنده شيفته و عاشق آب چشمه‌اى مخصوص است ، و به هرجا آب آن چشمه را ببرند در پى آن مىپرد . اين پرنده به اندازهء جوجه مرغ است . پرش سياه ، بالش پهن و گوشتش تيره - رنگ مىباشد . همانند سار دسته‌دسته پرواز مىكنند ، و به خوردن ملخ ميل وافر دارند ؛ و اگر كشتزارهاى منطقه‌اى در معرض تهاجم و تعرض ملخ قرار گيرد بهترين وسيلهء مبارزه با اين حشرهء زيان‌مند آوردن دسته‌اى از اين پرندگان كوچك است . ايرانيان نام اين پرنده‌ها را آب ملخ گذاشته‌اند ؛ زيرا آنها عاشق بىقرار آب آن چشمه « 1 » و خوردن ملخ مىباشند . چشمه‌اى كه اين آب سحرانگيز از آن خارج مىشود در خراسان است . براى اين كه آب را براى معدوم ساختن ملخها به آن‌جا ببرند بايد در ظرف سرباز بريزند ، و هرجا خواه در سفر يا در حضر بايد در محلّ بلند و سرباز نگهدارند . پرندگانى كه در پى آن آمده‌اند هرجا كه ظرف آب نهاده شود درنگ مىكنند ، و از دورش پراگنده نمىشوند . اما به محض اين كه ظرف آب را از جا برداشتند كه ببرند ، پرندگان نيز به دنبالش مىروند .\r\nبراى توضيح بيشتر مفهوم قسمتى از آنچه را كه ويلامون در صفحه 97 سفرنامه‌اش تحت عنوان سفر به شرق نوشته در اين‌جا مىآورم : در قبرس ، درست هنگامى كه گندمهاى سفيد مىرسند ، و وقت درو كردنشان مىشود ، آن‌قدر دسته‌هاى انبوه ملخ به كشتزارها هجوم مىآورند كه مانع تابش نور خورشيد بر زمين مىشوند ، و محصول همهء كشتزارها را مىخورند ، و چاره كردن نمىتوانند ، زيرا عدهء آنها چندان زياد است كه هرچه بكشند از كثرت آنان نمىكاهد ؛ و خداوند تنها يك وسيله در اختيار مردم آن سرزمين نهاده است بدين شرح : در سرزمين خراسان چشمه‌ايست كه آبش با واسطه كشندهء ملخ است . مردم هر زمين كه كشتزارهاشان در معرض تهاجم ملخ قرار گيرد آب اين چشمه را در ظرفى مىريزند ، و بىآنكه در ظرف را ببندند يا از زير نقاط سر پوشيده بگذرانند به كشتزار آسيب رسيدهء خود مىبرند .\r\nمرغان خاصى كه پيوسته به آن ظرف مىنگرند صفير زنان برندگان آب را دنبال مىكنند . رنگ اين پرندگان حنايى و سياه است ، و مانند دسته‌هاى سار گروه‌گروه پرواز مىنمايند . عثمانيها و ايرانيان آنها را مسلمان مىنامند . همين كه اين مرغان\r\n\r\n\r\n","description":"","footnote":"\r\n( 1 ) - پرآنژ ژزف مىگويد : اين چشمه آب مرغان نام دارد ، زيرا بر اثر نيروى مرموزى اين نوع پرندگان را به سوى خود مىكشد .\r\n","page_name":" 751 ","page_number":291},
  {"content":"\r\n\r\nبه قبرس وارد مىشوند و به كشتزارهاى بلارسيده مىرسند ، در مدتى بس كوتاه همه ملخها را مىخورند . امّا اگر در راه ، ظرف شكسته و آب ريخته شود يا خراب گردد معلوم نيست اين پرنده‌ها چه مىكنند ؛ و چنين حادثه‌اى هنگام تسخير قبرس به دست عثمانيها روى نمود . توضيح اين كه روزى يكى از تركان بر بام كليساى فاماگوست  ) Famagouste (  رفت . تنگى در آن‌جا ديد . به گمان اين كه در آن طلا يا چيز گرانبهاى ديگريست شكست ، آب درون تنگ به زمين ريخت ، و از آن روزگاران به بعد كشتزارهاى قبرسيان همواره در معرض تهاجم ملخ است .\r\nايرانيان پرندگان شكارى را از سرزمينهاى گرجستان ، از شمال ماد - آذربايجان - و از جاهاى ديگر مىآورند ، و به هر حال در ايران چندان پرندهء شكارى وجود دارد كه وصف و احصاء نمىتوان كرد ، و در هيچ ناحيه از نواحى روى زمين از اين‌گونه مرغان به اين اندازه نيست . به سخن ديگر موقع طبيعى ايران بتخصيص از اين جهت ممتاز و بسيار مساعد است . زيرا با كوههاى قفقاز ، استان چركسها و مسكويها كه مركز پرورش مرغان شكارى است مجاور مىباشد . افزون بر اين آنها را از كوههايى كه با شيراز مركز ايالت فارس بيش از پانزده يا بيست فرسنگ فاصله ندارد ، مىگيرند . حتّى عده‌اى برآنند كه بزرگ‌ترين و چابك‌ترين مرغان شكارى در اين منطقه پرورش مىيابند .\r\nبعضى از ايرانيان به راستى در تربيت اين مرغان مهارت شگفت‌انگيز دارند .\r\nحتّى كلاغ را نيز تربيت مىكنند . در جايگاهى كه مخصوص تربيت باز و مرغان شكارى اختصاصى شاهنشاه است هميشه هشتصد پرنده شكارى تربيت و نگهدارى مىشوند ، و هر يك مربى و نگهبان مخصوصى دارد . اين عده پرندگان شكارى از انواع مختلف قرقى ، قوش ، سنقر ، قوش نر ، بالابان ، و نوعى شاهين تشكيل شده است . « 1 » بسيارى از اعيان و اشراف نيز به تفاوت و متناسب با شؤون خويش عده‌اى\r\n\r\n\r\n","description":"","footnote":"\r\n( 1 ) - كمپفر در سفرنامهء خود آورده است : نظارت بر سگهاى شكارى و قوشها و بازهاى شكارى شاهنشاه به عهدهء ميرشكارباشى است . مرغان شكارى نه تنها براى صيد كردن پرندگان به كار مىروند بل‌كه چهار پايان را نيز چندان دنبال و آزار مىكنند كه آنان را خسته و درمانده مىسازند ، و براى شكار شدن آماده مىسازند .\r\nدر بازخانهء پادشاه هزار نفر بل كه بيشتر خدمت مىكنند . در زمان حاضر در حدود هشتصد باز در بازخانه وجود دارد ، و براى نگهدارى و تربيت هر باز يك نفر اختصاصا به خدمت گماشته شده‌اند .\r\n","page_name":" 752 ","page_number":292},
  {"content":"\r\n\r\nمرغ شكارى نگهدارى مىكنند .\r\nايرانيان بر اطلاق ، و جوانان بتخصيص شكار كردن را دوست مىدارند ، در ايران شكار كردن با تفنگ و مرغان شكارى و تازيهاى صيّاد ، آزاد است ؛ و هركس مىتواند با هر وسيله كه در دسترس دارد به شكار برود . در تمام مدّت روز ، در سراسر شهر و آباديهاى مجاور كسانى ديده مىشوند كه مرغان شكارى بر دست دارند و مىروند و مىآيند ؛ و چون مرغان شكارى از جمله عطايايى است كه شاهنشاه به بزرگان مورد اعتماد و حاكمان ايالات مىبخشد ، گاهى ديده مىشود دولت‌مردانى كه به گرفتن اين عطيّه شاهانه مباهى شده‌اند هفت يا هشت روز پىدرپى پرنده را كنار خود و گاهى بر دست خويش نگه مىدارند ، پرهايش را شانه مىزنند ، يا به نوعى ديگر نوازش مىكنند ، از زيبايى و زيركى و هنرمنديش در شكار كردن سخنها و داستانها مىگويند ؛ زنجيرها يا زنگوله‌هاى زرّين به گردنش مىآويزند و با حلقه‌هاى سيمين مشخص مىكنند . بزرگان و اشراف دستكشهاى مرصّعى دارند كه هنگامى كه مىخواهند پرندهء شكارى خاص خود را روى دست نگهدارند آن را به دست مىكنند .\r\nايرانيان محلى را كه در آن‌جا قوش و باز تربيت مىشوند بازخانه يا قوش‌خانه مىنامند . بازخانهء شاهنشاه دفترى دارد كه در آن مشخصات مرغان شكاريئى را كه به شاه تقديم كرده‌اند ، يا شاه به ديگران اعطا مىفرمايد ، درج مىشود . نگهدارى مرغان شكارى در ايران هزينهء سنگين دارد ، زيرا خوراكشان منحصرا گوشت است ، و غذاى بعض آنها در تمام مدت روز فقط گوشت مرغان خانگى مىباشد .\r\nبحث دربارهء نوعى مرغ شكارى را كه از مسكوى مىآورند نبايد از ياد برد .\r\nاين نوع پرندگان از مرغانى كه نام و وصفشان را آورده‌ام بزرگ‌تر ، و به درشتى عقابند و نادرند ، و در ايران جز شاه كسى حقّ داشتن آنها را ندارد .\r\nرسم دربار بر اين است كه هرچه به شاهنشاه تقديم مىشود بهاى آن را تقويم مىكنند . قيمت هر يك از اين مرغان مسكوى را صد تومان برآورد مىنمايند . اين مبلغ معادل هزار و پانصد اكوست ، و اگر فى المثل يكى از آنها طى سفرى كه به ايران مىآورند بميرد ، رسم بر اين جاريست كه سفير بايد سر و بالش را به دربار بياورد ، در اين صورت در شمار مرغان زندهء نوع خود به حساب مىآيد .\r\nمىگويند مرغ مسكوى زير توده‌هاى برف لانه مىسازد ، بدين‌سان كه با حرارت تن خود برفها را آب مىكند ، و فضايى به ارتفاع يك تواز « 1 » براى تخم‌گذارى و\r\n\r\n\r\n","description":"","footnote":"\r\n( 1 ) هر تواز معادل 949 / 1 متر است .\r\n","page_name":" 753 ","page_number":293},
  {"content":"\r\n\r\nپرورش جوجه‌هايش متصرف مىشود . و وقتى جوجه‌هايش قوّت پرواز كردن يافتند آنها را از لانه بيرون مىراند ، و اگر در اين كار درنگ و تأخير كنند آشيانه را از برف مىآكند ، و جوجگانش را به مكافات دير جنبيدن و آسانگيرى خفه مىكند ، معمولا بيش از يك جوجه از آن تنگنا نمىرهد ، و مابقى خفه و تباه مىشوند . از اين‌رو مرغان مسكوى كمياب و گرانند ، دربارهء قوشهاى مسكوى نيز همين جريان جارى است .\r\nروش پرورش پرندگان شكارى اينست كه آنها را به سوى كلنگها يا مرغان كوچك ديگر كه قبلا چشمشان را بسته‌اند ، و از شناختن راه پرواز خويش عاجزند رها مىكنند و پس از اين كه بدين‌سان به فنّ شكار آشنا شدند آنان را به صيد كردن كلنگها ، مرغابيها ، غازها ، كبكها و بلدرچينهايى كه در پروازند وامىدارند ، و در مرحلهء بعد به افگندن خرگوش ، و شكار كردن بعضى حيوانات وحشى ديگر به جز گراز رها مىكنند . راز شكار آموختن پرندگان شكارى اينست : گوشتى را كه خوراكشان مىباشد به گردن پيكر بىجان حيوانى كه پوستش را از كاه آگنده‌اند مىبندند .\r\nپيكره را روى چهار پايه‌اى چرخدار ، يا چيزى همانند آن مىگذارند ، و آن را در تمام مدتى كه پرنده گوشت مىخورد مىجنبانند تا به كارى كه غايت هدف از پرورششان مىباشد آشنا شوند و عادت كنند . از آن پس آنان را عملا و مستقلا به صيد كردن فرمان مىدهند . ترتيب كار اينست كه شكارچيان در آغاز با اسب شكار را چندان دنبال مىكنند كه حيوان خسته و درمانده شود . آن‌گاه پرندهء شكارى را به سوى او رها مىكنند . پرنده با بالهاى سنگين و منقار پرقوت خود چندان بر سر و چشم حيوان فرو مانده مىكوبد و چنگالهايش را چنان در تن حيوان فرو مىكند كه كاملا بىحال مىگردد . در چنين احوال شكارچى به سوى او مىتازد و او را مىكشد .\r\nبراى صيد حيوانات بزرگ صيادان چند مرغ شكارى به سوى او پرواز مىدهند ، و آنان به نيروى هم حيوان را بىحال و افتان و خيزان مىكنند .\r\nچنان كه پيش از اين ياد كردم صيادان هرگز مرغان شكارى خود را به صيد گراز نمىفرستند ، زيرا گرازان چندان زورمند و پرهيبتند كه نه تنها از مزاحمت و حملهء مرغان شكارى نمىترسند و نمىرمند بلكه گاه چنان خشمگين و آشفته مىشوند كه آنها را از هم مىدرند .\r\n\r\n","description":"","footnote":"","page_name":" 754 ","page_number":294},
  {"content":"\r\n\r\nبعضى پرندگان شكارى را براى ناتوان كردن و مستأصل ساختن آدميان نيز وامىداشته‌اند ، چنان كه در اوايل سدهء گذشته اين كار معمول بوده است : و بعضى مىگويند در زمان حاضر نيز در قوشخانهء پادشاه چنين مرغانى تربيت مىشوند . من آنها را نديده‌ام ، امّا شنيده‌ام على قلى خان حاكم تبريز كه وى را كاملا مىشناسم از اين مرغان داشته ، با آنها تفريح مىكرده و به كارهاى خطرناك برمىانگيخته حتى به شوخى آنها را به تعرض نسبت به دوستان خود وادار مىكرده چنان كه روزى يكى از مرغان شكارى خود را به سوى يكى از نجيب‌زادگان پرواز داد و چون پيش از وقوع حادثه او را نگرفتند چشمان نجيب‌زاده را كند . نجيب‌زاده از شدت درد و تأثر درگذشت ، و چون پادشاه از اين حادثه باخبر شد سخت خشمگين گشت ، و بىشك وقوع اين سانحه در مغضوبيت حاكم كه مدتى بعد به وقوع پيوست اثر بسيار داشت .\r\nاين نوع پرندگان همان‌سان كه بر حيوانات حمله مىبرند بر انسان مىتازند .\r\nآنان ناگهان روى سر فرود مىآيند ، و بالهاى خود را به قوت به سر و صورت فرو مىكوبند و با منقار تيزشان چهره و چشم را مجروح مىسازند ، و اگر پيش از حمله و وقوع حوادث خطرمند عاجلا آنان را بازنگيرند چون به هنگام تعرض ، فرياد و فغان را نمىشنوند و به آن نمىپردازند جلوگيرى كردن آنان دشوار بل‌كه محال مىنمايد .\r\nتقريبا همه سپاهيان و ديگر مردمان شمشيرزن اهل شكارند . اينان زير قرپوس زين اسب خود طبلكى به قطر هشت تا نه شست استوار مىكنند ، و براى فريب دادن و نزديك ساختن پرندگان به خود ، آن را به صدا درمىآورند . لزوم وجود اين طبلهاى كوچك كه طنبور آوازگر هم ناميده مىشوند مخصوصا هنگام گشت و گذار در دشتها و صحراها بيشتر احساس مىشود . « 1 »\r\nصيادان براى صيد كردن جانوران بزرگ و خطرمند مانند شير ، ببر ، پلنگ ، از يوز پلنگ كه از پيش آن را براى اين كار تربيت كرده‌اند ، استفاده مىكنند .\r\nيوز پلنگ تربيت شده به انسان صدمه نمىزند . سواركار يكى از اين جانوران را كه چشمش را با باريكه‌اى از پارچه بسته و زنجير بر گردنش زده بر ترك اسب خود\r\n\r\n\r\n","description":"","footnote":"\r\n( 1 ) - منينسكى  ) Meninski (  مىگويد اين طبلكها را معمولا به زين اسب مىبندند ، و صيادان براى ترساندن و از جا پراندن پرندگان به صدا درمىآورند ؛ و وقتى از جا برخاستند پرندهء شكارى را به سوى آنها پرواز مىدهند .\r\n","page_name":" 755 ","page_number":295},
  {"content":"\r\n\r\nمىنشاند ، و بر سر راه جانورى كه قصد شكار كردنش را دارد به انتظار مىايستد ، و وقتى دريافت كه نزديك رسيده است چشم و زنجير يوز را مىگشايد . سرش را به سوى شكار برمىگرداند و به طرفش مىجهاند . يوز همين كه حيوانى را كه بايد به او حمله برد ديد مىغرّد و به سويش مىجهد ، و او را از پاى درمىآورد . امّا اگر در مبارزه كارى از پيش نبرد پيش صاحبش بازمىگردد . آن وقت صاحبش به منظور دلدارى يوز شرمسار را مىنوازد ، و مىگويد گناه از يوز نيست ، شكار درست به او نشان داده نشده است . مىگويند جانور مهموم اين پوزشگرى و نوازش را در مىيابد و اظهار رضامندى مىنمايد .\r\nدر سال 1666 من خود شاهد و ناظر چنين شكار بودم . شاهنشاه از اين جانوران تربيت شده و شكارى بسيار داشت ، اما چنان درشت اندام و عظيم الجثه بودند كه امكان گرفتن و بردنشان بر ترك اسب نبود ناچار آنها را در قفسهاى آهنين جا مىدادند بر پشت فيل مىنهادند و بىآن كه چشمشان را ببندند به شكار مىبردند . نگهبان هميشه دستش به چفت قفس بود . زيرا همين كه جانور چشمش به شكار مىافتاد دفعة مىغريد ، در آن لحظه نگهبان بىدرنگ در قفس را مىگشود .\r\nيوز آزاد مىشد و به سوى شكار مىجهيد ، برخى از اين جانوران شكارى چنان در كار خود ورزيده شده‌اند كه آهسته‌آهسته و آرام و بىصدا روى بوته‌هاى خارناك مىلغزند ، و همين كه كاملا به شكار نزديك شدند روى آن مىجهند .\r\nدر شكارهاى شاهنشاه و صيدهاى بزرگ محوّطه ، يا درّه يا دشتى را محصور مىكنند ؛ سپس انبوهى بيش از هزاران ده‌نشين از پانزده تا بيست فرسنگى حيوانات مختلف را سوى حصار مىرانند ، پس از اينكه عدهء زيادى از جانوران مختلف جمع آمدند شاه و مقربانش به آن‌جا مىآيند ، و هر كدام در سويى به افگندن شكار مىكوشد ، و هركس هر حيوانى ديد به تير مىزند . خواه گوزن يا گراز ، كفتار و شير باشد و خواه گرگ و روباه . در آن روز خونريزى مهيبى به وقوع مىپيوندد ؛ و معمولا هفتصد هشتصد حيوان كشته مىشوند . مردمان مىگويند در برخى از اين صيدها چهارده هزار جانور كشته شده‌اند . در شكارهاى عادى هنگامى كه صيدى در تنگنا مىافتد شكارچيان نوبت نگه مىدارند تا آن كه مقام و مرتبت بالاتر دارد فرا رسد ، و سوى شكار تيراندازى كند ؛ سپس ديگران بدين كار مىپردازند .\r\nشكار با سگان شكارى نيز نزد ايرانيان ناشناخته نيست . پادشاه و بزرگان از\r\n\r\n","description":"","footnote":"","page_name":" 756 ","page_number":296},
  {"content":"\r\n\r\nاين سگان دارند ، امّا عدّهء آنها بسيار نيست . زيرا ايرانيان سگ را جانورى پليد و ناپاك مىشمارند ، و پرندگان شكارى مىتوانند مانند سگان در نيزارها و باتلاقها به دنبال صيد بروند .\r\nشكار بزهاى وحشى در نظر ايرانيان بسيار جالب و درخور توجه است . چون اين حيوانات بسيار سبك‌رو و تيزدو مىباشند نزديك شدن به آنها دشوار است ، و بايد آنها را به تير بزنند . شكارچيانى كه تفنگ دارند براى شكار كردن بزهاى وحشى بدين‌سان عمل مىكنند . آنان شترانى كه دنبال كردن اين حيوانات را آموخته‌اند در پى آنها به راه مىاندازند ، و خود در پناه آنان مىروند ، و چون نزديك بز رسيدند شليك مىكنند . شتر بز وحشى مجروح را چندان به حال دويدن دنبال مىكند تا حيوان بر اثر زخم شديد بىحال بر زمين بيفتد . آن وقت شتر تا رسيدن صاحبش همان‌جا در كنار صيد توقف مىكند ، و اگر بازگردد نشان آنست كه تير به هدف نخورده و بز وحشى گريخته است .\r\n\r\n","description":"","footnote":"","page_name":" 757 ","page_number":297},
  {"content":"\r\n\r\n\r\nفصل دهم ماهيهاى ايران\r\nبر اطلاق ماهيان بر دو گونه‌اند : ماهيهايى كه در دريا پرورش مىيابند ، و ماهيهايى كه در آبهاى شيرين مىزيند و رشد و نمو مىكنند . بحر خزر كه از جمله درياهاى بزرگ ايران مىباشد انواع و اقسام ماهى دارد . از آن شمار است ماهى خاويار ، سرخو ماهى ، و نوع ديگرى كه بسيار خوب است و دست پيش ناميده مىشود ، و اقسام ديگر صيد مىكنند و به همه‌جا مىبرند . اما به اعتقاد من هيچ يك از درياهاى كرهء زمين به اندازهء خليج فارس ماهيهاى متنوع و مطبوع ندارد . ماهيگيران هر روز دوبار در سراسر سواحل اين خليج به ماهيگيرى مىپردازند و همه‌گونه ماهى خوش‌مزه‌تر و متنوع‌تر از كليّهء ماهيهاى درياهاى اروپا صيد مىكنند . ماهيگيران ماهيهاى صيد شده را در ساحل دريا به خريداران مىفروشند و هرچه از ماهيان صيد شده در صبح ، ساعت ده بماند و آنچه در صيد بعد از ظهر در غروب بماند به دريا مىريزند .\r\nصيادان ماهى در سواحل اين خليج نوعى ماهى صيد مىكنند كه گوشتشان سرخ‌رنگ است ، و وزن هر يك به دويست يا سيصد ليور مىرسد . اين ماهيها را غالبا در سواحل عربستان به دام مىاندازند ، و مانند گوشت گاو نمك‌سود مىكنند . چون نمكهاى اين منطقه چيزها را سوراخ مىكند و هوايش خوب نيست گوشت اين ماهىها را نمىتوان مدت زيادى سالم نگاه داشت ، و به ناچار آن را با حرارت خورشيد خشك مىكنند يا دود مىدهند تا بتوانند مدتى نگهدارند و نمك‌سود نمىكنند .\r\nماهيهاى آب‌شيرين به قدر ماهيان دريا زياد و متنوع نيست . زيرا ايران رودخانه‌هاى مهمى ندارد ، و آنچه دارد چندان از آب آنها استفاده مىشود كه\r\n\r\n","description":"","footnote":"","page_name":" 758 ","page_number":298},
  {"content":"\r\n\r\nاستعداد و قابليّت پرورش ماهى از آنان سلب مىگردد . تنها رودى كه ماهى دارد رود كور  ) Cur (  است كه در گرجستان جريان دارد .\r\nدر امپراتورى پهناور ايران سه قسم ماهى آب شيرين وجود دارد : ماهيهاى درياچه‌ها ، ماهيان رودخانه‌ها ، و ماهيهاى كاريزها يا قناتها . ماهيهاى درياچه‌ها عبارتند از ماهى قزل‌آلا ، گل ماهى  ) Le Carpe (  ، ماهى سياه چشم . ماهى قزل‌آلا كه رنگش سرخ ، گوشتش لذيذ و اندامش زيباست فقط در ارمنستان پرورش مىيابد .\r\nماهيهاى رودخانه‌ها بيشتر نوع ريشدار است ؛ انواع ماهيهاى كاريزها نسبة زياد است ، و بعضى اقسام آن درشت مىشوند ، اما گوشتشان خوش‌مزه و مطبوع نيست ، مخصوصا تخم برخى از آنان قىآور و خطرناك است ؛ و بدمزگى گوشت و خطرمندى تخم ماهيهاى كاريز بدين سبب است كه در تمام دوران زندگى از نور خورشيد محرومند .\r\nشايد هم بدين‌جهت باشد كه آنها را با كچوله مىگيرند . زاينده‌رود اصفهان خرچنگ - پنج پايك - بسيار دارد . اين جانوران بسيارى از ساعات شب و روز بالاى درختان مىروند و ميان شاخ و برگهاى آنها پنهان مىشوند و چون گوشتشان لذيذ است بعضى مردم آنها را مىگيرند .\r\n\r\n","description":"","footnote":"","page_name":" 759 ","page_number":299},
  {"content":"\r\n\r\n\r\nفصل يازدهم طبايع ، خلق و خو و عادات ايرانيان\r\nايرانيان به طبع مردمانى خشن و جدى مىباشند ، و اين خصوصيّت از مطالعه و بررسى خلق و خوى گبران كه نياكان دوران باستان ايرانيان مىباشند به خوبى نمايان مىگردد . اغلب گبران مردمانى زشت و بدهيكل مىباشند . پوست بدنشان نيز سخت سبزه است زيرا گبران جز با خويشاوندان خود ازدواج نمىكنند . ساكنان مجاور هندوستان نيز زشت و تيره‌رنگ مىباشند . اما در ديگر نقاط ايران چون مردم با نژادهاى مختلف امتزاج يافته‌اند از نظر خلقت و خلق بسى بهتر شده‌اند . مخصوصا افرادى كه نژاد از گرجيها و چركسها دارند خوش صورت و ملايم طبع مىباشند . زيرا بر اطلاق مردمان اين دو قوم افرادى زيباروى ، خوش‌هيكل ، زنده‌دل ، بانشاط ، شكفته‌حال ، عاشق‌پيشه و دليرند . غالب بزرگان و اعيان ايران از مادران گرجى يا چركسى پا به عالم هستى نهاده‌اند . حتى مادر بسيارى از پادشاهان ايران چركسى يا گرجى بوده‌اند ؛ و چون پيوند ايرانيان با زنان اين دو قوم از يكصد سال پيش مرسوم و معمول شده در زمان حاضر زنان خوبروى و خوش‌اندام شده‌اند ، اما زيبايى و ظرافتشان هرگز به پاى خوش‌تراشى و خوشگلى زنان چركسى و گرجى نمىرسد .\r\nمردان ايران بلندبالا ، رشيد ، سرخ و سپيد ، خوش‌سيما و باوقارند ؛ و لطافت و پاكيزگى هوا و ميانه‌روى در هر كار ، و قناعت در خورد و خوراك در خلقتشان تأثير بسزا داشته است ؛ و اگر امتزاجى كه بدان اشاره كردم صورت نمىپذيرفت به تحقيق بزرگان ايران زشت‌ترين و كريه‌ترين افراد روى زمين بودند ؛ چه آنان نژاد از مردمانى دارند كه از دير زمان در تركستان واقع در ميان درياى خزر و چين سكونت اختيار كرده‌اند ، و تاتارها از نظر خلقت بد منظرترين مردمان قارهء آسيا مىباشند ؛ از آن كه\r\n\r\n","description":"","footnote":"","page_name":" 760 ","page_number":300},
  {"content":"\r\n\r\nكلفت و كوته‌اندامند ، چشم و بينىشان شبيه چينيان است ؛ صورتشان پهن ، و رنگشان زرد آميخته به سياه مىباشد ؛ و رويهم رفته مردمانى كريه منظر و زشت رويند .\r\nهوش و استعداد فكرى ايرانيان نيز مانند خصائص بدنيشان بسيار خوب است .\r\nنيروى تخيّلشان وسيع و قوى است ، قوهء ابداع و تفكرشان دامنه‌دار مىباشد . در فراگرفتن امور فنّى و هنرى و هرگونه علوم استعداد و قابليّت فراوان دارند . به سپاهيگرى و داشتن سلاح عشق مىورزند . دوستدار افتخارند . از اين‌رو از خودستايى كه نمايانگر چهرهء كاذب شهرت است بدشان نمىآيد . به طبع نرم و انعطاف‌پذيرند . نجيب ، باادب ، پرآزرم و خوشرو ، دوستدار تجمّل و اهل اسراف و تبذيرند ، بدين‌سبب در امور اقتصادى و بازرگانى پيشرفت شايان نكرده‌اند . به سخن ديگر ايرانيان نيز همانند ديگر ملّتهاى مستعد و هوشمند دنيا داراى فكر بلند ، و قوهء ابتكار و اختراع مىباشند ، امّا بيش از همهء اقوام سراسر گيتى استعدادها و ذخاير فكرى خود را بىفايده و معطّل نهاده‌اند .\r\nايرانيان به خوب و بد زندگى ، سختيها و ستمها ، و فرازها و نشيبهايى كه در طول حيات با آنها رويارو مىشوند به نظر فلسفى مىنگرند ، به نيك يا بد آينده توجّه زياد ندارند ؛ نه از بدش مىهراسند ، و نه از خوبيش خرّم و غرّه مىشوند . در خرج كردن گشاده‌دستى نمىكنند ؛ دم را غنيمت مىشمارند ، دل خود را به هر نوع كه باشد خوش مىدارند ، و از هرچه ، هرگونه بتوانند بهره‌بر مىگيرند . غم فردا را نمىخورند ، و بر اين اعتقادند هرچه خدا خواهد ، همان مىشود ؛ و بر سر هركس همان مىرود كه پروردگار در ازل مقدر فرموده است . به سخن ديگر به رضاى دل تسليم تقديرند ، و بر خلاف بيشتر اقوام هرگز در برابر ناملايمات سر به طغيان و شورش برنمىدارند ، و اگر رنج و آسيبى بدانان برسد ناشاد و خسته‌دل نمىگردند ، و با آرامش باطن مىگويند : « مكتوب است » يعنى در لوح تقدير و از ازل اين بلا براى من بوده است .\r\nبسيارى از متفكران و صاحبنظران بزرگ اروپا خاصه طىّ بيست و پنج سال اخير بر اين اعتقاد بودند كه ايرانيان سرانجام از تهاجم و تعرّض متوالى تركان و تأثير شكستهاى پىدرپى از عثمانيها كه حاصلش جز ويرانى و غارتگرى و از دست دادن قسمت عظيمى از كشورشان نبوده از جاى مىجنبند ، قدّ مردانگى برمىافرازند و براى پس گرفتن بابل از تركان و بيرون راندنشان از سرزمين باستانى خود قيام مىكنند ، و\r\n\r\n","description":"","footnote":"","page_name":" 761 ","page_number":301},
  {"content":"\r\n\r\nمردانه به جنگ مىكوشند ، اما من بر خلاف ايشان عقيده داشته‌ام و معتقدم كه ايرانيان خصلت جنگجويى و سرورى و مهترى را از كف داده‌اند و چنان غرق خوشگذرانى و لذّت‌جويى شده‌اند كه از چنين مسائل و تفكّرات و انديشه‌هاى بلند جدا مانده‌اند .\r\nآنان راحت و آسايش را برتر و لازم‌تر از جنگ و ستيز و آويز مىشمارند ، و مىگويند از جنبشهاى عظيم و جنگ‌افروزى جز ويرانگرى و خسارت حاصلى برنمىخيزد .\r\nايرانيان در خرج كردن دارايى خويش از همه جهانيان پيشى گرفته‌اند ؛ در انديشه فرداى خود نمىباشند ، هرچه پول از هر راه به دستشان بيفتد در مدتى كوتاه مصرف مىكنند ، و اصولا طرز اندوختن مال و فوائدش را نمىدانند ، فى المثل اگر پادشاه پنجاه هزار يا صد هزار ليور به كسى ببخشد ، يا از جايى ديگر چنين مبلغ گزافى حاصلش شود ، در مدتى كمتر از پانزده روز همهء آن پولها را صرف تهيهء لوازم تجمل و لذت‌جويى از قبيل متعه گرفتن ، خريدن كنيز و غلام ، اثاثهء گرانبها ، لباسهاى سنگين‌قيمت و امثال آن مىكند . هرگز به عواقب سوء كار نادرست و زيانبارش نمىانديشد ، و اين خيال در خاطرش نمىگذرد كه اگر از نو چنين پول گزاف و بادآورده به دستش نرسد پايان كارش چه خواهد بود . از اين‌رو بىگمان پس از سپرى شدن دو يا سه ماه ديده مىشود كه شخص موصوف ناچار مىشود تمام آنچه را كه از سر هوس خريده بر اثر استيصال و شدّت نيازمندى يكان‌يكان بفروشد ؛ ابتدا اسبها ، سپس غلامانش را مىفروشد ، بعد صيغه‌ها و نوكرانش را رها مىكند ، و در آخر حتى لباسهايش را به معرض فروش مىگذارد ؛ و من هزار بار نظاير اين اتفاقات را به چشم خود ديده‌ام ؛ و شگفت‌انگيزترين اين وقايع اين كه خواجه‌اى بود كه ده سال فراشباشى خلوت پادشاه ، و از جملهء مقربان و صاحب اعتبار و قدرت بود . همهء بزرگان به فرمانش بودند . هرچه مىخواست مىكرد ، و دارايى و ثروت بسيار اندوخت . مگر به جهتى پادشاه بر او خشم گرفت ، وى را از درگاه راند ، اما اموالش را مصادره نكرد .\r\nدو ماه پس از اين حادثه فراشباشى معزول بر اثر زيادروى در خرج كردن نقدينه‌اش را از دست داد و ناگزير به وامخواهى شد .\r\nاز جمله خصائص عاليهء ايرانيان دوستدارى و مردمى و مهربانى آنان نسبت به افراد خارجى مىباشد . پذيرايى و حمايتى كه از بيگانگان مىكنند ، ميهمان‌نوازيى كه بىتفاوت نسبت به افراد هر مملكت به عمل مىآورند ، و مراعاتى كه حتى دربارهء كسانى كه پيرو مذهب باطلى هستند بجا مىآورند به راستى اعجاب‌انگيز و\r\n\r\n","description":"","footnote":"","page_name":" 762 ","page_number":302},
  {"content":"\r\n\r\nدرخور تحسين و آفرين است . اگر روحانيان را كه همانند پيشوايان اديان ديگر ، و شايد بيشتر از آنها نسبت به پيروان مذاهب ديگر دلىآگنده از كينه و نفرت دارند استثنا كنيد در مىيابيد كه ديگر جماعات مردم ايران دربارهء مذاهب ديگر بسيار آسانگير و اهل تسامح و تساهل‌اند . حتى اگر كسى به دين ايشان گرويده باشد و پس از مدتى بخواهد به مذهب اوّل خود برگردد ، بر وى سخت نمىگيرند و حتى صدر يا پيشواى دين براى اطمينان خاطرش سندى كه دال بر معاودت وى به دين اوليه‌اش مىباشد به دستش مىدهد و در آن اشاره به الحاد وى مىكند زيرا از دين برگشتگان را ملحد يا مرتد مىگويند ، و نسبت دادن ارتداد به كسى به زعم ايرانيان بدترين توهين و بىحرمتى است .\r\nآنچه به نوبت خود درخور تعظيم و احترام است اين است كه عامهء ايرانيان دعا و ذكر همهء افراد جامعهء بشرى را پيرو هر مذهب باشند مورد پذيرش درگاه حضرت احديّت مىدانند ، و هر وقت بيمار شوند يا گرفتارى و نگرانى ديگرى براىشان روى نمايد به مقدسان و پيشوايان مذاهب حقهء ديگر نيز التجا مىجويند ، و آنان را به شفاعت برمىانگيزند ، و اين واقعيتى است كه من خود هزار بار شاهد آن بوده‌ام . و گرچه درآيين اسلام هر عمل خيرى نوعى عبادت است ، اما من پيروى از اين نظرات بلند و تأثرات اخلاقى و انسانى را حاصل تعليمات مذهبى نمىدانم و بر اين اعتقادم كه اين خصوصيّت متعالى حاصل نرمخويى و طبع ملايم و پاكيزه‌دلى ايرانيان مىباشد كه اصولا با مشاجره و مجادله و خشونت و وحشيگرى موافقت ندارند .\r\nايرانيان به طبع خرّاج و تنبل مىباشند . ظاهرا جمع اين دو صفت در يك نفر دشوار مىباشد اما اين كه مىگويم حقيقت دارد ، و در مواردى لازم و ملزوم يكديگرند . بسيارى از آنان از كار كردن شانه خالى مىكنند ، و به همين سبب بيشتر ايرانيان تنك مايه‌اند . آنان اشخاص بىكار را سرگردان مىنامند كه صفت فاعلى از مصدريست كه به معنى گرداندن مداوم سر به اين طرف و آن طرف مىباشد ، و زبان فارسى از اين كنايات و اشارات و استعارات بسيار دارد . مثلا به آن كه چيزى براى خوردن در اختيار ندارد مىگويند گرسنگى مىخورد .\r\nايرانيان با هم كم جنگ و ستيز و آويز مىكنند ، و اگر به سببى با هم به پرخاشگرى و جدال برخيزند خشم و غضبشان زود فرو مىنشيند ، و مثل ما نيستند كه اختلافشان به قهر و كينه بينجامد . يكى ديگر از خصايص درخور آفرينشان اينست\r\n\r\n","description":"","footnote":"","page_name":" 763 ","page_number":303},
  {"content":"\r\n\r\nكه هنگام مجادله لفظى هر چند خشمگين شوند و گرچه بد زبان و فحاش و فاجر باشند هرگز نام پاك خدا را به زشتى نمىبرند . نه تنها سخنان كفرآميز بر زبانشان نمىرود بلكه چنين خيال بد در ضميرشان نمىگذرد . آنان باور نمىكنند كه اروپاييان هر زمان بر سر خشم آيند وجود يزدان پاك را انكار مىكنند و به مقام الوهيّت ناسزا مىگويند . امّا يكى از عادتهاى ناستوده ايرانيان اين است كه زياد قسم مىخورند ، و غالبا در جايگاه سوگند نام خداى بزرگ و پيغمبر را بر زبان مىآورند .\r\nمثلا مىگويند به خدا قسم ، به روح رسول الله ، به ارواح انبياء و چنان كه روميان به روح زندگان قسم مىخورند اينان به روح مردگان سوگند ياد مىكنند . به روح فلان مرده .\r\nسپاهيان و افراد لشكرى و درباريان معمولا به سر مقدس شاهنشاه قسم مىخورند و چنين سوگند را نمىشكنند .\r\nبه چشمم ، به سرم ، نشان اطاعت امر است و فرمانبردارى .\r\nايرانيان در برابر اين همه فضيلتهاى اخلاقى دو صفت ناشايسته دارند . يكى ستايش و نيايش پىدرپى حضرت احديت است . آنان چه هنگامى كه تنها يا ميان جمع باشند ، چه در خانه يا خيابان و كوچه و بازار ؛ چه در سفر يا حضر باشند پيوسته ورد و ذكر و دعا و حمد و ستايش خدا را بر زبان دارند و بر حسب عادت پيوسته مىگويند : خدا بزرگ است ، خدا مهربان و دوستدار ماست ، خدا رحمان و رحيم است . پروردگار روزىرسان است . خدايا ما را ببخش و بيامرز . پروردگارا ما را راهنمايى و يارى كن . و هنگام آغاز نهادن به كارى حتما بسم الله مىگويند ؛ و ناشدنى است از كارى يا چيزى سخن در ميان آورند و ان شاء الله بر زبان نرانند .\r\nمختصر اين كه به ظاهر صادق‌ترين بندگان راستين ربّ جليل‌اند ، و جز رضاى خاطرش انديشه و آرزو ندارند ، امّا از همان زبان و دهان كه چندين نعت و تحميد حق بيرون مىتراود هزاران دشنام و كلمات و جملات ركيك و ناسزاوار خارج مىشود . نه تنها مردمان عامى بلكه بزرگان و اعيان و اشراف بر همين خوى و صفتند .\r\nضمن ناسزا گفتن و فحش دادن به هم غالبا نام آن قسمت از اعضاى بدن را مىبرند كه قلم از آوردن اسم آن شرمگين است ، و به زنان هم نسبتهاى ناسزاوار مىدهند ، و حال آن كه نه آنان را ديده‌اند و نه نامشان را مىدانند ، و نه اين كه در دل خواهان بدنامى و رسوايى ايشان مىباشند . زنان نيز هنگام ستيزگرى با هم دست كمى از مردان ندارند ، و پس از اين كه از دشنام دادن به هم خسته شدند به هم مىگويند :\r\n\r\n","description":"","footnote":"","page_name":" 764 ","page_number":304},
  {"content":"\r\n\r\nزنديق ، مشرك ، بىدين ، بت‌پرست ، جهود ، ارمنى ، سگ ارمنى بهتر از تست ، ان شاء الله بلاگردان سگ فرنگيها بشوى .\r\nدشنام دادن رسم و عادت همهء ايرانيان اعم از عالى و دانى مىباشد . تنها از نظر شدت و ضعف تفاوت دارد . در سال 1666 زمانى كه دربار موقتا در هيركانى اقامت داشت در يكى از نخستين ديدارهايم با خوانسالار ، يكى از افراد معتبر و سرشناس نزد وى آمد و با ادب تمام دربارهء موضوعى با او سخن گفت . مشار اليه جواب داد در اين كار بايد با صدراعظم گفتگو كنيد ؛ رسيدگى به اين امور از وظايف اوست ؛ قبلا هم شما را راهنمايى كرده‌ام . طرف شخصيّت موصوف با فروتنى تمام گفت خدمتشان مشرّف شده‌ام و عرض حاجت كرده‌ام . فرمودند بايد خدمت جناب عالى مشرّف شوم . خوانسالار برآشفت و به تغيّر گفت صدراعظم . . . خورده . من از اين كه وى به صدراعظم كشور چنين بىمحابا بىحرمتى كرد و سخن زشت بر زبان آورد سخت دچار شگفتى شدم . امّا اين معمول بزرگان حتى عامّهء ايرانيان است كه وقتى بخواهند نادرستى گفته كسى را بنمايند ، و قولش را انكار كنند در مقام تغيّر اين جملهء ناستوده را بر زبان مىآورند ؛ و اين از جمله عيبهاى ايرانيان است . اين جماعت محيل‌ترين ، مزوّرترين ، فريبكارترين ، متملّق‌ترين اقوام جهانند ؛ و براى رسيدن به مقاصد خويش نزد صاحبان مناصب چندان خود را پست و خوار و كوچك مىشمارند كه به وصف نمىگنجد . مثلا با صورتى حق به جانب به بزرگان اظهار مىكنند آنچه بر زبانشان مىگذرد و بيان مىفرمايند همان است كه در دل ايشان است ، و براى باوراندن گفتهء خود به دروغ ده‌ها سوگند مىخورند . ولى همين كه به مراد رسيدند و خرشان از پل گذشت به عيان اظهار مىدارند كه اين همه فروتنى و منقبت‌سرايى را فقط به خاطر رسيدن به مقصود به‌جا آورده‌اند . آنان چنان در كار فريفتن صاحبان مناصب ورزيده‌اند كه عقل از تصوّر آن عاجز است . مثلا براى اين كه مديحه‌گويى و تحسين و آفرينشان در خاطر شخصيّت مورد نظر كاملا طبيعى و دور از مداهنه و مجامله جلوه كند هنگامى به تعريف و توصيفش زبان مىگشايند كه از جايى خارج مىشود ، و يا از كنارش مىگذرد . و چنان مىگويند كه صداشان به گوش شخصيت مورد نظرشان برسد .\r\nبنابر آنچه گفتم ايرانيان در دغلكارى ، فريب‌زنى و دروغگويى سخت دلير و بىباكند . براى جلب كمترين سود ، و دفع و رفع كوچك‌ترين زيان ده‌ها سوگند\r\n\r\n","description":"","footnote":"","page_name":" 765 ","page_number":305},
  {"content":"\r\n\r\nمىخورند ؛ به عاريت مىگيرند و پس نمىدهند و اگر بتوانند كسى را بفريبند دمى درنگ نمىكنند . عهد خويش را نمىپايند ، به تعهّدات خود عمل نمىكنند ، در كار بازرگانى صداقت ندارند و هميشه طرف را مغبون مىكنند . در اندوختن مال حريصند و براى كسب شهرت و بلندنامى به هر وسيله متوسل مىشوند ، و چون غالبا نمىتوانند وارسته و متقى باشند به تقدّس و پارسايى تظاهر مىكنند ، و آن را از جمله راههاى مؤثر براى رسيدن به شهرت و سوداها و شهوات خود مىشمارند . سخن كوتاه ، قومى متظاهرند و جز آنچه مىنمايند مىباشند . براى اينكه خود را در انظار پرهيزگار و اهل دين و يقين نشان دهند رعايت رياكارى و سالوس را اگر هنگامى باران مىبارد در گذرگاهى به كسى كه همدينشان نيست نزديك شوند تند و شتابناك از او دور مىشوند و دامن برمىچينند تا لباسشان به لباس او نخورد . زيرا بر اين باورند كه پوشاك‌تر غيرمسلمان نجس و ناپاك است .\r\nدر ظاهر رفتار و كردار ايرانيان شايسته و سنجيده است . در راه رفتن متين و با - وقارند ؛ هر زمان بايد ، طهارت و غسل مىكنند ؛ در ظاهر متورع و پرهيزگارند ؛ مدام نام خدا را بر لب دارند ؛ زبانشان به كلمات زيباى روحانيت ، و سخنان دلنشين و آموزنده جارى است ؛ از عظمت و جلال و قدرت خدا دم مىزنند ، مروّت و مردانگى را مىستايند ، اما در مجموع چنان كه مىنمايند نيستند ؛ و خويش را بالاتر و منزّه‌تر از آنچه هستند مىپندارند .\r\nانكار نمىتوان كرد كه ايرانيان به طبع مهمان‌نواز ، خونگرم ، ملايم ، خليق و مهربانند ، اما دوست دارند و سعى مىكنند خود را خوب‌تر از آنچه هستند بنمايند ، و اگر كسى فقط به ظاهرشان داورى كند و به باطنشان نپردازد ، آنان را خوب‌ترين و منزّه‌ترين مردمان عالم مىپندارد . اما اگر به روحيات و افكارشان به نظر تحقيق و تأمل بنگرد درمىيابد كه زياد به احكام دينى خويش معتقد و پاىبند نيستند و به قول حضرت عيسى سياههاى سفيد شده‌اى مىباشند ؛ و من خصوصيات حال ايرانيان را مصداق مفهوم همين قول تصور مىكنم . اما از آن‌جا كه هر كلّى مستثنياتى نيز دارد باور مىتوان كرد كه همهء ايرانيان چنين نيستند ، و هستند كسانى كه در گفتار و رفتار صميم و صادقند و گفتار و كردارشان به هم نزديك است ، و تقوا و تقدسشان به‌قدر پرهيزگاران واقعى مىباشد . اما به اين نكته نيز اشاره كنم چندان كه در اين مورد تأمل و تحقيق بيشتر شود از عدهء خوبان و متقيان و افراد متصف به صفات انسان واقعى\r\n\r\n","description":"","footnote":"","page_name":" 766 ","page_number":306},
  {"content":"\r\n\r\nكاسته مىشود .\r\nبا توضيحاتى كه دادم قبول اين نكته دشوار مىنمايد كه آموزش و پرورش نوجوانان و جوانان ايران به تمام معنى خوب و ستوده مىباشد . اما اين واقعيتى است غيرقابل انكار زيرا خانواده‌هاى سرشناس و صاحب نام و متمكن - زيرا طبقهء اعيان و اشراف به معناى واقعيش وجود ندارد - در تربيت كودكان خود نهايت دقت و مواظبت را به‌جا مىآورند . آنان پرورش خردسالان را به عهدهء خواجگان مىسپارند . اين مربيان كودكان را زير فرمان خود مىگيرند ، و تحت مراقبت شديد مىپرورانند ؛ و جز براى ديدار بستگان و يا شركت در نمايشهاى ورزشى و اعياد به آنان اجازه نمىدهند از خانه خارج شوند . پدران و مادران چون بيم مىكنند اگر فرزندانشان به مكتب و مدرسه بروند بر اثر همنشينى و هم‌صحبتى بچه‌هايى كه تربيت صحيح ندارند اخلاقشان فاسد شود ، آنان را به مدرسه نمىفرستند بلكه معلم سرخانه براى آنان مىآورند . همچنين به آنان اجازه نمىدهند كه با خدمتگران صحبت بدارند ، و نيز كمال مراقبت را به كار مىبرند تا چشم فرزندانشان به منظره‌هاى زشت و ناسزاوار نيفتد و گوششان حرف بد نشنود . خدمتگران نسبت به آنان نهايت ادب را رعايت مىكنند . افراد طبقات پايين‌تر نيز در تربيت فرزندان خود سعى بسيار به‌جا مىآورند ، و از دويدن در كوى و برزن و بازى كردن بسيار در بيرون خانه و جنگ با همسالان و بازيگوشى و شيطنت منعشان مىكنند . آنان هر روز دوبار بچه‌هاى خود را به مدرسه مىفرستند ، و وقتى به خانه بازگشتند آنها را نزد خود نگاه مىدارند تا به شغل و پيشه‌اى كه در آينده بايد بدان اشتغال ورزند آشنا كنند . جوانان نبايد پيش از بيست سالگى وارد اجتماع شوند ، مگر اين كه پيش از اين زمان زن بگيرند . در اين صورت مىتوانند خويش را از تحت سرپرستى و نظارت پدر آزاد بدانند . منظور من از تأهل زن گرفتن قانونى و دائمى است و گرنه جوانان شانزده هفده ساله هم اگر بخواهند صيغه يا زن موقت مىگيرند . به هر روى جوانان ايرانى هنگامى كه وارد اجتماع مىشوند افرادى عاقل ، هوشمند ، درستكار ، شرمگين ، باادب ، كم‌گو ، متين ، محتاط و در گفتار و كردار پاك و هنرمندند ، امّا پس از مدتى هوس داشتن اسباب تجمل آنان را به فساد و تباهى سوق مىدهد . و چون غالبا براى تهيهء لوازم تجمل و ارضاى هوسهاى خود دارايى كافى ندارند ، براى ارضاى هوسهاى خويش به هر كار نادرستى متوسل مىشوند ، و چون مانعى در سر راه خود نمىبينند آسان به آن دست مىزنند .\r\n\r\n","description":"","footnote":"","page_name":" 767 ","page_number":307},
  {"content":"\r\n\r\nايرانيان باادب‌ترين افراد مشرق‌زمين ، و نرمخوترين ، و خوش‌خلق‌ترين مردم جهانند ، و تربيت يافتگان ايرانى اهليت و سزاوارى دارند كه با مؤدب‌ترين افراد اروپايى برابرى كنند . آنان بيش از اندازه گشاده‌رو ، آرام ، ملايم ، متين ، موقر ، باشكوه و نوازشگرند . هنگام ورود يا خروج از محلى براى مقدم بودن به هم تعارف مىكنند . در موارد ديگر نيز تعارف را از ياد نمىبرند . امّا آن كه حقّ تقدم با اوست زياد درنگ نمىكند . از آداب و رسوم ما اروپاييان دو چيز در نظرشان عجيب و شگفت‌انگيز مىنمايد . نخست اين كه ما براى تقدم خود هنگام درآمدن به جايى چندان درنگ و تعارف نمىكنيم ؛ دو ديگر اين كه به هنگام اداى احترام كلاهمان را از سرمان برمىداريم ، و اين كار در نظر آنان نوعى بىادبى و بىاحترامى به شمار مىرود ؛ و فقط ممكن است دربارهء افراد مادون يا بستگان و خويشاوندان انجام بگيرد .\r\nايرانيان دست راست را بر دست چپ مزيّت مىدهند ، و دست چپ ما دست راست همهء مردمان مشرق‌زمين است . مىگويند كورش كبير نخستين كسى بود كه بزرگان را به نشان حرمتگزارى و تجليل طرف چپ خود مىنشاند زيرا طرف چپ ضعيف‌تر از طرف راست و آسيب‌پذيرتر است . « 1 »\r\nرسم ايرانيان بر اين است كه در همهء عيدها و سوگواريها با آداب تمام به ديدار هم مىروند . بزرگان توقّع دارند هر زمان برايشان مصيبتى وارد مىشود كوچكتران به منظور تسليت گفتن و دلدارى دادن ، از آنان ديدن كنند ، همچنين در اعياد به ديدارشان بروند و مباركباد و تهنيت بگويند . از آن پس بزرگان به بازديد كوچكان مىروند .\r\nمنسوبان دربار صبح و بعدازظهر به دولتسراى وزيران مىروند تا هنگامى كه آنان به دربار مىروند همراه ايشان باشند . در چنين موارد اين افراد را در تالار بزرگى جا مىدهند ؛ براى آنان چاى و قليان مىآورند و به انتظار مىنشينند تا آقا از اندرون به درآيد . همين كه وارد تالار مىشود حاضران به نشان حرمتگزارى از جاى خود برمىخيزند و بىحركت برپا مىايستند . آن‌گاه وزير اندكى سر خود را پايين مىآورد ، و بدين علامت نسبت به همگان ابراز عطوفت و عنايت مىكند . حاضران نيز\r\n\r\n\r\n","description":"","footnote":"\r\n( 1 ) - اين توجيه درست نيست . چون قلب كه جايگاه احساسات و عواطف انسانى است در طرف چپ سينه قرار دارد بزرگان را به نشان ارائه محبت در طرف چپ خود مىنشانده است .\r\n","page_name":" 768 ","page_number":308},
  {"content":"\r\n\r\nهر يك به نوبت خود هرچه بيشتر و بهتر تفقّد وزير را سپاسگزارى مىكنند . آن‌گاه خداوند جاه و منصب در جايگاه خاص خود مىنشيند و به گوشهء چشم به حاضران اجازهء نشستن مىدهد ، و چون هنگام رفتن فرا رسد از جا برمىخيزد ، و پيش از همه از در خانه بيرون مىرود . ديگران به دنبالش مىروند . در طىّ راه وى همواره پيشاپيش همه حركت مىكند . تمام بزرگتران به همين آيين از كوچكتران پذيرايى مىكنند . امّا هنگام ديدار و پذيرايى از افراد هم‌شأن و هم طبقهء خود يا آنان كه شخصيّت و پايهء برتر دارند تعارفات و احترامات بيشتر به‌جا مىآورند . وقتى كه وارد مىشوند به آنان خوشامد مىگويند ، و پيش از آنها نمىنشينند ، و آن‌گاه كه مجلس به پايان مىرسد پس از همه از در بيرون مىروند . خداوند خانه هميشه بالاى مجلس مىنشيند ، و وقتى مىخواهد در مجلس نسبت به كسى ادب و عنايت خاص كند او را نزد خود مىخواند ، امّا جاى خود را به كسى تعارف نمىكند زيرا مخاطب آن را نوعى توهين و بىاحترامى به خود تلقّى مىكند ؛ و اگر بخواهد نسبت به يكى از حاضران نهايت درجه احترامگزارى كند از جاى خود برمىخيزد ، و پايين دست وى در كنارش مىنشيند .\r\nوقتى كسى به بازديد شخصيّت بزرگى كه در تالار خانه‌اش آمادهء پذيرايى نشسته مىرود رسم براينست كه آرام و بىصدا وارد اتاق مىشود ، در اولين جاى خالى برپا مىايستد ، پاهايش را كنار هم جفت مىكند ، دست به سينه مىايستد ، سرش را اندكى پايين مىگيرد ، نگاهش را مترصّد اجازهء نشستن مىكند ، و همين كه با اشارهء دست و سر چنين اجازه‌اى به او داده شد مىنشيند .\r\nامّا اگر بزرگ‌ترى به ديدن كسى رفت صاحب‌خانه به محض ديدن وى از جا برمىخيزد ، به سوى وى پيش مىرود و چنين مىنمايد كه به پيشبازش روان شده است . در موقع ورود افراد هم‌مقام صاحب‌خانه نيم‌بلند مىشود ، و اگر مادونى درخور احترام بر او وارد شود فقط از جاى خود مىجنبد و چنان مىنمايد كه قصد برخاستن داشته است .\r\nحاضران در مجلس هنگام ورود كسى به تالار نبايد از جاى خود برخيزند مگر آن كه صاحب‌خانه به احترام وى از جا بلند شود ، يا سبب خاصى برخاستن ايشان را ايجاب كند .\r\nدر ايران نشستن در مجالس آداب خاصى دارد . در حضور كسانى كه احترامشان واجب و لازم است زانوان را به زمين مىزنند ، و روى دو قوزك پا\r\n\r\n","description":"","footnote":"","page_name":" 769 ","page_number":309},
  {"content":"\r\n\r\nمىنشينند . در مجلس متشكل از همسايگان طرز نشستن راحت‌تر است . بدين‌سان كه ساق پاها را به طرف داخل به صورت متقاطع در مىآورند و بدن را راست مىگيرند .\r\nاين قسم نشستن را چهار زانو مىگويند ، زيرا دو زانو و دو قوزك پا روى زمين قرار مىگيرد .\r\nدوستان و بستگان در چنين مجالس يكدگر را به راحت نشستن دعوت مىكنند ، يعنى هرگونه مىخواهند ساق پاهاى خود را به حال متقاطع درآورند . اما اگر يك نيمه روز هم در جاى خود بنشينند وضع نشستن خود را تغيير نمىدهند .\r\nمردمان مشرق زمين هنگامى كه در مجلسى مىنشينند كمتر از ما مىجنبند و بىتابى و بىقرارى از خود نشان نمىدهند . آنان موقر و متين مىنشينند ، به بدن خود تاب و پيچ نمىافگنند و حركات ناموزون و نامأنوس نمىكنند ، مگر اين كه براى رفع خستگى به بدن خود حركتى بدهند ؛ و براى تأييد يا نفى گفتار و عقيدهء كسى از حركات دست و سر كمك نمىگيرند ، حركاتى كه در چنين موارد از ما ظاهر مىشود مايهء شگفتى آنهاست ، و مىگويند از اشخاص متين و موقر چنين حركات ناخوشايند سر نمىزند . « 1 »\r\nظاهر ماندن نوك پا به هنگام نشستن نيز نشان بىادبى است . به همين سبب وقتى مىنشينند سرپاى خود را زير دامن جامهء خود مىپوشانند .\r\nسلام را همراه با فرود آوردن سر به‌جا مىآورند . گاهى نيز دست راست خود را لحظه‌اى به دهان تكيه مىدهند ، و اين رسم بيشتر ميان دوستان معمول است كه مدتى دراز يكدگر را نديده‌اند . و وقتى كسى از سفر دور و دراز برمىگردد بستگان و دوستان خود را در نخستين ديدار پس از ورود يا در مواردى خاص مىبوسد و دمى در آغوش مىكشد .\r\nآداب معاشرت و نشست و برخاست ميان ايرانيان چنان است كه به بعض آنها اشاره شد ؛ اما آيين سخن گفتن آنها بسى دلنشين‌تر ، ملايم‌تر و مهرآميزتر و مردمىتر مىباشد . در وقت پذيرايى به كسى كه به ديدارشان آمده با گشاده‌رويى و لبخندى نوازشگر مىگويند : خوش‌آمدى ، صفا آوردى ؛ جاى شما خالى بود ؛ يعنى\r\n\r\n\r\n","description":"","footnote":"\r\n( 1 ) - روسو گفته است : وقتى يك نفر فرانسوى در حال تلاش يا بىتابى و اضطراب است ، حركات دست و پا و گردش سياهى چشمانش بيش از زبانش گوياى بىقرارى و هيجان باطن او مىباشد .\r\n","page_name":" 770 ","page_number":310},
  {"content":"\r\n\r\nهيچ كس را آن قابليّت و سزاوارى نيست كه هنگام غيبت شما جايتان را بگيرد ؛ و تعارفات و خوشامدگوييهايى همانند اينها بر زبان مىآورند . و من به تأكيد تمام دگربار مىگويم به تحقيق و بىهيچ شك و ترديد ايرانيان مهرورترين و خونگرم‌ترين و با صفاترين ملتهاى سراسر گيتى مىباشند . حركات و رفتارشان همه زيبا و شايسته و پسنديده است . هوشمند ، بلند انديشه و سريع الانتقالند . نرم‌گو ، لطيفه‌پرداز ، شيرين‌بيان ، و ملايم طبعند . سخن پرداخته و سخته و سنجيده مىگويند . ناشدنى است سخنى بر زبان آورند كه موجب رنجش و ملال كسى شود . و اگر ناچار شوند خبر بدى به كسى بگويند تلخى و ناهموارى آن را با آوردن كلمات و عبارات دلنشين و شيرين مىكاهند . مثلا اگر بخواهند خبر مرگ كسى را بدهند مىگويند باقى عمر خود را به شما بخشيد ؛ يعنى مىتوانست مدتى دراز همچنان زنده بماند ، اما از بس شما را دوست مىداشت باقى عمرش را به عمر شما افزود .\r\nدر اين‌باره داستان كوتاه و ساده‌اى شنيده‌ام . مىگويند : شاه عباس بزرگ كه شهريارى تيزهوش بود خرس سفيدى را كه برايش از مسكوى هديه آورده بودند به تفنگچى دربارش داد تا نگهداريش كنند ، زيرا بر اين گمان بود كه وى بهتر و بيش‌تر از متصديان باغ‌وحش در محافظتش اهتمام مىورزد . اتفاق را پس از مدتى نه بسيار دراز خرس موصوف تلف شد . شاه از اين واقعه آگاه شد و خواست از علّت و چگونگى تلف شدن خرس آگاه شود . تفنگچىباشى را احضار كرد و از او پرسيد حال خرس سفيد چه‌طور است ؟ وى جواب داد : اعليحضرتا ، باقى عمرش را به شما بخشيد . پادشاه از جواب او به خنده درافتاد و گفت شما خودتان يك خرس هستيد كه مىخواهيد عمر يك حيوان به عمر من افزوده گردد .\r\nنزديك به همين مضمون داستان ديگرى نيز مىگويند . آن را نيز مىآورم تا چگونگى سخن گفتن ايرانيان روشن‌تر شود . شاهنشاه در طول كوه صفّه واقع در يك فرسنگى اصفهان گردش مىكرد . پاره ابرى تيره رنگ نزديك تخته سنگ عظيمى ظاهر شد . شاهنشاه به تفنگچىباشى سابق الذكر فرمود : به اين پاره ابر سياه كه تا نوك اين تخته عظيم فرود آمده نگاه كن ، درست مانند كلاه لبه‌دار فرنگيهاست ، و اين نامى است كه مردمان مشرق زمين روى مسيحيان اروپا گذاشته‌اند . سردار بىدرنگ جواب داد : درست مىفرماييد ، ان شاء الله فرنگستان را فتح مىفرماييد ؛ و شاهنشاه در حالى كه مىخنديد در پاسخش فرمود اين چگونه ممكن است ، من كه از گرفتن\r\n\r\n","description":"","footnote":"","page_name":" 771 ","page_number":311},
  {"content":"\r\n\r\nعثمانى كه همسايهء ماست عاجزم چه‌طور مىتوانم فرنگستان را كه با ما دو هزار فرسخ فاصله دارد بگيرم .\r\nايرانيان هنگام عرض تسليت به مخاطب مىگويند : سر شما سلامت باشد ؛ و غرض از اين گفته اينست كه بقاى شما در نظر من چندان مغتنم و گرامى است كه اگر شما سلامت باشيد و ديگران بميرند ، براى من مهم نيست .\r\nالقاب و عناوين و تعارفاتى كه ايرانيان در اقسام نامه‌نگارى اعم از مكاتبات رسمى و جدّى ، واقعه‌نويسى ، و نامه‌نگارى به كار مىبرند بسيار بار دامنه‌دارتر و سنجيده‌تر از جملات و كلماتى است كه در تعارفات زبانى در ميان مىآورند ؛ و چون در فصول آينده دربارهء چگونگى آنها به تفصيل سخن مىكنم در اين‌جا بدين نكته اشاره مىكنم كه ايرانيان كتابى دارند كه در آن عناوين و روش نگارش كليّهء مراسلاتى كه به صاحبان مناصب و مشاغل مختلف از صنعتگر گرفته تا شاه نوشته مىشود درج شده است . و اين كتاب را ترسّل مىنامند يعنى روش و آيين نگارش .\r\nمنشيان و نامه‌نويسان آن قواعد و عناوين را از بر مىكنند . من گزيده‌اى از آن كتاب را در اين‌جا نمىآورم ، زيرا نمونه‌هايى از منشآت معمول را در نخستين مجلدات اين سفرنامه آورده‌ام ، و در فصلهاى آينده نيز نمونه‌هاى ديگرى خواهم آورد .\r\nاز جمله آداب سخن گفتن ايرانيان اين است كه چه از زبان خود يا ديگران سخن گويند هميشه ضمير سوّم شخص به كار مىبرند . آلمانيها نيز بر همين طريق‌اند .\r\nايرانيان با همهء ادب و نزاكتى كه دارند هيچ كارى را به خاطر مردمى و رادى و مردانگى انجام نمىدهند ، و اين فضيلتى است كه بر اطلاق در مشرق‌زمين ناشناخته مانده است . زيرا جسم و سرنوشت و مايملك مردمان اين بخش از جهان در اختيار افرادى مطلق العنان و قاهر است كه تابع اهواء و اميال خويشتنند ، لاجرم آراء و افكار و اعمال همه به نوعى به برده و بندگان مانند است . بدين معنى كه آنچه مىكنند يا نمىكنند متأثر و ناشى از اميد يا بيم است ، و آسان تصوّر و باور نمىكنند در پهنهء گيتى كشورهايى وجود دارد كه در آن‌جاها مردمانى زندگى مىكنند كه بسيار كارهاى خوب را تنها به خاطر اين كه كار خوب فى نفسه و بالذّات پسنديده و ستوده و مايه التذاذ روح است انجام مىكنند ، و از زشتكارى مىپرهيزند ، از آن‌كه عمل زشت بالطبع ناستوده و قبيح است ؛ و هيچ عاملى جز انديشه‌هاى متعالى و نيّت خير آنان را از عمل بد بازنمىدارد و به كار خير نمىخواند . به سخن ديگر اميد به جلب سود و دفع\r\n\r\n","description":"","footnote":"","page_name":" 772 ","page_number":312},
  {"content":"\r\n\r\nزيان مادى آنان را بدين امور برنمىانگيزد . اما مردم مشرق‌زمين به اين مايه تفكرات و فضايل اخلاقى و انسانى آشنا و مأنوس نمىباشند . يعنى كار نيك را در برابر گرفتن مزد انجام مىدهند .\r\nميان ايرانيان ضرب المثلى بدين مضمون سائر است : از نزد قاضى همان‌گونه بازمىگردند كه رفته‌اند . يعنى اگر دست خالى نزد قاضى بروند مراد نايافته باز مىگردند . بىچيزترين و تيره‌روزترين كسان ، آنان كه به روز خورشيد و به شب ستاره ندارند وقتى براى عرض حاجت نزد بزرگان مىروند بايد هديه‌اى تقديم كنند .\r\nصاحبان مناصب طراز اول از قبول هر تحفه هر چند ارزان بها باشد از قبيل جوجه و ميوه ، خوددارى نمىورزند . هركس هرچه بيشتر در دسترس دارد ، و متناسب با كار و حرفت اوست ، مىدهد . و آن كه شغل و پيشه ندارد پول نقد تقديم مىكند . هديه گرفتن نه تنها در نظر بزرگان زشت و مذموم نيست ، بل‌كه از جمله افتخارات آنان به‌شمار مىرود ، و زمان گرفتن آن را به عمد هنگامى تعيين مىكنند كه جمعى در مجلس حاضر باشند . اين رسم از زمانهاى قديم در جهان معمول و مرسوم بوده ، و چون اكنون در نظر اروپاييان عادت و عملى سخت نكوهيده ، و مخالف شؤون انسانى است نمىخواهم از آن دفاع كنم و بگويم هديه دادن و هديه ستاندن هرگونه تعبير و تفسير شود كارى غيرعاقلانه نيست ، اما ناچارم به اين نكته اشاره كنم اگر بزرگان ايران هديه مىپذيرند به آورندهء هديه دير يا زود خدمت مىكنند ، و در صورت توانايى مرادشان را برمىآورند . گفتنى است كه فرودستان غالبا به مناسبت فرا رسيدن عيد يا مناسبتهاى ديگر بىآنكه آشكارا تقاضايى كنند ، هديه‌هايى به اربابان خود تقديم مىدارند .\r\nايرانيان نه گردش را دوست دارند و نه مسافرت را . دربارهء گردش بر اين اعتقادند كه اين ، يكى از بيهوده‌كاريهاى اروپاييان است ، و رفت‌وآمد بىدليل در خيابانها ، هرزه‌گردى و نشان كمبود شعور است . انسان بالغ و عاقل زمانى براى رفتن به جايى به حركت درمىآيد كه در آن سودى و خيرى تصور كند ، و وقتى به مقصد رسيد براى انجام دادن كارش درنگ كند ، و پس از حصول مقصود بىآنكه قدمى پيش نهد ، بازگردد .\r\nاين طرز انديشه و تفكّر بىگمان مولود محيط زيست آنهاست كه معتدل‌تر و مساعدتر از سرزمين اروپاييان است . ما كه در منطقهء شمالى زندگى مىكنيم\r\n\r\n","description":"","footnote":"","page_name":" 773 ","page_number":313},
  {"content":"\r\n\r\nبه اقتضاى محيط ، خونمان از خون آنها بيشتر و پرجوش‌تر است . افزون بر اين بخشى از آن قسمت خون آنان كه مولد هيجان ، و نشاطانگيز است بر اثر تعرّق از ميان مىرود .\r\nبنابراين در معرض تحريكها و جنبشها و هيجانهاى مفرط كه ايجاد نگرانى و دلواپسى مىكنند ، قرار نمىگيرند . بنابراين آنان كه بدين عوامل و بسيارى از غوامض زندگى ما آشنايى ندارند ، ورزش و گردش را كه ما براى كاستن چنين دردها يافته‌ايم و برگزيده‌ايم حقير و سبك مىشمارند . شگفت اين كه عدم تحرك و گردش و پياده‌روى كاملا به وجودشان سازگار است ، و اسب‌سوارى بهتر از پياده‌روى به حالشان مىسازد .\r\nزنان و خواجگان بر اطلاق هميشه خانه نشينند . يا لميده‌اند ، يا نشسته‌اند ؛ هرگز ورزش نمىكنند ، اما عدم تحرك در وجودشان اختلالى پديد نمىآورد . مردان براى رفتن از جايى به جاى ديگر بر اسب سوار مىشوند و پياده نمىروند ؛ و اگر اتفاقا بروند پياده‌روىشان براى تفريح و تفنن است نه براى حفظ تندرستى . من بر اين اعتقادم كه محيط پديدآورنده و موجد عادات و اخلاق و اميال اقوامى است كه در آن محيط زندگى مىكنند ؛ و اختلاف عادات و تمايلات اقوام مختلف بيش از اختلاف محيط زيست آنها نمىباشد .\r\nامّا جهانگردى در نظر ايرانيان بسى ناشناخته‌تر و نامفهوم‌تر از مسافرت مىباشد . ما اروپاييان به ديدن اقوام مختلف و شناختن رسوم و اخلاق و آداب ، و طرز زندگى ملل و طوايفى كه در سرزمينهايى دور از ما زندگى مىكنند ، و شنيدن زبان و حرف‌زدنشان هر چند به آنها اندك آشنايى نداريم ، شوقمنديم . اما ايرانيان به جهانگردى و فايده‌هاى آن هيچ آگاهى ندارند .\r\nزمانى كه كمپانى فرانسوى هند شرقى نمايندگانى به دربار شاهنشاه ايران فرستاد ، پادشاه فرانسه نيز دو نفر آقايان لالن  ) Lalain (  و بولاى  ) Boullaye (  را كه هر دو اتفاقا افرادى نامستعد و بىلياقت بودند ، همراه ايشان كرد . در معرفىنامه‌شان نوشته شده بود كه اين دو از نجيب‌زادگان كشور فرانسه و مشتاقان جهانگردى مىباشند كه همراه نمايندگان كمپانى به عزم سياحت دنيا مىآيند ؛ پادشاه فرانسه از اين موقع مناسب استفاده مىكند ، و توصيهء نمايندگان كمپانى را به اعليحضرت شاهنشاه ايران مىنمايد .\r\nو من هنگامى به ايران رسيدم و وارد پايتخت شدم كه اين آقايان براى پيشبرد\r\n\r\n","description":"","footnote":"","page_name":" 774 ","page_number":314},
  {"content":"\r\n\r\nمقاصد خود مشغول فعاليّت بودند . وزيران و درباريان غالبا دربارهء امور آنان با من سخن مىگفتند ، و از آغاز امر دريافتم كه نحوهء نگارش و مندرجات نامهء پادشاه فرانسه خوشايندشان نبوده است . يكى از موجبات عدم رضايتشان اين بود كه در نامه صريحا درج شده بود كه مكتوب فقط برحسب تصادف نوشته شده است ؛ و وزيران از من پرسيدند در اروپا پادشاهان عظيم الشأن اين قدر بىقدر مىنمايند كه براى نامه فرستادن به آنان از وجود افراد با شخصيتى استفاده نمىكنند و نامه‌شان را وسيلهء سيّاح مىفرستند ؟ شگفت اين كه وزيران بيشتر به گفته‌ها و توضيحات نجيب‌زادگان مشتاق جهانگردى توجه داشتند ، و چون مترجمان خود به مفهوم جهانگردى ، و نتايج حاصل از آن هيچ آشنايى نداشتند ، و ترجمهء گفته‌هاى آنان را به درستى و تمامى نمىدانستند ، لاجرم مقاصد اصلى آنان در نظر وزيران مبهم مانده بود ، و از من مىپرسيدند : آيا باور مىتوان كرد و ممكن است ميان اروپاييان كسانى پيدا شوند كه رنج سفر دو سه هزار فرسنگ را با همهء مخاطرات و سختيهايش تنها به اين سودا تحمّل كنند كه ببينند و بدانند قيافه و هيكل ايرانيان چگونه است ، و چه‌طور زندگى مىكنند ؛ و نيّت و قصد ديگر در سر نداشته باشند .\r\nچنان كه من دريافته‌ام ايرانيان بر اين باورند كه مرادمندى و كسب فضيلت ، و بهره‌يابى هرچه بيشتر از نعمتها ، درماندن خانه و سكون و آرامش حاصل مىشود ؛ و سفر كردن وقتى ضرورت مىيابد كه سودى از آن به دست آيد . و بر اين اعتقادند همهء بيگانگانى كه به ايران مىآيند اگر بازرگان يا صنعتگر نباشند بتحقيق جاسوسند ، و همهء بزرگان بايد از ديدار و پذيرايى كردن با بيگانگان به جدّ بپرهيزند ؛ و اگر جز اين كنند خيانتگرند .\r\nاين باورها و نظرات ايرانيان مولود بىخبرى مطلق آنان از وضع زندگى اقوام ديگر است . آنان جغرافيا نمىدانند ، و هيچ‌گونه نقشهء جغرافيايى ندارند ، و اين بىخبرى مولود بىعلاقگى ايشان به سفر كردن و شناختن ملل ديگر است ، و بديهى است در اين صورت نيازى به دانستن فاصلهء ميان كشور خود و ممالك ديگر ندارند .\r\nميان ايرانيان با كشورهاى خارجى هيچ‌گونه وسيلهء شناسايى و آشنايى نيست .\r\nنه سفرنامه دارند ، نه روزنامه ، نه مجله ، و نه دفاترى كه در آن نشانى مؤسسات بزرگ ، و فحول دانشمندان و بزرگان درج شده باشد . شايد باور كردن اين مطالب در نظر كسانى كه هر روز ساعاتى از عمر خود را به كسب اخبار مىگذرانند و آرامش و آسايش\r\n\r\n","description":"","footnote":"","page_name":" 775 ","page_number":315},
  {"content":"\r\n\r\nخويش را صرف اين كار مىكنند ، و با دقت و مواظبت تمام سفرنامه‌ها و نقشه‌هاى جغرافيايى را مطالعه مىنمايند ، دشوار آيد ، اما اينها همه حقيقت است . و چنان كه ياد كردم اين‌گونه تحقيقات و مطالعات و شناساييها اصولا با آرامش روحى و فكرى و ذوق و سليقهء ايرانيان تضاد و مباينت دارد . وزيران و صاحبان مناصب مهمّ ايران همان‌قدر از اوضاع كلّى اروپا آگاهند كه از وضع كرهء ماه خبر دارند . به سخن ديگر اطلاعات ايشان حتى نسبت به فرنگيها از حدود ابهامات و تخيّلات درنمىگذرد .\r\nبنا به باور اغلب بزرگان ايران فرنگيان در جزيرهء كوچكى واقع در درياى شمال زندگى مىكنند ؛ و چون جزيرهء مسكونى ايشان فاقد هرگونه نعمت است ، براى دستيابى به انواع نعمى كه از داشتن آنها محرومند به اطراف جهان پراگنده مىشوند مگر به نعمت و دولت برسند .\r\nبا همهء اين تنگناها و ناهمواريها و دشواريها كه به برخى از آنها اشاره كردم بر اين باورم كه در سراسر روى زمين براى جهانگردى جايى بهتر و مناسب‌تر از ايران نمىباشد . زيرا در اين كشور به سبب كمى جمعيت هزينهء مسافرت بسيار نيست . افزون بر اين بر اثر مراقبت كامل ، راهها امن است و بناهاى مخصوص اقامت موقت مسافران در نقاط مختلف همه راه‌ها ساخته شده ، و براى سكونت سفركنندگان و تعليف چهارپايان كاملا آماده است . اقامت در اين ساختمانهاى مجهّز رايگان است . جز اينها در سراسر كليّه راههاى هموار و صاف هرجا لازم بوده پلهاى عريض و استوار ساخته شده تا مسافران براى گذشتن از رودها و مسيلهاى ژرفناك ، و عوارض مشابه در زحمت نباشند و آسوده‌خاطر بگذرند .\r\nعادت و هدف ايرانيانى كه در جريان داد و ستد يا خدمات دولتى و مشاغل ديگر مىباشند اين است كه پس از اندوختن مبلغى پول نقد نخست خانه‌اى براى سكونت خود درست كنند . سليقه و رسمشان چنان است كه خانه ساخته نمىخرند ، بل‌كه خانه‌اى متناسب با جمعيت و احتياجات خود مىسازند و مىگويند همچنان كه لباس دوخته به اندام هر كس راست نمىآيد ، خانهء ساخته شده نيز به كار كسى مىخورد كه آن را بنا نهاده است .\r\nدر ايران كم‌اند كسانى كه در خانهء استيجارى زندگى كنند . حتى افراد تنك‌مايه نيز از خود خانه دارند ، و اين موضوع مولود دو واقعيت است . نخست اين كه ايرانيان على الاصول شمّ و ذوق بازرگانى ندارند ؛ دوم اين كه دين ايشان قرض\r\n\r\n","description":"","footnote":"","page_name":" 776 ","page_number":316},
  {"content":"\r\n\r\nسودآور را حرام كرده است ؛ و چون طرز ديگرى براى استفاده از پول خود نمىشناسند آن را به مصرف خانه‌سازى مىرسانند .\r\nپس از درست كردن خانه دومين چيزى كه پولداران ايران مايل به داشتن آنند بازارچه است كه محلّ داد و ستد مىباشد ؛ و آن دالان سر پوشيده‌ايست كه در دو طرف و سرتاسر آن دكان ساخته شده است . بازارچه را معمولا نزديك خانهء خود مىسازند ، يا برحسب تصادف مىخرند ، و اين پس از خانه نخستين مستغلات ايشان به‌شمار مىآيد . سپس به خريدن يا ساختن گرمابه ، پس آن‌گاه به ساختن يا خريدن كاروانسرا مبادرت مىورزند .\r\nما اروپاييان اين‌گونه تأسيسات را يك ساله يا حدّاقل سه ماهه به اجاره واگذار مىكنيم ، شگفتا كه ايرانيان اين قبيل اماكن را روزانه به اجاره مىدهند ، و اجارهء هر روز را شبانگاه همان روز مىگيرند و به فردا نمىافگنند . زيرا اعتمادشان از اين بيش نيست ، و بدين‌سبب اين تأسيسات را نزديك خانهء خود مىسازند تا نوكرشان آسان بتواند هر روز براى گرفتن اجاره مراجعه كند . اما اين طرز اجاره كارى در مورد اشخاص كم‌سرمايه به عمل مىآيد و مهلت گرفتن اجاره دربارهء افراد متمكن و مورد اعتماد ممكن است يك هفته حتى يك ماه به طول انجامد .\r\nاين نكته گفتنى است چون اثاثهء خانهء مردم مشرق‌زمين محدود و منحصر به لوازم بسيار ضرورى است و ميز و صندلى و تخت‌خواب و قفسه و گنجه و لوازم مفصل آشپزخانه ندارند و مىتوانند در مدتى كوتاه زودتر از آنچه نزد بعضى اروپاييان معمول است خانه يا مغازه را تخليه كنند ، و بگريزند ، اعتماد ميان موجر و مستأجر زياد نيست .\r\nآنان كه دارايى بسيار به دست مىآورند ، و خود و فرزندانشان را بىنياز مىبينند به ساختن بناهاى عام المنفعه از قبيل مدرسه براى سكونت و تحصيل طلّاب علوم دينى ، و بناى كاروانسرا بر سر شاهراهها كه كاروانيان و مسافران رايگان در آنها بياسايند ، و ساختن پل و مسجد ، و وقف منابع درآمدى كه از محل آن طلاب روزى بخورند ، و صدقه داده شود ، اقدام مىكنند . ايرانيان بناى اين‌گونه آثار را ثواب آخرت مىگويند ، و بر اين اعتقادند كه اين اعمال خير جارى است و ثوابش بر دوام است .\r\nزيرا آنان كه در كاروانسراها رنج راه را از تن بيرون مىكنند ، يا از بالاى پل آسان مىگذرند ، يا طلابى كه در مدرسه سكونت مىكنند ، و از موقوفاتش روزى مىخورند\r\n\r\n","description":"","footnote":"","page_name":" 777 ","page_number":317},
  {"content":"\r\n\r\nهمه در حقّ بانى اين آثار خير دعاى خوب مىكنند .\r\nدر ايران جز چارپايان و كجاوه وسيلهء مسافرت نيست . كجاوه همانند گهوارهء سر پوشيده‌ايست كه زنان اشخاص متمكّن با آن سفر مىكنند . كجاوه را دوبه‌دو هركدام در يك طرف شتر يا قاطر مىبندند ، و من شرح آن را در يكى از فصلهاى آينده مىآورم . چون ايران كشورى كوهستانى است ، و دشتهاى آن را جابه‌جا نهرها و جويبارها قطع مىكند كالسكه و گارى و امثال اينها در آن نيست ، و مردم با اسب و قاطر و خرانى كه اغلب تندرو مىباشند از جايى به جاى ديگر مىروند .\r\nدكانداران و صنعتگران هم مانند ديگران داراى همين قسم مركوب مىباشند . فقيران و بيچارگان هرجا كه بايد ، پياده مىروند . اما شرح بيشتر رسوم و آداب و اخلاق و عادات ايرانيان را به فصول آينده موكول مىكنم .\r\nمردمان اين سرزمين مانند ديگر مسلمانان بچه‌هاى خود را چند روز پس از تولد يا مقارن با ختان نامگزارى مىكنند ؛ و اسامى را از نامهاى ائمه و اوليا و اوصياى دين خود يا اديان حقهء ديگر با بزرگان تاريخ خود ، يا عناوينى كه بيانگر تقوا و فضيلت باشد انتخاب مىكنند . امّا نام خانوادگى اختصاصى ندارند . بعضى افراد نام خود را منسوب به پدر ، يا پسرى كه درآينده خواهند داشت ، مىكنند ، مثلا مىگويند : پدر فلان يا پسر فلان : مانند ابراهيم بن يعقوب ، يا محمد ابو على ؛ و اين‌گونه نامگزارى از زمانهاى قديم معمول بوده است . چنان كه در تورات نام چند تن از پادشاهان سوريه بن عداد ، يعنى پسر عداد ؛ و اسم چند نفر از سلاطين فلسطين ابى ملك ، يعنى پدر ملك آمده است . همچنين بعضى اشخاص به چند كنيه مأخوذ از نام پدر و پسر ، حتى پسران متعدد خود شهرت داشته‌اند ، چنان كه الرشيد پنجمين خليفهء عباسى به چند كنيه از جمله : ابو جعفر ، ابو محمد ، مأخوذ از نام دو پسر خود معروف بوده است . گاهى نيز تخلص خود را شغلى كه به آن شهرت يافته‌اند ، يا پدرانشان در آن حرفت معروف بوده‌اند مىگذارند ، مانند : محمّد خياط ، سليمان عطار ، جواهرى ، استانبولى .\r\nآنچه به نظر جالب و درخور تحسين و آفرين مىنمايد اين است آنان كه پس از سالها سعى و عمل صاحب دارايى بسيار مىشوند ، و در اجتماع مقام و نفوذ و اعتبار فراوان مىيابند ، يا صاحب مناصب و مقامات معتبر مىشوند عناوين قديم خويش را مباين شؤون تازهء خود نمىدانند ، و آن را رها نمىكنند . به عبارت ديگر آنچه در نظر\r\n\r\n","description":"","footnote":"","page_name":" 778 ","page_number":318},
  {"content":"\r\n\r\nايرانيان مايهء اعتبار و سرافرازى است دانش ، شغل ، مقام و مهم‌تر از همه دارايى است ، و كم‌اند كسانى كه به دودمان خود مىبالند . اما در مشرق‌زمين لازم نمىآيد كه عناوين مردم با مقام و اعتبار و موقعيت خانوادگى آنان نسبت و مناسبت داشته باشد ، و هركس و گرچه در مرتبت نازل باشد مىتواند عنوان فخيمى مثل خان ، ميرزا ، سلطان و شاه براى خويش انتخاب كند . مانند داوود خان ، ابراهيم سلطان ، اين عناوين در اين موارد معانى شاخصى ندارند ، اما طرز به كار بردن آنها آزاد نيست .\r\nبعضى از اين عناوين را نبايد مقدم يا مؤخر بر اسم آورد . مثلا نشاندن عناوين خان و سلطان و شاه پيش از اسم ، و لفظ ميرزا پس از اسم مجاز نيست . چه ميرزا دلالت بر انتساب به خانوادهء سلطنت دارد و به معنى شاهزاده است ، و افراد منسوب به دودمان سلطنت اين كلمه را در آخر اسم خويش درمىآورند .\r\nنكتهء شگفت‌انگيز ديگرى كه آسان باور نمىتوان كرد اينست كه ايرانيان از داشتن نامى كه عنوان بندگى داشته باشد به خود مىبالند ، و بيشتر درباريان و صاحبان مناصب عالى بدين عنوانها افتخار مىكنند . مثلا خود را بندهء شاه ، غلام يك پيغمبر يا بندهء يكى از امامان مىنامند ، و مىگويند : ابراهيم قلىخان ؛ شاه قلىخان ، و معمولا اين‌گونه اسامى بيشتر مخصوص كسانى است كه مشاغل مهم دارند ، يا اميد داشتن مناصب عالى را در سر مىپرورانند .\r\nوقتى نوزاد نرينه‌اى به دنيا مىآيد ، و اين خبر را كسى به پدر طفل مىبرد ، رسم بر اينست كه پدر نوزاد هرچه در آن هنگام در بر خود دارد به مژده‌رسان بدهد ، بشارت‌دهنده مجاز است پس از گفتن اين كلام كه خدا پسرى به شما عنايت فرموده دستار از سر پدر نوزاد برگيرد ، و پدر بايد هديه‌اى قابل به مژده‌رسان بدهد و دستارش را از او بخرد .\r\n\r\n","description":"","footnote":"","page_name":" 779 ","page_number":319},
  {"content":"\r\n\r\n\r\nفصل دوازدهم ورزشها و بازيهاى ايرانيان\r\nچون ايرانيان ميان ورزش و بازى تفاوت زيادى قائل نمىباشند من نيز اين دو را با هم مىآورم و متذكّر مىشوم ايرانيان بازيهاى مهم را ورزش ، و بازيهاى غير مهم و بچگانه و فاقد اهميّت را به‌طور اعم بازى مىنامند . اين تعريف با واقعيت مطابقت دارد زيرا ورزشهايى كه در ايران معمول مىباشد در حقيقت بازيهاى مناسبى است كه هدف از آن نرم و نيرومند كردن بدن ، و آماده ساختن آن براى به دست گرفتن سلاح و به كار بردن آنست .\r\nجوانان تا هجده و بيست سالگى در محضر استادان و خواجگان به آموختن دانش و ادب مىپردازند ، و از آن پس به ورزش رو مىآورند . اين ورزشها عبارتند از تمرين تيراندازى با تير و كمان ، و نخستين مرحلهء آن راست كردن كمان به زه مىباشد ؛ و آن چنان است كه كمان را درست و استوار نگهدارند و آن‌گاه زه را بكشند و رها سازند . به هنگام تمرين دست‌چپ كه كمان دارد ، و كاملا به طرف جلو كشيده شده ، و دست راست كه كمان را مىكشد ، هيچ‌كدام نبايد اندكى بلرزد .\r\nبه مبتديان در روزهاى نخستين تمرين كمانهايى مىدهند كه خم كردن و كشيدن زه آنها زياد دشوار نباشد ، و به تدريج كمانهاى سخت‌ترى به آنان مىسپارند . كارآموزان به شاگردان خود ياد مىدهند چگونه كمان را به عقب ، به پهلوى خود ، به طرف بالا ، به پايين ، خلاصه به حالات مختلف به تندى و آسانى راست كنند . كمانهاى ايرانيان همه سخت است و كشيدن آنها آسان نيست . براى آزمودن نيروى خود آنها را به ديوار مىآويزند ، و وزنه‌هايى به كمان و زه ، همان نقطه كه تكيه‌گاه سر تير است آويزان مىكنند . سخت‌ترين كمانها پيش از آن كه به زه كرده باشند پانصد وزن دارد . همين\r\n\r\n","description":"","footnote":"","page_name":" 780 ","page_number":320},
  {"content":"\r\n\r\nكه كمانكش مبتدى راست كردن يك كمان معمولى را آموخت ، كمان ديگرى را كه حلقه‌هاى درشت آهنين به زه آن بسته‌اند ، و بدين‌گونه سنگين كرده‌اند به او مىدهند .\r\nكمانهايى وجود دارد كه وزنشان از صد ليور تجاوز مىكند .\r\nچنان كه گفتم جوانان در حال جهش و حركت گاهى روى يك پا ، ديگرگاه روى زانوان ، بعضى وقتها در حال دويدن ، كمان را مىكشند ، يا شل و رها مىكنند . در جريان اين كارها بر اثر به هم خوردن حلقه‌هاى آهنين صداى ناراحت‌كننده‌اى برمىخيزد ، و اين طرح و تدبيريست براى كسب نيروى بيشتر .\r\nهنرآموز زمانى يقين حاصل مىكند شاگردش در اين فنّ مهارت يافته كه بتواند همزمان با وقتى كه كمان را با دست چپ خود در حال گشاده و راست كاملا استوار ، و بدون لرزش گرفته ، زه كمان را با انگشت شست دست راست به طرف گوش چنان بكشد كه خواهد به آن ببندد . براى اجراى هرچه بهتر و كامل‌تر اين تمرين ، حلقه‌اى كه از داخل يك شست ، و از بيرون نيم شست پهنا دارد به انگشت شست خويش مىكنند . اين حلقه از شاخ يا عاج ، يا از سنگ يشم كه نوعى از مرمر است ، مىباشد .\r\nشاه يكى از اين حلقه‌ها را دارد كه جنس آن نوعى استخوان سخت و سبك ، و به رنگ زرد و سرخ طبيعى است ، و مردم بر اين باورند اين استخوان همانند كاكلى بر فرق نوعى پرندهء بزرگ كه در جزيرهء سيلان به سر مىبرد ، مىرويد .\r\nوقتى شاگرد در فنّ كشيدن كمان ورزيده و ماهر شد نوبت تيراندازى به هوا فرا مىرسد ، و هرچه تير بيشتر به بالا پرش كند نشان نيرومندى افزونتر تيرانداز است ؛ و بهترين كمان و قوىترين كمان‌كش آنست كه بتواند چهل و پنج درجه كه بالاترين حدّ برد كمان است تيراندازى كند . آن‌گاه نوبت تيراندازى بدون مقدمه و فورى مىرسد ، و اين كار تنها با كشيدن زه جنبهء تحقق نمىيابد ، بلكه تيرانداز بايد تير را راست و محكم ، بىآن‌كه دستش بلرزد ، در چلهء كمان بگذارد .\r\nسپس هنگام آموزش تيراندازى سنگين و بنيرو فرا مىرسد ، و آن به طريقى است كه شرح مىدهم . روى چهار چوبه‌اى به طول چهار پا صفحه‌اى به قطر دو پا نصب مىكنند ، و چهار چوبه را كه همانند يك قاب قالب‌گيرى است روى تپّه‌اى از ماسه به عمق پنج تا شش پا كه كاملا متراكم شده باشد ، تعبيه مىكنند . سپس تيرانداز يك كمان و يك تير بدون پرآماده مىكند ، و وقتى براى تيراندازى حاضر شد نوكرى پاره‌سنگى به طرف وسط چهارچوب پرتاب مىكند ، و قصدش از اين كار هم\r\n\r\n","description":"","footnote":"","page_name":" 781 ","page_number":321},
  {"content":"\r\n\r\nهدف نشانى است و هم آزمايش پا برجايى چهار پايه . پس از انجام گرفتن همهء اين مقدمات تيرانداز با تمام نيرو تير را به سوى هدف رها مىكند سپس تير را بيرون مىآورند ، و دگربار به همان هدف پرواز مىدهد و اين كار را چندان تكرار مىكند تا كاملا در همان نقطه فرو رود . موفقيّت در اين تمرين زمانى حاصل مىشود كه در دفعات كمتر تير را به عمق بيشتر وارد نشانه كند ، و هرچه هدف‌گيرى دقيق‌تر باشد توفيق بيشتر به حصول مىپيوندد . بارى ، بايد همت به كار برد تا تير به نيروى هرچه بيشتر ، و راست پرتاب شود و هدف را عميق‌تر بشكافد . معمولا هنرآموز به شاگرد مىآموزد كه در آخرين دور تيراندازى بگويد : تير آخر در دل عمر ، و اين براى نماياندن نهايت نفرت و بيزارجويى به تركان عثمانى است . زيرا عثمانيها بر مذهب تسنّن مىباشند ، و سنيها عمر را پس از پيغمبر دوّمين خليفه مىشمارند .\r\nبايد به خاطر داشت كه سر تيرهاى مشقى آهن گرد و كوچكى است ، و سر تيرهاى جنگى همانند سرنيزه تيز و مثل نشترهاى ما مىباشد .\r\nدومين ورزش شمشيربازى است . لازمهء اين ورزش اين است كه ورزشكار داراى مچ دست قوى باشد . جوانان هنگام تمرين اين ورزش دو وزنه به دست خود مىبندند و در حالى كه شمشير به دستشان است دست خود را تند و به شدّت بالا و پايين و به پيش و عقب مىبرند ، و براى نرم‌شدن مفصلها ، و آمادگى اعصاب خود در طول مدت تمرين دو وزنهء ديگر بر دوشهاى خود مىبندند ، اين وزنه‌ها به شكل نعل اسب است تا مانع حركت سريع بازو نشود . اين ورزش مخصوص مبارزه در شمشيرزنى است .\r\nسوّمين ورزش سواركارى است ؛ و آن مهارت در خوب سوار شدن ، درست نشستن بر زين ، تازاندن و عنان گشاده داشتن اسب است بىآن كه سواركار بر زين بجنبد و بلرزد ؛ و بتواند اسب را در گرم تاختن سبك بر جاى نگهدارد . و سواركار ماهر و قابل آن كس است كه بتواند به هنگام تاختن بيست مهره را يكى پس از ديگرى بر زمين بيندازد ، و هنگام بازگشتن همچنان در حال تاختن مهره‌ها را يكى پس از ديگرى از جاى برگيرد .\r\nدر ايران سواركاران ماهرى هستند كه آرام و استوار بر زين مىايستند ، و عنان گشاده اسب مىتازند . سواركاران ايران در وقت سوار بودن بر اسب كمى مايل به يك سو بر زين مىنشينند تا هنگام ورزشهاى سواركارى آسان بتوانند بدن خود را به هر سو\r\n\r\n","description":"","footnote":"","page_name":" 782 ","page_number":322},
  {"content":"\r\n\r\nبچرخانند . و اين تمرين‌ها بر سه گونه است : بازى با گوى و چوگان ، تيراندازى با كمان ، و زوبين اندازى .\r\nچوگان بازى در ميدان بزرگى كه در هر يك از انتهاى مقابلش دو ستون ، مقدارى دور و برابر هم تعبيه شده و به جاى دروازه است ، انجام مىگيرد . در وقت شروع بازى گوى را در وسط ميدان مىاندازند ، و بازيكنان در حالى كه چوگان به دست دارند براى زدن گوى به هرسو مىتازند ؛ و چون دستهء چوگان كوتاه است بايد بدن خود را به طرف زمين خم كنند تا بتوانند گوى را به ضرب چوگان به گردش درآورند . از جمله قوانين بازى چوگان اين است كه گوى را در حال تاختن اسب به چوگان بزنند ، و برندهء بازى دسته‌ايست كه دفعات بيشتر گوى را از دروازهء حريف گذرانده باشد . اين بازى با دو دسته كه هر يك متشكل از پانزده تا بيست نفر است ، و با هم رقابت مىكنند انجام مىگيرد .\r\nدر ورزش تير و كمان سواركار با رها كردن تير به عقب ، در حال گردش به چپ و راست ، و هدف قرار دادن فنجانى كه بر ستونى به ارتفاع صد و بيست پا قرار دارد هنر خود را به نمايش درمىآورد . براى بالا رفتن بر اين ستون از ميله‌هاى خميده و چوبينى كه بر ستون كوبيده‌اند ، و به جاى پلكان است استفاده مىكنند . سواركار در حالى كه تير و كمان در دست دارد ، سوار بر اسب به سوى ستون مىتازد ، و همين كه نزديك آن رسيد بدنش را به عقب به راست ، به چپ مىگرداند و تيراندازى مىكند .\r\nشرط موفقيت در اين ورزش داشتن مهارت و چابكى زياد است . اين ورزش در همهء شهرهاى ايران معمول است ، و مطبوع پادشاهان نيز هست . شاه صفى جدّ پادشاه فعلى اين ورزش را دوست مىداشت ، و هميشه با نخستين يا دومين تير فنجانى را كه هدف بود مىزد . پسرش شاه عباس ثانى نيز در اين ورزش مهارت تمام داشت ، اما هنرمندى جانشينش شاه سليمان از ديگر پادشاهان كمتر بود .\r\nورزش با زوبين را جريده هم مىگويند و به معنى شاخهء خرما بن است . زيرا آن را از شاخه‌هاى خشك شدهء درخت خرما درست مىكنند ، و بلندتر و سنگين‌تر از نيزه‌هاى دو سر است . پرتاب آن نيز مستلزم بازوهاى نيرومند ، و داشتن استعداد و توان‌مندى بيشتر مىباشد . در ايران جريده‌بازانى زورمند و هنرمند و ورزيده يافته مىشوند كه مىتوانند به آسانى زوبين را به مسافت ششصد تا هفتصد پا بيندازند . من دربارهء اين ورزش كه از جمله عمليات سوار نظام است ، در فصول آينده شرح بيشترى\r\n\r\n","description":"","footnote":"","page_name":" 783 ","page_number":323},
  {"content":"\r\n\r\nمىدهم .\r\nكشتى يكى از ورزشهاى مهمّ طبقات پايين است . جايى كه كشتىگيران به اين ورزش مبادرت مىورزند زورخانه ناميده مىشود كه به معنى جايگاه پرورش زور و نيروست . همهء بزرگان و حاكمان استانها در خانهء خود زورخانهء اختصاصى دارند ، و در آن به اين ورزش مىپردازند . افزون بر اينها هر شهرى گروهى كشتىگير دارد كه در شهر خويش مشهورند و گاهى نمايشهايى مىدهند . معمولا كشتىگيران را پهلوان مىنامند كه به معنى زورمند و دلير است . پهلوانان براى تفريح خاطر و سرگرمى خويش به اين ورزش مىپردازند ، و گاهى نيز در حضور جمع نمايشهايى انجام مىدهند ، بدين شرح : هنگام كشتى گرفتن شلوار چرمين محكمى كه به روغن اندوده است مىپوشند ، و جز اين لباسى بر تن ندارند . پارچهء سفيدى به كمر مىبندند و روى آن را به روغن مىاندايند تا دست حريف بر آن بلغزد و نتواند او را به چنگ بگيرد . پس از اين كه دو حريف كشتىگير در مكان صاف و هموارى آمادهء كشتى گرفتن شدند طبّال براى تحريك و تهييج آن دو به زورآزمايى بيشتر ، طبل كوچكش را در تمام مدت كشتىگيرى به صدا درمىآورد و بدين‌سان آغاز كشتى را اعلام مىكند . كشتىگيران لختى به رجزخوانى و خودنمايى مىپردازند آن‌گاه به نشان دوستدارى دست يكدگر را مىفشرند ، سپس با نواى طبل هر يك دست خود را به ران و پهلوى خويش مىزند و پس از اينكه بار دگر به هم دست دادند سه نوبت ديگر مانند بار اول با دست به ران و پهلوى خود آهسته فرو مىكوبند و اين كار از آن مىكنند كه نفسشان تازه گردد ؛ آن‌گاه به هم مىچسبند ، نعره‌اى مىكشند ، و هريك مىكوشد ديگرى را بر زمين بزند . و در اين مبارزه كشتىگيرى پيروز است كه بتواند سراسر پشت حريفش را بر زمين برساند ، و لحظه‌اى چند وى را در چنان حالت نگهدارد ، و نشان پيروزى جز اين نيست .\r\nشمشيربازى يكى ديگر از ورزشهايى است كه براى نمايش يا سرگرمى و تفريح خاطر اجرا مىكنند . شمشيربازان پس از حضور در محل نمايش سلاحشان را پيش پاى خود بر زمين مىنهند . سلاح شمشيربازان عبارت از سپر و شمشيرى راست - تيغه مىباشد . در آغاز پيكار دو حريف زانوان خود را بر زمين مىزنند . سلاح خود را مىبوسند و به پيشانى مىسايند . سپس بر پا مىايستند ، و در حالى كه شمشير و سپرشان را به دست دارند با آهنگ طبل دمى چند مىرقصند ، جست و خيز مىكنند ،\r\n\r\n","description":"","footnote":"","page_name":" 784 ","page_number":324},
  {"content":"\r\n\r\nو با چابكى و چالاكى ده‌ها حركت متفاوت انجام مىدهند ، و وضع مختلف مىگيرند . آن‌گاه با شمشير به نبرد مىپردازند ، و هر كدام ضربه‌هاى شمشير ديگرى را با پيش گرفتن سپر دفع مىكند . هر دو با لبهء تيز شمشير به هم حمله مىبرند ، مگر اين كه كاملا نزديك هم باشند . در اين صورت با نوك سلاح خود به هم هجوم مىآورند . شمشيربازان گاهى به راستى پيكار مىكنند ، و كار به خونريزى مىكشد . در چنين مواقع آنها را از هم جدا مىكنند .\r\nجز اين ورزشها كه به منظور نمايش يا تفنن و تفريح خاطر انجام مىپذيرد ، بندبازان ، خيمه‌شب‌بازان ، شعبده‌بازان نيز مانند همكاران خود در سراسر جهان با مهارت تمام هنرنمايى مىكنند . بندبازان طنابى از برجى به ارتفاع سى تا چهل تواز مىآويزند و به چابكى هرچه تمام‌تر از آن بالا مىروند و به زير مىآيند . شگفت اين كه بالا رفتن و پايين آمدنشان روى شكم و مانند ديگران نيست ، بل‌كه آنان سر به پايين و با كمك انگشتان پا از طناب كه بسيار ضخيم نيست خود را به بالا مىكشند يا از بالا به پايين مىآيند . ديدن هنرنماييهاى اين دسته از بندبازان هنگامى به راستى رعشه‌آور است كه براى نمودن و عرضه داشتن هرچه بيشتر هنر و نيروى خود طفلى را بر دوش خود سوار مىكنند و در حالى كه پاهاى طفل از دو سو آويخته است و او را به اتكا و نيروى پيشانى خود نگهدارى مىكنند از طناب بالا مىروند . اينان مانند بندبازان اروپايى روى بندهايى كه افقى كشيده شده نمىرقصند ، بل‌كه روى بند به جهش و شعبده‌بازى هنرنمايى مىكنند . مهم‌ترين و شگفت‌انگيزترين كارشان اين است كه موقعى كه بندباز بالاى بند مىرود دو سينى توگود به او مىدهند . بندباز آنها را چنان قرار مىدهد كه پشت سينىها به هم متكى باشد . سپس خود در گودى سينى رو مىنشيند ، با نهايت چابكى و چالاكى دوبار به طرف جلو و عقب چرخ مىزند ، و درست با چرخش دوم سينى رو را از بالا به زير مىاندازد و روى سينى زيرين مىنشيند . سپس دگربار دو بار چرخ مىخورد سينى ديگر را به پايين مىافگند ، و خود همچنان كه بر اسب سوار مىشوند ، روى طناب سوار مىشود . برخى از بندبازان به جاى طناب از زنجير استفاده مىكنند ؛ و روى آن به هنرنمايى مىپردازند .\r\nجز از بندبازان شعبده‌گران ديگرى نيز هستند كه با چابكى جهشهاى شگفت‌انگيزى از خود به منصّه ظهور مىرسانند . اينان از دايره‌اى كه دورش در داخل\r\n\r\n","description":"","footnote":"","page_name":" 785 ","page_number":325},
  {"content":"\r\n\r\nتيغه‌هاى برانى به فاصلهء يك گام تعبيه شده به جهش مىگذرند . اين تيغه‌ها با همهء تيزى كه دارند چنان نرمند كه به اندك تماس و فشار خم مىشوند . همچنين اين شعبده‌بازان از ميان طنابى كه به شكل مربع درآورده‌اند و طول هر پهلويش از شانزده تا هجده شست بيش نيست ، و يك طفل به زحمت از آن مىگذرد با جهشى ناگهانى از آن عبور مىكنند . طرز عملشان اينست دو نفرى كه مقابل هم ايستاده‌اند و هر كدام دو سر طنابى را كه به شكل مربع درآمده است در دست دارند ، در لحظهء عبور شعبده‌باز باز مىكنند ، و پس از گذشتن وى در دم به شكل اول در مىآورند ، و چنان اين كار را ماهرانه و تند انجام مىدهند كه كسى متوجه عمل آنها نمىشود .\r\nاين شعبده‌گران در حالى كه مشعلهايى دو سر سوزان در دست دارند بىآن كه رنجى ببينند ضمن حركات ماهرانه صورت و سر خود را از ميان شعلهء مشعلها مىگذرانند . اينان روى دو دست و دو پاى خود كه قائم نگهداشته‌اند بدن خود را خم مىكنند و به دو آهنگر دستور مىدهند سندانى روى سينه‌شان بگذارند و روى آن از قطعه آهن تفته‌اى بيل بسازند ؛ و براى اين كه نيرو و استقامت خويش را خوب‌تر بنمايند ، و نشان دهند بر اثر ضربتهاى سنگين پتك آهنگر بدنشان خم نمىشود ، زير بدن خود شمشيرى به وضع قائم چنان تعبيه مىكنند كه نوك آن با پشت شعبده‌گر بيش از يك انگشت فاصله ندارد ؛ و چندان به چنين حال باقى مىمانند كه دو آهنگر كار ساختن بيل را به پايان برند .\r\nپس از پايان يافتن اين شعبده‌گرى شعبده‌باز ديگرى به ميدان آمد ، و بعد از اين كه به همان وضع بدنش را خم كرد دستور داد روى شكمش كه عريان بود سيب يا خربزه‌اى بگذارند ، و كسى پيش آمد و با شمشيرى كه در دست داشت چنان بر آن ميوه زد كه از ميان به دو نيم شد و به شكم شعبده‌باز آسيبى نرسيد .\r\nبعضى از شعبده‌بازها به جاى مهره از تخم‌مرغ استفاده مىكنند . آنها هفت يا هشت تخم‌مرغ را در توبره‌اى مىگذارند و با پاى خود لگدكوب مىكنند ، يا يكى از تماشاگران را كه به انجام دادن اين كار مايل باشد مىخوانند ، و پس از دمى چند نشان مىدهند كه تخم‌مرغهاى له شده به چند جوجه كبوتر يا جوجه مرغ تبديل شده است . آن‌گاه توبره را به تماشاگران نشان مىدهند تا ببينند و تصديق كنند كاملا خالى است . سپس آن را ميان ميدان شعبده‌بازى روى زمين مىگذارند ، پس از چند لحظه به دست مىگيرند ، و از ميان آن بعض لوازم آشپزخانه بيرون مىآورند .\r\n\r\n","description":"","footnote":"","page_name":" 786 ","page_number":326},
  {"content":"\r\n\r\nخيمه شب‌بازان و شعبده‌گران ايرانى بر خلاف شعبده‌بازان ما هرگز به غرض گدايى و گرفتن پول به در خانه‌ها نمىروند بلكه در ميدانهاى پرجمعيت يا جاهايى كه گذرگاه عام است به نمايشگرى مىپردازند . و هر كس مايل باشد پولى به آنان مىدهد . آنان شعبده‌گرى خويش را با گفتن داستانهاى شيرين و نقل طرايف و ظرايف و خوشمزگى و شوخى آغاز مىكنند ، و ضمن عمليات خود شيرين‌كاريها مىنمايند . گاه به چهرهء خود نقاب مىزنند ، و گاه بدون نقاب ظاهر مىشوند ، و به هر روى قريب سه ساعت تماشاگران را سرگرم مىدارند . و وقتى شعبده‌گرى به پايان مىرسد از همهء تماشاكنندگان طلب مىكنند چيزى به آنها بدهند . و اگر كسى به منظور گريز از دادن پول به آهستگى ميدان را رها كرد ، ارشد دستهء شعبده‌بازان با صداى بلند مىگويد هركس از جا برخيزد و گرمى و رونق نمايش ما را بشكند و برود دشمن على باشد ، و اين چنانست كه بگويد دشمن خدا و پيغمبر و امامان باشد .\r\nبعضى مردم گاهى شعبده‌بازان را براى اجرا كردن نمايش به خانهء خود دعوت مىكنند ، و در مقابل مبلغى معادل دو اكو به آنان مىدهند . ايرانيان به اين‌گونه نمايشها و شعبده‌بازيها مسخره مىگويند كه مترادف با بازى و شوخى است و لفظ ماسكاراد  ) Mascarde (  را ما از اين كلمه گرفته‌ايم .\r\nجز اين شعبده‌بازان ايرانى كه به شرحى كه آورده‌ام در تمام ايران پراگنده‌اند عده‌اى از شارلاتانها و تردستهاى هندى در شهرهاى مهم ايران مخصوصا در اصفهان به سر مىبرند . اما اينان شعبده‌بازتر از حقه‌بازان ايرانى نيستند ، و من از زودباورى و ساده‌لوحى بسيارى از جهانگردان كه بدون تأمل پذيرفته‌اند كه اين شعبده‌بازان مىتوانند در يك چشم بهم‌زدن درختى به وجود آورند و گل و ميوه بر آن برويانند و به طرفة العينى از تخم‌مرغ جوجه بيرون آورند و هزار گونه شگفتيهاى ديگر به معرض بروز و ظهور برسانند سخت درشگفتم . از جمله آقاى تاورنيه  ) Tavernier (  شرح مبسوطى دربارهء اين خوارق در سفرنامهء خويش آورده ، و گرچه ضمن بيان اين شعبده‌بازيها به اجمال و ابهام به نحوه عمل آنها اشاره كرده ، اما من وقتى نخستين‌بار تردستيها و چشم‌بنديهاى اين شعبده‌گران را ديدم دريافتم كه كارشان ترفند است ، از اين‌رو در اعمالشان دقيق شدم و به چگونگى شعبده‌گريشان پى بردم و آن چنين است : آنها چادر كوچكى به شكل دايره يا چهارگوش در حياط يا باغچه يا هر محلى كه براى نمايش انتخاب كرده‌اند ، مقدارى دور از محل اجتماع\r\n\r\n","description":"","footnote":"","page_name":" 787 ","page_number":327},
  {"content":"\r\n\r\nتماشاچيان و روبه‌روى آنها برپا مىكنند ، و وقتى همهء ابزار و اثاثهء كار نمايش را آماده كردند دانه يا درختى را كه مقتضى فصل است در دست مىگيرند ، و ضمن خواندن اوراد و اذكار و درآوردن اداها و اطوارهايى كه مخصوص خودشان است و در چنين مواقع بروز مىدهند دانه را در وسط خيمه مىگذارند و روى آن خاك مىريزند و آبيارى مىكنند ، و سپس چهارگوشهء خيمه را تا مىكنند . در اين هنگام شعبده‌گر ميان چادر و تماشاچيان مىايستد و براى منصرف كردن ذهن تماشاگران از دانه و چادر به اجراى شعبده‌بازيهاى ديگر مىپردازد . در همين هنگام يكى از همدستانش چنان كه تماشاگران متوجه نشوند زير چادر مىخزد ، و شاخه برگ‌دارى از نوع همان درخت كه هسته‌اش را به خاك كرده‌اند در محلّ دانه مىنشاند و مىرود . در اين موقع شعبده‌گر اصلى شاخهء سركشيدهء درخت را به تماشاگران نشان مىدهد ، و آن گروه زود باور ساده‌لوح به تصوّر اين كه بر اثر اوراد و اذكار وى دانه در اندك زمان شاخى شده ، هلهله‌هاى تحسين‌آميز و شگفت‌انگيز مىكنند . در اين وقت يكى از همكاران شعبده‌گر براى جلب توجه بيشتر تماشاگران و تحميق ايشان زير بغل يا نقطهء ديگرى از بدنش را اندكى مىشكافد و خونى را كه خارج مىشود پاى آن شاخه مىريزد . در اين هنگام ديگر افراد شعبده‌گر براى انصراف خاطر تماشاچيان از نو به خواندن ورد و ذكر و عزايم و تردستيهاى ديگر مىپردازند يكى از آنها دامن خيمه را فرو مىافگند تا تماشاگران شاخه را نبينند ، و گروه شعبده‌بازان بدين‌گونه پنج يا شش‌بار به عمليات خود ادامه مىدهند تا همكارشان در فرصتهاى مناسب ، و طىّ مدت يك يا دو ساعت بتواند به جاى شاخهء كوچك شاخهء بزرگتر و ميوه‌دار بنشاند ، و تماشاگران جاهل و ساده‌لوح باور مىكنند كه شعبده‌بازان بر اثر خواندن اوراد و عزايم مخصوص توانسته‌اند در مدت يك يا دو ساعت هسته‌اى را به درختى ميوه ده تبديل كنند .\r\nاولين‌بار كه من اين شعبده‌بازى را ديدم خواستم به خيمهء ايشان نزديك شوم و طرز عمليات محير العقول ! آنان را ببينم . نگذاشتند . به ايشان گفتم خودشان نيز به چادر نزديك نشوند و چند قدم دور از آن هنرنمايى خود را به منصّه ظهور رسانند ، نپذيرفتند . رها كردم به كارشان ادامه دهند ، اما دو نفر را گماشتم تا دقيقا به نحوهء كارشان توجه كنند . آنان نيز به همان نتيجه رسيدند كه من قبلا دريافته بودم .\r\nاين شعبده‌بازيها را من در چند كشور ديگر نيز ديده‌ام ، و همه بدين‌سان\r\n\r\n","description":"","footnote":"","page_name":" 788 ","page_number":328},
  {"content":"\r\n\r\nاست ، همچنين شنيده‌ام برخى از شعبده‌گران اين چشم‌بندى را با درختان تقلبى ظاهر مىكنند ، و به تحقيق مىتوان باور كرد كه شعبده‌گران هندى و ايرانى شعبده‌بازانى بسيار ماهرتر و چابك‌تر از چشم‌بندها و تردستهاى اروپايى مىباشند ، و چنان صنعتگرى مىكنند كه عقل از تصوّر آن قاصر مىماند .\r\nدر گلكند چهار زن را ديدم كه راست يكى روى شانهء ديگرى ايستاده بود ، و زن چهارمى كه بالاتر از همه بود كودكى را در بغل داشت ؛ و زن اول كه ديگران روى دوشش بودند ، به حال قدم دو مىرفت ، زن دوم با حركتى تند و ناگهانى روى دوشش پريده دو زن ديگر از درختى بالا مىرفتند .\r\nاز مرحوم كارن  ) Carron (  كه جهان بازرگانى هند و جاهاى ديگر چون او در كار تجارت آگاه و هوشيارى نديده است ، دربارهء شعبده‌بازى چينيان و ژاپنيها كه مشعبدان و تردستهاى معروف جهان مىباشند چيزهاى حيرت‌انگيزى شنيده‌ام . وى با قاطعيت و اطمينان كامل مىگفت بعضى از اين شعبده‌بازان طفلى را به هوا پرتاب مىكنند ، و كودك به هر صورت كه اراده كنند روى يكى از پاهايش ، روى پاى ديگرش ، روى تمام بدنش ، يا با سرش فرود مىآيد و آسيب نمىبيند . بىدرنگ برمىخيزد و به بازى مىپردازد . و اين عمل خارق العاده چنان شگفت‌انگيز مىباشد كه در هيچ داستان و افسانه‌اى نظير آن نيامده ، و تنها بدين صورت مىتوان توجيه و تصور كرد كه شعبده‌بازان با چشم‌بنديهاى ماهرانهء خود بعضى ابراز بىجان مشابه طفل را به جاى كودك به نمايش درمىآورند ، و آن را در نظر تماشاگران حقيقت جلوه مىدهند .\r\nمن در صدد نوشتن و شرح كردن همهء شعبده‌گريهايى كه از شعبده‌بازان هندى ، و چينى شنيده‌ام نيستم . مردم مىگويند اين عمليات محير العقول حاصل سحر و جادو و دخالت شيطان است ؛ و بارها سعى كردم به واقعيّت و حقيقت اين كارهاى شگفت‌انگيز آگاه شوم ، و آثار تأثير حضور احتمالى شيطان را دريابم اما هرگز اندك موفقيتى حاصل نكردم . زيرا هر زمان اين نمايشها را از نزديك مورد بررسى قرار مىدادم آثار چشم‌بندى يا سحر و جادو ناپديد مىشد .\r\nمردم ايران قماربازى را تائون  ) Taoun (  مىگويند . اين كار در دين اسلام عملى زشت و حرام است ؛ اما افراد پليس با گرفتن جريمه به آنها اجازهء ضمنى مىدهند . مسؤوليت قمارخانه‌ها و روسپىخانه‌ها و رسيدگى به امور اين اماكن به عهدهء\r\n\r\n","description":"","footnote":"","page_name":" 789 ","page_number":329},
  {"content":"\r\n\r\nمشعلدارباشى يكى از مأموران ارشد دربار است ، و اوست كه از متصديان اين اماكن ماليات مىگيرد . باور مىتوان كرد اگر موضوع منع قماربازى جدا مورد توجه قرار گيرد و گرچه گناه ارتكابش در نظر قماربازان سبك است ، آسان مىتوان از رواجش جلوگيرى كرد و حال آن كه شراب خوردن با اين كه مصرفش در مذهب اسلام كاملا نهى شده ، رواج كلّى دارد .\r\nبرخى از مجتهدان بر اين اعتقادند اگر قماربازى جنبه برد و باخت نداشته باشد و پول رد و بدل نشود نامشروع نيست ، اما چون لازمهء قماربازى برد و باخت مىباشد هرگونه تعبير و تفسير شود ، حرام است . گنجفه‌بازى نوعى قمار مىباشد كه ميان مردم طبقات پايين رواج دارد . گنجفه متشكل از نود كارت است كه هر هشت عدد آنها به نوعى جدا از بقيه كارتها نقاشى شده و بازى كردن تا آنها مستلزم ابتكار و تفكّر نيست . ديگر از وسايل قماربازى ايشان فرفره‌هايى است چهار يا شش سو كه هر طرفش به رنگى رنگ‌آميزى يا نقاشى شده است . طاس نرد ، تيله و امثال اينها نيز انواع وسايل ديگر قمار است . اين نكته گفتنى است كه فقط يك صدم مردم ايران قماربازى مىكنند ، و اين عده نيز از ميان افراد طبقهء پست برمىخيزند .\r\nدر قهوه‌خانه‌ها براى مشتريان تخته نرد مىآورند تا با بازى نرد خود را سرگرم بدارند . همچنين بازى صدف كه مخصوصا ميان تركها رواج دارد و اين بازى وسيلهء ارامنه از اروپا به ايران آمده است ؛ و بازى تخم‌مرغ كه در ايام عيد نوروز رواج كلى دارد . ايرانيان از چند روز پيش از فرارسيدن عيد باستانى و ملى نوروز تعدادى تخم‌مرغ را به رنگهاى گوناگون رنگ‌آميزى ، و بعضى را نقاشى يا تذهيب مىكنند . هر يك اين تخم‌مرغها يك يا دو پيستول مىارزد . پوست بعضى از تخم‌مرغهاى مخصوص بازى را به وسايلى سخت و سفت مىكنند تا زود نشكند .\r\nبعضى از بزرگان و افراد طبقهء ممتاز كه عده‌شان بسيار نيست اوقات فراغت خود را به بازى شطرنج مىگذرانند . اين بازى نيز ظاهرا مانند ديگر بازيهايى كه قمار به شمار مىآيند حرام است . اما شطرنج‌بازى در اجتماع مخالف شؤون شمرده نمىشود . دربارهء ابتكار بازى شطرنج و اشتقاق اصطلاحات آن ، و نام مهره‌هاى چندگانه‌اش ، محققان عقايد متفاوتى بيان كرده‌اند . ايرانيان بر اين دعوىاند كه دانشمندان و متفكران باستانى آنان شطرنج را ابداع و اختراع كرده‌اند ، و ريشهء لغوى نامهاى مهره‌هاى شطرنج همه فارسى است . برخى از آنان شطرنج را صدرنج مىگويند ،\r\n\r\n","description":"","footnote":"","page_name":" 790 ","page_number":330},
  {"content":"\r\n\r\nو چنين توجيه مىكنند ، از آن بدين نام ناميده شده كه بازى كردن شطرنج مستلزم دقت و حوصلهء زياد مىباشد ، و بازى شطرنج همواره موجد اندوه و افسوس شاه است ، زيرا اين بازى موقعى پايان مىيابد كه يكى از دو حريف شاه طرف مقابل را مات كند ، و لفظ اشك  ) Echec (  و مات  ) Mat (  از شك  ) Cheic (  يا شامات  ) Chamat (  گرفته شده كه اصلىترين و مهم‌ترين اصطلاح اين بازى است ، و به معنى گرفتارى غيرقابل رهايى شاه مىباشد .\r\nايرانيان به بازى شطرنج ارج بسيار مىنهند ، و بر اين اعتقادند كسى كه در بازى شطرنج تسلط و مهارت بسيار دارد سزاوار و قابل آنست كه بر سراسر جهان حكومت كند . و نيز مىگويند دو بازى كن ماهر حدّاقل بايد سه روز با هم بازى و رقابت كنند ، تا يكى بر ديگرى پيروز شود .\r\nدر گفتارهاى آينده ضمن شرح فصل موسيقى دربارهء آواز و رقص سخن مىگويم ، و اكنون مناسب مىدانم در پايان اين فصل راجع به جشن شاطر كه يكى از جشنها و تفريحات جالب و شادىآفرين مىباشد اشاره كنم . شاطر اصطلاحا به معنى نوكر بادپاى شاهنشاه است ، و جشن شاطر آزمايش تندروى كسى است كه داوطلب خدمت در دربار شاه مىباشد .\r\nكسى كه در طلب اين عنوان است بايد در فاصلهء زمانى صبح كاذب و غروب مسافت يك فرسنگ و نيم فرانسوى از بيرون در كاخ شاهنشاه بدود و دوازده عدد تير را طى دوازده بار رفتن و بازگشتن يكى پس از ديگرى بياورد . اگر از عهدهء چنين آزمايش برآمد به سمت شاطرى پذيرفته مىشود .\r\nروزى كه شاه سليمان به تخت پادشاهى برآمد منسوبان دستگاه سلطنت و درباريان به افتخار آغاز پادشاهيش نمايشهاى جالب و خوبى ترتيب دادند ؛ و چون دربارهء جشن شاطر نيز مطالب خاطرپسند و شيرينى عرضه داشتند فرمان داد وسايل نمايش آن را نيز به طرز باشكوهى فراهم آورند و اجرا كنند . اخترگران و ستاره‌شناسان روز بيست و ششم ماه 1667 ميلادى را براى اين كار مناسب شمردند .\r\nتفنگچىباشى كه در آن روزگاران از جمله مقربان درگاه بود شب پيش از روز نمايش شاطر را به حضور شاهنشاه برد ، و شاه وعده فرمود اگر وى از عهدهء امتحان مقرر برآمد به سمت شاطرى دربار پذيرفته خواهد شد ، و يك دست خلعت كامل نيز به وى داده مىشود ؛ و اجازه داد ساعت چهار روز بعد به دويدن آغازد ؛ و اين ارفاقى دربارهء\r\n\r\n","description":"","footnote":"","page_name":" 791 ","page_number":331},
  {"content":"\r\n\r\nاو بود زيرا قبلا قرار بود از صبح كاذب به دويدن بپردازد ؛ و ساعت چهار يك ساعت پيش از دميدن سپيدهء صبح كاذب بود . به فرمان مسؤولان برگزارى جشن صاحبان خانه‌هاى مسير شاطر و دكانداران ، جلو دكانها و خانه‌هاى خود را آذين‌بندى كردند ، و نوكران سراسر راه را جارو و آب‌پاشى نمودند . همه‌جا مانند تنظيفاتى كه پيروان كليساى رم روز برگزارى جشن خدايان مىكنند پاكيزه و تزيين شده بود . سراسر ميدان شاه اصفهان همانند سالن بال خلوت و تميز بود . جلو در بزرگ كاخ‌پوشى به طول هشتاد و به پهناى سىپا و ارتفاع مناسب ، روى پايه‌هاى مطلّا برافراشته بودند .\r\nپيرامون چادر و طرفى كه رو به كاخ و راه آمدن شاطر بود ، باز بود . سراسر جدار داخلى پوش را با قاليهاى گرانبها و پارچه‌هاى زربفت همانند آستر پوشانده بودند ؛ و در قسمت پايين چادر قالى بزرگ يك پارچهء گرانبهايى گسترده بودند . روى اين قالى پرقيمت بالشهاى زربفت قرار داشت . از بالا تا پايين پايه‌هاى خيمه منگوله‌هايى كه شاطرهاى دربار به منظور تقويت روحيّهء خود هنگام دويدن به سر و كمر خود مىآويزند آويخته بودند . در يك گوشه قفسه‌اى كه در آن ظرفهاى زرين و جواهرنشان چيده بودند قرار داشت . اين ظرفها مخصوص نوشيدن آشاميدنيهاى گوناگون بود . و در قفسهء ديگر بيست سينى طلا همه پراز شيرينيهاى خشك و تر و انواع مربا وجود داشت . ده يا دوازده نفر از شاطرهاى مخصوص دربار همه ملبّس به لباسهاى گرانبها كه جامهء هر نفر به رنگى و آرايشى جداگانه بود به بزرگانى كه دعوت شده بودند اداى احترام مىكردند . لباس شاطرها از آن‌رو هر كدام به رنگى بود كه در ايران هنوز مرسوم نيست كه خدمتگران دربار و يا مقامات عالى ديگر لباس متّحد الشكل بپوشند .\r\nدسته‌اى از افراد گارد شاهى بر در پوش آمادهء خدمت بودند ، و نگهبانان سلطنتى در تمام راه‌هاى ورودى ميدان به صورت فشرده صف بسته بودند . روبه‌روى در بزرگ كاخ نه فيل كه همه غاشيه‌هاى گران‌قيمت داشتند ، و دست و پا و گردن و پهلوشان به چندان زنجير و تزيينات نقره آرايش يافته بود كه هيچ حيوان پرزورى قدرت كشيدن سنگينى آنها را نداشت ، بر پا ايستاده بودند . هر يك اين فيلها فيلبان مخصوص داشت ، و همهء آنان ملبس به لباس فيلبانان هندى بودند . بزرگ‌ترين و تنومندترين فيلها براى سوارى شاهنشاه تزيين و آماده شده بودند . بر پشت اين فيل به‌جاى زين و ساز و برگ تخت سقف‌دارى تعبيه كرده بودند . اين تخت چندان\r\n\r\n","description":"","footnote":"","page_name":" 792 ","page_number":332},
  {"content":"\r\n\r\nبزرگ و جادار بود كه شاه مىتوانست به راحتى در آن استراحت كند ، بر دو تير چوبين كه سقف تخت را نگه مىداشت برخى سلاح از قبيل تير و كمان و سپر و امثال آن آويخته شده بود . جز اينها در انتهاى ضلع جنوبى ميدان بعضى جانوران درنده كه براى شكار كردن تربيت شده بودند مانند : شير ، يوز پلنگ ، ببر ، گربهء وحشى ، و امثال اين درندگان ديده مىشدند . در طرف ديگر ميدان ارابه‌هاى هندى كه وسيلهء گاوهاى تنومند و پرزورى كه سراسر پوست بدنشان سفيد بود كشيده مىشدند ، مشاهده مىشدند همچنين بعضى حيوانات مخصوص جنگيدن مانند گاوهاى نر ، گاوميش ، گرگ و قوچ و مانند اينها وجود داشتند . به گردن هر يك اين جانوران كيسهء كوچكى محتوى طلسم و تعويذ و دعا آويخته شده بود . اين تعويذها براى آن بود كه جانوران از انواع بلاها در امان باشند . مسلمانان اين طلسم‌ها و دعاها را نه تنها به گردن فرزندان و زنان و حيوانات خود مىآويزند ، بل‌كه به اجسام غيرجاندار نيز آويزان مىكنند ، و گاهى ديده مىشود بيشتر بدنشان پوشيده از تعويذ و طلسم است .\r\nبعضى از كاتوليكهاى پيرو كليساى رم نيز چنين معتقداتى دارند .\r\nدر انتهاى قسمت شمالى ميدان گروههاى ديگرى از نمايش‌دهندگان مانند دسته‌هاى رقاصه‌ها و شاطران ديگرى كه آنان نيز براى پايكوبى و دست‌افشانى آماده بودند ديده مىشدند . گروه شعبده‌بازان ، معركه‌گيران ، خيمه شب‌بازان ، شمشيربازان هم بودند . در فاصله‌هاى اين دسته‌ها گروه‌هاى ساز و موسيقى جاى داشتند .\r\nشاطرهاى چالاك و چابك مخصوصا آنان كه وابسته به دستگاه بزرگان بودند ، و در رقصيدن مهارت كامل داشتند براى هنرنمايى آماده بودند ؛ زيرا در مشرق‌زمين رقصيدن كارى زشت و ننگ‌آور است و هيچ زنى جز زنان روسپى نمىرقصند .\r\nخوب به خاطر دارم ، زمانى كه پادشاه فرانسه هنوز جوان بود شاهنشاه ايران يك نفر را همراه يكى از بازرگانان فرانسوى مقيم اصفهان براى فروختن ابريشم ، و خريدن بعضى از اجناس خوب و درخور توجه به فرانسه فرستاد . بازرگان فرانسوى او را به همه جاى شهر برد ، و همهء چيزها را به اين ايرانى كه حتى يك كلمه هم زبان فرانسوى نمىدانست نشان داد . روزى او را به بالتى كه اتفاقا پادشاه جوان فرانسه در آن‌جا مىرقصيد برد و شاه را در حال رقصيدن به او نشان داد ، و پرسيد : پادشاه خوب مىرقصد ؟ مرد ايرانى جواب داد : به نام خدا ، ما شاء الله ، نظر نخورد ، شاطر خوبى است .\r\n\r\n","description":"","footnote":"","page_name":" 793 ","page_number":333},
  {"content":"\r\n\r\nميدان بزرگ به شرحى كه آوردم آرايش يافته بود . سراسر طول گذرگاه شاطر كه بيشتر آنها مسقّف بود نيز به وضع جالبى مزيّن شده بود . همهء دكانها را با آويختن پارچه‌هاى گرانبها و قاليهاى نفيس زينت داده بودند . برخى از آنها را با نصب انواع اسلحه به صورت انبار تسليحات درآورده بودند ، و ميان آنها كتيبه‌ها و شعارهايى تعبيه كرده بودند . هربار اندك مدتى پيش از آن كه شاطر از آن كوچه‌ها بگذرد آنها را از نو آب‌پاشى ، و با گل تزيين مىكردند . بيرون شهر تا محلى كه تيرها نصب شده بود به انواع بيرقها و تزيينات گوناگون آرايش يافته بود . تيپى از افراد هندى كه شمارشان از دو تا سه هزار تن افزون بود در يك قسمت ميدان ، و فوجى از ارامنه كه عده‌شان به همين اندازه مىرسيد در قسمت ديگرى از ميدان ايستاده بودند . صف زردشتيان و يهوديان در جاى ديگر ميدان بود .\r\nبارى ، به خاطر خوشامد پادشاه ، همه‌جا به نيكوترين طرز آرايش يافته بود .\r\nبزرگانى كه خانه‌هاشان در گذرگاه شاطر بود ، جلو در خانه ميزى گذاشته بودند ، و روى آن را سينىهاى پراز انواع شيرينى و ميوه و قدحهاى بزرگ پراز شربت چيده بودند . در تمام طول مسير آلات موسيقى وجود داشت تا آهنگ‌نوازان به محض مشاهدهء شاطر آنها را به نوا درآورند .\r\nشاطر پيراهن ساده و نازكى از جنس كتان سيم تار كه رانهايش را نيز مىپوشاند ، بر تن داشت . افزون بر آن پارچه‌اى چندلا كه به شكل صليب سن‌آندره ، روى شكمش تاخورده بود ، سينه و پهلوهايش را محكم در خود پيچيده بود . اين پارچه ميان ساقهاى پايش با كتان ديگرى مربوط بود . بازوان و ساقهاى پا و رانهاى شاطر عريان ، و اندوده به روغنى گندمى رنگ مركب از عصارهء جوزبويا و روغن گل و دارچين بود . پاى افزارش شبيه كفش نوكرها بود . كلاه ساده‌اش كه با سه يا چهار پركوچك و سبك تزيين يافته بود تا روى گوشهايش پايين آمده بود .\r\nروى كلاه و گردن و بازو و سينهء شاطر چندين تعويذ و طلسم آويخته شده بود .\r\nوضع ظاهر شاطر چنين بود كه آوردم . وقتى به حركت درمىآمد شانزده تا بيست تن از شاطرهاى بزرگان پيشاپيش يا در دو طرف او به نوبت مىدويدند .\r\nهمچنين در جلو وى بيست و پنج تا سى نفر سواركار به حركت درمىآمدند . بعض آنان از جمله اعيان و اشراف بودند ، و دويست قدم جلوتر از همه اسب مىتاختند .\r\nاينان به منظور مزيد جلال و شكوه نمايش در مراسم شركت مىكردند نه براى گشودن و\r\n\r\n","description":"","footnote":"","page_name":" 794 ","page_number":334},
  {"content":"\r\n\r\nمنظم كردن راه . پيك مخصوص پادشاه نيز در تمام طول مسير ، و در تمام دفعات رفت و آمد شاطر را همراهى مىكرد تا شاهد كارش باشد .\r\nمردم در تمام مدتى كه شاطر مىدويد به صورت و بازوان و ران و ساق دست و پايش گلاب مىافشاندند تا خنك شود و طراوت و شادابيش را بازيابد . از راست و چپ و جلو و دنبال بادش مىزدند و اين كار را چنان سريع و منظم انجام مىدادند كه با اين كه همواره سراسر راه پراز انبوه سواره و پياده بود هرگز مانعى براى دويدن شاطر پيش نمىآمد .\r\nزبان همهء تماشاگران به تمجيد و تحسين و تشويق شاطر گويا بود . براى موفقيّتش نذرها و نيازها مىكردند ، و با صداى بلند به درگاه خدا و پيغمبران التماس مىكردند كه به او توفيق بدهند ؛ و اعيان و اشراف كه به او مىرسيدند نويدش مىدادند كه صاحب جاه و عزت و مكنت خواهد شد . اين تشويقها و خوشامدگوييها بر حرارت و شهامت و نيروى شاطر مىافزود .\r\nيادم رفت بگويم بر ستونى كه نشانهء پايان مسير بود تيرهايى كه بايد بياورد بر روى حمايلى نصب شده بود ، و در همان‌جا چادرى افراشته بودند كه از نظر بزرگى نصف‌پوشى بود كه در مدخل كاخ سلطنت بر پا داشته بودند ، و تزييناتش نيم چندان بود .\r\nوقتى شاطر نخستين‌بار از جلو كاخ دويدن آغاز كرد ، ضمن دويدن به جهش و پرش پرداخت ، و دستهايش را مانند شمشيربازان به حركت درآورد ، و به بدنش تاب و پيچ انداخت . اين حركات را از آن انجام داد كه بدنش براى دويدن مدتى نسبة طولانى گرم شود .\r\nاول دور رفتن و برگشتنش را بدين‌سان بدون توقف به پايان رساند ، اما ضمن دويدن در دورهاى بعد لحظاتى براى تازه كردن نفس درنگ كرد ؛ و وقتى به چادرى كه تيرها در آن بود داخل مىشد دو شاطر زورمند بازوانش را مىگرفتند ، روى فرش مىنشاندند و به مدت يك پاتر  ) Pater (  « 1 » شربت يا مقوّى ديگرى به وى مىخوراندند ، و عطرى پيش شامه‌اش مىگرفتند تا مشام جانش تازه شود .\r\nمقارن اين احوال شاطر ديگرى از دست يكى از مأموران شاه تيرى مىگرفت و\r\n\r\n\r\n","description":"","footnote":"\r\n( 1 ) - پاتر مدت زمانى است كه مسيحيان دعاى روز يك‌شنبه را مىخوانند .\r\n","page_name":" 795 ","page_number":335},
  {"content":"\r\n\r\nبه پشت شاطر نصب مىكرد . درازى اين تيرها بيش از يك پا ، و ضخامتش افزون‌تر از يك قلم تحرير نبود . و در انتهاى آن رشته بلند و باريكى همانند نوار چسب ، مشابه نوارى كه مسيحيان روى نان تقديس شده مىگذارند ديده مىشد . شاطر در مدت شش ساعت شش‌بار تا محلّ ستون نشانه دويد و بازگشت ؛ اما رفت و آمدش در دفعه‌هاى بعد وقت بيشتر مىگرفت .\r\nچنان كه ياد كردم بزرگان دربار يكى پس از ديگرى يك يا چندبار همراه شاطر اسب مىتاختند . شيخ على خان حاكم بزرگترين و مهم‌ترين ايالات ايران با اين كه پيرى شصت ساله بود پنج‌بار شاطر را با اسب مشايعت ، و هربار اسبش را عوض كرد . صدراعظم نيز با اين كه همانند شيخ على خان پير بود سه بار همراه شاطر اسب تازاند ؛ و ناظر يا وزير دربار هم كه تقريبا هم‌سن آن دو بود فقط دو بار فرصت يافت شاطر را مشايعت كند . و از آن به همين اندازه اكتفا كرد كه شاه وى را به انجام دادن كارى مأمور فرمود و وزير به منظور اثبات اخلاص و عبوديّت خويش به تنها پسرش كه بيست و دو سال داشت ، و از تازه‌رويى و شكفتگى همانند فرشته بود دستور داد كه دوازده‌بار شاطر را مشايعت نمايد ، و اين جوان خوش‌اندام و بازيب و فراز ساعت چهار صبح تا ساعت شش بعدازظهر بىآن كه طىّ اين مدت طولانى چيزى بخورد در ميان چندين غريو و غوغا ، دائم از اين سو به آن‌سو اسب مىتاخت و فعاليت مىكرد .\r\nشاهنشاه دستور داده بود دوازده تن از بزرگان صاحب‌مقام دربار نيز هر كدام يك‌بار با اسب شاطر را مشايعت كنند ، و اين فرمان اجرا شد . در هفتمين دور دويدن شاطر كه حركتش به سبب شدت تابش خورشيد و حركت شن در فضا ، اندكى به سستى گراييده بود ، من نيز وى را مشايعت كردم ، و با اين كه چنان كه گفتم لختى آهسته‌تر مىدويد ناچار بودم اسبم را چهار نعل بجهانم تا از او دنبال نيفتم .\r\nهنگامى كه شاطر وارد ميدان شاه شد آواى تحسين و آفرين و هلهلهء شادباش به آسمان رسيد . غريو طبلهاى بزرگ و بشكه مانندى كه روى ارابه‌ها جا داشتند سراسر فضا را فرا گرفته بود . اين صداها چنان بلند و ديوسان بود كه من هرگز چنان آوايى نشنيده بودم ، و تا سه فرسنگى فضا را مىشكافت .\r\nوقتى شاطر در دور ششم حركت به ميدان نزديك شد شاه جلو چادرآمد تا رسيدنش را تماشا و او را تشجيع و ترغيب كند ؛ و آن‌گاه كه هشتمين دور دويدنش را به پايان رساند سى سينى بزرگ زرين پراز خوراكيهاى شيرين و مطبوع براى پذيرايى\r\n\r\n","description":"","footnote":"","page_name":" 796 ","page_number":336},
  {"content":"\r\n\r\nشاطران به چادر آوردند . و سه ساعت بعدازظهر شاهنشاه برابر پنجرهء يكى از كلاه - فرنگيها كه مسلط و مشرف بر ميدان بود نمايان شد . در آن‌وقت همه دسته‌ها و گروهها كه براى هنرنمايى با وسايل هنرى خود آماده بودند ، بدون توجه به تماشاكنندگان نمايش را آغاز كردند . جانوران حاضر به پيكار به جنگ پرداختند .\r\nو رقاصان و رقاصه‌ها به پايكوبى و دست‌افشانى آغاز نهادند . بندبازان ، شعبده‌گران ، شمشيربازان ، حقه‌بازان ، هر دسته جداگانه در جايى كه بودند به هنرنمايى پرداختند .\r\nبارى ، شگفت‌انگيزترين بازيهاى سرگرم‌كنندهء جهان در ميدان شاه به منصّهء ظهور درآمده بود . اين نمايشهاى متنوع زيبا چنان همزمان و در نهايت مهارت اجرا مىشد كه تماشاگران متحيّر بودند به كدام يك بنگرند .\r\nگرچه همه تماشايى بود اما بيشتر مردم به ديدن جنگ جانوران درنده كه در نظر ايرانيان جالب‌ترين نمايشهاست پرداختند . نبرد شير يا پلنگ با گاوان نر و گاوميشها ؛ پيكار گرگها و قوچها و خرسها مخصوصا بسيار جالب و تماشايى بود .\r\nگفتنى است كه حيوانات شاخدار هر كدام به شيوهء خاص خود مىجنگند . مثلا گاوميشها با شاخ به هم مىستيزند ، و تا هنگامى كه يكى از دو حريف از ميدان نبرد بيرون نشود جنگ ادامه مىيابد . اما قوچها از فاصلهء ده يا دوازده قدمى به يكديگر حمله مىكنند ، و چنان سرشان را به سختى به هم مىزنند كه صداى برخورد آن از فاصلهء پنجاه قدمى به گوش مىرسد . پس از نخستين تصادم دوباره به جاى اول باز مىگردند ، و باز از فاصلهء ده دوازده قدم به سرعت جلو مىآيند و به شدت پيشانيشان را به هم مىكوبند ، و پيكارشان بدين‌سان چندان ادامه مىيابد كه يكى بىتاب شود ؛ خون از سرش روان گردد و از پا درآيد . اما نبرد گرگها به صورتى ديگر است . آنها روى پاهاى خود بلند مىشوند ، با دستشان به حريف حمله مىبرند ، و تا آنها را از هم جدا نسازند همچنان با هم مىجنگند . اما چون اين جانور درنده سنگين است ، براى تحريك كردنش به مبارزه بايد او را به خشم آورند . براى اين كار سر طناب درازى را محكم به پايش مىبندند ، و آن‌گاه بچه يا نوجوانى را به او نشان مىدهند . گرگ براى دريدن و بلعيدنش از جاى مىجهد ، و حمله مىكند . اما پيش از آن‌كه به هدف برسد طناب را مىكشند و مانع پيش رفتنش مىشوند . دگربار طناب را شل مىكنند ، و وقتى گرگ حمله برد باز طناب را مىكشند . بدين‌سان جانور را سخت خشمگين مىسازند .\r\nدر چنين حال نعره مىكشد و براى جنگ آماده مىشود .\r\n\r\n","description":"","footnote":"","page_name":" 797 ","page_number":337},
  {"content":"\r\n\r\nدر اين‌جا بيش از اين دربارهء جنگ جانوران به شرح نمىپردازم زيرا در فصول آينده به اقتضاى موضوع بحث خواهم كرد .\r\nجشن شاطر بدين‌سان خاتمه يافت كه شاه ساعت پنج بعدازظهر بر اسب نشست و به طرفى كه شاطر مىآمد روان شد . نزديك دروازهء حومهء شهر او را ديد .\r\nشاطر به محض ديدن شاه براى نماياندن اين كه همچنان به نيروست كودكى را بر دوش خود گرفت و همچنان مىدويد . غريو تحسين و آفرين تماشاگران به ديدن اين منظره در فضا پيچيد . شاه با صداى بلند و رسا رو به شاطر كرد و فرمان داد براى او خلعت بياورند . خلعت شامل يك دست لباس كامل گرانبها از پا تا سر بود . همچنين مبلغ پانصد تومان پول كه معادل بيست و دو هزار و پانصد ليور است . همچنين منصب شاطرباشى يعنى ارشد شاطرها را كه يكى از مشاغل مهم و پردرآمد است به وى ارزانى داشت . همهء بزرگان نيز به نوبهء خود تحفه و هديه‌اى به او دادند .\r\nگفتنى است با اين همه كوشش و زحمتى كه شاطر موصوف تحمل كرد برخى بر اين عقيده بودند كه وى شاطر ورزيده و زرنگى نبود ، زيرا نتوانسته بود دوازده تير را در مدت ده ساعت بياورد ، و اين كار را در چهارده ساعت انجام داده بود . و نيز مىگفتند در زمان پادشاهى شاه صفى شاطرى بوده كه دوازده تير را در مدت دوازده ساعت آورده بود .\r\n\r\n","description":"","footnote":"","page_name":" 798 ","page_number":338},
  {"content":"\r\n\r\n\r\nفصل سيزدهم پوشاك و اثاثهء ايرانيان\r\nمردمان مشرق زمين در لباس پوشيدن هرگز از مد پيروى نمىكنند ، و بسيار سال مىگذرد كه كمترين تغيير در طرز پوشاك خود نداده‌اند ؛ و اگر اين گفته راست باشد كه يكسان ماندن و عدم تغيير و تبديل پوشاك در جامعه‌اى نشانگر حزم و احتياط آن اجتماع است ايرانيان بتحقيق محتاطترين و استواركارترين و دورانديش‌ترين افراد جوامع بشرى مىباشند . زيرا هرگز در بند آن نيستند كه رنگ يا نوع پارچه يا دوخت پوشاك خود را تغيير دهند . من بارها لباسهايى را كه از زمان تيموريان در خزانهء پادشاه نگهدارى شده ، ديده‌ام ، به نظر تحقيق در آنها نگريسته‌ام ، و دريافته‌ام كه از آن روزگاران تا زمان حاضر تغيير قابل توجّهى در آنها پديد نيامده است ، و برش و دوخت آنها همان‌سان بوده كه اكنون معمول است ، و اگر خوانندگان اين سطور به عكسى كه تصوير پوشاكهاى زنان و مردان در آن نمايانده شده به دقت بنگرند حقيقت و واقعيت اين مطلب را درمىيابند .\r\nمردان ايران هرگز شلوارهايى كه از كمر تا پنجهء پاى آنها را بپوشاند و شبيه چاقچور زنان باشد به پا نمىكنند . شلوارشان عبارت از پوشش آستردارى است كه تا قوزك پايشان مىرسد . جلو شلوارشان نيز بازنيست ، و به هنگام احتياج بايد گره‌بندى را كه به ليفهء شلوار خود كشيده‌اند بازكنند . براى قضاى حاجت همانند زنان شلوار خود را پايين بكشند ، بنشينند و پس از خاتمه يافتن كار دگربار شلوار خود را بالا بكشند و بندش را ببندند .\r\nپيراهن مردان بلند است ، و به جاى اين كه دامن آن را در شلوارشان بگذارند بيرون آن رها مىكنند ، چنان كه تا روى زانوانشان را مىپوشاند . طرف راست\r\n\r\n","description":"","footnote":"","page_name":" 799 ","page_number":339},
  {"content":"\r\n\r\nلباس مردان ايرانى\r\n\r\n","description":"","footnote":"","page_name":" 800 ","page_number":340},
  {"content":"\r\n\r\nپيراهنشان از روى سينه تا نزديك شكم و پايين دو طرف شكافته و باز است .\r\nپيراهنشان يقهء برگردان ندارد ، و مانند يقهء پيراهن زنان اروپايى يك لا و ساده مىباشد .\r\nزنان دارا و دولتمند ، و به ندرت مردان صاحب‌مقام گاهى در مجالس جشن پيراهنى مىپوشند كه يقهء آنها به پهناى يك انگشت مرواريددوزى شده است . زنان و مردان ايرانى هرگز شال‌گردن يا چيزى شبيه آن به كار نمىگيرند . مردان روى پيراهن خود لباسى به نام كليچه مىپوشند كه دامن آن تا زير زانو مىرسد ؛ و دو طرف آن از جلو تا روى شكم با دكمه بسته مىشود ، و روى كليچه قبا مىپوشند .\r\nبالاى قبا تنگ ، اما از شكم به پايين مانند پاچين زنان گشاد و بلند است ، چنان كه دوبار روى شكم پيچيده مىشود . بدين‌گونه كه اول طرف راست زير طرف چپ ، زير بازو ، با دكمه بسته مىشود و سپس لاى چپ قبا روى طرف راست زير بازوى راست مىآيد ، و با دكمه ثابت مىشود . چنان كه در عكس پيداست قبا در آن قسمت كه روى سينه است هلال مانند است . آستينهاى قبا تنگ ، و چون بيش از آنچه بايد بلند است به قسمتى كه بالاى بازو قرار مىگيرد چين مىدهند ، و سر آستينها را روى مچ با دكمه مىبندند . سواركاران نيز قباى گرجى مىپوشند اين نوع قبا جز اينكه روى ناف باز است و با دكمه بسته مىشود با قباهاى معمولى هيچ تفاوت ندارد .\r\nبا اين كه برش و دوخت قبا در كمرگاه مخصوصا متناسب است دور كمر ، روى آن دو سه لا شال مىبندند . پهناى شال كه معمولا از پارچهء خوب و تميز است از چهار انگشت تجاوز نمىكند . از پيچش شال به دور كمر جيب عريض و طويل سرتاسرى به دست مىآيد كه مىتوان چيزهاى متناسب را در آن‌جا داد . اين نوع جيب از جيبهايى كه اروپاييان در بالاى شلوار خود مىگذارند بسيار بار بزرگ‌تر ، جادارتر و مطمئن‌تر است .\r\nروى قبا نيز چيزى مىپوشند كه برحسب اقتضاى فصل اگر تابستان باشد جلو باز و بىآستين است و آن را كردى مىنامند . و اگر زمستان باشد لبه‌دار و با آستين مىباشد و به آن كادبى مىگويند . برش اين پوشش مانند قباست يعنى بالايش تنگ ، و پايينش مانند زنگ فراخ است ، و آن را از ماهوت يا اطلس ضخيم زرتار مىدوزند ، و با يراق يا تورى مزين مىكنند يا با قلابدوزى مىآرايند . گاهى نيز از پوست سمور يا\r\n\r\n","description":"","footnote":"","page_name":" 801 ","page_number":341},
  {"content":"\r\n\r\nقره‌كل مىدوزند . اين پوستها ، هم بسى زيبا و هم گران است . رويه و آسترشان با هم مناسبت كامل دارد ، و دوختشان چنانست كه مانند شال‌گردن ، تا ناف را مىپوشاند ، و از بالا تا پايين يك رشته دكمه ، تنها به منظور تزيين به آن مىدوزند .\r\nزيرا اين تكمه‌ها را به ندرت مىبندند .\r\nايرانيان جوراب را از پارچه پشمى ، مانند يك كيسهء بلند و باريك ، بدون اين كه شكل ساق و پاشنه و پهنى پا را در نظر بگيرند درست مىكنند . ساقهء جوراب را تا زير زانو بالا مىبرند و در آن‌جا گره مىزنند ، و روى محلى را كه پاشنهء پا در آن جا مىگيرد چرم قرمز رنگى مىدوزند تا جوراب بر اثر تماس با كفش پاره نشود ، و اگر چنين نكنند پس از سه يا چهار روز سوراخ مىشود .\r\nپيش از آن كه ارامنه باب بازرگانى ايران و اروپا را بگشايند ، ايرانيان جوراب به پا نمىكردند ، حتى پادشاه مانند سربازان ، رانندگان ارابه‌ها ، پيكها و بسيارى از افراد عادى كه مچ‌پيچ به ساق پاى خود مىپيچند ، پاتابه به پايش مىپيچيد .\r\nمچ‌پيچ عبارت است از پارچهء ضخيمى به پهناى شش انگشت و به درازاى سه يا چهار ذراع كه همچنان كه بچه‌ها را قنداق مىكنند به دور پا مىپيچند . اين پاتابه‌ها براى كسانى كه زياد راه مىروند ، يا با پا كارهاى سخت انجام مىدهند بسيار خوب و مناسب است . جنس پارچهء مچ‌پيچ به اقتضاى فصل درشت و ضخيم ، يا نازك و لطيف است ، و وقتى خيس يا آلوده به گل شود آن را خشك مىكنند و گلهايش را مىزدايند . به هنگام زمستان آنان كه ناچارند ساعات زيادى بيرون از خانه راه بروند پاى خود را نيز مانند ساق پايشان در پاتابه مىپيچند ؛ اما در تابستان مچ‌پيچ به كار نمىگيرند .\r\nكفشهاى ايرانيان به انواع گوناگون است اما همه پوشيده است و از پهلو باز نمىشود . براى اين كه بيشتر دوام كند پاشنهء آنها را ميخ‌كوبى مىكنند ، و تخت آنها را آن‌جا كه به سر پنجه فشار وارد مىآورند نيز به همين منظور چند ميخ ظريف مىزنند . در تصوير مىبينيد افراد با شخصيت و جاه‌مند كفشهايى پوشيده‌اند كه شبيه كفش راحتى بانوان است و بدين‌سبب است كه هنگام وارد شدن به اتاق خانه ، آسان بتوانند آن را از پا بيرون كنند . زيرا كف اتاقها مفروش است و بدون كفش بايد در آن درآيند .\r\n\r\n","description":"","footnote":"","page_name":" 802 ","page_number":342},
  {"content":"\r\n\r\nكفش ايرانيان به رنگ سبز و ديگر رنگهاست . تخت آنها مثل مقوا نازك ، اما سخت و پردوام ، و بهترين چرمهاى روى زمين است . اين نوع كفشها داراى پاشنه است ، و انواع ديگر پاشنه ندارد . رويهء كفشها غالبا چرم است ؛ اما بعضى نيز مانند جورابهاى ما با ميل بافته شده اما بسيار محكم‌تر است . راه رفتن با اين نوع كفش بسيار راحت و آسان است ، و پا در آن نمىلغزد و نمىچرخد . اما بدون پاشنه‌كش به راحتى نمىتوان آن را به پا كرد . بدين‌سبب آنان كه اين كفشها را مىپوشند پاشنه‌كشى فلزى يا ساخته از چوب شمشاد به شال خود دارند تا هنگام ضرورت از آن استفاده كنند . آنان با اين كفشها بدون زحمت مىدوند ، جست و خيز مىكنند و بالا و پايين مىروند .\r\nتخت كفش مردمان تهىدست از پوست شتر است . دوام پوست شتر از همه پوستها بيشتر مىباشد ، اما مانند اسفنج رطوبت را به خود مىكشد . دهقانان و كسانى كه دارايى كم دارند تخت پاىافزار خود را از پارهء پارچه‌هايى كه كنار هم مىگذراند درست مىكنند . تسمه‌هاى باريكى از ميان آنها مىگذرانند و برهم مىفشرند . ضخامت اين تختها از يك بند انگشت در نمىگذرد ، و رويهء آن را به‌ترتيب خاصى با نخ مىبافند و به تخت مىدوزند . اين نوع كفش كه به آن گيوه مىگويند بسيار سبك و پردوام است . دستار ايرانى كه دلبند ناميده مىشود « 1 » و گرامىترين و محترم‌ترين پوشاك ايرانيان است چندان سنگين مىباشد كه به زحمت وزنش را روى سر تحمّل مىتوان كرد . گاهى وزن اين دستارها از دوازده تا پانزده ليور در مىگذرد ، و وزن سبك‌ترين آنها از نيم اين مقدار كمتر نيست . نخستين روزى كه ناچار شدم آن را بر سر بگذارم رنج بسيار كشيدم ، و هرجا آزاد و مجاز مىشدم آن را از سرم برمىداشتم . زيرا برداشتن كلاه از سر ، و سر برهنه بودن در ميان جمع همان‌قدر زشت و زننده است كه يك نفر اروپايى صاحب‌مقام كلاه گيسش را از سرش بردارد . اما بسيار نگذشت به هر روى به حمل آن عادت كردم . اين دستارها عموما از پارچهء سفيد درشتى درست شده كه روى آن را پارچهء لطيف ابريشمين يا ابريشمين زرتارى\r\n\r\n\r\n","description":"","footnote":"\r\n( 1 ) - از آن جهت آن را دلبند مىگويند كه پارچه‌اى كه براى ساختن آن به كار مىگيرند مثل دل لطيف و نازك است .\r\n« لانگلس »\r\n","page_name":" 803 ","page_number":343},
  {"content":"\r\n\r\nمىپيچند . روحانيان روى كتان درشت و خشن ، پارچهء بسيار نازكى مىپيچند ، پارچهء دستار به قطعه پارچهء گلدار و پرقيمت‌ترى به عرض شش يا هفت شست منتهى مىشود كه به هنگام بستن دستار آن را مانند جيقه‌اى از داخلش درمىآورند ؛ و مىتوانيد شكل آن را در تصويرى كه آورده‌ام بنگريد .\r\nبا اين كه دستار موصوف به تنهايى سنگين است گاهى شبكلاه يا عرقچينى از پارچهء كتان مضرّس يا ماهوت زير آن روى سر مىگذارند . بايد باور داشت كه شرايط اقليمى ايران اقتضا دارد كه سر ساكنان آن بدين‌صورت پوشيده بماند ، و اين نكته حقيقتى است مسلم كه هيچ رسم و مقررات زندگى بدون ضرورت ، مستمر و بردوام نمىماند ؛ و بايد پذيرفت مردم به چيزى كه خاستگاهش هوس و تفنّن باشد خوپذير نمىشوند ، و بدان انس و الفت نمىگيرند . به سخن ديگر مقتضيات اقليمى مبتكر و طراح اطوار و عادات و خصوصيات اخلاقى اقوام مختلف است .\r\nمردم ايران بر اين اعتقادند كه بايد سينه و شكم خود را بيشتر از پشت گرم نگهدارند ، و هنديان بر خلاف مىگويند براى حفظ تندرستى بايد كوشيد كه پشت و پشت گردن گرم بماند .\r\nايرانيان لباس خود را از كتان يا پارچه‌هاى ابريشمين درست مىكنند .\r\nپيراهن و شلوارشان غالبا از ابريشم است . كليچه و قباشان آسترى ضخيم و روشن دارد ، و ميان آستر و رويه را قشرى از پنبه مىآگنند تا قبا گرم‌تر باشد .\r\nدر سراسر مشرق زمين مخصوصا در ايران لباس سياه نمىپوشند ، و آن را نحس و شوم و بديمن مىشمارند ، و اصولا رنگ سياه را از آن شيطان مىدانند . مردم در هر سنّ و سال كه باشند با پارچه‌هايى كه رنگشان پسند و دلخواهشان باشد لباس درست مىكنند ، و به هنگام گردش و حضور در ميدانها و امكنهء عمومى بيشتر به كسانى مىنگرند كه لباسهاى پرزر و زيور و خوش‌رنگ و نگار برتن كرده‌اند .\r\nمردان ايران ريش خود را نمىتراشند و از زير ذقن تمام صورتشان پوشيده از ريش است اما چندان بلند نيست كه پوست صورتشان را بپوشاند . روحانيان ريش خود را تا زير ذقن بلند نگه مىدارند . سواركاران پير و مردان سپاهى ريش ندارند ، و به جاى آن داراى سبيل انبوه و پرپشت مىباشند كه گاه به صورت قلابى تا بناگوششان مىرسد . شاه عباس كبير سبيل را مايهء زينت صورت ، و ابّهت و شكوه مرد مىشمرد ، و هنگام پرداختن حقوق افراد سپاهى خود كوتاهى و بلندى سبيل آنان را در نظر\r\n\r\n","description":"","footnote":"","page_name":" 804 ","page_number":344},
  {"content":"\r\n\r\nمىگرفت . اما ايرانيان از ريش بلند تركها به شدت بدشان مىآيد ، و آن را جاروى خانهء محرومان مىدانند .\r\nچنين به نظر مىرسد كه پوشاك ايرانيان در زمان حاضر همان‌گونه است كه در زمان پادشاهى كورش بزرگ معمول بوده و تفاوت زيادى نكرده است .\r\nلباس زنان ايران از بسيار جهات مانند لباس مردان است . با اين تفاوت كه شلوارشان از شلوار مردان تنگ‌تر و بلندتر مىباشد . همچنين پارچه‌اى كه از آن شلوار مىدوزند ضخيم‌تر است زيرا زنان جوراب نمىپوشند . آنان پاى خود را با پارچه‌اى كه به شكل نيم‌چكمه دوخته‌اند مىپوشانند . اين نيم‌چكمه كه تا چهار انگشت بالاى قوزك پاشان مىرسد از پارچهء قشنگ و گران‌قيمت درست شده ، و يا نوعى كاردستى است . پيراهنشان كه قميص نام دارد و شايد كلمهء شميز  ) Chemise (  - پيراهن ، پوشه - از آن آمده باشد از جلو تا ناف باز است . نيم‌تنهء زنان از كليچهء مردان بلندتر است و تقريبا تا مچ پايشان مىرسد . كمربندشان از كمربند مردان باريك‌تر مىباشد ، و پهناى آن از يك شست درنمىگذرد .\r\nزنان سر خود را كاملا مىپوشانند و روى آن پارچه‌اى مىاندازند كه روى شانه‌هاشان مىافتد ، و از جلو ، گردن و گلو و سينه‌شان را مىپوشاند ؛ و آن‌گاه كه آهنگ بيرون شدن از خانه مىكنند با چادر سفيد سراسر اندام خود را از سر تا پا مىپوشانند ، و رويشان را چنان زير نقاب پنهان مىدارند كه جز مردمك چشمشان چيزى ديده نمىشود . بر اطلاق زنان ايرانى چهار پوشش جداگانه دارند كه از دوتاى آنها در خانه و از دوتاى ديگر بيرون از خانه استفاده مىكنند . نخست ، پوششى روسرى مانند كه غالبا به منظور آرايش است و تا پشت اندام را مىپوشاند . دوم چهارقد كه پوششى سه گوشه است ؛ ميانش را روى سر مىاندازند و وسط دو دامن آن را زير ذقن به نوعى گره مىزنند كه دو دامن روى سينه را بپوشاند ، و دامن سوم پشت سر را مستور بدارد . پوشش سوم همان چادر است كه سراسر اندام را از سر تا پا مىپوشاند . و پوشش چهارم چيزى شبيه دستمال است كه صورت را مىپوشاند و روى شقيقه بسته مىشود . روى اين روبند آن‌جا كه چشم است شبكه‌هايى براى ديدن تعبيه شده است .\r\nزنان ارامنه بر خلاف زنان مسلمان اگر شوى كرده باشند روى خود را تا بينى پوشيده مىدارند ، و اين حجاب بدان سبب است كه نزديكان زن شوهردار و كشيشان\r\n\r\n","description":"","footnote":"","page_name":" 805 ","page_number":345},
  {"content":"\r\n\r\nلباس زنان ايرانى\r\n\r\n","description":"","footnote":"","page_name":" 806 ","page_number":346},
  {"content":"\r\n\r\nايشان كه مجاز به ديدن آنان مىباشند بيش از بينى رويشان را نبينند . اما دختران با اين حجاب فقط تا نزديك دهان صورت خويش را نهان مىدارند تا كسانى كه آنان را مىبينند شاهد و ناظر زيباييشان باشند ، و وصف قشنگى و تازه‌روييشان را براى ديگران بگويند .\r\nبارى چنين مىنمايد كه روگرفتن و حجاب زنان سابقه‌اى بسيار كهن دارد ، اما به تحقيق نمىتوان گفت انگيزهء حجاب زن پاسدارى عفاف و آزرم ، يا نشانگر غرور و خويشتندارى و خودپسندى ، و يا بيم زنان از رشك مىباشد .\r\nزنان و مردان ايران دستكش به دست نمىكنند . بهتر و روشن‌تر بگويم اصولا مردمان مشرق‌زمين از فايدهء دستكش بىخبرند . آرايش موى زنان بسيار ساده است .\r\nآنان موهاى خود را به چند دسته و هر دسته را به چند رشته تقسيم مىكنند . رشته‌هاى هر دسته را به هم مىبافند و همه را به پشت سرشان رها مىكنند . موهاى هر زن كه انبوه‌تر و پرپشت‌تر و درازتر باشد زيباتر و دلاويزتر مىنمايد ؛ و همه آرزو مىكنند گيسوانشان آن‌قدر بلند شود كه تا مچ پايشان برسد . بعضى از زنان كه موهاى سرشان بلند نيست رشته‌هايى از ابريشم به دنبال گيسوان خويش مىآويزند تا بلندتر بنمايد .\r\nزنان دارا به دنبال دسته‌هاى بافته شدهء موهاى خود خوشه‌اى از مرواريد يا سنگهاى گرانبها ، يا زيورآلات زرين يا سيمين مىآويزند .\r\nسر زنان را نوارى سه گوش و هلال مانند آرايش مىبخشد . نوار ديگرى كه پهناى بيشتر دارد و قسمتى از بالاى پيشانى را فراگرفته بدان مربوط است . نوار موصوف از پارچه‌اى نازك و ظريف و سنگين بهاست ، و آن را كه پيشانىبند مىتوان ناميد با قلابدوزى يا جواهر زينت مىدهند . اين تزيينات به نسبت دارايى و تموّل و تمكّن افراد كم يا زياد مىشود به نظر من اين زيورها باقيماندهء آثار نيمتاجى است كه شهبانوهاى ايران در زمان باستان بر سر مىنهاده‌اند . سربند را تنها زنان شوهردار به نشان اين كه زير فرمان شوهران خود مىباشند به سر مىبندند ، و زنان بىشوهر به جاى اين نيمتاجها كلاه كوچكى بر سر مىنهند .\r\nگفتنى است كه دختران در خانه بىحجابند و به نشان دوشيزگى و زينت دو دسته از موهاى بافته شدهء خود را به صورتى زيبا روى گونه‌هاى خود به نمايش درمىآورند .\r\nكلاه دختران دولتمند با رشته‌اى از مرواريد تزيين يافته است . دخترانى كه\r\n\r\n","description":"","footnote":"","page_name":" 807 ","page_number":347},
  {"content":"\r\n\r\nلباس يك زن زردشتى\r\n\r\n","description":"","footnote":"","page_name":" 808 ","page_number":348},
  {"content":"\r\n\r\nسنشان از شش و هفت سال كمتر است ناچار نيستند در حجاب و خانه‌نشين باشند ، و هر وقت بخواهند با روى گشاده همراه پدرشان از خانه بيرون مىروند ، و از اين كه نامحرمان آنان را ببينند پروا ندارند ؛ و من از اين دختران كوچك كه مخصوصا گلو و گردنشان زيبايى خيره‌كننده‌اى داشته ، و خوشگل‌تر از آنها درآيينهء خيال كسى نمىگذرد بسيار ديده‌ام ، قد و قامت زنان ايرانى در جامهء خاص خودشان رشيدتر و فريباتر از بالاى زنان ما مىنمايد .\r\nدر نظر ايرانيان هرچه رنگ رويش و موى سر و مژگان و ابرو سياه‌تر باشد بهتر و پسنديده‌تر است . ابروان چندان كه انبوه‌تر و پرپشت‌تر و به هم پيوسته‌تر باشد به چشمها زيباتر مىنمايد . زنان عرب غالبا از اين‌گونه ابروان نصيب دارند . آن دسته از زنان ايرانى كه از داشتن ابروان پرپشت و پيوسته به هم محرومند ، و ابروانشان باريك و كمرنگ و كم‌پشت است با ماده‌اى سياه‌رنگ اين نقيصه را از ميان برمىدارند . همچنين پايين پيشانى ميان دو ابرو ، و در گودى ذقن - چاه زنخدان - خال سياهى كه از ناخن انگشت كوچك خيلى كوچك‌تر است ، درست مىكنند .\r\nاين خالها هرگز محو و سترده نمىشود چون ماده‌اى سياه‌رنگ را با نوك سوزنهاى مخصوصى زير پوست وارد مىكنند . همچنين به منظور نرم ماندن و حفاظت پوست دست و پاى خود از آسيب تابش حرارت خورشيد گاهگاه آنها را با حمير حنا مىاندايند ، و پس از اين كه رنگ انداخت دست و پايشان را مىشويند . حنا كوبيدهء برگ گياهى است به همين نام ، و گفتنى است كه در نظر مردان ، زنان كوته‌اندام از زنان بالا بلند مقبول‌تر و دلخواه‌ترند . « 1 »\r\nزينت‌آلات زنان متنوع و گوناگون است . چنان كه ياد شد زنان دولتمند جيقهء الماس يا جواهرنشان بر سر دارند و زينتى به نام تيته متشكل از دانه‌هاى گرانبها كه دورش رشته‌هاى كوچكى از مرواريد آويخته شده در ميان نيمتاج خود مىآويزند كه\r\n\r\n\r\n","description":"","footnote":"\r\n( 1 ) - اين نيز يكى از گفته‌هاى سخيف و نسنجيدهء شاردن است . زنان بلندبالا هميشه بر زنان كوته‌اندام برترى داشته‌اند و شاعران از رمانهاى قديم قامت زنان خوش‌اندام را به سرو تشبيه مىكرده‌اند و شاعرى براى دلدارى محبوب كوته‌اندامش چنين سروده است :\r\n اى آن كه به حسن و در لطافت ماهى * هر چند كه كوتاه‌قدى دلخواهى \r\n شاخِ گلى از پستىِ خود عار مدار * تو عمرِ منى از اين جهت كوتاهى \r\n","page_name":" 809 ","page_number":349},
  {"content":"\r\n\r\nبه بالاى ابروان مىرسد ؛ و عقدرو رشته مرواريدى است كه از زير ذقن مىگذرد و از دو طرف با قلابى كوچك زير گوشها به پيچ زلف يا لبه عرقچين‌بند مىگردد . زنان بعضى شهرستانها به جدار چپ‌بينى خود حلقه‌اى مىآويزند . اين حلقه نازك و قطرش چنان است كه انگشت وسط از ميانش مىگذرد . پايين اين حلقه دو دانه مرواريد گرد و ميان مرواريدها يك دانه ياقوت تعبيه شده است . غالب بردگان و برده‌زادگان نيز اين حلقه را به بينى مىآويزند . قطر حلقهء بينى زنان بعضى ولايات آن‌قدر زياد است كه انگشت شست آسان از ميان آن مىگذرد . اما بانوان اصفهانى و زنان اصيلى كه نژاد از ايرانيان دارند ، هرگز چنين زيور به كار نمىبرند ، و بينىشان را سوراخ نمىكنند . اما باديه‌نشينان كرمانى كارى از اين زشت‌تر و ناهنجارتر مىكنند بدين‌شرح كه بالاى بينى خود را سوراخ مىكنند ؛ حلقه‌اى از آن مىگذرانند و صفحه‌اى را كه چند گوهر بر آن تعبيه كرده‌اند بدان حلقه پيوند مىدهند . اين زيور در مجموع چنان است كه قسمتى از بينى آنان را مىپوشاند .\r\nدر لار مركز ايالت لار و در هرموز از اين‌گونه زيور بسيار ديده‌ام . جز اين زيورها كه زنان ايران بر سر خود نصب مىكنند زيورهايى گوهرنشان به پهناى دو سه انگشت به مچ دست خود مىبندند كه دست بىهيچ رنجى در آن مىچرخد . زنان دارا و متشخص بازوان خود را با رشته‌هايى از مرواريد زينت مىدهند . دختران جوان فقط دستبندى از زر كه زياد پهن و سنگين نيست ، و آن كه دو سر دستبند به هم پيوسته و قفل مىشود دانهء جواهرى تعبيه شده ، به دست مىكنند . برخى از دختران بازوبندهايى به بازو دارند كه چند خوشهء كوچك مرواريد بدانها آويخته شده است .\r\nاما فقط برخى از دختران اين زينت را به كار مىبرند و همگانى نيست .\r\nگردن‌بندهاى زنان ايرانى عبارت از زنجير ظريفى زرين با رشته‌اى از مرواريد است كه تا پاى سينه‌شان مىرسد . در ميان اين گردن‌بند يك قوطى به اندازهء كف دست وجود دارد . در اين قوطى كه معمولا از طلا و گاهى گوهرنشان و مشبّك است ، موادّ عطرآگين جاى مىدهند . برعكس ما اروپاييان كه در مناطق سرد از بوييدن عطر لذّت زياد نمىبريم و خوشمان نمىآيد ، ايرانيان از بوى خوش حظّ بسيار مىبرند ، و جانشان را به بوى خوش تازه مىدارند . اما دربارهء زيور انگشترى مىتوانم به تحقيق بگويم كه در هيچ نقطه روى زمين زنان به قدر بانوان ايرانى انگشترى به كار نمىبرند .\r\nبه طور كلّى مىتوان گفت هر بانوى ايرانى چند انگشترى به انگشتان خود دارد .\r\n\r\n","description":"","footnote":"","page_name":" 810 ","page_number":350},
  {"content":"\r\n\r\nدرخور گفتن است كه بهاى پوشاك در ايران ارزان مىباشد . با وجود اين در ميان كشورهاى روى زمين كم كشوريست كه مردمان آن به‌قدر زنان و مردان ايران خرج تجمّل و شكوه‌مندى لباس خود كنند . در ايران يك دستار متوسط پنجاه اكو قيمت دارد . و اگر بخواهيد دستار خوب و آبرومندى بخريد بايد دست كم هزار و دويست تا هزار و پانصد اكو بپردازيد « 1 » ؛ و براى تهيه كردن يك پوشاك نسبة خوب بايد سيصد يا چهارصد فرانك بدهيد . درست است كه به‌طور متعارف مىتوان از لباس و دستار مدت زيادى استفاده كرد ، اما لااقل چند دست لباس و عمامه به كار است ، تا به نوبت آنها را عوض كرد . از اين گذشته هنگام عيد نوروز همهء مردم بايد لباس نو بر تن بيارايند . همچنين در جشنهاى عروسى همه خويشاوندان و بستگان عروس و داماد بايد لباس نو برتن داشته باشند . يك قبا را مىتوان به بيست و پنج اكو خريد ، امّا يكى كافى نيست ، و چندين قبا به كار است . زيرا افراد متشخص و صاحب‌مقام هرگز يك قبا را دو روز پياپى نمىپوشند ، و اگر قطره‌اى از هرچه باشد روى آن بچكد آن قبا در آن حالت ، و پيش از رفع كامل آلودگى قابل پوشيدن نيست .\r\nبهاى شال كمر نيز زياد است ، و يك شال زربفت به نسبت جنس و درازا و پهنا از بيست تا صد اكو قيمت دارد ، و شالى كه از پشم شتر بافته شده باشد و بسيار ظريف باشد قيمتش از اين مبلغ كمتر نيست ، و اگر شال از پوست سمور باشد حساب ديگر دارد . زيرا بهايش از سه هزار فرانك درمىگذرد ، و اگر از پوست سمور خوب باشد قيمتش دو برابر اين مبلغ است ، و يك صاحب منصب كه حقوق سالانه‌اش از هزار و دويست تا هزار و پانصد ليور است غالبا ناچار است لباسى به تن كند كه بهايش از اين مبلغ بيشتر است .\r\nدرخور گفتن است همين روح تجمل‌پرستى تجمل‌گرايان آنها را به خاك سياه مىنشاند ، زيرا گرچه پوشاكهاى خوب دوام زياد دارد ، امّا به‌هر روى براى به دست آوردن آن بايد پول زياد مصرف كرد . مردان سپاهى و درباريان به كمر خود شمشير مىبندند و خنجرى نيز دارند ، ولى روحانيان ، دانشمندان ، اهل ادب و قلم ،\r\n\r\n\r\n","description":"","footnote":"\r\n( 1 ) - اسكات وارينگس  ) Scott Warings (  نوشته است : شاه عباس كه مىخواست بازرگانان را به صرفه‌جويى و ساده‌پوشى وادارد دستور دارد بايد عمامه‌شان شال ساده و لباسشان ماهوت درشت باشد . چه از شال نه تنها مىتوانستند در تمام مدت عمر استفاده كنند ، بل‌كه ممكن بود اولادشان نيز آن را به كار برند ؛ دوام ماهوت هم نسبت به پارچه‌هاى ديگر بسيار بيشتر بود .\r\n","page_name":" 811 ","page_number":351},
  {"content":"\r\n\r\nقضات و بازرگانان و ارباب حرف و پيشه هرگز شمشير و خنجر همراه ندارند .\r\nشاهزادگانى كه نژاد از پادشاهان دارند مجازند خنجر با خود داشته باشند . ايرانيان نه تنها هرگز تجمل و تجمّل‌پرستى را تقبيح نمىكنند بل‌كه به ارباب تجمل احترام مىنهند . هم ايرانيان ضرب المثلى دارند كه : هركس آستينش كهنه باشد ، و گرچه علم دنيا را در سينه داشته باشد كسى به او اعتنا نمىكند .\r\nاكنون مىخواهم دربارهء اثاثهء خانه اندكى بگويم . اثاثهء خانهء مشرق زمينيها از لوازم خانه اروپاييان بسيار كمتر و ساده‌تر است . ايرانيان اتاقهاى خود را نخست با نمدهاى ضخيم فرش مىكنند ، و روى آن يك ، و اگر اتاق بزرگ باشد دو قالى پهن مىكنند . در ايران قاليهايى وجود دارد كه طول آنها از شصت پا درمىگذرد . اين قاليها آن‌قدر بزرگ و سنگين است كه دو مرد زورمند نمىتوانند آن را جابه‌جا كنند . دور تا دور اتاق را نهاليهاى كوچكى كه پهناى هر يك بيش از سه پا نيست مىگذارند ، و روى آنها پوششى كه كلفتى آنها بيش از ضخامت ماهوتهاى اسپانيايى نيست ، مىگسترانند . اين روپوش از كتان يا پنبه درست شده و گاهى تارهاى ابريشم سپيد يا رنگين يا رشته‌هاى زرين در آنها به كار رفته است . كنار اين نهاليهاى كوچك آن جا كه نزديك ديوار است ، در تمام طول اتاق پشتيها يا مخده‌هاى چهارگوشى قرار مىدهند تا به آنها تكيه بزنند . اين نهاليهاى كوچك صندلى مشرق زمينىهاست ، و وقتى اتاق يا تالارى بدين‌گونه آرايش يافت اثاثهء آن مدتها دوام مىيابد ؛ زيرا رويه تشكچه‌ها از مخمل ساده يا زرتار بسيار بادوام است و زود فرسوده و پاره نمىشود .\r\nاروپاييانى كه منسوجات ايرانى را به كار مىبرند ، اقرار مىكنند با اين كه هواى اروپا نسبة رطوبى است و غالب چيزها بر اثر نمناكى هوا دوام زياد ندارد ، پارچه‌هاى ايرانى عمر زياد مىكند .\r\nايرانيان جز اينها كه برشمردم در اتاقها و تالارهاى خود چيزى نمىگذارند .\r\nنه مثل ما اروپاييان ميز و صندلى و تخت‌خواب دارند ، نه آينه و ميز گرد و تابلو . آنان خيلى راحت‌تر از آنچه ما روى صندلى مىنشينيم روى قالى مىنشينند ، و من چنان به نشستن روى قالى به شيوهء ايرانيان عادت كرده‌ام كه از نشستن روى صندلى خوشترم مىآيد . وقتى انسان به رسم ايرانيان روى نهاليچه‌ها مىنشيند احساس راحت و آرامش مىكند . ساقهاى پا مثل رانها آسوده مىمانند ، و حال آن كه وقتى روى صندلى مىنشينيم ساقهاى پا قائم قرار مىگيرند . همچنين در فصل زمستان اگر انسان به رسم\r\n\r\n","description":"","footnote":"","page_name":" 812 ","page_number":352},
  {"content":"\r\n\r\nايرانيان بنشيند زودتر و بهتر گرم مىشود . اما در اروپا به سبب مرطوب بودن هوا نمىتوان از اين شيوه استفاده كرد زيرا پس از مدتى انسان به درد پا و رماتيسم گرفتار مىشود .\r\nدر اصفهان و بسيار شهرهاى ديگر من دستم را زير نمدهاى كف اتاق كردم و بر اين گمان بودم چون ميان كف اتاق و نمدها ، كف‌پوشى وجود ندارد نمدها مرطوبند ، اما با تعجب دريافتم كه نمدها كاملا خشكند و اندك اثرى از نم در آنها نيست . اما اگر ما اتاقهاى خود را بدين‌گونه با قالى فرش كنيم بسيار نمىگذرد كه پوسيده و پاره مىشوند .\r\nوسائل خواب ايرانيان نيز بسيار ساده است . آنان نهالى را روى قالى مىگسترانند ، رويش ملحفه‌اى پهن مىكنند ؛ دو نازبالش زير سر مىگذارند و مىخوابند و روى خود را با جامه‌خواب مىپوشانند . رويهء نهالى معمولا مخمل ، و رويهء لحاف پارچهء ابريشم ساده يا زربفت و يا سيمين‌تار و به رنگهاى گوناگون است .\r\nبامدادان پس از بيدار شدن و برخاستن ، نهالى و لحاف و نازبالشها را ميان چادرشبى مىگذارند و به صندوقخانه مىبرند . نه با تخت‌خوابهاى چارپايه‌اى آشنايى دارند و نه به كارشان مىآيد آنان به شرحى كه كردم به راحتى روى قالى مىخوابند زيرا هواى خشك و سالم آنان را از داشتن تخت‌خواب و ميز و صندلى بىنياز مىدارد .\r\nمن هرگز از تكرار كردن و بازگفتن سعادتى كه نصيب مردمان مشرق‌زمين از زندگى كردن در چنان محيط خوش آب و هوا و آرام نصيبشان شده خسته و دلگير نمىشوم . زندگى آنان ساده و نيازمنديهاشان اندك است ، و ناچار نيستند مانند ما كه بر اثر نامساعدتهاى اقليمى احتياجات زياد داريم ، و براى تهيه كردن آنها ناچاريم هرچه بيشتر زحمت بكشيم ، خود را فرسوده و ناتوان كنند . حقيقت اين است كه رنجها و زحمتهاى توان‌فرسا همه از احتياج سرچشمه مىگيرد ، و چه سعادت و موفقيّت بزرگى است كه انسان بتواند در محيط و سرزمينى كه با حدّاقل نيازمنديها به خوشى و آسايش زندگى كند به سر برد .\r\nدربارهء اين كه ايرانيان شبها خانه‌هاى خود را چگونه روشن مىدارند تحقيق و دقت بسيار كرده‌ام . آنان هرگز شمع پيهى و دودزا به كار نمىبرند . با چراغ كاشانهء خويش را برمىافروزند . به جاى روغن از پيه سفيد كه بو و دود ندارد استفاده\r\n\r\n","description":"","footnote":"","page_name":" 813 ","page_number":353},
  {"content":"\r\n\r\nمىكنند . گاهى نيز از شمعهاى گچى سود مىجويند . بعضى از اين شمعها به عصارهء دارچين يا ميخك يا مواد معطر ديگر آميخته شده ، و در اين صورت به هنگام سوختن بوى خوشى مىپراگند .\r\n\r\n","description":"","footnote":"","page_name":" 814 ","page_number":354},
  {"content":"\r\n\r\n\r\nفصل چهاردهم وسائل تجمّل ايرانيان\r\nبزرگ‌ترين نشان و نمايشگر تجمّل و شكوه بزرگان ايران كثرت خدمتگران آنان است . درست است كه اشراف و اعيان هندوستان بيشتر از بزرگان ايران خدمتگر دارند ، اما ارزش ده نوكر هندى به اندازهء سه خدمتگر ايرانى نيست . خدم و حشم خداوندان جاه و مقام در ايران داراى خصوصيات خدمتگران و بندگان شاه مىباشند .\r\nحتى عناوين خدمتگران بزرگان همانند خدم و حشم پادشاه است ؛ و وجود اين عدّه خدمتگر در خانه‌هاى اعيان و اشراف مايهء خانه خرابى آنهاست . زيرا همهء اين نوكران داراى زن و بچه هستند ، و چون حقوق نوكريشان هرچه زياد باشد كفاف خرجشان را نمىدهد ناچارند هرگونه مىتوانند اربابشان را گول بزنند و دغلكارى و غارتگرى كنند .\r\nتوجّه ايرانيان در بهتر نشان دادن لباس ، زينت‌آلات و جواهرات ، تزيين زين و ساز و برگ اسب ، و موارد ديگر به راستى بسيار ، و درخور تأمل است . پيش از اين دربارهء وسواس از حد فزونى كه بزرگان دربارهء شكوه‌مندى لباس خود مىكنند ، اشاره كرده‌ام ، و اكنون بر آنچه گفته‌ام مىافزايم كه اشراف ايران همان‌قدر كه بانوانشان به آراستن انگشتان خود به انگشتريهاى جواهرنشان اشتياق دارند به اين كار عشق مىورزند ، و گاهى ديده مىشود برخى از آنان پانزده يا شانزده انگشترى به انگشتان خود كرده‌اند ، به عبارت ديگر بسا باشد كه يك انگشت خويش را به پنج يا شش انگشترى زينت داده‌اند . اما فقط به سه انگشت ميانى انگشتر مىكنند . نگين انگشتريهاى مردان با مادهء لطيفى روى پارچه‌هاى نقره نصب مىشود ، و اين به خاطر اينست كه هنگام گزاردن نماز ناچار نباشند انگشتريهاى خود را از انگشت بيرون\r\n\r\n","description":"","footnote":"","page_name":" 815 ","page_number":355},
  {"content":"\r\n\r\nبياورند . زيرا در شريعت اسلام نمازگزار وقتى به نماز مىايستد نبايد انگشترى طلا به انگشت داشته باشد . آنان به زبان مىگويند هنگامى كه آدمى رو به درگاه ذات لايزال مىنهد بايد در نهايت خضوع و خشوع باشد ، و پيرايه‌هاى گرانبها را از خود دور سازد . آنان داشتن انگشترى طلا را حرام مىدارند اما با خود داشتن جواهر را كه بسى از طلا گرانبهاتر است اهميت نمىنهند . مردانى كه عاقلانه‌تر مىانديشند ، و به خرافات و اباطيل اعتنا نمىكنند ، و از رويى مصلحت نمىدانند به معتقدات عامه و گرچه سخيف و دور از منطق باشد پشت پا بزنند و ناديده انگارند ، هنگامى مىخواهند روبه خدا آورند و نماز بگزارند همهء انگشتريهاى خود را بيرون مىآورند . اما زنان در حالى كه انگشتريهاى طلا به دست دارند بىاعتنا به احكام ، نماز مىخوانند .\r\nمردان دارا افزون برداشتن انگشتريهاى گران‌بها ، هفت هشت قطعه يا بيشتر جواهر قيمتى نيز هميشه با خود دارند . آنها جواهراتشان را در كيسهء كوچكى مىگذارند و آن را با رشته‌اى به گردنشان مىآويزند و ميان كليچه و قباشان جا مىدهند . معمولا مهر خود را نيز در همان كيسه مىگذارند ، و هر زمان بخواهند نوشته‌اى مهر كنند ، يا براى تفريح خاطر خود جواهراتشان را بنگرند ، و يا به قصد تفاخر به ديگران نشان دهند ، كيسه را از زير لباس خود بيرون مىآورند . زيرا مردان ايران همچنان كه زنان كشور ما براى نمودن تجمّل و ثروت خود جواهراتشان را با ساعتشان به گردنشان مىآويزند ، از نشان دادن جواهرات خود به ديگران احساس فخر و برترى مىكنند .\r\nافزون بر اينها ، مردان دولتمند و صاحب‌مقام ايران قبضهء سلاحهاى خود از قبيل شمشير و خنجر را با نشاندن جواهر مرصع مىكنند ، و اگر داراييشان كفاف چنين خرج سنگين نكند ، همچنان كه حمايل و بند شمشير خويش را به ميناكارى مىآرايند قبضهء شمشير و خنجر خود را مينانشان مىسازند .\r\nايرانيان خنجرشان را به شالشان مىزنند ، و آن را با رشته‌اى به شالشان استوار مىكنند . در محلّ گره ، علامت گرد و گوهرنشانى كه گل خنجر ناميده مىشود تعبيه مىكنند .\r\nايرانيان صاحب‌مقام بر كلاه صوفيانهء خود نيز جواهراتى نصب مىكنند ، و در جشنها و عيدهاى رسمى بر سر مىنهند . چنان كه در تصاوير گذشته نشان داده شده برخى از اين كلاهها پنج يا شش جيقهء جواهرنشان دارد . هيچ‌كس جز پادشاه حق\r\n\r\n","description":"","footnote":"","page_name":" 816 ","page_number":356},
  {"content":"\r\n\r\nندارد بر دستار خود جيقه بزند . امّا تازه دامادان اجازه دارند در طول مدتى كه جشن عروسى آنان ادامه دارد به كلاه خود جيقه نصب كنند .\r\nپس از شرح و توضيحاتى كه دربارهء جواهرات داده شد بايد بگويم كه بزرگان ايران بر اطلاق به گوهرهاى رنگارنگ دلبستگى خاص دارند ، و بيش از آنچه مورد توجه اروپاييان است به آنها عشق مىورزند ، و شايد بدين جهت باشد كه جواهرات رنگارنگ در سرزمين اروپا كه رطوبتش زياد است نتواند رخشندگى و تابناكى خود را بنمايد ؛ اما در كشورهاى گرم و در ايران چون هوا خشك است تلألؤ و لمعان طبيعى جواهرات چنان كه هست جلوه مىكند .\r\nاما زين و برگ اسبان صاحبان‌مقام ممكن است از طلا يا نقره يا جواهرنشان باشد . برخى نيز براى اين كه مزد مرصع كردن زين و برگ اسبشان كمتر باشد آن را با نصب سكه‌هاى دوكاى طلا زينت مىدهند . اين‌گونه زينها از جلو و عقب با ورقه‌هاى سنگينى از طلا تزيين مىشود . ما اروپاييان بالشتك زين اسبها را از زين جدا مىداريم ، اما ايرانيان آن را به زين متصل مىكنند ، و به فاصلهء چهارده تا شانزده شست دور تر به آن پيوند مىدهند . و روى آن را با مرواريد يا قلابدوزى زينت مىبخشند .\r\nافزون بر اين تجمّلات افراد صاحب جاه به منظور نمودن مقام اجتماعى و دارايى خود ، و محافظت اسب خويش از سرما ، غاشيهء بزرگ و گران‌قيمتى كه خيلى بزرگ‌تر از غاشيهء اسبان ماست ، و از دو طرف آويزان مىشود ، درست مىكنند .\r\nهزينهء تجمّلات حرم خداوندان ثروت و دولت از مخارج ديگر تجملات خيلى بيشتر است . زيرا هريك آنان چند زن عقدى و متعه دارد و ريخت و پاش زندگى آنان بسيار زياد است . زيرا شوهر به منظور حفظ ظاهر خود و آنان ، بايد زود به زود براى هريك ايشان لباسهاى گرانبها بخرد . زنان به حدّ زياد عطر مصرف مىكنند ، و اين نيز از جمله مخارج سرسام‌آور آنان است . از روى ديگر چون زنان بدين‌صورت در ناز و نعمت پرورده مىشوند جز عشوه‌پردازى و دلبرى كارى ندارند و تنها مىكوشند با حركات افسونگرانهء خود شوهرشان را به سوى خود جلب كنند ، و هرگز به هزينهء سنگينى كه صرف تجملات بىحاصل آنان مىشود نمىانديشند .\r\nوقتى يكى از افراد دارا و صاحب‌مقام به ديدن كسى مىرود يكى دو اسب كه زمام هر كدام به دست نوكرى است يدك كشيده مىشود . به نسبت تشخّص مرد صاحب‌مقام دو ، سه يا چهار نوكر پياده جلو يا كنار اسب او مىدوند . افزون بر اينها\r\n\r\n","description":"","footnote":"","page_name":" 817 ","page_number":357},
  {"content":"\r\n\r\nنوكرى ديگر قليانش را به دست دارد ، و خدمتگرى ديگر بقچهء قلابدوزى شده‌اى را كه يك جامه و يك كلاه در آن است حمل مىكند ، و كار خادمى ديگر بدرقه و همراهى اوست . امّا اگر شخصيت موصوف به گردش بيرون شهر مىرود خدمتگرى با اسبى كه دو يخدان را مىكشد همراهش مىرود . در اين دو يخدان غذاى سبكى گذاشته شده تا هنگام ضرورت به كار رود ، و روى يخدانها قاليچه‌ايست كه مرد صاحب جاه هرجا ، خواه در باغى يا كشتزارى يا زير درختى فرود آيد قاليچه را بردارند و پهن كنند تا بر آن بنشيند . اما اگر اين شخصيت والامقام آهنگ رفتن به شكار كرد يك يا دو نوكر كه هركدام باز يا شاهين شكارى در دست دارد ، وى را همراهى مىكنند . و اين است چگونگى رفتن افراد صاحب‌مقام ايرانى به گردش يا شكار يا ديدار همطرازان خود .\r\n\r\n","description":"","footnote":"","page_name":" 818 ","page_number":358},
  {"content":"\r\n\r\n\r\nفصل پانزدهم تغذيه و خوراك ايرانيان\r\nبراين گمانم بيشتر خوانندگان اين سطور خواهان آنند پيش از آن كه دربارهء خوراك ايرانيان گفتگو كنم به موضوع تغذيه در مشرق‌زمين به اختصار اشاره كنم . در اين مورد بايد بگويم بر اطلاق مقدار خوراك روزانه مردم مشرق‌زمين كمتر از اروپاييان است ، و مردم مغرب‌زمين نسبت به آنها جانورانى پرخور و شكمباره مىباشند . همچنين بايد بگويم كم‌خورى مردم مشرق‌زمين تنها حاصل تعليمات جوامع آنان به قناعت در تغذيه ، و تلقينات مذهبى آنان نيست بلكه علل و جهات مهم‌ترى دارد . نخست اين كه آنان در سرزمينى زندگى مىكنند كه گرم‌تر از اقليم ماست . از اين‌رو طبيعة به غذاى كمتر احتياج دارند . ديگر اين كه سرزمين ما از نظر فرآورده‌هاى مواد غذايى غنىتر و پربارتر از مشرق‌زمين است و در آن‌جا مواد غذايى نه اين‌قدر متنوع و فراوان است ، و نه به دست آوردنش آسان . سه ديگر اين كه مردم مشرق‌زمين نسبت به اروپاييان مردمانى كم‌جنبش و كم‌حركتند ؛ نه مثل ما ورزش مىكنند ، نه به گردش مىروند ، نه مىرقصند ، و نه چوگان‌بازى يا بازيهاى ديگر مىكنند . به سخن ديگر مشرق‌زمينيها نسبت به اروپاييان مردمانى عزلت گزين ، گوشه‌گير و كم‌تحرك مىباشند . چهارم اين كه مردمان مشرق‌زمين اغلب معتاد به كشيدن چپق و قليان مىباشند ، و چون اصولا دود از اشتها مىكاهد خوراك آنان كمتر است . پنجم اين كه مصرف شراب و مشروبات مشابه آن كه اشتها را تحريك مىكند در مذهب آنان حرام است . ششم اين كه بيشتر مردم مشرق‌زمين در مصرف ترياك و مشروبات سردى كه از كوكنار و مواد مخدر ديگر مىگيرند ، زيادروى مىكنند . مجموع اين عوامل و موجبات مشابه آنها سبب كم‌خورى و خرسندى آنان\r\n\r\n","description":"","footnote":"","page_name":" 819 ","page_number":359},
  {"content":"\r\n\r\nاست ، و اگر تلقينات مذهبى را نيز در اين موضوع دخالت مىدهند بايد باور داشت كه در حقيقت جز تأثيرات اقليمى و شرايط محيط زيست چيزى نيست .\r\nتركها و ايرانيان و بر اطلاق تمام مسلمانان آسيا تا آخرين حدّ شرقى هندوستان ، گوشت همهء حيواناتى را كه مصرف آنها در شرع اسلام جايز شمرده شده مىخورند ، و يكسان و بدون توجه به تأثيراتى كه محيط در فراوانى يا كاهش مواد مختلف غذايى به‌جا مىنهد ، از همه استفاده مىكنند . مثلا تركها كه سرزمينشان سردتر ، و شرايط براى بهره‌گيرى از مواد نباتى مساعدتر و متناسب‌تر است همچنان به مقدار زياد گوشت به كار مىبرند . همچنين شوربا را كه از سبزى و حبوب و برخى مواد ديگر درست مىكنند دوست دارند ؛ و همچنان كه ما از مصرف كردن خوراكيهاى خود لذت مىبريم ، آنان نيز از خوردن غذاهاى خود خوششان مىآيد . برعكس ، ايرانيان كه در منطقه گرم‌تر و خشك‌تر به سر مىبرند موادّ غذايى متنوع ندارند بيشتر ميوه و لبنيات و انواع شيرينى اعم از مربا و شيره و مانندهاى آن مصرف مىكنند .\r\nاين كه گفتم مسلمانان مىتوانند هرگونه گوشتى را كه شرع اسلام به آنها اجازه داده ، بخورند نبايد چنين استنباط كرد كه همهء آنان بىتفاوت از همهء گوشتهاى حلال يكسان استفاده مىكنند ، بل‌كه طبع و عادت ايشان به استفادهء برخى از انواع گوشت رغبت دارد و به برخى نه . مثلا به خوردن ماهى و گوشت شكار و گاو و گوساله اشتياق زياد ندارند ، و غالب مردم مشرق‌زمين مخصوصا ايرانيان گوشت گوسفند و بز و مرغ را از گوشتهاى ديگر دوست‌تر دارند ، و بيشتر مردم اين كشور اعم از دارا و فقير اين گوشتها را مصرف مىكنند .\r\nتركها در هر شبانروز سه بار ، و هر سه نوبت غذاى پختنى و گرم مىخورند ؛ اما ايرانيان هر شبانروز فقط دوبار ظهر و شب غذاى كامل مىخورند ، و صبحانه‌شان منحصر به يك قطعه نان و دو فنجان چاى است ، و سبب اين اختلاف چنان كه گفتم چيزى جز شرايط اقليمى نيست . بدين‌معنى چون در سرزمين تركها هوا سردتر است ، و سرما بر بدنشان اثر مىنهد براى جبران ، نيازمند صرف غذاهاى انرژىزاى بيشتر مىباشند ، و به ناچار غذاى بيشتر مىخورند . افزون بر اين تركها بنا به اقتضاى محيط و عادت جنب و جوش بيشتر دارند و غالبا سواركارى ، پياده‌روى و انواع ورزشهاى ديگر مىكنند . اما گرما و خشكى هوا مانع آنست كه ايرانيان نيز به قدر لازم در تلاش و جنب و جوش و فعاليت باشند و از اين‌رو غالبا كم‌حال ، و كم نشاط و كم خوراكند .\r\n\r\n","description":"","footnote":"","page_name":" 820 ","page_number":360},
  {"content":"\r\n\r\nچنان كه گفتم مردم ايران در هر شبانروز دوبار غذا مىخورند . در نوبت اول فقط از ميوه و لبنيات و انواع مربّا استفاده مىكنند . در طول تمام مدت سال خربزه ، و هشت ماه از سال انگور دارند . پنير و ماست و سرشير و خامه و مربا هميشه برسر سفره‌شان هست . ناهار ايرانيان جز روزهايى كه مهمان دارند و غذاى گرم مىخورند چنين است كه گفتم . امّا شام آنان عبارت است از سوپ و كباب كه روى بخارى يا تنور ، يا با سيخ مىپزند . تخم‌مرغ ، سبزى ، نان و پلو كه لذيذترين و مطبوع‌ترين غذاهاى ايرانيان است .\r\nاما طرز سفره چيدن آنان كه ساده مىباشد چنين است : اول بايد بگويم بر سر سفرهء ايرانيان از راگو ، سالاد ، گوشت نمكسود ، و امثال اينها هيچ خبرى نيست .\r\nبراى تحريك اشتها جلو هركس يك قطعه ليموترش ، چند پاره ترب‌سياه ، كمى سبزى و بعضى چيزهاى ديگر مىگذارند . چاشنى گوشت نيز كم‌مايه و معتدل و عبارت است از كمى سير و نمك ، و از فلفل و امثال اين چيزها كه در اروپا به منظور تحريك اشتها بسيار استفاده مىكنند اثرى نيست . ايرانيان هرگز ادويه را كوبيده مصرف نمىكنند ، و آن را چنان كه هست به غذا مىريزند و مىگويند بدين‌صورت عصارهء ادويه داخل غذا مىشود ، و موادّ زائدش كه هضم آن ثقيل است ، وارد معده نمىگردد .\r\nايرانيان به هنگام چيدن سفره و غذا خوردن همهء غذاهايى را كه آماده كرده‌اند يك‌باره و با هم بر سر سفره مىآورند ، و به تناسب يكى را پس از ديگرى حاضر نمىكنند . سفرهء شاه را هم به همين رسم و آيين مىچينند . در همهء مجالس ميهمانى بىآن كه مليّت و نژاد و عادات و رسوم ميهمانان رعايت شود خوردن غذا نبايد بيش از نيم ساعت به طول انجامد . اتحاد سليقه و ذوق ايرانيان ، در نوع غذاهاى مورد پسندشان به راستى تحسين‌انگيز است . هيچ يك آنان از كم‌نمكى يا شورى غذا ، يا ترشى و شيرينى يا ناپختگى گوشت ، كمى يا زيادى ادويهء آن عيب نمىگيرد و گله نمىكند . بر سر سفره فلفل ، نمك ، روغن ، سركه و چيزهايى همانند اينها هست ، و هركس آنچه را كه ديگران دوست مىدارند مىپسندد . اينست طرز سفره چيدن و غذا خوردن ايرانيان ؛ و صاحبنظران بصير بايد قضاوت كنند كه آيا شيوهء آرايش سفره و غذاهاى سادهء ايرانيان بهتر و زيبنده‌تر است يا سفره‌چينى و غذاهاى گوناگون توأم با اسراف اروپاييان .\r\n\r\n","description":"","footnote":"","page_name":" 821 ","page_number":361},
  {"content":"\r\n\r\nاما شيوهء غذا پختن و ميز غذاخورى آراستن مسيحيانى كه ميان ايرانيان و تركان زندگى مىكنند همانند آداب و رسوم آنان نيست . اين مسيحيان افرادى خوش - خوراكند . از خوردن گوشت شكار ، گوشت ماهى ، گوشت نمك سود و راگو ، آشاميدن شراب و عرق لذّت بسيار مىبرند و اشتهايشان باز است . به سخن ديگر مسيحيان مشرق‌زمين به علت اين كه بيشتر عمر خود را در اروپا به سر برده‌اند و به غذاها و نحوهء غذا خوردن آنان معتاد شده‌اند ، يا به سبب روزه‌داريهاى ممتد و طولانى خود در خوردن حريصند .\r\nاز حدّ هند تا چين و ژاپون ، خواه آنان كه در جزاير زندگى مىكنند يا در سرزمينهاى پيوسته به هم ، همچنان كه مذهبشان از هم جداست ، نوع تغذيه‌شان با هم تفاوت دارد . چنان كه غالب هنود طبق تعاليم دينى خود از هر غذايى كه ممدّ حيات باشد كمتر استفاده مىكنند . منظورم از آوردن لفظ غالب در اين جمله ، اين است كه پرهيز از آنچه موادّ غذاييشان زياد است عموميت ندارد ، و بعضى از قبايل هنود كه پرتغاليها آنها را كاست مىخوانند ، برخى از انواع گوشت را مىخورند . مسلمانان هند نيز گوشت مصرف مىكنند ، اما بنا به مقتضيات محيط خيلى كم‌تر از مردمان سرزمينهاى ديگر مىخورند . گوشت بز و مرغ و پرندگان ديگر خوراك عادى مسلمانان هند مىباشد . زيرا اين دو نوع گوشت هم سريع الهضم است ، و هم به قدر گوشتهاى ديگر خون و انرژى توليد نمىكند . همچنين انواع سبزى ، اقسام حبوب ، برگ و ساقهء زيرزمينى برخى گياهان مانند چغندر ، هويج ، تربچه غذاى معمولى آنان است . آنان خامى اين مواد خوراكى را با افزودن و آميختن كره جبران مىكنند ، و همانند هنود آن را به همه چيز مىآميزند ، و نيروبخش‌ترين جوهر حيات را از آن مىگيرند .\r\nهندوستان بر اطلاق يكى از نقاط حاصلخيز روى زمين است . اغنام و احشام فراوان دارد . غلات و حبوب و كره‌اش زياد است ، اما شكار و ماهى و ميوهء بسيار ندارد .\r\nبرنج كه در سراسر سرزمين پهناور آسيا به دست مىآيد دلخواه‌ترين و عام‌ترين مادهء غذايى مردمان اين منطقهء وسيع است ؛ و چون سرد و سريع الهضم است آن را از نان بهتر مىدانند ، و مىتوان گفت كه در بعضى نواحى اين سرزمين تنها غذاى مردمان است و در بهبود حال بيماران نيز مؤثر است .\r\nماتيول  ) Matthiole (  و ديگر دانشمندان علوم طبيعى اروپا فوائد برنج را كه برخى\r\n\r\n","description":"","footnote":"","page_name":" 822 ","page_number":362},
  {"content":"\r\n\r\nاز آنها را برشمردم تصديق و تأييد مىكنند . برنج را به گونه‌هاى مختلف مىپزند ، و من به سه قسم آنها اشاره مىكنم ، نخست اين كه برنج را بدون هيچ چاشنى در آب مىپزند ، و آن را نيمه مايع به صورت فرنى درمىآورند ، و اين غذا مخصوص بيماران است ؛ يا پس از پخته شدن به صورت خشك و جامد درمىآورند و به جاى نان مصرف مىكنند . دوم اين كه برنج را با سبزى و گوشت و بعضى حبوب به هم مىآميزند و نوعى آش درست مىكنند . سوم اين كه با برنج پلو مىپزند ، و پلو مطبوع‌ترين و دلخواه‌ترين غذاهاى مردمان مشرق‌زمين است ، در اين جا نخستين طرز پختن برنج را مىآورم .\r\nمقدمة بايد بگويم برنج آسيا به نسبتى كه در مناطق جنوبىتر كشت و برداشت شود جنس آن مرغوب‌تر ، نرم‌تر و خوش خوراك‌تر است ، و زودتر پخته مىشود .\r\nدر نقاط جنوبى هند با اينكه دانه‌هاى برنج محصول آن‌جا نسبة سخت محكم است با يكى دو جوش پخته مىشود . براى پختن برنج نخست آن را در آب مىريزند و با دست مىمالند تا شسته شود . پس از اين كه كاملا شسته شد در ديگ مىريزند و روى شعله آتش مىگذارند . پس از مدتى كوتاه پخته مىشود . در بسيارى از نقاط هند براى پختن برنج آب نيز به كار نيست . كافى است پارچه‌اى را كه قبلا با آب كاملا خيس شده داخل سرپوش ديگ پهن كنند ، و ديگ را روى آتشى كه حرارتش كاملا ملايم باشد بگذارند رطوبت پارچه برنج را مىپزد .\r\nمن پختن برنج در نى خيزران را نيز ديده‌ام . خيزران نيى است تو خالى و سخت ؛ در هندوستان مىرويد و كلفتى آن برابر ضخامت ساق پاست . در داخل نى خيزران پوسته‌هايى است محكم‌تر از چوب معمولى . وقتى آتش به اين پوسته‌ها مىرسد نيم سوختهء نى را از روى آتش برمىدارند برنج را كه قبلا داخل آن ريخته‌اند و خوب پخته شده بيرون مىآورند . مقصودم از آوردن اين مطلب بيان اين نكته است كه برنجهاى نقاط مختلف روى زمين در درجات مختلف حرارت و در مدتهاى متفاوت پخته مىشوند ، و برنجهاى محصول ايتاليا آن‌قدر سفت و سخت است كه در مدت كم آسان پخته نمىشود . وقتى در صدد كشف علّت اين حقيقت بودم به اين نكته پى بردم كه نوع واحدى از برنج در نقاط مختلف در مدتهاى متفاوت پخته مىشود ، و علت آن اختلاف تركيبات آبهاست . به سخن ديگر تركيب بعضى آبها چنان است كه آسان در برنج نفوذ مىكند ، و بعض ديگر نه تنها آن را نرم نمىسازد بل كه چنين مىنمايد كه دانه‌هاى برنج را سخت‌تر مىكند ؛ و من نتوانستم علت آن را كشف و\r\n\r\n","description":"","footnote":"","page_name":" 823 ","page_number":363},
  {"content":"\r\n\r\nتوجيه كنم . اما آرام نماندم ، كار تحقيق را رها نكردم و به تجربه دريافتم كه آب در زيبا ماندن رنگ‌آميزيها و نقاشيهاى پارچه و چينى چه اثر شگفت‌انگيزى دارد .\r\nبه صورت جملهء معترضه مىگويم كه زيباترين نقشهاى پارچه‌هاى هندى مصنوع نگارخانه‌هاى سواحل كوروماندل است . اما متخصصان فن بر اين اعتقادند كه نقشهاى پارچه‌هاى كارگاههاى همين سواحل از نظر شفافيت و صراحت و طراوت محسوسا با هم متفاوت است ، و بر اين باورند كه اين تفاوت بر اثر اختلاف تركيبات آبى كه پارچه‌ها در آن رنگ‌آميزى مىشود پديد مىآيد . به عبارت ديگر چون آب آباديهايى كه آب كارگاههاى رنگ‌آميزى در آنست از نظر شورى ، تلخى و تركيبات ديگر ، و گازهاى محلول در آن‌ها متفاوت است ، نقش و نگارهاى پارچه را روشن‌تر يا تيره‌تر يا پريده‌رنگ‌تر مىكند . در مورد چينى نيز همين قاعده جارى است . جلا و شفافيت ظروف چينى برحسب تنوع تركيبات آبى كه خاك ظروف چينى به آن آميخته و سرشته مىشود ، فزونى يا كاستى مىگيرد . متخصّصان به من گفتند به منظور جلوگيرى از كاهش طراوت و شفافيّت ظروف چينى خاك مخصوص چينىسازى را از هر نقطه باشد ، به جايى كه تركيبات آب آن براى اين كار مساعد باشد و از تابناكى و تلألوء نقوش ظروف نكاهد منتقل مىكنند . همين متخصصان اظهار داشتند در سراسر سرزمين ژاپن تنها يك ناحيه است كه آب آن براى چينىسازى مساعد است ، و صاحبان كارخانه‌هاى چينى براى اين كه مصنوع كارخانه‌هاشان خوب و بىعيب از كار درآيد ناچارند خاك مخصوص چينىسازى را و گرچه راه ، بسيار دور باشد به آن ناحيه منتقل كنند . اين نكته نيز گفتنى است كه صاحبان كارخانه‌هاى چينىسازى حق ندارند جز با حضور نمايندهء مخصوص دولت كه سمت قاضى القضات دارد ، كورهء مخصوص چينىسازى را روشن يا خاموش كنند ، و چينىها را از كوره بيرون بياورند .\r\nاما برنجى را كه با آب به صورت خشك پخته مىشود مانند شيرينى به قطعات كوچك تقسيم مىكنند و مىخورند . ولى مردمان عامى آن را در بشقاب بزرگ توگودى مىگذارند و با دست مىخورند . هنگامى برنج خوب پخته شده كه با اين كه خشك است وقتى در دهان مىگذارند زود حل شود . دانه‌هايش به هم چسبيده نباشد . و موقع خوردن دانه‌هاى برنج به دست نماسد .\r\nچنان كه ياد شد ميان ساكنان مناطق جنوبى هند ، و همهء اروپاييانى كه بر\r\n\r\n","description":"","footnote":"","page_name":" 824 ","page_number":364},
  {"content":"\r\n\r\nاثر طول اقامت در آن سرزمين به شيوهء اروپاييان زندگى مىكنند ؛ مانند ساكنان قلعهء سن‌ژرژ واقع در باتاويا ، مخصوصا ساكنان گوا رسم چنان است كه برنج خشك يا كته را به جاى نان مصرف مىكنند .\r\nدر طول مدّت درازى كه در مشرق‌زمين به سر برده‌ام اين نكته بر من مسلم شده كه خارجيان به نسبت مدت زمانى كه با محيط آن قاره آشنا و خوپذير مىگردند به خوردن برنج عادت مىكنند و با نان بيگانه مىشوند ، و انكار نمىتوان كرد كه برنج غذايى است بسيار مطبوع ، خوش‌مزه ، سالم ، گوارا و سريع الهضم . برنج بر مقدار خون نمىافزايد ، فضولاتش كم است ، در معده و امعاء توليد گاز نمىكند ، و مجموع اين امتيازات و مزاياى ديگرى كه دارد ، در سرزمينهايى كه مانند هند هوايش گرم و سنگين است ، در خور توجه مىباشد . اما ساكنان كشورهاى اروپايى و ممالك همانند آن به اقتضاى شرايط محيط زيست احتياج به غذاهاى تندتر ، نيروبخش‌تر ، پرآب‌تر و لذيذتر دارند ، و من بر اين باورم ، و تأكيد و تكرار مىكنم كه با بررسى و مطالعهء دقيق شرايط اقليمى و محيط زندگى جوامع بشرى مىتوان به بسيارى از خصوصيات زندگى آنان ، از جمله طرز خوراك ، پوشاك ، مسكن ، و نيز به عادات و اخلاق و رسوم ، و دامنهء علوم و صنعت ، حتى به معتقدات مذهبى آنان و گرچه سست و نادرست باشد ، راه يافت .\r\nاز خواص بارز برنج آنچه بيشتر مورد توجه من است اين است كه برنج خون را معتدل و پاكيزه مىكند ، و به جدّ بر اين باورم براى كسانى كه تب دارند يا به بعضى بيماريها گرفتارند هيچ غذايى بهتر از برنج نيست . براى درست كردن چنين غذا از برنج ، آن را مىكوبند با آب مىپزند ، و وقتى مطبوخى رقيق حاصل شد مىخورند ، و پس از اينكه حال بيمار به بهبود گراييد شكر و شير بادام و كمى دارچين به آن مىافزايند ، و اين غذايى است بسيار لذيذ و نيروبخش كه با خرج كم فراهم مىشود .\r\nو من هر زمان خسته و فرسوده مىشدم و احساس ناراحتى و كسالت مىكردم ، يك كاسه از اين غذا مىخوردم و بهبود مىيافتم .\r\nدر هند نوعى برنج به دست مىآيد كه پرتغاليها مطبوخ آن را بسيار دوست مىدارند و اسمش را برنج معطر گذاشته‌اند . روى پوست دانه‌هاى اين نوع برنج يك يا دو خطّ ريز قرمز رنگ وجود دارد ، و نسبت به انواع برنجهاى ديگر خوشبوتر است . ولى عطرش فقط در پوست آنست و من وقتى به اروپا برمىگشتم مقدارى از اين برنج را در\r\n\r\n","description":"","footnote":"","page_name":" 825 ","page_number":365},
  {"content":"\r\n\r\nحالى كه قسمتى از آن همچنان در خوشه ، و قسمتى به صورت عادى و بيرون از خوشه بود با خود بردم . ولى عطر هر دو نوع آن از ميان رفته بود . ايرانيان اين نوع برنج را برنج عالى يا خوش‌بو مىنامند .\r\nدانه‌هاى برنج هندوستان نصف دانه‌هاى برنج ايران و عثمانى است ، به علاوه به قدر دانه‌هاى برنج اين دو كشور بالا نمىآيد و نرم نمىشود ، و مليّن نيست .\r\nبهاى برنج در نواحى بنگال و سواحل مالابار  ) Malabar (  كه مهم‌ترين مناطق برنج‌خيز هندوستان است از ليورى دو ليارد  ) Liard (  تجاوز نمىكند . در سورات كه در آن سوى هند واقع است ، بهترين نوع برنج ليورى يك سو ، و برنج معمولى ليورى هشت دينار مىباشد .\r\nاين نكته نيز گفتنى است كه خوبى يا بدى جنس برنج به شكل ظاهر و عطر آن شناخته نمىشود ، و كيفيت واقعى هر نوع برنج پس از پختن معلوم مىگردد .\r\nبدين‌معنى اگر دانه‌هايش نشكست و ريع كرد و زود پخته شد خوب است . برنج كهنه بر برنج نو امتياز دارد ، زيرا برنج نو كمتر ريع مىكند ، اما به هر روى نبايد برنج را مدت زيادى نگاهداشت ، زيرا اگر حدّ اكثر پس از چهار سال مصرف نشود عطرش از ميان مىرود .\r\nامّا نان ، در همهء مناطق آسيا مصرف مىشود . من سه بار سراسر سرزمين عثمانى را زير پا نهاده‌ام و ديده‌ام كه مردم همهء مناطق آن كشور به خوردن نان عادت دارند . البته سرزمينهاى مئوتيد  ) Meotide (  تا گرجستان را كه به جاى نان گندم ارزن مصرف مىكنند جزو عثمانى به حساب نمىآورم . تركها اين دو سرزمين را ضميمهء خاك خويش نمىدانند . تنها هر چند گاه يك بار به آن‌جا حمله مىبرند . غارت مىكنند ، باج مىگيرند و بازمىگردند ، و به چنين حاكميتى راضىترند !\r\nدر بعضى نقاط ايران مانند مناطق سواحل جنوبى درياى خزر برنج فراوان و ارزان است ، اما مصرف نان زياد نيست . سبب اين است كه در بعضى مناطق ايران مانند سواحل خليج فارس و درياى عمان موقع طبيعى براى كاشت و برداشت گندم مساعد نيست ، از اين رو بيشتر برنج مصرف مىشود . با وجود اين در سراسر ايران به‌قدر نياز مردم نان وجود دارد . مردمان هند يا خود گندم مىكارند ، يا از كشورهاى همسايه وارد مىكنند . به هر روى مقدار محصول گندم هند بسيار بار كمتر از محصول برنج آن مىباشد . زيرا در سرزمينهاى گرمسير كه هوا گرم و سنگين است بيشتر مطلوب\r\n\r\n","description":"","footnote":"","page_name":" 826 ","page_number":366},
  {"content":"\r\n\r\nساكنان آن مىباشد . چنان كه من دانسته‌ام در نواحى مجاور خطّ استوا ، و جزاير واقع در جانب شرقى اقيانوس ، بوته‌هاى گندم به بار نمىنشيند . وضع در ماداگاسكار نيز همين‌گونه است . در اين نقاط بوته‌هاى گندم كه بنا به اقتضاى محيط و آب و هوا تنك مىرويند پيش از آن كه دانه‌ها ببندند بر اثر حرارت خورشيد مىسوزند ، و ساكنان اين مناطق همچنين نقاط قحطىزده ناچارند گندم مورد نياز خود را از جاهاى ديگر به دست آورند . مردمان جاوه و سوماترا گندم مورد احتياج خود را از سورات و برخى نقاط ديگر تحصيل مىكنند . هلنديان نيز براى باتاويا از اين محل گندم مىبرند . در افريقا نيز به جز نقاط سواحل شمالى آن كه كلنىنشينهاى اروپايى است گندم زياد حاصل نمىدهد . به سخن ديگر گندم كارى در سرزمينهاى بالا و پايين خط استوا فايده ندارد .\r\nساكنان بعضى از مناطق روى زمين از ارزن يا برنج يا خرما روزى مىخورند ، يا مانند ساكنان بعضى نواحى آمريكا بيشتر تغذيه‌شان از ريشه‌هاى نشاسته‌دار برخى گياهان است . بر اثر همّت و توجّه هلنديان كشت نوعى گندم درشت و مرغوب در حوالى دماغهء اميدنيك  ) Bonne Esperance (  امكان‌پذير شده ، امّا بوميان محل كه هوتنتت  ) Houttentot (  نام دارند ، به سبب تنبلى و گريز از كار و فعاليت ، به كاشتن گندم نمىپردازند . گفتنى است كه اين قبيله كثيف‌ترين ، وحشىترين ، تنبل‌ترين اقوام روى زمين مىباشند ، و من در طول تمام دوران جهانگردى خويش بىغيرت‌تر ، خشن‌تر و درنده‌خوتر از آنان نديده‌ام .\r\nبه طور كلّى مسلمانان و هنود چون مذهبشان جايز نشمرده گاه نان پختن خميرمايه به خمير نمىزنند . اما طرز نان پختن معمول در ميان هندوان بسيار ساده است . رسم آنان چنان است كه نان مورد نياز خود را روز به روز ، حتى اندكى پيش از وقت غذا خوردن مىپزند . به اين ترتيب كه نخست پيش از شروع كردن به اين كار طبق احكام مذهبى بدن خود را كاملا مىشويند . سپس آرد را در تشتى فلزى يا چوبى مىريزند و خمير مىكنند و روى آن را مىپوشانند . آن‌گاه ميان سه پاره سنگ كه به شكل اجاق درمىآورند آتش مىافروزند . سپس يك صفحه گرد فلزى كه ضخامتش به قدر كلفتى يك سكهء پانزده سويى است و قطرش به نسبت بزرگى يا كوچكى نان مورد نظر يك پا يا كمتر يا بيشتر مىباشد ، روى اجاق چنان قرار مىدهند كه شانزده يا هجده شست از كف اجاق بلندتر باشد . وقتى تابه داغ شد - و\r\n\r\n","description":"","footnote":"","page_name":" 827 ","page_number":367},
  {"content":"\r\n\r\nزود داغ مىشود - مقدارى خمير برمىدارند ، و چنان پهن مىكنند كه بزرگى و ضخامت خمير پهن شده از كلفتى و اندازهء تابه بيشتر نباشد . اين خمير در فاصلهء زمانى كه خمير ديگرى را به همان اندازه و به همان كلفتى پهن مىكنند پخته مىشود . سپس نان پخته شده را برمىدارند ، از بيرون به سنگ اجاق تكيه مىدهند تا اگر خوب پخته نشده برشته شود ، و جاى آن خمير تازه را مىگذارند . خمير كردن و پهن كردن و پختن نان چنان تند انجام مىگيرد كه يك مرد مىتواند در مدّت يك ساعت به قدر مصرف دوازده نفر نان بپزد . يعنى در حالى كه يك ورقه خمير روى تابه است ، و نان پخته شده كنار سنگ اجاق است يك قطعهء خمير ديگر پهن و آماده شده است . هندوان معمولا هنگام پختن نان روى صفحات خمير چند دانهء تند مىافشانند يا روى آن را با انغوزه كه به مذاق هنود خوش مىآيد مىاندايند .\r\nثروتمندان هندو فقط نانهايى مىخورند كه به كره و شكر آميخته باشد .\r\nجز در كشور عثمانى در هيچ يك از ممالك آسيا كه به آنها سفر كرده‌ام نديده‌ام كه به غذاهاى خود مشك يا عنبر اشهب بياميزند ، امّا تركها اين دو را به شربتهاى خود ، مخصوصا شربتى كه سلطانى نام دارد مىافزايند . ايرانيها مشك و عنبر دانه به شربت مىزنند و نه به غذا ، امّا هنگام پختن مربّا از اين دو مادّه استفاده مىكنند . منظور بعضى از آميختن مشك و عنبر به مرباجات تقويت است ، و هدف بعضى افزايش و تحريك نيروى شهوانى و جنسى . افراد دارا و خوشگذران به هنگام ديد و بازديدهاى خود پيش و بعد از صرف غذا ، اين مقويات را به كار مىبرند تا سر حال و شاد و خندان باشند ؛ و من بارها ديده‌ام كه ايرانيان به هنگام درست كردن معجونهاى مقوى چگونه از اين مواد استفاده مىكنند ؛ و بسيار بار شنيده‌ام كه زنان دولتمندان ايران به نسبت دارايى خود در جعبهء زرين يا زرين جواهرنشان مقدار زيادى مواد معطّر كه از سه اونس تجاوز مىكند ، جاى مىدهند ، و آن قوطى را با زنجير زرين به گردن مىآويزند . اين نكته را نيز يادآور شوم كه زنان متشخص ايران بر اطلاق مقدار زيادى عطريات به كار مىبرند .\r\nامّا مردم هند به سبب شدّت گرماى محيط زندگى خود در غذاهاى خود كمتر مشك و عنبر مىآميزند ولى مردان و زنان جوان بيشتر از مردمان كشورهاى ديگر به استفاده كردن آنها اشتياق و رغبت دارند زيرا جسمشان بر اثر گرمى محيط زيست ضعيف و سست است ، و براى اين كه از لذائذ جنسى محروم نمانند ناچار به تقويت\r\n\r\n","description":"","footnote":"","page_name":" 828 ","page_number":368},
  {"content":"\r\n\r\nخود مىباشند .\r\nيادم مىآيد در سال 1679 زمانى كه در جشن عروسى سه شاهزاده خانمى كه پدرشان جز آنها فرزندى نداشت ، و هر سه را در يك روز به خانهء شوهر فرستاده بود شركت كردم به هر يك از ميهمانان عطر مىدادند ، بدين گونه كه به لباس ميهمانانى كه جامهء كتان سفيد پوشيده بودند هنگام ورود به مجلس عطر مىافشاندند ، امّا به آنان كه لباسشان رنگ و نگار داشت براى اين كه خراب نشود عطر به دستشان مىدادند . همچنين روى بدنشان به مقدار يك شيشه گلاب مىريختند . جز اينها يك شيشه آب زعفران روى لباسهاشان مىافشاندند و بازوان و اندامشان را با مايع عطرآگين لابدانوم  ) Labdanume (  و عنبر اشهب خوشبو مىكردند ، و به گردن هريك از ميهمانان حلقه‌اى از گل ياسمن مىآويختند . در اين خانواده و بسيار خانواده‌هاى ديگر از من نيز همين‌سان پذيرايى كردند . و اين شيوه مهمان‌نوازى در خانواده‌هاى دارا و متمكّن و متشخص معمول است و بديع و شگفت‌انگيز نيست .\r\nدر ايران و هند معمولا شربت را به صورت مايع نگه مىدارند ، زيرا اگر نيمه مايع درست كنند بر اثر حرارت محيط زود به صورت جامد درمىآيد ، و مثل سنگ سفت مىشود ؛ امّا در امپراتورى عثمانى هرگونه شربت را به صورت گرد در مىآورند . شربت اسكندريه كه در سراسر اين امپراتورى به خوبى جنس زبانزد همگان است و به هرجا مىبرند نيز به صورت گرد عرضه مىشود . مردم پودر شربت را در قوطيها و ظرفهاى مخصوص نگهدارى مىكنند ؛ به هنگام لازم يك قاشق آن را در يك ليوان بزرگ پراز آب مىريزند . شربت جامد خود به خود در آب حل و براى مصرف آماده مىشود .\r\nدر سراسر مشرق‌زمين از نى شكر نيز همين‌گونه استفاده مىكنند . در ايران نانهايى آميخته و پخته به شهد نيشكر ديده‌ام كه هرچند قطر آنها به بزرگى نانهاى قندى هشت ليورى بود وزنشان از دوازده اونس تجاوز نمىكرد . خواهر پادشاه فقيد شاه عباس ثانى ، عمهء پادشاه كنونى شاه سليمان ، كه شاهزاده خانم بزرگوارى است و چنان كه پيش از اين ياد كرده‌ام طىّ مدت چهار سال به حضورش بار مىيافتم ، گاهگاه سينيهايى پراز انواع شيرينى و شربتهاى ساخته شده از نيشكر كه همه بسيار خوش‌مزه و گوارا بود ، برايم مىفرستاد .\r\nدر ايران و هند و عثمانى خانواده‌هاى متمكن و روشناس قند را خودشان از\r\n\r\n","description":"","footnote":"","page_name":" 829 ","page_number":369},
  {"content":"\r\n\r\nنيشكر درست مىكنند ، و شربت را با افزودن عصارهء آلوبالو ، انار ، همچنين با سركه و بيشتر با آب ليمو آماده مىنمايند ؛ و مردم مشرق‌زمين از آوردن كلمه شربت بر اطلاق هر نوع مشروب را اراده مىكنند . آنان از آميختن مقدارى آب انار يا آب ليمو و عصاره سير و پياز به آب ، شربتى به نام ترشى درست مىكنند ، آن را در كاسه‌هاى بزرگ چينى مىريزند ، بر سر سفره مىآورند ، و به جاى مشروبات الكلى كه خوردن آنها در مذهب اسلام حرام است با قاشقهاى چوبى ته گرد بزرگى كه دستهء بلند دارند مىخورند .\r\nبارها از من پرسيده‌اند آيا طول عمر كسانى كه از خوردن گوشت پرهيز مىكنند از درازى عمر آنان كه گوشت مىخورند ، و هر دو دسته در محيط واحدى زندگى مىكنند ، بيشتر است ؟ به نظر من جواب اين سؤال منفى است ؛ زيرا عمر بانژان‌ها كه به جدّ از خوردن گوشت خوددارى مىورزند از عمر هنديانى كه گوشت مىخورند درازتر نيست .\r\nبه مناسبت بايد بگويم كه اصولا مردمان مشرق‌زمين مخصوصا هنديها كمتر از اروپاييان عمر مىكنند ، و مهم‌ترين علت اينست كه مردان و زنان غالبا در سنين تازه جوانى ازدواج ، و در همخوابگى زيادروى مىكنند ، و براى تحريك قواى جنسى خود از معجونهاى خاصّى كه براى اين كار مىشناسند استفاده مىنمايند . با اين همه بايد باور كرد آنان كه گوشت مىخورند ، و در مصرف كردن آن اندازه نگه نمىدارند بيشتر از آنان كه از خوردن گوشت پرهيز مىكنند ، در معرض بيماريهاى گوناگون قرار مىگيرند .\r\nافراط در عياشى و شهوترانى و مىخوارگى ، و بىپروايى در خوردن گوشت مهم‌ترين سبب كوتاهى عمر هنديان است . انگليسيان مقيم هند نيز از اين آفتها و مصيبتهاى بزرگ در امان نمىمانند ، و چون غالبا در مصرف كردن گوشت گاو ، عرق ، قند و خرما زيادروى مىكنند ، زود از پا درمىآيند .\r\nتنوع غذا در هندوستان نيز يكى از موجبات فرسودگى و ضعف اروپاييان است ؛ زيرا استفاده از ادويه و غذاهاى گوناگون در معدهء آدمى آشوبها و اختلالات گران گزند بر پا مىكند . معده بر اثر ترشحات زياد ضعيف مىگردد ، و انسان را به مرگ نزديك مىگرداند . به سخن ديگر بيمارى اسهال خونى كه حاصل اين بىمبالاتيها و آسانگيرىها در امر تغذيه است آسان آدمى را هلاك مىسازد .\r\n\r\n","description":"","footnote":"","page_name":" 830 ","page_number":370},
  {"content":"\r\n\r\nاين نكته را نيز يادآورى كنم كه گرچه امساك در مصرف گوشت سلامت مردمان مشرق‌زمين را بيشتر تأمين و تضمين مىكند ، امّا در عوض مانع رشد بدن و قوى حال و نيرومند شدنشان مىشود .\r\nباز به وضع تغذيه ايرانيان بپردازم : مردم ايران زمين پرخور نيستند ، و بنا به عادت در تغذيه اندازه نگه مىدارند . برخى از محققان بر اين اعتقادند كه عدم حاصلخيزى و فقر عمومى مردم را به قناعت در خوراك ناچار كرده است . امّا من با اين عقيده و قضاوت موافق نيستم ، زيرا اگر نادارى و تنك‌مايگى مردم را از مصرف غذاى فراوان بازمىداشت خرسندى و قناعت به طبقهء بينوا و كم‌درآمد محدود مىشد ، امّا حقيقت اينست همچنان كه مردمان كم‌درآمد در مصرف غذا اندازه نگه مىدارند ، افراد دارا و دولتمند نيز به طبع صرفه‌جو مىباشند . به سخن ديگر توجّه به قناعت ، مخصوص طبقهء مشخص و مردمان طبقهء معين نيست ، و همهء ايرانيان در تمام موارد بالاخص در تغذيه مقتصد مىباشند .\r\nچنان كه پيش از اين شرح داده‌ام ايرانيان هر روز فقط دو بار غذا مىخورند ، يك بار ميان ساعت ده تا يازده صبح كه غذاشان شامل ميوه ، لبنيّات مرباست ، و آن را حاضرى مىنامند ، زيرا مىتوان در مدتى كوتاه بر سر سفره چيد و به تعبير ديگر همه چيز آن آماده است ؛ و غذاى ديگر را كه قريب هفت ساعت بعد از ظهر مىخورند ، و غذاى اصلى است داراى گوشت مىباشد . صبحانه‌شان معمولا عبارت است از يك يا دو فنجان چاى و يك قطعه نان ؛ و چون در كشور ايران اختلاف ساعات شب و روز زياد نيست ايرانيان آسان مىتوانند اوقات كار و استراحت ، و وقت غذا خوردن خود را معيّن و تنظيم كنند . آنان در تمام فصول سال بين ساعت نه تا ده بعد از ظهر مىخوابند و بامدادان پگاه برمىخيزند . چون بعضى از افراد سراى سلطنت غذاى اصلى يا غذاى بزرگ خود را پيش از ظهر مىخورند در آشپزخانهء پادشاه روزى دوبار غذا مىپزند .\r\nامّا به هر روى هريك آنها هر روز بيش از يك بار غذاى گوشت‌دار ندارد ، خواه پيش از ظهر يا بعد از ظهر بخورد .\r\nايرانيان مصرف خواربار سالانه يا چند ماههء خود را يك بار نمىخرند و گرچه گران‌تر تمام مىشود روزانه خريدارى مىكنند زيرا بيم دارند نوكرانشان قسمتى از آن را بربايند . همچنين گوشت مورد مصرف خود را روزانه تهيه مىكنند . به سخن ديگر گوسفندى كه گوشتش شب به كار است بامداد مىكشند ، و مرغ را وقتى\r\n\r\n","description":"","footnote":"","page_name":" 831 ","page_number":371},
  {"content":"\r\n\r\nذبح مىكنند كه بلافاصله پس از پركندن و پاك كردن براى پختن در ديگ بيندازند .\r\nگوشت گوسفندان ايران بر خلاف گوشت گوسفندان كشورهاى اروپا نرم و خوب است ؛ و ايرانيان بر اين باورند كه گوشت هرچه تازه‌تر باشد بهتر است .\r\nهمچنين هربار فقط براى يك نوبت غذا مىپزند چنان كه وقتى مىخواهند سفره را برچينند از خام و پخته چيزى نمانده است . و اگر اتفاقا چيزى باقى مانده باشد آن را به مستحق و افراد نادار مىدهند .\r\nگوشت مورد مصرف ايرانيان معمولا گوشت بره و بزغاله ، خروس ، مرغ و جوجه است . تخم‌مرغ نيز مصرف مىكنند ، و اين جمله مقوىترين خوراك ايشان است .\r\nممكن است بعضى از مردم در جشنها و مهمانيهاى بزرگ از گوشت شكار و ماهى و كبوتر نيز استفاده كنند . امّا اين خوراكيها بيشتر بر سر سفره پادشاه و درباريان و اعيان و اشراف ديده مىشود ، و ديگران از خوردن اين نوع گوشتها خيلى خوششان نمىآيد .\r\nمردمان فقير و نادار مناطق سرد كشور در فصل زمستان گاهى گوشت گاو و گوساله مىپزند و مىخورند . اما قصابان دير به دير گاو و گوساله مىكشند ، و بيشتر خواستاران و جويندگان اين نوع گوشت مسيحيان و گبران مىباشند . مصرف گوشت خوك و خرگوش و ديگر حيواناتى كه در مذهب يهوديان ممنوع شده در مذهب مسلمانان نيز حرام است . ايرانيان از شنيدن نام خرگوش نيز مشمئز مىشوند . زيرا معتقدند خرگوش نيز مانند زنان شوم و نحس و مايه خسران و خسارتند .\r\nايرانيان گوشت گوسفند را از هر نوع گوشت خوب‌تر و بهتر مىدانند زيرا بر اين اعتقادند كه گوسفند داراى هيچ عادت و صفت بد و زشت نيست كه از راه مصرف گوشت آن به انسان منتقل شود . در اين رابطه بايد بگويم طبيبان ايران بر اين باورند كه خصوصيّات طبيعى حيوانات حلال گوشت از طريق استفادهء گوشتشان به مردم انتقال مىيابد ، و اگر به قيافه ، و چهره و رنگ مسيحيان كه هم گوشت خوك و هم مشروبات الكلى به حد وفور مصرف مىكنند بنگريم درمىيابيم كه چهرهء ايرانيان چقدر شاداب‌تر ، روشن‌تر و گيراتر است ، و اين گفته كاملا با حقيقت مطابقت دارد .\r\nزيرا سيماى ايرانيان بسى شكفته‌تر و باطراوت‌تر از روى مسيحيان مىباشد ، و رنگ چهره و اندامشان نيز بسى شفاف‌تر و روشن‌تر از رنگ عارض آنان مىباشد . مخصوصا\r\n\r\n","description":"","footnote":"","page_name":" 832 ","page_number":372},
  {"content":"\r\n\r\nرنگ روى زنان مسيحى تابع ايران تيره و پوستشان پرجوش مىباشد ، و غالبا بيش از حد تناسب فربه و سنگين مىشوند . افزون بر اين علت اساسى برهم خوردن نظم تغذيهء مسيحيان در پاره‌اى موارد در حالت جسمى و روحى آنان اثر مىبخشد . مسيحيان طبق احكام مذهبى خود سى چهل روز پشت سر هم روزه مىگيرند ، و در طىّ اين مدت طولانى جز سبزى و روغن چيزى نمىخورند . آنان پس از خاتمه يافتن روزهاى پرهيز به تلافى روزهاى روزه‌دارى در مصرف گوشت و تخم‌مرغ و موادّ خوراكى ديگر چندان زيادروى مىكنند كه نظم تغذيه‌شان مختل مىشود . امّا ايرانيان در هر سال بيش از يك ماه روزه نمىگيرند ، و روزه‌داريشان به آيينى است كه طىّ مدت روزه‌دارى فقط در مصرف موادّ غذايى قناعت مىكنند ، روزها روزه مىگيرند ، و در موقع افطار نيز غذاى زياد نمىخورند . در جريان ماه‌هاى ديگر طرز غذا خوردنشان عادى است و هيچ تفاوت ندارد .\r\nاز ماه فوريه تا ماه مه ( اواسط بهمن تا اواسط ارديبهشت ) مردم ايران از گوشت بزغاله كه به نظر من بهترين و گواراترين گوشتهاست استفاده مىكنند ، و از ماه مارس تا ژوئيه ( اواسط اسفند تا اواسط تير ) بيشتر گوشت بره ، كه آن نيز بسيار مطبوع و لذيذ است به كار مىبرند .\r\nنانى كه در ايران مصرف مىشود به طور كلّى گرد است ، و آن را با وسايل گوناگون مىپزند . امّا براى پختن نان بيشتر از تنور استفاده مىكنند . تنور عبارت از اجاقهاى گردى ساخته شدهء از گل مىباشد كه در گودالى متناسب با حجم آن‌جا مىدهند . اين اجاق گلى چهار يا پنج پا عمق دارد ، و قطرش دو پاست . خمير را به صورت صفحه‌اى نازك پهن مىكنند ، و به جدار داخلى تنور كه از حرارت هيمه تافته شده مىزنند . نان پس از يك رب ساعت پخته مىشود . قسم ديگر نان ايرانيان لواش است كه گرد ، و به قدر يك بشقاب مىباشد . كلفتى آن به قدر ضخامت پوست يا مقواست و آن را روى تابه يا با تنور مىپزند .\r\nنوع ديگر نان سنگك است . اين قسم نان را همچنان كه در اروپا معمول است در تنورهاى سرپوشيده مخصوصى كه كف آن به ضخامت تقريبى دو انگشت از سنگهاى كوچكى به اندازهء فندق پوشيده شده مىپزند نان سنگك دراز ، و وزنش به قدر يك ليور و نيم است . خمير را به گونه‌اى خاص پهن مىكنند و روى ريگ مىگذارند تا پخته شود . چون سنگ‌ريزه‌ها حرارت را زودتر جذب مىكنند پختن نان\r\n\r\n","description":"","footnote":"","page_name":" 833 ","page_number":373},
  {"content":"\r\n\r\nبدين شيوه از نظر صرفه‌جويى در مصرف سوخت مناسب‌تر و بهتر است . امّا پختن نان با تنورهاى سنگكى همه جا معمول نيست . نانهاى ايران همه سفيد و خوش خوراك است و خميرمايه به كار نمىبرند . در خانه‌هاى افراد متمكن و دارا هر روز دو بار نان مىپزند . كار آرد كردن گندم و خمير كردن و پختن نان از جمله وظايف غلامان است ، و از مطالعه و بررسى تاريخ هرودت چنان برمىآيد كه از كهن‌ترين روزگاران رسم بر اين گونه بوده است ، جز نان لواش روى اقسام ديگر نانها دانه‌هايى كه خاصيت آرام‌بخش دارند نظير دانه‌هاى خشخاش يا كنجد و شاهدانه ، و دانه‌هايى كه گياه‌شناسان آن را ملانتيوم  ) Melanthium (  مىنامند مىافشانند . اين دانه‌ها تسكين دهنده و آرام‌بخش است ، و در نظر مردم مشرق‌زمين كه پس از خوردن هر غذا مدتى استراحت مىكنند مطلوب است . از بررسى كتب تاريخ چنين برمىآيد كه مردمان مشرق‌زمين به منظور تأمين آرامش خويش ، بعد از صرف غذا مقدارى دانهء خشخاش بريان شده و يا رازيانه مصرف مىكرده‌اند .\r\nاما صبحانهء اشخاص متوسط الحال عبارت است از يك نان كه در يك سينى چوبى رنگ‌زده براق قرار دارد ، با مقدارى پنير و يك كاسه ماست ، و يك كاسه دوغ ، و يك يا دو نوع ميوه كه يكى از آنها غالبا خربزه است . براى هريك از افراد يك سينى خاص به شرحى كه گذشت آماده مىشود در ايران پنير را به صورت قطعات سخت درست نمىكنند . آنان همچنان كه ما اروپاييان كره را در كوزه‌هاى مخصوص نگه مىداريم پنير را در پوست بز ذخيره مىكنند ، و هر وقت بخواهند مقدارى از آن را به صورت ورقه‌هاى نازكى برمىگيرند . اين ورقه‌هاى نازك پنير را مخصوصا در فصل تابستان با دوغ مىآميزند و با كوبيدهء دانه‌هاى بنه « 1 » مخلوط مىكنند ، در فنجان مىريزند ، و بعد از صرف غذا مثل شير مىخورند .\r\nاين بود شرح صبحانهء افراد متوسط الحال ، امّا مردمان متمكن و دارا افزون بر مصرف آنچه گفته شد هنگام صرف صبحانه ميوه ، مربا ، شيرينى ، و پالوده كه تركيبى از نشاسته و شكر است ، و بعضى از قطعات قرمه و كلوچه قندى به كار مىبرند . البته قرمه و كلوچه بيشتر در مجالس عروسى چون كاسه و بشقاب زياد به\r\n\r\n\r\n","description":"","footnote":"\r\n( 1 ) - بنه دانه‌هاى يك نوع درخت كوهى ، و كمى بزرگ‌تر از دانهء فلفل است . دانه‌هاى بنه قشرى آگنده از مواد چربى مغذّى دارد . درخت بنه در كوههاى نواحى كويرى مىرويد ، و درشت‌ترين و بهترين نوع آن بنهء بازياب واقع در ده فرسنگى خور است .\r\n","page_name":" 834 ","page_number":374},
  {"content":"\r\n\r\nكار است ، و اين همه در سينى جا نمىگيرد ، به علاوه غذاها بيشتر چربى داراست بر سر سفره مىچينند .\r\nاما شام عبارت است از سوپى كه با قطعاتى از گوشت و سبزى و نخود پخته شده ، و پس از آن پلو با گوشت بر سر سفره مىآورند . چون برنج جاى نان را مىگيرد معمولا نان نمىآورند . اما گاهى چند لواش بر سر سفره مىچينند كه به جاى سرپوش ظرف غذا يا سينى از آن استفاده مىكنند . امّا در مجالس عروسى چندگونه نان بر سر سفره مىآورند .\r\nبرابر روى هريك از حاضران دو يا سه لواش مىگذارند ؛ مشتى سبزى تند روى آن قرار مىدهند تا به جاى سالاد از آن استفاده شود . برخى اوقات نمكدانهاى كوچكى روى سفره مىگذارند امّا اين كار عموميّت ندارد . و كم اتفاق مىافتد . غذا را با دست مىخورند بدين صورت كه مقدارى از برنج و پاره‌اى گوشت برمىگيرند ، با دست به صورت گلوله درمىآورند ، با انگشت بدان نمك مىزنند ، و در دهان مىگذارند ، و بىآن كه خوب بجوند ، آن را همچنان كه ما سوپ مىخوريم مىبلعند .\r\nاين غذا كه بسيار مغذى و مقوى است در مدتى نسبة كوتاه خورده مىشود .\r\nايرانيان به هنگام صرف غذا كم حرف مىزنند . آنان ضمن خوردن غذاهاى گوشت‌دار شربت نيز مىخورند . به شرحى كه در صفحات پيش به آن اشاره شد شربت در قدح بزرگى جا دارد و با قاشق چوبى بزرگى كه تو گود است و دسته‌اى بلند دارد ، و استفاده كردن از آنها بسيار آسان است ، شربت مىخورند . جز اين شربت هيچ نوع آشاميدنى ديگر بر سر سفرهء شام نمىآورند . وقتى سفره برچيده شد آفتابه لگن مىآورند تا حاضران دست خود را با آب گرمى كه در آن است بشويند ؛ و هر كس دستش را با دستمالى كه در جيب دارد خشك مىكند . سپس به هر كس مايل باشد آب يا شربت مىدهند .\r\nچنان كه گفتم پلو عمده‌ترين غذاى ايرانيان است ؛ بدين مناسبت طرز پختن و خوردنش را مىنويسم . پلو را با تركيب برنج و گوشت و كره درست مىكنند .\r\nدانه‌هاى برنج پس از پخته شدن نبايد شكسته يا خمير يا سخت و سفت باشد . بايد چنان باشد كه اگر ميان دو انگشت بفشارند يا بجوند زود و آسان نرم شود . طرز پختن پلو از بيست نوع تجاوز مىكند . پلو هميشه گوشت گوسفند يا بره و يا مرغ همراه دارد . براى پختن پلو شش يا هفت ليور گوشت گوسفند قطعه قطعه شده و دو جوجه به\r\n\r\n","description":"","footnote":"","page_name":" 835 ","page_number":375},
  {"content":"\r\n\r\nكار است . پس از اين كه تمام گوشتها پخته شد آنها را از ديگ بيرون مىآورند ، در آن مقدارى كره مىريزند و داغ مىكنند . سپس به ضخامت يك بند انگشت برنج در ديگ مىريزند و مقدارى پياز خرد شده ، بادام پوست كندهء مقشر ، لپه ، كشمش ريز بىدانه ، و فلفل و ميخك و دارچين و هل به آن مىافزايند ، روى آنها قطعات گوشت را مىچينند و به قدر كافى در ديگ برنج مىريزند و در آخر چندان آب خورش در ديگ مىريزند كه روى برنجها را بگيرد . وقتى ديگ روى آتش گذاشته شود همزمان با پخته شدن برنج آب خورش كه در آن ريخته شده تمام مىشود . آن‌گاه مقدارى كرهء داغ شده روى برنج مطبوخ مىريزند . بعد پارچهء تميزى را در آب داغ خيس كرده سرپوش ديگ را در آن مىگذارند و با آن در ديگ را مىپوشانند .\r\nبدين طريق پلو داخل ديگ دم مىكشد و براى مصرف آماده مىگردد .\r\nچون كره از اجزاى مهّم پلو مىباشد ايرانيان ، در انتخاب آن نهايت دقت را عمل مىآورند . مردم ايران شير گاو و ميش را به هم مىآميزند و از آن كره مىگيرند ، و اين نوع كره بهترين انواع آنست . ايرانيان هرگز كرهء تازه نمىخورند . بنا به معمول كره را مانند روغن در خيك مىريزند و نگه مىدارند . يك نوع كره وجود دارد كه بوى خوش گل بنفشه از آن مىتراود ، و از نوع ديگر رايحهء خوبى به مشام مىرسد ، و اشتها را تحريك مىكند . بعضى از انواع پلو را با گرد رازيانه معطّر مىكنند ؛ به بعضى عصارهء آلوبالو يا شيرهء توت يا آب انار يا فشرده شاه‌توت مىآميزند يا به آن شكر يا زعفران يا تمبر هندى مىزنند . گاهى نيز پلو ساده مىپزند و روى آن گوشت يا تخم‌مرغ پخته و پياز سرخ كرده يا ماهى تازه يا نمكسود مىگذارند . به هر روى پلو يكى از غذاهاى مطبوع ايرانيان است و يك نوع آن پلوايست كه با روغن گوشت بره و گوسفند و يا مرغ كه به سيخ كشيده شده و از بالا قطره قطره مىريزد پخته مىشود . اين نوع پلو بسيار خوش‌مزه و مطبوع مىباشند .\r\nمردم مشرق‌زمين غذايى را كه ما از برنج به صورت سوپ يا شوربا درست مىكنيم هيچ دوست نمىدارند ، و آن را غذايى مناسب حال بيماران مىدانند . چنين سوپ يا شوربا را چنان كه قبلا ياد كردم با برنج و كمى فلفل و دارچين درست مىكنند و به بيماران مىدهند .\r\nامّا خلّرى كه گفتم در پختن پلو به كار مىبرند اوّل بايد برشته كنند . طرز بو دادن يا برشته كردن خلر اين است كه نخست مقدارى شن در تابه مىريزند و روى\r\n\r\n","description":"","footnote":"","page_name":" 836 ","page_number":376},
  {"content":"\r\n\r\nآتش اجاق مىگذارند . وقتى شنها داغ شد نخود يا خلّر را در آن مىريزند و به هم مىزنند ، و پس از اين كه برشته شد به وسيلهء الك خلّر و شن را از هم جدا مىكنند .\r\nدر اين صورت شكل و رنگ و بوى آن تغيير نمىكند . بادام و پسته و ديگر دانه‌هايى را كه آجيل زمستانى است به همين صورت بو مىدهند ، و اگر به آنها نمك بزنند مزهء بهترى مىدهند و مطبوع‌تر مىنمايند .\r\nامّا مردمان فقير در خانهء خود آشپزخانه ندارند . در اصفهان و ديگر جاهايى كه هيمه‌گران است مردم از آشپزخانه استفاده نمىكنند . به آشپزخانه‌هاى عمومى كه زياد هم پاكيزه و خوش‌نما نيست مىروند و براى شام خود خوراكى مىخرند . در سراسر پايتخت عدهء زيادى از اين غذافروشيهاى عمومى داير است كه هركدام آنها فقط يك نوع غذا مىپزد . اين غذافروشيها به شكل دكانى درست و آراسته شده . جلو هريك اين دكانها دو يا سه ديگ بزرگ كه هركدام بيست و شش تا سى شست قطر دارد روى اجاق بار است . در داخل دكان كه با پرده‌اى از قسمت جلو جدا شده يك يا دو تخت يا نيمكت كه به قدر سه پا از سطح زمين بلندتر است وجود دارد .\r\nروى آنها فرشى گسترده شده ؛ مشتريها روى آن مىنشينند و غذا مىخورند . صاحبان اين دكانها براى روشن و گرم داشتن اجاقهاى خود كمتر از هيزم و زغال استفاده مىكنند ، زيرا اين دو چيز در بيشتر نقاط ايران كم و گران است . به جاى آنها از خس و گياهان و برگهاى خشك شده استفاده مىكنند . مردمان ده‌نشين غالبا نان و غذاى خود را با تپاله‌هاى خشك شدهء گاو مىپزند . گاهى نيز تپاله‌ها را به شهر مىآورند و به مردمان فقير مىفروشند .\r\nصاحبان دكانهاى غذافروشى عمومى ، وقتى غذا پخته شد براى اين كه گرم بماند به نسبت بزرگى و گنجايش هر ديگ يك يا دو چراغ فتيله‌اى روشن مىكنند و زير ديگ مىگذارند . منظرهء اين دكانها در وهلهء اول بدنما و زشت و نازيباست امّا وقتى كسى مكرر آنها را ديد به ديدنش عادت مىكند . اين نيز گفتنى است صاحبان اين اغذيه‌فروشيها چون مواد مورد احتياج خود را ارزان به دست مىآورند غذاهاى خود را گران نمىفروشند .\r\nجز از كم‌خورى آنچه در زندگى ايرانيان در نظر من بسيار ستوده و پسنديده و در خور تحسين و آفرين مىنمايد ميهمان‌نوازى آنهاست . در خانهء ايرانيان هنگام صرف ناهار يا شام به روى همگان بازاست . نه تنها كليهء كسانى كه در خانه‌اند از\r\n\r\n","description":"","footnote":"","page_name":" 837 ","page_number":377},
  {"content":"\r\n\r\nغذا سهمى دارند ، بل‌كه نوكرانى كه بيرون منزل اسب سوارى را نگه مىدارند يا كسانى كه در آن هنگام به طور غيرمترقب وارد خانه مىشوند به خوشرويى و گرمى پذيرايى مىشوند . چون ايرانيان به طبع كم مىخورند هر چند نفر كه بىگاه ميهمان بر آنان وارد شود بىنصيب نمىمانند . ايرانيان در فضيلت ميهمان‌نوازى حكايتها مىدانند . آنان مىگويند : حضرت ابراهيم هرگز تنها غذا نمىخورد و داستان تصادف فرخنده با سه فرشته كه در تورات آمده مربوط به اوست . حكايت اينست كه يك روز حضرت ابراهيم هنگام ناهار خوردن هرچه به انتظار نشست كسى از در درآيد كه با او غذا بخورد هيچ كس نيامد . ناچار از خيمه‌اش بيرون شد مگر كسى را بيابد و به خوان بنشاند .\r\nچنان كه گفتم ايرانيان به قدر مصرف غذا مىپزند ، و آنچه را پخته‌اند در يك نوبت مىخورند ، و اگر اتّفاقا چيزى باقى ماند به فقيران و مستحقان مىدهند ، و هرگز غذاى اضافه را براى نوبت بعد نگه نمىدارند .\r\nايرانيان دارا و متوسط الحال هرگز كله و پاچه و سيرابى و شيردان حيواناتى را كه مىكشند نمىخورند حتى از ديدن آنها دلشان به هم مىخورد . امّا فقيران و بىنوايان پس از پاكيزه كردن مىپزند و مىخورند . مردم به دكاندارانى كه كارشان پاك كردن و پختن و فروختن كله و پاچه يا سيرابى و شيردان است گنده پاك - كن مىگويند . امّا اين اسم بيشتر در خور كسانى است كه از گوشتهايى كه كسى نخريده و بويناك شده غذا درست مىكنند ، و به خورد مردم مىدهند . اين طباخان زشتكار گوشتهاى مانده و فاسد را قطعه قطعه مىكنند سبزى به آن مىافزايند ، ترشى و ادويه به آن مىزنند و به نام آش ترش به مردم مىفروشند . يك قسم خوراكى ديگر نيز درست مىكنند ، به اين شرح كه گوشت را چندان در آب مىجوشانند كه به صورت محلول و نيمه مايع درمىآيد . ارامنه مخصوصا اين خوراك را بسيار دوست مىدارند و غالبا از گوشت شتر يا اسب يا خر درست مىكنند ؛ زيرا بر اين باورند كه گوشت حيوانات ديگر به قدر گوشت اينها مغذى و مفيد نيست .\r\nيكى ديگر از غذاهاى مطبوع و مورد پسند ايرانيان بورانى است كه از گوشت مرغ و سبزى و جو مقشّر به صورت هريره درست مىكنند ، و از اين جهت آن را بورانى مىنامند كه ابتكار پختن آن را به بوران دختر مأمون خليفه بابل نسبت مىدهند . « 1 »\r\n\r\n\r\n","description":"","footnote":"\r\n( 1 ) - بوران دختر حسن بن سهل و همسر مأمون هفتمين خليفهء عباسى بود نه دختر او . زفاف مأمون و بوران\r\n","page_name":" 838 ","page_number":378},
  {"content":"\r\n\r\nبىمناسبت نيست كمى هم دربارهء كباب پختن ايرانيان بگويم ، و آن عبارت از قطعات كوچك يا بزرگ گوشت است كه با سيخ يا ماهىتابه يا با آتش تنور بريان مىكنند . ابتدا بگويم يك قسم ماهىتابهء بزرگ دارند كه يك بره يا بزغالهء كامل را با آب خودش در آن بريان مىكنند ، و اين نوع كباب بسيار مطبوع و لذيذ است . امّا طرز پختن كباب با آتش تنور چنين است :\r\nچنان كه پيش از اين شرح داده‌ام تنور به صورت حفره يا گودالى است كه در زمين پديد مىآورند . براى درست كردن كباب تنورى سيخ آهنينى از گردن يك گوسفند يا بزغالهء شكم خالى مىگذرانند . دو سر سيخ را به دو طرف تنور تكيه مىدهند و بدين گونه گوسفند را بالاى تنور كه آتش در آن است قرار مىدهند . يك ظرف سفالين نيز زير آن مىگذارند . گوسفند بىآن كه بسوزد با حركت ملايم و متعادل كباب مىشود . تابه‌هايى كه براى اين گونه كباب پختن از آنها استفاده مىشود همانند تابه‌هايى است كه در شيرينىپزى به كار مىروند ؛ و به طور كلى همه كبابهايى كه بدين‌طرز درست مىشود بسيار لذيذ و مطبوع مىباشد . ارمنيان براى تهيه كردن كباب سليقه و روشى جداگانه دارند بدين‌شرح كه گوسفند يا بره را همچنان كه شاه بلوط را كباب مىكنند در پوست خودش بريان مىكنند . يعنى پس از اين كه شكمش خالى شد آن را در پوستش مىدوزند و زير و دور و رويش را با آتش مىپوشانند . گوسفند پس از اين كه بدين ترتيب يك شب در آتش ماند پخته مىشود . امّا چنين كباب مطبوع و خوش‌مزه نيست .\r\nكبابى كه با سيخ درست مىكنند چون خشك است به هيچ نمىارزد .\r\nهمچنين گوشت گوسفندهاى ايرانى به قدر كفايت آبدار نيست تا كباب با آب خودش پخته شود . كباب كردن قطعات بزرگ گوشت با سيخ معمول نيست . طرز رايج كباب كردن در ايران اين است كه گوشت بره يا بز را به قطعات كوچك تقسيم\r\n\r\n\r\n","description":"","footnote":"\r\nدر ماه رمضان سال 210 هجرى قمرى به وقوع پيوست . مأمون پس از افطار در جام زرين شراب خورد در دوّمين شب كه مأمون به خانهء سهل درآمد ، محمد ، پسر حسن سهل با عباسه دختر فضل ذو الرياستين عروسى كرد ، و مأمون در سوّمين شب ورود با بوران زفاف كرد . در آن شب شمعى عنبرين روشن كردند كه چهل من وزن داشت . پدر بوران در شب عروسى دخترش به ده‌ها پاره كاغذ نام بعضى املاك خود را نوشت و آن را بر سر سرداران مأمون كه همراهش آمده بودند نثار كرد ، و هركس يك يا چند رقعه به چنگ آورد ملكى را كه نام آن بر هريك آن رقعه‌ها نوشته بود به تصرّف خويش گرفت .\r\n","page_name":" 839 ","page_number":379},
  {"content":"\r\n\r\nمىكنند ، و مدتى در سركه يا آب ليمو و پياز و نمك مىخوابانند و آن‌گاه به سيخ مىكشند و مىپزند و اين نوع كباب بسيار لذيذ و خوش‌طعم است .\r\nدر اين‌جا به تشريح آداب و رسوم ميهمانى مردم ايران نمىپردازم زيرا در اين‌باره بسيار جا به اقتضاى موقع اشاره كرده‌ام ، و در اين مقام فقط به آداب ضيافتهاى دربار اشاره مىكنم و مىگويم مجالس ضيافت پادشاهان از يك ساعت بعد از ظهر آغاز مىشود اما ضيافت طبقات مختلف مردم از صبح شروع مىگردد . عجب اين كه مدعوين از ساعت نه تا ده صبح در محل دعوت حاضر مىشوند و هنگام ورود اظهار مىدارند به سبب گرفتارى ناگهانى درآمدن تأخير كرده‌اند . اصولا ضيافتهاى مردم مشرق‌زمين از بامداد تا شامگاه ادامه دارد و ميهمانان در طول اين مدت اوقات خود را به كشيدن چپق و قليان و حرف زدن ، و خواب پس از ناهار ، نماز جماعت ، به شنيدن يا خواندن اشعار حماسى كه خوانندگان خوش‌آواز مىخوانند ، مىگذرانند . اين خوانندگان اشعارى كه شارح جنگها و پيروزمنديهاى پادشاهان و پهلوانان و سرداران نامور باستان ايران است ، و همه همانند آثار همر  ) Homere (  حماسى است ، مىخوانند . سرگرميها و مشغوليات افراد متين و موقر از آنچه گفتم تجاوز نمىكند ، امّا سواركاران و صاحبان شمشير ، و ديگر افراد سپاهى وقتى نيت تشكيل چنين ضيافتها دارند براى سرگرمى خويش دسته‌اى از رقاصه‌ها را كه همانند خنياگران و خوانندگان اپرا پايكوبى و دست‌افشانى مىكنند دعوت مىنمايند . اطوار اين رقاصه‌ها و اشعارى كه مىخوانند شهوت‌انگيز است ، و بيش از حد گمان بىپروا و بىآزرم مىباشند . اين زنان خوانندهء رقاص كه همه روسپى مىباشند در برابر گرفتن پول تن به خفّت خودفروشى مىدهند . هريك آنان كلفتى به همراه دارد ، و هر كدام كه به علت عادت ماهانه آمادگى همبسترى ندارند شلوار تافتهء سياهى به پا مىكنند .\r\nدر چنين مجالس ضيافت معمولا سينى بزرگ را جلو متشخّص‌ترين ميهمانان مىگذارند . آن‌گاه ميزبان با صداى نسبة آهسته خطاب به آن شخص مىگويد : آقا ، بفرماييد . و او با همان لحن ملايم و آرام رو به ديگر ميهمانان مىكند و مىگويد :\r\nآقايان بفرمايند .\r\nدر اين ميهمانيها من متوجّه دو نكتهء جالب ديگر شده‌ام . نخست اين كه پسر يا يكى از خويشان نزديك ميزبان وظيفه خوان‌آرايى و سفره چيدن را به عهده\r\n\r\n","description":"","footnote":"","page_name":" 840 ","page_number":380},
  {"content":"\r\n\r\nمىگيرد ، و ديگر اين كه پسران صاحب‌خانه بدين شرط مىتوانند در جمع ميهمانان درآيند كه تأهل اختيار كرده باشند ، و بيشتر جوانان ايرانى پيش از بيست سالگى زن مىگيرند .\r\nاين نكته نيز در خور ياد كردن است كه ايرانيان اين ضيافتها را مجلس مىنامند كه يكى از معانى آن انجمن است .\r\nدر ايران مصرف يخ زياد است ، و چنان كه من دريافته‌ام مردم نه تنها در تابستان ، بلكه در زمستان نيز آب يخ مىخورند . حتّى در اصفهان و تبريز كه موقع جغرافيايى آنها در منطقهء شمالى تراز فرانسه و انگلستان است و هواى آنها در فصل زمستان سردتر و گزنده‌تر مىباشد مردم از خوردن آب يخ خوددارى نمىكنند . يخ را در محلهاى بيرون شهر ، و در مكانهاى مخصوصى كه سقف ندارد ، مىبندند . و طرز تهيه كردن يخ بدين گونه است كه در محلى پست گودال بزرگ و عميقى حفر مىكنند و سر آن را مىپوشانند . از زمين رو به رو ، قطعاتى به شكل مربع جدا ، و به عمق شانزده تا بيست انگشت حفر مىكنند ، و آن مربعها را با راه باريكى به هم مربوط مىسازند .\r\nشامگاهان اين قطعات مربع شكل گود را پراز آب مىكنند . طىّ مدت شب اين آبها منجمد و تبديل به يخ مىشود . بامدادان يخها را با وسائلى شبيه شن‌كش مىشكنند و وارد انبار مىنمايند . چون هر چه قطعات يخ كوچكتر و به هم چسبيده‌تر باشد دوامش بيشتر است در انبار هر چند كه ميسر باشد آنها را خردتر مىكنند ، و شامگاهان دگربار حوضچه‌ها را همانند شب پيش پراز آب مىكنند تا از نو يخ ببندد . سپس با دولچه يا كدوقليانهايى كه به آنها دسته‌اى بسته‌اند روى يخهاى انبار شده آب مىريزند تا فواصل ميان قطعات يخ كاملا پرشود و يخها بيشتر دوام كنند . پس از اين كه مدت هشت روز كار بدين گونه ادامه يافت ، و ضخامت قطر يخ انبار يخ به پنج تا شش پا رسيد مردان محله شب هنگام در حالى كه هر كدام مشعلى در دست دارد دور يخچال جمع مىشوند و ضمن برآوردن فريادهاى شادى داخل انبار يخ مىشوند .\r\nبا چنگك قطعات بزرگ يخ را روى هم مىچينند و مىشكنند و روى آنها آب مىريزند تا يخها بهتر به هم بچسبند . بدين گونه پس از شش هفته كار يك انبار كه يك تواز و بيشتر گودى و طول و عرضش متناسب باشد انباشته از يخ مىشود . آن‌وقت روى يخها را با قشرى از جگن كه كنار نهرها و مردابها مىرويد و در ايران زيادست مىپوشانند . در جريان اين كارها اگر برف ببارد مايهء زحمت است زيرا بايد اطراف\r\n\r\n","description":"","footnote":"","page_name":" 841 ","page_number":381},
  {"content":"\r\n\r\nانبار يخ را كاملا از برف پاك كرد و گرنه برفها پس از ذوب شدن به داخل انبار راه مىيابند و موجب آب شدن يخها مىشوند ، باز شدن در يخچال در آغاز تابستان نيز با اجتماع مردم محل و هلهله و شادى توأم مىباشد . در ايران هر بار يخ كه وسيلهء خر در دو لنگه حمل مىشود ، و هر لنگه در حدود شصت ليور وزن دارد هجده سو قيمت دارد كه هر ليورى دو دينار مىشود . خرده‌يخها از آن كسانى است كه هنگام انباشتن يخها به روى هم ، كمك كرده‌اند ، و آنان هر روز سهم خود را برمىگيرند .\r\nآنچه ذكرش لازم مىنمايد اين است كه يخ در ايران به بهترين صورت تهيه مىگردد ؛ چنان كه در آنها هيچ گونه آلودگى و تيرگى وجود ندارد ، و همهء قطعاتش از روشنى مىدرخشد . به عبارت ديگر آب هيچ چشمهء پاكيزه‌اى به روشنى و تابناكى آنها نيست . با اين كه يخ به قدر كفايت انبار مىشود گاهى در نقاط مناسب برف را نيز ذخيره ، و به هنگام نوشيدن شربت از آن استفاده مىكنند .\r\n\r\n","description":"","footnote":"","page_name":" 842 ","page_number":382},
  {"content":"\r\n\r\n\r\nفصل شانزدهم نوشيدنيهاى دلپذير و نوشابه‌هاى تند\r\nنوشيدنيهاى بيشتر مردم ايران منحصر به آب و چاى است ، و در مجالس ميهمانى و جشن ، شربت ، آب ميوه و آب آميخته به گلاب مىدهند . ايرانيان در تهيه كردن شربت به ليمو ، شربت توت ، شربت آلوبالو و انار به راستى مهارت كامل دارند .\r\nآنان از شكوفه‌هاى درخت بيدمشك كه در بهاران بار مىآورد عرق بيدمشك كه بسيار مفرح و دلپذير است مىگيرند و به بيماران مبتلا به تب مىدهند . گلاب را نيز به آب خالص مىآميزند و مىنوشند . عرق گلاب ايران بسيار مطبوع و گواراست . بر خلاف گلابهاى اروپا طعم بد ندارد ، و اين بدان جهت است كه با روش بهترى گلاب مىگيرند ، و به طور كلى طبيعت گلهاى ايران براى گلاب‌گيرى مساعدتر است . گلاب ايران را به سراسر مشرق‌زمين ، و كشتى كشتى به هند مىبرند . گرفتن گلاب بسيار آسان و بدين‌گونه است : گلها را در ديگ بزرگى مىريزند ، و ديگ ديگرى را كه به منزلهء مخزن است و آب در آن است روى زمين مىگذارند . اين ديگ سرپوشى چوبين دارد . اين دو ديگ وسيلهء يك لوله از نى به هم مربوط است .\r\nمعمولا براى سه ليور گلاب دو ليور آب در نظر مىگيرند ، و دو ليور و نيم گلاب به دست مىآورند . از عرق بيدمشك عطر بسيار خوبى مىگيرند ، كه براى خوشبو كردن بدن به تن مىمالند . همچنين از گل روغنى استخراج مىكنند كه به عطر گل موسوم است ، و گرانبهاست زيرا از چهل ليور گلاب بيش از نيم درهم عطر نمىتوان كشيد . براى گرفتن عطر عرق گل را در تشتى مىريزند و مدت يك شبانروز در جريان هواى آزاد قرار مىدهند . پس از سپرى شدن اين مدت روى تشت روغنى تيره رنگ جمع مىشود كه همان عطر است ، و آن را با پركاه يا تراشه‌اى از نى برمىگيرند . ايرانيان\r\n\r\n","description":"","footnote":"","page_name":" 843 ","page_number":383},
  {"content":"\r\n\r\nاين عطر را بر رايحهء عنبر اشهب ترجيح مىنهند ، و هنديان نيز بر همين قولند ، و آن را روغن گلاب مىنامند . عطر گل از عنبر اشهب كمياب‌تر است ، و هر اونس آن در هند بيش از دويست اكوبها دارد .\r\nامّا چاى نوشيدنى مشهورى است ، و چون قبلا از آن سخن گفته‌ام مجددا به شرح آن نمىپردازم و به كسانى كه مايل به مطالعهء بيشترند توصيه مىكنم رسالهء چاى و قهوه و شكلات را كه آقاى دوفور  ) Du Four (  يكى از بهترين دوستانم نوشته است بخوانند . آقاى دوفور از اهل ليون و مايهء فخر جهانيان است ، و اطلاعاتش درباره مشرق‌زمين به راستى وسيع مىباشد ، و يكى ديگر از آثارش كتابى است به نام آموزشهاى يك پدر به يك پسر كه آن نيز جالب و خواندنى است ، و مطالعهء آن را به علاقه‌مندان توصيه مىكنم . امّا چون دربارهء قهوه‌خانه و خصوصيات آن سخن نگفته‌ام به شرح آن مىپردازم .\r\nقهوه‌خانه عبارت از اتاق بسيار وسيعى است كه به صورتهاى مختلف در بهترين و پرجمعيّت‌ترين نقاط شهر ساخته مىشود . زيرا قهوه‌خانه محلى است كه در آن جمعيّت كثيرى از طبقات مختلف مردم گرد مىآيند . اگر قهوه‌خانه بسيار بزرگ و وسيع باشد معمولا حوضى در ميان آنست . دور اين اتاق بزرگ تختهايى به ارتفاع سه و به عرض سه يا چهار پا ساخته شده يا به جاى تخت نيمكتهايى براى نشستن وجود دارد . در قهوه‌خانه‌ها از صبح پگاه تا شب به روى همگان باز است . مخصوصا هنگام غروب پراز جمعيّت مىباشد . در قهوه‌خانه مردم چاى مىنوشند ، با يكديگر به گرمى و خوشرويى سخن مىگويند . در اين جاست كه هركس صاحب خبر است ، و همه مىتوانند بىترس و بيم دربارهء سياست به آزادى صحبت بدارند . هيأت حاكمه نيز متقابلا به آنچه در قهوه‌خانه‌ها بر زبان مردم مىرود توجّه و اعتنا نمىكنند . در قهوه‌خانه‌ها مردم خود را به بازيهاى مجاز و سرگرم‌كننده نظير شطرنج و نرد مشغول مىدارند . افزون بر اينها ملايان ، درويشان ، شاعران ، نيز به نوبهء خود در قهوه‌خانه‌ها ميدان‌دارى مىكنند . سخنان ملايان و درويشان همچنان كه در كشور ما جريان دارد متضمن اندرزهاى اخلاقى است ولى هيچ كس ناچار نيست بدانها گوش فرادهد ، و هيچ داستان‌پردازى حق ندارد هيچيك از بازيكنان را به ترك بازى و شنيدن داستان مجبور كند . داستانها و حكايات داستانسرايان گاه منظوم و گاه منثور است .\r\nدر قهوه‌خانه‌ها ناگهان ملايى در ميان قهوه‌خانه يا در گوشه‌اى از آن برپا مىايستد و\r\n\r\n","description":"","footnote":"","page_name":" 844 ","page_number":384},
  {"content":"\r\n\r\nبا صداى بلند به وعظ و خطابه مىپردازد يا درويشى بناگاه وارد مىشود و براى مردم از بىوفايى دنيا و بىاعتبارى آن ، بىقدرى دارايى و ثروت ، و بىارجى خوشيها و لذات و افتخارات دنيوى داد سخن مىدهد . گاه نيز چنان روى مىدهد كه دو يا سه ناطق هر كدام در گوشه‌اى سخن مىگويد . يكى نقالى مىكند و ديگرى وعظ .\r\nفى الجمله دامنهء آزادى در اين مراكز اجتماع چندان گسترده است كه همانند آن در هيچ نقطهء دنيا وجود ندارد . هركس هرچه دلش مىخواهد مىگويد ، و هر كس به سخن هر كه مايل است گوش فرا مىدهد . و آن كه به جدّ سخن مىگويد حق ندارد متعرض كسى شود كه به طنز و لطيفه و كنايه حرف مىزند . درويشان ، ملايان ، شاعران ، حماسه‌پردازان و داستانسرايان معمولا سخن خود را با گفتن اين جمله ختم مىكنند : پند و موعظه بس است ؛ به نام و به اميد خدا دنبال كارهامان برويم . سپس آنان كه داستان يا حكايت گفته‌اند يا پند و اندرز داده‌اند يا نقالى كرده‌اند بىآن كه اسباب مزاحمت و تصديع خاطر حاضران را فراهم آورند از آنان چيزكى مىطلبند ، و اگر جز اين كنند صاحب قهوه‌خانه هرگز اجازه نمىدهد كه بار دگر پا به آن قهوه‌خانه بگذارند . بارى ، هريك از حاضران كه بخواهد به قدر تمكن خويش به آنها پول مىدهد .\r\nدر زمانهاى گذشته قهوه‌خانه‌ها از جمله مراكز فساد بود زيرا خدمتگران آنها جمله بچه‌هاى ده تا شانزده ساله تازه‌رو و زيباى گرجى بودند كه موهاى خود را همانند گيسوان دختران جوان مىبافتند و براى جلب توجّه بيشتر و تحريك آنها شلوار تنگ و بدن‌نما مىپوشيدند . آنها ضمن كار مىرقصيدند ، و با اطوار تحريك‌انگيز خود حكايتهاى شهوت‌بار مىگفتند و چنان عقل و هوش بعضى مشتريان را مىربودند كه بىاختيار از جا برمىخاستند و هركدام دست يكى از آن بچه‌هاى زيبا و كام‌بخش را مىگرفت و به خلوتگهى مىبرد . به عبارت ديگر قهوه‌خانه‌ها در آن زمان جايگاه تجمّع بچه خوشگلها و اهل حال بود ، و هر قهوه‌خانه‌اى كه بچه خوشگل زيباتر و بيشتر داشت مشتريهايش فراوان‌تر بودند . و ادامهء اين وضع مايهء تأسف و نگرانى افراد متقى و بافضيلت بود . سرانجام خليفه سلطان صدراعظم شاه عباس ثانى در پنجاهمين سال سدهء گذشته به لطايف الحيل شاه را كه خود پيوسته مستغرق اين ملاهى و مناهى بود با بستن اين مراكز فساد موافق كرد ، و از آن پس وضع قهوه‌خانه‌ها كاملا بهبود يافت ، و چنين فضايح و رسواييها در آن مشهود نمىشد .\r\nخوردن شراب و انواع مشروبات الكلى ديگر در مذهب اسلام بر اطلاق ممنوع است .\r\n\r\n","description":"","footnote":"","page_name":" 845 ","page_number":385},
  {"content":"\r\n\r\nاما علىرغم اين تحريم كم كسى پيدا مىشود كه به عمر خود مشروب نخورده باشد .\r\nدرباريان ، سواركاران و سرسپردگان به نشاط و طرب جملگى شراب‌خوارند ، و چون همه دردمندان ، ورشكستگان و نااميدواران شراب را يگانه داروى آرام‌بخش دردهاى درونى خود مىپندارند بدان پناه مىبرند . و اگر پس از خوردن شراب دير به نشاط آيند و سرشان زود و خوب گرم نشود مىگويند : اين شراب مردافگن نيست . آنان گرچه به خوردن شراب عادت ندارند و آن را مانند دوا با اخم و ناراحتى مىآشامند ولى وقتى كاملا به نشاط آمدند به اميد آن كه از آن مرز نيز بگذرند به عرق خوردن رو مىآورند .\r\nجز جاهايى كه يهوديان و مسيحيان و گبران كه اصيل‌ترين و كهن‌ترين اقوام ايرانند مسكن ندارند ، در هر جاى ايران شراب خوب پيدا مىشود . چنان كه ياد كردم شرابخوارى در كيش اسلام حرام است ، اما چون شاه روزى بى مى و مطرب نمىگذراند و درباريان و هيأت حاكمه و صاحبان جاه و مقام در گرجستان ، ارمنستان ، مدى ، هيركانى شرقى ، شيراز و يزد كه مراكز ايالت كرمان است توليد مىشود . تا پانزده سال قبل ، پيش از آن كه اروپاييان طرز ساختن شراب خوب را به شراب‌اندازان اصفهانى ياد بدهند ، شرابهاى اصفهان بدترين شرابهاى ايران بود . زيرا آن را از يك قسم انگور ريز بيدانه نامرغوب درست مىكردند ، و شراب حاصل از آن بخارانگيز و بدخوراك بود و معده را سرد مىكرد . بعدها به تقليد فرانسويان از اختلاط انگورهاى ريز يا درشت شراب مطبوعى درست كردند .\r\nاروپاييان شراب را در بشكه نگه مىدارند ، امّا چون اين ظرف چوبين بر اثر خشكى و گرمى هوا مىتركد در ايران قابل استفاده نيست ، و به جاى آن خم به كار مىبرند . خم بيضى شكل و مانند تخم‌مرغ است و در حدود دويست و پنجاه تا سيصد پينت  ) Pinte (  گنجايش دارد . « 1 » جاگيرى بعضى نيز از يك مويى  ) Muid (  تجاوز مىكند .\r\nجدار بعضى خمها ساده ، و برخى لعابدار است . جدار خمهاى بدون لعاب را با قشرى روغن حاصل از گداختن چربى گوسفند مىاندايند تا شراب جذب خم نشود .\r\nهمچنان كه ما اروپاييان بشكه‌هاى شراب خود را در جاهاى سرد نگه مىداريم ايرانيان خمهاى شراب را در جايى سرد مانند زيرزمين قرار مىدهند . حتى خمهايى را كه نمىخواهند زود از شرابش استفاده كنند در گودالى عميق جاى مىدهند ، درش را مسدود ، و زير خاك مىكنند . شنيده‌ام در ولايت پواتو  ) Poiteu (  فرانسه از خمهاى ايرانى كه آن را\r\n\r\n\r\n","description":"","footnote":"\r\n( 1 ) - پينت 93 سانتيمتر مكعب و مويى معادل هجده هكتوليتر مىباشد .\r\n","page_name":" 846 ","page_number":386},
  {"content":"\r\n\r\nپونس  ) Pones (  مىنامند استفاده مىكنند . خم يا خمرهء ايرانى كلمه‌اى عربى و به معنى شراب است ، و از فعلى مشتق شده كه به معنى آشفتن و سردرگم كردن است « 1 » زيرا مصرف شراب عقل و هوش را مختل و آشفته مىكند . اما تازيان رز يا درخت انگور را تفخيم كرده‌اند ، و چون مصرف عصاره‌اى كه از آن حاصل مىشود آدمى را به سخاوت و كرامت برمىانگيزد بدان صفت جود و بخشندگى داده‌اند .\r\nبه تحقيق نمىتوان گفت كه شراب در خم چند سال به مزه و خاصيت خود باقى مىماند زيرا كسانى كه خم شراب در خانه دارند همين كه گمان برند ممكن است از سوى محتسبان يا افراد قشرى و متعصّب مورد توهين و تعذيب قرار گيرند خمهاى خود را مىشكنند ؛ امّا اگر قول استرابن حجت و مورد اعتماد باشد شراب در خم بىآن كه مزه و خاصيتش بگردد سه نسل و به عبارت ديگر تا زمانى بسيار دراز و نامحدود باقى مىماند .\r\nشراب را در شيشه يا مشك مىريزند و از جايى به جاى ديگر مىبرند ، و اگر مشك را خوب و به آيين درست كرده باشند شراب هر چند مدت در آن باشد خراب نمىشود . نزد مىخواران شراب وقتى مطلوب و خوب است كه مردافگن و نيروى گيرند گيش زياد باشد از اين‌رو شراب‌اندازان براى اين كه شرابشان مرغوب‌تر باشد در شرابى كه براى فروختن آماده مىكنند مقدارى كچوله - ازاراقى - يا شاهدانه يا آهك مىريزند .\r\nامّا آن دسته از مردمانى كه احكام مذهبى را محترم مىشمارند و كاملا رعايت مىكنند تا زنده‌اند لب به خوردن شراب نمىآلايند ، و براى اين كه از مكيفات بىبهره نمانند از خشخاش استفاده مىكنند كه به كار بردن آنها گاهى از آثار شراب و عرق در آدمى بيشتر است .\r\nدر زمانهاى قديم كسانى كه اشتغالات جسمى و فكريشان زياد بوده به منظور رفع خستگى و ايجاد نشاط از اين ماده استفاده مىكردند .\r\nخشخاش را سه گونه به كار مىبرند . نخست از شيرهء منجمد آن كه ايرانيان به صورت حبه‌هاى كوچكى درمىآورند و به آن‌ها شم بيگى  ) Achem Begui (  مىگويند .\r\nبدين‌سان كه آنان كه با اين مادّهء مخدر تازه آشنا شده‌اند به قدر برآمدگى ته سنجاق از آن بر مىگيرند و مىخورند ، و اندك اندك بر مقدارش مىافزايند ؛ امّا نبايد مصرف روزانه‌شان از درشتى يك نخود بگذرد زيرا اين مادّه زهرى كشنده است .\r\nايرانيان بر اين اعتقادند كه مصرف اين ماده منظره‌هاى زيبا و فرح‌بخشى در برابر ذهن\r\n\r\n\r\n","description":"","footnote":"\r\n( 1 ) - شاردن خم و خمره را كه فارسى است با خمر كه عربى است به اشتباه گرفته است .\r\n","page_name":" 847 ","page_number":387},
  {"content":"\r\n\r\nو چشم انسان مجسم مىكند ، نوعى سستى سكرآور پديد مىآورد ، مولّد نشاط و شادى و شكوفايى است . تأثير اين ماده متناسب با مقدار مصرف آنست ، و اثرش در حدود چهار يا پنج ساعت دوام دارد ، امّا در تمام طول مدت برابر نيست و متغيّر است . از آن پس تن آدمى بىرمق ، سست و بىحال مىشود .\r\nپرآنژدوسن ژزف  ) Pere Ange De Saint Josephe (  يكى از برجستگان هيأت مبلغان كرملى اصفهان كه هم پزشكى حاذق بود ، و هم به بسيارى از علوم ديگر آشنايى داشت درصدد برآمد كه اثرات استعمال ترياك را در وجود خود بيازمايد . هنگامى كه من در اصفهان بودم روزى يك حبه كوچك ترياك خورد و پس از اين كه اثرش از او زايل شد و به حال خويش بازآمد برايم حكايت كرد كه پس از خوردن ترياك چنان بىخويشتن شده است كه مدتى بىاختيار مىخنديد ، و بر خلاف طبع و عادت ژاژخايى و ياوه‌سرايى مىكرده است .\r\nمناظر و مرايايى عجيب پيش نظرش نمايان مىشده ، و او از سر شوق خود را به تماشاى آنها سرگرم مىداشته و در طول اين مدت هيچ گونه درد و ناراحتى احساس نمىكرده است .\r\nاين حاصل آزمايش آن عالم بزرگ بود . مصرف يك يا حدّاكثر دو بار ترياك در جان و جسم انسان اثر ناراحت‌كننده و رنج‌آور به‌جا مىنهد ، امّا اگر كسى به مصرف كردن اين ماده زهرآگين عادت كرد تركش بسيار دشوار بلكه ناشدنى است ، و اگر شخص معتاد ساعتى از وقت معهود ديرتر بخورد بدنش دچار رخوت و سستى و نوعى تشنج مىشود ؛ و اگر مدت محروميت به طول انجامد معتاد به مرگ تهديد مىشود . حكايت مىكنند مردى كه از سالها پيش به خوردن ترياك معتاد بود روزى به قصد تماشا به محلى كه پنج فرسنگ دور از شهر بود رفت . وقتى ساعت ترياك خوردنش شد و براى بيرون آوردن ترياكدانش دستش را به جيبش برد و آن را نيافت ، و دانست نياورده است ، بىدرنگ بر اسبش سوار شد و شتابان بازگشت تا ترياكدانش را بيابد . امّا ميان راه از نخوردن ترياك چنان بىحال شد كه پيش از رسيدن به خانه‌اش مرد .\r\nشاه و وزيران بسيار بار كوشيده‌اند از مصرف كردن اين زهر جانگزاى در سراسر كشور جلوگيرى كنند ، و به هيچ نيرو نتوانسته‌اند ؛ زيرا اين بلاى مهلك گريبان بيشتر افراد جامعه را گرفته است ، و به تقريب مىتوان گفت كه از هر ده نفر فقط يك نفر از اين زهر جان شكار بر كنار مانده است . اما كسانى كه به خوردن شراب عادت دارند غالبا از خوردن ترياك دورى مىجويند ، به همين سبب نزديكان افراد معتاد به ترياك وى را تشويق مىكنند به جاى افيون شراب بخورند ، امّا اين راهنمايى هرگز سودمند نمىافتد زيرا شراب به اندازهء ترياك\r\n\r\n","description":"","footnote":"","page_name":" 848 ","page_number":388},
  {"content":"\r\n\r\nنشاط انگيز نيست ؛ و معتادان مىگويند دنيا و زندگى بدون خوردن ترياك براى آنان هيچ لذّت ندارد ، و اگر روزى بىترياك بمانند مىميرند .\r\nعمر افراد معتاد به ترياك دراز نيست و افزون بر اين كه در پنجاه سالگى بر اثر مداومت در مصرف اين مادهء شوم و جان‌ستان استخوانها و اعصابشان كاملا مسموم و پوك مىشود چنان رنجور و ناتوان مىگردند كه فقط پس از خوردن حبّه‌اى ترياك به زحمت مىتوانند ساعتى خود را سرپا نگهدارند و ميان مردم نمايان شوند .\r\nكسانى كه قصد خودكشى دارند يك تكهء بزرگ ترياك به درشتى يك شست مىبلعند و روى آن يك ليوان سركه مىخورند . اين دو ماده چنان به هم مىآميزند كه رهاندن انتحاركننده از مرگ ناشدنى است . بيمار بىآنكه درد شديدى احساس كند در حالى كه خنده بر لب دارد جان مىسپارد . به سخن ديگر انتحار با ترياك براى كسانى كه به هر سبب از زندگى سير شده‌اند وسيلهء مناسبى است .\r\nبارى ، نام افيون را كه ايرانيان روى اين مادهء شوم و كشنده نهاده‌اند و ما لفظ اپيوم  ) Opium (  را از آن گرفته‌ايم به معنى كاهنده و زدايندهء عقل است ، زيرا مصرف آن به حقيقت مايهء خفت خرد مىشود ، نام ديگر افيون ترياك است ، و به كسانى كه عادت به خوردن يا كشيدن ترياك دارند ترياكى مىگويند كه خطابى موهون است و همچنان كه اگر كسى به ما مست لا يعقل بگويد بدمان مىآيد ، به شنيدن آن ناراحت و رنجيده‌خاطر مىشوند .\r\nجوشانده و دم كردهء پوست و دانهء كوكنار نيز از جمله مكيّفات است ، و در سراسر شهر جايگاههايى شبيه به قهوه‌خانه‌ها وجود دارد كه اين جوشانده را آماده مىكنند و در اختيار مشتريان قرار مىدهند . سير و تأمل در چهره و حالات و روحيات و اطوار كسانى كه به خوردن شربت كوكنار عادت دارند به راستى انتباه‌آور و عبرت‌انگيز است . اين افراد وقتى وارد اين جايگاههاى شوم و جانگزاى مىشوند دل‌مرده ، افسرده ، خاموش ، لرزان و چنان بىحالند كه به سختى قدم پيش مىنهند ، امّا وقتى دو يا سه فنجان از آن شربت بدفعل نوشيدند كج‌خلق‌تر ، خشمگين ، عصبى و درنده‌خو مىشوند ، از همه چيز بدشان مىآيد ، و به كسانى كه پيرامونشان نشسته‌اند بىاعتنايى مىكنند . سقط مىگويند ، و آشوب و غوغا به پا مىدارند . امّا پس از مدتى وقتى آن شربت زهرآگين اثر شوم خود را بخشيد به دمسازى و آشتىجويى و شوخ‌طبعى روى مىآورند ، فرمانبر تمنيّات نفس خويش مىشوند ، به زعم خود شيرين‌زبانى و لطيفه‌پردازى مىكنند . يكى قصه مىگويد ، يكى اشعار و داستانهاى خنده‌آور مىسرايد .\r\nيكى خود را قهرمان مىنمايد ، ديگرى بىبهانه مىخندد . پس از مدّتى نوعى سستى و بىرمقى\r\n\r\n","description":"","footnote":"","page_name":" 849 ","page_number":389},
  {"content":"\r\n\r\nو خمودگى بر آنان عارض مىشود . ايرانيان ظهور اين حالت را خلسه مىنامند ، و بر اين اعتقادند كه تجلّى آن در قواى باطنى كسانى كه از اين شربت جانگزاى نوشيده‌اند بر اثر نوعى نيروى ما فوق الطبيعه و جذبه الهى است . بارى ، رويهم رفته وقتى تماشاگرى متفكّر از سر عبرت در مجمع كوكناريان درآيد و از سر تأمّل به احوال ايشان بپردازد چنان مىنمايد كه به تيمارستان درآمده است . اين سيه ستارگان تيره روز پس از اين كه آثار شوم اين شربت مشؤوم در وجودشان كاهش يافت راهى خانه مىشوند .\r\nنوع ديگر مكيّفات دشمن جان و تن ، جوشانده خشخاش و شاهدانه و كچوله و بعضى چيزهاى ديگر است . مشروب حاصل از تركيب اين مواد كه بنگ ناميده مىشود مردافگن‌تر و توان‌فرساتر از انواع مشابه آن است و آنان كه از اين شربت زهرآگين بدفعل مىخورند به نوعى شيفتگى و شيدايى گرفتار مىشوند و بىهوده و بىاختيار مىخندند .\r\nدر مذهب اسلام مصرف چنين شربتها مؤكدا نهى شده است . هيأت حاكمه هندوستان به مجرمانى كه نمىخواهند آنها را بكشند هر روز شربت بنگ مىخورانند تا مدام در حال بيخودى و بلاهت باشند . هچنين جوانان و كودكان وابسته به خانوادهء سلطنتى را به آشاميدن آن عادت مىدهند تا داعيهء مهترى و سرورى در سرشان نيفتد .\r\nآنان مىگويند كه اين مجازات از كشتن گنهكاران كه در عثمانى معمول است ، و از بيرون آوردن چشم از حدقه كه در دربار ايران مرسوم مىباشد مناسب‌تر است .\r\nازبكان بنگ را نوع ديگر به كار مىبرند به اين شرح كه برگ يا دانه‌هاى كوبيدهء شاهدانه را با تنباكو مخلوط مىكنند ، و دودش را وسيلهء قليان مىكشند . زيان مصرف كردن بنگ بدين‌گونه از جوشاندهء آن بسى كمتر است ، و ايرانيان شيوهء اخير را از ازبكان آموخته‌اند .\r\nامّا در هندوستان بنگ را به صورت ساده‌تر و كم‌زيان‌تر به كار مىبرند ، به اين شرح كه دانه‌هاى شاهدانه و برگ آن را مىكوبند ، و بىآن كه به كوبيدهء دانه‌هاى خشخاش بياميزند مىجوشانند و مىخورند . دم كرده‌اى كه بدين‌گونه حاصل مىشود گرچه خالى از ضرر نيست ، امّا عواقب بدش كمتر است .\r\nنوع سادهء تهيّهء بنگ كه آن نيز در هندوستان معمول مىباشد اينست كه برگ شاهدانه را با كمى آب مخلوط مىكنند ، و در يك هاون چوبى مىكوبند و مىخورند .\r\nاين نيز گفتنى است كه غالب مسلمانان ساكن هند به خوردن بنگ معتادند ، و برخى\r\n\r\n","description":"","footnote":"","page_name":" 850 ","page_number":390},
  {"content":"\r\n\r\nاز اقوام و طوايف هندى مانند بانجانها  ) Bangean (  كه به زيانهاى فراوان بنگ وقوف كامل دارند بر اطلاق استعمال آن را حرام مىشمارند ، و ميان هنديان بيشتر افراد بيكار و بىعار و آواره و گدا به خوردن اين مادّهء زيان‌خيز معتادند ، و دست كم روزى يك بار به كار مىبرند . امّا اگر پياده سفر كنند چون مصرف بنگ بر چابكى و طاقتشان مىفزايد روزى سه چهار بار مىخورند . در ايران همچنان كه براى آشاميدن چاى قهوه‌خانه‌ها در كار مىباشند براى آشاميدن يا خوردن بنگ جايگاههاى معيّنى داير است . اين جايگاهها صبحها تا سه - چهار ساعت بعد از ظهر از مشترى خالى است ، از آن ساعت به بعد خيل بنگيان بدان محل‌ها روى مىآورند تا به خيال خودشان با نوشيدن يا خوردن بنگ زنگ غم از دل بزدايند ، و افكار پريشان را از سر بيرون كنند .\r\nبنگ نيز مانند افيون دشمن خرد و عمركاه است . مخصوصا در نقاط سردسير تأثير شوم و زيان‌بارش بيشتر و زودتر ظاهر مىشود . مصرف مداوم بنگ رنگ روى را زرد ، بدن را سست و ضعيف مىكند و نيرو را مىكاهد . آن كه پس از خوردن بنگ مدتى كوتاه شكفته حال و شادمان و خندان مىگردد ، ساعتى بعد چون مرده‌اى خاموش و بىحركت مىافتد ، و مدّتى به طول مىانجامد تا به حال طبيعى بازگردد ، و حركت كردن بتواند . بارى ، همچنان كه ترياك دشمن جان مىباشد استعمال بنگ نيز زيانها و خطرها در پى دارد ، و كسانى كه به آشاميدن اين مشروب زهرآگين معتاد مىشوند تا جان بر سر مادهء جان‌ستان ننهند از بلايش رهايى نمىيابند .\r\nاثر شوم و جان‌گزاى دانه‌هاى شاهدانه بيش از زيانهاى برگ و پوست آن مىباشد . در سال 1678 كه من مقيم سورات  ) Surat (  بودم روزى دو تن از بانوان انگليسى از پشت پنجره يكى از ولگردان را ديدند كه برگ شاهدانه مىساييد تا از آنها بنگ بسازد . به ديدن آن برگهاى سبز و خوشرنگ ، هوس كه غالبا بر دل و فكر زنان آسان مسلط مىشود دامنگيرشان شد كه از آن شربت بچشند . يكى از خدمتگران آن دو بانو براى هريك آنان فنجانى از شربت بنگ آورد ، و آنان براى اين كه از تأثير نامطلوب آن بكاهند به هريك از دو فنجان اندكى دارچين كوبيده و شكر افزودند و از آن پس نوشيدند . پس از سپرى شدن سه چهار ساعت نشاط و مستى فزاينده‌اى در ايشان به وجود آمد چنان كه بىاختيار مىخنديدند ، سخنان خنده‌آور مىگفتند ، مىجنبيدند و مايل به رقصيدن بودند . بارى ، مدتى بر اين حال باقى بودند تا اندك اندك به حال طبيعى بازگشتند .\r\n\r\n","description":"","footnote":"","page_name":" 851 ","page_number":391},
  {"content":"\r\n\r\nجوشاندهء سكرآور ديگرى نيز هست كه آن را چرس مىگويند ، و قوىتر از بنگ است . آن را از گل گياهى كه شبيه شاهدانه است درست مىكنند . به كار بردن چرس نيز در دين اسلام قويّا نهى شده زيرا از دم كردهء پوست و دانهء خشخاش بسى مؤثرتر ، شوم‌تر و جنون‌بارتر است .\r\nدر ايران سركه را از شراب نمىسازند زيرا ساختن و خوردن شراب در اسلام كاملا حرام است و سركه را از انگور ، از آب انار ، از عرق بيد ، و آن‌جا كه خرما بن بسيار است از عصارهء ميوهء آن درست مىكنند .\r\nمن انواع روغن نباتيها را در شمار آشاميدنيها مىآورم ، و آن در ايران اقسام بسيار دارد . يكى از آنها روغن زيتون است كه چون درخت زيتون بيشتر در هيركانى وجود دارد ، و در مناطق ديگر نيست روغن آن كم به دست مىآيد ، و بدين سبب كه درست نمىگيرند زود سفت و تيره رنگ مىشود ، و بر اثر نقل و انتقال نيز تند و بدبو مىگردد . درختان زيتون منطقهء هيركانى همه بيخناك و تناور مىباشند ، و اين بدان جهت است كه چند نهال را با هم در جايى گشاده و آزاد مىنشانند . اين نهالها اندك اندك با هم مىبالند و به هم جوش مىخورند ، و به صورت يكتا درختى بيخاور و پرشاخ و برگ درمىآيند ، و اين صنعتگرى را باغداران ايران از كشاورزان بين النهرين - مزوپوتامى -  ) Mesopotamie (  آموخته‌اند كه بدين شيوه عمل مىكنند .\r\nايرانيان بر عموم براى روغن زيتون ارزش زياد قائل نيستند . از آن كه روغنهاى بهترى دارند كه با دقت و ظرافت زياد مىگيرند . از آن جمله است روغن ارده كه رنگ زرد قشنگى دارد ، و به صافى از آب روشن گرو مىبرد ، و آن را از كنجد كه گلهاى بوته‌اش نارنجى و مانند گل بوته‌هاى زعفران وحشى است مىگيرند . و ديگر روغن شير - بخت كه زياد است ولى مثل روغن ارده خوب نيست ، و پس از چند روز تند مىشود ، و آن را از نوعى بوته سمسم  ) Semsem (  مىگيرند .\r\nايرانيان جز روغنهايى كه در پختن غذا از آنها استفاده مىكنند روغنهايى دارند كه براى سوختن يا روشن كردن چراغ از آنها استفاده مىكنند مانند روغن گردو يا روغن كرچك كه روغن اخير را از دانه‌هاى كوچك‌تر از باقلا ، امّا شبيه آن مىگيرند ؛ و روغن بيدانجير كه نام ديگرش كرچك امريكايى يا نخل مقدّس مسيح مىباشد ؛ و بسا ممكن است كرچك همان كيكه  ) Kike (  باشد كه بنا به گفته هرودت مصريان از آن چنين روغنى مىگرفتند ، و يونانيان آن را پريا  ) Pria ( \r\n\r\n","description":"","footnote":"","page_name":" 852 ","page_number":392},
  {"content":"\r\n\r\nمىناميدند .\r\nدر سراسر آسيا لوبيا به دست مىآيد . معمولا ارتفاع بوتهء لوبيا به يك پا مىرسد ، امّا در كشتزارهاى حوالى اصفهان كه به مقدار زياد كاشته مىشود بلندى آن از دو برابر اين درمىگذرد . رنگ لوبيا سفيد مايل به خاكسترى است و نقطه‌ها و خطهاى سياهى بر آن است ، و برگهايش بسان برگ جعفرى است ، و پوستش همانند پوست مغز گردوست ، و دانه‌ها مثل اقسام باقلا و بادام به دو لپه تقسيم مىشود .\r\nديوسكريد  ) Dioscride (  « 1 » و مفسرّان وى برآنند كه دانهء لوبيا روى درختى مىرويد ، و اين سخن همان قدر سست و نادرست است كه در برخى از سفرنامه‌ها آمده كه لوبيا را در آب مىجوشانند ، و با چرخ عصارى كه وسيلهء يك اسب يا يك گاو مىگردد روغنش را مىگيرند .\r\nگردونه‌هاى عصارى از دو سنگ گرد كه قطرشان بيش از سه پا نيست و كوچك‌تر از سنگ آسيابهاى ماست تشكيل شده . در وسط سنگ رو سوراخى است كه اندك اندك دانه‌هاى كرچك را در آن مىريزند و در كنار سنگ زيرين لوله‌اى تعبيه شده كه وسيلهء آن روغن حاصل از دانه‌هاى كرچك يا دانه‌هاى روغنى ديگر وارد ظرفى مىشود . روغن كرچك تيره‌فام و غليظ و بويناك است ، و به هنگام سوختن دود زياد از آن متصاعد مىشود . به اين جهت پرتغاليها به آن گل دوزخ مىگويند و فقط فقيران و مستمندان از آن روغن براى روشنايى استفاده مىكنند . و بالاخره روغن نفت كه ما آن را اشك مصطكى مىناميم ، و ايرانيان آن را براى سوزاندن به كار مىبرند ، و نيز مانند ما اروپاييان از آن در نقاشى رنگ‌سازى ، و جلاكارى استفاده مىبرند و در هيركانى و مدى شمالى واقع در كناره‌هاى درياى خزر اين مايع از شكاف سنگها بيرون مىتراود ، و همانند آب شفاف و روان است ، و پس از اين كه مدّتى در مجاورت هوا باقى ماند گرچه روشنى رنگش به نسبت رنگ شكافهايى كه نفت از آن‌جا بيرون مىآيد زياد تغيير نمىكند امّا غليظ مىشود . بر اطلاق اگر نفت از لابلاى سنگهاى رو به مغرب و شمال بيرون آيد رنگش همچنان سفيد ( بجا ) مىماند . نفتهايى كه از ميان سنگهاى ديگر خارج مىشود رنگش به تدريج تيره مىگردد .\r\n\r\n\r\n","description":"","footnote":"\r\n( 1 ) - ديوسكريد نام يكى از پزشكان نامور يونان بود كه در قرن اوّل ميلادى مىزيست .\r\n","page_name":" 853 ","page_number":393},
  {"content":"\r\n\r\nمصرف‌كنندگان ترياك و جوشاندهء كوكنار\r\n\r\n","description":"","footnote":"","page_name":" 854 ","page_number":394},
  {"content":"\r\n\r\n\r\nفصل هفدهم هنر و پيشه و صنايع ايرانيان\r\nپيش از آن كه دربارهء پيشه و هنر و صنعت به شرح بپردازم مقدمة به پنج نكته اشاره مىكنم كه سه نكته دربارهء استعداد و قابليت مردم مشرق‌زمين در فراگيرى صنعت و هنر و ادامهء پيشرفت ايشان در اين رشته‌هاست ، نكتهء چهارم در اشاره به اين كه روش صنعتگران و ارباب حرف مردمان مشرق‌زمين بر چه اساس استوار است و نكتهء پنجم منحصرا در شرح تشكيلات و سازمانهاى هنرى و صنعتى ايرانيان مىباشد .\r\nدر بيان نكتهء اوّل بايد بگويم بر اطلاق مردم مشرق‌زمين افرادى سست و آسانگير و تنبل مىباشند و جز براى فراهم آوردن وسايل بسيار ضرورى تن به كار نمىدهند ؛ و اين همه آثار هنرى اعم از نقاشى و حجارى و چهره‌سازى و ديگر آثار زيبايى كه در رشته‌هاى مختلف هنرى وجود دارد و غالبا به تقليد از مظاهر طبيعت ساخته شده در نظر آنان بيهوده مىنمايد ، و آنان را به آفريدن چنين آثار زيبا بر نمىانگيزد . آنان بر اين اعتقادند كه چون اين بدايع مورد نياز زندگى ساده و طبيعى آنان نيست دل بستن به آنها كارى بيهوده و خطاست . از اين‌رو با اين كه مردمان مشرق‌زمين هوشمند ، زيرك ، و شكيبا هستند در صنعت و هنرهاى زيبا پيشرفتى در خور توجّه نكرده‌اند ؛ و اگر به نسبتى كه خداوند به آنان عقل و استعداد و نيروى فراگيرى و صبورى داده است ذوق و لطافت طبع براى آموختن هنر و صنايع مستظرفه به ايشان عطا مىفرمود هر آينه پيشرفتهاى شايانى نصيبشان مىشد .\r\nنكته دوّم اين كه مردمان مشرق‌زمين اصولا به اكتشافات نو و اختراعات جديد كاملا بىاعتنايند و شوق و رغبتى بدين امور ندارند . خيال مىكنند بدانچه لازمه يك زندگى راحت و پرآسايش است دسترس دارند ، و نبايد عمر و نيروى خود را در طلب\r\n\r\n","description":"","footnote":"","page_name":" 855 ","page_number":395},
  {"content":"\r\n\r\nزوايد به هدر بدهند . همچنين بر اين اعتقادند اگر جز آنچه دارند به چيزى نيازمندند بايد از كشورهاى بيگانه بخرند . از وابستگى خود به بيگانگان غمى به دل راه نمىدهند ، و هرگز اين انديشه در ضميرشان نمىگذرد كه دست و فكر خود را به كار اندازند ، و آنچه لازم دارند خود بسازند ، و در طلب آن دست به سوى بيگانگان دراز نكنند . تركان عثمانى و ايرانيان هر سال مبلغ زيادى از كشورهاى خارجى ساعت مىخرند ، مخصوصا تركها مبلغ زيادى خرج اين كار مىكنند و شنيده‌ام كه هر سال صد و پنجاه هزار اكو براى خريدن ساعت از دست مىدهند ، و با اين كه دريافته‌اند آموختن فن ساعت‌سازى چه سود سرشار دارد از ميان آنان هيچ كس به فراگرفتن اين هنر و فنون مشابه ديگر مثلا كاغذسازى كه مورد احتياج آنهاست و مىتواند منبع درآمد مهمى باشد نكوشيده است . در ايران نيز كسى نيست كه فنّ تعمير كردن ساعت را بداند . در همين سرزمين بسيارى از مردمان لزوم وجود چاپخانه را كاملا احساس مىكنند ، غالبا از منافع مادى و معنوى آن به خوبى آگاهند امّا كسى نيست كه دست از آستين همّت به درآورد ، و چاپخانه‌اى وارد و داير كند . برادر و وزير دربار كه شخصيّتى دانا و از نزديكان مورد اعتماد پادشاه است در سال 1676 بر اين نيّت بود قراردادى در مورد اعزام چند متخصّص فنّ چاپ از فرانسه به ايران ، با من ببندد وى چند كتاب فارسى و عربى چاپ شده را كه به او داده بودند از نظر پادشاه گذراند و موافقت وى را براى استخدام متخصّصان اين فن جلب كرد ، امّا وقتى پاى پرداخت پول در ميان آمد اين كار مفيد متوقّف شد .\r\nگرداگرد ميدانهاى هندوستان توپ كار گذاشته شده ، و سپاهيان رستهء توپخانه به توپ ، و لشكريان صنف ارابه به اين سلاح مسلح‌اند ، امّا هيچيك از سران سپاه و ارباب حرف فنّ ذوب فلز ، و صنعت توپ‌ريزى را نمىدانند ، و مايل نيستند براى آموختن اين فنون متخصّص از اروپا يا عثمانى استخدام كنند و ترجيح مىدهند به ترتيب و روش سابق توپ و ارّابه و ديگر مهمات جنگى را از اروپا بخرند .\r\nنكتهء سوّم اين كه آب و هواى نقاط گرمسير همچنان كه جسم را دچار رخوت و سستى و بىحالى مىكند فكر را نيز از فعاليت زياد بازمىدارد ، و مانع شعله‌ور شدن و جهش شوق ابتكار و اختراع مىشود . لاجرم مردمان اين مناطق توانايى شب زنده‌داريها و فعاليتهايى كه مستلزم تحمل رنج و زحمت زياد است ندارند ، و از آموختن معلومات و اطلاعاتى كه براى فراگرفتن هرگونه هنر و حرفه و فن به كار است\r\n\r\n","description":"","footnote":"","page_name":" 856 ","page_number":396},
  {"content":"\r\n\r\nمحروم مىمانند ، و چون ذهن و فكرشان جز پذيرفتن و تكرار كردن آنچه متقدمان در آثار خود آورده‌اند آمادگى ندارد ناچار حدود معلوماتشان از آنچه بوده در نمىگذرد . بنابراين مىتوان باور كرد فقط مردمانى كه در مناطق شمالى به سر مىبرند و در نقاط مساعد زندگى مىكنند قابليّت فراگرفتن علوم جديد و استعداد ابتكار و اختراع را دارا مىباشند .\r\nامّا آنچه مىخواهم دربارهء روش و طرز كار ارباب حرف و صنعتگران مشرق‌زمين بگويم سادگى لوازم و ابزار كار آنهاست . وسايل كار اينان چندان ساده و ضعيف است كه تصوّر آن در ذهن صنعتگران اروپا آسان نقش نمىبندد . صنعتگران براى كار كردن دكان و جاى ثابت ندارند ، و هرجا كه آنان را بخوانند مىروند . به هنگام شروع به كار در يك گوشهء اتاق متروكى كه كفش از خاك پوشيده شده يا فرش كهنه‌اى در آن گسترده‌اند به سرعت هرچه تمام‌تر بساط خود را پهن ، و شروع به كار مىكنند . مثلا مسگران و لحيم‌كاران ايران بر خلاف رويگران اروپا كه مغازه‌اى وسيع و مناسب و ابزار و اسباب بسيار دارند بىآن كه دو برابر مزد بگيرند ، براى كار كردن به خانه‌ها مىروند ، همه ابزار كار خود را كه بسيار مختصر است به كمك شاگرد كوچك خود به آن‌جا مىبرند . وسايل كار يك رويگر ايرانى عبارت از كيسه‌اى است كه در آن مقدارى زغال ريخته است ، يك دم ، مقدارى لحيم ، و اندكى نشادر كه در يك شاخ گاو جاى دارد ؛ و يك قطعه كوچك قلعى كه در جيبش گذاشته است ، پس از ورود به خانه در يك گوشهء خانه يا باغچه يا آشپزخانه بىآنكه نيازى به كوره داشته باشد كارگاهش را كنار ديوارى داير مىكند تا بتواند هنگامى كه ظرفها را داغ مىكند ، آنها را به ديوار تكيه بدهد . آن‌گاه دمش را روى زمين مىگذارد ، با گل چيزى شبيه يك كورهء كوچك درست ، و سر دم را با گل به آن مربوط مىكند ، و سرانجام با رضاى كامل ، به تصوّر اين كه در كارگاهى مجهّز به تمام وسايل مشغول كار است ، كارش را آغاز مىكند .\r\nزرگران و نقره‌كاران همانند ديگر صنعتگران به هرجا كه آنان را براى كار كردن بخوانند مىروند . امّا وسايل كارشان اندكى بيشتر ، و نقل و انتقال ابزارشان دشوارتر است . مهم‌ترين لوازم كارشان عبارت از يك كورهء گلى است شبيه منقل كه لبهء آن بلندتر است . دمشان از يك پوست بز درست شده كه به هريك از دو طرف انتهاى آن قطعه چوبى نصب شده كه هروقت بخواهند دم را پراز هوا كنند دو قطعه\r\n\r\n","description":"","footnote":"","page_name":" 857 ","page_number":397},
  {"content":"\r\n\r\nچوب را از هم دور مىكنند و هر زمان بخواهند هواى داخل دم را به كوره بفرستند دو قطعه چوب را كاملا به هم نزديك مىكنند تا هوا از آن‌جا بيرون نشود . پيش از به كار انداختن دم سر دم را به يك سر لولهء كوتاهى مربوط ، و سر ديگر لوله را به كوره متصل مىكنند ، و با دست چپ دم را به كار مىاندازند . جاى دم كه مانند يك كيسهء تاشده مىباشد در يك كيسهء چرمى است كه وقتى خالى شد استاد كار آن را به جاى پيش‌بند به كار مىبرد . در اين كيسهء چرمين جز دم ، يك انبر ، يك قالب شمش‌ريزى ، يك مفتول‌كش ، يك سندان كوچك ، يك چكش كوچك ، چند سوهان ، و برخى لوازم ديگر جاى دارد اين كيسه را كه لوازم نامبرده در آن است استاد كار ، و كوره را شاگرد حمل مىكند . چنان كه به هر جا براى كار كردن خوانده شوند بامدادان بدين‌صورت بدان جا مىروند ، و شامگاهان نيز در حالى كه استاد كار كيسه چرمين را زير بغلش گرفته ، و شاگرد حامل كوره است از در خانه بيرون مىروند .\r\nوقتى استاد كار مىخواهد فلز مورد نظرش را ذوب كند ، آن‌قدر كه لازم بداند حفره‌اى در زمين مىكند ؛ سر لولهء دم را به كوره متصل مىسازد ، سر تيز سندانش را در زمين فرو مىكند ، و روى زانوانش به كار مىپردازد . كسانى كه كار زرگرى يا نقره‌كارى دارند استادكاران را از آن به خانهء خويش دعوت مىكنند كه اعتماد ندارند طلا يا نقرهء خود را براى ساختن يا تعمير كردن در اختيار آنان قرار دهند تا در خانه يا محلّ كارشان به كار بپردازند ، همچنين مراقبت كنند تا زرگر كارشان را موافق دلخواه و سليقهء خودشان بسازد .\r\nامّا در مورد نظم و ترتيب كار استادكاران و كارگران كه موضوع مادهء پنجم نظرات مورد بحث مىباشد بايد بگويم كه هريك از رشته‌هاى صنعتى داراى رئيسى يا سرپرستى است كه شاه از ميان صنعتگران همان صنف انتخاب مىكند ، و جز اين سازمان و تشكيلات و ضوابطى ندارند ، و هرگز براى بحث در اطراف صناعت ، و مشكلات كار خود اجتماعى تشكيل نمىدهند . نه اتحاديه دارند ، نه راهنما و نه بازرس . آنچه ملزم به رعايت آن مىباشند اين نكته است كه فاصلهء دكانهاى صنعتگران يك صنف به قدر مشخص از هم دور باشد .\r\nهركس بخواهد در رشته‌اى به كار بپردازد همين بس است كه پيش رئيس آن صنف برود ، پول كمى بپردازد ، تا نامش در شمار ديگر افراد آن رسته ثبت شود .\r\nرئيس صنف به ديگر خصوصيات متقاضى كار ندارد ؛ مثلا نمىپرسد كجا به دنيا\r\n\r\n","description":"","footnote":"","page_name":" 858 ","page_number":398},
  {"content":"\r\n\r\nآمده ، پيش كدام استاد كارآموزى كرده و مهارتش چه‌قدر است . اصولا حدّ و مرز صناعات مختلف معلوم و مشخّص نيست ، و هركس كه دستش به كارى آشنا باشد خود را متخصّص هر فن مىشمارد . مثلا اگر از يك رويگر بپرسند آيا مىتواند يك سينى نقره بسازد نه ، نمىگويد . بين ارباب حرف و صنعت هرگز منازعه و مشاجره در نمىگيرد . ميان استاد و شاگرد نيز تعهدات خاصّى وجود ندارد ، و شاگرد نه تنها بابت كارآموزى چيزى به استاد نمىدهد بلكه هر كس براى آموختن فن و حرفه به كار مىپردازد استاد با او قرار مىگذارد از به دو خدمت تا مدت يك سال روزانه فلان قدر مزد به او بدهد ، و اين مبلغ به نسبت سن و سال و استعداد و قابليت شاگرد در كارآموزى در سالهاى بعد بيشتر مىشود .\r\nچنان كه پيش از اين اشاره كردم استاد و شاگرد نسبت به هم تعهدات خاصّى ندارند . فى المثل استاد هر زمان از طرز كار يا اخلاق شاگردش ناراضى شد او را بيرون مىكند . شاگرد نيز هروقت مايل شد از پيش استادش مىرود ؛ و چون رسم بر اين جارى است و استاد به ماندن شاگردش اطمينان ندارد در كار آموزش به او چندان اهتمام نمىورزد و بيشتر سعى مىكند از وجود و كار او به نفع خود سود بجويد .\r\nكليّه كارگران ناچارند هر زمان شاه فرمان دهد براى او بيگارى كنند . يعنى بدون گرفتن مزد هرچه فرمان دهد انجام كنند . امّا كارگران بعضى از صنوف از جمله كفشگران ، كلاهدوزان و جوراب‌بافان از بيگارى معافند و به جاى آن براى خرج « 1 » پادشاه مبلغى مىپردازند .\r\nاكنون نوبت آن فرارسيده كه به چگونگى حرف و صناعات رايج در ايران اشاره كنم ، و نخست مىخواهم به وضع كشاورزى ايران بپردازم ؛ و بهتر اين مىدانم كه شرح اين موضوع را با جملهء كوتاه اما نغز و پرمعنى و بلند كورش كبير آغاز كنم كه فرموده است : قلمرو ايران چندان وسيع و گسترده‌دامن است كه به يك سو تابستان و دگرسو زمستان است . بنابراين اگر بگويم در جايى از اين سرزمين تخم مىافشانند ، و در جاى ديگر درو مىكنند مايهء شگفتى و ناباورى نخواهد بود . امّا آنچه موجب\r\n\r\n\r\n","description":"","footnote":"\r\n( 1 ) - درست اين كلمه خراج است و خراج و خرج هر دو عربيست . خراج به معنى درآمد و عايدى ، و خرج به معنى هزينه است .\r\n","page_name":" 859 ","page_number":399},
  {"content":"\r\n\r\nتعجّب است اين است كه فاصله اين دو جا از صد و بيست ليو بيشتر نيست . و من به چشم خويش شاهد اين دو منظره بوده‌ام . توضيح اين كه در سال 1669 وقتى در ماه فوريه « 1 » از پهنهء خليج فارس به سوى اصفهان سفر مىكردم در فاصلهء سه يا چهار روز راه بين هرمز و لار به چشم خويش مىديدم كه خوشه‌هاى گندم به نسبت فاصله راه سبزتر و نارس‌ترند ، و سرانجام در فاصله بيست روز راه ديدم كشاورزان دانه‌هاى گندم بر زمين مىافشاندند تا برويد . به سخن ديگر درو در اصفهان پايتخت يا قلب كشور در ماه ژوئن آغاز مىشود . « 2 » امّا چون استعداد حاصلخيزى زمينهاى كشاورزى متناسب با كمى يا فراوانى آن‌جاست ، پيش از بحث دربارهء كشاورزى به موضوع طرز آبيارى در ايران مىپردازم .\r\nدر اين سرزمين زمينهاى مزروع از آبهاى حاصل از چهار منبع آبيارى مىگردد . دو منشاء آبهايى است كه در سطح زمين جريان دارد ، و آن شامل آبهاى چشمه‌ساران و رودخانه‌ها مىباشد ، و دو ديگر از آبهاى منابع زيرزمينى مشتمل بر آبهاى چاهها ، كاريزها . امّا ترتيب حفر و استفاده از آب كاريزها چنانست كه نخست در دامنهء كوهى چاهى حفر مىكنند و وقتى به آب رسيد با كندن چاههاى متعدد و مربوط كردن آنها به وسيلهء حفر راههاى زيرزمينى آن آب را از فاصلهء بيست تا ده فرسنگى از جاهاى بلند به زمينهاى پست هدايت مىكنند و از آنها در كار كشاورزى سود مىبرند . به اعتقاد من در سراسر روى زمين هيچ قومى در شناختن منابع آبهاى زيرزمينى و كار بالاآوردن آبها از عمق زمين به قدر ايرانيان مهارت و بصيرت ندارند . معمولا گودى اين چاهها ده تا پانزده تواز ، « 3 » و طول مجراى زيرزمينى بين دو چاه نيز همين اندازه است . فاصله دو چاه كاريز معمولا هشت تواز است . اين چاهها كه قطر چاه‌هاى اروپا نيز همانند آنهاست به منزلهء بادكش نيز مىباشند .\r\nيكى از همسايگان اصفهانى من كه پسر وزير خراسان - باكترى باستان - بود بارها برايم حكايت كرد كه پدرش در دفاتر ثبت آن ايالت خوانده است كه در زمانهاى قديم در خراسان چهل و دو هزار رشته كاريز وجود داشته و بعضى از\r\n\r\n\r\n","description":"","footnote":"\r\n( 1 ) - ماه فوريه مطابق است از 12 بهمن تا نهم اسفند .\r\n( 2 ) - ماه ژوئن مطابق دهم تير تا نهم مرداد است .\r\n( 3 ) - تواز معادل 942 / 1 متر ، و شست معادل 027 / 0 متر بوده است .\r\n","page_name":" 860 ","page_number":400},
  {"content":"\r\n\r\nچاه‌هاى آن چندان عميق بوده كه ته آن ديده نمىشده ، گودى برخى از آنها هفتصد و پنجاه گز بوده و هرگز ايرانى برابر سى و چهار شست مىباشد و هفتصد و پنجاه گز معادل سيصد و پنجاه تواز است ، و باور نمىتوان كرد كه چاهى بدين عمق حفر شده باشد . با توجه بدانچه گفته مىشد مىتوان باور داشت كه در ايران رشته كاريزهاى بسيار داير بوده ، و نيز دريافت كه در اين سرزمين آب‌شناسان و مقنيانى بوده‌اند كه در تشخيص منابع آبهاى زيرزمينى به راستى تجربه و بصيرت شايان تحسين داشته‌اند .\r\nزمانى كه در مدى بودم كسانى به من گفتند در جريان شصت سال گذشته دست كم در حدود چهارصد رشته قنات اين ايالت خراب و باير شده است . تحقيقا باور مىتوان كرد كه هيچ ملتى مانند كارشناسان ايران در تشخيص دادن مخازن آبهاى زيرزمينى ، حفر كاريز ، و آبراههاى ميان چاه‌هاى قنوات مهارت ندارند . اين آبراه‌ها معمولا هشت تا نه پا عمق و دو تا سه پا پهنا دارند .\r\nجز از آبهاى رودها و كاريزها ، ايرانيان در سراسر كشور از آب چاه نيز استفاده مىكنند . آب چاه را به نيروى گاو بالا مىآورند . براى اين كار از چرم دلوهايى بزرگ كه به طور متوسط دويست تا دويست و پنجاه ليور آب مىگيرد درست مىكنند . پايين اين دلوها لوله‌ايست به درازاى دو تا سه و قطر نيم پا كه طنابى به آن بسته شده ، و در مجموع دلو در چنان حالتى است كه آبهاى درون آن جز در وضعى كه قبلا پيش‌بينى شده خالى نمىشود . گاو دلو پراز آب را وسيلهء طناب محكمى كه به دور چرخى پيچيده بالا مىآورد ، و در حوضچه‌اى كه كاملا نزديك چاه است مىريزد ، و آب از آن حوضچه به كشتزارها هدايت مىشود . قطر چرخ چاه معمولا سه پا مىباشد . براى اين كه رنج بالا آوردن آب از چاه بر گاو سنگين و طاقت‌سوز نباشد راهى را كه بايد گاو بپيمايد سراشيب درست مىكنند و به قدر سى درجه شيب مىدهند . كشتگر نيز روى طناب مىنشيند تا هم خودش خسته نشود ، و هم گاو را بنوازد . اين روش آبيارى با اين كه بسيار بدوى است چون با يك كارگر و يك گاو عملى مىشود و خرجش نيز بسيار كم است مداومت دارد .\r\nامّا آبيارى با آب رودخانه و چشمه‌ها بر حسب نياز هفتگى يا ماهيانه است و بدين‌گونه صورت مىپذيرد : ظرف مسينى را كه ميان كف آن سوراخ كوچكى است روى مجرايى كه آب را به كشتزار مىبرد مىگذارند . آب كم‌كم از سوراخ وارد ظرف مىشود و در مدتى معين آن را پرمىكند و در آب فرو مىرود . مسؤول تقسيم آب\r\n\r\n","description":"","footnote":"","page_name":" 861 ","page_number":401},
  {"content":"\r\n\r\nظرف را از درون آب بيرون مىآورد ، خالى مىكند و دگر بار روى آب مىگذارد تا عمل تكرار شود . به طور متوسط دو يا سه ساعت مدت مىگيرد تا ظرف خالى پراز آب شود و فرو رود ، و بدين گونه مدتى را كه براى آبيارى مزروعى به كار است اندازه مىگيرند . « 1 » افزون بر اين در مشرق‌زمين اين نوع ساعت آبى را براى سنجش زمان نيز به كار مىبرند . در بسيارى از نواحى هندوستان براى سنجش زمان مخصوصا در قلعه‌هاى نظامى و خانهء بزرگان كه افرادى از آن نگهبانى مىكنند از اين نوع ساعت آبى استفاده مىبرند . صاحبان مزارع به نسبت مدت و دفعاتى كه آب را به كشتزارهاى خود كشانده‌اند هر سال بهاى آن را مىپردازند .\r\nآبيارى مزارع چنان زمان‌بندى شده كه مرتبا آب به كشتزارى كه نوبت آن است رها و روان مىشود ، و چون هر كس موقع آبيارى زمينهاى خود را مىداند در وقت معين آب را به سوى كشتزار يا باغ خويش مىكشاند . و چون بنا به رسم كشتزارهاى يك محدودهء معين يكى پس از ديگرى آبيارى مىگردد سهل و شدنى است در جريان دقايقى كه آب به طرف كشتزارى روان است ، ديگرى كه كشتزارش در ميان راه است قسمتى از آب را به سوى آن بكشاند . از اين دغلكارى جدّا ممانعت به عمل مىآيد و مرتكب به سختى مجازات مىشود .\r\nامّا براى اين كه چگونگى تقسيم آب كاملا به شرح آيد بايد بگويم كه در هر ديه يا شهرك كسى كه ميراب ناميده مىشود مجاز است آبها را با نهايت عدالت و صحّت ميان كشاورزان تقسيم كند ، وجود دارد . وى با كمك گروهى از كسانى كه در اين كار با وى همكارى و يارى مىكنند آبهاى رودخانه‌ها و چشمه‌هاى آن ناحيه را با توجّه به شرايط و دقايق بسيار ميان مزارع همان ولايت تقسيم مىكند .\r\nميرابها از كار خود سود سرشارى مىبرند ، فى المثل درآمد ميراب اصفهان در هر سال از چهار هزار تومان كه معادل شصت هزار اكوست درمىگذرد . اين مبلغ\r\n\r\n\r\n","description":"","footnote":"\r\n( 1 ) - طرز درست عمل ميراب چنين بود : ظرف نسبة بزرگى را پراز آب مىكرد و نزديك خود قرار مىداد . آن‌گاه ظرف مسين كوچك‌ترى را كه ميان كفش سوراخ‌ريزى بود روى آب داخل ظرف بزرگ مىنهاد . آب به تدريج وارد ظرف كوچك مىشد و در مدّتى معين چنان آن را لبريز مىكرد كه داخل آب درون ظرف بزرگ فرو مىرفت معمولا اين عمل در مدت بيست و چند دقيقه انجام مىگرفت . آن‌گاه ميراب ظرف كوچك را از آب بيرون مىآورد ، خالى مىكرد و دگربار روى آب داخل ظرف بزرگ قرار مىداد و بر حسب شمارش دفعاتى كه ظرف در آب فرو مىشد سهم آب هر كس را معين مىكرد .\r\n","page_name":" 862 ","page_number":402},
  {"content":"\r\n\r\nعايدى به او اختصاص دارد ، و سهم آنچه مأمورانش به دست مىآورند جز اين مبلغ است . صاحبان اراضى مزروعى و باغهاى اصفهان و حومهء پايتخت موظفند با احتساب هر جريبى كه در تملك دارند بيست سو به پادشاه بپردازند . جريب واحد سنجش ايرانيان در اندازه‌گيرى زمين است و مساحتش كمتر از ارپان « 1 » مىباشد . تنها مالكانى كه كشتزارها و باغهاى خود را از آب رودخانه‌ها و چشمه‌سارها سيراب مىكنند موظف به پرداختن ماليات مذكور مىباشند و صاحبان باغها و مزارعى كه كشتزارهايشان را از منابع ديگر آبيارى مىكنند از پرداختن اين ماليات معافند .\r\nمالكانى كه از آب رودخانه و چشمه‌ها استفاده مىكنند جز بيست سو كه بايد براى هر جريب كشتزارها و باغهاى خود بدهند ناچارند بنا به مقتضيات هدايايى نيز به ميراب تقديم كنند . مثلا وقتى آب ندارند نزد ميراب مىروند و از او چاره مىجويند ، و او در جواب به آنان مىگويد : اين روزها اين ولايت دچار كم‌آبى شده و آب كمياب است . كشتگران چون بيم دارند درختان و كشتزارشان از بىآبى تباه شود ، و بر اين نكته آگاهى و اطمينان كلّى دارند كه اگر به ميراب تحفه‌اى بدهند وى به قدر كافى آب در اختيارشان مىگذارد ناچار هديه‌اى به او مىدهند و به مراد مىرسند .\r\nبهاى آب چشمه و رودخانه يكسان نيست و چون آب چشمه صاف‌تر و روشن‌تر از آب رودخانه مىباشد قيمتش گران‌تر است . كشاورزان زمينهاى مزروعى را وسيله گاو شخم مىزنند . گاوهاى ايران لاغرند و مانند گاوهاى اروپا درشت و تنومند نمىشوند . هنگام شخم زدن چوب خيش را به شاخ گاو نمىبندند بلكه يوغى به گردن گاو مىافگنند و خيش را به آن متصّل مىكنند . گاوآهنهاى ايران كوچك است به همين سبب تا عمق زمين فرو نمىروند . پس از پايان يافتن شخم‌كارى كشاورزان كلوخهاى زمين شخم‌زده را با كلوخ‌كوب مىكوبند ، سپس با آلتى ديگر كه سر آن مانند شن‌كش دندانه دندانه است زمين را صاف و هموار مىكنند . آن‌گاه زمين را با در نظر گرفتن شرايطى خاصّ وسيلهء بيل به قطعات كوچك و منظم تقسيم ، و با بالا آوردن لبه‌هايى كه بلنديشان از يك پا درنمىگذرد قطعات را از هم جدا مىكنند تا آبيارى آنها آسان شود . مقدار آبى كه به هر كرت مىدهند چندان است كه مرغابى بتواند در آن شنا كند ، و بدين گونه باغ و بوستان را هر هفته يك بار آبيارى\r\n\r\n\r\n","description":"","footnote":"\r\n( 1 ) -  ) Arpent (  تقريبا معادل پنجاه آر بوده ، و هر آر صد مترمربع است .\r\n","page_name":" 863 ","page_number":403},
  {"content":"\r\n\r\nمىكنند .\r\nمهّم‌ترين غلات ايران عبارتند از گندم ، جو ، ارزن كه بهترين انواع آنها در سراسر ايران به دست مىآيد . چون جو و ارزن پيش از گندم مىرسد ، در نقاطى مانند كردستان اگر ذخيرهء گندم مردم پيش از رسيدن فصل درو تمام شود با آرد جو نان مىپزند . چاودار جز در مناطق ارمنىنشين كه ارامنه آن را مىكارند ، و در مراسم ايام پرهيز به كار مىبرند در نقاط ديگر ايران معمول نيست ، و كشاورزان ايران جو سياه و چاودار نمىكارند .\r\nچنان كه پيش از اين اشاره كرده‌ام برنج در ايران مصرف زياد دارد و بهترين و مطبوع‌ترين غذاها را از آن درست مىكنند ، و از اين كه دولتمندان ما برنج زياد مصرف نمىكنند در عجبند ، و مىگويند خداى بزرگ فوائد و مزاياى اين مادهء غذايى خوب و لذت‌آفرين را از اروپاييان پوشيده داشته است .\r\nدانه‌هاى برنج را مانند ديگر غلات در فصل معين مىافشانند ، و وقتى دانه‌ها روييد و رشد كرد آنها را با ريشه از زمين بيرون مىآورند و در زمينهاى ديگر كه قبلا براى نشا كردن برنج آماده كرده‌اند و پرآب و گلنا كند يكىيكى مىنشانند .\r\nزمينهايى كه در آنها بوته‌هاى برنج نشاء شده بايد هميشه پرآب باشد زيرا در غير اين صورت همه پيش از رسيدن و بار آوردن خشك مىشوند ، به همين جهت هواى مناطقى كه در آن‌جا برنج كاشته مىشود هميشه ناسالم است ، و انواع حشرات زيان‌رسان و آزاردهنده به كثرت در آن‌جا وجود دارند .\r\nبرنج در مدت سه ماه مىرسد . پيش از درو كردن برنج بايد مدتى به زمين آب نداد تا بخشكد . در چنين احوال همه حشراتى كه در مزرعهاى گلناك و پراز لجن زندگى مىكرده‌اند بر اثر خشك شدن زمين مىميرند و بر اثر فسادشان هواى مجاور سخت بويناك و عفن مىگردد . ساقه‌ها و خوشه‌هاى برنج در مدت هشت روز خشك و براى كوبيدن آماده مىگردد .\r\nافزون بر آبيارى ايرانيان در تقويت كردن كشتزارهاى خود از طريق كود دادن كه در زمانهاى قديم روميان نيز كاملا بدان توجّه داشته‌اند بسيار ساعى مىباشند . كشاورزان ايرانى پهن اسبان را براى درست كردن تخته پهن اصطبلها به كار مىبرند و به كشتزارها نمىكشانند ، و به جاى آن روستاييان هنگام بازگشتن از شهر به روستا با حوصله و با دقّت زياد زباله‌هاى داخل شهر را هرجا كه باشد\r\n\r\n","description":"","footnote":"","page_name":" 864 ","page_number":404},
  {"content":"\r\n\r\nجمع‌آورى مىكنند ، در گونى مىريزند ، بار خر مىكنند و به روستا مىبرند . اين كار براى ايشان هيچ‌گونه خرج ندارد ، زيرا غالبا ناچارند دست خالى به روستا باز گردند .\r\nدر هيچ‌يك از شهرهاى ايران فاضلاب عمومى وجود ندارد . در پايتخت نيز كنار هر خانه حفره‌اى به عمق يك پا مىكنند كه محل فاضلاب است . اين چاله‌ها در نظر عابران بد و مكروه نمىنمايد زيرا بر اثر خشكى هوا بوى بد از آنها برنمىخيزد .\r\nروستاييان پس از اينكه محصولات خود را در شهر مىفروشند و از راه كويها و كوچه‌ها به روستاى خود بازمىگردند با بيل سركچى كه دارند هنگام عبور فضولاتى را كه در گودالهاى كنار خانه جمع شده در كيسه مىريزند ، بار خر مىكنند و مىبرند .\r\nكسانى كه بيرون خانهء خود چالهء مخصوص فضولات ندارند غالبا با روستاييان قرار مىگذارند كه در مقابل دريافت مقدارى ميوه در عرض سال اجازه مىدهند فضولاتى كه در خانه‌شان جمع مىشود به روستا ببرند . اينان هر هفته يك بار بدان خانه‌ها مىروند و آنچه فراهم آمده حمل مىكنند . روستاييانى كه آگاه‌تر و هشيارترند با صاحب‌خانه‌هاى دولتمندى كه خوراكيهاى بهتر مىخورند و فضولاتشان قوىتر است قرار مىبندند . همچنين كشاورزانى كه غالبا خربزه و خيار مىكارند براى تقويت بيشتر كشتزار خود كود كبوتر به كار مىبرند . روستاييان معتقدند هر زمينى كه با فضولات افرادى كه مانند اروپاييان گوشت و شراب زياد مىخورند ، تقويت شود ميوهء آن درشت‌تر و بهتر مىشود . كشتگران فضولاتى را كه از شهر به روستا مىبرند به همان صورت كه هست به زمينهاى مزروعى حمل نمىكنند ، زيرا حرارتى كه هنگام استحاله در آنها توليد مىشود بوته‌ها را مىسوزاند آنها را در گودال بزرگى مىريزند و وقتى گودال نيمه پرشد روى فضولات چندان خاك مىريزند كه انباشته شود ؛ و مدت دو سال به همان حال رها مىكنند تا بر اثر رطوبت حاصل از باريدن برف و باران كاملا بپوسد ، آن‌گاه آن را از گودال بيرون مىآورند و به كشتزار مىبرند .\r\nروستاييان ايران براى تقويت باغها و كشتزارهاى خود سه گونه كود به كار مىبرند . يك قسم آن مركب از اقسام زباله و آشغال است . قسم دوّم حاصل از كود گودالهاى خانه‌ها مىباشد كه با بيل برمىدارند و خاك در آن نيست ؛ و قسم سوّم كودى است كه مدفوع كبوتران است و آن را از كبوترخانه‌ها جمع‌آورى مىكنند .\r\nكشاورزان ايران بدين‌سان كشتزارها و باغهاى خود را اعم از اين كه خاك\r\n\r\n","description":"","footnote":"","page_name":" 865 ","page_number":405},
  {"content":"\r\n\r\nآنها رسى يا شنى باشد تقويت ، و براى كشت و كار هر نوع محصول آماده مىكنند .\r\nگاه بر اثر تقويت كامل ، زمينها چنان مستعد مىشوند كه در يك سال دو بار زير كشت مىروند ، بدين صورت كه پس از برداشت يك نوع محصول بلافاصله بذر ديگرى در آن مىافشانند ، و گاه نيز چنان روى مىدهد كه زمين بر اثر بهره‌دهى زياد باير مىافتد . در اين صورت كشاورزان كه غالبا در كار خود مهارت دارند به آن زمين كود و آب مىدهند ، تقويت مىكنند ، و براى زراعت آماده مىسازند .\r\nما اروپاييان گندم را پس از درو كردن با خرمن‌كوبهاى مخصوصى در انبار مىكوبيم ، امّا ايرانيان چنين نمىكنند ، بل‌كه آن را پس از درويدن به خرمن مىبرند ، و به صورت پشته‌اى دايره‌وار كه قطرش در حدود سى تا چهل پاست روى هم مىريزند و نمىترسند كه دزد قسمتى از آن را بربايد ، يا باد درهم بريزد . به هنگام كوبيدن قسمتى از سفالها را كه همچنان خوشه بر سر دارند و كاملا خشك شده‌اند با شن‌كش از بالاى تل گندم فرو مىريزند و پايين آن به صورت دايره‌اى به عرض سه تا چهار پا پهن مىكنند سپس ارّابهء كوچكى را كه چرخهاى آهنين لبه‌تيز دارد چندان روى آنها مىگردانند كه سفالها خرد شوند و دانه‌هاى گندم از خوشه‌ها بيرون آيند . طول ارابه‌هاى گندم‌كوبى سه پا و پهنايشان دو پاست . جلو ارّابه كه عرضش كمتر است جايى براى نشستن رانندهء آن تعبيه شده . قسمت پايين و طرفين ارابه متشكّل از چهار قطعه چوب مربع شكل است و سر سه تيرك استوانه شكل كه به منزلهء محور چرخهاست از سوراخهاى آن چهار قطعه چوب مىگذرد . براى به حركت در آوردن اين ارابه از اسب و قاطر و گاو و خر يكسان استفاده مىكنند ، امّا هربار فقط يكى از آنها را به ارّابه مىبندند . سپس پسركى در جاى مخصوصى كه تعبيه شده مىنشيند و ارّابه را به سرعت روى سفالها مىگرداند . سفالها بر اثر فشار چرخها شكسته و خرد مىشوند ، و دانه‌هاى گندم نيز از خوشه‌ها بيرون مىافتند ، امّا چون لغزنده‌اند زير چرخها نمىمانند و خرد نمىشوند .\r\nدهقانى كه ناظر حركت گردونه است با دستك چند شاخه‌اى كه به دست دارد سفالها را زير آن مىريزد تا خوب خرد شوند ، امّا دانه‌هاى گندم كه سنگين‌اند زير سفالها مىروند و شكسته نمىشوند . اگر مقدار سفال گندم زياد باشد براى اين كه كوبيدن آنها مدت زيادى به طول نينجامد هفت يا هشت گردونه را دنبال هم به كار مىاندازند . هر چهارپايى كه گردونه را مىكشد پس از سه يا چهار ساعت\r\n\r\n","description":"","footnote":"","page_name":" 866 ","page_number":406},
  {"content":"\r\n\r\nدويدن باز ، و جاى آن چهارپاى ديگرى به گردونه بسته مىشود .\r\nبدن حيوان را كه بر اثر سه چهار ساعت دويدن روى سفالها غرق عرق شده نمىپوشانند فقط رهايش مىكنند تا بچرد . كاهى كه از خرد شدن سفالها به دست مىآيد به مصرف خوراك چهارپايان مىرسد زيرا در بيشتر سرزمين ايران به سبب خشكى و حرارت هوا علف به قدر كفايت نمىرويد . از اين گذشته چهار پايان كاه را بهتر از علف مىخورند . در بعضى جاها دهقانى كه گردونهء خرمن‌كوبى ندارد يا به جهتى ديگر ، چندان روى سفالهاى گندم چهار پا مىدواند كه گندم از كاه جدا شود .\r\nامّا بيرون كشدن دانه‌هاى برنج از غلاف آنها خيلى آسان نيست .\r\nبرنج‌كارانى كه كارگر زياد دارند آنان را وادار مىكنند شاليها را در هاونهاى چوبى بزرگ بريزند و چندان بكوبند كه دانه‌ها از پوسته جدا شوند . امّا معمولا براى اين كار نخست گودالى به قطر سه پا حفر مىكنند و كف و جدارش را با آجر مىپوشانند و از خوشه‌هاى برنج مىآگنند ؛ سپس به يك طرف تيرى كه تقريبا چهار پا طول دارد حلقه آهنى كه لبه‌اش كمى تيز است تعبيه مىكنند ، و سر ديگرش را به صورت محورى درمىآورند . اين دستگاه مجموعا به صورت اهرمى درمىآيد كه اگر بر يك سر آن فشار وارد آيد و ناگهان آزاد شود سر ديگرش كه حلقهء آهنين دارد بر آن خوشه‌هاى برنج كه در گودال است فرود مىآيد ، و پس از تكرار چند بار پوستش را مىكند .\r\nعامل اين عمل بايد چنان در كار خود ورزيده باشد كه دانه‌هاى برنج بر اثر فشار زياد نشكند ، و چون دانه‌هاى برنج چندان كه سفيدتر باشد مرغوب‌تر است برنجهاى پوست كنده را با مخلوطى از آرد و نمك مالش مىدهند تا كاملا سفيد شود .\r\nآنچه در كشاورزى ايران در نظرم بسيار جلوه كرد و پسنديده آمد نحوهء محافظت تاك بود . چون در ارمنستان و مدى و نواحى مجاور آنها در فصل زمستان هوا به شدت سرد مىشود باغداران براى اين كه موهاى آنان بر اثر برودت زياد نخشكد و تباه نشود پيش از فرارسيدن صولت سرما تاكهاى خود را كاملا زير خاك نهان مىكنند تا از آسيب برف و بادهاى سرد و طاقت‌سوز در امان بمانند ؛ و وقتى قوت سرما شكست ، و هوا به گرمى گراييد آنها را از زير خاك بيرون مىآورند تا برگ بيفشانند ، و اگر باغداران انگلستان و ديگر كشورهاى سردسير اروپا نيز بدين گونه عمل كنند باشد كه سود يابند .\r\n\r\n","description":"","footnote":"","page_name":" 867 ","page_number":407},
  {"content":"\r\n\r\nدر سفرنامه‌ام آن‌جا كه مناسبت داشته ، آورده‌ام كه در گرجستان و هيركانى شرقى نهال مورا نمىنشانند بل‌كه در جنگلهاى كنار درختان جنگلى مىرويند و بر آنها بالا مىروند . شگفت اين كه انگورهاى لطيف و شيرين و آبدار به بار مىآورند ، و مردم با آن شرابهاى خوشگوار درست مىكنند ؛ و نيز متذكر مىشوم كه در سراسر ايران صاحبان تاكستانها براى تكيه كردن موهاى خود داربست درست نمىكنند زيرا درختان انگور در بعض جاها چنان ستبر و قوى مىشوند كه ضخامتشان از هشت شست درمىگذرد و نياز به تكيّه‌گاه ندارند .\r\nگفتنى است كه انگور قزوين از نظر لطافت و شيرينى و درشتى بىهمتاست و من به عمر خود و در سراسر جهان به خوبى آن نديده‌ام . در نواحى اين شهر پس از شكستن صولت سرما هوا كاملا گرم مىشود ، نه باران مىبارد ، و نه كسى موستان را آب مىدهد . با وجود اين درختان انگور به بار مىنشينند و شيرين‌ترين و لطيف‌ترين انگورها را مىدهند .\r\nاگر باغداران لانهء مورچگان يا حشرات ديگر را در كنار تاك خود بيابند يا ببينند كه مورچگان از درختان انگورشان بالا مىروند با بيل لانه‌شان را خراب و خاك آن را به جاى ديگر منتقل مىكنند و از محل ديگر خاك نو مىآورند ، و بدين گونه حشرات مزاحم و زيان‌رسان را از كنار درختان خود دور مىسازند .\r\nروش كشت خربزه در ايران نيز بديع و درخور توجّه و تحسين مىباشد .\r\nخربزه‌هاى اين سرزمين همه لطيف و شيرين است ، و اگر خربزه‌هاى بلخ و ديگر مناطق تاتارستان صغير از زمانهاى قديم به خوبى در جهان شهره نبود هر آينه محصول ايران از همه برتر بود . كشاورزان ايران خربزه را در زمينهاى بازو بىدرخت مىكارند تا در هواى آزاد نيكو برويند ، و ميوه‌هاى درشت و شيرين بار آورند ، و چون بر اين باورند كه هواى باغ بر اثر وجود درختان زياد ، گرفته و محبوس است ، و بوته‌ها خفه و نابود مىشوند ، از كاشتن خربزه در باغ خوددارى مىورزند ، و به طريق اولى از پرورش اين ميوه در محفظه‌هاى شيشه‌دار كه مشكل كارى است چشم مىپوشند .\r\nكشاورزان تخم خربزه را در زمينى كه خاكش را با كود كبوتر آميخته‌اند مىكارند ، و پس از اين كه دانه‌ها روييدند ، و ساقه و برگ برآوردند ، كاملا پهلوى آنها پشته‌اى از خاك درست مىكنند ، و ساقه‌هاى بوته‌ها را روى پشته مىگسترند تا هنگام آبيارى ساقه و برگها زير آب نروند و تباه نشوند ، و وقتى بر بوته‌ها به اندازهء گردو\r\n\r\n","description":"","footnote":"","page_name":" 868 ","page_number":408},
  {"content":"\r\n\r\nبزرگ شد ميوه‌هاى قسمت پايين ساقه را كه غالبا رشد كافى نمىكنند ، و پژمرده و عقب‌مانده مىنمايند جدا مىكنند تا آنچه باقى مانده‌اند به خوبى نمو كنند ؛ و كشاورزانى كه حوصله و دقّت بيشتر دارند پرزهاى لطيف و باريكى را كه وقتى ميوه كوچك است روى آن در وجود مىآيد مىليسند . اين پرزها گرد و غبار موجود در هوا را مىگيرند ، ترشحات داخلى ميوه را مىكاهند ، و مانع رشد سريع ميوه مىشوند . وقتى ميوه‌ها به بزرگى سيب شدند كشاورز ميوه‌هايى را كه رشدشان بيشتر است جا مىگذارد و بقيّه را جدا مىكند تا بوته بتواند به آنچه باقى است موادّ غذايى كافى برساند ، و خربزه‌ها درشت و شيرين شوند . همچنين ساقه‌هايى را كه رشد بسيار يافته‌اند با حوصله و دقّت زياد از نو روى پشتهء خاكى مىگستراند ، تا كاملا در معرض جريان هوا قرارگيرند ، و از آسيب رطوبت در امان بمانند . افزون بر اين پاى هر بوته را گاه‌گاه به قدر دو سه شست گود مىكند ، به جاى خاك كود كبوتر مىريزد و روى كود را با خاك مىپوشاند ، پس آن‌گاه آبيارى مىكند . بر اثر اين تدبير و مواظبت ريشه‌هاى بوته قوى مىشوند ، موادى را كه در كود ذخيره شده مىگيرند ، و موجب رشد بوته و ميوه مىشوند .\r\nپوست خربزه‌هاى ايران بر خلاف پوست خربزه‌هاى اروپا كه از جهت درازا داراى ناهمواريها و خطوط نازيبا مىباشند بسيار صاف و لطيف و خوشرنگ است .\r\nروش پرورش خرمابن نيز بسيار جالب و قابل توجه است . پيرامن نخل را وقتى سه يا چهار ساله است ، و اين سن نسبت به عمر درخت كه مىتواند به شرحى كه بيش از اين آورده‌ام دويست سال سبز و برومند بماند اندك مىنمايد چنان كه ريشهء آن نمايان نشود به قدر بيست سى پا مورّب مىكنند ، خاكش را برمىدارند و جاى آن كود كبوتر يا كودهاى ديگر مىريزند و رويش را با خاك مىپوشانند و بدين‌گونه خرمابن را قوى و براى ميوه‌دهى بيشتر آماده مىكنند . وقتى درخت خرما بزرگ شد و غلاف خوشه‌هاى آن شكافته شد كشاورز بايد اندكى از گردى را كه از خوشه‌هاى نارس و خشكيدهء نر خرما برمىخيزد بر هريك از خوشه‌هاى تازه از غلاف بيرون‌شدهء درخت ماده بيفشاند تا ميوه‌اش درشت و شيرين شود ، در غير اين صورت ميوهء درخت كوچك و بدمزه و غيرقابل مصرف مىگردد .\r\nاكنون نوبت آن است كه وضع بناهاى ايرانيان را شرح بدهم . مردم ايران در\r\n\r\n","description":"","footnote":"","page_name":" 869 ","page_number":409},
  {"content":"\r\n\r\nساختن خانه‌هاى خود سنگ به كار نمىبرند ؛ و اين نه بدان جهت است كه در اين كشور سنگ زياد وجود ندارد بل‌كه علت اينست كه اصولا در مناطق گرمسير براى ساختن خانه از سنگ استفاده نمىكنند . در ساختمانهاى معمولى تيرهاى چوبى نيز به كار نمىگيرند ، و از آن فقط براى برافراشتن سقف تالارهاى بزرگ و ستون و نرده استفاده مىكنند . بيشتر مصالح ساختمانى آنها آجر يا خشت خام است كه از حرارت خورشيد خشك و محكم شده است ؛ و چون بام بناهاى خود را منحصرا با كاه گل اندود مىكنند براطلاق سطح خارجى اتاقهاشان ظرافت و زيبايى بام خانه‌هاى ما اروپاييان را ندارد . امّا در عوض داخل اتاقهاشان هم باشكوه و زيباست و هم فرح‌بخش و دلاسا . در خانه‌ها و اتاقهاى ايران بزرگ و قشنگ نيست و تزييناتى در آن به كار نمىبرند . چنين مىنمايد كه مقتضيات كشور براى ساختن عمارات باشكوه و مجلّل موافقت ندارد . وضع ساختمان خانه‌ها چنان است كه پس از ورود متناسب با عرض و بلندى مدخل ديوارى به طول متفاوت ساخته شده تا مانع ديد رهگذران به داخل حياط باشد .\r\nغالب خانه‌هاى ايران يك طبقه است ، و اگر خانه دو طبقه ساخته شده باشد ارتفاع اتاقهاى زير كمتر از بلندى اشكوب بالاست . در مشرق‌زمين همه بناها بدين گونه است ، و اگر ما مردم اروپا بر اثر وجود رطوبت بسيار ناچار نمىشديم خانه‌هاى خود را بلندتر از سطح زمين بنا كنيم بتحقيق روش معمول در مشرق‌زمين را پيش مىگرفتيم .\r\nچنان كه اشاره كردم هواى سرزمين ايران حتّى در مناطق سرد ، مرطوب نيست ، از اين‌رو مردم بيم ندارند كه اتاقهاى مسكونى خود را هم كف زمين بنا كنند ، به سخن ديگر زندگى كردن در اتاقهاى هم كف همان قدر مساعد و مناسب است كه در طبقهء دوّم . چون ما اروپاييان ناچاريم در طبقات بالاتر از هم كف زندگى كنيم و به بالا رفتن و پايين آمدن از پله‌ها عادت كرده‌ايم زحمت اين كار را احساس نمىكنيم ، و اگر به اين كار عادت نكرده بوديم درمىيافتيم كه بالا رفتن و پايين آمدن از آن در هر روز چندين‌بار ، چه پرزحمت و خسته‌كننده است .\r\nاكنون نوبت آن است اندكى دربارهء مصالحى كه ايرانيان براى ساختن خانه به كار مىبرند سخن بگويم . خشت را با قالب چوبى نازكى كه هشت شست درازا و شش شست پهنا و دو و نيم شست ضخامت دارد درست مىكنند . براى ساختن خشت\r\n\r\n","description":"","footnote":"","page_name":" 870 ","page_number":410},
  {"content":"\r\n\r\nخاك را با آب گل مىكنند . مقدارى كاه به آن مىافزايند و با پا لگد مىكنند تا خوب به هم آميخته شود . فايدهء افزودن كاه به گل اين است كه خشت را محكم‌تر و با دوام‌تر مىكند و نمىگذارد آسان بشكند . بعد كارگر خشت مال هر بار از تودهء گل به قدر گنجايش قالب ، گل برمىدارد در آن مىگسترد ، روى خشت را صاف و هموار مىكند ، و قالب را برمىگيرد و كار را به همين روش ادامه مىدهد . پس از اين كه يك روى خشت خشك شد و اين كار بيش از چند ساعت مدّت نمىگيرد خشتها را از جا برمىدارد و به طورى به هم تكيه مىدهد كه آن طرف كه روى زمين بوده در معرض حرارت خورشيد قرار گيرد و خشك شود . بهاى اين خشتها اگر پاى كار زده شود هر صد عدد از دو يا سه سو بيشتر نيست ؛ امّا اگر از جايى بياورند صدى هشت يا نه سو قيمت دارد . افراد نادار براى اين كه خشت را ارزان‌تر تمام كنند كاه به گل نمىزنند بل‌كه اندكى از آن روى خشت مىپاشند .\r\nامّا آجر يا خشت پخته را چنين درست مىكنند : دو قسمت خاك رس را با يك قسمت خاكستر به هم مىآميزند و گل مىكنند ، و در قالبى كه بزرگ‌تر از قالب خشت است مىريزند و چند روز در معرض حرارت خورشيد قرار مىدهند تا كاملا خشك شود . بعد آنها را در كوره‌اى كه در حدود بيست كوده  ) Coudee (  « 1 » ارتفاع دارد به ترتيب خاصى مىچينند . بين آنها را گچ مىريزند . سپس در كوره را مسدود مىكنند و سه شبانروز در آن آتش مىافروزند . آجرها بر اثر حرارت سرخ رنگ و مثل سنگ سخت مىشوند . و هر صد عدد آن يك اكو قيمت پيدا مىكند .\r\nامّا طرز تهيّهء گچ در مشرق‌زمين همانند رسم ما نيست ؛ و ايرانيان با اين كه براى درست كردن گچ زحمت بسيار مىكشند محصولشان مثل گچ ما نرم و سفيد نيست . آنان براى تهيه كردن گچ سنگ گچ را به صورت قطعات بزرگ از كوه جدا مىكنند ، به كوره مىريزند و با آتش مىپزند سپس خرد مىكنند و با آسيايى كه سنگش از سنگ آسياى معمولى كلفت‌تر ولى قطرش يك سوم آنست گچ پخته را نرم مىكنند . ضمن اين كار يك نفر كه بيلچه‌اى به دست دارد بايد مرتبا خرده گچ‌ها را زير سنگ آسياب بريزد تا نرم گردد . مردمان ده‌نشين غالبا در فصل زمستان گچ مىپزند زيرا در اين فصل كار كشاورزى ندارند ، و مهم‌ترين كارشان جمع‌آورى كود\r\n\r\n\r\n","description":"","footnote":"\r\n( 1 ) - هر كوده تقريبا برابر پنجاه سانتىمتر است .\r\n","page_name":" 871 ","page_number":411},
  {"content":"\r\n\r\nو اين گونه كارهاست . آهك در ايران فراوان است ، و كارگران سنگهاى پخته شدهء آهك را بىآنكه احساس سوختگى و تألّم كنند با پا مىكوبند . افزون بر اينها نوعى گل سفيد از معدن استخراج مىكنند ، و براى سفيد كردن ديوار به كار مىبرند . اين گل كه به صورت قطعات كوچك است و بهتر و سفيدتر از گچ است در آب به آسانى حل مىشود . مردمان طبقهء پايين اتاقهاى خانهء خود را با نوعى گل كه بيشتر و ارزان‌تر است و گل زرد نام دارد رنگ‌آميزى مىكنند .\r\nپيش از آن كه به بحث ديگر بپردازم به نظرم لازم مىنمايد كه اندكى دربارهء خصوصيات زمين ايران سخن بگويم . سطح زمينهاى پارت مانند بيشتر مناطق ايران از قشر سفت و سخت پوشيده شده ، زير آب در عمق سه يا چهار پا قشر ديگرى به ضخامت دو يا سه انگشت كه داراى رگه‌هاى سرخ و سياه است ديده مىشود ، و زيرتر همه قشر شن و خاك رس ، و پايين‌تر به طبقهء شن نرم مىرسد . از آن پس قشرى از خاك سفت وجود دارد ، و زير آن يك طبقه سنگ‌ريزه است ، و اگر كسى چندان زمين را بكند كه از اين طبقات بگذرد ، يعنى دست كم بيست پا پايين رود به آب مىرسد . يعنى عمق چاه‌هاى آب ايران به طور متوسط بيش از بيست يا بيست و پنج پا بيشتر نيست . امّا خاك اصفهان پايتخت ايران رسى و همانند سنگ وزين است ؛ بدين سبب اگر كسى بخواهد در اين شهر در زمينى بكر عمارتى بسازد بدون احداث پى بر روى زمين به ساختن آغاز مىكند . اما براى بنا نهادن عمارت در زمينى كه قبلا مسكون بوده و باير افتاده پى مىكنند و چندان زمين را حفر مىكنند تا به بستر سفت برسد . سپس با خشت به ساختن ديوار آغاز مىنهند و فواصل خشتها را با كاه گل پر مىكنند تا در جاى خود محكم شوند . ديوارها را طبقه به طبقه مىسازند بدين گونه كه چندان فرصت نگه مىدارند تا طبقهء زيرين كاملا خشك شود . از آن پس ساختن طبقهء رو را آغاز مىكنند ، و رسم بر همين است چندان كه بلندى ديوار بالاتر مىرسد از ضخامتش مىكاهند ، و سر ديوار را آجر سرخ مىنشانند تا باران ديوار را خيس و خراب نكند ، يا با خشت خام به صورت پشت ماهى مىپوشانند تا دانه‌هاى باران پس از فرو افتادن بلغزد و بريزد .\r\nايرانيان پى ديوارها را عموما عريض مىگيرند و اگر بخواهند ديوار بلندى برآورند به نسبت از پهناى آن مىكاهند . اما به هر روى عرض ديوارها را زياد مىگيرند . براى استحكام هرچه بيشتر ديوار پى آن را از سطح زمين به قدر يك پا با آجر قرمز بالا\r\n\r\n","description":"","footnote":"","page_name":" 872 ","page_number":412},
  {"content":"\r\n\r\nمىآورند . ديوارهاى دور خانه و اطراف باغ و هر قسم محوطه را بدين گونه مىسازند ، امّا ديوار اتاقها را با مخلوطى از گچ و آهك نرم كه در حقيقت نوعى ساروج است درست مىكنند زيرا گچهاى ايران مانند گچهاى اروپا كاملا خالص و سفيد نيست ، و من در هيچ نقطهء دنيا نديده‌ام كه ديوار خانه‌هاى مردم به بلندى ديوار خانه‌هاى اهالى ايران باشد . ارتفاع ديوار خانه‌هاى اعيان و اشراف حتى از ديوار صومعهء دختران تارك دنيا درمىگذرد ؛ و با توجّه به ديوارهاى مرتفع كاخها و قصرها مىتوان آنها را از ديگر ساختمانها بازشناخت .\r\nپوشش سقف همهء بناها به شكل گنبد است زيرا وقتى براى پوشاندن سقفها از تيرهاى چوبى استفاده نشود جز اين شيوهء ديگرى نمىتوان به كار برد . و چون بنايان ايران همه در ساختن گنبد به راستى مهارت تمام دارند در هيچ‌يك از شهرهاى ديگر كشورها اين همه گنبدهاى زيبا و خوش‌تركيب وجود ندارد . يكى از نشانه‌هاى چابكدستى و مهارت آنان در ساختن و پرداختن اين گنبدهاى خوش‌منظر اينست كه در اين كار چوب بست به كار نمىبرند .\r\nگنبد اتاقها را زياد بلند نمىسازند زيرا بايد فواصل آنها را با خاك بينبارند و سطح همه را برابر و هموار كند تا از بام همهء آنها بتوان براى خوابيدن و برخى كارهاى ديگر استفاده كرد . اما مردمان طبقهء پايين غالبا گنبد اتاقهاى خود را بىآن كه فواصل ميان آنها را با خاك پرو هموار كنند همچنان به همان حال رها مىكنند ، و براى اين كه بر اثر نزول برف و باران فرو نريزد سطح خارجى آنها را با آخر يا كاه‌گل مىپوشانند ، امّا كف اتاقها را يا آجر فرش ، و يا گچ خاك مىكنند ، و غالبا همچنان كه هست خاكى رها مىكنند . همچنين دور خانه‌هاى بزرگ و مجلل را ديوارى به ارتفاع سه يا چهار پا مىكشند تا بتوانند به آن تكيّه زنند .\r\nوقتى قسمتهاى خارجى ساختمان خاتمه يافت به تكميل و تزيين داخل آن مىپردازند ابتدا سراسر جدار داخلى ديوار را با كاه‌گل صاف و هموار مىكنند ، سپس آن را با گچ يا طلق كوبيده سفيد مىكنند . معمولا طلق كوبيده را با آهك مىآميزند و از آن پس به كار مىبرند . اين اندود به ديوارها رخشندگى و جلاى خاصّ مىبخشد ، و چنان مىنمايد كه ديوارها را نقره‌پاشى كرده‌اند . ايرانيان اين گرد را زرورق مىنامند .\r\nامّا نقاشى رايج‌ترين زينت و آرايش اتاقها و تالارهاست ، و من قبلا در اين‌باره\r\n\r\n","description":"","footnote":"","page_name":" 873 ","page_number":413},
  {"content":"\r\n\r\nسخن گفته‌ام . پيكرسازى و سنگ‌تراشى به ندرت ديده مىشود و جز نقش گل و برگ كه به صورتى نه چندان زيبا با تيغه‌هاى مخصوص روى گچ ديوار طرح و حك مىكنند اثرى ديدنى وجود ندارد . قسمتهاى برجسته و مسطح اين نقوش غالبا سفيد و زمينهء آنها خاكسترى است . سپس آنها را به تناسب با لاجورد ، و دورش را با گلهاى زيبا مىآرايند كه زيبا و خوش‌نما مىشود . بعضى نقاشيها و رنگ‌آميزيها كه به سبك و شيوهء مغرب انجام پذيرفته به راستى زيبا و ديدنى است .\r\nچون هواى ايران خشك است رونق و رخشندگى اين رنگها كه طراوت و شكفتگى و جلوه و رخشندگى و دلپسندى دارند هرگز كاسته نمىشود و همواره تابناك و تازه مىنمايند ، و من در هيچ نقطهء گيتى رنگى به صفا و درخشندگى رنگهاى طبيعى يا مصنوعى ايران نديده‌ام .\r\nدر اروپا بر اثر رطوبت هوا روى رنگها هاله‌اى ابر مانند كشيده مىشود كه رخشندگى و جلوه و جلاى آنها را خفه مىكند ؛ و براطلاق مىتوان گفت كسانى كه به مشرق‌زمين سفر نكرده‌اند از درخشش و طراوت و تابناكى عالم طبيعت بىخبرند .\r\nامّا بهترين و اصلىترين اتاقهاى خانه‌هاى ايرانيان دو تا چهار پا از كف زمين بالاتر ساخته مىشود و موقعش چنان است كه از چهار سو در معرض جريان هواست . ديواره‌اى به پهناى هفت يا هشت پا دور ساختمان را فراگرفته است . يك تالار در وسط و چهار اتاق بزرگ اطراف آنست كه از بالا به پايين گشوده مىشوند و در مجموع به جلوخان سرپوشيده يا رواقى مىنمايند و وسعت آنها چنانست كه سى نفر حتّى صد تن مىتوانند دور آن در يك رديف بنشينند .\r\nاين رواقهاى بزرگ به وسيلهء درهاى كشويى كه از پايين به بالا گشوده مىشوند يا با درهاى ظريفى كه جانشين پنجره مىباشند از تالار بزرگ ميانى جدا مىشوند ، و اگر شما وضع ساختمان را در نظر مجسم كنيد درمىيابيد كه طاق در حقيقت از نيمهء بالاى بنا شروع شده است ، چنان كه همه از جانب جلو بازو با درهاى كشويى بسته مىشوند . در گوشه‌هاى رواق اتاقهايى كوچك و بدون پنجره وجود دارد ، و نور از جاى درهاى عريض دو لنگه‌اى به درون اتاقها مىتابد .\r\nلطف و زيبايى بناهاى ايران در آن است كه در اتاقها همه از بالا به پايين به طرف صحن بازمىشوند به طورى كه كسانى كه در آنها نشسته‌اند از هواى كاملا آزاد استفاده مىكنند ، و چنان مىنمايد كه در فضاى باز به سر مىبرند . اين قسم خانه‌ها و\r\n\r\n","description":"","footnote":"","page_name":" 874 ","page_number":414},
  {"content":"\r\n\r\nعمارات متناسب و موافق با شرايط اقليمى ايران مىباشد زيرا در اين سرزمين هوا گرم و خشك و زمستانها كوتاه است . اما بناى چنين خانه‌ها در اروپا مصلحت نيست .\r\nزيرا ديوارها و سقفهاى خشتى بر اثر نفوذ رطوبت زود فرومىريزد .\r\nايرانيان در تالارها و اتاقهاى زمستانى خود بخارى كوچكى مىسازند كه كف آنها بيش از سه تا چهار پا از سطح اتاق بالاتر نيست . پهناى اين بخاريها كه بالاى آنها نيم دايره است از دو يا سه پا درنمىگذرد ، و دودشان از راهى كه ميان ديوار تعبيه شده بيرون مىشود . هيزم را در اين بخاريها راست مىگذارند و مىسوزانند .\r\nاين بخاريها را از آن كوچك مىسازند كه در بيشتر نقاط ايران هيزم به قدر كافى وجود ندارد . همچنين غالبا از اجاق يا منقل كه اتاق را با هيزم كمتر گرم مىكند استفاده مىكنند .\r\nطرز ديگر گرم كردن اتاق چنان است كه در كف اتاقهاى مخصوص نشيمن زمستانى گودالى به عمق پانزده يا بيست شست ، و بنا به وسعت اتاق به قطر شش يا هفت پا حفر مىكنند ، و روى آن ميزى چوبى به ارتفاع يك پا و قطرى يك پا بيش از قطر چالهء جاى آتش مىگذارند ، و روى آن يك يا دو پوشش ضخيم چنان مىگسترانند كه از هر طرف مقدارى آويخته شود . وقتى بخواهند آن را گرم كنند مقدارى آتش كاملا افروخته يا اخگر در چالهء ميان حفره مىريزند ، و براى اين كه آتش دوام بيشتر كند رويش را با قشرى از خاكستر مىپوشانند . براى گرم شدن دور ميز مىنشينند ، و پوشش آن را كه از هر طرف آويخته شده تا سينه روى خود مىكشند .\r\nحرارتى كه از چالهء داخلى اين ميز منتشر مىشود بسيار ملايم و مطبوع ، و چنان آرام‌بخش است كه خواب به ديدگان مىآورد . مردم روى همين ميز غذا مىخورند و دورش مىخوابند . ايرانيان اين ميز را كرسى مىنامند . وقتى هوا گرم مىشود و نيازى به كرسى نباشد آن را برمىدارند ، و چاله و جاى كرسى را پراز خاك مىكنند ، و رويش را فرش مىگسترانند چنان كه جاى آن ناپيدا مىشود . سال بعد هنگام زمستان خاكها را بيرون مىكنند و كرسى را به جايش مىگذارند .\r\nپنجره‌هاى اتاقهاى عامه مردم از چوب چنار ساخته شده ، اما پنجره‌هاى خانه اعيان و بزرگان عبارت از درهاى مشبكّى است كه در هر شبكه‌اش شيشه كوچك رنگينى كه از اجتماع آنها نقش زيبايى پديد مىآيد تعبيه شده است .\r\nهمچنين ايرانيان جعبه آينه‌هايى درست مىكنند كه در قابهاى گچى مىگيرند . در\r\n\r\n","description":"","footnote":"","page_name":" 875 ","page_number":415},
  {"content":"\r\n\r\nقسمتى از اين جعبه‌ها نقوش پرندگان يا گلدان يا سبد گل نمايان است ، و در قسمت ديگرش پاره شيشه‌هاى رنگينى به تقليد از آن نقوش تعبيه شده است .\r\nدر صحن تمام خانه‌ها حتى سراى فقيران حوض آب هست . حوض را از آجر و مخلوطى از آهك و خاكستر مىسازند . خاكستر را از گلخن گرمابه‌ها به دست مىآورند . سيمانى كه از تركيب نصف آهك و نصف خاكستر حاصل مىشود بسيار سخت است ، و براى اين كه مقاوم‌تر باشد و نتركد مقدارى از پرزهايى كه بر سر نوعى نىها مىرويد ، و آن قدر ظريف است كه به قوّت نفس پراگنده مىشود به آن مخلوط مىكنند . ايرانيان اين پرزها را لوى مىنامند و مىگويند همان است كه عبرانيان تيفا  ) Tipha (  مىخوانند . بعضى از بنايان به جاى پرز نى از پرزهاى بسيار لطيف و يا كرك بز استفاده مىكنند .\r\nبارى ، ساروجى كه بدين گونه به دست مىآيد آب را خوب نگه مىدارد و در برابر حرارت نيز مقاوم است . اما يخبندان آن را مىتركاند و مىريزد . براى جلوگيرى از شكسته شدن حوض مردم در آغاز زمستان آنها را از آب خالى ، و پراز خاك يا برگ درختان مىكنند و رويش را با حصير يا تخته مىپوشانند . آنچه به آن اشاره شد آبدانهاى خانه‌هاى عامه مردمان است ، امّا افراد دولتمند حوضهاى خانه‌هاى مجلّل و عالى خود را با سنگهاى محكم مىسازند ، و لبهء آنها را با سنگهاى مرمر مىپوشانند .\r\nكار نجّارى خانه‌ها منحصر به نصب در و پنجره است . درها لولا ندارد ، و به جاى آن در بالا و پايين آخرين تختهء در ، زائده‌اى از همان تخته باقى مىگذارند . در آستانه نيز به موازات و محازات تخته‌اى كه بالاى درگاه نصب شده ، و در دو طرفش حفره‌اى براى جا دادن زائدهء بالاى در درست شده تخته‌اى تعبيه مىكنند . آن‌گاه دو زائدهء چوبى بالا و پايين در را در حفره‌هاى بالا و پايين تخته‌هاى متقابل جا مىدهند و بدين گونه در در دور محور باز و بسته مىشود .\r\nدر تمام عمارات مشرق‌زمين حتى عمارات مجلّل نيز همين‌گونه است ، و مىگويند در قصر حضرت سليمان نيز همين‌سان بوده است . بنابراين ايرانيان براى ساختن خانه نه به شيروانىساز نياز دارند و نه به آهن‌كار . تنها مصالح آهنى كه در ساختن خانه به كار مىرود عبارتست از زنجير آهنينى كه به جاى قفل از آن استفاده مىكنند . قفل خانه‌ها و كليد آن همه از چوب است . توضيح اين كه كليدان يا قفل چوبى داراى زبانه‌ايست با دو گزليوف در بالا كه بر اثر حركت كليد بالا يا پايين\r\n\r\n","description":"","footnote":"","page_name":" 876 ","page_number":416},
  {"content":"\r\n\r\nمىآيند ، و زبانه را جلو يا عقب مىكشند .\r\nكليد چوبى كه دسته‌اش بر آن عمود است وقتى از بالا داخل شكاف كليدان مىشود هم دو گزليوف را بالا مىزند و هم زبانه را عقب مىكشد ، و با اين حركت در بازمىگردد . به سخن ديگر قفلهاى ما با قفلهاى آنان كاملا متفاوت است .\r\nبعلاوه ايرانيان در ساختن خانه از سرب استفاده نمىكنند . در و پنجره و قفل حتى ناودانهاشان از چوب است . به قابهاى پنجره‌هاشان يا شيشه مىاندازند يا مشمعهاى شفافى كه هم نقشهاى زيبا دارد و هم نور از آنها عبور مىكند .\r\nيادم رفت بگويم ، چنان كه ديده‌ام ايرانيان در اتاقهاى خود آن‌جا كه ديوار ضخيم است طاقچه‌هايى به عمق تقريبى يك پا مىسازند ، و همرنگ ديوار نقاشى مىكنند . اين طاقچه‌ها كه مىتوان آنها را به جاى گنجه به كاربرد براى گذاشتن عود - سوز ، گلدان و كتاب و چيزهاى مشابه جاى مناسبى است .\r\nاز آنچه دربارهء ساختمان خانه‌هاى ايرانيان بيان كردم مىتوان استنباط كرد كه اين خانه‌ها به ندرت دچار آتش‌سوزى مىشود ، و اگر حريقى در آنها اتفاق افتاد فقط اثاثهء اتاقى كه آتش گرفته مىسوزد ، و هرگز حريق به اتاقهاى ديگر سرايت نمىكند . امّا در عوض ساختمانهاى ايران در برابر نفوذ آب مقاومت ندارند ، و هر عمارت و گرچه بسيار محكم ساخته شده باشد اگر حدّ اكثر سه شبانه‌روز در پايش آب بيفتد قطعا خراب مىشود . حتى اگر پاى مستحكم‌ترين قلعه‌ها را يك هفته آب بيندازند بىگمان فرومىريزد . امّا چون سرزمين ايران بر اطلاق كم آب است ، بعلاوه رودخانه‌ها به جهاتى خود به خود تغيير مسير مىدهند به كار بردن اين تاكتيك جنگى عملى نيست . از اين‌رو ايرانيان در حفاظت بامهاى منازل خود از آسيب باران و برف دقت و مواظبت بسيار مىكنند . همچنين هروقت برف سنگينى ببارد پيش از آنكه آب شود و در بام فرو رود آنها را پايين مىريزند ، و پارو كردن برف براى مردم خاصه مردان و پسران جوان تفريحى مفرح و دلخواه است . در چنين مواقع جوانان با نشاط تمام ، و سرشار از شوق و حال به بام خانه‌هاى خود مىروند و در مدتى نسبة كوتاه برفها را جمع مىكنند و پايين مىريزند . اين كار غالبا با نواختن ساز و آواز انجام مىگيرد تا در جوانانى كه سرگرم اين كارند شور و هيجان برانگيزد . بنّايان نيز به هنگام كار كردن پيوسته با آهنگ و آواز از كارگران خشت و آجر مىطلبند . نكتهء ديگر اين كه كارگران وقتى خشت و آجر را بالا پرتاب مىكنند تا بنّاها بگيرند و ديوار يا سقف\r\n\r\n","description":"","footnote":"","page_name":" 877 ","page_number":417},
  {"content":"\r\n\r\nرا بچينند دستكش به دست مىكنند ، و بنّايان نيز همچنين ، تا دستهايشان بر اثر اصطكاك با آجر و خشت مجروح نشود و نيز عرق دستشان آجرها و خشتها را خراب نكند . همچنين به تمام تيرها و تخته‌هايى كه در هر قسمت ساختمان به كار مىروند نمك بسيار مىپاشند تا از آسيب كرمخوردگى مصون بماند . بدين گونه خانه‌ها بر اثر خشكى و صافى هوا دوام بسيار مىكند . امّا چنان كه پيش از اين اشاره كردم ايرانيان دوست نمىدارند در خانه‌هايى كه پدرانشان ساخته‌اند زندگى كنند ، و خواهان آنند خانهء مسكونى خود را به دست خويش بسازند و اين نشانه‌اى از ذوق لطيف و سليقهء درخور آفرين آنهاست . مىگويند همچنان كه جامه‌اى كه مردمان مناسب اندام خود مىدوزند از لباسى كه نه مناسب قامت ايشان دوخته شده بهتر است ، خانه‌اى كه آدمى به سليقهء خود بسازد ، از خانه‌اى كه ديگران موافق دلخواه خويش بنا نهاده‌اند برتر مىباشد ؛ و شايد يكى از جهات تداوم اين فكر و عادت اين باشد كه ساختن خانه در ايران نه خرج زياد دارد و نه زحمت فراوان . زيرا نخست خانه‌اى را كه به زعم آنان كهنه است خراب مىكنند و براى ساختن بناى تازه غالبا از همان محل و از همان مصالح استفاده مىنمايند . و مردمان فقير كه فقط جان پناهى مىخواهند و دربند رنگ‌آميزى و آرايش خانهء خود نمىباشند در مدتى نه بسيار دير ساختن آن را به پايان مىبرند .\r\nدر ايران ارزش هر خانه متناسب با بلندى و ضخامت ديوارهاى آنست . ارتفاع و كلفتى ديوارها را مانند پارچه با گز اندازه مىگيرند . در خريد و فروخت خانه‌ها سهمى عايد پادشاه نمىشود ، امّا رئيس بنايان يا معمارباشى دو درصد مورد معامله را مطالبه مىكند ولى دير اتفاق مىافتد كه حقّ قانونى خود را به كمال دريافت كند بلكه فروشنده و خريدار به نسبت مقام و اعتبارى كه دارند مبلغى به او مىپردازند .\r\nرئيس بنايان حق دارد بابت ساختمانهايى كه به فرمان پادشاه ساخته مىشود صدى پنج بگيرد . بدين گونه كه پس از پايان يافتن ساختمان معمارباشى ارزش آن را معيّن مىكند ، و صدى پنج قيمت را مىگيرد .\r\nدربارهء خانه‌ها و عمارات ايران بايد به سه نكتهء ديگر اشاره كنم . نخست اين كه اتاقهاى خانه‌هاى مجلل را همانند بخاريهاى هلندى با كاشى مىپوشانند ؛ دو ديگر اين كه در بعضى از خانه‌ها و باغهاى ديه‌هاى ييلاقى عبارت از تخته سنگ بزرگ يك پارچه‌ايست كه مانند درهاى چوبى روى پاشنه مىچرخد . سوّم اين\r\n\r\n","description":"","footnote":"","page_name":" 878 ","page_number":418},
  {"content":"\r\n\r\nكه هزينهء خانه‌سازى در ايران نسبت به اروپا بسيار كمتر است . در اين سرزمين مخارج خانه‌سازى را بدين شرح پيش‌بينى و برآورد مىكنند . يك سوّم براى خريد خشت و آجر ؛ يك سوّم هزينهء فراهم كردن گچ و آهگ ، يك سوّم خرج نجّارى در و پنجره .\r\nهيچ يك نجاران ايرانى در كار ساختن داربست و كلاف‌بندى چوبى براى ساختن شيروانى مهارت لازم را ندارد ؛ و يكى از جهات آن كمبود چوب در ايران و كمى مصرفش در ساختمان است . امّا در عوض درودگران ايران در ساختن در و پنجره و خاتم‌كارى و قابهاى مخصوص پوشش سقف اتاقها و ظرايف ديگر استعداد و مهارت زياد دارند . آنها قابهاى ويژه پوشش آسمانه را روى زمين درست مىكنند ، و پس از اين كه به هم پيوسته و پرداخته شد بالا مىبرند و به جاى خود نصب مىكنند .\r\nو من روزى ديدم كه آنان مجموع قابهاى به هم پيوسته‌اى را كه قطرش به هشتاد پا مىرسيد به وسيلهء دستگاههاى مخصوصى بالا بردند و نصب كردند ؛ و خبر ندارم آيا كارگران ما همچنين دستگاههايى دارند يا نه . اين نكته را نيز يادآور شوم كه ايرانيان جز اين وسيلهء ديگرى ندارند و هر چيز سنگينى را بخواهند بلند كنند با طناب و قرقره از جا برمىدارند . نجاران همچنين در ساختن نرده و طارمى و امثال اينها ماهرند .\r\nهنگام كار كردن روى زمين مىنشينند ، طرز كار رنده‌هاشان با رنده‌هاى ما متفاوت است ، زيرا رنده‌هاى نجاران ايرانى تراشه‌ها را از دو طرف بيرون مىريزد نه از ميان ، و كار كردن با آنها آسان‌تر و مفيدتر مىباشد . چوب مورد مصرف نجاران ايران چوب سفيد است كه نرم و صاف و بىگره مىباشد ، و به كار بردن آن راحت و آسان است .\r\nيك نوع چوب بسيار خوب و مرغوب نيز دارند كه به صورت صفحات بزرگى از هيرگانى مىآورند ، همچنان كه ما چوب صنوبر را از نروژ وارد مىكنيم .\r\nچون به طور قطع و يقين نمىدانم حرفه‌هاى ديگر را چگونه و به چه ترتيب طبقه‌بندى مىكنم مجموع آنها را در دو قسمت شرح مىدهم . يكى از آن دو قسمت در بردارندهء صناعاتى است كه ارباب حرف ايران در آنها مهارت كامل يافته‌اند ، و قسمت ديگر بيانگر پيشه‌هايى است كه پيشرفت صنعتگران در آن رشته‌ها به حدّ متوسط است .\r\nايرانيان در هنر قلابدوزى و گلدوزى مهارت دارند و در زردوزى و مليله‌كارى روى ماهوت و پارچه‌هاى ابريشمين و روى چرم به راستى اعجاز\r\n\r\n","description":"","footnote":"","page_name":" 879 ","page_number":419},
  {"content":"\r\n\r\nمىكنند . همچنين در گلدوزى از صنعتگران اروپا حتى از هنروران عثمانى كه در اين كار شهره‌اند سبق مىبرند . در دوختن زين اسب و تزيين آن چندان كه در گلدوزى روى پارچه استادند ، مهارت دارند . با اين كه تسمه‌هاى سطلهاى چرمى ايران درست دباغى نمىشود صنعتگران چنان آنها را خوب مىدوزند و با رشته‌هاى سپيد و زرد مىآرايند كه متن ابريشمين آنها در نظر جلوه نمىكند .\r\nچينىسازى و سفالگرى و كاشىسازى ايران نيز بسيار خوب و مرغوب و از جملهء صنايع مستظرفهء دستى آنهاست . صنعت ساختن ظروف سفالين در بيشتر نقاط ايران از جمله در شيراز مركز ايالت فارس ، مشهد مركز باكتريان ، در يزد و كرمان ، مخصوصا در شهرك زرند رواج كلّى دارد . بيرون و درون اين ظرفها را با ماده‌اى ، آبى رنگ مىكنند ، و جلا مىبخشند ؛ و ظروف كاشى يا بدل چينى را چنان ظريف و شفاف و استادانه مىسازند كه با چينىهاى ساخت چين تفاوت زياد ندارند .\r\nچنان كه چينىهاى ساخت ايران از لحاظ ظرافت و جلا و شفّافيّت و رنگ‌آميزى همتاى مصنوعات چين است . و گاهى از آنها گرو مىبرد ؛ و در اين مقايسه نظرم به مصنوعات تازهء چين است نه چينيهاى قديم آن سرزمين .\r\nهوبرت دولايرس  ) Hubert De Layresse (  فرستادهء كمپانى هلند وقتى در سال 1666 به ايران آمد جزو ديگر هدايا پنجاه و شش پارچه چينى قديمى به ايران آورد . شاهنشاه « 1 » وقتى اين ظروف چينى را ديد خنديد و به تحقير گفت : اينها چه چيز است ؟ شنيده‌ام كه هلنديها چينىهاى ساخت ايران و چين را به هم مخلوط مىكنند و به كشور خود مىبرند .\r\nحقيقت اينست كه هلنديان بسيارى از رموز چينىسازى ، كاشيكارى و سفال‌سازى را از ايرانيان آموخته‌اند و اگر در كشورشان آبهايى به صفا و روشنى آبهاى ايران و چين وجود داشت و نيز هواى مملكتشان مانند هواى چين و ايران خشك و صاف بود شايد مىتوانستند صنعتگران ماهر اين رشته مصنوعاتى شبيه ساخته‌هاى ايران و چين بسازند ، زيرا چنان كه پيش از اين اشاره كرده‌ام صنعتگران بر اين باورند شرط دوام جلا و رونق رنگ ظروف چينى و بدل چينى و مينايى ، خشكى هوا و پاكى آب است . چه بعضى آبها رنگ نقاشيهاى روى ظرفها را كدر مىكند ، و برخى آبها بر\r\n\r\n\r\n","description":"","footnote":"\r\n( 1 ) - اشاره به شاه عباس ثانى است .\r\n","page_name":" 880 ","page_number":420},
  {"content":"\r\n\r\nجلوه و ثبات آنها مىافزايد .\r\nآن گروه از صنعتگران كه كاشىپز خوانده مىشوند از خاكى مخصوص صفحاتى به شيوهء مغربى منقّش به نقشهاى دلپذير مىسازند كه در نوع خود بىنظيرند .\r\nظرفهاى چينى ساخت ايران در برابر حرارت آتش مقاوم ، و چنان است كه نه تنها مردم بىبيم از تركيدن يا شكستن آب را در آن به جوش مىآورند بل‌كه ديگهايى براى پخت و پز از آنها درست مىكنند . گاهى نيز هاون چينى مىسازند ، و در آن رنگ و بعضى چيزهاى ديگر مىسايند . همچنين قالبهاى ظريفى درست مىكنند . مادهء اصلى كاشى و بدل چينى شيشه و سنگريزه‌هاى جويبار است كه با كمى خاك مخلوط مىكنند و كاملا مىسايند .\r\nدر هندوستان ساختن ظروف چينى و بدل چينى رايج نيست ، و اين مصنوعات را از كشورهاى ايران و چين و ژاپن يا ديگر كشورهاى بين چين و پگو  ) Pegu (  « 1 » مىآورند .\r\nحكايت كرده‌اند كه روزى كاشىپزان يزد كه از شهرهاى تابع ايالت كرمان است براى نماياندن كمال هنرمندى خود در صنعت بدل چينىسازى ظرفى ساختند كه يك گرو « 2 » بيشتر وزن نداشت امّا دوازده ليور آب در آن‌جا مىگرفت ، و ظرف موصوف را براى همكاران اصفهانى خود فرستادند . كاشىسازان اصفهانى نيز براى ارائه قابليت و استعداد خويش ظرفى به همان بزرگى ساختند كه دوازده ليور وزن داشت امّا بيش از يك گرو آب در آن‌جا نمىگرفت .\r\nكار و هنر يك دسته از صنعتگران ايران اينست كه ظروف شيشه‌اى و چينى را كه شكسته شده به وسيلهء باريكه‌هاى فلزى به هم پيوند مىدهند و جاهايى را كه براى گذراندن سررشته‌هاى فلزى به ناچار سوراخ كرده‌اند با خمير آهگ مسدود مىكنند . ظرفى كه بدين گونه بند زده مىشود مانند ظرف نو آب را در خود نگه مىدارد .\r\nزرگران ايران در كار درست كردن رشته‌هاى بسيار باريك طلا چندان مهارت دارند كه از قطعه طلايى به وزن تقريبى يك مثقال كه برابر يك گرو  ) Gros ( \r\n\r\n\r\n","description":"","footnote":"\r\n( 1 ) - اشاره به بيرمانى است .\r\n( 2 ) - معادل يك هشتم اونس .\r\n","page_name":" 881 ","page_number":421},
  {"content":"\r\n\r\nمىباشد تارى به طول نهصد گز « 1 » درست مىكنند . ابزار سيم‌سازى زرگران ايران همانند ابزار زرگران ما مىباشد . اين رشته‌هاى زرين را كه به نازكى چون سر سنجاقند روى قرقره مىپيچند و چندان ظريف و محكم‌اند كه در خيال نمىگنجد .\r\nاساس تلألؤ ، و پايندگى درخشندگى مصنوعات مطلّاى زرگران مبتنى بر آن است كه قشر طلاى روى آنها ضخيم مىباشد .\r\nدر پى آنچه گفته شد بايد از صنعت دباغى و ساختن چرم ياد كرد .\r\nچرمهاى ايران انواع مختلف دارد ، و در نهايت امتياز است . مصنوعات چرم ايران را به هند و عثمانى و ديگر كشورهاى همجوار مىبرند . ساغرى را از پوست كفل اسب ، و دانه‌هايى كه در زبان فارسى تخم قزوينى ناميده مىشود ، درست مىكنند . اين دانه‌ها درشت‌تر از تخم خردل است و سخت و سفت است ، و اگر اين تخم در دسترس دباغان نباشد ، جاى آن تخم خردل به كار مىبرند . تخم در زبان فارسى هم به معنى تخم مرغ و هم به معناى بذر است كه هر دو موجب پيدايى و ظهور موجودى زنده و روينده مىشوند ، يكى جوجه و ديگرى رستنى . كلمهء شاگرن  ) Chagrin (  كه ما فرانسويها روى پوستهاى خالدار نهاده‌ايم بىهيچ گمان تحريف كلمهء ساغرى است كه در زبان فارسى به معنى پشت و كفل هر حيوان قابل سوارى مىباشد ؛ و از اين جهت اين قسم چرم را ساغرى نام نهاده‌اند كه از پوست سرين خر مىسازند . دباغان پوستهاى بزرگ را قطعه قطعه مىكنند ، با آهگ مىپيرايند ، و با مازو به عمل مىآورند ؛ زيرا چرم در هواى خشك با همين ماده به عمل مىآيد و نياز به استفاده از پوست كوبيدهء بلوط نيست .\r\nچرخ يكى از لوازم صنايع مكانيكى است كه ايرانيان حدّاكثر استفاده از آن را مىبرند . چرخهاى آنان مانند چرخهاى تكامل يافتهء ما نيست . چرخ آنها عبارت از ميله‌اى است كه از هرچه براى گرداندنش مناسب باشد استفاده مىكنند . معمولا تسمه‌اى را دولا دور محور مىگردانند . طفلى هريك از دو سر تسمه را به هريك از دو دستش مىگيرد و تند به نوبت هريك از دو سر تسمه را مىكشد و محور را به دوران در مىآورد . امّا وقتى استاد كار بخواهد با دستگاه يعنى كمان متهء كوچكى كار كند به كمك گار نياز ندارد . زيرا با يك دستش كمان مته را به گردش درمىآورد ، و با\r\n\r\n\r\n","description":"","footnote":"\r\n( 1 ) - هر گز برابر 65 شست است .\r\n","page_name":" 882 ","page_number":422},
  {"content":"\r\n\r\nدست ديگر آنچه را كه بايد سوراخ كند مىگيرد .\r\nآنان مثل ما از مته استفاده نمىكنند ، بلكه مته‌هاى كوچك و بزرگ را به صورتى كه معمول خودشان است به كار مىبرند . مته عبارت از قطعه آهنى است كه سرش اندكى پهن و نوك‌تيز ، و دو كنارش تراشيده است كه بهتر بتواند بتراشد و فرو رود . و كمان عبارت از ميلهء قوسى شكل است كه تسمه‌اى به دو سر آن مربوط مىباشد ، و وقتى بخواهند چيزى را سوراخ كنند تسمه را دو بار دور محور مته مىگردانند ؛ سر بالاى مته را در گودى قطعه چوب گردى مىگذارند ، و براى اين كه محور مته و قطعه چوب از جا در نرود با سر به آن فشار وارد مىآورند ، و كمان را با دست راست مىچرخانند ، در نتيجه مته به گردش درمىآيد و آنچه را كه زير آنست كم‌كم سوراخ مىكند .\r\nايرانيان لاك الكل را با مهارت و ظرافت زياد به كار مىبرند . لاك را به نسبتى معين در الكل مىريزند و مىگذارند تا حل شود . آن‌گاه شيشهء محتوى لاك الكل را مدتى تكان مىدهند تا كاملا ممزوج شود . اين كار به حرارت نياز ندارد .\r\nسپس با پنبه لاك الكل را روى چيزى كه رنگ كردنش مورد نظر است مىمالند و با پنبه يا يك قطعه ماهوت چندان مالش مىدهند كه لاك كاملا در چوب نفوذ كند و جلا و جلوه يابد . لاك الكل بىآن كه پوسته پوسته شود مدتها همچنان به جاى مىماند .\r\nگهواره‌سازى از جمله صنايع صنعتگران ايران است . آنان چندان كه در ساختن اشياء چوبى مهارت دارند درست كردن لوازم آهنى را مىتوانند ، با وجود اين در اين رشته به پاى هنرمندان ما نمىرسند .\r\nبارها اشياء مختلفى از مصنوعات عاج كه همه بديع و جالب بوده‌اند به ايران و هندوستان آورده‌اند ، امّا چون اين مصنوعات تنها از نظر هنرى ، و مهارتى كه در پرداختن آنها به كار رفته داراى ارزش بوده‌اند ، و در شمار وسايل ضرورى زندگى عامهء مردم به حساب نمىآمده‌اند بدانها توجّه و اعتنا نكرده‌اند . به سخن ديگر مردم مشرق‌زمين بدين گونه هنرهاى ظريف كه در نظر ما اين‌قدر جالب است ، چون در زندگى طبيعىشان قابل استفاده نيست ارزش قائل نمىباشند . و چون صنعتگران ايران اصولا به طرز كار چرخهاى اين هنر آشنا نمىباشند از فوائد حاصل از عملشان نيز آگاهى ندارند .\r\n\r\n","description":"","footnote":"","page_name":" 883 ","page_number":423},
  {"content":"\r\n\r\nاكنون نوبت آنست كه به هنرمندى تراشكاران و سفيدگران ايران به اختصار اشاره كنم . حقيقت اينست كه اين صنعتگران با چكش و سوهان و ديگر ابزارهاى ساده‌اى كه در دسترس دارند نسبت به نقره‌كاران ما كه بهترين و كامل‌ترين وسايل در اختيارشان مىباشد استعداد و مهارت بيشتر دارند و من بر اين باورم چون بيشتر لوازم آشپزخانه و ظروف سفره‌شان از مس است در صنعت مسگرى و رويگرى به چنين پيشرفت چشمگيرى نايل آمده‌اند .\r\nدر آشپزخانه و بر سر سفرهء ايرانيان ظروف آهنى و رويى و برنجى وجود ندارد و كليّهء وسايل پخت و پزشان از مس است ، و در صنعت سفيدگرى ظروف مسين چندان مهارت دارند كه ظرفهاى سفيد كرده‌شان چون اوانى سيمين مىنمايد ؛ و بديهى است رخشندگى و جلاى قلعهاى انگليسى هرگز به پاى سفيدى و تابناكى ظروف سفيد كردهء سفيدگران ايرانى نمىرسد . امّا چون پوشش بسيار نازك قلعى كه به صنعت بر روى ظروف مسين آشپزخانه كشيده شده بر اثر استعمال پس از شش يا هشت ماه از ميان مىرود بايد آنها را از نو سپيد كرد . امّا اين كار آسان و با هزينه‌اى اندك امكان‌پذير است چنان كه سپيد كردن رو و پشت هر بشقاب بيش از يك سو خرج ندارد ، و هزينهء سپيدگرى وسايل ديگر را به همين نسبت مىتوان سنجيد .\r\nامّا طرز سپيدگرى مسگران ايران با چگونگى عمل صنعتگران ما شباهت ندارد . سپيدگران ايرانى در ظرفى كه قصد سفيد كردنش را دارند مقدارى محلول قلياى خاكسترى مىريزند و با حرارت آتش مىجوشانند و پس از آنكه سرد شد به شاگرد خود مىسپارند تا پاكيزه كند ، وى ظرف را در ميان توده‌اى از شن نمناك مىگذارد ؛ مقدارى شن نيز درون ظرف مىريزد و قطعه پارچهء كلفتى را نيز روى آن مىنهد سپس با پاى برهنه چندان ظرف را درون تودهء شن به چپ و راست مىچرخاند كه هم درون و هم بيرون ظرف كاملا پاك و سرخ و از هر آلودگى زدوده شود . آن‌گاه استاد رويگر نخست شنهاى چسبيده به ظرف را با آب مىشويد ، سپس ظرف را با انبر باژگونه روى كوره‌اى كه با آتش زغال تافته شده مىگذارد تا داغ شود . بعد پنبه‌اى را كه به گرد نشادر آغشته شده به درون و برون ظرف مىمالد ، سپس سر پاره قلعى را در يك نقطهء درون ظرف مىفشارد پس آن‌گاه دگربار گلولهء پنبه را به نشادر آغشته مىكند و با آن قلعى را كه درون ظرف است به سراسر داخل ظرف مىگستراند . بدين گونه درون ظرف كاملا سفيد مىشود . سپس جدار خارجى\r\n\r\n","description":"","footnote":"","page_name":" 884 ","page_number":424},
  {"content":"\r\n\r\nظرف را نيز همين‌گونه سپيد مىكند ، و در خاتمه كار ظرف را در طشتكى پراز آب سرد كه در كنارش جا دارد فرومىبرد تا سرد شود . بدين‌سان ظرف كاملا سپيد و درخشان مىگردد . براى ساختن گرد نشادر رويگران قطعات نشادر را در ظرفى مىگذارند ، در آن مقدارى آب مىريزند و چندان با آتش حرارت مىدهند كه آب آن بخار شود و قطعات نشادر به صورت گرد درآيد .\r\nچنان كه ياد شد رويگران ايران در صنعت سفيدگرى به راستى مهارت تام دارند ، و امتياز ظروف سفيد كرده ايران بر ظروفى كه ما در آن پخت و پز مىكنيم و در سر سفره به كار مىبريم اينست كه ظروف مسين مذكور سبك‌ترند ، ذوب نمىشوند ، و بر خلاف ظرفهاى ما شكسته ، يا آسان آسان كج و چوله نمىشوند .\r\nچنان كه قبلا متذكر شده‌ام ايرانيان خود داراى معادن مس مىباشند ، امّا محصول مس ژاپون و سوئد را بر مسهاى داخلى ترجيح مىنهند . يادم رفت كه بگويم ايرانيان قلعى را از هندوستان به كشور خود وارد مىكنند . براى ساختن پايه‌هاى چراغ و شمعدان و ديگر وسايل از اين گونه ، صنعتگران ايران از چرخاندن دو قالب چوبى با يك تسمه استفاده مىكنند .\r\nسلاحهاى ساخت ايران ممتاز است . مخصوصا صنعتگران ايرانى در ساختن كمان چندان مهارت دارند كه كمان‌سازان هيچيك از كشورهاى مشرق‌زمين به پاى آنان نمىرسند . مصالح ساختن كمان عبارت از چوب و شاخ است كه به نوعى خاصّ به هم تعبيه مىكنند ، آنها را با رشته‌هاى عصب به هم مىپيچند ، و روى آنها را با پوست درختى مخصوص كه كاملا صاف و صيقلى است مىپوشانند . سپس به صورتى مطلوب رنگ‌آميزى و نقاشى مىكنند و چنان جلا مىدهند كه بهتر و زيباتر از آن شدنى نيست .\r\nبنا به عقيدهء ايرانيان كمانى در نهايت امتياز است كه چنان سخت كشيده شود كه تير تا نيمه روى آن آيد ، و زان پس چندان نرم گردد كه انتهاى تير در زه جايگزين گردد . زه كمان را از ابريشم تابيده به ضخامت قلم ساخته شده از پر درست مىكنند . تيردان را نيز از چرم زردوزى يا گلدوزى شده مىسازند .\r\nشمشيرهاى ساخت ايران چنان جوهردار و خوب است كه شمشيرگران اروپا هرگز نمىتوانند مانند آنها را درست كنند ، و اين ناكامى بدان سبب است كه پولاد اروپا خوبى جنس و جوهر پولاد هندوستان را ندارد .\r\n\r\n","description":"","footnote":"","page_name":" 885 ","page_number":425},
  {"content":"\r\n\r\nدر ايران پولاد فراوان است امّا چون زبر و شكننده است و خوبى آن به پاى پولاد هند نمىرسد از آن كشور مىآورند و محصول پولاد ما را نيز از آن خود بدتر و پست‌تر مىدانند .\r\nشمشيرگران ايران تيغه‌هاى شمشير را در حالى كه پولاد سرد است درست مىكنند ، و پيش از آب دادن روى آنها را پيه يا روغن يا كره مىمالند تا از شكننديش كاسته شود . سپس با تركيبى از سركه ، زاج ، يا نوعى از سولفاتها آب مىدهند ، و چون اين مواد خورنده است خطوط و رگه‌هايى كه دمشقى مىنامند و روى آنهاست نمايان مىسازد ؛ و بدين سبب اين گونه شمشيرها را دمشقى مىنامند كه در زمانهاى قديم مردمان شهر دمشق پولاد مورد نياز خود را از راه درياى سرخ از هندوستان مىآورده‌اند .\r\nاسلحه‌سازان در ساختن لوله‌هاى تفنگ نيز مهارت دارند و آنها را همانند شمشيرهاى دمشقى جوهردار و مقاوم مىسازند . امّا مصنوعشان سنگين است ، و جز اين نمىتوانند . آنان لوله‌ها را به روش ما سوراخ و خالى مىكنند ، و در كار خود چنان استادند كه لوله را در يك راستا و با ضخامت مساوى سوراخ مىكنند ، و بر اين باورند اگر دهانه لوله بيش از آنچه بايد تنگ باشد انفجار باروت آن را مىلرزاند ، گلوله در مسير درست سير نمىكند و به هدف نمىرسد . بنابراين و گرچه لولهء تفنگهاى ساخت ايران كلفت‌تر و سنگين‌تر مىباشد در عوض برد و قابليت هدف‌گيريشان بيشتر است .\r\nسلاح‌سازان كولاس را با پيچ به بدنه مربوط نمىكنند و آن را جوش مىدهند ؛ زيرا بر اين باورند در آن صورت استحكام و ثبات سلاح كاهش مىيابد و باشد كه نيروى انفجار باروت آن را از جا بكند .\r\nصنعتگران ايران در ساختن فنر مهارت ندارند و مصنوعاتشان در اين كار بسى ناقص‌تر از ساخته‌هاى ماست ، زيرا چكاننده ندارد . جاى باروت سلاح ، كاملا يك تكه و به لوله متصل است . آلت نگهدارندهء فتيله وسيلهء باريكه‌اى فلزى كه خوب سوهانكارى و صيقلى نشده از درون تفنگ بيرون آمده ، و در جهت مخالف عمل مىكند . يعنى طرز كارش از طرف محفظهء باروت به جانب قنداق تفنگ مىباشد و نه به عكس .\r\nدرازاى محفظه يا جاى باروت معمولا بيش از طول يك ناخن نيست .\r\nروپوش ندارد ، و داخل آن مانند سوهان تراشيده شده تا چاشنى به خوبى در آن‌جا\r\n\r\n","description":"","footnote":"","page_name":" 886 ","page_number":426},
  {"content":"\r\n\r\nبگيرد . با سوار كردن اصول فنى و عملى ابزار سلاح آشنايى كافى ندارند و در ساختن قسمتهاى مختلف سلاح تناسب را رعايت نمىكنند . مثلا قنداق را كوچك و سبك‌تر از كولاس مىسازند ، در نتيجه برد تيرشان بيشتر است .\r\nآهنكاران و پولادگران ايران نيز در فن و كار خويش ماهرند . آنان براى ساختن اشياء مورد نظر خويش آهن و پولاد سرد به كار مىبرند ، و در ساختن و پرداختن انواع چيزها تسلّط كامل دارند . مثلا براى پختن نان لواش تابه‌ها يا ساجهايى درست مىكنند كه ضخامت آنها از پوستهايى كه در عهد باستان روى آنها مىنوشتند بيشتر نيست . همچنين تابه‌هاى دستى يا قابل انتقال مىسازند ، و آن عبارت است از دو نيمكرهء ناقص كه بالاى آنها بريده شده و به هنگام لازم به وسيلهء چند قلاب آهنين به هم مربوط مىشوند . قطر اين گونه تابه‌ها يا تنورهاى دستى معمولا دو پا و نيم و بلنديش سه و نيم تا چهار پاست . از جدار داخلى اين نيم كره‌ها چندين ميخ بزرگ به طول سه تا چهار انگشت با ضخامت متناسب كه سرشان به قد يك سكه نيم اكو پهن است تعبيه شده . وقتى بخواهند با اين تنور دستى نان بپزند بيرون و درون دو نيم كرهء فلزى را با گل رس مىاندايند . اين پوشش گلين به اتكاى ميخها ثابت مىماند . آن‌گاه تنور را گرم مىكنند ، و قطعات خمير را كه قبلا پهن كرده‌اند به جدار داخلى آن مىزنند تا پخته شود .\r\nوقتى بخواهند تنور دستى را از جايى به جاى ديگر ببرند ديواره‌هاى گلين آنها را مىكنند . دو نيم كره را كه وسيلهء چند قلّاب به هم متصل شده از هم جدا ، و هريك از دو قسمت را به يك طرف اسب بار مىكنند ، و به هرجا بخواهند مىبرند .\r\nاين تنورهاى دستى به تنورهاى معمولى كه به شكل خمره از گل رس ساخته شده و در گودالى جا داده‌اند شباهت زياد دارند . كلفتى جدار اين گونه تنورها از يك انگشت بيشتر نيست . خمير را به سطح داخل آن مىچسبانند و پس از اين كه پخته شد جدا مىكنند .\r\nاز جمله چيزهاى ديگرى كه صنعتگران ايران در ساختن آنها مهارت و استعداد كامل دارند تيغهاى دلاكى است كه از بس صيقلى و شفافند مانند آينه مىدرخشند . تيغهاى دلاكى ساخت ايران كه بسيار تيزند ، و مو را خوب مىتراشند نصف استره‌هاى ماست ، امّا سرشان مانند تيغهاى دلاكى ما كلفت است .\r\nشكل ظاهر قيچىهاى مصنوع ايران با قيچىهاى ما متفاوت است .\r\n\r\n","description":"","footnote":"","page_name":" 887 ","page_number":427},
  {"content":"\r\n\r\nصنعتگران اين سرزمين تيغه‌هاى قيچى را كمى خميده و مورّب مىسازند و بر اين باورند در چنين حالت دو تيغهء قيچى بهتر به هم مىچسبند و چون فشارشان بيشتر مىشود نيروى برشى آنها فزون‌تر مىگردد .\r\nآينه‌هاى ساخت ايران غالبا فلزى و گرد ، بعضى محدّب و برخى مقعّر مىباشند ، و بعضى از انواع آنها نور و حرارت را متمركز و سوزان مىكنند ، و چون چنان كه بارها ياد كرده‌ام هواى ايران خشك است درخشندگى و تابناكى آينه‌هاى فلزى مدتها بر دوام مىماند . آينه‌هاى شيشه‌اى و بلورين نيز در ايران هست ، امّا عامّهء مردم به دو دليل بيشتر از آينه‌هاى فلزى استفاده مىكنند . نخست اين كه آينه‌هاى فلزى اگر از بلندى به زير افتند نمىشكنند . دو ديگر اين كه وقتى شفافيت آينه‌هاى شيشه‌اى بر اثر مرور زمان از ميان بروند و كدر شوند براى ايرانيان قابل استفاده نيست ، زيرا جيوهء آميخته به قلعى پشت آينه‌هاى شيشه‌اى وقتى بر اثر خشكى هوا بريزد ايرانيان و ديگر مردمان مشرق‌زمين ترميم يا تجديد آن را نمىتوانند و اصولا بدين كار كمترين آشنايى ندارند ، امّا آينه‌هاى فلزى را با گرد بسيار نرم سمباده چنان صاف و صيقلى مىكنند كه مانند اوّل درخشان مىشوند .\r\nدر سرزمين هندوستان نيز جيوهء آينه‌هاى شيشه‌اى بر اثر رطوبت هوا دوام بسيار نمىكند . استفاده از آينه‌هاى شيشه‌اى از زمانى رواج يافته كه بازرگانان اروپايى بدان قارّه رفت و آمد آغاز نهاده‌اند ، و باب سوداگرى را گشوده‌اند .\r\nايرانيان در تهيّهء وسايل آتشبازى چنان مهارت دارند كه مىتوان گفت در اين كار از استادان سراسر گيتى پيش افتاده‌اند . قصّابان نيز در حرفهء خود داراى استعداد و مهارت كامل مىباشند ، و ايرانيان بر اين باورند چون حرفهء قصابان كشتن حيوانات است ، و خون ريختن در نظرشان امرى ساده مىنمايد به طبع بىرحمند و آشنايى و دوستى با ايشان نشايد . با وجود اين قصابان در همهء كويها و برزنهاى همه شهرها و شهركها پراگنده ، و به كار خويش مشغولند . ما اروپاييان براى ذبح گوسفند و گاو و ديگر جانورانى كه گوشتشان را مىخوريم كشتارگاههاى مخصوص داريم ، امّا در ايران چنين جايگاهها وجود ندارد ، و قصابان وقتى مىخواهند گوسفندى را بكشند آن را نزديك گودالى كه براى همين كار نزديك دكانشان كنده‌اند مىكشند ، سرش را رو به قبله مىگيرند ، خودشان نيز رو به همان سو مىايستند ، و با كارد مخصوصى كه براى\r\n\r\n","description":"","footnote":"","page_name":" 888 ","page_number":428},
  {"content":"\r\n\r\nهمين كار در اختيار دارند سر حيوان را مىبرند . آنها از كارد قصابى خود در موارد ديگر استفاده نمىكنند ، زيرا بيم دارند با چيز حرام يا كثيفى اصطكاك يابد . هنگام غروب آفتاب وقتى در دكّان خود را مىبندند مقدارى نمك روى كندهء قصّابى خود كه بيرون دكان تعبيه شده مىريزند تا سگهاى ولگرد به آن زبان نزنند و نليسند .\r\nجواهرتراشان يعنى كسانى كه روى سنگهاى گرانبها تراشكارى و كنده‌كارى مىكنند در فنّ خود مهارت بسيار دارند . وسيلهء كار يا چرخ تراشكارى ايشان از دو قسمت سمباده و لاك يا رنگ و روغن چينى درست شده است ، و خداوندان اين حرفه برآنند كه در ساختن چرخهاى مخصوص تراشكارى بايد نهايت دقّت و مواظبت را به كار برد ، و در تركيب موادّ متشكّله‌اش حدّاكثر احتياط و توجّه را رعايت كرد ، و حرارت را چنان تنظيم كرد تا مادّهء لزج و چسبنده‌اى كه شيره ناميده مىشود نسوزد .\r\nگوهرتراشان چرخ كار خود را كه روى گيرهء گردى تعبيه شده در حالى كه آن را با كمان بر يك دست ، و به دست ديگر گوهر دارند به چرخ نزديك مىكنند ، و چرخ را مىچرخانند . تراش پخ مورّب با اين وسيله و روش گرچه كم‌خرج و ساده است ، امّا بايد مواظبت تام و تمام كرد كه كاملا راست و درست انجام يابد ، و هنگامى بخواهند گوهر را صيقل دهند به جاى چرخ موصوف چرخ ديگرى كه از بيد سرخ درست شده و رويش را قلعى تكليس شده يا سنگ طرابلس افشانده‌اند به كار مىگيرند . وسايل كسانى كه نام اشخاص را روى مهر مىكنند ، و يا چيزهاى ديگر روى اشياء فلزى حك مىكنند عبارت است از يك چرخ مسين كوچك با يك كمان با مقدارى سنگ سنباده . و صنعتگران ايران از دو گونه سنگ سنباده استفاده مىكنند : سمباده ايرانى و سمبادهء هندى . نوع هندى آن از نوع ايرانى بسى مرغوب‌تر است زيرا سمبادهء هندى سايندگيش بيشتر و ذرّاتش ريزتر مىباشد .\r\nهنر رنگرزى نيز در ايران بيش از اروپا تكامل يافته است . رنگهاى ايران پرمايه ، شفاف ، و درخشان مىباشند و زود زدوده و زايل نمىشوند . هواى صاف و خشك اين سرزمين نيز بر جلوه و درخشندگى رنگها مىفزايد ، و چون بيشتر رنگها در خود ايران به دست مىآيند و هرچه تازه‌تر به كار مىروند تلألوء و شكوهشان بيشتر است . موادّ رنگينى كه در هنرهاى نقاشى و رنگرزى در ايران از آنها استفاده مىشوند عبارتند از گل سرخ ، روناس كه اپوپوناكس  ) Oppoponax (  ما اروپاييان است و\r\n\r\n","description":"","footnote":"","page_name":" 889 ","page_number":429},
  {"content":"\r\n\r\nاين هر دو در ايران به مقدار زياد وجود دارد . بقم سرخ  ) Bois de Bresil (  كه از اروپا مىآورند ، و بقم ژاپن ، و نيل هندى ، جز اينها ايرانيان در رنگرزى از بسيار مواد مانند چند گونه صمغ ، پوست درختان ، و پوست ميوه نظير پوست روى گردو ، پوست انار ، عصارهء ليمو ، و لاجورد كه ما كلمهء آزور  ) Azur (  را از آن گرفته‌ايم ، و همه به حدّ وفور در ايران وجود دارد ، استفاده مىكنند . لاجورد را از ازبكستان نيز مىآورند .\r\nآرايشگران ايران در آرايش و پيرايش سر و ريش مهارت قابل تحسين دارند .\r\nآنان سر را چنان به هنجار و ملايم مىتراشند كه آدمى احساس نمىكند موى سرش را مىتراشند . آرايشگران به هنگام تراشيدن سر تيغ را از بالا به پايين مىآورند ، و اين كار را چنان به روانى انجام مىدهند كه آدم مىپندارد تيغ را بدون تماس با موى سر حركت مىدهند . در كار خويش آن قدر استادند كه در مدتى بس كوتاه موى سر را مىسترند . آنان پيش از شروع به كار چند دقيقه موها را مالش مىدهند . آن‌گاه با آب خيس مىكنند و سپس به كار مىپردازند ؛ و در نظرم چنين مىنمايد اتخاذ همين روش موجبات سرعت عمل آنان را فراهم مىآورد .\r\nآرايشگران به هنگام اصلاح كردن آب گرم به كار نمىبرند و هميشه از آب سرد استفاده مىكنند . طشت آب زير چانهء مشترى نمىگذارند ، امّا ظرف كوچكى كه به اندازهء يك كاسه آب مىگيرد كنار خود قرار مىدهند . به هنگام شروع به كار دست خويش را در آب آن فرومىبرند ، و به صورت مشترى مىمالند .\r\nآرايشگران ايران بسيار تميزند . به هنگام تراشيدن سر موها را در يك گوشه روى هم مىريزند و لبهء تيغ را با موهايى كه بايد بتراشند پاك و تميز مىكنند . بنابراين براى پاك كردن تيغ هرگز پارچه‌اى روى دوش مشترى نمىگذارند ، و در آخر كار لبهء تيغ را با انگشتان خود پاك مىكنند ؛ و من بر اين اعتقادم كه گرمى و خشكى و لطافت هواى ايران يكى از موجبات سهولت كار آرايشگران مىباشد .\r\nرسم استادان سلمانى ايران بر اين است كه پس از اصلاح كردن ناخنهاى دست و پاى مشترى را مىگيرند ، و اين كار را نه با قيچى ، بلكه وسيلهء آلتى شبيه آنچه جراحان براى خالى كردن پاى دندان به كار مىبرند انجام مىدهند . سپس بازوان و يكايك انگشتان را به جلو مىكشند ، و سر و بدن را يكى پس از ديگرى با فشار ملايم به راست و چپ مىچرخانند ، و اين نرمش‌هاى مطبوع حال خوشى در انسان ايجاد مىكند .\r\n\r\n","description":"","footnote":"","page_name":" 890 ","page_number":430},
  {"content":"\r\n\r\nآرايشگران هر روز از صبحگهان در حالى كه آينه‌اى گرد و دسته‌دار به قطر چهار شست در دست دارند از خانه بيرون مىروند ، و در حال عبور آينه را به دست كسانى كه تصوّر مىكنند وقت اصلاح سر و صورتشان فرارسيده است مىدهند . از اين بابت مزدى به ايشان تعلق نمىگيرد امّا اگر كسى را اصلاح كنند سه يا چهار سو مزد به ايشان داده مىشود . و آنان كه پنج شاهى مزد اصلاح سر و صورت خود مىدهند در شمار افراد متشخص و عالى مقام‌اند .\r\nامّا دربارهء صنعت قلمدان‌سازى بايد بگويم قلمدان را معمولا به درازى شش شست و به ارتفاع و پهناى دو شست ، و ضخامت يك سكّه چنان مىسازند كه مانند يك كشو يكى در ديگرى جا مىگيرد . براى ساختن قلمدان از قالبى آهنين استفاده مىكنند . بدين‌سان كه برگهاى كاغذ را روى قالب مىچسبانند . روى برگ آخر را چربى گوسفند مىمالند ، و روى آن را با قشرى ورنى مىاندايند و جلا مىدهند تا آب در آن نفوذ نكند . بر كف و جدار قسمت داخلى قلمدان پوست دباغى شده مىچسبانند تا مقاوم گردد و همانند چوب سخت و محكم شود .\r\nچسبى را كه قلمدان‌سازهاى ايران به كار مىبرند از آرد درست نمىكنند ، بلكه كوبيدهء گياهى است به نام سريشم . اين ريشه را پس از خشك‌شدن مانند گندم و جو آسيا مىكنند . اما نرمى آن بيش از خاك ارّه نيست . آن را در آب سرد حل مىكنند . چسبى قوى حاصل مىشود ، و با آن هرچه را بخواهند مىچسبانند .\r\nخياطان ايران نيز صنعتگرانى مستعد و در كار خويش استادند ، و لباس را چنان به اندازه مىدوزند كه گويى آن را بر اندام چسبانده‌اند ، و هيچ چين و شكن در آن ديده نمىشود ؛ و به تحقيق مىتوان گفت در بريدن لباس از خياطان اروپايى بس ماهرترند ، و ناشدنى است درزيگرى بتواند لباسى را ظريف‌تر و پاكيزه‌تر از آنچه خياطان ايرانى مىدوزند بدوزد . آنان بر خلاف اروپاييان لباس را از داخل مىدوزند . دسته‌اى از آنها از قطعات نمد پادريها ، و چيزهاى مشابه آن را مىسازند ، و از دوختن قطعات نمدهايى كه هركدام به رنگى است به يكديگر ، و آرايش آنها به شيوهء موزائيك‌سازى ، و گلدوزى بر آنها چيزهايى درست مىكنند كه در نوع خود بىنظيرند ، و از بسيارى ظرافت چنين مىنمايند كه صورتگرى چيره‌دست آنها را نقاشى كرده است ؛ و حال آن كه به شرحى كه گفته آمد قطعاتى است مختلف كه با سليقه و سنجش تمام به هم دوخته شده ، و روى برخى آنها گلدوزى كرده‌اند ، امّا\r\n\r\n","description":"","footnote":"","page_name":" 891 ","page_number":431},
  {"content":"\r\n\r\nچنان به آيين و استادانه به هم پيوند داده‌اند كه حتى از نزديك هم درز قطعات به هم دوخته شده آسان تشخيص داده نمىشود .\r\nبه برخى از حرفه‌ها و صنعتگريهايى كه هنرمندان ايرانى نهايت مهارت را دارند ، اشارت رفت و اكنون نوبت آنست به فنونى كه ايرانيان در آنها پيشرفت كامل نكرده‌اند نظر افگنيم و نخست شيشه‌گرى . كوره‌هاى شيشه‌سازى تقريبا در بيشتر شهرهاى بزرگ ايران داير است ، امّا مصنوعاتشان نامرغوب مىباشد . ميان جدار شيشه‌ها حباب ، پولكهاى كوچك و درزهاى ريز وجود دارد ، و به گمان من سبب بروز اين نقايص بزرگ طرز نادرست داغ كردن كوره‌هاست . شيشه‌گران ايران كوره‌ها را فقط به مدت سه روز آن هم با سوزاندن بوته‌هايى كه درمنه مىنامند مىتابند . اين حرارت براى تافتن كوره‌هاى شيشه‌سازى بسنده نيست ، و مصنوعاتشان نمىتواند مانند كارخانه‌هاى شيشه‌سازى اروپاييان بىعيب باشد . شيشه‌هاى كارخانهء شيشه‌سازى شيراز از مصنوع ديگر شيشه‌سازيهاى ايران مرغوب‌تر است ، و شيشه‌هايى كه در اصفهان درست مىكنند از همه بدتر و عيبناك‌تر مىباشد . زيرا در اين شهر فقط شيشه‌هاى شكسته را ذوب مىكنند و از نو مىسازند . گفتنى است بيش از هشتاد سال نمىگذرد كه صنعتگران ايران به فن شيشه‌سازى آشنا شده‌اند . يكى از افراد فقير و بسيار صرفه‌جو و قانع ايتاليا در برابر گرفتن چند اكو فنّ شيشه‌گرى را به صنعتگران شيراز آموخت ، و شيشه‌سازان ايران معمولا در فصل بهار به اين كار مىپردازند . امّا هنوز طرز اندودن شيشه را به تركيب قلع و جيوه نياموخته‌اند . از اين‌رو آينه‌هاى شيشه‌اى ، همچنين كوزه قليان را از ونيز مىآورند .\r\nاگر به فن شيشه‌گرى و تاريخ اختراع آن آشنايى و آگاهى نداشتم گمان مىبردم پرتغاليها اين صنعت بزرگ و سودمند را به مردمان مشرق‌زمين آموخته‌اند .\r\nبارى ، چنان كه پيش از اين نيز اشارت كردم ايرانيان در فن بندزدن چينى و بلور مهارت بسيار دارند و اگر قطعات شكستهء يك جسم بلورين يا چينى كوچك‌تر از يك بند انگشت نباشد ، ابتدا دو طرف آن قطعات را با مته‌هاى ظريف سوراخ مىكنند ، و آنها را با نوارهاى نازك و باريك برنجين ، يا رشته‌هاى باريكى از اين فلز به هم پيوند مىدهند و جاى سوراخها را از خميرى مركب از آهك مكلس و سپيدهء تخم‌مرغ مىآكنند ، تا هم كاملا محكم شوند ، و هم آب از آنها بيرون نتراود .\r\nميان امثال و حكم زاهدانهء ساير ميان بعضى ايرانيان اين ضرب المثل معروف\r\n\r\n","description":"","footnote":"","page_name":" 892 ","page_number":432},
  {"content":"\r\n\r\nاست : اكنون كه مىبينيم وقتى شيشه‌اى شكست و چند پاره شد با بند زدن مىتوان قطعات آن را به هم پيوند داد بىگمان به ارادهء ربّ جليل در روز شمار مردگان زنده مىشوند .\r\nكاغذهاى ساخت ايران تيره‌رنگ ، كلفت ، بىدوام و نامرغوب است ، و علّت اصليش اين است كه كاغذسازان براى ساختن كاغذ از پارچه‌هاى كهنه‌اى استفاده مىكنند كه بيشتر آنها رنگ‌آميزى شده و داراى نقش و نگارند . ايرانيان براى اين كه آسان بتوانند روى كاغذهاى ساخت اروپا چيز بنويسند و قلم روى آنها روان حركت كند نخست روى آنها صابون مىكشند سپس براى اين كه كاملا صاف و صيقلى شوند لبهء يك شيشه را چند بار روى آن مىگذرانند . امّا به هر روى كاغذهاى ساخت چين را بر كاغذ ساخت اروپا ترجيح مىدهند .\r\nصنعتگران ايران در ساختن صندوق مهارت كافى ندارند . آنها را از چوب سفيد مىسازند ، به همين جهت سبك مىباشند . روى جدار درون و بيرون آنها را پوست مىچسبانند ، و روى جدار جلو آن را نقاشى مىكنند تا زيبا در نظر آيند . به هنگام نقل و انتقال هريك آنها را در جوالى كه از پشم ساخته شده جا مىدهند و بار چهارپا مىكنند ، و چون قفل ندارند در آنها را با كليدان مىبندند .\r\nصحافان نيز در كار خود مهارت زياد ندارند ، و نمىتوانند رويهء جلد را يك تكه بكشند ، بل‌كه دو پارچه مىسازند . و در پشت وسيلهء چسب به هم وصل مىكنند . امّا دو قطعه را چنان با ظرافت و استادى به هم مىپيوندند كه نشان آنها آسان به چشم نمىآيد ؛ و سالها همچنان بر دوام مىمانند .\r\nصابون را با اختلاط چربى گوسفند و خاكستر چوب درست مىكنند .\r\nصابونهاى ساخت ايران نرم و سفيد و بسيار ارزان است امّا خوب پاك و سفيد نمىكند . ايرانيان صابون را از عثمانى و بيشتر از حلب مىآورند . صابون حلب در غايت شهرت و امتياز است و بهترين صابونهاى مشرق‌زمين و شايد عالىترين محصول سراسر گيتى است . خوبى صابونهاى ساخت حلب كه سفيد و نرم و محكم‌اند افزون بر جهات ديگر بيشتر مرهون خوبى خاكسترى است كه در ساختن آنها به كار مىرود . اين نوع خاكستر را از سوزاندن يك قسم گياه كه در زمينهاى شنزار و خشك مىرويد توليد مىكنند . اروپاييان نيز اين خاكستر را براى صابون‌سازى به كشور خود مىبرند . مردم سوريه و مصر گرمابه‌هاى خود را با سوزاندن اين نوع گياه مىتابند تا خاكسترش را در\r\n\r\n","description":"","footnote":"","page_name":" 893 ","page_number":433},
  {"content":"\r\n\r\nصابون‌سازى به كار برند . در حلب براى ساختن صابون به جاى چربى گوسفند از روغن زيتون كه درختش در آن سرزمين بسيار است و خوب مىرويد استفاده مىكنند .\r\nامّا ايرانيان به عوض روغن ، چربى گاو و گوسفند و بز به كار مىبرند .\r\nاين نكته درخور يادآورى است كه در ايران مصرف صابون به جهاتى كمتر از اروپاست . از جمله اين كه بيشتر لباسهاى ايرانيان از جمله پيراهن ، زير جامه و دستمالشان از پارچه‌هاى ابريشمين يا كتان است كه با آب سرد و صابون كم به خوبى و آسانى پاك و تميز مىشوند . پس از اين كه با مالش كم شسته شدند آنها را روى علف پهن مىكنند ، و مدت سه يا چهار ساعت به فواصل ربع ساعت به نسبت شدت گرمى آفتاب مقدارى آب روى آنها مىپاشند . بر اثر اين كار لباسهاى شسته شده از برف هم سپيدتر مىشود . من مدت ده سال لباسى را كه در هندوستان با آب سرد و بدون صابون شسته شده بود نگهداشتم ، و وقتى در اروپا آن را برابر لباسهايى كه آن‌جا داشتم نهادم و مقايسه كردم دريافتم كه رنگ سپيد ما نسبت به رنگ سپيد آنها تيره و خاكسترى مىنمايد . و اين مقايسه در حالى انجام يافت كه جامهء هندى من بر اثر ده سال ماندن در صندوق ، از سپيدى و روشنيش كاسته شده بود .\r\nبا اين كه صنعت طلاكارى در ايران رواج دارد ، و اين صنعت مورد توجّه مردم است زرگرها به فن ميناكارى آشنايى ندارند . مخصوصا از نقاشى روى مينا كاملا بىاطلاعند . امّا در صنعت ساختن رشته‌هاى بسيار باريك از طلا مهارت تمام دارند . در كنده‌كارى روى فلزات پيشرفت شايان نكرده‌اند . در هنر پديد آوردن نقوش برجسته روى طلا و نقره دستشان بازشده و در صنعت ترصيع استادانى چيره‌دستند .\r\nامّا ساعتسازى در نظر هنروران ايرانى فنى ناشناخته است ، و در زمانى كه من در آن كشور روزگار به سر مىبردم سه يا چهار ساعت‌ساز اروپايى در آن‌جا ساكن بودند . به نظر من عدم توجّه مردمان اين سرزمين به ساعت و ساعت‌سازى معلول اين علّت است كه در ايران اختلاف روزها بر خلاف كشور ما بسيار نيست . از روى ديگر چون غالب روزها خورشيد نمايان و تابان است ، مردم با نگرش به آفتاب ساعات روز را بدون نياز به داشتن ساعت ، قريب به يقين تشخيص مىدهند ، حتى به ساعت آفتابى نيز احتياج ندارند .\r\n\r\n","description":"","footnote":"","page_name":" 894 ","page_number":434},
  {"content":"\r\n\r\n\r\nفصل هجدهم صنعتهاى كارخانه‌اى\r\nپس از تشريح هنرهاى دستى ايرانيان نوبت آنست به صنايع كارخانه‌اى اين سرزمين اشاره رود . حقيقت اينست كه صنعت نساجى نخى و پشمى ايران كه شامل پشم و كرك گوسفند و شتر مىباشد پيشرفت كلى يافته است . مخصوصا در صنعت توليد ابريشم و بافتن پارچه‌هاى ابريشمين موفقيتهاى عظيمى نصيبشان شده است ، و كارخانه‌هاى بزرگ و مجهزى به كار انداخته‌اند . هنرمندان و متخصصان ابريشم‌كارى بتخصيص در اين رشته دستگاههاى ريسندگى و بافندگى و دوكها و چرخهايى اختراع كرده‌اند كه با ماشينها و ابزار و آلاتى كه ما در اين صنعت به كار مىبريم رقابت مىكنند . ايرانيان هر سال مقدار زيادى ابريشم به خارج صادر مىكنند ، و چون به وزن مىفروشند پيش از توزين ، ابريشم خام را مدتى در جايى مرطوب نگه مىدارند ، و گاهى نيز روى آنها آب مىپاشند تا سنگين‌تر شوند . آن‌گاه در كيسه‌هاى چرمين جاى مىدهند و براى صدور آماده مىكنند .\r\nدر اين‌جا به منظور پرهيز از درازا كشيدن كلام از انواع و اقسام پارچه‌هاى بافت ايران از قبيل تافته ، پارچه‌هاى بافته‌شده از ابريشم خالص ، منسوجات ابريشمين موجدار ، ساتن ، پارچه‌هاى ابريشمين مخصوص دستار ، شال كمر ، دستمال ، همچنين منسوجات بافته شده از ابريشم و نخ ، يا ابريشم و پشم ، يا كرك و ابريشم سخن نمىگويم ، تنها به شرح منسوجات زربفت مىپردازم .\r\nپارچه‌هاى زربفت يا زرّين تار انواع مختلف دارد . بعضى ساده‌اند كه اقسام آن از صد افزون است و نوع ديگر زربفتهاى دو روست يعنى پارچه‌هايى كه رو و پشت ندارند . قسم ديگر مخملهاى زرتار است ، در برخى كارگاههاى ايران\r\n\r\n","description":"","footnote":"","page_name":" 895 ","page_number":435},
  {"content":"\r\n\r\nمنسوجات زربفتى مىبافند كه هر گز آنها پنجاه تومان ارزش دارد . « 1 » هر گز معادل دو پا و يك هشتم پا به مقياس طول ماست ، يعنى هر شست آن سى اكو يا هر ان  ) Aune (  هزار و صد اكو قيمت دارد ، و در هيچ نقطه دنيا پارچه‌اى بدين بهاى سنگين نيست . براى بافتن اين نوع پارچهء ارزشمند بايد پنج يا شش كارگر ماهر و چابك دست با هم به كار بنشينند ، و از بيست و چهار تا سى نوع ماكو و قلاب مختلف استفاده كنند ، و حال آن كه براى بافتن پارچه‌هاى معمولى بيش از دو نوع ماكو به كار نيست . شگفت اين كه مزد روزانهء كارگران ماهرى كه هرچند بكوشند نمىتوانند روزى بيش از اندازهء يك سكّه سى سويى از اين پارچهء نفيس را ببافند از روزى پانزده يا شانزده سو درنمىگذرد . با اين پارچه‌هاى زربفت سنگين قيمت پردهء در و پنجره مىدوزند . و از جمله زينتهايى است كه برخى از مردم براى آراستن اتاقهاى خود به كار مىبرند .\r\nمخملهاى زربافت ايران مخصوصا نوعى كه با پرزهاى مجعّد بافته مىشود عالى و بادوام است و تا ديرزمانى كه رشته‌هاى ابريشمين آن ساييده مىشود تارهاى سيمين يا زرينش همچنان با جلوه و جلاى خود باقى مىماند . هر چند تارهاى نقره پس از سپرى شدن بيست سى سال يا بيشتر رنگش اندكى به تيرگى مىگرايد ، امّا هرگز از ميان نمىرود ، به اعتقاد من يكى از موجبات عمدهء دوام و رخشندگى و تابناكى نقره در ايران خشكى و لطافت هواى اين سرزمين است ، و خوبى هوا هم چندان كه صنعتگرى بافندگان مخمل در خوبى و دوام آن مؤثر است ، اثر دارد .\r\nبهترين پارچه‌هاى زربفت و سيمين تار را در كارخانه‌هاى يزد و كاشان و اصفهان مىبافند . مهم‌ترين و بهترين كارگاههاى قالىبافى ايران در كرمان و مخصوصا در سيستان است . اروپاييان قاليهاى ايران را قاليهاى عثمانى مىخوانند ، و اين بدان سبب است كه پيش از آن كه راه تجارى ايران به اروپا از طريق اقيانوس گشوده شود قاليهاى ايران از راه عثمانى به اروپا صادر مىشد . خوبى و بدى قالى را بدين‌سان تقويم مىكنند كه تعداد تارهاى يك شست آن را مىشمارند ، هر قدر شمار تارها بيشتر باشد قالى بهتر و قيمتش بيشتر است . عدهء تارهاى بهترين قاليها در هر\r\n\r\n\r\n","description":"","footnote":"\r\n( 1 ) - در سال 1622 ميلادى برابر 1001 خورشيدى مطابق 1031 قمرى بهاى هر تومان معادل سه پوند و شش شلينگ و هشت پنى بوده است .\r\n","page_name":" 896 ","page_number":436},
  {"content":"\r\n\r\nشست از چهارده تا پانزده رشته بيشتر نيست .\r\nپارچه‌هاى بافته شده از كرك و پشم شتر بيشتر مصنوع كارگاههاى يزد و كرمان مىباشد . ايرانيان به كرك شتر تفتيك  ) Teftik (  هم مىگويند . كرك شتر مانند موى بيدستر بسيار نرم است ، و هر چند از آنها پارچه‌هاى بسيار لطيف و ظريف مىبافند ، امّا دوام زياد ندارند .\r\nدر شهرهايى كه نامشان در بالا آمد پارچه‌هاى نازك و نامرغوب و پست ، منسوجات بافته‌شده از نخ و پشم ، و پشم و ابريشم نيز مىبافند . در مغان از پشم پارچه‌هاى ضخيمى درست مىكنند كه افراد طبقه سوّم از آنها استفاده مىكنند . امّا هيركانىها از پشم نوعى پارچه مىبافند كه گرچه قيمتش زياد نيست مرغوب است ، و بهترين اقسام آن در دورق  ) Dourak (  واقع در سواحل خليج فارس بافته مىشود . در همين شهر پوششى عبا مانند ، شبيه طيلسان كشيشان درست مىكنند كه آستينهايش كمى درازتر از نيم تنهء سربازان قرون وسطى مىباشد ، يك پارچه است ، در آن دوخت و دوز به كار نرفته است ، و برخى از انواع اين پوششها گران‌قيمت مىباشد .\r\nايرانيان بافتن ماهوت را نمىتوانند ، امّا در عوض از پشم نمدهاى بسيار سبك و ظريف مىمالند كه هم بيشتر از ماهوت بدن را گرم مىكند و هم در برابر باران و رطوبت مقاوم‌تر است . مردم معمولى به جاى بارانى و مشمّع از اين پوشش نمدين استفاده مىكنند . همچنين رو و زير قاليهاى اتاقهاى خود را نمد مىگسترانند تا هم قالى از رطوبت مصون بماند ، و هم روى فرش براى نشستن نرم‌تر باشد .\r\nپارچه‌هاى نخى ساده‌اى كه در ايران مىبافند زبر ، ناهموار و نامرغوب ، امّا ارزان‌قيمت است ، بهترين نوع اين كتان را كه ايرانيان كرباس مىنامند از هندوستان وارد مىكنند . معنى كرباس پارچهء خر يا پارچه‌اى براى خر است ، « 1 » و بعيد نمىنمايد كه يونانيان و لاتنها كلمهء كارباسون  ) Carbasson (  و كارباسوس  ) Carbassus (  را از لفظ كرباس گرفته باشند .\r\n\r\n\r\n","description":"","footnote":"\r\n( 1 ) - شاردن تحقيقا در اين اتيمولژى دچار اشتباه شده ، و شايد از اين جهت به خطا رفته كه بخش اوّل كلمهء كرباس را خر خوانده يا شنيده است . كلمه كرباس كارپاسام  ) Carpacam (  سانسكريت است كه در چند زبان نيز راه يافته و در همهء آنها به معنى پارچهء كتانى سپيد و ساده است .\r\n","page_name":" 897 ","page_number":437},
  {"content":"\r\n\r\nصنعتگران ايران به فنّ قالب زدن كرباس يعنى نگارگرى آن آشنا هستند ، امّا مهارتشان در اين هنر به قدر استادكاران ماهر هند نيست ؛ و چون پارچه‌هاى نگارين - چيت - را كه نقشهاى دلپذير و بهاى ارزان دارند از هندوستان وارد مىكنند كوششى در بهبود و پيشرفت اين فن نمىكنند .\r\nاز جمله هنرهاى ظريف صنعتگران ايران نقش‌آفرينى زرين و سيمين ايشان روى پارچه‌هاى كتان و تافته و ساتن مىباشد . آنان با مهارت تمام انواع نقشهاى گل و برگ يا تصاوير و اشعار را با قالب روى اقسام پارچه مىاندازند ، و در اين هنر چنان چيره‌دستند كه صنعتگرى ايشان بسان زر و سيم‌دوزى در نظرها جلوه مىكند .\r\nبراى اين كار از محلول نوعى صمغ استفاده مىكنند .\r\nدسته‌اى از صنعتگران ايران در بافتن حصير و سبد ، و چيزهاى شبيه اينها از جگن و نى و تركه‌هاى بيدبن مهارت تمام دارند . حصيرهاى بافت ايران به آسانى لوله مىشوند ، و در هيچ نقطهء روى زمين حصير و سبد به خوبى و ظرافت حصيرها و سبدهاى ايران بافته نمىشود . بهترين نوع اين كالاها را در سيستان مىبافند زيرا نى و جگن و تركهء بيد به اين‌جا زودتر از جاهاى ديگر وارد مىشود . مركز روييدن نى و جگن مردابهاى فرات و دجله است . « 1 »\r\n\r\n\r\n","description":"","footnote":"\r\n( 1 ) - در اين جا نيز شاردن دچار اشتباه شده زيرا در داخل و پيرامون درياچه هامون و رود هيرمند واقع در سيستان جگن و نى بسيار مىرويد و اينها را از مركز مردابهاى فرات و دجله كه بسيار دور است به سيستان نمىبرند .\r\n","page_name":" 898 ","page_number":438},
  {"content":"\r\n\r\n\r\nفصل نوزدهم بازرگانى ايرانيان\r\nدر شرح بازرگانى ايران كه در آن به مقياس وزن و واحد پول ايران نيز اشارت رفته است گفته شد كه بازرگانى در مشرق‌زمين كارى مهم و معتبر است از آن كه كمتر از اغلب حرفه‌ها در معرض تعرّض و تبدّل قرار مىگيرد و نسبة پابرجاى و قائم مىماند ؛ و اين عجيب نيست زيرا در سرزمينهايى كه از يك سو اعتبار اشراف و اعيان ريشه و پايهء اساسى ندارد ، به مويى بسته است ، و افرادى كه اصالت و نفوذ خانوادگى داشته باشند كم‌اند ، و از سوى ديگر حكومت خودكامه و استبدادى بر اين قاعده مبتنى است كه مناصب و مقامات و دارندگان آنها گاهى به دمى درهم مىپاشند ، و در جزر و مدّ تبدلات ناگهانى زير و رو يا نابود مىشوند كار تجارت شغلى محترم و معتبر و مستقل و پردوام مىباشد ، و بدين سبب است كه در مشرق‌زمين بيشتر صاحبان مقام و منصب حتّى پادشاه به نوعى تجارت مىكنند . اينان همانند سرمايه‌دارانى كه كارشان تجارت است داراى كارگزاران ، عاملان و منشيان متعدد مىباشند ، و امور بازرگانيشان را اداره مىكنند . برخى نيز داراى كشتيهاى تجارى مىباشند كه كالاهاى آنها را به خارج مىبرند ، و از آن‌جا امتعهء گوناگون مىآورند . از جمله شاه ايران ابريشم ، پارچه‌هاى زربفت و سيمين تار و ديگر منسوجات گرانبها و نفيس و قالى و جواهر به خارج صادر مىكند ، و چنان كه پيش از اين اشاره كردم كار تجارت در ايران معتبر و محترم است و بازرگانان در انظار مردمان داراى عزت و حرمت مىباشند . امّا دكانداران و سوداگرانى كه با خارج از كشور داد و ستد ندارند و در ممالك بيگانه داراى عامل و منشى و دفتر نمىباشند در شمار بازرگان به حساب نمىآيند و از امتيازات و احترامات تاجران عمده برخوردار نمىباشند . گاهى نيز بعضى\r\n\r\n","description":"","footnote":"","page_name":" 899 ","page_number":439},
  {"content":"\r\n\r\nاز بازرگانان معتبر به مناصب عالى منصوب مىشوند . مثلا مقام سفارت به ايشان مىسپارند . در ايران بازرگانانى هستند كه در بيشتر كشورهاى معتبر جهان دفتر و عامل و محاسب و خدمتگر دارند . اينان هر وقت به كشور بازمىگردند ، با اين كه دارايى بعضى از هشتاد هزار اكو افزون است همچنان فرمانبر مخدومان خود مىباشند ، به نشان حرمتگزارى در حضور ايشان نمىنشينند ، همانند خدمتگزاران سفره مىچينند و خود برپاى مىايستند . در هندوستان با اين كه عدهء بازرگانان بزرگ از شمار تاجران ايران بسى بيشتر است از اعتبارات و امتيازات فزون‌تر برخوردارند ، و بازار تجارتشان هم گرم‌تر و پررونق‌تر است .\r\nگفتنى است كه مردمان مشرق‌زمين براى بازرگانان معتبر و درستكار خود نوعى احترام آميخته به تقدس قائلند . هرگز به ايشان اسائه ادب نمىكنند . در جنگها از هرگونه تعرض و تطاول مصونند ، و مأموران و محمولاتشان به آزادى و راحتى تمام از ميان صفوف سپاهيان مىگذرند . به طور كلى امنيّت كاملى كه در سراسر راههاى آسيا ، بتخصيص در كليّهء طرق و شوارع ايران برقرار است و مقامات مملكت در اين كار كوشش بسيار مىكنند بيشتر به منظور حمايت تاجران صورت مىپذيرد .\r\nدر ايران به تاجر سوداگر مىگويند و اين كلمه به معنى كسى است كه پيوسته در انديشه كسب سود بيشتر است . در مشرق‌زمين تاجران با قدرت و نفوذ تمام به كار خويش اشتغال دارند . آنان هرگز از محلّ كار خود بيرون نمىشوند . در حقيقت به منزلهء قلب فعاليتهاى تجارى خويش مىباشند ، و به هر نقطه مصلحت بدانند عاملانى به نمايندگى خود اعزام مىدارند . در هيچ‌يك از شهرهاى ايران بورس و مراكز معاملات وجود ندارد ، و بيشتر سوداگريها و داد و ستدها وسيلهء دلالان انجام مىپذيرد . دلالان چرب‌زبان‌ترين ، دروغزن‌ترين ، فريبكارترين و دغل‌كارترين افراد جامعه‌اند . دلّال كسى است كه برعكس لال زياد حرف مىزند ، و لال آن كسى است كه حرف زدن نمىتواند . مسلمانان در ضرب المثل عاميانه مىگويند ، روز شمار دلالها لال مىشوند و از زبان مىافتند ، و پوزشگرى گناهان خود را نمىتوانند .\r\nطرز واسطه‌گرى دلالان به راستى شگفت‌انگيز و قابل تأمل است . بعد از اين كه با فروشنده دربارهء متاع وى گفتگوى بسيار مىكنند ، و اين كار غالبا در خانه يا حجرهء فروشنده انجام مىگيرد در حالى كه دست راستشان را زير قبا يا دستمالشان پنهان مىكنند براى تعيين قيمت اين علامات را به كار مىبرند : انگشت راست\r\n\r\n","description":"","footnote":"","page_name":" 900 ","page_number":440},
  {"content":"\r\n\r\nنمايندهء عدد ده ؛ انگشت خميده بيانگر عدد پنج ، سرانگشت نشان‌دهندهء يك ، تمام دست نشان‌دهندهء صد ، و دست خميده بيانگر هزار است ، و بدين ترتيب با اشارات دست و انگشت و سرانگشت بهاى متاع را با احتساب ليور و سو و دينار معين مىكنند .\r\nدر تمام مدت جريان گفتگو و مذاكره چهره‌شان چنان آرام و بىتفاوت و خالى از تأثر است كه به آنچه در دلشان مىگذرد نمىتوان آگاه شد .\r\nبا اين كه دين بيشتر كشورهاى آسيايى اسلام است و بازرگانان مسلمان در اقطار اين قاره فعاليت مىكنند ، اعظم تاجران آسيا نمىباشند . طبع و خوى بعض اينان شهوانى و عشرت‌جوست ، برخى فلسفه گرايند و ميل و حوصله تجارت با بيگانگان را ندارند . از اين‌رو كار بازرگانى خارجى عثمانى وسيلهء تاجران مسيحى و يهودى ، انجام مىگيرد ، و داد و ستد با كشورهاى خارجى را در ايران تاجران مسيحى و هنديهاى غيرمسلمان در عهده دارند ، و دامنهء فعاليت بازرگانان ايران غالبا محدود به اطراف و ولايات داخلى و هندوستان است ، و تجارت با كشورهاى اروپائى را بازرگانان ارمنى انجام مىكنند ؛ و اين تعارض بدين جهت است كه تاجران مسلمان ايران در صورت مشاركت و همكارى با بازرگانان ارمنى به خوبى و درستى نمىتوانند آداب و احكام مذهبى خويش را رعايت كنند . احكام دين اسلام مسلمانان را از خوردن گوشت گوسفندى كه به دست غيرمسلمانى كشته يا تهيه شده باشد ، يا نامسلمانى بدان دست زده باشد نهى مىكند ؛ و آب خوردن مسلمان را از ليوانى كه غيرمسلمان با آن آب نوشيده باشد منع مىنمايد . همچنين نماز خواندن مسلمان در جايى كه تصويرى در آن محل باشد ، جايز نيست . حتى در بعضى موارد تماس دست يا جامهء مسلمانان با افراد غيرمسلم منع مذهبى دارد ، و در چنين شرايط فعاليت بازرگانان مسلمان ايرانى در كشورهايى كه دينشان از آنها جداست دشوار ، بل ناشدنى است .\r\nموضوع ديگرى كه مانع رشد و توسعهء فعاليتهاى بازرگانى مسلمانان مىباشد اين است كه در آيين اسلام ربا حرام است و ميان ربا و سود تجارى فرقى نيست . دين حضرت محمد در سرزمينى انتشار يافت كه در آن‌جا پول طلا و نقره بسيار وجود نداشت ، و سوداگرى محدود به معاوضهء چهارپايان و ايلخى بود . سوداگرى به رسم دوران بربريت انجام مىگرفت ، و پيغمبر اسلام اميد نداشت كه روزگارى آيينش در اقطار جهان منتشر شود ؛ از اين‌رو در منع و نهى ربا عيبى نيافت . مفسران اوليهء اين مذهب نيز به تفسير و توجيه اين منع نپرداختند ، لا جرم به قوت اوّل باقى ماند ، و طبق\r\n\r\n","description":"","footnote":"","page_name":" 901 ","page_number":441},
  {"content":"\r\n\r\nاحكام دين تحصيل سود جز در شرايط خاصّ جايز نيست . امّا معاوضهء جنس به جنس و مخصوصا داد و ستدهاى دريايى با هر مقدار سود ، مثلا سى يا چهل درصد و بيشتر رواست . امّا غالبا دو طرف معامله براى انجام كردن مورد معامله به هر حيله و به اعتقاد خود كلاه شرعى متوسّل مىشوند . مثلا طرفين قرارداد در محضر قاضى حضور مىيابند ، و در حالى كه وام‌گيرنده كيسهء پولى در دست دارد اقرار مىكند در اين كيسه فلان مبلغ پول است و قرض كرده‌ام . قاضى بىآنكه پول درون كيسه را بشمارد و بفهمد كه ربح پول قبلا از آن كسر شده اقرار مديون را در حضور گواهان براى تسجيل دين كافى مىداند ، سند را مىنويسد و بدين‌سان معامله جنبهء قانونى و رسمى مىپذيرد .\r\nمهم‌ترين كالاهاى صادراتى ايران ابريشم است كه در گرجستان ، خراسان ، كرمان و بيشتر در گيلان و مازندران - هيركانى - توليد مىشود . بنا به اعتقاد اهل تحقيق و آمار ، مقدار محصول ساليانه ابريشم ايران بيست و دو هزار عدل است و هر عدل معادل دويست و هفتاد و شش ليور مىباشد . « 1 » به اين شرح : محصول ابريشم گيلان ده هزار ليور ، محصول مازندران دو هزار ليور ، ماد و باكتريان هر كدام سه هزار ليور ، آن قسمت از سرزمين قرامانى كه قراباغ ناميده مىشود ، و گرجستان ، هريك دو هزار ليور .\r\nبهاى كليه محصول ابريشمى كه در ايران توليد مىشود متجاوز از دوازده ميليون است ، و اين مبلغ در افزايش مىباشد ، زيرا محصول ابريشم سال به سال بيشتر مىشود .\r\nابريشمهاى ايران چهار نوع است . « 2 » نخست شروانى ، و آن را بدين سبب\r\n\r\n\r\n","description":"","footnote":"\r\n( 1 ) - عدل برابر صد و ده كيلوگرم بوده است .\r\n( 2 ) - گملن  ) Gmelin (  نوشته است : بهترين و بيشترين محصول ابريشم ايران در گيلان به دست مىآيد . ابريشم گيلان سفيدتر و درخشان‌تر از ابريشم نقاط ديگر است . ابريشم گيلان را به يزد و كاشان مىبرند ، و از آن پارچه‌هاى نفيس مىسازند . ابريشمهاى درجه دوّم را كه رنگشان اندكى به زردى مىگرايد به كارخانه‌هاى رشت و قزوين و تبريز مىبرند . امّا پست‌ترين نوع پيله‌ها آنست كه پروانه‌ها پس از تخم‌ريزى آنها را سوراخ مىكنند ، و بيرون مىروند . ايرانيها اين پيله‌ها را كه قابل باز كردن و كلاف كردن نيستند و رج  ) Redge (  مىنامند همچنان كه هستند مىريسند . گملن بر اين تصور است كه كرم ابريشم بومى گيلان است زيرا در آن‌جا پروانه‌هايى كه بالشان زرد مىباشد ديده نمىشوند .\r\n","page_name":" 902 ","page_number":442},
  {"content":"\r\n\r\nشروانى مىنامند كه در شروان شهرى از ماد واقع در نزديكى درياى خزر توليد مىشود . اين نوع ابريشم ضخيم و زبر و بد است و در اروپا به نام آرداش  ) Ardache (  معروف است . قسم دوّم كه يك درجه بهتر از شروانى است خروارى  ) Khervary (  ناميده مىشود ، و اين بدان معناست كه خريداران اين نوع ابريشم كسانى هستند كه خوب و بد ابريشم را نمىشناسند . ما اين قسم ابريشم را لژيا  ) Legia (  مىناميم ، زيرا اين نوع ابريشم منحصرا در لژيان « 1 » شهر كوچكى از گيلان واقع در نزديكى درياى خزر توليد مىشود . نوع سوّم كه از لحاظ جنس متوسّط است كدخداپسند ناميده مىشود ، و ايرانيان هر جنس متوسطّى را چنين مىخوانند . نوع چهارم شعرباف « 2 » است كه معنيش ابريشم مخصوص پارچه‌هاى زربفت است ، زيرا براى بافتن اين پارچه‌هاى گران‌قيمت ، مرغوب‌ترين ابريشمها به كار است .\r\nايران مهم‌ترين كشورهاى صادركنندهء ابريشم است ، و محصولاتش در سراسر جهان به خوبى شهره است . هلنديان هر سال در حدود پانصد يا ششصد هزار ليور ابريشم از راه درياى هند به اروپا حمل مىكنند ، و اروپاييانى كه در امپراتورى عثمانى به تجارت اشتغال دارند گرانبهاترين و سودبخش‌ترين كالايى كه از ارامنه مىخرند و به اروپا مىفرستند ابريشم ايران است . مسكويها نيز از ايران ابريشم به كشور خود حمل مىكنند .\r\nپشم شتر از جمله صادرات ايران است . چنان كه پيش از اين گفته‌ام ايرانيان پشم شتر را تفتيك  ) Teftik (  مىنامند . ما اروپاييان به آن كرك چوب شلاقى  ) Le Laine De Chevron (  مىگوييم ، و با آن كلاههاى لبه‌دار درست مىكنيم . بهترين انواع كرك شتر از كرمان و قزوين شهر معروف پارت به دست مىآيد .\r\nامّا مهم‌ترين صادرات ايران به هند تنباكو ، انواع خشكبار ، ترشيجات ، مرباجات ، مخصوصا خرما ، مرباى به ، شراب ، عرقهاى گياهى ، اسب ، چينىآلات ، قلم ، چرم ساغرى به رنگهاى مختلف مىباشد . به مسكوى و برخى ديگر از كشورهاى اروپا هم اين امتعه صادر مىشود .\r\n\r\n\r\n","description":"","footnote":"\r\n( 1 ) - ابو الفدا لاهجان نوشته و امروز لاهيجان مىگوييم .\r\n( 2 ) - به احتمال قريب به يقين زرباف است .\r\n","page_name":" 903 ","page_number":443},
  {"content":"\r\n\r\nاز راه بابل و نينوا به امپراتورى عثمانى تنباكو ، مازو ، تور ماهيگيرى ، پارچه‌هاى ضخيم بافته شده از پشم بز ، حصير و ديگر مصنوعات ساخته شده از نى ، پولاد ، آهن ، خواه به صورت شمش يا مصنوع حمل مىشود . گرچه صدور آهن و پولاد به هر صورت كه باشد ممنوع است امّا در عمل صادر مىشود . به مسكوى نيز انواع پارچه‌هاى ابريشمى و ديگر اقسام منسوجات ، همچنين پوست گوسفند صادر مىگردد .\r\nبا اين همه گرمى صادرات نبايد تصوّر كرد كه ايرانيان نيز مانند ما طبق نظامات و ضوابط صحيحى تجارت مىكنند . بلكه آشنايى ايشان به اصول بازرگانى به اندازهء نصف ما هم نيست . مثلا تاجران ايران به شيوهء داد و ستد از طريق كميسيون و مكاتبه هيچ آشنايى ندارند . چنان كه من دريافته‌ام و از اين پيش گفته‌ام هر بازرگان ايرانى خود همراه امتعه‌اش مىرود و آنها را مىفروشد ، يا عاملان و يا نمايندگانش اين مهم را انجام مىدهند . بعضى از تاجران ايرانى حتى در سوئد و چين عامل يا نماينده دارند . استفاده از كميسيون و مكاتبات تجارى در مشرق‌زمين معمول نيست .\r\nدر اروپا نيز پيش از ايجاد شهرهاى بسيار و رشد و افزايش سريع جمعيت بدان حد كه عدهء ساكنانش نسبت به وسعتش از جمعيّت آسيا درگذرد ، و چندان فزونى يابد كه به اصطلاح مردم از سر و كول هم بالا بروند همين روش معمول بوده است .\r\nافزون بر اين اروپا نسبت به آسيا سرزمينى پرخرج است ، و اگر هر تاجرى ناچار باشد خود امتعه‌اش را از شهرى به شهرى يا از كشورى به كشور ديگر ببرد مفهومش اين است كه شهرها به حركت درآيند .\r\nدر مشرق‌زمين پست وجود ندارد ، زيرا هنوز امور بازرگانى توسعه و تكامل نيافته ، و در پيشرفت آن سعى وافى نمىشود . افزون بر اين دورى ميان شهر ، و شهركها زياد است ، و از روى ديگر هزينهء فرستادن پيك مخصوص سنگين نيست . در مثل مزد يك قاصد براى طىّ مسافت سى روز راه كه معادل سيصد فرسنگ فرانسوى است از سى فرانك درنمىگذرد ؛ « 1 » و ممكن است اين راه را طىّ بيست ، حتى پانزده روز\r\n\r\n\r\n","description":"","footnote":"\r\n( 1 ) - اسكات وارينگ  ) Scatt Waring (  بر محاسبه شاردن كه گفته است : پيكهاى ايرانى هر روز ده فرسنگ فرانسوى ، و اگر تند و به شتاب بروند روزى بيست و پنج فرسنگ فرانسوى راه مىپيمايند ايراد گرفته و نوشته است : آنان به راحتى روزى چهل تا پنجاه ميل حركت مىكنند ، و اگر به شتاب بروند قادرند روزى شصت تا هفتاد ميل راه بپيمايند ، و همه كس مىداند مسافتى كه كاروانها معمولا\r\n","page_name":" 904 ","page_number":444},
  {"content":"\r\n\r\nدرنوردد .\r\nدر هندوستان مزدى كه به يك پيك مىدهند از نصف اين هم كمتر است ، و من خود در اين سرزمين چند بار پيكى را براى پيمودن چهل روز راه با مزد پنج اكو به خدمت گرفته‌ام . پيكها به راستى شوريده‌حال‌ترين و بينواترين افراد جامعه‌اند .\r\nاين سيه‌روزان وقتى آهنگ سفر كردن به جايى دارند ساعتى چند به هر سو مىگردند ، و قصد خود را مبنى بر عزيمت اعلام مىدارند مگر كسى نامه‌اى به ايشان بسپارد و مزدى ديگر بگيرند . در چنين فرصتها از گرفتن هر مبلغ و گرچه بسيار اندك باشد خوددارى نمىكنند . مثلا اگر براى بردن پاكت يا بسته‌اى به وزن دو يا سه اونس فقط پانزده سو به ايشان بدهند نه تنها مىپذيرند بل‌كه به نشان تشكر چندين بار پشت دو تا و تعظيم مىكنند .\r\nاين پيكها را شاطر مىنامند ، و اين نام خاص كسانى است كه در تند رفتن چابك و پرتوانند و چون غالبا هنگام راه پيمودن قمقمه‌اى به كمر مىبندند و توبره‌اى بر پشت دارند شناخته مىشوند . در اين توبره خوراك سى تا چهل ساعتشان جا دارد . پيكها براى اين كه زودتر به مقصد برسند گاهى از جادهء اصلى منحرف مىشوند و از كوره‌راههاى ميان‌بر مىروند . همچنين براى اين كه همواره هشيار و بيدار بمانند زنگوله‌اى همانند آنچه كاروانيان به سر و روى قاطرهاى خود مىآويزند به كمر مىبندند ، و به اين نشان ، همچنين پاپوشهاى مخصوصى كه دارند از ديگر مردمان شناخته مىشوند .\r\nشاطرها پسران خود را از گاه كودكى به ورزش پياده‌روى و تندرفتن دويدن عادت مىدهند تا در اين كار ورزيده شوند و بتوانند بىرنج خستگى و بىآن كه نفس تازه كنند مبلغى دراز راه بپيمايند و براى پدرانشان جانشينان لايقى باشند .\r\nدر سرزمين هند فرامين پادشاه وسيلهء دو بريد حمل مىشود . « 1 » در فواصل معين پيكهايى به انتظار رسيدن پيكهاى خسته نشسته‌اند ، و همين كه آن دو رسيدند\r\n\r\n\r\n","description":"","footnote":"\r\nدر هر روز مىپيمايند از سى و پنج ميل برابر بر دوازده فرسنگ كمتر نيست .\r\n( 1 ) - در زمان پادشاهى شيرشاه كه از سال 1540 تا 1545 ميلادى 919 تا 924 خورشيدى بر هندوستان حكومت كرد پيك سوار معمول شد و پيش از آن بريدها همه پياده مىرفتند .\r\n","page_name":" 905 ","page_number":445},
  {"content":"\r\n\r\nفرمانها يا بسته‌ها را از آنها مىگيرند و به راه مىافتند . بريدها براى اين كه شناخته شوند فرامين يا بسته‌ها را روى سرشان حمل مىكنند ، و همچنان كه مردم به شنيدن غريو شيپور رانندگان كالسكه‌ها از ورود آنها آگاه مىشوند ، از شنيدن صداى زنگوله‌هاى بريدان از رسيدنشان باخبر مىگردند . و همين كه نزديك پيكهاى منتظر و آماده به حركت رسيدند خود را به زمين مىاندازند . در آن وقت پيكهاى تازه‌نفس نامه را مىگيرند و به سرعت به راه مىافتند .\r\nپيش از اين نيز آورده‌ام كه در ايران پاى سندها و گواهىنامه‌ها و رسيدها را امضاء نمىكنند و مهر مىزنند . رسم بر اينست كه در سرآغاز سند نام خود و نام پدر را دنبال هم مىنويسند و آخر آن را مهر مىكنند . همچنين گواهان مهر خود را به سند مىزنند . سندهاى بازرگانى نيز همين‌سان تنظيم مىگردد ، و گرچه گاهى اسنادى كه در محضر قضات نوشته و تسجيل نشده معتبر شناخته نمىشود ، ولى در محاكم عرفى اسناد عادى اعتبار دارد .\r\nميان مردمان رسم ضمان نيز متداول است ؛ و در عرف ايرانيان ضامن متعهد است اگر كسى كه ضمانتش را پذيرفته از ايفاى وظايف يا اداى دينى كه به گردن گرفته استنكاف ورزد تاوان بدهد . فقيران چون بىچيز و بىاعتبارند كسى ضامنشان نمىشود ، و اگر مواردى پيش آيد كه از ايشان ضامن بخواهند در جواب مىگويند :\r\nضامن ما امام رضاست . يا نام يكى ديگر از ائمه اطهار و مقدسات را بر زبان مىآورند و ضامن خود معرفى مىكنند .\r\nداد و ستدهاى نقدى همه با مسكوك نقره صورت مىگيرد ، و در جريان معاملات سكه‌هاى طلا جريان ندارد . هر كيسهء پول محتوى پنجاه تومان است كه هم ارزش دو هزار و پانصد عباسى است . و بهاى عباسى هم ارز هجده سوى فرانسويست . كيسه‌هاى مخصوص جاى پول را دراز و تنگ و از چرم مىدوزند تا حمل و نقل آنها دشوار نباشد . در يك كيسه هرگز چند جور سكه نمىريزند . در داد و ستدهاى نقدى پول را نمىشمارند . بلكه با واحد تومان كه هر كدام پنجاه عباسى يا مسكوك هجده سويى است وزن مىكنند . و بدين‌گونه هرگز در شمارش اشتباهى روى نمىدهد . زيرا مقادير وزن شده ، پنج پنج يا ده ده به رديف مىچينند ، و در اين طرز شمارش افزون بر اينكه در وقت صرفه‌جويى مىشود اگر مسكوكى قلب يا سوهان زده باشد به هنگام توزين آشكارا مىگردد .\r\n\r\n","description":"","footnote":"","page_name":" 906 ","page_number":446},
  {"content":"\r\n\r\nبراى يافتن سكه‌هاى تقلبى يا سوهان خورده واحد وزن را سبك‌تر مىگيرند .\r\nمثلا پنجاه سكّه عباسى انتخاب و آنها را به دو قسمت بيست و پنج عباسى تقسيم ، و هر كدام را در يك كفهء ترازو مىگذارند و مىكشند . سپس قسمت سبك‌تر را دوباره به دو قسمت تقسيم و توزين مىكنند و در هريك از دو كفه ترازو دوازده سكّه مىنهند و مىسنجند و از آن پس قسمت سبك‌تر را مجددا به دو قسمت شش تايى و سپس به دو قسمت سه تايى تقسيم و توزين مىكنند ، و بدين‌سان سكّه تقلبى يا سكهء كاهش يافته به سرعت پيدا و شناخته مىشود .\r\nچنان كه سابقا آورده‌ام ايرانيان هرگز اسناد خود را پس از تسويه حساب پاره نمىكنند بل‌كه محلّ مهر را با چاقو درمىآورند . سپس سند باطل شده را به آب مىشويند و مچاله مىكنند و در آخر در سوراخى جاى مىدهند تا به مرور زمان نابود شود . « 1 »\r\nبه مناسبت دربارهء وزنهاى رايج در ايران نيز در همين فصل سخن مىگويم . در اين سرزمين دو نوع وزن ، وزن عرفى و وزن شرعى به كار مىرود . وزن شرعى كه با وزن مورد سنجش عبرانيان قابل قياس است دو برابر وزن عرفى مىباشد . ايرانيان همانند اروپاييان براى وزن كردن برخى چيزها مانند دارو و جواهر وزنه‌هاى خاصى به كار مىبرند كه با وزنه‌هاى معمولى تفاوت دارد . من كه واحد وزن معمولى است و باتمان  ) Batman (  نيز مىگويند « 2 » دو گونه است : من شاه و من تبريز ، و وزن شاه دو برابر وزن تبريز است . من تبريز معادل پنج ليور و چهارده اونس مىباشد . اجزاى واحد وزن عبارت است از رطل كه يك ششم من و معادل يك ليور مىباشد . و درم يا درهم برابر يك پنجاهم ليور ، مثقال معادل نيم درهم ، و دانگ كه برابر يك ششم مثقال و هشت حبه قيراط است . شعير يا يك دانه جو معادل يك چهارم مىباشد .\r\nظاهرا نخستين واحد وزن در جهان دانهء جو بوده و كوچكترين واحد وزن در\r\n\r\n\r\n","description":"","footnote":"\r\n( 1 ) - به طور كلى مسلمانان از انداختن هر پاره كاغذى كه بر آن چيزى نوشته شده باشد در معابر مخصوصا جاهاى ناپاك مىپرهيزند ، زيرا بيم دارند بر آن پاره كاغذ نام خدا يا پيغمبر يا يكى از ائمه اطهار نوشته شده باشد و به آن بىحرمتى شود .\r\n( 2 ) - پرآنژدوسن ژزف من را معادل صد و شصت درهم يا ششصد مثقال دانسته و منتسكى  ) Menenski (  من را برابر دو رطل آورده است .\r\n","page_name":" 907 ","page_number":447},
  {"content":"\r\n\r\nمشرق‌زمين نيز وزن يك دانه جو مىباشد . وقيه « 1 » وزن ديگرى است كه نامش در بعضى كتابها آمده است ، و چنين مىنمايد كه معادل اونس بوده است ، و صدقات و عشريه‌ها را با صاع مىسنجند « 2 » .\r\nگفتنى است كه دانگ تنها در مورد توزين به كار نمىرود بلكه كاربردهاى ديگرى نيز دارد . از جمله سكه‌اى كه وزنش دوازده حبّه است دانگ ناميده مىشود .\r\nاين نكته در خور يادآورى است كه بعضى از اوزان معمول در ايران كم يا بيش شبيه اوزان ماست ، و من بر اين اعتقادم كه ما و ايرانيان آن را از تازيان گرفته‌ايم . لاتنها رطل را رفولوس  ) Rofulus (  مىنامند . « 3 » دينار ايران و دنيه  ) Denies (  ارزششان برابر است . درهم كه در ايران يك سوم اونس است همان دراخم  ) Drachme (  مصطلح در زبان فرانسوى و معادل يك هشتم اونس مىباشد ، و بايد توجّه داشت كه در كتابهاى زبان فارسى درهم نام پولى است به ارزش سى دينار . « 4 »\r\nذرع « 5 » واحد طول نيز دو نوع است . ذرع شاهى كه برابر سه پا يك شست كم مىباشد ، و ذرع كوتاه يا به قول ايرانيان ذرع مكسر كه طولش دو سوم درازاى ذرع شاهى مىباشد . امّا واحد سطح جريب است ، و اراضى را منحصرا با جريب اندازه مىگيرند . جريب هزار و شصت و شش ذرع مربع شاهى است ، و طول هر ذرع شاه سى و پنج شست مىباشد . به عبارت ديگر درازاى هر ضلع جريب سى و دو گز و دو سوم گز است . قالى را نيز با گز مربع اندازه مىگيرند و مىفروشند . به اين معنى كه طول قالى را در عرضش ضرب ، و به قول ايرانيها گز اندر گز مىكنند . مثلا اگر يك قالى كناره‌اى دوازده گز طول و سه گز عرض داشته باشد مىگويند مساحتش سه در دوازده\r\n\r\n\r\n","description":"","footnote":"\r\n( 1 ) - يكى از محققان نوشته تلفظ درست وقيه اوقيه است ، و آن معادل چهل درهم بوده است .\r\n( 2 ) - جهانگردى صاع شرعى را برابر سه و يك سوّم رطل دانسته است .\r\n( 3 ) - درست اين كلمه روتولوس  ) Rotulus (  است .\r\n( 4 ) - اهل تحقيق برآنند كه دينار مسكوكى از طلا بوده كه ميان ايرانيان و اعراب بدين نام شهرت داشته ، و درهم نام سكه‌هاى سيمين بوده است . تازيان لفظ دينار را از يونانيان ، و درهم را از ايرانيان به عاريت گرفته‌اند .\r\n( 5 ) - ذرع معادل 118 / 1 متر است .\r\n","page_name":" 908 ","page_number":448},
  {"content":"\r\n\r\nيعنى سى و شش گز مربع است . در بيشتر كشورهاى اروپايى نيز همين گونه محاسبه مىكنند ؛ و چنين مىنمايد اين روش اندازه‌گيرى با هنر فرشبافى از مشرق‌زمين به اروپا آمده است .\r\nايرانيان براى اندازه‌گيرى مايعات پيمانه‌اى كه واحدشان باشد ندارند ، و مايعات را نيز به وزن مىفروشند . همچنين چنان كه سابقا گفته‌ام براى سنجش زمان نه ساعت معمولى به كار مىبرند ، نه ساعت آفتابى . معمولا روز را به هشت قسمت تقسيم مىكنند ، و در شهرها اين قسمتها وسيلهء اذان مؤذنان كه مردم را به خواندن نماز دعوت مىكنند ، معيّن مىشود .\r\nمقياس مسافتهاى ايرانيان فرسنگ است ، و آن لفظى است فارسى به معناى سنگ پارس . هرودوت و ديگر مورّخان و محققانى كه دربارهء ايران و ايرانيان مطالعه و تأليفاتى كرده‌اند نوشته‌اند كه فرسنگ همان پاراسنگه  ) Parasanga (  است و تحريف بزرگى در آن روى نداده . در زبان فارسى حرف « ف » و « پ » چنان قريب المخرج است كه مىتوان يكى را به جاى ديگرى تلفظ كرد ، و غالبا با هم اشتباه مىشوند . و از معنى و مفهوم فارس سنگ چنين استنباط مىشود كه در زمانهاى بسيار قديم براى نشانه‌گذارى و شمارش واحد مسافات سنگهاى بزرگ و بلندى كنار راه مىنهاده‌اند ؛ و اين رسم چه در مشرق‌زمين و چه در اروپا يكسان معمول بوده است . اهل تحقيق همه مىدانند كه در زبان لاتين كلمهء سنگ هميشه بيانگر فواصل مسافت راهها بوده است . مثلا مىگفتند ، اولين سنگ ، دومين سنگ . هرودوت گفته است پاراسنگه معادل سى استاد بوده است . و اين برابر دو ليو فرانسوى است و هر ليو دوازده هزار پاست . ايرانيان هر ششهزار قدم را يك فرسنگ حساب مىكنند . قدم را « انداز » نيز مىنامند كه به معنى جهش و پرش است يعنى هر گامى كه انسان پيش مىنهد در واقع جستنى است كه به جلو مىكند .\r\nدر سراسر امپراتورى ايران واحد طول مسافتهاى دراز فرسنگ است . امّا دربارهء پول بايد بگويم كه ايرانيان هر قسم پول نقد را زر مىگويند كه معنى واقعى آن طلاست . زيرا زيم در زبانشان نام فلزى است كه ما آن را نقره مىناميم . همچنين ايرانيان پول نقره را درهم و پول طلا را دينار يا دنيه  ) Denier (  مىگويند . بالاتر از دينار بيستى و تومان است ، امّا بايد دانست كه چنين سكه‌هايى وجود ندارد و اسمى بىمعناست و كلمهء دينار به طور كلّى به معنى پول ، و آن معادل يك دنيهء ما مىباشد .\r\n\r\n","description":"","footnote":"","page_name":" 909 ","page_number":449},
  {"content":"\r\n\r\nبتحقيق و بىهيچ گمان كلمهء دنيه كه در بيشتر زبانهاى اروپايى از جمله لاتن و يونانى متداول است از كلمهء دينار كه در اغلب زبانهاى مشرق‌زمين و در هندوستان نيز بر سر زبانهاست ، گرفته شده است .\r\nدر ايران دو نوع دينار وجود دارد ، دينار قانونى يا شرعى ، دينار معمولى . چنان كه پيش از اين اشاره كرده‌ام دينار شرعى بيانگر وزن و ارزش دو كاى طلا و اكوى زر است ، و اين نام و اصطلاح فقط در دفترها و كتابها ذكر مىشود . اما بيستى برابر ده دينار يا دنيه ، و يك تومان معادل ده هزار دينار است . « 1 »\r\nپول رايج ايران نقره و عيارش همانند عيار پول رايج اسپانياست يا بايد مثل آن باشد . امّا در شهرهاى مختلف سكه‌هايى ضرب مىكنند كه عيارش از آنچه بايد كمتر است . شاهى پايين‌ترين مسكوك نقره است و ارزش آن فقط معادل چهار سو و نيم پول ما فرانسويان مىباشد ؛ و محمودى كه معادل دو شاهى يا نه سوست . عباسى برابر چهار شاهى و يك تومان معادل پنجاه عباسى يا ده هزار دينار است . تومان لغتى است ازبكى به معنى ده هزار و معادل ميرياد  ) Myriade (  يونانيان است . تاتارها سپاهيان خود را با گروههاى ده هزار نفرى تقسيم مىكنند چنان كه ما فرانسويان لشكريان را به فوجهاى ده هزار نفرى قسمت مىكنيم . آنان قدرت و عظمت فرمانروايان خود را نسبت به تومانهايى كه زير فرمان دارند مىنمايانند .\r\nشهرى كه خشايارشا در سوريه بنا نهاد از آنجهت كه شاهنشاه لشكريان بسيارى كه به افواج ده هزار نفرى تقسيم شده بودند همراه داشت ميرياند  ) Myriande (  نام يافت . امروز نيروهاى مسلح را باياتاليون  ) Bataillon (  و اسكادران  ) Escadran (  جمع‌بندى مىكنند .\r\nايرانيان مسكوكات مسين ديگرى به نام خزبيگى و نيم خزبيگى دارند . اين نام مركب از دو جزء خز و بيگى است . خز به معنى پول است و خزانه كه به معنى گنجينه است از آن آمده ، و بيگ كه به معنى بزرگ ، مهتر و عالىجاه مىباشد ، و مفهوم دو جزء روى هم رفته پول شاه است . ارزش هر خزبيگى يك‌دهم شاهى مىباشد . « 2 »\r\n\r\n\r\n","description":"","footnote":"\r\n( 1 ) - در اين جا نيز شاردن بىگمان اشتباه كرده زيرا چنان كه كاستل  ) Castelle (  و منينسكى  ) Meninski (  آورده‌اند ارزش هر بيستى بيست دينار بوده است .\r\n( 2 ) - توضيحات شاردن در اين مورد مبهم و نارساست . تاورنيه ارزش خزبيگى را معادل پنج دنيه آورده\r\n","page_name":" 910 ","page_number":450},
  {"content":"\r\n\r\nدر ايران مسكوك طلا جريان ندارد فقط به مناسبت تاجگزارى و فرارسيدن عيد ملى و بزرگ نوروز سكه‌هاى زرين ضرب مىشود . چنين سكه‌ها معمولا هم‌وزن دوكاى آلمان و مانند ژتون فرانسويان مىباشد . اين سكه‌ها رايج نمىباشند و نام خاصّ و معين نيز ندارند . ايرانيان آن را معمولا طلا يعنى سكه‌هاى زرين مىنامند و اشرافى نيز مىگويند كه به معنى كرامند و اصيل و بالاست و اين نام از آن يافته كه پربهاست .\r\nدر روزگاران گذشته در سراسر ايران جز سكه‌هاى بيستى نقره كه بهاشان معادل بيست و دو دنيه بوده ، و سكه‌هاى شاهى به ارزش چهار سو و نيم مسكوكى وجود نداشته است . امّا در دوران سلطنت سلطان محمود ، از چهارصد سال پيش نسبت به زمان معاصر ، چون نقره فراوان‌تر گشت سكه‌اى به نام محمودى و به اسم پادشاه ضرب شد .\r\nپس از تاجگذارى شاه عباس بزرگ هنگامى كه كار بازرگانى در ايران رونق و گرمى يافت به فرمانش سكه‌اى زده شد كه عباسى نام گرفت ، و ارزش آن دو برابر سكهء محمودى بود . همچنين سكهء ديگرى به نام عباسى پنج شاهى ، و پنج عباسى نيز ضرب مىشد . امّا اين مسكوكات جنبه تفنن داشت و در كار بازرگانى رايج نبود . همچنين در طول تمام سواحل خليج فارس سكّه‌اى به نام لارين  ) Larin (  جريان دارد . لارين منسوب به شهر لار است كه مركز سرزمين صحارى كرمان بوده ، و داراى سازمان و پول جداگانه‌اى بوده است . در حدود صد و بيست سال پيش شاه عباس اين سرزمين را فتح و مجددا جزو ايران كرد . لارين مسكوك نقرهء بىغش است و بهايش معادل دو شاهى و نيم و برابر يازده سو و سه دانيه پول رايج فرانسه مىباشد .\r\nشكل مسكوك لارين عجيب و بر خلاف سكه‌هاى ديگر رشته‌اى گردو به بزرگى قلم تحرير است . درازيش به پهناى انگشت تا شده مىباشد و رويش علامت كوچكى است كه نشان پادشاه مىباشد .\r\nشاه عباس پس از فتح لار ضرب سكه‌هاى لارين را منع فرمود امّا هنوز در هندوستان و سواحل خليج كامباى  ) Camboye (  و كناره‌هاى مجاور آن رايج است .\r\nبعضى برآنند زمانى لارين در سراسر مشرق‌زمين رواج داشته است .\r\n\r\n\r\n","description":"","footnote":"\r\nو اوله‌آريوس  ) Olearius (  نوشته هر چهل خزبيگى برابر يك عباسى بوده است .\r\n","page_name":" 911 ","page_number":451},
  {"content":"\r\n\r\nپول ايران با چكش ضرب مىشود و صنعتگران با قالب زدن سكه ناآشنايند .\r\nدر همهء ايالات سكه ضرب مىكنند و وزن مسكوكات تمام شهرها برابر است .\r\nحق سكهء زنى در ايران از حقوق سكه‌زنى در كليهء كشورهاى جهان بيشتر است زيرا از اين بابت هفت و نيم درصد گرفته مىشود . در يك روى سكه علامت مهر بزرگ دولت و كلمات اشهد ان لا إله الا الله ، اشهد انّ محمدا رسول الله ، اشهد انّ عليا ولى الله كه اصل معتقدات مذهبى ايرانيان است نقش شده ، و دور سكه نام دوازده امام جانشينان پيغمبر آمده است ، و در روى ديگر سكه اسم پادشاه ، نام شهرى كه سكه در آن ضرب شده ، و تاريخ ضرب نقش شده است . در يك روى سكه‌هاى مسين علامت رسمى ايران كه نشان شير و خورشيد است در حالى كه خورشيد از پشت شير برمىآيد نقش شده و روى ديگر آن نام محل ضرب سكه و تاريخ آن ضرب شده است .\r\n\r\n","description":"","footnote":"","page_name":" 912 ","page_number":452},
  {"content":"\r\n\r\nكتاب‌هاى جديد انتشارات توس : مجموعه آثار چخوف جلد 1 - 2 - 3 ترجمهء سروژ استپانيان\r\nمجموعه آثار چخوف جلد 4 - 5 نمايشنامه‌ها ترجمهء سروژ استپانيان - منتشر مىشود -\r\nماجراهاى حيرت‌انگيز بارن فن مونهاوزن گ . بورگر ترجمهء سروژ استپانيان\r\nعشق رنه آلندى ترجمهء جلال ستارى\r\nبازرگانان در داد و ستد با بانك شاهنشاهى و رژى تنباكو تحقيق از هما ناطق\r\nزنگىنامه شش رساله و مقامه و مناظره نگارش محمد بن محمود بن محمد زنگى بخارائى به كوشش ايرج افشار\r\nمجموعهء فارسى رسائل خواجه عبد اللّه انصارى در 2 جلد به تصحيح و مقابله سه نسخه مقدمه و فهارس محمد سرور مولائى\r\nتاريخ خوى سرگذشت سه هزار سالهء منطقهء پرحادثهء شمال غرب ايران و روابط سياسى و تاريخ ايران با اقوام همسايه تأليف محمد امين رياحى « كتاب برگزيده سال 1372 »\r\nشرح احوال و نقد و تحليل آثار احمد جام ( 440 - 536 ه ق .\r\nتحقيق و نگارش دكتر على فاضل\r\n\r\n","description":"","footnote":"","page_name":" 913 ","page_number":453},
  {"content":"\r\n\r\nانتشارات توس در سال 1374 منتشر مىكند فرهنگ ايرانى پيش از اسلام و آثار آن در تمدن اسلامى و ادبيات عربى تأليف دكتر محمّد محمّدى\r\nالترجمة و النّقل عن الفارسيّه فى القرون الاسلامية الاولى الجزء الاول كتب التّاج و الايين تأليف الدّكتور محمّد محمّدى\r\nالادب الفارسىّ فى اهم ادواره و اشهر اعلامه تأليف الدّكتور محمّد محمّدى\r\nدروس فى آداب اللّغة العربية و تاريخها الجزء الاول من امرى القيس الى عبد الحميد الكاتب تأليف الدّكتور محمّد محمّدى\r\nسفرنامهء جيمز موريه ترجمهء ابو القاسم سرّى\r\nتاريخ كيش زرتشت بانو مرى بويس ترجمهء همايون صنعتى\r\nراه‌هاى نفوذ فارسى در فرهنگ عربى تأليف دكتر آذرتاش آذرنوش\r\nسفرنامهء شاردن متن كامل ترجمهء اقبال يغمائى\r\nاساطير و فرهنگ ايرانى نوشتهء دكتر رحيم عفيفى\r\nتاريخ ترك‌هاى آسياى ميانه و . بار تولد ترجمهء غفار حسينى\r\nمن بادم و تو آتش دربارهء زندگى و آثار جلال الدين مولوى نوشتهء آنما رى شيمل ترجمهء دكتر فريدون بدره‌اى\r\n\r\n","description":"","footnote":"","page_name":" 914 ","page_number":454},
  {"content":"\r\n\r\nبررسى انتقادى رباعيات خيام آرتور كريستن سن ترجمهء دكتر فريدون بدره‌اى\r\nتاريخ مازندران تأليف اسماعيل مهجورى\r\nهنر و جامعه رژه باستيد ترجمهء غفار حسينى\r\nگزيدهء تذكرة الاولياء به انتخاب و شرح پرفسور ا . آبرى با توضيحات اضافى و كتابشناسى و شرح لغات و فهارس از دكتر فريدون بدره‌اى\r\nتعاليم مغان اثر پرفسور آر . سى . زنر ( شرحىست دربارهء معتقدات و آئين‌هاى دين زرتشتى بر مبناى نوشته‌هاى معتبر پهلوى ترجمهء دكتر فريدون بدره‌اى\r\nگذشت زمانه خاطرات بزرگ علوى\r\nنمادهاى جان كارل گوستاو يونگ ترجمهء جلال ستارى\r\nنماد و نمايش ترجمه و تأليف جلال ستارى\r\nآئين و اسطوره در تئاتر ترجمه و تأليف جلال ستارى\r\nپزشكى در اسلام اثر مانفرد اولمان كتاب معتبرىست دربارهء پزشكى در اسلام كه با ديدى انتقادى دربارهء خاستگاه‌هاى پزشكى اسلامى ، پزشكان نامدار و به ويژه بعضى از مباحث مهم پزشكى در اسلام نوشته شده است .\r\nترجمهء دكتر فريدون بدره‌اى\r\nسخنواره . . . گفتار به ياد پرويز ناتل خانلرى بخش فارسى به كوشش ايرج افشار بخش لاتين : پروفسور فرايمر\r\n\r\n","description":"","footnote":"","page_name":" 915 ","page_number":455},
  {"content":"\r\n . \r\n\r\n","description":"","footnote":"","page_name":" 916 ","page_number":456}
  ]