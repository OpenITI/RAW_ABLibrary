[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nبا كاروان حسينى از مدينه تا مدينه\r\nجلد سوم\r\nترجمهء مع الركب الحسينى من المدينه الى المدينه\r\nنمايندگى ولى فقيه در سپاه\r\nپژوهشكده تحقيقات اسلامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nطبسى ، محمد جواد ، 1331 -\r\nبا كاروان حسينى از مدينه تا مدينه / نويسنده محمد جواد طبسى ، - تهيه كننده : پژوهشكده تحقيقات اسلامى نمايندگى ولى فقيه در سپاه ، ترجمه عبدالحسين بينش - قم : فراز انديشه ، x x 13 .\r\n272 ص .\r\n20000 ريال : ( ج . 3 ) ISBN 978 - 964 - 2854 - 16 - 5\r\nفهرستنويسى بر اساس اطلاعات فيپا .\r\nعنوان اصلى : مع الركب الحسينى من المدينه الى المدينه .\r\nفهرستنويسى بر اساس جلد سوم ، 1383 .\r\nكتابنامه .\r\n1 . حسين بن على ( ع ) ، امام سوم ، 4 . 61 ق . 2 . واقعه كربلا ، 61 ق . الف . بينش ، عبدالحسين ، 1325 - مترجم ب . سپاه پاسداران انقلاب اسلامى . نمايندگى ولى فقيه ، پژوهشكده تحقيقات اسلامى ج . عنوان .\r\n641 م 27 ط / 4 / 41 BP\r\n953 / 297\r\nكتابخانه ملى ايران / 3526 - 83 م\r\nانتشارات زمزم هدايت\r\nبا كاروان حسينى از مدينه تا مدينه جلد سوم\r\nترجمهء مع الركب الحسينى من المدينه الى المدينه\r\nموضوع : تاريخ\r\nنويسنده : شيخ محمد جواد طبسى\r\nمترجم : عبدالحسين بينش\r\nتهيه كننده : پژوهشكده تحقيقات اسلامى نمايندگى ولى فقيه در سپاه\r\nناشر : زمزم هدايت\r\nچاپ ، صحافى : الهادى\r\nحروفچينى و صفحه آرايى : پژوهشكده تحقيقات اسلامى\r\nنوبت چاپ : سوم\r\nتاريخ انتشار : بهار 1387\r\nتيراژ : 2000\r\nقيمت : 2000 تومان\r\nشابك : 5 - 16 - 2854 - 964 - 978\r\nمركز پخش : خيابان شهيد فاطمى ( دورشهر ) ، نبش فاطمى 3 ، انتشارات زمزم هدايت تلفكس 7730735\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nجلد سوم\r\nامام حسين ( ع ) و رويدادهاى راه مكّه تا كربلا ( ج 3 )\r\n\r\n[ مقدمات پژوهش 
  ]\r\n\r\nپيشگفتار\r\nالحمد لله الذى جعل الحمد مفتاحاً لذكره و دليلا على نعمه و آلائه و الصّلاة و السّلام على اشرف الخلائق محمد و آله الطّيبين الطاهرين .\r\nكتاب حاضر جلد سوم پژوهش تاريخى و گستردهء « با كاروان حسينى از مدينه تا مدينه » است ؛ و وقايع راه كاروان حسينى از مكّه مكرّمه تا كربلاى معلّا را در بر دارد .\r\nاين جلد نيز مانند دو جلد اول و دوم ، تحقيقات ، ديدگاه‌ها و نكات جديدى را در بر دارد كه به بسيارى از پرسش‌هاى موجود در تاريخ قيام حسينى كه پيش از آن مبهم ، پيچيده و بىجواب مانده بود ، پاسخ مىگويد .\r\nلازم است در اين جا از مؤلّف محترم ، جناب آقاى شيخ محمد جواد طبسى به خاطر تلاش فراوان ايشان در تهيهء مواد اين مقطع و به پايان رساندن اين بحث ارزشمند قدردانى كنيم .\r\nنيز بايد از استاد على الشاوى ، كه مراجعه ، نقد ، تنظيم و تكميل اين جلد را نيز مانند جلد گذشته به عهدهء داشتند ، تشكر كنيم . از خداى بزرگ مىخواهيم كه به ايشان در ميدان تحقيق توفيق عنايت فرمايد ؛ و ايشان را موفّق بدارد ديگر جلدهاى اين پژوهش را نيز به پايان برساند .\r\nپژوهشكدهء تحقيقات اسلامى\r\nنمايندگى ولى فقيه در سپاه پاسداران\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمه\r\nدربارهء مسير كاروان حسينى از مكّهء مكرّمه تا كربلاى معلّا نكات مهمى قابل ملاحظه است . اين نكات ، از نوع آن علايمى كه در دو سوى راه قرار مىگيرند و راه ، درستى حركت و يا ميزان دورى و نزديكى راه را به كاروانيان مىشناسانند نيست ، بلكه از نوعى ديگر است ؛ نوعى كه در افق « معانى بلند » به پرواز در مىآيند تا دربارهء « هويت رهرو » بحث كنند ، نه از هويت راه .\r\nو راه كاروان حسينى تا كربلا پر است از اين نكات . . . از آن جمله :\r\nخروج كاروان حسينى در روز ترويه ( هشتم ذى حجّه ) ؛ سخن امام ( ع ) به فرزدق : « اگر شتاب نمىكردم ، مرا مىگرفتند » ؛ سخن ايشان به ابى هرّهء ازدى : « در پى خونم برآمدند و من گريختم ! » ؛ و تأييد گفتار فرزدق و بشر بن غالب اسدى كه گفتند : « در حالى كوفه را پشت سر گذاشته‌اند كه دل‌هاى مردم با امام و شمشيرهاشان بر ضد ايشان است » ؛ و سخن ايشان به عمروبن لوذان : « اى بندهء خدا ، آنچه به نظر تو آمده بر من پوشيده نيست ؛ ليكن خداوند مغلوب فرمان خويش نگردد ! » ؛ استدلال پيوسته به نامه‌هاى كوفيان ، حتى پس از آگاهى بر شهادت مسلم بن عقيل ؛ و پافشارى بر رفتن به كوفه ، حتى پس از جلوگيرى حرّبن يزيد رياحى از ورود آزادانهء ايشان به آن شهر ؛ سخن آن حضرت پس از پافشارى خاندان عقيل بر گرفتن انتقام خون مسلم : « پس از اينان در زندگى خيرى نيست » ؛ خواندن بيانيه در منزلگاه زباله ، مبنى بر اعلام خبر قتل مسلم ، هانى و عبداللّه يقطر و دادن اجازهء بازگشت بىقيد و شرط به همراهان .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nنيز نكته‌هاى موجود در اين سخنان حضرت : « . . . اگر چنين نكرديد و از آمدن من ناخشنود هستيد ، از نزد شما بازمىگردم و به همان جايى كه آمده‌ام مىروم . . . » ؛ « سزاوار است كه مؤمن راغب ديدار پروردگار خويش باشد ، من مرگ را جز شهادت و زندگى با ستمكاران را جز زجر نمىبينم ! » ؛ « رسول خدا ( ص ) فرمود : هر كس حاكمى ستمگر را ببيند در حالى كه حرام‌هاى خداوند را حلال شمرده است . . . و با كردار و گفتار [ غيرت نورزد و 
  ] او را وادار به تغيير روش نكند ، خداوند به حق او را در جايگاه آن ستمگر جاى مىدهد . . . ! » ؛\r\nو سخن آن حضرت به ابن حرّ جعفى : « . . . اگر از بذل جان در راه ما بخل مىورزى ، به چيزى از اموال تو نيز نيازى نداريم ؛ و من از آن كسان نيستم كه از گمراهان يارى بجويم . . . »\r\nخوانندهء محترم در اين كتاب با نكات ياد شده و نيز بسيارى نكات ديگر آشنا خواهد شد ؛ ولى من دوست دارم كه در ادامهء اين مقدمه يك بار ديگر بر مهم‌ترين اين نكات تأكيد بورزم و آن امتحان‌هاى پى در پى امام ( ع ) از ياران خويش است !\r\nامام ( ع ) علاوه بر اخبار فراوانى كه از رسول خدا ( ص ) و اميرالمؤمنين ( ع ) دربارهء قتل ايشان در كربلا رسيده بود - آزمايش يارانش را در مكّه و اندكى پيش از حركت از آن شهر آغاز كرد و در خطبه معروفشان فرمود : « . . . گويى كفتارهاى ميان نواويس و كربلا بند از بندم جدا مىكنند . . . » ، بلكه پيش از آن نيز يارانش را آزموده بود . از آن پس اين آزمون‌ها ادامه داشت ؛ و اين در حالى بود كه شمار زيادى از مردم ساكن كنار چاههاى ميان راه كه حضرت بر آنها مىگذشت ، با اين پندار كه كارها بر وفق مراد ايشان پيش خواهد رفت ، به او مىپيوستند .\r\nدر هر كدام از منزلگاه‌هاى ميان راه ، با كنايه يا با صراحت و يا تأييد اخبار نوميد كنندهء كسانى كه از كوفه مىآمدند ، همراهان را امتحان مىكرد ؛ و پس از رسيدن به منزلگاه زباله ضمن دادن خبر قتل مسلم ، هانى و عبداللّه يقطر فرمود : « . . . شيعيان ما ، ما را رها كرده‌اند ، هر كس از شما كه دوست دارد باز گردد ، باز گردد و هيچ تعهدى نسبت به ما ندارد ! » مردم از چپ و راست پراكنده شدند و حضرت با آن دسته از ياران برگزيده‌اش كه يارى وى و قتل همراه او را بر دست كشيدن از آن حضرت ترجيح داند ، باقى ماند !\r\nگفته شده است كه هدف حضرت از اين آزمون‌ها اين بود كه :\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n- كسى جز با آگاهى كامل وى را همراهى نكند ؛\r\n- دوست نداشت كسى بدون آگاهى به هدفى كه در پيش دارد وى را همراهى كند ، و مىدانست كه هرگاه مقصد و هدف روشن باشد ، جز آنها كه حاضر به يارى دادن و مردن همراه ايشان هستند باقى نخواهند ماند !\r\n- اين آزمون‌ها ، از ضرورت‌هاى نقشه نظامى و جنگى بود ؛ چرا كه حضرت مىخواست از همان آغاز نيرويى را كه به وسيلهء آن با دشمن روبه‌رو مىشود ، از انبوه نيروهاى ظاهرىاى كه « اهل طمع و ترديد » بودند و در ميدان جنگ و كارزار ايستادگى نمىكردند ، متمايز گرداند ؛ و همهء اين گفته‌ها به جاى خويش درست است . امام ( ع ) اين آزمون‌ها را تا شب عاشورا ادامه مىدهد .\r\nدر ذى حسم طى خطابه‌اى به آنان فرمود : « شما نيك مىبينيد كه چه پيش آمده است ! دنيا ديگرگون گشته و معروفش پشت كرده است . . . » در عذيب ، هجانات و هنگام دريافت خبر قتل قيس صيداوى فرمود : « . . . گروهى از آنان مردند و گروهى در انتظارند و هيچ تغييرى نكردند . . . » هنگامى كه نام كربلا را شنيد فرمود : « اين جا محل فرود آمدن بار و بنه ما است و خون ما در اين جا مىريزد و قبرهاى ما در اين جا خواهد بود . » در شب عاشورا به آنان اجازهء بازگشت داد و فرمود : « . . . خداوند از سوى من بهترين پاداش‌ها را به شما عنايت كند . اينك شب بر شما سايه افكنده است از تاريكى آن استفاده كنيد . . . » از اين گذشته شمارى از افراد را هم به طور خاص آزمود ، مانند نافع بن هلال و بشر بن عمرو حضرمى .\r\nاز اين جا در مىيابيم كه امام ( ع ) در پس اين آزمون‌ها ، هدفى بلندتر از اهداف جنگى را دنبال مىكرد و آن ياران برگزيده ، پاك و صاحبان بصيرت و عزم راسخ خويش را آزمود و بدين طريق بر درجات آنان افزوده ، به عالىترين جايگاه‌هاى آخرت رساند و به آنان مدال « سرورى شهيدان » و رتبهء « باوفاترين و بهترين اصحاب » و درجهء « . . . عاشقانى شهيد ، كه نه پيشينيان از آنان پيشى جستند و نه آيندگان به آنها مىرسند . . . » عنايت فرمود و سرانجام در شب عاشورا باران فيض امام ( ع ) بر آنها باريدن گرفت و با برداشتن پرده از پيش چشمانشان ، منزل و مرتبه‌شان را در بهشت به آنان نماياند !\r\nچه باشكوه است سلامى كه در زيارت « ناحيه » افتخارش به آنان داده شده است :\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n« درود بر شما اى بهترين ياران ، درود بر شما به خاطر صبر و شكيبتان ، چه نيكو است سراى آخرت . خداوند شما را در جايگاه نيكان جاى دهد . گواهى مىدهم كه خداوند پرده‌ها را برايتان كنار زد و براى شما مكانى هموار فراهم آورد و به شما عطاى فراوان داد . شما نسبت به حق كاهل نبوديد ، شما از ما پيشى گرفتيد و ما در سراى جاويد به شما مىپيونديم . و السلام عليكم و رحمة اللّه و بركاته . » « 1 »\r\nمحمدجواد مروّجى طبسى\r\n\r\n\r\n","description":"","footnote":"\r\n( 1 ) - الاقبال بالاعمال الحسنه ، سيد بن طاووس ، ج 3 ، ص 80 .\r\n","page_name":" 16 ","page_number":16},
  {"content":"\r\n . \r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nفصل يكم : كاروان حسينى در راه عراق\r\nامام حسين ( ع ) پس از گذشت بيش از چهار ماه « 1 » يعنى حدود 125 روز اقامت در مكه ، پس از خوددارى از بيعت با يزيد بعد از مرگ معاويه ، از مكه خارج شد . آن حضرت از احرام عمره بيرون آمد ؛ زيرا بيم آن داشت كه در مكه دستگير شود و يا آنكه غافلگيرانه پيچيده در اثناى مراسم حج ، به قتل برسد و در نتيجه حرمت خانهء خدا شكسته شود . به هر حال كاروان حسينى در سحر يا اوايل بامداد روز هشتم ذىحجّه سال شصتم هجرى به سوى عراق رهسپار گشت .\r\n\r\nهفت نكتهء پژوهشى\r\n1 - مورخان دربارهء روز خروج امام از مكّهء مكرّمه اختلاف نظر دارند . برخى نوشته‌اند كه خروج آن حضرت در روز سوّم ذىحجّه بود . برخى ديگر تاريخ خروج را هفتم « 2 » و برخى ديگر دهم « 3 » اين ماه نوشته‌اند . ولى تاريخ درست خروج امام ( ع ) روز هشتم ذى حجّه مىباشد ؛ زيرا خود آن حضرت ( ع ) در نامهء دومش به مردم كوفه نوشته است : « . . . من در روز سه شنبه هشت روز گذشته از ذى حجّه ، روز ترويه ، به سوى شما حركت كردم . . . » « 4 »\r\n\r\n\r\n","description":"","footnote":"\r\n( 1 ) - زيرا امام ( ع ) روز سوم شعبان به مكه وارد شد و در روز هشتم ذى حجه از آن بيرون رفت .\r\nر . ك : اللهوف ، ص 26 ، انتشارات داورى .\r\n( 2 ) - ر . ك : كامل الزيارات ، ص 73 ؛ تذكرة الخواص ، ص 217 .\r\n( 3 ) - ر . ك : تاريخ دمشق ، ج 14 ، ص 212 ؛ تهذيب الكمال ، ج 4 ، ص 493 .\r\n( 4 ) - ر . ك : الارشاد ، ص 202 ، تاريخ طبرى ، ج 3 ، ص 293 و 301 .\r\n","page_name":" 19 ","page_number":19},
  {"content":"\r\n\r\nهمچنين از امام صادق ( ع ) چندين روايت نقل شده است « 1 » كه امام حسين ( ع ) روز ترويه ، يعنى روز هشتم ذى حجّه ، از مكّه مكرّمه بيرون آمد .\r\n2 - هنگام خروج امام حسين ( ع ) از مكّه ، كسانى كه از مدينهء منوّره با ايشان آمده بودند و نيز آنهايى كه در راه مدينه - مكّه به ايشان پيوستند ، « 2 » با آن حضرت همراه بودند .\r\nبه جز مسلم بن عقيل كه حضرت وى را پيش از خود به كوفه فرستاد و نيز سليمان بن رزين كه امام ( ع ) نامه‌اى به وسيلهء وى براى رؤساى اخماس « 3 » در بصره فرستاد . « 4 » همچنين همهء افراد مشهورى كه در مكّه به ايشان پيوستند هنگام رفتن به عراق با وى همراه بودند ، بجز قيس بن مسهّر صيداوى ، عبد الرّحمن بن عبداللّه أرحبى ، عمّارة بن عبيداللّه سلولى ، كه امام ( ع ) آنان را همراه مسلم بن عقيل ( ع ) به كوفه فرستاد . و نيز سعيد بن عبداللّه حنفى و هانى بن هانى ، كه حضرت ، پيش از فرستادن مسلم به كوفه ، نامهء نخست خويش را به اينان سپرد تا براى كوفيان ببرند . « 5 »\r\n- مفهوم خروج كاروان حسينى از مكّه مكرّمه در سحرگاهان و يا در اوايل بامداد اين نيست كه كار به طور پنهانى و به دور از چشم سلطهء اموى و يا مردم بوده باشد ، چرا كه آن حضرت تاريخ حركت خويش را در خطبهء معروفشان كه طى آن فرمود : « مرگ براى فرزند آدم چونان گردنبندى است بر گردن دختران جوان » ، اعلام كرد . حضرت در پايان همين خطبه فرموده است : « هر كس در راه ما آمادهء جانبازى است و آهنگ رسيدن به لقاى الهى را دارد ، با ما حركت كند و من به خواست خداوند بامدادان به راه خواهم افتاد . » « 6 » و امام ( ع ) اين خطبه را نه تنها در ميان يارانش ، بلكه در ميان عموم مردم ايراد فرمود . « 7 »\r\n\r\n\r\n","description":"","footnote":"\r\n( 1 ) - ر . ك : التهذيب ، ج 5 ، ص 436 ، حديث شمارهء 162 ؛ الاستبصار ، ج 2 ، ص 327 ، حديث شمارهء 1160 .\r\n( 2 ) - مانند سه شهيد قبيلهء جُهن كه از « مياه جهينه » به ايشان پيوستند .\r\n( 3 ) - رؤساى قبايل پنجگانهء بصره ، يعنى عاليه ، بكر بن وائل ، بنىتميم ، عبدالقيس ، ازد و كنده ( ر . ك : لغتنامهء دهخدا ) .\r\n( 4 ) - ر . ك : تاريخ طبرى ، ج 3 ، ص 277 ؛ الارشاد ، ص 185 .\r\n( 5 ) - ر . ك : الارشاد ، ص 185 .\r\n( 6 ) - ر . ك : اللهوف ، ص 26 .\r\n( 7 ) - تنها مورخى كه مىگويد امام اين خطبه را در ميان اصحاب ايراد فرموده ، شيخ محمد سماوى در كتاب « ابصارالعين » ، ص 27 است . البته وى مأخذ اين قول نادر خويش را نقل نكرده است .\r\n","page_name":" 20 ","page_number":20},
  {"content":"\r\n\r\n4 - به روشنى پيداست ، هرچند كه رويارويى آشكار با امام حسين ( ع ) در داخل مكّه و يا در حومهء اين شهر به نفع سلطهء اموى نبود و حاكمان اموى نيز آن را به خوبى مىدانستند ، ولى به فرمان يزيد تصميم گرفتند كه امام حسين ( ع ) را ترور كنند ، هرچند كه به پردهء كعبه آويزان باشد . امام با بيرون رفتن امام ( ع ) از مكّه نقشهء آنان به شكست انجاميد . همانطور كه اين حقيقت بر امام ( ع ) نيز پوشيده نبود . دليلش هم اين بود كه اموىها از منزلت و الا و قداست امام حسين ( ع ) در دل‌هاى مسلمانان آگاه بودند . بنابراين رويارويى نظامى با آن حضرت در مكّه يا حومهء اين شهر موجب مىشد كه عموم حاجيان بر ضدّ اموىها به انگيزش درآيند ، امام ( ع ) را پشتيبانى كنند ، او را يارى دهند و به زير پرچم آن حضرت درآيند و اين همان « وخيم شدن اوضاع » « 1 » بود كه امويان از آن بيمناك بودند .\r\nاز اين گذشته اطرافيان امام ( ع ) در دوران حضور وى در مكّه فراوان بودند ، به اين دليل كه كاروان حسينى [ هنگامى 
  ] كه از مكّه خارج شد نسبتاً بزرگ بود .\r\nعلاوه بر آن مكّه نزد عموم مردم از قداست دينى برخوردار بود و نيروى حكومت اموى در آن شهر نيروى محدودى بود كه تنها كفايت اجرا و انجام امور ادارى و قضايى ، تنظيم حركت حاجيان ، نگهبانى از حاكم و حفظ امنيت داخلى را داشت و قدرتش به اندازه‌اى نبود كه بتواند با شورش يا يك حركت انقلابى گروه بزرگى كه داراى قدرت و آمادگى است مقابله كند ، و اين حقيقت دربارهء اوضاع مدينه نيز صادق بود . زيرا حكومت بنىاميه براى مقابله با همهء قيام‌هاى بزرگى كه در مدينهء منوّره يا مكّه مكرّمه روى داد ، از نيروهاى اعزامى از خارج [ اين دو شهر 
  ] استفاده كرد . مانند قيام مردم مدينه و واقعهء غم‌انگيز حرّه و نيز مقابلهء اموىها با عبداللّه زبير در مكّه .\r\n5 - آنچه گفته شد با اين حقيقت كه امام ( ع ) از بيم آن كه به دست حكومت اموى ترور شود و حرمت خانه خدا بشكند - پيش از آغاز اعمال حج از مكّه - بيرون رفت ، منافاتى ندارد .\r\n\r\n\r\n","description":"","footnote":"\r\n( 1 ) - هنگامى كه كاروان حسينى ، در حومهء مكّه از فرمان سپاه اشدق سر باز زد ، دو طرف دست به تازيانه بردند . وقتى اين خبر به عمروبن سعيد رسيد ، ترسيد كه « اوضاع وخيم گردد » ! از اين رو كسى فرستاد و به رئيس شرطه‌اش دستور بازگشت داد ! ، الاخبارالطوال ، ص 244 .\r\n","page_name":" 21 ","page_number":21},
  {"content":"\r\n\r\nزيرا گرچه آنان در طول مدّت اقامت - نسبتاً طولانى - وى در مكّه ، به دليل احتياطهاى لازم و هوشيارى آن حضرت و حمايت ياران هاشمى ايشان و ديگران ، « 1 » نتوانستند كه وى را بربايند و يا ترور كنند ، امّا مراسم حج فرصت انجام چنين كارى و اجراى چنين نقشه‌اى را به آنان مىداد و امكان موفقيتشان فراوان بود . زيرا امام ( ع ) و ياران او ، بر فرض ماندن در مكّه به همراه توده‌هاى حج گزار ، بدون سلاح سرگرم انجام اعمال و مراسم عبادى مىگشتند و حضور امام ( ع ) در ميان انبوه حاجيان زمينهء اجراى نيّات پليد و شرارت امويان را فراهم مىآورد . از اين رو امام حسين ( ع ) ، در روز ترويه ، اقدام به خروج از مكّه فرمود . « 2 »\r\n6 - حال كه از گفته‌هاى پيشين دانستيم كه خروج امام ( ع ) از مكّه نه براى پنهانى و بىخبر خارج شدن و نه از بيم مقابله نظامى آشكار با حكومت اموى در مكّه بوده ، پى مىبريم كه شايد عامل اصلى ديگرى در ميان بوده كه انگيزهء حركت امام در سحرگاهان و يا اوايل بامداد و در پردهء تاريكى ، گرديده و آن غيرت هاشمى بوده كه اجازه نمىداده است آزاد زنان خاندان عصمت و طهارت و ديگر زنان حاضر در كاروان حسينى در برابر ديدگان مكّيان ، در روز روشن كه مكّه پر از جمعيّت است ، بر مركب‌هاشان سوار شوند .\r\nو شايد بتوان گفت : اين قوىترين عامل - اگر نگوييم تنها عامل - در ميان عواملى است كه امام حسين ( ع ) را وادار كرد تا در سحرگاهان و يا اوايل بامداد حركت كند .\r\n\r\n\r\n","description":"","footnote":"\r\n( 1 )\r\n- امام حسين ( ع ) ، در ديدار با وليد بن عتبه ، والى مدينه ، احتياطهاى لازم را به عمل آورد و براى مقابله باهر پيشامدى سى مرد مسلح را با خود همراه ساخت . بنابراين او كه مىدانست يزيد قصد ترور و ربودن او را دارد و « اشدق » ستمگرى است كه متكبّر و سركش و از بدترين ستمگران طاغوتى اموى ، به يقين در مكّه نيز احتياطهاى لازم را به عمل آورده بود . اين كمترين اقدامى است كه يك انسان عادى تحت تعقيب هم انجام مىدهد ، تا چه رسد به امام حسين ( ع ) با آن حكمت و دورانديشى !\r\n( 2 ) - اين ، علاوه بر عوامل ديگرى است كه مجموعاً ، علت اصلى خروج امام ( ع ) در اين روز را تشكيل مىدهد . مانند عامل تبليغى كه هدفش ايجاد سؤال براى مردم و اظهار شگفتى نسبت به خروج امام ( ع ) در روز ترويه و ترك حجّ بود ، تا اين كه از گذر اين سؤال‌ها و اظهار شگفتىها ، با نهضت حسينى آشنا شوند و به پشتيبانى و يارى آن برخيزند .\r\n","page_name":" 22 ","page_number":22},
  {"content":"\r\n\r\n7 - از برخى كتاب‌هاى سيره و مقاتل چنين بر مىآيد كه امام ( ع ) نخست قصد عمره تمتّع كرد و سپس آن را به عمرهء مفرده مبدّل ساخت ، زيرا مىدانست كه ستمكاران به وى اجازهء اتمام حج را نخواهند داد . « 1 »\r\nولى قول درست و تحقيقى اين است كه امام حسين ( ع ) از همان آغاز قصد عمرهء مفرده كرد . يعنى اين كه عمره‌اش تمتّع نبود تا آن را به مفرده تبديل كرده باشد .\r\nاين قول را شمارى از فقيهان ، همانند سيد محسن حكيم ، آيت اللّه خويى و آيت‌اللّه سبزوارى و شمارى ديگر پذيرفته‌اند . « 2 »\r\nآقاى حكيم در مستمسك العروة الوثقى مىگويد : اما آنچه در برخى مقاتل آمده است كه آن حضرت ( ع ) ، عمره‌اش را به عمرهء مفرده مبدّل ساخت ، كه از آن بر مىآيد كه عمره‌اش تمتع بود و بعد آن را به مفرده تبديل كرد ، چيزى نيست كه در مقابل اخبار ذكر شده‌اى كه اهل‌بيت ( ع ) آنها را نقل كرده‌اند ، قابل پذيرش و اعتماد باشد . « 3 »\r\nشيخ محمد رضا طبسى مىنويسد : مشهور ميان اصحاب - رضوان اللّه عليهم - چنين است كه هر كس با قصد عمرهء تمتع وارد مكّه شود ، در ماه‌هاى حج ، نه اجازه دارد كه آن را به عمرهء مفرده تبديل كند و نه آن كه پيش از انجام اعمال حج از مكّه بيرون رود ، زيرا عمرهء تمتّع مرتبط با حجّ است . بلى ، ابن ادريس معتقد است كه اين كار حرام نيست و مكروه است ، ولى اخبار فراوانى اين گفته را مردود مىسازد . « 4 »\r\nقول به وقوع تبديل به عمرهء مفرده را يك دليل ديگر نيز تضعيف مىكند و آن اين كه چنانچه اين كار به خاطر جلوگيرى و منع ظالم بوده باشد ، خروج از احرام شخص منع شده با انجام قربانى مىباشد . همان طورى كه شهيد اول در الدروس « 5 » و شهيد ثانى در\r\n\r\n\r\n","description":"","footnote":"\r\n( 1 ) - براى مثال ر . ك : الارشاد ، ص 200 ؛ اعلام الورى ، ص 230 ؛ روضة الواعظين ، ص 177 .\r\n( 2 ) - ر . ك : مستمسك عروة الوثقى ، ج 11 ، ص 192 ؛ معتمد العروة الوثقى ، ج 2 ، ص 236 ؛ مهذّب الاحكام ، ج 12 ، ص 349 . نيز ر . ك : كتاب الحجّ ( تقريرات آقاى شاهرودى ) ، ج 2 ، ص 312 ؛ تقريرات حج ، آقاى گلپايگانى ، ج 1 ، ص 58 و محقق داماد ، كتاب الحجّ ، ج 1 ، ص 333 .\r\n( 3 ) - مستمسك العروة الوثقى ، ج 11 ، ص 192 .\r\n( 4 ) - ذخيرة الصالحين ، ج 3 ، ص 124 .\r\n( 5 ) - ر . ك : الدروس ، ج 1 ، ص 478 .\r\n","page_name":" 23 ","page_number":23},
  {"content":"\r\n\r\nمسالك الإفهام بدان اشاره كرده‌اند . « 1 » و در هيچ خبر يا نقلى نيامده است كه امام حسين ( ع ) از احرام عمره با قربانى بيرون آمده است .\r\n\r\nچرا امام حسين ( ع ) به عراق رفت ؟\r\nبرترين كسى كه به اين پرسش پاسخ مىدهد ، خود امام حسين ( ع ) است . آشنايى با ابعاد اين پاسخ و تعيين عواملى كه امام ( ع ) را و دار كرد تا به جاى هر شهر ديگرى عراق را انتخاب كند ، از خلال جست‌وجو و بررسى همهء تصريحات امام ( ع ) در اين باره ، از آغاز قيام مقدسش با خوددارى از بيعت با يزيد پس از مرگ معاويه در برابر وليد بن عتبه ، والى وقت مدينه ، تا آخرين ساعت‌هاى زندگىشان در كربلا در احتجاج‌هايى كه بر ضّد دشمنانش اندكى پيش از آغاز جنگ در روز عاشورا كردند ، ممكن و ميسور است .\r\nدر پرتو دسته‌بندى تصريحات امام ( ع ) بر اساس نوع اشاره‌اى كه در آنها آمده است ، مىتوان عواملى كه امام ( ع ) را وادار به اين رفتن كرد بر شمرد . آن عوامل اين‌ها است :\r\n\r\n1 - عراق ، مهد تشيع و كانون مبارزه با حكومت اموى\r\nامام ( ع ) در پاسخ عبداللّه بن عيّاش بن ابى ربيعه « 2 » در الابواء - ميان مدينه و مكّه كه پرسيد : اى پسر فاطمه آهنگ كجا دارى ؟ فرمود : عراق و شيعيانم ! « 3 »\r\nدر گفت و گوى حضرت با عبد اللّه بن عباس ، ابن عباس گفت :\r\nاگر در هر حالى و به ناچار بايد كوچ كنى ، به يمن برو كه در آنجا دژهايى دارى و شيعيان پدرت در آنجايند و مىتوانى از مردم ( مخالفان ) جدا و دور باشى !\r\nامام ( ع ) فرمود : از عراق چاره‌اى نيست ! « 4 »\r\n\r\n\r\n","description":"","footnote":"\r\n( 1 ) - ر . ك . مسالك الافهام ، ج 2 ، ص 388 .\r\n( 2 ) - خلاصه زندگينامهء وى در جلد اول گذشت .\r\n( 3 ) - تاريخ ابن عساكر ( ترجمة الامام الحسين ( ع ) ، تحقيق محمودى ) ، ص 294 ، شماره 256 . ملاحظه مىشود كه اين گفت‌وگو در الأبواء ، پيش از رسيدن امام به مكّه ، يعنى پيش از رسيدن نامه‌هاى كوفيان نزد آن حضرت ، انجام شد . دقت كنيد !\r\n( 4 ) - مقتل الحسين ، خوارزمى ، ج 1 ، ص 310 ، گرچه اين گفت‌وگو در اواخر حضور امام ( ع ) در مكّه انجام شد ، ولى آن حضرت دليل اين ناچارى را معلول چيزى مثل نامه‌هاى اهل كوفه ندانسته است ، دقت كنيد !\r\n","page_name":" 24 ","page_number":24},
  {"content":"\r\n\r\nاين دو نص و . . . و نظاير آنها به روشنى اهميت خود عراق را ، سواى نامه‌هايى كه اهل كوفه پس از مرگ معاويه براى آن حضرت به مكّه فرستادند ، در نزد امام ( ع ) نشان مىدهد . اهميت عراق فى نفسه در نزد امام ( ع ) از جملهء حقايق تاريخى است كه اثبات آن نياز به گواه گرفتن هيچ نصّى نيست .\r\nكوفه ، مهد تشيع و يكى از اقامتگاه‌هاى علويان بوده است . اين شهر بارها اخلاص خود را نسبت به اهل‌بيت اظهار داشته است . كوفيان در جنگ‌هاى جمل و صفين با امام ( ع ) شركت جستند و به آن حضرت مىگفتند : « اى امير المؤمنان ، ما را هر كجا دوست دارى گسيل‌دار ، زيرا كه ما حزب و ياران توايم ، با دشمنانت دشمنى مىكنيم و از هر كس كه به تو روى آرد و از تو فرمان ببرد پيروى مىكنيم » . « 1 » اميرالمؤمنين ، على ( ع ) نيز آنان را بسيار مىستود و بر اين باور بود كه كوفيان از ياران و ياوران مخلص وى هستند .\r\nحضرت به آنان مىفرمود : « اى كوفيان ، شما برادران و انصار و ياوران من ، در راه حق هستيد . شما دعوت را براى جنگ با عهد شكنان اجابت كرديد . من به وسيلهء شما با كسانى كه به دين پشت كرده‌اند مىجنگم و به اطاعت كامل آنهايى كه روى آورده‌اند اميدوارم » « 2 » باز آن حضرت ( ع ) مىفرمايد : كوفه گنجينه ايمان ، جمجمهء اسلام ، شمشير و نيزه خداوند است كه در هر كجا بخواهد قرارش مىدهد . « 3 » » « 4 »\r\nكوفه پس از اميرالمؤمنين ( ع ) و امام حسن ( ع ) ، اصلىترين پايگاه مخالفت با حكومت اموى بود و كوفيان آرزومند زوال حكومت آنان بودند ، و از جمله عواملى كه بر دشمنى كوفيان نسبت به امويان و معاويه افزود ، اين بود كه نوادر دوران ( در ستم ) همچون مغيرة بن شعبه و زياد بن ابيه را بر آنان ولايت داد ، و اينان ظلم و ستم را گسترش دادند و امنيت و آرامش را از اهل كوفه سلب كردند . از نظر اقتصادى نيز آنان را به شدت زير فشار گذاشتند و دربارهء آنان از سياست ايجاد فقر و گرسنگى پيروى كردند و كوفه به صورت\r\n\r\n\r\n","description":"","footnote":"\r\n( 1 ) - الامامة و سياسة ، ج 1 ، ص 231 .\r\n( 2 ) - إلامامه و السياسة ، ج 1 ، ص 230 .\r\n( 3 ) - مختصرالبلدان ، ابن فقيه ، ص 163 .\r\n( 4 ) - حياةالامام الحسين بن على ( ع ) ، ج 3 ، ص 12 - 13 .\r\n","page_name":" 25 ","page_number":25},
  {"content":"\r\n\r\nپايگاه مشاوره و تبادل افكار بر ضد حكومت اموى درآمد و تحمّل شكنجه و قتل و ستم فراوان از دست امويان ، آنان را از اين كار باز نداشت . « 1 »\r\nشيعيان عراق - پس از شهادت امام حسن ( ع ) - از راه مكاتبه و ديدار ، با امام حسين ( ع ) در ارتباط بودند . ما در اين جا براى تأييد اين مطلب به نقل دو روايت بسنده مىكنيم :\r\nالف ) شيخ مفيد به نقل از كلبى و مدائنى و ديگر سيره نويسان مىگويد : چون حسن ( ع ) به شهادت رسيد ، شيعيان در عراق به جنبش درآمدند و دربارهء خلع معاويه و بيعت با امام حسين ( ع ) مكاتبه كردند ، ولى آن حضرت نپذيرفت و يادآور شد كه ميان او و معاويه عهد پيمانى است كه تا سپرى شدن مدت ، شكستن آن روا نيست . هرگاه معاويه مرد ، در اين باره خواهد انديشيد . « 2 »\r\nب ) بلاذرى از عتبى نقل مىكند كه وليد بن عقبه ، عراقيان را از امام حسين ( ع ) مانع گشت ( يعنى از ديدارشان با آن حضرت جلوگيرى كرد ، و اين به آن معنا است كه كوفيان به طور پنهانى و به گونه‌اى كه توجه حكومت را جلب نكند ، به مدينهء منوّره مىآمدند ) ؛ از اين رو امام ( ع ) فرمود : « اى كسى كه بر خود ستم مىكنى و نسبت به پروردگارت عصيان مىورزى ، چرا ميان من و آنهايى كه حقى را كه تو و عمويت نشناختيد ، شناخته‌اند ، مانع مىگردى ؟ ! » « 3 »\r\n\r\n( 2 ) 2 - عراق ، قتلگاه برگزيده !\r\nهنگامى كه امام ( ع ) آهنگ خروج از مدينه كرد ، امّ سلمه نزد وى آمد و گفت : « فرزندم ، مرا با رفتن خود به عراق اندوهگين مساز ، زيرا از جدّت رسول خدا ( ص ) شنيدم كه مىفرمايد : فرزندم ، حسين ( ع ) در سرزمين عراق ، در جايى موسوم به كربلا كشته مىشود ! » حضرت در پاسخ وى گفت : « مادرم ، به خدا سوگند ، من نيز اين را مىدانم و ناگزير كشته خواهم شد و از آن چاره‌اى ندارم . به خدا سوگند من روز كشته شدنم را مىدانم و مىدانم\r\n\r\n\r\n","description":"","footnote":"\r\n( 1 ) - حياةالامام الحسين بن على ( ع ) ، ج 3 ، ص 14 .\r\n( 2 ) - الارشاد ، ص 182 .\r\n( 3 ) - انساب الأشراف ، ج 3 ، ص 156 - 157 ، حديث 15 .\r\n","page_name":" 26 ","page_number":26},
  {"content":"\r\n\r\nكه چه كسى مرا مىكشد و مىدانم كه در كجا به خاك سپرده مىشوم . من مىدانم كه اهل‌بيت و نزديكان و شيعيانم را چه كسى مىكشد ، مادرم ، اگر بخواهى قبر و آرامگاه خويش را به تو نشان مىدهم ! » « 1 »\r\nدر روايت ديگرى آمده است كه به امّ سلمه فرمود : « به خدا سوگند ، من اين چنين كشته مىشوم و اگر به عراق نروم باز هم مرا خواهند كشت . . . » « 2 »\r\nبه چندين سند نقل شده است كه چون محمد حنفيه آن حضرت ( ع ) را از رفتن به كوفه باز داشت ، فرمود : « به خدا سوگند اى برادر ، چنانچه در لانهء جنبنده‌اى از جنبندگان زمين باشم ، مرا بيرون خواهند آورد تا بكشندم . » « 3 »\r\nدر روايت ديگرى آمده است كه به ابن زبير فرمود : « اگر در ساحل فرات به خاك سپرده شوم ، نزد من محبوب‌تر است از آن كه در آستانهء كعبه دفن گردم . » « 4 » و يا اين كه فرمود : « اگر در بيابان طف كشته شوم ، نزد من محبوب‌تر از آن است كه در حرم به قتل برسم . » « 5 »\r\nاين روايات - و نظاير آن - براى ما روشن مىسازد كه آن حضرت از همان آغاز سرزمين عراق را به عنوان قتلگاه خويش برگزيده بود .\r\nراز مطلب هم در اين است كه آن حضرت پس از اتّخاذ موضع اصولى خويش مبنى برخوددارى از بيعت با يزيد ، مىدانست كه به ناچار كشته خواهد شد ، به عراق برود يا نرود ؛ و تصميم خردمندانه اين بود كه امام ( ع ) براى قتل خويش بهترين شرايط زمانى و مكانى و روانى و اجتماعى را برگزيند ؛ و از اين راه مظلوميت خويش را آشكار و دشمنانش را رسوا گرداند و اهداف خويش را نشر دهد و با هرآنچه در توان دارد در راه تحقق اين هدف حركت كند . زيرا كه امام ( ع ) از همان آغاز مىدانست كه كوفيان به عهد و\r\n\r\n\r\n","description":"","footnote":"\r\n( 1 ) - بحارالانوار ، ج 44 ، ص 331 - 332 .\r\n( 2 ) - الخرائج و الجرائح ، ج 1 ، ص 253 ، شمارهء 7 .\r\n( 3 ) - بحارالانوار ، ج 45 ، ص 99 .\r\n( 4 ) - كامل الزيارات ، ص 73 .\r\n( 5 ) - مأخذ پيشين .\r\n","page_name":" 27 ","page_number":27},
  {"content":"\r\n\r\nپيمانشان وفادار نخواهند ماند و او را خواهند كشت ، چنان كه فرمود : « اينها نامه‌هاى اهل كوفه است كه برايم فرستاده‌اند ، اما من آنان را جز قاتل خود نمىبينم . . . » « 1 »\r\nاين بود كه - در پرتو منطق شهيد پيروز - آهنگ عراق كرد و براى رفتن به آنجا پافشارى مىنمود زيرا كه آنجا را برترين زمين براى قتلگاه خود برگزيده بود ؛ و عراق آماده دگرگونى در نتيجه حادثهء عظيم عاشورا بود و شيعيان در آن روز در سرزمين عراق از هر سرزمين اسلامى ديگرى بيشتر بودند و اين سرزمين همانند شام از نظر تبليغى و روحى بستهء دست امويان نبود ؛ بلكه شايد عكس آن درست باشد . اين حقيقت را وقايع پس از عاشورا تأييد كرد و درستى اين ديدگاه را به اثبات رساند . شايد راز نهفته در كلام آن حضرت به ابن عياش كه پرسيد : « اى پسر فاطمه آهنگ كجا دارى ؟ » همين باشد . آنجا كه فرمود : « عراق و شيعيانم » « 2 » و نيز به ابن عباس فرمود : « گريزى از عراق نيست « 3 » » « 4 »\r\n\r\n3 - نامه‌هاى كوفيان پس از مرگ معاويه\r\nمردم كوفه به محض شنيدن خبر مرگ معاويه و آگاهى بر اين كه امام حسين ( ع ) از بيعت با يزيد خوددارى ورزيده و از مدينه بيرون رفته و در مكّه اقامت گزيده‌اند ، پيك‌ها و نامه‌هايشان را به سوى آن حضرت روانه كردند و تقاضا نمودند كه نزد آنها برود و اظهار داشتند كه آماده يارى و قيام با ايشان هستند . به طورى كه در دفعات متعدّد ، كوفيان دوازده هزار نامه را براى آن حضرت فرستادند . « 5 » فهرستى به ايشان رسيد كه نام 140000 تن را در خود داشت و فرستندگان اظهار داشته بودند كه به محض رسيدن به كوفه به يارىاش برخواهند خاست . « 6 » مسلم بن عقيل كه به عنوان سفير امام ( ع ) نزد كوفيان رفت ،\r\n\r\n\r\n","description":"","footnote":"\r\n( 1 ) - تاريخ ابن عساكر ( ترجمة الامام الحسين ، محمودى ) ، ص 211 ، شماره 266 .\r\n( 2 ) - همان مأخذ ، ص 201 ، حديث شمارهء 255 .\r\n( 3 ) - مقتل‌الحسين ، خوارزمى ، ج 1 ، ص 310 .\r\n( 4 ) - ر . ك : جلد اول همين پژوهش ، مقالهء « در پيشگاه شهيد پيروز » .\r\n( 5 ) - اللهوف ، ص 15 .\r\n( 6 ) - حياةالامام الحسين بن على ( ع ) ، ج 2 ، ص 335 - 336 به نقل از « الوافى فى المسألة الشرقيه » ، ج 1 ، ص 43 .\r\n","page_name":" 28 ","page_number":28},
  {"content":"\r\n\r\nپس از گرفتن بيعت از مردم به آن حضرت چنين نوشت : « اما بعد ، فرستاده به اهل خويش دروغ نمىگويد . هجده هزار نفر از كوفيان با من بيعت كرده‌اند . چون نامه‌ام به شما رسيد ، با شتاب حركت كنيد كه همهء مردم با شما هستند و هيچ تمايل و گرايشى به خاندان معاويه ندارند ، والسلام . » « 1 »\r\nكوفيان در نامه‌هايى كه آخرين هيأت‌هاى اعزامى آنان به مكّه به امام حسين ( ع ) ، تقديم كردند ، به وى نوشتند : « اما بعد ، مردم چشم انتظار شما هستند و بر هيچ كس ديگرى نظر ندارند ، اى فرزند رسول خدا ( ص ) بشتاب ، بشتاب كه باغ‌ها سرسبزند و ميوه‌ها رسيده‌اند . زمين خرّم است و درختان جامهء سبر به تن كرده‌اند . هرگاه كه خواستى نزد ما بيا كه به سوى سپاهى آمادهء جانبازى در ركاب خويش مىآيى . » « 2 » نيز به آن حضرت نوشتند : « ما خويشتن را وقت شما كرده‌ايم ، با واليان به نماز حاضر نمىشويم ، نزد ما بيا كه شمار ما صد هزار تن است ! » « 3 »\r\nنامه‌هاى كوفيان در وجوب پذيرش خواست آنان ، حجّت را بر امام ( ع ) تمام مىكرد . با وجود اين ، حضرت رفتن خويش را به تحقيقات و مشاهدات شخص مسلم بن عقيل دربارهء وضعيت اهل كوفه منوط كرد ؛ و در نامهء نخست خويش به كوفيان با تصريح به اين موضوع فرمود : « . . . اگر او برايم نوشت كه عموم شما و خردمندان و صاحبان فضيلت شما بر آنچه پيك‌هاتان آورده‌اند و در نامه هايتان خوانده‌ام ، همرأى هستيد به خواست خداوند ، به زودى نزد شما خواهم آمد . . . » « 4 »\r\nدر پرتو نامهء مسلم بن عقيل ، امام حسين ( ع ) عزم خويش را براى رفتن به كوفه ، با احتجاج به نامه‌هايى كه به ايشان نوشته بودند ، جزم كرد . استدلال امام به نامه‌هايى كه كوفيان براى وى فرستاده بودند فراوان است و كتاب‌هاى تاريخى آن را نقل كرده‌اند .\r\nبراى نمونه هنگامى كه عبداللّه بن مطيع عدوى پرسيد كه چه چيزى او را از حرم خدا و\r\n\r\n\r\n","description":"","footnote":"\r\n( 1 ) - تاريخ طبرى ، ج 3 ، ص 290 .\r\n( 2 ) - اللهوف ، ص 15 .\r\n( 3 ) - تذكرة الخواص ، ص 215 .\r\n( 4 ) - تاريخ طبرى ، ج 3 ، ص 278 ؛ الارشاد ، ص 185 ؛ الاخبارالطوال ، ص 231 .\r\n","page_name":" 29 ","page_number":29},
  {"content":"\r\n\r\nحرم جدش ( ص ) بيرون رانده است ؟ فرمود : « مردم كوفه به من نامه نوشته و از من خواسته‌اند كه نزد آنها بروم . . . » « 1 »\r\nدر پاسخ ابن عمر نيز - كه وى را از رفتن به عراق نهى مىكرد - فرمود : « اين نامه‌هايشان است كه با من بيعت كرده‌اند . » « 2 »\r\nيزيد بن رشك در يكى از منزلگاه‌هاى طول راه از آن حضرت پرسيد : چه چيزى شما را در اين دشت ، كه هيچ كس در آن نيست ، فرود آورده است ؟ ! امام ( ع ) پاسخ داد : « اينها نامه‌هايى است كه كوفيان برايم نوشته‌اند و [ اما 
  ] من آنان را جز قاتل خود نمىبينم . . . ! » « 3 »\r\nدر پاسخ به طِرِمّاح كه از وى خواست تا به كوه أَجأ پناه ببرد ، فرمود : « ميان من و اين مردم ( حرّ و لشكر او ) پيمانى است كه از تخلّف آن اكراه دارم » « 4 » و در نقل ديگرى آمده است : « ميان ما و ميان اين مردم پيمانى است كه با وجود آن توان بازگشت نداريم . . . » « 5 »\r\nاشاره\r\nبدون شك ، پس از روى گردان شدن كوفيان از مسلم بن عقيل و رها كردن وى ، حجّتى كه - با نامه‌ها و بيعتشان - بر امام داشتند در عمل منتفى گرديد و به طور كامل به پايان رسيد . پس چرا امام باز هم از رفتن به عراق منصرف نگشت و در عوض بر رفتن به سوى آنان و احتجاج پيوسته بر آنان به دليل نامه‌ها و بيعتشان اصرار ورزيد ؟\r\nدر پاسخ به اين پرسش ، مىتوان گفت كه تأثير وجودى امام ( ع ) در صورت حضور در ميان كوفيان ، همانند تأثير مسلم بن عقيل نبود و چنانچه آن حضرت به كوفيان مىرسيد ، اميد مىرفت كه گرد امام ( ع ) جمع شوند و به يارى او بشتابند . چنين پندارى را يكى از ياران حضرت به وى گوشزد كرد و گفت : « به خدا سوگند تو مانند مسلم بن عقيل نيستى ،\r\n\r\n\r\n","description":"","footnote":"\r\n( 1 ) - الاخبار الطوال ، ص 246 .\r\n( 2 ) - تاريخ ابن عساكر ( ترجمة الامام الحسين ( ع ) / تحقيق محمودى ) ، ص 192 ، حديث 246 .\r\n( 3 ) - مأخذ پيشين ، ص 211 ، شماره 266 ؛ نيز ر . ك : سير اعلام النبلاء ، ج 3 ، ص 305 .\r\n( 4 ) - مثيرالاحزان ، ص 39 .\r\n( 5 ) - تاريخ طبرى ، ج 3 ، ص 308 .\r\n","page_name":" 30 ","page_number":30},
  {"content":"\r\n\r\nچنانچه به كوفه به روى ، مردم به يارىات خواهند شتافت . . . » « 1 » از اين رو بود كه امام ( ع ) حتى پس از شهادت مسلم ( ع ) نيز پيوسته بر رفتن به كوفه اصرار مىورزيد .\r\nليكن در تاريخ آمده است كه امام ( ع ) به اين سخن اعتنا نكرد و بر پايهء آن حركتى انجام نداد . زيرا پيش از آن ، از موضعى كه كوفيان بدان روى خواهند آورد آگاه بود ؛ و ما به حق اعتقاد داريم كه ائمه ( ع ) از آنچه شده و تا روز قيامت خواهد شد ، آگاهند . دلايل تاريخى چندى نيز تأكيد دارد بر اين كه آن حضرت از همان آغاز مىدانست كه كوفيان او را رها كرده و خواهند كشت . « 2 » اخبار كوفه ، پس از شهادت مسلم ( ع ) ، نيز بسيار با سرعت به امام رسيد تأكيد مىكرد كه عموم اهل كوفه را - به جز آنهايى كه خداوند به آنها مرحمت كرده است - ابن زياد براى جنگ با امام ( ع ) آماده ساخته و همگى بر ضد آن حضرت تجمع كرده‌اند .\r\nبنابراين تنها اين مىماند كه بگوييم : امام ( ع ) التزام خويش را نسبت به اين عهد و پيمان استمرار بخشيد و بر رفتن به كوفه پاى فشرد ؛ ولى نه به اين دليل كه از اهل كوفه در واقع ، بر وى حجتى باقى مانده بود ، بلكه به اين دليل كه نمىخواست با برگشتن از يكى از منزلگاه‌هاى ميان راه زمينه‌اى فراهم آيد تا مردم بگويند كه حسين به طور كامل به وعده خود وفا نكرد حتى پس از آنكه سپاه حّر راه كوفه را بر وى بست . دليلش هم اين\r\n\r\n\r\n","description":"","footnote":"\r\n( 1 ) - الارشاد ، ص 204 .\r\n( 2 ) - از آن جمله است سخن حضرت ( ع ) به يزيد بن رشك : « اينها نامه‌هايى است كه مردم كوفه به من‌نوشته‌اند و من آنها را جز قاتل خويش نمىبينم . . . ! » ( تاريخ ابن عساكر ، ترجمة الامام الحسين ( ع ) ، تحقيق محمودى ، ص 211 ، شمارهء 266 ) . ديگر اين سخن حضرت است :\r\n« براى من قتلگاهى انتخاب شده است كه من به آنجا مىروم » ( اللهوف ، ص 25 ) . و اين فرمايش حضرت : « وعدگاه ، گور من و مكانى است كه در آن به شهادت مىرسم و آن كربلا است . » ( اللهوف ، ص 28 ) . و سخن حضرت به ام سلمه است : « اى مادر ، خداوند خواسته است كه مرا از سر ظلم و دشمنى مظلومانه بكشد و سر ببرند . . . » ( بحار الانوار ، ج 44 ، ص 331 - 332 ) و سخن آن حضرت است به محمد بن حنفيه : « چون از تو جدا شدم ، رسول خدا ( ص ) ، نزد من آمد و گفت : اى حسين بيرون رو كه خداوند خواسته است كه تو را كشته ببيند . » ( اللهوف ، ص 27 ) جز اين‌ها ، شواهد بسيارى وجود دارد مبنى بر اين كه آن حضرت از سرنوشت خويش و بىوفايى كوفيان آگاهى داشت .\r\n","page_name":" 31 ","page_number":31},
  {"content":"\r\n\r\nبود كه امام مىخواست با اتمام حجّت كامل در همهء زمينه‌ها بر كوفيان ، راه عذر و بهانه را بر آنان ببندد ، به گونه‌اى كه مجالى براى طعن زدن به وفاى عهد ايشان باقى نماند . »\r\n\r\n4 - اجراى فرمان رسول خدا ( ص )\r\nدر ميان نصوص مربوط به تصريحات امام حسين ( ع ) در بارهء دليل انتخاب عراق به جاى ديگر نقاط ، يك دسته تصريح دارد كه سبب رفتن امام ( ع ) به عراق ، امتثال فرمان رسول خدا ( ص ) بود .\r\nامام ( ع ) در عالم خواب ، كه بارها تكرار شد ، فرمان رسول خدا ( ص ) را دريافت داشت . چنين خواب‌هايى حق و صادق است ؛ زيرا بيننده امام معصوم است ، كه باطل در او راه ندارد و ديده شده رسول خدا ( ص ) است ؛ و در خبر قطعى است كه هركس رسول خدا ( ص ) ، را در خواب ببيند ، هر آينه آن حضرت را ديده است . « 1 »\r\nآغاز اين رؤياى حقه در مدينه منوّره و پس از آن بود كه امام ( ع ) ، پس از مرگ معاويه ، از پذيرش بيعت با يزيد در برابر وليد بن عتبه ، والى وقت مدينه ، خوددارى ورزيد .\r\nروايت مىگويد : چون شب دوم فرا رسيد بار ديگر بر سر تربت رفت ، دو ركعت نماز گزارد و چون فراغت يافت گفت :\r\n« پروردگارا ! اين تربت پيامبر تو محمّد ( ص ) است و من پسر دختر محمّدام . برايم كارى پيش آمده است كه تو از آن آگاهى . پروردگارا ، من معروف را دوست و منكر را ناخوش مىدارم . اى صاحب جلال و كرامت ، به حق اين تربت و كسى كه در آن است از تو مىخواهم براى من در اين كار چيزى را مقدر سازى كه خوشنودى تو در آن است . »\r\nحضرت همچنان مىگريست ، و چون سپيده سر زد سر را بر تربت گذاشت و ساعتى به خواب رفت . در اين حال پيامبر خدا ( ص ) را ديد كه با موكبى از فرشتگان ، كه در چپ و راست و جلو و عقب ايشان در حركت بودند ، آمد تا آنكه حسين ( ع ) را به سينه چسباند و ميان دو چشمش را بوسيد و گفت :\r\n\r\n\r\n","description":"","footnote":"\r\n( 1 ) - ر . ك . مصابيح الأنوار ، ج 2 ، ص 1 ، مطبعة العلميه ، نجف اشرف ، به نقل از صدوق در الامالى و العيون .\r\n","page_name":" 32 ","page_number":32},
  {"content":"\r\n\r\n« فرزندم حسين ، گويى مىبينم كه به همين زودى در دشت كربلا به دست گروهى از امت من كشته مىشوى ، در حالى كه تشنه‌اى و آبت نمىدهند و سيرابت نمىكنند ؛ و با وجود اين به شفاعت من اميد دارند ! آنان نه در قيامت به شفاعت من خواهند رسيد و نه در نزد خداوند بهره‌اى از نيكى دارند .\r\nحسين عزيزم ، پدر ، مادر و برادرت نزد من آمده‌اند و مشتاق [ ديدار 
  ] تواند ؛ و تو در بهشت مراتبى دارى كه جز با شهادت بدان‌ها نخواهى رسيد !\r\nحسين ( ع ) در خواب به رسول خدا ( ص ) مىنگريست و سخن او را مىشنيد و مىگفت :\r\nاى جد بزرگوار ، من هرگز نيازى به بازگشت به دنيا ندارم ، مرا نزد خود ببر و در منزل خويش جاى ده !\r\nپيامبر ( ص ) فرمود :\r\n« اى حسين ، تو ناگزير بايد به دنيا باز گردى تا آنكه شهادت و پاداش بزرگى كه خداوند برايت نوشته است روزىات گردد . همانا تو و پدرت و برادرت و عمويت و عموى پدرت در روز رستاخيز در يك گروه محشور مىشويد تا به بهشت وارد گرديد . » « 1 »\r\nامام ( ع ) در پايان ديدارش با محمد حنيفه در مكّه مكرّمه ، در شبى كه بامدادش آهنگ خروج داشت ، نيز به اين موضوع اشاره كرد . روايت مىگويد : شبى كه حسين ( ع ) در بامدادش آهنگ حركت از مكّه را داشت ، برادرش محمد حنيفه ، نزد وى آمد و گفت :\r\nبرادرم ، كوفيان كسانى هستند كه تو خيانت آنها را با پدر و برادرت مىشناسى . من بيم آن دارم كه وضع تو نيز مانند گذشتگان باشد . اگر صلاح بدانى كه در مكّه بمانى ، شما در حرم عزيزترين و بلند مرتبه‌ترين مردم هستى !\r\nحضرت فرمود : اى برادر ، بيم آن دارم كه يزيد بن معاويه مرا در حرم غافلگير كند [ و بكشد 
  ] و من كسى باشم كه حرمت خانهء خدا به وسيلهء او شكسته مىشود . محمد گفت :\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 27 - 29 ؛ و به نقل از آن : مقتل الحسين خوارزمى ، ج 1 ، ص 186 ؛ بحار الانوار ، ج 44 ، ص 328 به نقل از تسلية المجالس با اندكى تفاوت .\r\n","page_name":" 33 ","page_number":33},
  {"content":"\r\n\r\nاگر بيمناكى ، به سوى يمن يا ديگر نواحى زمين برو كه در آنجا بلندمرتبه‌ترين مردم هستى و هيچ كس به تو دست نخواهد يافت .\r\nحضرت فرمود : در آنچه گفتى مىانديشم .\r\nچون بامداد شد ، حسين ( ع ) به راه افتاد . هنگامى كه اين خبر به ابن‌حنفيه رسيد ، آمد و مهار شتر سواى حسين ( ع ) را گرفت و گفت : اى برادر ، مگر به من وعده ندادى كه دربارهء آنچه از شما تقاضا كردم بينديشى ؟\r\nفرمود : بلى !\r\nگفت : پس چه چيز شما را وادار به خروجى چنين شتابان كرده است ؟\r\nفرمود : چون از تو جدا گشتم ، رسول خدا ( ص ) نزد من آمد و گفت : اى حسين ، بيرون رو كه خداوند خواسته است كه تو را كشته ببيند !\r\nابن حنفيه گفت : انّا للّه و انّا اليه راجعون ؛ حال كه با چنين وضعيتى بيرون مىروى ، پس چرا زنان را با خود مىبرى ؟\r\nحضرت فرمود : به من فرموده است : خداوند خواسته است كه اين زنان را نيز اسير ببيند ، آنگاه بر ابن حنفيه درود فرستاد و رهسپار گشت . » « 1 »\r\nامام ( ع ) داستان اين خواب را پس از خروج از مكّه نيز مورد اشاره قرار داد . هنگامى كه عبداللّه بن جعفر و يحيى بن سعيد آمدند و با اصرار خواستار بازگشت آن حضرت گشتند ، در پاسخشان فرمود : من رسول خدا ( ص ) را به خواب ديدم ، و در آن خواب به كارى فرمان داده شده‌ام كه در پى انجام آن هستم . خواه به زيانم باشد يا به سودم ! » چون پرسيدند كه آن خواب چيست ؟ فرمود : آن را به هيچ كس نگفته‌ام و به كسى نخواهم گفت تا آنكه پروردگارم را ديدار كنم ! » « 2 »\r\n\r\n\r\n","description":"","footnote":"\r\n( 1 ) - اللهوف ، ص 27 ؛ و به نقل از آن ، بحارالانوار ، ج 44 ، ص 364 .\r\n( 2 ) - تاريخ طبرى ، ج 3 ، ص 297 ؛ الكامل فى التاريخ ، ج 3 ، ص 402 ؛ تاريخ ابن عساكر ( ترجمة الامام الحسين ( ع ) / تحقيق محمودى ) ، ص 202 ، شمارهء 255 با اندكى تفاوت در آنجا آمده است : « تا آن كه عمل خويش را ديدار كنم » ؛ البداية و النهايه ، ج 8 ، ص 176 .\r\n","page_name":" 34 ","page_number":34},
  {"content":"\r\n\r\nاز روايت چنين برمىآيد ، خوابى كه امام ( ع ) به عبداللّه بن جعفر و يحيى بن سعيد از آن خبر داد ، بجز خوابى بود كه حضرت در مدينه ديد و غير از خوابى بود كه آن را براى برادرش محمد حنفيه ، باز گفت . به دليل اين كه از ذكر جزئيات آن خوددارى كرد و يادآور شد كه آن را نه به كسى گفته است و نه خواهد گفت .\r\nپوشيده نماند كه اين دو خواب اخير از خواب‌هاى سه گانه به صراحت بيان مىكند كه فرمان رسول خدا ( ص ) مربوط به رفتن به عراق بوده است و نه به اصل خروج تنها . زيرا امام ( ع ) فرمان رسول خدا ( ص ) را در پاسخ محمد حنفيّه ، عبداللّه بن جعفر و يحيى بن سعيد يادآور شد كه وى را از رفتن به عراق منع مىكردند .\r\n\r\nوحشت حكومت اموى از خبر خروج امام ( ع )\r\nابن قتيبه دينورى نقل مىكند كه عمروبن سعيد بن عاص ، والى مكّه ، هنگام شنيدن خبر خروج امام حسين ( ع ) از مكّه مكرّمه گفت : بر همهء شترهاى ميان زمين و آسمان سوار شويد و او را بجوييد ! » مردم از اين سخن وى اظهار شگفتى مىكردند و در جست‌وجوى حضرت برآمدند ، ولى او را نيافتند ! « 1 »\r\nولى اين خبر از جهتى مورد ترديد است ، زيرا به لحاظ تاريخى ثابت شده است كه هرچند امام ( ع ) سحرگاهان و يا اوايل بامداد از مكّه بيرون رفت ، ولى حركت وى پنهانى نبود . چرا كه در شب هشتم ذى حجّه خطبهء مشهورش را ايراد كرد و طى آن فرمود :\r\nهركس در راه ما آهنگ جان‌فشانى دارد و آرزومند ديدار پروردگار خويش است ، با ما بكوچد و من به خواست خداوند بامدادان رهسپار خواهم گشت . « 2 »\r\nبنابراين خبر هنگام خروج امام ( ع ) پيش‌تر ، يعنى در همان شبى كه در اواخر شب يا اوايل صبح آن خارج شد ، در مكّه پخش شده بود . طبيعى بود كه حكومت اموى در مكّه نيز هنگام حركت را دست كم از راه جاسوس‌ها و خبرچين‌هايش ، همانند ديگر مردم بداند .\r\n\r\n\r\n","description":"","footnote":"\r\n( 1 ) - الامامة و السياسة ، ج 2 ، ص 3 ؛ العقد الفريد ، ج 4 ، ص 377 .\r\n( 2 ) - مثيرالاحزان ، ص 41 ؛ اللهوف ، ص 25 .\r\n","page_name":" 35 ","page_number":35},
  {"content":"\r\n\r\nاز سوى ديگر كاروان حسينى - كه در اوايل خروج به نسبت بزرگ بود - در يك فاصلهء كوتاه زمانى آن قدر نمىتوانست از مكّه دور شده باشد كه آن را بجويند و پيدا نشود . از نظر تاريخى هم مشهور است كه فرستادگان و مردان شُرطهء عمروبن سعيد ، در اوايل راه عراق ، به كاروان حسينى رسيدند .\r\nاما آنچه مهم است اين كه خبر خروج امام ( ع ) موجب ترس و وحشت حكومت اموى گشت ، به طورى كه والى وقت مكّه ، در صدد برآمد تا از هر وسيلهء موجود ميان آسمان و زمين براى جلوگيرى از بيرون رفتن آن حضرت از مكّه استفاده كند !\r\nخروج امام ( ع ) از مكّه براى حكومت اموى بسيار گران بود ، زيرا به مفهوم شكسته شدن حلقهء محاصره‌اى بود كه حكومت اموى ، نخست در مدينه بر گرد انقلاب حسينى كشيده بود ولى شكست خورد و در مكّه نيز همين كوشش را انجام داد تا شايد آن را در نطفه خفه كند . به اين گونه كه رهبرى انقلاب را يا دستگير كند يا غافلگيرانه بكشد ، يا بوسيلهء خوراندن سمّ در شرايطى پيچيده و ساختگى ، كه حكومت اموى نيز متهم نشود ، از ميان بردارد و آنگاه با هزار ادّعا بر اين جنايت خود سرپوش نهد و خود در مقام خونخواهى او برآيد . در نتيجه مردم را گمراه سازد و در ميان مردم به عنوان خونخواه امام آشكار گردد ؛ و سرانجام مصيبت اسلام همچنان كه هست باقى بماند ، بلكه گرفتارى بيشتر و شديدتر گردد .\r\nبنابراين خروج امام ( ع ) از مكّه مكرّمه در آن زمان تعيين شده ، همان طورى كه فرصت رها شدن از دست امام را به راه و روشى كه خود حكومت مىخواست و مىتوانست كه بدان وسيله امت را به وسيلهء تبليغات گمراه سازد ، از دستش ربوده همين طور ، فرصت محاصره و زير فشار گذاشتن انقلاب را نيز از آنان گرفت . زيرا خروج امام از مدينه - همين طور از مكّه - در اصل براى رهانيدن انقلاب مقدّس از حلقهء محاصره سانسور امويان بود . علاوه بر آن امام ( ع ) از آن بيم داشت كه با كشته شدن ايشان ، حرمت حرمين شريفين شكسته شود . » « 1 »\r\n\r\n\r\n","description":"","footnote":"\r\n( 1 ) - بخش نخست همين پژوهش .\r\n","page_name":" 36 ","page_number":36},
  {"content":"\r\n\r\nبنابراين بنىاميّه حق داشتند كه از خروج امام ( ع ) بيمناك باشند . زيرا اين خروج آنان را از ترسيم روش رويارويى با آن حضرت و انتخاب شرايط زمانى ، مكانى و تبليغاتى اين رويارويى ، محروم ساخت ؛ آن هم در هنگامى كه امام ( ع ) اصرار داشت تا قتل وى - كه تا بعيت نمىكرد از آن ناگزير بود - در شرايط زمانى و مكانىاى كه او خود انتخاب مىكرد انجام شود . و بدين وسيله دشمن نتواند بر قتل او سرپوش نهد ، يا از واقعهء شهادتش به نفع خود استفاده كند و اهداف مورد نظر از اين قتل را از بين ببرد . چرا كه امام ( ع ) قصد داشت از اين راه ، وجدان امت را تكان دهد تا در راه درستى كه حضرت مىخواست به حركت درآيد . » « 1 »\r\n\r\nتلاش حكومت اموى در مكّه براى بازگرداندن امام ( ع )\r\nحكومت محلّى اموى در مكّه مكرّمه به منظور بازگرداندن امام ( ع ) به مكّه ، دو روش را در پيش گرفت ؛ يك روش آشتى جويانه بود و طى آن عمرو بن سعيد اشدق طى نامه‌اى به امام ( ع ) به آن حضرت وعده امان و نيكى و جايزه داد . روش ديگر سركوبگرانه و نظامى بود و بر اساس آن شمارى از مردان شرطه مأمور شدند راه خروج كاروان حسينى از مكّه را سدّ كنند .\r\nپوشيده نماند كه اسلوب نخست ، يعنى اسلوب بخشيدن امان و جايزه ، همانطور كه عادت همهء سركشان در برابر چنين وقايعى مىباشد ، پيش از اسلوب سركوبگرانه بود .\r\n\r\nنقش عبداللّه بن جعفر در تلاش آشتىجويانه\r\nطبرى مىنويسد : عبداللّه بن جعفر نزد عمرو بن سعيد بن عاص رفت و با او صحبت كرد و گفت : به حسين نامه‌اى بنويس و در آن امان قرار ده و او را وعده نيكى و جايزه بده و در نامه‌ات به او اطمينان بخش و از او بخواه كه باز گردد . شايد مطمئن شود و باز گردد !\r\n\r\n\r\n","description":"","footnote":"\r\n( 1 ) - بخش نخست همين پژوهش ، ص 376 .\r\n","page_name":" 37 ","page_number":37},
  {"content":"\r\n\r\nعمرو بن سعيد گفت : آنچه مىخواهى بنويس و نزد من بياور تا مهرش كنم . آنگاه عبداللّه بن جعفر نامه را نوشت نزد عمرو بن سعيد آورد و گفت : مهرش كن و به دست برادرت يحيى بن سعيد بسپار . زيرا كه او براى اطمينان بخشيدن به حسين ( ع ) شايسته‌تر است و حسين ( ع ) آن را حمل بر جدّيّت تو خواهد كرد . و او چنين كرد ! »\r\nطبرى در ادامهء روايتش مىنويسد : « . . . يحيى و عبداللّه به او رسيدند و پس از آن كه يحيى نامه را خواند ، بازگشتند و گفتند : نامه را خوانديم و بسيار كوشيديم . از جمله عذرهايى كه براى ما آوردند اين بود كه گفت : من رسول خدا ( ص ) را به خواب ديدم و در آن به كارى فرمان يافتم كه در پى انجام آن هستم . چه به سودم باشد و چه به زيانم ! گفتيم :\r\nآن چه خوابى است ؟ گفت : آن را به هيچ كس نگفته‌ام و نخواهم گفت تا آنكه پروردگارم را ديدار كنم !\r\nنامه عمرو بن سعيد به حسين بن على ( ع ) چنين بود : از عمرو بن سعيد به حسين بن على ( ع ) : اما بعد ، من از خداوند مىخواهم ، كه تو را از اين انديشه هلاكت‌آميزت باز دارد و به راه راست هدايت كند ! شنيدم كه آهنگ رفتن به عراق دارى . تو را از مخالفت و دشمنى در پناه خداوند قرار مىدهم ، زيرا بيم آن دارم كه در اين راه هلاك شوى . من عبداللّه بن جعفر و يحيى بن سعيد را پيش تو فرستادم . همراه آن دو نزد من بيا كه در نزد من امان و جايزه و نيكى و حسن همسايگى دارى ، من خداى را بر اين كار گواه و كفيل و مراعات كننده و وكيل مىگيرم . و السلام‌عليك .\r\nطبرى نقل مىكند كه امام ( ع ) در پاسخ او نوشت :\r\nاما بعد ، آن كس كه به سوى خداوند بخواند و كار نيك كند و بگويد كه من از مسلمانانم ، با خدا و رسول او سر ستيز و مخالفت برنداشته است . تو مرا به امان و نيكى وعده داده‌اى ، [ بدان كه 
  ] بهترين امان‌ها امان خداوند است ؛ هر كس در دنيا از خداوند نترسد در قيامت از او در امان نيست . از خداوند در دنيا خواهان ترسى هستيم كه در آخرت موجب امان ما گردد . اگر تو از نوشتن اين نامه قصد ارتباط و نيكى نسبت به مرا داشتى ، در دنيا و آخرت پاداشى نيك خواهى يافت . والسلام . » « 1 »\r\n\r\n\r\n","description":"","footnote":"\r\n( 1 ) - تاريخ طبرى ، ج 3 ، ص 297 .\r\n","page_name":" 38 ","page_number":38},
  {"content":"\r\n\r\n\r\nدرنگ و ملاحظه\r\nدر بخش نخست اين پژوهش ( با كاروان حسينى از مدينه تا مدينه ) ، زندگى نامهء مفصل شخصيت عبداللّه جعفر و نيز پژوهش مفصلّى دربارهء موضع ارتباط او نسبت به قيام حسينى را آمده است . آن پژوهش هرگونه پرسشى را كه ممكن است دربارهء اين شخصيت هاشمى ايجاد شود پاسخ مىدهد . با وجود اين قرار گرفتن بخشى از تحرّك عبداللّه جعفر ( رض ) در چار چوب بحث كنونى ما را ملزم مىسازد كه - به طور مختصر به برخى از نقاط مهم مربوط به تحرك وى اشاره مىكنيم :\r\n1 - عبداللّه جعفر پس از آگاهى بر عزم امام ( ع ) براى رفتن به عراق به آن حضرت نامه نوشت و در خواست كرد . كه به عراق نرود . ابن اعثم كوفى « 1 » نقل كرده است كه عبداللّه بن جعفر اين نامه را از مدينه به امام ( ع ) در مكّه فرستاد . ولى طبرى نقل مىكند او نامه‌اش را پس از خروج امام ( ع ) از مكّه ، همراه دو پسرش ، محمد و عون ، براى امام ( ع ) ارسال داشت . متن نامه به روايت طبرى چنين است : « اما بعد ، به حق خداوند از تو مىخواهم كه پس از دريافت و ديدن نامه‌ام بازگردى . من دلسوزانه عرض مىكنم ، ممكن است راهى كه در آن گام نهاده‌اى موجب هلاكت تو و نابودى خاندانت گردد . اگر تو امروز تباه گرددى . نور زمين خاموش خواهد شد . زيرا كه تو پرچم هدايت‌يافتگان و اميد مؤمنانى . « 2 »\r\nدر حركت شتاب مكن كه من به دنبال نامه هستم . والسلام . » « 3 »\r\nمتن اين نامه كاشف از چند موضوع و از آن جمله موارد زير است :\r\nالف : ادب فراوانى كه عبداللّه جعفر در گفت و گوى با امام رعايت مىكند ، كاشف از اعتقاد وى به امامت امام ( ع ) است . به ويژه آنجا كه به روايت طبرى مىگويد : اگر تو امروز تباه گرددى نور زمين خاموش خواهد شد ، زيرا كه تو پرچم هدايت يافتگان و امير مؤمنانى . »\r\n\r\n\r\n","description":"","footnote":"\r\n( 1 )\r\n- الفتوح ، ج 5 ، ص 115 .\r\n( 2 ) - در متن الفتوح آمده است : چنانچه تو كشته شوى ، بيم آن دارم كه نور زمين خاموش گردد ، چون تو ، روح‌هدايت و اميرمؤمنانى .\r\n( 3 ) - تاريخ طبرى ، ج 3 ، ص 397 ؛ الكامل فى التاريخ ، ج 2 ، ص 548 ؛ الارشاد ، ص 202 .\r\n","page_name":" 39 ","page_number":39},
  {"content":"\r\n\r\nيا طبق روايت الفتوح مىگويد : چنانچه تو كشته شوى ، بيم آن دارم كه نور زمين خاموش گردد ، چون تو روح هدايت و امير مؤمنانى .\r\nاز اين رو نامه‌اى كه عمرو بن سعيد أشدق ، والى مكّه ، پس از خروج امام ( ع ) از مكّه براى وى فرستاد نمىتواند - آن طور كه طبرى روايت مىكند : - انشاى عبداللّه بن جعفر باشد . چرا كه اين نامه حاوى مضامينى جسارت‌آميز و جاهلانه نسبت به مقام امام ( ع ) و بى ادبى در مقام سخن گفتن با آن حضرت است . مثل آنجا كه مىگويد : از خداوند مىخواهم كه تو را از آنچه هلاك تو در آن است باز دارد و به راه راست هدايت كند . . . و من تو را از تفرقه افكنى در پناه خدا قرار مىدهم ! » بيان چنين موضوعى از سوى كسى كه به امامت امام حسين ( ع ) ايمان دارد و او را « نور زمين » و « امير المومنين » و « روح هدايت » مىداند بسيار بعيد مىنمايد .\r\nآرى نامهء أشدق انشاى شخص خود اوست . زيرا بازتاب دهندهء كامل ديدگاه اين اموى سركش و ستمگر و نيز حاكى از زبان تبليغاتى اموى و اصطلاحات گمراه و گمراه كننده آنها است . از ديدگاه آنان ، خروج بر نظام ستمگر موجب هلاكت و نشان تفرقه و كوشش براى از ميان بردن وحدت كلمهء امت و جماعت است ؛ و ديگر سلاح‌هاى تبليغاتى كه براى رويارويى با هر قيام حق طلبانه ، عدالت خواهانه و اصلاح گرايانه به كار مىبرند .\r\nدر اينجا شايان ذكر است كه ابن اعثم كوفى ياد آور مىشود كه نويسنده نامهء خود عمرو بن سعيد بوده است و نه عبداللّه بن جعفر . همان گونه كه ياد آور مىشود حامل نامه براى امام نيز تنها يحيى بن سعيد بوده . يعنى اينكه عبداللّه بن جعفر با او همراه نبوده است ! « 1 »\r\nشيخ مفيد نيز متن اين نامه را - مطابق نقل طبرى - روايت مىكند ولى يادآور نمىشود كه نويسنده نامه عبداللّه جعفر بوده است . « 2 » بلكه مىگويد : « آنگاه عمرو بن سعيد برايش نامه‌اى نوشت . . . » « 3 » دقت كنيد !\r\n\r\n\r\n","description":"","footnote":"\r\n( 1 ) - ر . ك . مقتل الحسين ، خوارزمى ، ج 1 ، ص 312 .\r\n( 2 ) - در الكامل فى التاريخ ، ج 2 ، ص 548 ، و در البداية و النهاية ، ج 8 ، ص 169 ، نيز چنين است .\r\n( 3 ) - ر . ك . الارشاد ، ص 202 .\r\n","page_name":" 40 ","page_number":40},
  {"content":"\r\n\r\nب - همچنين از محتواى نامهء عبداللّه بن جعفر به امام ( ع ) چنين بر مىآيد كه او با عبداللّه عباس ، ابن حنيفه و ديگران دربارهء قيام امام ( ع ) از زاويه نگرش به پيروزى يا شكست ظاهرى ديدگاه مشترك داشت ؛ ديدگاهى كه جوهرهء اصلى رايزنىها و نصايح آنان را تشكيل مىداد و از آن بيم داشتند كه امام ( ع ) در كارى كه در پيش گرفته است كشته شود . لذا امام ( ع ) به آنها پاسخ مىدهد ، منطقى كه او بر پايه‌اش حركت مىكند جز اين است ، زيرا كه جدّش را در خواب ديده است و براى امتثال فرمان آن حضرت مأمور انجام چنين تحركى است .\r\nدر پاسخ امام ( ع ) به عبداللّه بن جعفر شايان ذكر است : « اما بعد ، نامه‌ات به من رسيد .\r\nآن را خواندم و آنچه را كه يادآور شده بودى دريافتم . به آگاهى تو برسانم كه من جدّم را در خواب ديدم و آن حضرت مرا از كارى خبر داد و من در پى آن هستم ، خواه به سودم باشد يا به زيانم . اى پسرعمو ، به خدا سوگند اگر در لانهء جنبده‌اى از جنبدگان زمين باشم ، آنان مرا بيرون خواهند آورد و خواهند كشت ! به خدا سوگند آنان بر من ستم روا خواهند داشت ، همان گونه‌اى كه يهوديان بر روز شنبه ستم روا داشتند .\r\nوالسلام » « 1 »\r\n( 2 ) 2 - از اخبار مربوط به تلاش‌هاى عبداللّه جعفر و نامه‌اى كه براى امام ( ع ) فرستاد « 2 » چنين بر مىآيد كه او معتقد يا اميدوار بود كه بتواند از طريق ميانجيگرى ، ميان حكومت اموى و امام ( ع ) صلح برقرار كند ، البته به شرطى كه حضرت از قيام و خروج دست بكشد .\r\nهرچند كه بيعت نكند .\r\nامام ( ع ) نيز در پاسخ اين توهّم يادآور شد كه چنانچه بيعت نكند به ناچار كشته خواهد شد ! و او نيز هرگز با يزيد بيعت نخواهد كرد و ناگزير نتيجه اين خواهد بود كه « چنانچه در لانهء جنبنده‌اى از جنبندگان زمين باشم ، مرا بيرون خواهند آورد تا بكشند ! . . . »\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 74 .\r\n( 2 ) - در روايت الفتوح ، ( ج 5 ، ص 74 ) آمده است كه عبداللّه جعفر در پايان نامه‌اش گفت : « در حركت به‌سوى عراق شتاب مكن كه من از يزيد و همهء بنىاميه براى تو و مال و زن و فرزندت امان مىگيرم . والسلام »\r\n","page_name":" 41 ","page_number":41},
  {"content":"\r\n\r\nو اين نيز پاسخى است به پندار عبداللّه جعفر - بر فرض درستى روايت الفتوح - كه وى مىتوانست « از امويان براى امام ( ع ) و مال و اولاد و خانواده‌اش امان بگيرد ! » « 1 »\r\nاز آنچه گذشت براى ما روشن مىشود كه تلاش صلح‌آميز عبداللّه بن جعفر ، براى درآمدن زير پرچم اموى نبوده و نشانى از اين كه وى زير سلطهء امويان و يا نمايندهء آنان بوده است ديده نمىشود . بلكه انتظار او براى ايجاد صلح ميان امام ( ع ) و حكومت بنىاميه ، با خواست و تمايل حكومت اموى در انصراف امام ( ع ) از رفتن به عراق و بازگشت مجدّد به مكّه ، از طريق دادن امان و نيكى و جايزه و حسن همجوارى ، موافقت داشت ؛ و تلاش عبداللّه بن جعفر و حكومت بنىاميه در اين چارچوب در طول هم بودند ، نه آنكه يك چيز باشند .\r\nاز اين رو مىبينيم كه عبداللّه جعفر پس از مشاهدهء اصرار امام ( ع ) بر ادامهء قيام و رفتن به عراق از تلاش براى ايجاد متاركه دست كشيد و دوستى كامل خويش را نسبت به امام ، ابراز داشت ؛ و به اين منظور فرزندانش محمد و عون را فرمان داد كه به امام ( ع ) بپيوندند .\r\nزيرا او خودش چنان كه در برخى آثار آمده است ، نابينا و معذور بود . « 2 »\r\nخوب است كه در پايان بحث كوتاهمان دربارهء نقش عبداللّه بن جعفر ، در اينجا روايتى را كه شيخ مفيد نقل كرده و حاكى از تأييد قيام امام ( ع ) به وسيلهء او مىباشد ، نقل كنيم . اين روايت مىگويد : « يكى از دوستان عبداللّه بن جعفر بن ابىطالب نزد وى آمد و شهادت پسرانش را به او تسليت گفت و كلمه استرجاع بر زبان راند . در اين هنگام غلام عبداللّه ، ابوالسلاسل ، گفت : اين چيزى است كه از حسين بن على ( ع ) به ما رسيده است ؛ عبداللّه بن جعفر با كفش خود او را زد و گفت : اى پسر زن بد بو ، آيا دربارهء حسين ( ع ) چنين سخنى را مىگويى ؟ ! به خدا سوگند اگر در حضورش بودم دوست داشتم كه از او جدا نگردم تا همراهش كشته شوم . به خدا سوگند من آن دو را سخاوتمندانه تقديم كردم و چيزى كه تحمّل مصيبت آنها را بر من آسان مىكند اين است كه آنان در راه برادر و\r\n\r\n\r\n","description":"","footnote":"\r\n( 1 ) - جلد دوم همين پژوهش .\r\n( 2 ) - ر . ك : كتاب « زينب الكبرى » ، ص 87 .\r\n","page_name":" 42 ","page_number":42},
  {"content":"\r\n\r\nپسر عمويم كشته شده‌اند و به او كمك كرده‌اند و همراهش شكيبايى ورزيده‌اند . آنگاه رو به مجلسيان كرد و گفت : الحمدللّه ؛ قتل حسين بر من گران است ، اگر من با دستان خود حسين را يارى ندادم ، دو پسرم او را يارى داده‌اند . » « 1 »\r\n\r\nتلاش سركوبگرانه\r\nپس از آنكه أشدق شيوهء پيشنهاد امان و نيكى و جايزه و حسن همجوارى را بىفايده يافت ، براى حل مشكل - چنان كه شيوهء همهء ستمگران است - به روش‌هاى تهديد كننده و سركوبگرانه پناه برد ، به گمان اين كه شايد بتواند از اين راه به هدف‌هاى مورد نظر خويش دست يابد .\r\nطبرى به نقل از عقبة بن سمعان گويد : « هنگامى كه حسين ( ع ) از مكّه بيرون آمد ، فرستادگان عمرو بن سعيد بن عاص ، به فرماندهى يحيى بن سعيد ، راه را بر او بستند و گفتند : بازگرد ، به كجا مىروى ؟ ولى او خوددارى ورزيد و ادامهء مسير داد . دو طرف در مقام دفاع برآمدند و دست به تازيانه بردند . سپس حسين ( ع ) و يارانش به شدت با آنان مخالفت ورزيدند و حسين به راه خويش ادامه داد . ياران سعيد فرياد برآوردند : اى حسين آيا از خدا پروا نمىكنى ؟ از جماعت بيرون مىروى و در ميان اين امّت تفرقه مىافكنى ؟ ! در اين هنگام حسين ( ع ) آيهء شريفهء زير را قرائت فرمود :  « لِي عَمَلِي وَ لَكُمْ عَمَلُكُمْ ، أَنْتُمْ بَرِيئُونَ مِمَّا أَعْمَلُ وَ أَنَا بَرِيءٌ مِمَّا تَعْمَلُونَ »  « 2 » ( عمل من از آن من است و عمل شما از آنِ شما ، شما از كار من بيزاريد و من از كار شما ) .\r\nروايت دينورى مىگويد : « هنگامى كه حسين ( ع ) از مكّه بيرون آمد رئيس شرطه‌اى كه زير فرمان عمرو بن سعيد بن عاص بود در رأس گروهى راه را بر حسين بست و گفت :\r\nامير به تو فرمان بازگشت مىدهد ، بازگرد يا آنكه خود تو را باز خواهم گرداند !\r\n\r\n\r\n","description":"","footnote":"\r\n( 1 ) - الارشاد ، ص 232 ؛ الكامل فى التاريخ ، ج 2 ، ص 576 ؛ طبرى ، ج 3 ، ص 342 .\r\n( 2 ) - تاريخ طبرى ، ج 3 ، ص 296 .\r\n","page_name":" 43 ","page_number":43},
  {"content":"\r\n\r\nحسين ( ع ) خوددارى ورزيد و دو طرف براى دفع يكديگر دست به تازيانه بردند ! اين خبر به عمرو بن سعيد رسيد و ترسيد كه اوضاع خطرناك شود ، از اين رو كسى نزد رئيس شرطه‌هايش فرستاد و به او فرمان بازگشت داد ! » « 1 »\r\n\r\nاشاره\r\nتأمل در اين دو نقل به روشنى نشان مىدهد كه نيروى نظامى امويان براى جلوگيرى از بيرون رفتن امام ( ع ) كافى نبوده ؛ زيرا فرض بر اين است كه عمرو بن سعيد همهء نيروها و امكانات خويش را براى چنين رويارويىاى كه در بيرون شهر مكّه براى شكست كاروان نسبتاً بزرگ حسينى انجام مىشد به كار گيرد و آن را مجبور به بازگشت كند . ولى در مقام عمل ، تلاش از دو طرف از دست بردن به تازيانه براى دفع يكديگر فراتر نرفت .\r\nكاروان حسينى سرسختانه خوددارى ورزيد و اشدق از خطرناك شدن اوضاع بيمناك شد ؛ و به « فرستادگانش » يا « سپاهيانش » فرمان داد كه نوميدانه بازگشتند ، بدون شك ترس اشدق از خطرناك شدن اوضاع ، در اينجا چنانچه دفاع طرفين و مبارزهء آنان ادامه مىيافت و به يك جنگ آشكار تبديل مىشد ، به معناى بازگشتن مكر مكّار به خودش بود . أشدق كه براى انجام چنين كارى آمادگى كامل نداشت ، بيم آن داشت ، حاجيانى كه از جاى جاى جهان اسلام به مكّه آمده بودند ، از حكومت اموى روى برگردانند ، و با شنيدن چنين رويارويىاى ميان حكومت اموى و امام ( ع ) در حومهء مكّه ، زير بيرق حسينى ( ع ) درآيند .\r\n\r\nآيا اين كوشش جنبه صورى داشت ؟ !\r\nشگفت اين كه آقاى شيخ باقر شريف قرشى ، نظريهء دكتر عبدالمنعم ماجد در كتاب « التاريخ السياسى للدولة العربيه » اش را پذيرفته است كه مىگويد : رويارويى ميان سربازان\r\n\r\n\r\n","description":"","footnote":"\r\n( 1 ) - الاخبار الطوال ، ص 244 .\r\n","page_name":" 44 ","page_number":44},
  {"content":"\r\n\r\nأشدق و كاروان حسينى جنبهء صورى داشت و مقصود از آن دور ساختن امام ( ع ) از مكّه و تنگ گرفتن بر وى در بيابان بود تا آنكه از پاى درآوردنش آسان گردد !\r\nشيخ قرشى مىگويد : « هنوز امام ( ع ) اندكى از مكّه دور نشده بود كه گروهى از شرطه به فرماندهى يحيى بن سعيد ، از سوى والى مكّه ، عمرو بن سعيد ، آمدند تا امام ( ع ) را از سفر به عراق بازدارند . دو گروه با يكديگر به مبارزه پرداختند و شرطه از مقاومت در برابر حسين ( ع ) ناتوان ماندند . به باور ما اين رويارويى صورى بود ! امام ( ع ) در روز روشن و بدون آنكه با هيچ مقاومت در خور ذكرى رو به رو شود ، از مكّه بيرون آمد . . . مقصود از اعزام اين گروه نظامى دور ساختن امام ( ع ) از مكّه و تنگ گرفتن بر وى در بيابان بود . تا اين كه بشود به آسانى او را از ميان برد . دكتر عبدالمنعم ماجد با تأكيد بر اين مطلب مىنويسد : به اعتقاد ما ، والى يزيد در حجاز ، براى جلوگيرى از خروج امام حسين ( ع ) از مكّه به سوى كوفه ، تلاشى جدّى به خرج نداد . زيرا شمار بسيارى از شيعيان در دستگاه او بودند . شايد هم ارزيابى او اين بود كه از ميان بردن حسين ( ع ) در بيابان و دور از ياران آسان‌تر است ، و پس از آن نيز بنىهاشم يزيد را متهم مىساختند كه او مردانى را فرستاد تا با دسيسه امام را از مكّه خارج كنند . « 1 »\r\nشايد منشأ چنين اشتباهى امور زير بوده باشد :\r\n1 - دكتر ماجد و به تبع او شيخ قرشى پنداشته‌اند كه أشدق در مكّه مكرّمه نيروى نظامى بزرگى در اختيار داشت ولى براى جلوگيرى از خروج امام ( ع ) تنها به فرستادن يك دسته از آنها بسنده كرد ، كه از مقاومت در برابر كاروان نسبتاً بزرگ حسينى در آن هنگام ناتوان ماند . اين امر براى ما روشن مىسازد كه تلاش براى جلوگيرى امام ( ع ) جدّى نبوده است . در نتيجه آنان چنين پنداشته‌اند كه مقصود حقيقى از اين تلاش ، دور ساختن امام ( ع ) از مكّه و تنگ گرفتن بر او در بيابان و در نتيجه از ميان بردن آسان وى بود .\r\nحقيقت - چنان كه پيش‌تر گفتيم - اين است كه شهرهاى مدينه و مكّه ، هر دو ، شهرهاى دينى بودند و واليان آنها جز به نيرويى محدود ، آن هم به منظور انجام كارهاى ادارى و\r\n\r\n\r\n","description":"","footnote":"\r\n( 1 ) - حياة الامام الحسين بن على ( ع ) ، ج 3 ، ص 54 - 55 .\r\n","page_name":" 45 ","page_number":45},
  {"content":"\r\n\r\nقضايى و حفظ امنيت داخلى نياز نداشتند . اين دو شهر ، مانند شهرهايى چون كوفه نبودند كه اساس بنا نهادنشان هدف‌هاى نظامى بود و شمار فراوانى نيروى مسلح در آنجابه سر مىبردند . به همين دليل هر قيامى كه در شهرهاى مكّه و مدينه صورت مىپذيرفت ، با نيروهاى اعزامى از خارج [ اين دو شهر 
  ] سركوب مىشد . مانند واقعهء حرّه در مدينه و واقعهء از ميان بردن عبداللّه زبير در مكّه .\r\n2 - تا هنگامى كه امام ( ع ) با يزيد بن معاويه بيعت نمىكرد قتل او حتمى بود ، هرچند كه به لانهء جنبده‌اى از جنبندگان زمينى پناه مىبرد . ولى امويان قتل وى را در چنان شرايط زمانى و مكانى و پوشش‌هاى پيچيده‌اى انجام مىدادند كه هيچ شباهتى با رويارويى نظامىاى كه شرايط زمانى و مكانى آن را خود امام ( ع ) انتخاب مىكرد ، نداشت . زيرا در حالت نخست حكومت اموى مىتوانست كه بر قتل امام سرپوش نهد و با هزار و يك ادّعا آن را انكار كند . ولى در حالت دوم امام ( ع ) مىتوانست از واقعهء كشته شدن خويش و از اين قيام مقدس در راستاى تحقق همهء اهداف مورد نظرش بهره‌بردارى كند . « 1 »\r\nاز اين رو امويان به شدّت اصرار داشتند كه امام ( ع ) را در مكّه بكشند و نه در بيرون آن . آن هم به وسيلهء يك ترور در شرايط و پوششى پيچيده ، سرّ گفتار عمرو بن سعيد نيز همين است كه پس از شنيدن خبر خروج حسين ( ع ) از مكّه به مردان خويش گفت : « بر هر شترى ميان زمين و آسمان سوار شويد و او را بجوييد ! » مقصود وى از تلاش براى فريب امام ( ع ) با امان اموى « 2 » و جايزه و نيكى و حسن همجوارى براى بازگرداندن امام ( ع )\r\n\r\n\r\n","description":"","footnote":"\r\n( 1 ) - ملاحظه مىشود كه ما اين حقيقت را تكرار كرده بارها مورد تأكيد قرار داده‌ايم . اين كار از روى عمد بوده است زيرا مشاهده مىكنيم كه اين حقيقت بر بسيارى از پژوهشگران پوشيده مانده و آنان را از راه نتيجه‌گيرى درست منحرف ساخته است .\r\n( 2 ) - امان دادن از ديدگاه امويان و واليانشان يكى از دام‌هاى فريب بود . زيرا معاويه بارها به مخالفانش امان‌داد و سپس به آن خيانت كرد ، مانند امانى كه به حُجر بن عدىّ داد . ابن زياد به امانى كه نماينده‌اش ، محمد بن اشعث ، به مسلم داد خيانت كرد . خود همين اشدق در پايان زندگى ، تلخى خيانتى را كه خود امويان به وى كردند چشيد . عبدالملك مروان به وى « امان اموى » داد و سپس با دست خود او را سر بريد ! ( ر . ك : قاموس الرجال ، ج 8 ، ص 103 ) .\r\n","page_name":" 46 ","page_number":46},
  {"content":"\r\n\r\nبه مكّه و پس از آن تلاش سركوبگرانه‌اى كه از دست بردن به تازيانه فراتر نرفت ، نيز همين بود .\r\nاين تلاش سركوبگرانه ، كوششى جدّى براى بازگرداندن امام ( ع ) به مكّه بود ؛ و آن طور كه آقاى قرشى و دكتر ماجد معتقدند ، جنبهء صورى نداشت و براى دور ساختن امام از مكّه نبود .\r\n3 - شيخ قرشى مىگويد : « اين اقدام جنبهء صورى داشت و امام ( ع ) در روز روشن ، بدون مقاومت در خور ذكرى بيرون آمد . . . » در حالى كه هيچ مأخذ تاريخى را نمىشناسيم كه گفته باشد امام ( ع ) در روز روشن از مكّه بيرون آمده باشد . « 1 » بيشتر منابع معتبر تاريخى كه متعرّض ساعت خروج امام گشته‌اند ، يادآور شده‌اند كه خروج آن حضرت سحرگاهان يا در اوايل بامداد بوده است « 2 » و نه در روشنى روز .\r\nچنانچه فرض كنيم امام ( ع ) در روشنى روز از مكّه خارج شده باشد ، باز هم حكومت اموى متعرّض خروج امام از مكّه نمىشد ، نه آنكه به خروج آن حضرت راغب بود ، بلكه مقابلهء با امام در مكّه به طور جدّ خطر قيام عمومى حاجيان فراوان حاضر در شهر بر ضد حكومت را در پيش داشت ؛ و اين موضوعى بود كه حكومت اموى از آن كناره مىگرفت و از پى آمدهايش بيمناك بود .\r\n4 - در گفتار دكتر عبدالمنعم ماجد ، گذشته از اشتباه اصلى ، دو اشتباه ديگر نيز وجود دارد - كه شيخ قرشى نيز با وى در اين باره موافق است - آن دو اشتباه اين‌ها است : 1 - او مىگويد : « به اعتقاد ما والى يزيد در حجاز ، براى جلوگيرى از خروج امام حسين ( ع ) از\r\n\r\n\r\n","description":"","footnote":"\r\n( 1 ) - روشن است كه حتى مأخذى كه آقاى قرشى اين معنا را از آن استفاده كرده است يعنى « جواهر المطالب‌فى مناقب الامام علىّ بن ابىطالب ( ع ) » اثر شمس‌الدين ابى البركات ( نسخهء خطى و از نسخه‌هاى كتابخانهء اميرالمؤمنين در نجف اشرف ) ننوشته است . كه امام در روشنى روز خارج شد . بلكه نوشته است كه امام ( ع ) آخرين وداع را با مسجدالحرام انجام داد و نماز ظهر را در آن به جا مىآورد ، آنگاه با آن وداع كرد و بيرون رفت ( حياة الامام الحسين بن على ( ع ) ، ج 3 ، ص 53 ) اين خروج ، خروج از خانهء خدا پس از وداع بود ، نه خروج از خود مكّه ، دقت كنيد .\r\n( 2 ) - براى مثال : ر . ك اللهوف ، ص 27 ؛ مثير الاحزان ، ص 41 ؛ كشف الغمّه ، ج 2 ، ص 241 .\r\n","page_name":" 47 ","page_number":47},
  {"content":"\r\n\r\nمكّه به سوى كوفه ، تلاشى جدّى به خرج نداد ، زيرا شمار بسيارى از شيعيان در دستگاه او بودند » اين ادعايى بس شگفت است ! و - تا آنجا كه ما جست‌وجو كرده‌ايم - به هيچ منبع تاريخى معتبرى كه آن را تأييد كرده باشد و يا بتوان چنين چيزى را از آن استنتاج كرد ، دست نيافته‌ايم . روشن نيست كه نويسنده اين مطلب را از كجا آورده است ؟ بلكه دلايلى تاريخى وجود دارد كه برعكس اين معنا دلالت دارد . مانند سخن امام سجاد ، على بن الحسين ( ع ) كه فرمود : « در مكّه و در مدينه بيست مرد كه ما را دوست بدارند نبود » « 1 » ابو جعفر اسكافى نيز در اين‌باره مىگويد : « امّا اهل مكّه ، جملگى با على ( ع ) دشمنى مىورزيدند ، همهء قريش با او مخالف بودند و عموم مردم همراه بنىاميه و بر ضدّ او بودند ! » « 2 »\r\nشايد منشأ اين اشتباه به خلط ميان اهل مكّه و عمره‌گزاران و حاجيانى باز گردد كه از بيرون به مكّه آمده بودند و از امام ( ع ) استقبال مىكردند و به خدمت ايشان مىرسيدند و به سخنان حضرت گوش فرا مىدادند . ولى از اين هم بر نمىآيد كه شمار زيادى از شيعيان امام ( ع ) در داخل دستگاه اموى در مكّه خدمت مىكردند .\r\nب ) او مىگويد : « بنىهاشم بعدها يزيد را متهم كردند كه جاسوسان را فرستاد تا با دسيسه ، امام را از مكّه خارج كنند »\r\nخطاى در اين گفتار در عدم فرق نهادن ميان اينكه يزيد مردانى را مأمور كرد كه امام را وادار به خروج كنند و يا اين كه او را غافلگيرانه بكشند يا او را در مكّه دستگير كنند و امام ( ع ) ناچار به خروج گشت ، نهفته است . تاريخ تأكيد مىكند كه يزيد قصد ربودن و يا ترور امام ( ع ) را داشت ؛ و آن حضرت ناچار به خروج گشت ، « 3 » نه آن طور كه عبدالمنعم ماجد پنداشته است . بنىهاشم نيز در نكوهش يزيد به خاطر رفتار با امام ( ع ) ، تأكيد كردند كه او\r\n\r\n\r\n","description":"","footnote":"\r\n( 1 ) - الغارات ، ج 2 ، ص 573 ؛ شرح نهج‌البلاغهء ابن ابى الحديد ، ج 4 ، ص 104 .\r\n( 2 ) - شرح نهج‌البلاغه ، ابن ابى الحديد ، ج 4 ، ص 104 .\r\n( 3 ) - ر . ك : براى مثال ، اللهوف ، ص 27 ؛ تاريخ يعقوبى ، ج 2 ، ص 248 - 249 ؛ تذكرة الخواص ، ص 248 ؛ الخصائص الحسينيّه ، ص 32 / چاپ تبريز ؛ مقتل الحسين ، مقرّم ، ص 165 ؛ المنتخب ، طريحى ، ص 243 ؛ الارشاد ، ص 201 .\r\n","page_name":" 48 ","page_number":48},
  {"content":"\r\n\r\nكسانى را براى ترور امام گماشته است نه اخراج او . براى مثال ابن عباس در نامه‌اى خطاب به يزيد مىنويسد : و من هر چيزى را فراموش كنم ، اين را فراموش نمىكنم كه حسين بن ( ع ) را از حرم رسول خدا ( ص ) ، به سوى حرم الهى راندى و در آنجا مردانى را براى ترور او گماشتى و سپس او را از حرم خداوند به سوى كوفه كوچاندى ؛ و او ترسان و مراقب از شهر بيرون آمد ، در حالى كه در سرزمين بطحا ، در گذشته و حال ، عزيزترين مردم بود . چناچه در حرمين اقامت مىكرد و جنگ در آنها را روا مىشمرد ، بيش از همه از او فرمان مىبردند . ولى او شكستن حرمت خانهء خدا و حرمت رسول اللّه ( ص ) را خوش نمىداشت از اين مهمتر اين كه مردانى را مأمور كردى تا با او در داخل حرم به قتال بپردازند . » « 1 »\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ، ص 248 - 250 .\r\n","page_name":" 49 ","page_number":49},
  {"content":"\r\n . \r\n","description":"","footnote":"","page_name":" 50 ","page_number":50},
  {"content":"\r\n\r\n\r\nفصل دوم : كوفه در دوران مسلم بن عقيل\r\n\r\n","description":"","footnote":"","page_name":" 51 ","page_number":51},
  {"content":"\r\n . \r\n","description":"","footnote":"","page_name":" 52 ","page_number":52},
  {"content":"\r\n\r\nدر آغاز يادآور مىشود كه متون تاريخى ، روز قيام مسلم بن عقيل را در كوفه به اختلاف نقل كرده‌اند كه عمده‌اش موارد ذيل است :\r\n1 - قيام مسلم بن عقيل در كوفه روز سه‌شنبه ، هشت روز گذشته از ذى حجّه سال شصتم هجرى و قتل وى روز چهارشنبه ، نه روز گذشته از اين ماه ، يعنى روز عرفه بود . « 1 »\r\n2 - قيام مسلم بن عقيل در كوفه هشت شب گذشته از ذىحجّهء سال شصت و به قولى نه شب گذشته از اين ماه بود . « 2 »\r\n3 - مسلم ، هشت روز گذشته از ذىحجّه ، يك روز پس از حركت امام حسين ( ع ) و به قولى در روز حركت آن حضرت به شهادت رسيد . « 3 »\r\n4 - « و گفته مىشود روز چهار شنبه ، هفت روز گذشته سال شصت از روز عرفه ، يك روز پس از بيرون آمدن حسين از مكّه به قصد كوفه . » « 4 »\r\n5 - مسلم بن عقيل در روز سه‌شنبه سه روز گذشته از ذىحجّهء سال شصت ، يعنى سالى كه معاويه در آن سال مرد ، به شهادت رسيد . « 5 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 293 ، الارشاد ، ص 200 . نيز ر . ك . مروج الذهب ، ج 3 ، ص 70 .\r\n( 2 ) - الكامل فى التاريخ ، ج 3 ، ص 275 .\r\n( 3 ) - تذكرة الخواص ، ص 219 .\r\n( 4 ) - تاريخ الطبرى ، ج 3 ، ص 293 .\r\n( 5 ) - الاخبار الطّوال ، ص 242 - 243 .\r\n","page_name":" 53 ","page_number":53},
  {"content":"\r\n\r\n\r\nارزيابى اين روايات\r\nمشهور و صحيح « 1 » آن است كه امام حسين ( ع ) در روز سه‌شنبه ، هشتم ذىحجّه سال شصت مكّه را به سوى عراق ترك گفت . بنابراين ، قول پنجم ، يعنى قول دينورى ، بى ارزش است و تنها در صورتى مىتواند درست باشد كه به جاى « سه » ، « هشت » باشد .\r\nيعنى اين كه ( ثلاث ) ، تصحيفى از ( ثمان ) بوده باشد كه وقوع چنين امرى ممكن است .\r\nاما قول چهارم كه مىگويد : و گفته مىشود روز چهار شنبه ، هفت روز گذشته سال شصت از روز عرفه ، يك روز پس از بيرون آمدن حسين ( ع ) از مكّه به قصد كوفه » ، علاوه بر آن كه دلالت روشنى ندارد ، از ظاهرش نيز پيداست كه قول نادرى ، است « 2 » ، مگر اين كه به جاى از روز عرفه بگوييم در روز عرفه و به جاى هفت بگوييم نه كه مىشود : روز چهارشنبه نه روز گذشته در سال شصت ، در روز عرفه ، يك روز پس از خروج حسين ( ع ) از مكّه به مقصد كوفه .\r\nچنين تصحيفى ممكن است و از اين موارد بسيار اتفاق مىافتد .\r\nقول سوم نيز از پايه غلط است ، زيرا مىگويد كه امام روز هفتم ذىحجّه بيرون آمد و اين با روايت مشهور و صحيح مغايرت دارد .\r\nآنچه از ميان اين اقوال متعدّد باقى مىماند آن قولى است كه با قول مشهور و صحيح يعنى اين كه امام حسين ( ع ) در روز ترويه ، روز هشتم ذى حجّهء سال شصت هجرى از مكّه به سوى عراق بيرون آمد ، مغايرت ندارد .\r\n\r\n\r\n","description":"","footnote":"\r\n( 1 )\r\n- گذشته از شهرت تاريخى ، قوىترين دليل آن ، سخن امام حسين ( ع ) در نامه دوّم به مردم كوفه است ؛ « . . . من روز سه‌شنبه هشت روز گذشته از ذىحجّه ، روز ترويه از مكّه به سوى شما حركت كردم . . . » ( تاريخ طبرى ، ج 3 ، ص 301 ) دو روايت نيز از امام صادق ( ع ) نقل شده است كه مىگويد ، امام حسين ( ع ) روز ترويه از مكّه بيرون آمد ( ر . ك . الكافى ، ج 4 ، 535 ، شماره 4 ؛ التهذيب ، ج 5 ، ص 436 ، شمارهء 162 ؛ الاستبصار ، ج 2 ، ص 327 ، شماره 1160 . )\r\n( 2 ) - زيرا مبناى محاسبهء گذشت هفت روز ، روز عرفه است . بنابراين آن روز ، روز پانزدهم است . چنانچه روزعرفه در آن سال چهارشنبه بوده باشد ، مراد از آن روز ، آن طور كه در متن روايت آمده است ، روز چهارشنبه نمىتواند باشد . چنانچه مبناى محاسبه روز پس از عرفه قرار گيرد ، در آن صورت چهارشنبه مىشود شانزدهم ؛ و چنين قولى با هر دو احتمال نادر است .\r\n","page_name":" 54 ","page_number":54},
  {"content":"\r\n\r\nبنابراين قيام مسلم بن عقيل در كوفه ، روز سه شنبه ، روز ترويه ، روز هشتم ذىحجّهء سال شصت هجرى و شهادت وى روز چهارشنبه ، نه روز گذشته از آن ماه يعنى در روز عرفه بود ، و اين قوىترين نظريه است .\r\nيا اين كه قيام وى روز نهم ذىحجّهء اين سال بود ، « 1 » كه در نتيجهء شهادتش در روز دهم اين ماه واقع مىشد ، يعنى روز عيد قربان ؛ و اين ضعيف‌ترين نظريه است . « 2 »\r\n\r\nاشاره\r\nدر اين زمينه يك مسألهء مهم باقى مىماند كه بايد به آن اشاره كنيم و آن اين است كه طبرى نقلى را مىآورد كه مهم‌ّترين وقايع كوفه ، در دوران حضور مسلم در آن شهر ، از جمله تصميم حكومت مركزى شام مبنى بر عزل نعمان بن بشير از والىگرى كوفه ؛ تعيين عبيداللّه زياد به جاى نعمان و ماجراهايى كه تا روز قتل مسلم روى داد ، همگى پس از خروج امام ( ع ) از مكّه ، يعنى هنگامى كه حضرت در راه عراق بود ، روى داد . طبرى در داستان مشورت يزيد با سرجون نصرانى دربارهء تعيين جانشين نعمان مىنويسد : « يزيد سرجون مسيحى ، غلام معاويه را فراخواند و گفت : حسين رهسپار كوفه گشته است و مسم بن عقيل از كوفيان براى او بيعت مىگيرد و شنيده‌ام كه نعمان در امر مقابله با حركت مسلم ، ناتوان است و حتى دربارهء او سخنان ناخوشايندى شنيده‌ام - و سپس نامه‌هاى كوفيان را براى او خواند و پرسيد - نظر تو چيست ؟ چه كسى را بر كوفه بگمارم ؟ . . . » « 3 »\r\nاين عبارت كه « حسين رهسپار كوفه گشته است » از اقوال نادرست است . زيرا در هيچ يك از منابع تاريخى ديگر كه داستان مشورت يزيد و سرجون را نقل كرده‌اند ، اين عبارت\r\n\r\n\r\n","description":"","footnote":"\r\n( 1 ) - چنان كه مسعودى نيز با ذكر قول نخست - به نحو احتمال - بر همين باور است ؛ آنجا كه مىافزايد : « و گفته شده است : روز چهارشبنه ، روز عرفه ، نه روز گذشته از ذى حجّهء سال شصت » ( مروج الذهب ، ج 3 ، ص 70 . )\r\nهمين طور ابن اثير آنجا كه مىگويد : « و گفته شده است : نه روز گذشته از آن » ( الكامل فى التاريخ التاريخ ، ج 3 ، ص 275 . )\r\n( 2 ) - دليلش اين است كه از هيچ اشارهء تاريخى استفاده نمىشود كه روز قتل مسلم ، روز عيد بوده است .\r\n( 3 ) - تاريخ الطبرى ، ج 3 ، ص 280 .\r\n","page_name":" 55 ","page_number":55},
  {"content":"\r\n\r\nنيامده است . « 1 » از اين گذشته خود روايت طبرى به طور مرسل از عوانة بن حكم كه تمايلات عثمانى داشت ، نقل شده است ؛ و آن طور كه عسقلانى در « لسان الميزان » نوشته است ، « 2 » براى بنىاميه جعل خبر مىكرد . به علاوه خود طبرى داستان اين مشورت را در جاى ديگر از عمّار دهنى از ابى جعفر نيز نقل كرده است ، ولى اين عبارت يا عبارتى با اين مفهوم در آن ديده نمىشود . « 3 » بلكه آنچه او نقل كرده با اين عبارت در تعارض است . مثل آنجا كه مىگويد : « قيام مسلم بن عقيل در كوفه ، روز سه‌شنبه ، هشت شب گذشته از ذى حجّه سال شصت بود . . . » « 4 » يعنى در همان روزى كه امام ( ع ) از مكّه بيرون آمد . معناى اين سخن اين است كه همهء وقايع دوران حضور مسلم در كوفه ، در هنگامى روى داد كه امام ( ع ) در مكّه بود ؛ كه از جملهء آنها ، واقعهء عزل نعمان از كوفه و نصب ابن زياد بر عراق بود .\r\nبنابراين نمىتوان به روايت نادر طبرى اعتماد كرد ؛ زيرا با روايت مشهور در تعارض است كه مىگويد : عزل نعمان از ولايت كوفه و تعيين ابن زياد به جاى او در زمانى به انجام رسيد كه امام حسين ( ع ) همچنان در مكّه بود و از آن شهر نكوچيده بود .\r\nابن عبدابّه نيز در كتاب « عقد الفريد » مطلبى را نقل كرده است كه شايد براى برخى اين توهّم را پيش آورد كه عزل نعمان از ولايت كوفه و تعيين ابن زياد به جاى او هنگامى انجام شد كه امام ( ع ) در راه عراق بود . ابن عبدابه مىگويد : « يزيد براى والى خويش در عراق يعنى عبيداللّه زياد نوشت كه حسين به سوى كوفه حركت كرد و از ميان روزگاران ،\r\n\r\n\r\n","description":"","footnote":"\r\n( 1 ) - شيخ مفيد همين روايت را نقل كرده است ولى اين عبارت در آن نيست . بلكه در روايت مفيد آمده است : نظر تو چيست ؟ حسين مسلم بن عقيل را به كوفه فرستاده است تا از مردم برايش بيعت بگيرد . . . » ( ر . ك : الارشاد ، ص 206 . )\r\n( 2 ) - عوانة بن حكم بن عوانة بن عياض ، اخبارى مشهور كوفى ، گويند كه پدرش غلامى خياط و مادرش كنيزبود . وى از تابعان روايت‌هاى بسيار نقل كرده است و احاديث سند وى نادر است . عبداللّه بن معتز از حسين بن عليل غزى نقل كرده است كه عوانة بن حكم عثمانى بود و براى بنىاميه جعل خبر مىكرد . وى در سال 158 مرد . ( لسان الميزان ، ج 4 ، ص 449 ، دارالكتب العلميه ، بيروت )\r\n( 3 ) - ر . ك : التاريخ الطبرى ، ج 3 ، ص 275 .\r\n( 4 ) - تاريخ الطبرى ، ج 3 ، ص 293 .\r\n","page_name":" 56 ","page_number":56},
  {"content":"\r\n\r\nروزگار تو و از ميان شهرها ، شهر تو و از ميان واليان ، تو مبتلا گشته‌اى ؛ و در اين امتحان يا آزاد مىشوى يا به بندگى باز مىگردى . » « 1 »\r\nاين توهّم از آنجا ناشى مىشود كه تصور شده است اين نامه نخستين نامه‌اى بود كه يزيد به ابن زياد نوشت ؛ يعنى همان نامه‌اى كه به وى فرمان داد با شتاب هرچه تمام از بصره به كوفه برود . حال آن كه قضيه اين طور نيست ، به دليل اين عبارت كه مىگويد :\r\n« والى خود در عراق » ، اين نامه غير از آن نامهء نخست است . مفهوم اين عبارت آن است كه در آن روز و پيش از آن نامه ، ابن زياد ولايت بصره و كوفه هر دو را با هم داشته است ؛ چرا كه ولايت بر بصرهء تنها ، ولايت بر همهء عراق اطلاق نمىشده است . يعقوبى نيز خود همين نامه را با عبارتى روشن‌تر نقل كرده است كه به خوبى نشان مىدهد اين نامه غير از آن نامهء اول يزيد است . او مىگويد : حسين ( ع ) از مكّه رهسپار عراق گشت . يزيد عبيداله زياد را ولايت داده بود و به او نوشت : شنيده‌ام كوفيان به حسين ( ع ) نامه نوشته و از او خواسته‌اند كه نزد آنان برود ؛ و او از مكّه به سوى آنها در حركت است . اينك شهر تو از ميان شهرها و روزگار تو از ميان روزگاران به دو مبتلا گشته‌اند ، يا او را مىكشى و يا آن كه به نسب خود و به پدرت عبيد باز مىگردى ، هشدار كه از دستت نرود . » « 2 » از اين روايت به خوبى استفاده مىشود كه ابن زياد پيش از آن كه امام حسين ( ع ) از مكّه بيرون بيايد ، والى كوفه و بصره گرديده بود . يزيد هم اين نامه را هنگامى به ابن زياد نوشت كه ولايت كوفه را به وى داده بود ، نه آن كه با اين نامه ، او را گمارده باشد . دقّت كنيد !\r\n\r\nدر آستانهء انقلاب\r\nمسلم بن عقيل به عنوان سفير امام حسين ( ع ) به سوى مردم كوفه ، در نيمه ماه رمضان سال شصت هجرى از مكّه بيرون آمد و در روز پنجم ماه شوّال همان سال وارد كوفه گرديد . « 3 »\r\n\r\n\r\n","description":"","footnote":"\r\n( 1 ) - العقد الفريد ، ج 5 ، ص 130 ؛ نيز ر . ك : مثير الاحزان ، ص 40 - 41 ؛ انساب الاشراف ، ج 3 ، ص 371 .\r\n( 2 ) - تاريخ يعقوبى ، ج 2 ، ص 155 .\r\n( 3 ) - مروج الذهب ، ج 3 ، ص 55 .\r\n","page_name":" 57 ","page_number":57},
  {"content":"\r\n\r\nامام ( ع ) قيس بن مسهّر صيداوى و عمارة بن عبيداله سلولى و عبداللّه و عبدالرّحمن ، پسران شدّاد ارحبى ، « 1 » را با وى همراه كرده بود . بنا به قولى عبداللّه بن يقطر را نيز با او فرستاد . « 2 »\r\nامام ( ع ) به مسلم بن عقيل سفارش كرد كه بر موثّق‌ترين اهل كوفه وارد شود و فرمود :\r\n« آن گاه كه به شهر درآمدى نزد موثّق‌ترين مردم شهر فرود آى » « 3 »\r\nنقل شده است كه او بر مسلم بن عوسجه وارد شد . « 4 » نيز نقل شده است ، وى نخست بر هانى بن عروه ، وارد گرديد . « 5 » ولى مشهور اين است كه مسلم نخست در خانهء مختار بن ابى عبيد ثقفى فرود آمد ؛ و سپس از آنجا به خانهء هانى نقل مكان كرد . « 6 »\r\nامام حسين ( ع ) رفتن خويش به كوفه را منوط به اين امر كرد كه : مسلم بايد به او بنويسد كه مردم كوفه به حقيقت ، همان طورى هستند كه در نامه‌هايشان آمده و پيك‌هايشان گفته‌اند . آن حضرت در نامهء نخست خود به كوفيان نوشت : . . . چنانچه او براى من نوشت كه عامهء مردم خردمندان همانطور كه پيك‌هايتان گفته‌اند و در نامه هايتان خواندم همرأى هستند ، به خواست خداوند به زودى نزد شما مىآيم . . . » « 7 »\r\nدر روايت ديگرى آمده است كه امام ( ع ) در نامه‌اى خطاب به آنان چنين گفت : اگر شما همان طورى كه پيك‌هايتان گفته‌اند و در نامه‌هايتان خوانده‌ام هستيد ، با پسر عمويم برخيزيد و با او بيعت كنيد و او را وا مگذاريد . . . » « 8 » .\r\n\r\n\r\n","description":"","footnote":"\r\n( 1 ) - ر . ك : الارشاد ، ص 186 ؛ تاريخ الطبرى ، ج 3 ، ص 277 ؛ زندگينامهء اشخاص سه گانه در جلد سوم آمده است : ص 69 - 73 ، ص 42 و ص 42 - 44 ، به طور متوالى .\r\n( 2 ) - ر . ك : ابصارالعين ، ص 94 ، زندگينامهء ابن يقطر نيز در جزء سوم ( ص 170 ) آمده است .\r\n( 3 ) - الفتوح ، ج 5 ، ص 36 ؛ مقتل خوارزمى ، ج 1 ، ص 196 .\r\n( 4 ) - ر . ك : تاريخ الطبرى ، ج 3 ، ص 275 ؛ و ر . ك : مروج الذهب ، ج 3 ، ص 55 ؛ زندگينامهء مسلم بن عقيل درجلد دوم آمده است .\r\n( 5 ) - ر . ك : سير اعلام النبلاء ، ج 3 ، ص 299 .\r\n( 6 ) - ر . ك : الارشاد ، ص 186 ؛ تاريخ الطبرى ، ج 3 ، ص 279 ؛ ابصارالعين ، ص 80 . زندگينامهء مختار بن ابى عبيد ثقفى در جزء دوم آمده است .\r\n( 7 ) - الارشاد ، ص 186 ؛ تاريخ الطبرى ، ج 3 ، ص 278 ؛ الاخبار الطوال ، ص 231 .\r\n( 8 ) - الفتوح ، ج 5 ، ص 35 ، مقتل الخوارزمى ، ج 1 ، ص 195 - 196 .\r\n","page_name":" 58 ","page_number":58},
  {"content":"\r\n\r\nاز اين روايت چنين بر مىآيد كه وظيفهء مسلم ( ع ) در كوفه ، تنها به آماده سازى و سازماندهى كوفيان تا آمدن امام و سپس قيام بر ضد حكومت اموى و نوشتن گزارش‌هاى پياپى دربارهء وضعيت اهل كوفه و تحوّلات جارى آن دوره ، محدود نبوده است . بلكه مسلم اين اختيار را داشت كه - در شرايط استثنايى - هر گاه كه مناسب ببيند ، حتى پيش از آمدن امام ( ع ) ، همراه با كوفيان بر ضد امويان قيام كند . اين چيزى بود كه در عمل نيز به وقوع پيوست و مسلم ناچار گشت - به سبب شرايط استثنايى كه پس از دستگيرى هانى بن عروه - در آن روز با همراهانش به قيام مباردت ورزد .\r\n\r\nمژده شهادت\r\nامام ( ع ) به مسلم خبر داد كه فرجام كار وى در اين راه ، نيل به درجهء رفيع شهادت است ، نقل شده است كه هنگام خداحافظى با مسلم در مكّه ، خطاب به وى فرمود : من تو را به كوفه مىفرستم و خداوند آنچه كه دوست مىدارد و خشنود است كار تو را رقم خواهد زد . اميدوارم كه من و تو در مرتبهء شهيدان باشيم . به بركت و يارى خداوند رهسپار شو تابه كوفه در آيى ، چون به شهر در آمدى نزد مؤثّق‌ترين مردمش منزل كن و مردم را به فرمانبردارى من بخوان . اگر ديدى كه همه بر بيعت من اتفاق نظر دارند ، باشتاب به من گزارش بده تا بر اساس آن رفتار كنم ، ان شاء إله تعالى »\r\nسپس حسين ( ع ) با او معانقه و خداحافظى كرد و هر دو گريستند . « 1 »\r\n\r\nپنهان كارى\r\nهمچنين امام ( ع ) مسلم را به « تقوا ، پنهان كارى و مهربانى » « 2 » سفارش كرد و فرمود كه اگر « مردم را يكدل و منظم شده يافت ، به سرعت ، موضوع را به او گزارش دهد . » « 3 »\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 36 ، مقتل الخوارزمى ، ج 1 ، ص 196 .\r\n( 2 ) - الارشاد ، ص 186 .\r\n( 3 ) - همان .\r\n","page_name":" 59 ","page_number":59},
  {"content":"\r\n\r\nشايد مقصود امام ( ع ) از پنهان كارىاى كه مسلم را بدان سفارش فرمود پنهان نگه داشتن موضوع سفارش تا رسيدن به كوفه ، سازمان دادن كوفيان براى قيام ، مكان و زمان تحركاتش ، جاى انبار اسلحه ؛ كادر فرماندهى و اشخاص مورد اعتمادش ؛ كلمه رمز حمله ؛ و ديگر مصاديق پنهان كارى بوده است .\r\nدر اجراى همين توصيه ، مسلم ( ع ) در سازماندهى كوفيان از شيوهء پنهان كارى و مداراى با مردم استفاده كرد تا آن كه نيرو و امكانات لازم براى قيام كوفيان همراه وى يا امام ( ع ) - در صورت آمدن به كوفه - در برابر سلطه اموى كامل گردد .\r\nقاضى نعمان مىگويد : « شمارى از كوفيان به طور پنهانى با مسلم بن عقيل - رحمة اللّه عليه - بيعت كردند . » « 1 »\r\nدينورى مىگويد : مسلم بن عقيل پيوسته از كوفيان بيعت مىگرفت ، تا آن كه هجده هزار مرد ، پنهانى و آرام با او بيعت كردند . » « 2 »\r\nفتّال نيشابورى مىنويسد : « شيعيان نزد مسلم بن عقيل در رفت و آمد بودند ، تا آن كه جاى او آشكار شد و خبر آن به نعمان بن بشير ، والى كوفه رسيد . » « 3 »\r\n\r\nنخستين اجتماع كوفيان با مسلم\r\nطبرى گويد : آنگاه مسلم پيش رفت تا به كوفه در آمد و در خانهء مختار بن ابى عبيد ، كه امروز به خانه مسلم بن مسيّب مشهور است ، وارد گرديد . شيعيان نزد وى در رفت و آمد بودند . همين كه گروهى نزد وى گرد مىآمدند ، نامهء حسين ( ع ) را برايشان خواند و آنان آغاز به گريستن كردند . . . » . « 4 »\r\nدر اين اجتماع نخست ، يكى از نمودهاى ثابت جامعهء كوفه يعنى اندك بودن شمار مؤمنان راستين و آنهايى كه از بند اسارت « ضعف روحى » و بيمارى « دوگانگى » و\r\n\r\n\r\n","description":"","footnote":"\r\n( 1 ) - شرح الاخبار ، ج 3 ، ص 143 .\r\n( 2 ) - الاخبار الطوال ، ص 235 .\r\n( 3 ) - روضة الواعظين ، ص 173 .\r\n( 4 ) - تاريخ الطبرى ، ج 3 ، ص 279 .\r\n","page_name":" 60 ","page_number":60},
  {"content":"\r\n\r\n« دوستى دنيا و بىميلى نسبت به مرگ » آزادند ، خود را نشان داد . با وجود كثرت اجتماع كنندگان به ظاهر شيعه ، تنها سه تن پايدار ماندند . آن سه تن بزرگانى بودند كه آمادگى كامل خود را براى امتثال فرمان مسلم و فدا شدن در اين راه را اعلام داشتند ؛ و سرانجام نيز رفتند و در كربلا به شهادت رسيدند .\r\nطبرى داستان را اين گونه ادامه مىدهد : « . . . آنگاه عابس بن ابى شبيب شاكرى برخاست و پس از حمد و ثناى الهى گفت : « اما بعد ، من از مردم چيزى به شما نمىگويم و نمىدانم كه در دل آنها چه مىگذرد ! تو را به آنان نمىفربيم ! به خدا سوگند من آن چيزى را بر زبان مىآورم كه خود بدان باور دارم ؛ به خدا سوگند هرگاه مرا فرا بخوانيد ، اجابت مىكنم و با دشمنانتان مىجنگم و آن قدر در راه شما شمشير مىزنم تا خداوند را ديدار كنم و از اين كار مقصودى جز آنچه در نزد خداوند است ندارم ! سپس حبيب بن مظاهر فقعسى برخواست و گفت : خدايت رحمت كند ، آنچه را در دل داشتى در كوتاه سخنى بيان كردى ! آنگاه گفت : به خداى بىهمتا سوگند كه من نيز عقيدهء او را دارم ! پس از آن حنفى نيز مانند همين سخن را بر زبان آورد ! » « 1 »\r\nدر اين اجتماع نمود ديگرى هم بود كه خود را مخفيانه و شرم‌آگين نشان داد ، هرچند كه بزرگ‌ترين و روشن‌ترين نمود جامعهء كوفه بود . اين نمود همان وجود انبوه جمعيتى بود كه حق را دوست مىداشت ولى حاضر به جانبازى در راه آن نبود ! نمود « سستى » و « ضعف روحى » كه موجب شد شيطان بر همه اين مردم چيره گردد ؛ و پسر و دختر پيامبرشان را بكشند !\r\nحجاج بن على به نقل از محمّد بن بشر همدانى - شاهد عينى و ناقل داستان اين اجتماع - گويد : من به محمّد بن بشر گفتم : آيا تو هم در آن اجتماع چيزى گفتى ؟ گفت : من دوست مىداشتم كه يارانم پيروز شوند ؛ ولى كشته شدن را دوست نمىداشتم ! و نخواستم دروغ بگويم ! » « 2 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 2079 . زندگينامهء شهيد عابس شاكرى در جلد دوم ، ص 382 - 384 ، زندگينامهء شهيد سعيد بن عبد اللّه حنفى در ص 41 و زندگينامهء حبيب بن مظاهر در ص 333 آمده است .\r\n( 2 ) - تاريخ الطبرى ، ج 3 ، ص 279 .\r\n","page_name":" 61 ","page_number":61},
  {"content":"\r\n\r\n\r\nديدارهاى پياپى با مسلم\r\nدسته‌هاى شيعيان كوفه پى در پى به ديدار مسلم مىآمدند . او نامهء امام ( ع ) را بر ايشان مىخواند و آنان مىگريستند و مىگفتند : « به خدا سوگند آن قدر در برابرش شمشير مىزنيم تا همه كشته شويم ! » « 1 »\r\n\r\nنامهء مسلم ( ع ) به امام ( ع )\r\nشمار بيعت كنندگان كوفه با مسلم روز به روز افزايش مىيافت . پس از آن كه شمار آنها به هجده هزار تن رسيد « 2 » ، مسلم موضوع را به امام ( ع ) نوشت . او نامه را به وسيلهء قيس بن مسهّر صيداوى مىفرستاد و عابس بن ابى شبيب شاكرى و غلامش ، شوذب ، را نيز با او همراه ساخت . متن نامه چنين بود :\r\n« اما بعد ، راهنما به كسان خويش دروغ نمىگويد ، هجده هزار تن از كوفيان با من بيعت كرده‌اند . همين كه نامه‌ام به تو رسيد در آمدن شتاب كن كه مردم همه با شما هستند و به خاندان معاويه ، نظر و تمايلى ندارند ، والسلام . » « 3 »\r\n\r\n\r\n","description":"","footnote":"\r\n( 1 ) - تذكرةالخواص ، ص 221 ، روضة الواعظين ، ص 174 .\r\n( 2 ) - كمترين شمارى كه منابع تايخى براى بيعت كنندگان نوشته‌اند دوازده هزار تن است ( مناقب آل‌ابىطالب ، ج 4 ، ص 91 ؛ تاريخ الطبرى ، ج 3 ، ص 275 ؛ مروج الذهب ، ج 3 ، ص 55 ؛ و ديگران ) . بيشتر مورخان شمار آنان را هجده هزار تن نوشته‌اند ؛ ( اللهوف ، ص 16 ؛ روضة الواعظين ، ص 173 ؛ الاخبار الطوال ، ص 235 ؛ تاريخ الطبرى ، ج 3 ، ص 290 ؛ مثير الاحزان ، ص 32 ، الارشاد ، ص 186 ، سير اعلام النبلاء ، ص 299 ، و ديگران . ) گروهى هم سى هزار تن نوشته‌اند ( عقد الفريد ، ج 5 ، ص 126 ؛ الامامه و السياسه ، ج 2 ، ص 4 . ) گروهى نيز شمار آنان را چهل هزار تن نوشته‌اند ( مثير الاحزان ، ص 26 ، ) همهء اين ارقام را مىتوان درست دانست . به اين ترتيب كه بگوييم هر كدام از آنها به يكى از برهه‌هاى زمانى اختصاص داشته و آن هنگامى كه مسلم نامه‌اش را به امام مىنوشته است شمار آنان هجده هزار تن بوده است . آنچه ذهبى دربارهء نامهء مسلم به امام ( ع ) نوشته است نيز مؤيد اين مطلب است . \" . . . تا كنون هجده هزار تن با من بيعت كرده‌اند . . . » ( سير اعلام النبلاء ، ج 3 ، ص 299 ) . ولى روايت طبرى به نقل از عبداله بن حازم كه مىگويد شمار بيعت كنندگان در هنگام قيام مسلم هجده هزار تن بوده است ، سخن فوق را تضعيف مىكند ( تاريخ الطبرى ، ج 3 ، ص 286 ) .\r\n( 3 ) - تاريخ الطبرى ، ج 3 ، ص 290 ؛ نيز ر . ك . مثير الاحزان ، ص 32 .\r\n","page_name":" 62 ","page_number":62},
  {"content":"\r\n\r\n\r\nشخصيت نعمان بن بشير\r\nبا افزايش شمار بيعت كنندگان با مسلم و گرد آمدن مردم در پيرامون وى ، قضيه ميان مردم كوفه پيچيده و داستان مسلم و قضيه انتظار مردم براى آمدن امام ( ع ) ، بحث روز مساجد ، خانه‌ها و كوچه و بازار گرديد . چون كار بالا گرفت و پرده‌ها كنار رفت ، نعمان بن بشير بن سعد خزرجى « 1 » ، والى وقت كوفه ، از تحولات جديد با خبر شد و خطرى ناگهانى را احساس كرد . آنگاه منبر رفت و پس از حمد و ثناى الهى گفت : اما بعد ، اى مردم تقواى الهى پيشه كنيد و به سوى فتنه و جدايى مشتابيد ؛ زيرا كه در آنها مردان هلاك مىشوند ، خون‌ها ريخته مىشود و اموال غصب مىگردد . وى كه بردبار و پارسا و عافيت طلب بود در ادامه گفت : من با كسى كه با من سر جنگ ندارد نمىجنگم ؛ به كسى كه بر من يورش نياورد يورش نمىبرم ، من شما را ناسزا نمىگويم ، سر به سر شما نمىگذارم و كسى را به سبب امور بىاهمّيّت و گمان و تهمت مؤاخذه نمىكنم . ليكن اگر شما از من روى برگردانيد و بيعتتان را بشكنيد و با امام خويش به مخالفت برخيزيد به خداى يگانه سوگند ، مادامى كه قبضه شمشير در دستم باشد شما را با آن مىزنم هرچند كسى از شما مرا يارى نكند . اميدوارم حق‌شناسان ، ميان شما از آنهايى كه باطل آنها را از بين مىبرد ، بيشتر باشند . » « 2 »\r\nچون خطبه‌اش به پايان رسيد ، يكى از هم‌پيمانان و مزدوران بنى اميه به نام عبداللّه بن مسلم بن سعيد حضرمى اعتراض كرد و گفت : « چيزى را كه در پيش روى دارى جز ستم اصلاح نمىكند ! اين تصميمى كه تو دربارهء دشمنانت گرفته‌اى ، رأى افراد ناتوان است ! نعمان گفت : اگر من در اطاعت خداوند باشم و از افراد ناتوان به شمار آيم بهتر است از آن كه عزتمند باشم ولى در معصيت خداوند به سر ببرم . آنگاه فرود آمد . » « 3 »\r\n\r\n\r\n","description":"","footnote":"\r\n( 1 )\r\n- زندگينامهء كوتاه وى در جلد دوم اين پژوهش آمده است ( ص 118 ) .\r\n( 2 ) - تاريخ الطبرى ، ج 3 ، ص 279 ؛ الكامل فى التاريخ ، ج 3 ، ص 386 ، الاخبار الطوال ، ص 231 ؛ الارشاد ، ص 186 .\r\n( 3 ) - همان .\r\n","page_name":" 63 ","page_number":63},
  {"content":"\r\n\r\nاز آن روز به بعد مزدوران و جاسوسان اموى در كوفه « 1 » پيوسته اخبار مربوط به حوادث كوفه و موضعگيرى نعمان بشير نسبت به آن حوادث را به يزيد در شام گزارش مىدادند .\r\nمجموعهء گزارش‌هاى ياد شده به يزيد اين طور مىگفت « كه اگر به كوفه نياز دارى مردى نيرومند را بدانجا فرست تا فرمانت را به اجرا در آورد و با دشمنانت همانند خودت رفتار كند . زيرا نعمان بن بشير مردى است ناتوان يا آن كه خود را ناتوان وانمود مىكند ! » « 2 »\r\n\r\nاشاره\r\nنعمان بن بشير نه دوستدار اهل‌بيت بود و نه گرايشى به آنها داشت . « 3 » او و پدرش در يارى جريان نفاق ، پس از رحلت پيامبر ( ص ) ، تاريخ سياه و بلندى دارند . نعمان گرايش عثمانى داشت و آشكارا نسبت به على ( ع ) كينه مىورزيد و از وى بد مىگفت . در جنگ‌هاى جمل و صفين با او جنگيد و در رهبرى جريان نفاق به طور كامل پيرو سياست معاويه بود ، « از نشانه‌هاى اين سياست اين بود كه معاويه از رويارويى آشكار با امام حسين ( ع ) پرهيز مىكرد . چنانچه معاويه ناچار به رويارويى آشكار مىگشت و بر امام پيروز مىشد از او در مىگذشت . اين به خاطر دوستى با امام نبود ، بلكه معاويه ، اين سياستمدار پليد و شيطان ، مىدانست كه ريختن آشكار خون امام ( ع ) با آن جايگاه قدسى بلندى كه در دل امت دارد ، موجب جدايى امويّت از اسلام مىگردد و تلاش‌هاى جريان نفاق و به ويژه حزب اموى را نقش بر آب مىسازد : به ويژه آن كوشش‌هايى كه معاويه به خرج داد\r\n\r\n\r\n","description":"","footnote":"\r\n( 1 ) - مثل عمارة بن عقبة بن ابى معيط ، عبداللّه بن مسلم بن سعيد حضرمى و عمر بن سعد بن ابى وقّاص ( ر . ك . تاريخ الطبرى ، ج 3 ، ص 279 . )\r\n( 2 ) - تاريخ الطبرى ، ج 3 ، ص 280 .\r\n( 3 ) - ابن قتيبه دينوارى گويد : حسين بن على ، مسلم بن عقيل را به كوفه فرستاد تا از مردم برايش بيعت‌بگيرد . نعمان بن بشير كه والى كوفه بود گفت : هر آينه پسر دختر رسول خدا ( ص ) از پسر بجدل - يعنى يزيد - محبوب‌تر است . اين سخن به گوش يزيد رسيد و آهنگ عزل وى كرد . » ( الامامه و السياسه ، ج 2 ، ص 4 ) . با توجه به اين كه ابن قتيبه تنها كسى است كه اين خبر را نقل كرده است ، مىتوان آن را كينهء نهانى نعمان نسبت به يزيد حمل كرد . زيرا كه يزيد انصار را خوار مىشمرد و شاعران ( مثل اخطل ) را بر بدگويى آنان تشويق مىكرد ، نه اين كه نعمان دوستدار امام حسين ( ع ) بود .\r\n","page_name":" 64 ","page_number":64},
  {"content":"\r\n\r\nتا اسلام و امويت را چنان در عقل و احساسات مردم بياميزد كه از آن پس ، بيش‌تر آحاد مردم تنها اسلام اموى را بشناسند . به طورى كه اگر آن خون مقدس - خون امام ( ع ) - در قتلگاه قيام بر ضد حكومت اموى ريخته نمىشد جدايى ميان اسلام و امويّت ناممكن بود . » « 1 »\r\nاز اين رو روش نعمان بن بشير در حلّ مشكلات پيش آمده در كوفه - پس از ورود مسلم - آميخته به نرمى و تسامح بود . زيرا كه او - با اعتقاد به ديدگاه معاويه - بر اين باور بود كه رويارويى آشكار با امام حسين ( ع ) به نفع حكومت اموى نيست .\r\nنعمان ضعيف يا ، آن طور كه روايت طبرى او را تصوير كرده است ، « بردبار و پارسا و عافيت طلب » « 2 » و يا آن طور كه روايت دينورى تصويرش كرده است : « دوستدار عافيت و مغتنم شمارنده سلامتى » نبود « 3 » ، بلكه از روى نيرنگ و حيله بازى خود را ناتوان وانمود مىكرد ؛ و قصد وى استفاد از شيوهء سرّى و نيرنگ پنهانى براى پايان دادن به انقلاب و رهايى از چنگ مسلم بن عقيل و بلكه رهايى از دست امام ( ع ) بود . بنابراين او شيطانى بود كه گام جاى گام معاويه ، آموزگار بزرگ طراح نقشه‌هاى شيطنت‌آميز و فريبنده مىگذاشت .\r\nليكن روند پرشتاب حوادث كوفه در آن روز و تحوّلات بزرگى كه در حيات سياسى اين شهر روى داد ، امويان و مزدوران و جاسوسانشان را از مقبوليّت مسلم بن عقيل نزد افكار عمومى به وحشت افكند و متوجّه شدند كه چنانچه حكومت محلّى اموى در كوفه ، تدابير لازم را براى بازگرداندن اوضاع به آرامش نسبى پيشين اتخاذ نكند ، زمام امور به زودى زود به طور كامل به دست انقلابيون خواهد افتاد . آنان دريافتند كه سياست\r\n\r\n\r\n","description":"","footnote":"\r\n( 1 ) - خوارزمى مىنويسد : نعمان آگاهى خويش را نسبت به موضع معاويه دربارهء قتل امام حسين ( ع ) در گفت و گوى با يزيد آشكار ساخت . يزيد ، پس از شهادت امام ( ع ) و نصب سر مقدس وى در دمشق ، او را فراخواند . چون نزدش آمد پرسيد : كار عبيداللّه بن زياد را چگونه ديدى ؟ گفت : جنگ نوبتى است . آنگاه يزيد گفت سپاس خدايى را كه او را كشت . نعمان گفت : اميرالمؤمنين - يعنى معاويه - قتل وى را خوش نمىداشت ! ( ر . ك . مقتل الحسين ، خوارزمى ، ج 2 ، ص 59 - 60 ) .\r\n( 2 ) - ر . ك . تاريخ الطبرى ، ج 3 ، ص 279 .\r\n( 3 ) - ر . ك . الاخبار الطوال ، ص 231 .\r\n","page_name":" 65 ","page_number":65},
  {"content":"\r\n\r\nنرمش و تسامح‌آميزى كه نعمان بن بشير در پيش گرفته است ، موجب خواهد شد كه به زودى كوفه به دست مسلم بن عقيل بيفتد . از اين رو تصميم گرفتند كه براى رهايى از اين تنگنا ، نعمان بن بشير را عزل و والى جديد و بىرحمى را به جاى او بگمارند . با اين ديدگاه بود كه گزارش‌هاى سرّى خويش را تهيه كرده و در شام به يزيد انتقال مىدادند .\r\n\r\nعبيداللّه بن زياد والى جديد كوفه\r\nبه دنبال ارسال گزارش‌هاى پى در پى امويان و مزدوران و جاسوسانشان از كوفه براى يزيد ، وى مشاور خويش ، سرجون بن منصور مسيحى را كه پيش از آن سمت مشاور پدرش را داشت فراخواند . وى از رجال سرشناس منافقان اهل كتاب بود كه در سايهء حمايت ديگر اشخاص جريان نفاق كه از نزديكان و مشاوران و نديمان حكمرانان بودند فعّاليّت مىكرد . آنگاه نظر او را دربارهء جانشين نعمان بشير براى والىگرى كوفه پرسيد و او به كار گماردن عبيداللّه بن زياد « 1 » را پيشنهاد كرد و اظهار داشت كه اين نظر ، نظر معاويه نيز هست . سپس نامه‌اى را كه معاويه پيش از مرگ در اين باره نوشته بود بيرون آورد . « 2 »\r\nيزيد نيز نظر او را پذيرفت و ولايت شهرهاى كوفه و بصره را به عبيداللّه زياد داد .\r\nيزيد ، مسلم بن عَمرو باهلى « 3 » را فراخواند و فرمان جديد خويش ، يعنى سپردن ولايت كوفه و بصره را براى عبيداللّه ارسال داشت و در نامه‌اى خطاب به او نوشت : اما بعد ، طرفدارانم از اهل كوفه به من گزارش داده‌اند كه ابن عقيل در كوفه ، سرگرم جمع‌آورى نيرو براى ايجاد تفرقه ميان مسلمانان است . همين كه نامه‌ام را خواندى حركت كن و نزد مردم كوفه برو و ابن عقيل را مانند مهره بجوى و دستگير كن ، آنگاه او را به زنجير كن يا بكش يا تبعيد كن . والسلام . » « 4 »\r\n\r\n\r\n","description":"","footnote":"\r\n( 1 )\r\n- زندگينامهء مفصل عبيداللّه زياد - لعنة اللّه - در جزوه دوم اين پژوهش گذشت .\r\n( 2 ) - تاريخ الطبرى ، ج 3 ، ص 280 .\r\n( 3 ) - زندگينامهء مختصر مسلم بن عمرو باهلى در جلد دوم گذشت .\r\n( 4 ) - تاريخ الطبرى ، ج 3 ، ص 280 .\r\n","page_name":" 66 ","page_number":66},
  {"content":"\r\n\r\nدر نقل ديگرى آمده است كه يزيد خطاب به عبيداللّه زياد نوشت : « از ميان روزگاران ، روزگار تو و از ميان شهرها ، شهر تو به حسين مبتلا گشته است . . . مسلم بن عقيل را مانند مهره‌اى بجوى . چون بر او دست يافتى از او بيعت بگير و اگر بيعت نكرد او را بكش و بدان ، در اجراى فرمانى كه به تو داده‌ام هيچ عذرى ندارى . . . » « 1 »\r\nدر نقل ديگرى آمده است : « . . . من هيچ كس را جسورتر از تو براى از ميان بردن دشمنانم نمىشناسم ، چون نامه‌ام را خواندى همان لحظه و ساعت حركت كن . مبادا سستى و كندى كنى . بكوش و از نسل على بن ابىطالب يك تن را زنده مگذار ! مسلم بن عقيل را بجوى و سرش را نزد من بفرست . » « 2 »\r\n\r\nناشناسى كه در تاريكى وارد شهر شد !\r\nعبيداللّه زياد به محض دريافت نامهء يزيد ، كه باهلى برايش آورد ، فرمان داد مقدمات سفر به كوفه را براى فرداى آن روز فراهم كنند . « 3 » او پس از دريافت نامه تنها يك روز در بصره ماند و در همان روز هم سليمان بن رزين ، پيك امام حسين ( ع ) نزد اشراف بصره و سران اخماس را به قتل رساند ؛ و طى خطابه‌اى مردم بصره را تهديد كرد و از تفرقه و شايعه پراكنى بر حذر داشت و با تهديد از آنان خواست كه دست به چنين كارهايى نزنند .\r\nآنگاه عبيداللّه زياد ، همراه مسلم بن عمرو باهلى و شريك بن اعور حارثى « 4 » و خدم و حشم و خانواده‌اش از بصره بيرون آمد . شريك شيعه بود . گويند : « پانصد تن با وى همراه بودند كه خود را بر زمين مىانداختند . نخستين كسى كه از ميان مردم كه خود را بر زمين افكند ، شريك بود . وى اميد داشت كه با اين كار عبيداله متوقف شود و حسين ( ع ) پيش از او به كوفه برسد . ولى عبيداله معطل هيچ كدامشان نگشت . . . » « 5 »\r\n\r\n\r\n","description":"","footnote":"\r\n( 1 ) - تسلية المجالس ، ج 2 ، ص 180 .\r\n( 2 ) - مقتل الامام الحسين ( ع ) ، شيخ محمدرضا طبسى ، مخطوط ، ص 137 .\r\n( 3 ) - ر . ك : الارشاد ، ص 187 .\r\n( 4 ) - شريك بن حارث ( الأعور ) همدانى : زندگى نامه‌اش در جزء دوم ( ص 159 ) گذشت .\r\n( 5 ) - الكامل فى التاريخ ، ج 3 ، ص 388 .\r\n","page_name":" 67 ","page_number":67},
  {"content":"\r\n\r\nعبيداله در نزديكى كوفه فرود آمد تا شب هنگام وارد شهر شود ؛ و مردم شهر گمان كردند كه او حسين ( ع ) است . « 1 » او عمامه سياه بسته و نقاب زده بود . مردم كه با شنيدن خبر آمدن حسين ( ع ) منتظر قدوم ايشان بودند ، با ديدن عبيداله پنداشتند كه او حسين ( ع ) است . عبيداله بر هر گروهى كه مىگذشت بر او سلام مىكردند و مىگفتند : « اى فرزند رسول خدا ( ص ) خوش آمدى ، مقدمتان مبارك ! » « 2 » خوشحالى و خوش آمد گويى آنان به امام حسين ، او را ناراحت ساخت .\r\nچون در پناه تاريكى به شهر درآمد ، مردم گمان كردند كه او امام ( ع ) است . « زنى گفت : اللّه اكبر ، به خداى كعبه سوگند كه فرزند رسول خدا ( ص ) است ! مردم فرياد برآوردند و گفتند : ما بيش از چهل هزار تن با تو همراهيم ، جمعيّت چنان بر وى ازدحام كردند كه به گمان اين كه او حسين ( ع ) است ، دم مركبش را گرفتند . . . » « 3 »\r\n« عبيداللّه شبانه خود را به قصر رساند ؛ و گروهى از مردم نيز همراهش بودند كه شك نداشتند كه او حسين ( ع ) است . نعمان بن بشير در را بر روى او و نزديكانش بست . برخى همراهان عبيداللّه صدا زدند كه در را باز كند . نعمان به آنان نزديك شد و به گمان اين كه او حسين ( ع ) است ، گفت : تو را به خدا سوگند بازگرد . به خدا سوگند من امانتم را به تو نخواهم داد . من به جنگ با تو نيازى ندارم ، اما عبيداللّه سخن نمىگفت تا اين كه نزديك‌تر شد و نعمان نيز خود را به آستانه در نزديك‌تر كرد . آنگاه عبيداللّه گفت : در بگشاى ، خدا كارت را نگشايد ، كه شبت به درازا كشيد .\r\nيكى از كوفيان كه به هواى حسين ( ع ) به دنبالش آمده بود ، با شنيدن صداى عبيداللّه گفت : اى مردم به خداى يگانه سوگند كه او پسر مرجانه است !\r\n\r\n\r\n","description":"","footnote":"\r\n( 1 ) - در مثير الاحزان ( ص 30 ) آمده است : « تا آن كه شب فرا برسد و مردم نپندارند كه او حسين ( ع ) است . » ولى ما نقلى را كه مجلسى از مثيرالاحزان گرفته است مىپذيريم ( بحار ، ج 44 ، ص 340 ) و اين قول درست‌تر است . شبلنجى در نورالابصار ( ص 140 ) گويد : « چون عبيداله به كوفه نزديك شد ، شبانه و به طور ناشناس به شهر درآمد و مردم پنداشتند كه او حسين است . وى از سوى باديه و در لباس اهل حجاز به شهر درآمد . . . »\r\n( 2 ) - تاريخ الطبرى ، ج 3 ، ص 281 ؛ الارشاد ، ص 187 .\r\n( 3 ) - مثيرالاحزان ، ص 30 .\r\n","page_name":" 68 ","page_number":68},
  {"content":"\r\n\r\nنعمان در را گشود و عبيداللّه وارد شد . سپس در را بر روى مردم بستند ؛ و آنان پراكنده گشتند ! « 1 »\r\nدر نقل مسعودى آمده است : « . . . تا آن كه به قصر رسيد ، نعمان بن بشير كه در قصر بود ، در آن پناه گرفت . آنگاه به وى نزديك شد گفت : اى فرزند رسول خدا با من چه كارى دارى ؟ چرا از ميان همهء شهرها به شهر من آمدى ؟ »\r\nابن زياد گفت : « اى نعيم خوابت به درازا كشيده است . « 2 » سپس نقاب را از روى دهانش كنار زد . نعمان او را شناخت و در را گشود ؛ و مردم فرياد برآوردند : ابن مرجانه ! سپس او را سنگباران كردند . ولى او از چنگشان گريخت و داخل قصر شد » « 3 »\r\nتوجه به روايات تاريخى مربوط به چگونگى ورود عبيداللّه به كوفه ، ميزان ضعف و سراسيمگى نمايندگان وقت حكومت بنىاميه در كوفه ، را به طور كامل روشن مىكند .\r\nنعمان بن بشير به قصر مىچسبد و مىترسد كه بيرون بيايد و با وارد ناشناسى كه گمان مىكند حسين است به مقابله برخيزد . عبيداللّهِ زياد از بيم آن كه شناخته شود ، حتى صدايش را در ميان مردم كوفه بلند نمىكند . پس از آن كه مردم او را مىشناسند و سنگباران مىكنند ، همه تلاشش اين است كه خود را به درون قصر رساند . مفهوم اين كارها اين است كه كوفه در آن روز در حالت تحوّل به سر مىبرد و آمادهء طرد نظام اموى بود و در انتظار رهبر شرعىاى كه از مكّه مكرّمه به سويش مىآمد به سر مىبرد .\r\n\r\nاقدام‌هاى سركوبگرانه\r\nعبيداللّه پس از ورود به قصر و نفس نفس زدن ، او از شدت ترس و خستگى و آگاهى بر حقيقت روند حوادث كوفه ، بى درنگ تصميم‌هاى ستمگرانه و سركوبگرانه‌اش را اتخاذ كرد . او در يك سخنرانى تهديدآميز ، كوفيان را از تازيانه و شمشير بيم داد و آنان را\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 281 ؛ الارشاد ، ص 187 ؛ بحارالانوار ، ج 44 ، ص 340 ( به نقل از ارشاد ) .\r\n( 2 ) - شايد اين مثل براى كسى زده مىشود كه غفلت او از حوادث پيرامونش به درازا كشيده است .\r\n( 3 ) - مروج الذهب ، ج 3 ، ص 66 - 67 .\r\n","page_name":" 69 ","page_number":69},
  {"content":"\r\n\r\nبه فرمانبردارى تشويق كرد . او مدّعى شد كه يزيد به او فرمان داده است تا به ستمديدگان انصاف دهد ، به محرومان عطا بخشد و به كسانى كه گوش شنوا دارند و فرمانبردارند نيكى كند ! ابن زياد گفت : « امّا بعد ، اميرالمؤمنين - خدا كارش را راست گرداند - مرا به شهر و ديار شما گماشت و فرمان داد تا با ستمديدگان انصاف دهم ، به محرومان ببخشم و به آنهايى كه گوش شنوا دارند و فرمانبردارى مىكنند نيكى كنم ! و بر فريبكاران و نافرمان‌ها سخت بگيرم . من در ميان شما پيرو فرمان اويم و پيمان او را در ميان شما اجرا مىكنم . من نسبت به نيكان و فرمانبرداران شما مانند پدرى مهربانم ! و تازيانه و شمشيرم بر روى كسان نافرمان و پيمان شكن كشيده است . هركس از شما بايد تنها به حفظ جان خويش بينديشد . « 1 »\r\nآنگاه سخنرانىاش را با يك تصميم سركوبگرانه و ترسناك ادامه داد . « او بر مهتران و عامهء مردم بسيار سخت گرفت و گفت : نام غريبه‌ها و كسانى را كه اميرالمؤمنين در پى آنها است و نام خوارج و اشخاص دو دل را كه كارشان اختلاف و تفرقه است برايم بنويسيد .\r\nهر كس نام آنها را بنويسد ، آزاد است و هركس هيچ ننويسد ، متعهّد است كه در حوزهء رياست او كسى با من مخالفت نورزد و هيچ سركشى نسبت به ما سركشى نكند . هر كس چنين نكند ذمّه از او برداشته است و مال او و ريختن خون او بر ما حلال است . هر مهترى كه در حوزهء رياستش كسى پيدا شود كه اميرالمؤمنين در پى او است ، و او به ما گزارش نداده باشد ، بر در خانه‌اش دار زده مىشود و آن مهتر از عطا محروم مىگردد و به جايى در عمان الزاره « 2 » فرستاده مىشود . » « 3 »\r\nاين تصميم ستمگرانه بر روند حوادث كوفه بزرگ‌ترين تأثير را گذاشت . زيرا مهتران در آن هنگام واسطهء ميان مردم و حكومت بودند و مسؤوليت امور قبايل با آنها بود .\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 281 ؛ الارشاد ، ص 188 .\r\n( 2 ) - جايى است مشهور بر ساحل خليج نزديك عمان و بسيار گرم . در آن هنگام مخالفان به آنجا تبعيد مىشدند .\r\n( 3 ) - تاريخ الطبرى ، ج 3 ، ص 281 ؛ الارشاد ، ص 188 ؛ تذكرة الخواص ، ص 200 .\r\n","page_name":" 70 ","page_number":70},
  {"content":"\r\n\r\nمقرّرىها را ميان آنها تقسيم مىكردند و اقوام به تنظيم دفاتر عمومى ، كه نام زنان و مردان و كودكان در آن ثبت بود ، مىنمودند . هركس به دنيا مىآمد نام او در آن دفتر ثبت مىشد تا برايش حقوق مقرر گردد . هركس مىمرد نامش از آن دفتر حذف و حقوقش قطع مىگرديد . آنان همچنين مسؤول امور امنيت و نظم بودند . در هنگام جنگ مردم را بسيج مىكردند و نام كسانى را كه به جنگ نمىرفتند به حكومت گزارش مىدادند . چنانچه مهتران در انجام وظايفشان سستى يا كوتاهى مىكردند ، به شدت كيفر مىديدند . پس از اين تصميم ، مهتران در دست كشيدن مردم از انقلاب و اشاعهء بيم و ترس در ميان مردم بيشترين نقش را داشتند . پس از آن نيز اينان در بسيج مردم براى جنگ با امام حسين ( ع ) نقشى بزرگ ايفا كردند .\r\n\r\nتغيير مقر فرماندهى انقلاب !\r\nشيخ مفيد مىنويسد : مسلم بن عقيل پس از شنيدن خبر آمدن عبيداللّه به كوفه و سخنان او در جمع مردم و چيزى كه از مهتران و مردم خواسته است ، از خانه مختار بيرون آمد تا به خانهء هانى رسيد و بدان وارد شد . سپس شيعيان به طور پنهانى و دور از چشم عبيداللّه به خانهء هانى مىرفتند و يكديگر را سفارش به پنهان كارى مىكردند . » « 1 »\r\nشايد سبب انتقال از خانهء مختار به خانهء هانى اين بود كه با ماندن در خانهء مختار ، هم مسلم و هم مختار از سوى جلّادان ابن زياد در معرض تهديد بودند . به ويژه آن كه نيروى قبيلهء مختار در كوفه به اندازه‌اى كه بتواند از تجاوز ابن زياد جلوگيرى كند ، نبود . در حالى كه هانى بن عروه ، قبيله‌اى عزّتمند و قدرتمند در كوفه داشت . به نوشتهء مورّخان هرگاه هانى سوار مىشد ، چهار هزار زره پوشيده و هشت هزار پياده با او همراه مىشدند ؛ و هرگاه هم پيمانان كِنْدى به يارىاش مىآمد ، نيروهاى او به سى هزار زره پوشيده مىرسيد . « 2 » از آن گذشته - پس از تحولات جديد - احتياط و هوشيارى ، به مسلم حكم مىكرد\r\n\r\n\r\n","description":"","footnote":"\r\n( 1 ) - الارشاد ، ص 188 .\r\n( 2 ) - مروج الذهب ، ج 3 ، ص 69 .\r\n","page_name":" 71 ","page_number":71},
  {"content":"\r\n\r\nكه پس از اطلاع حكومت محلى كوفه نسبت به پايگاه اوّلش ، به پايگاه استوار و پنهان ديگرى نقل مكان كند .\r\n\r\nنقشه قتل ابن زياد در خانهء هانى\r\nابن اثير مىنويسد : هانى بن عروه بيمار شد و عبيداللّه به عيادتش آمد . عمارة بن عبدالسلولى به او گفت : همهء تدبير گروه ما كشتن اين ستمگر است . اينك كه خداوند امكان آن را برايت فراهم ساخته است ، او را بكش . هانى گفت : دوست نمىدارم كه در خانه‌ام كشته شود .\r\nابن زياد نيز آمد و لختى كنارش نشست و سپس بيرون شد .\r\nجمعه‌اى نگذشته بود كه شريك بن اعور بيمار شد . وى در خانهء هانى منزل كرده بود .\r\nشريك نزد ابن زياد و ديگر سران منزلتى و الا داشت . او سخت پايبند تشيع بود . او با عمّار در جنگ صفين شركت داشت . « 1 » عبيداللّه نزد او فرستاد و پيغام داد : من امشب به ديدن تو مىآيم . شريك به مسلم گفت : اين فاسق امشب به ديدار من مىآيد . پس از آن كه نشست تو حمله كن و او را بكش . سپس در قصر بنشين كه هيچ كس ميان تو و قصر مانع نيست . اگر من از بيمارىام بهبودى يافتم به بصره مىروم و ادارهء آنجا را از سوى تو به عهده مىگيرم .\r\nشب هنگام عبيداللّه آمد و شريك به مسلم گفت كه مبادا از چنگش بگريزد . ولى هانى بن عروه گفت : من دوست نمىدارم كه او در خانهء من كشته شود .\r\nعبيداله آمد و نشست و از شريك دربارهء بيمارىاش پرسيد ؛ و گفت‌وگو را طول داد .\r\nشريك كه ديد مسلم بيرون نمىآيد ، ترسيد كه عبيداللّه از چنگش بگريزد ، و گفت : در انتظار چيستيد كه به سلمى درود نمىگوييد ! آبم دهيد ، هرچند كه جانم درآيد ! « 2 »\r\n\r\n\r\n","description":"","footnote":"\r\n( 1 ) - شريك از بصره همراه عبيداللّه زياد آمده بود و در خانهء هانى بن عروه منزل كرده بود ( مثير الاحزان ، ص 31 ) يا آن كه هانى خود دعوت كرده بود كه به خانه‌اش برود . دينورى گويد : « هانى رفت و او را به خانهء خود آورد و در همان اتاقى كه مسلم بود ، او را جاى داد ( الاخبار الطوال ، ص 233 ) . او هانى را براى كمك به مسلم تشويق مىكرد ( همان مأخذ )\r\n( 2 ) - ابوالفرج اصفهانى گويد : « شريك به سخن آمد و گفت : در انتظار چيستيد كه به سلمى درود بگوييد . هم بر سلمى درود بگوييد و هم بر آن كس كه بر او درود گفت و با شتاب او را از جام مرگ بنوشانيد .\r\nشما را به خدا به من بنوشانيد هرچند كه جانم در آيد . اين را دو يا سه بار بر زبان آورد » ( مقاتل الطالبين ، ص 65 ، مؤسسهء دارالكتاب للطباعة و النشر - قم ) .\r\n","page_name":" 72 ","page_number":72},
  {"content":"\r\n\r\nاين را دو يا سه بار بر زبان آورد . آنگاه عبيداللّه گفت : در چه حالى است ؟ آيا هذيان مىگويد ؟ هانى گفت : آرى ، از پيش از بامداد تا كنون كارش همين است . و عبيداللّه بازگشت .\r\nنقل ديگرى حاكى است كه وقتى شريك گفت : آن را به من بنوشانيد و سخنش بر هم ريخت ، مهران « 1 » به موضوع پى برد و به عبيداللّه چشمك زد و او از جا برخاست . شريك گفت : يا امير ، مىخواهم به شما وصيت كنم . گفت : باز مىگردم .\r\nمهران به او گفت : قصد كشتن تو را داشت . گفت : با اين همه كه او را بزرگ داشته‌ام ؟ ! و در خانهء هانى كه پدرم آن همه به او خوبى كرده است ؟ ! مهران گفت : قضيه همان است كه گفتم .\r\nپس از برخاستن ابن زياد ، مسلم بن عقيل بيرون آمد . شريك گفت : چه چيز تو را از كشتن او باز داشت ؟ گفت : دو چيز : يكى آن كه هانى دوست نداشت عبيداللّه در خانه‌اش كشته شود و ديگر حديثى كه على ( ع ) از پيامبر روايت كرده است كه ايمان ، بندِ غافلگيرانه كشتن است و مؤمن ، مؤمن را غافلگيرانه نمىكشد .\r\nهانى گفت : اگر او را مىكشتى ، فاسق تبهكار و فاجرى كافر و خائن را كشته بودى !\r\nشريك سه روز بعد مرد . « 2 » و عبيداللّه بر او نماز خواند ! » « 3 »\r\n\r\n\r\n","description":"","footnote":"\r\n( 1 ) - مهران : غلام ابن زياد و از نزديكان و اشخاص مورد اعتماد وى بود .\r\n( 2 ) - پس از قتل مسلم و هانى ، به عبيداللّه گفتند آن سخنى كه از شريك در بيمارىاش شنيدى ، براى تشويق مسلم و فرمان كشتن تو بود . عبيداللّه گفت : به خدا سوگند كه هرگز بر جنازهء مردى از اهل عراق نماز نخواهم خواند . به خدا سوگند كه اگر قبر زياد در ميان آنان نبود ، شريك را نبش قبر مىكردم ( تاريخ الطبرى ، ج 3 ، ص 282 ) .\r\n( 3 ) - الكامل فى التاريخ ، ج 3 ، ص 390 ، نيز ر . ك : تجارب الأمم ، ج 4 ، ص 44 ؛ تاريخ الطبرى ، ج 3 ، ص 282 ، با اندكى تفاوت . در آن آمده است : هانى گفت : به خدا سوگند كه اگر او را مىكشتى ، فاسقى تبهكار و فاجرى كافر و خائن را كشته بودى . ليكن من دوست نداشتم كه در خانه من كشته شود ! » نيز در آن آمده است : « ايمان ، بند غافلگيرانه كشتن است و مؤمن غافلگيرانه نمىكشد »\r\n","page_name":" 73 ","page_number":73},
  {"content":"\r\n\r\n\r\nدرنگ و نگرش\r\n1 - از روايتى كه ابن اثير نقل كرده است چنين بر مىآيد كه شريك نقشهء قتل عبيداللّه را بدون رضايت هانى كشيد . ولى در منابع ديگر آمده است كه هانى خود بيمار بود و طرّاح قتل عبيداللّه بن زياد نيز خودش بود . يعقوبى مىگويد : « عبيداللّه بن زياد به كوفه رفت و مسلم بن عقيل در خانهء هانى منزل كرده بود . هانى به شدت بيمار بود . چون از دوستان ابن زياد بود ، وقتى به كوفه آمد خبر بيمار هانى را به او دادند . عبيداللّه به عيادت هانى آمد ؛ و او به مسلم بن عقيل و گروهى از يارانش گفت : چون ابن زياد نزد من نشست و جاگير شد ، من مىگويم كه آبم بدهيد ؛ و آنگاه شما بيرون بياييد و او را بكشيد . . . » « 1 »\r\nبه احتمال زياد نقشهء قتل عبيداللّه بن زياد فكر شريك بن حارثى بود . زيرا كه او پيشتر در راه بصره به كوفه با همراهانش خود را بر زمين افكنده بود . به اين اميد كه حركت ابن زياد را دچار وقفه سازد تا امام حسين ( ع ) بتواند پيش از او وارد كوفه گردد . او همچنين هانى را به يارى مسلم و پيشبرد كارهايش تشويق مىكرد . دينورى مىنويسد : « شريك به مسلم گفت : هدف اصلى تو و شيعيانت نابودى اين ستمگر است ، و خداوند اين كار را براى تو فراهم ساخته است . او قصد عيادت مرا دارد . [ آنگاه كه آمد 
  ] برخيز و درون پستوى خانه برو چون او پيش من آرام گرفت ، حمله كن و او را بكش . سپس به كاخ برو و در آن بنشين كه هيچ يك از مردم با تو در اين باره ستيز نخواهند كرد . اگر خداود به من سلامت عنايت كرد به بصره مىروم و آنجا را از سوى تو اداره مىكنم و از مردم برايت بيعت مىگيرم . هانى بن عروه گفت : من دوست نمىدارم كه ابن زياد در خانهء من كشته شود . شريك گفت : چرا ؟ به خدا سوگند كشتن او موجب تقرّب به خداوند است ! » « 2 »\r\n( 2 ) 2 - ناخوشنودى هانى از اين كه ابن زياد در خانه‌اش كشته شود ، تنها به وى اختصاص نداشت . بلكه اگر هركس ديگرى هم كه در خانه‌اش مىبود رضايت نمىداد . « 3 » اين به دليل\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ، ص 243 ؛ نيز ر . ك : الامامه و السياسه ، ج 2 ، ص 4 .\r\n( 2 ) - الاخبار الطوال ، ص 234 .\r\n( 3 ) - در كتاب تجارب الامم ( ج 2 ، ص 44 ) آمده است : هانى گفت : « من به كشتن مردى كه در خانه‌ام است‌راضى نيستم . »\r\n","page_name":" 74 ","page_number":74},
  {"content":"\r\n\r\nپايبندى به عرف و عادت عربى است كه كشتن ميهمان و كسى را كه نزد آنان آمده باشد ، جايز نمىشمرند . زيرا انجام چنين كارى ، خريدن نكوهش هميشگى مردم است . مفهوم اين سخن اين نيست كه هانى مايل به كشتن ابن زياد نبود ، زيرا مطابق نقل طبرى ، وى خطاب به مسلم گفت : « به خدا سوگند اگر او را بكشى ، تبهكارى فاجر و كافر و خائن را كشته‌اى ، ليكن من خوش نداشتم كه در خانه‌ام كشته شود ! » « 1 »\r\n3 - برخى از منابع تاريخى نسبت به مقام مسلم ( ع ) اسائهء ادب كرده و به خاطر خوددارى از قتل عبيداللّه ، به او نسبت ترس و سستى داده‌اند . دينورى در الاخبار الطوال گويد :\r\n« آنگاه عبيداللّه برخاست و رفت ، مسلم بن عقيل از پستوى خانه بيرون آمد . شريك گفت آيا آنچه تو را از كشتن او باز داشت ، چيزى جز ترس و سستى بود ؟ ! » « 2 » با آن كه يك دينورى ديگر يعنى ابن قتيبه اعتراف مىكند كه مسلم از شجاع‌ترين مردم بود ؛ امّا مدّعى است دليل عدم اقدام مسلم براى قتل ابن زياد اين بود كه لغزيد . وى مىنويسد : سپس عبيداله بيرون آمد و ديگرى ( مسلم ) كارى نكرد . وى از شجاع‌ترين مردمان بود ، ليكن لغزيد . . . » « 3 »\r\nاين حرف درست نيست . مسلم نه ترسو بود و نه لغزيد . طبق نوشتهء منابع تاريخى تنها عاملى كه مسلم را از اجراى نقشهء شريك باز داشت ، ناخشنودى هانى از كشته شدن ابن زياد و يا هر كس ديگرى كه در خانه‌اش بود . « 4 » نيز برخى از منابع معتبر ، نوشته‌اند كه زنى در خانهء هانى دست به دامن مسلم شد و با چشم گريان از او خواست كه ابن زياد را در خانه‌شان نكشد .\r\nابن نما گويد : مسلم شمشير به دست بيرون آمد . شريك به او گفت : اى مرد چه چيزى تو را از اين كار باز داشت ؟ مسلم گفت : چون آهنگ بيرون آمدن كردم ، زنى دست به دامن من شد و گفت : تو را به خدا سوگند ، مبادا كه ابن زياد را در خانهء ما بكشى . او در مقابل من\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 282 .\r\n( 2 ) - الاخبار الطوال ، ص 234 .\r\n( 3 ) - الامامة و السياسة ، ج 2 ، ص 4 .\r\n( 4 ) - ر . ك : تاريخ الطبرى ، ج 3 ، ص 282 ؛ الكامل فى التاريخ ، ج 3 ، ص 390 و تجارب الأمم ، ج 2 ، ص 44 .\r\n","page_name":" 75 ","page_number":75},
  {"content":"\r\n\r\nگريست و من شمشير را انداختم و نشستم . هانى گفت : واى بر او ! هم خودش و هم مرا به كشتن داد ، از آنچه گريختم ، در آن افتادم ! » « 1 »\r\nاز ديگر عواملى كه موجب شد مسلم از قتل ابن زياد خوددارى ورزد - علاوه بر نارضايتى هانى از اين كار - حديثى بود كه به نقل از على ( ع ) از رسول خدا ( ص ) شنيده بود كه فرمود : « انّ الايمان قيد الفتك ، لا يفتك المؤمن » « 2 » ، فتك در لغت يعنى اين كه شخص به همراه خويش كه غافل و بى خبر است حمله كند و او را بكشد . هرچند كه پيش‌تر به او امان نداده باشد . « 3 »\r\nهبةاللّه شهرستانى دربارهء تمسّك مسلم بن عقيل براى خوددارى از قتل ابن زياد به اين حديث ، چنين توضيح داده است : سخنى است پرمعنا و بسيار بلند ! آل على از شدت پايبندى به حق و راستى ، خيانت و فريب راحتى در هنگام ضرورت دور افكنده‌اند و پيروزى دير هنگام با نيروى حق را بر پيروزى زود هنگام با فريب ، ترجيح داده‌اند . اين از خصلت‌هاى مشهور پيشينيانشان است و در اخلاقشان به ارث نهاده شده است . گويى كه اينان براى برپايى حكومت عدل و فضيلت در دل‌هاى عارفان برگزيده ، آفريده شده‌اند .\r\nتاريخ جايگاه آنان را در دل‌ها محفوظ نگه داشته است . » « 4 »\r\nنكتهء قابل توجه اضافهء مشكوك ابن اثير در متن اين روايت است . او به جاى « فلا يفتك مؤمن » آورده است « فلا يفتك مؤمن بمؤمن » ! گويى كه ابن اثير ايمان را بر عبيداله تطبيق داده است و به اين دليل كه مؤمن بود ، مسلم از قتل وى خوددارى ورزيد !\r\n\r\n\r\n","description":"","footnote":"\r\n( 1 ) - مثيرالاحزان ، ص 31 - 32 . اين روايت حاكى از آن است كه هانى از قتل ابن زياد در خانه‌اش ناراضى نبود ، يا اين كه با وجود اين نارضايتى ، قتل او را برگزيد . دقت كنيد !\r\n( 2 ) - الاخبار الطوال ، ص 235 ؛ تاريخ الطبرى ، ج 3 ، ص 282 ؛ تجارب الأمم ، ج 2 ، ص 44 . نيز طبرسى دراعلام الورى ( ص 223 ) و ابن شهر آشوب در المناقب ( ج 3 ، ص 364 ) نوشته‌اند : ابوالصباح كنانى گويد : « به ابى عبداللّه ( ع ) گفتم : يكى از همسايگان هَمْدانى ما به اميرالمؤمنين دشنام مىدهد . آيا اجازه مىدهى كه او را بكشم ؟ فرمود : اسلام بند غافلگيرانه كشتن است . . . »\r\n( 3 ) - لسان العرب ، ج 10 ، ص 472 ( فتك ) . گويد : از جمله اين حديث است : مردى نزد زبير آمد و گفت : آيا على را برايت بكشم ؟ گفت : چگونه او را مىكشى ؟ گفت : غافلگيرانه . گفت : شنيدم كه رسول خدا ( ص ) فرمود : ايمان بند غافلگيرانه كشتن است . مؤمن غافلگيرانه نمىكشد .\r\n( 4 ) - نهضة الحسين ، ص 84 .\r\n","page_name":" 76 ","page_number":76},
  {"content":"\r\n\r\n\r\nقتل بزرگان شيعه\r\nاز جمله اقدام‌هاى ابن زياد براى به دست گرفتن كامل زمام امور و پايان بخشيدن به حركت مسلم بن عقيل ، شتاب او در طلب رجال شيعه در كوفه و دستگيرى و قتل آنان بود .\r\nبر اثر اين اقدام سركوبگرانه ، شمار بسيارى از بزرگان شيعه كه در امور مهمّ تكيه گاه مردم بودند قربانى گشتند .\r\n\r\nحبس و قتل ميثم تمار\r\nميثم تمار « 1 » از عمره به كوفه بازگشت « 2 » « عبيد اللّه زياد او را دستگير كرد . ميثم را نزد وى آوردند و گفتند : او از ياران برگزيدهء على ( ع ) است !\r\nگفت : واى بر شما ، او عجم است ؟\r\nگفتند : آرى\r\nعبيداللّه گفت : پروردگارت كجاست ؟\r\n\r\n\r\n","description":"","footnote":"\r\n( 1 ) - ميثم بن يحيى - ابو عبداللّه - تمّار اسدى كوفى . وى از ياران نزديك اميرالمؤمنين على ( ع ) و امام حسن و امام حسين ( ع ) است . روايات در ستايش و بزرگى و شأن والاى وى و آگاهى وى به علوم غيبى فراوان است و نياز به بيان ندارد . چنانچه ميان عصمت و عدالت مرتبه و واسطه‌اى بود ، بر او اطلاق مىشد . ( ر . ك : مستدركات علم رجال الحديث ، ج 8 ، ص 44 ؛ و ر . ك : تنقيح المقال ، ج 3 ، ص 262 ) دربارهء حبس و قتل وى در جلد دوم اين پژوهش سخن گفته‌ايم .\r\n( 2 ) - شيخ مفيد در يادكرد ميثم و چگونگى قتل وى گفته است : « در سالى كه به قتل رسيد حج گزارد » با احتمال بسيار زياد مقصود شيخ مفيد از حج ، اصل زيارت بيت‌اللّه الحرام است ؛ هرچند كه اين زيارت عمره بود . زيرا در روايتى ديگر حمزه ، پسر ميثم ، در توصيف زيارت ياد شده گويد : « پدرم براى عمره بيرون رفت . . . » ( بحارالانوار ، ج 40 ، ص 129 ) بنابراين زيارت ياد شده عمره بوده است . چنانچه ظاهر گفته شيخ مفيد را بپذيريم ، موجب اشكالات تاريخى فراوانى خواهد گشت . از جمله اين كه چگونه ميثم در آن سال حج گزارد ولى با آن كه از شيعيان نزديك امام حسين ( ع ) و پدرش و برادرش بود ، حضرت را نديد و با او ديدار نكرد ؟ يا اين كه چگونه پس از حج به كوفه بازگشت ولى در هيچ يك از منزلگاه‌هاى ميان راه به امام حسين ( ع ) برنخورد ؟ در حالى كه امام ( ع ) مطابق اين فرض - حداقل پنج روز پيش از او از مكّه بيرون آمده بود . وانگهى چطور ميثم توانسته است مدتى طولانى پيش از امام به كوفه برسد و طى آن مدت زندانى شود و سپس بيرون آورده شود و حداقل ده روز پيش از رسيدن امام به عراق به قتل برسد ؟ در حالى كه همانطور كه گفتيم پنج روز پس از خروج امام از مكّه بيرون آمد !\r\n","page_name":" 77 ","page_number":77},
  {"content":"\r\n\r\nگفت : در كمين همهء ستمكاران ، كه تو يكى از آنهايى .\r\nگفت : با وجود عجم بودن ، مقصودت را خوب بيان مىكنى ! بگو ببينم ، رفيق تو دربارهء رفتار من با تو چه خبر داده است ؟\r\nگفت : خبر داده است كه من دهمين كسى هستم كه تو آنان را به دار مىكشى . « 1 » چوبه دارم از همه آنان كوتاه‌تر است و از همه به غسّالخانه نزديك‌ترم .\r\nگفت : با او مخالفت خواهم ورزيد !\r\nگفت : چگونه توانى با او مخالفت كرد ! ! به خدا سوگند او به من خبر نداد مگر از پيامبر ، از جبرئيل ، از خداى تعالى ، چگونه مىتوانى با اينان مخالفت كنى ؟ من محّلى را كه در كوفه به دار كشيده مىشوم مىشناسم و من نخستين آفريدهء خدا هستم كه در اسلام به لجام زده مىشود !\r\nپس از گفت و گو عبيداللّه او را همراه مختار بن ابى عبيده به زندان افكند . « 2 »\r\nميثم به مختار گفت : آزاد مىشوى و به خونخواهى حسين ( ع ) قيام مىكنى و اين قاتل ما را مىكشى !\r\nهنگامى كه عبيداللّه ، مختار را براى قتل فرا خواند ، پيك يزيد نامه‌اى را براى عبيداللَّه آورد كه از او مىخواست مختار را آزاد كند ؛ « 3 » و آزادش كرد . سپس دستور داد كه ميثم دار زده شود ؛ و او را بيرون آوردند . مردى به او برخورد و گفت : اى ميثم چه نيازى بود كه خود را به دردسر بيندازى ؟ !\r\n\r\n\r\n","description":"","footnote":"\r\n( 1 ) - اين نشان قتل دستجمعى شيعيان در آن روزها است . ميثم و نه تن ديگر يك بار دار زده شدند ! و اين‌موضوع جو ارعاب‌آميزى را كه بر مردم كوفه در آن روز حاكم بود روشن مىسازد .\r\n( 2 ) - اين مؤيد اين مطلب است كه هنگام زندانى شدن ميثم ، امام ( ع ) در مكّه مكرّمه بوده است . زيرا چنان كه از ظاهر برخى روايات بر مىآيد ، حبس مختار در نخستين روزهاى رياست ابن زياد بر كوفه صورت پذيرفت . شايد يكى از دلايل انتقال مسلم از خانهء مختار به خانهء هانى بن عروه دستگيرى مختار و زندانى شدن وى بوده است .\r\n( 3 ) - اين كار به سبب ميانجيگرى عبداللَّه عمر ، شوهر خواهر مختار نزد يزيد انجام شد . اين واقعه اشاره داردبه اينكه زندانى شدن مختار با توجّه به مدّت رسيدن خبر آن به ابن عمر در مكه يا مدينه و مدّت رسيدن نامهء ابن عمر به يزيد در شام و مدت رسيدن پيك به كوفه و دادن دستور آزادى وى در اوايل رياست ابن زياد بر كوفه بوده است .\r\n","page_name":" 78 ","page_number":78},
  {"content":"\r\n\r\nميثم تبسمى كرد و - با اشاره به درخت خرما - گفت : من براى او آفريده شده‌ام و او براى من تغذيه شده است . چون بر چوبه دار بلندش كردند ، مردم بر در خانهء عمرو بن حريث پيرامونش گرد آمدند . عمرو گفت : به خدا سوگند به من مىگفت : من همسايه توام ! چون به دار كشيده شد ، به كنيزش دستور داد زير چوبه دار را آب و جارو كند و تميز نمايد .\r\nميثم آغاز به نقل فضايل بنى هاشم كرد . به ابن زياد گفتند : اين بنده شما را رسوا كرد ! گفت : او را لجام بزنيد ! و او نخستين آفريده خدا بود كه در اسلام لجام زده شد .\r\nقتل ميثم ده روز پيش از ورود امام حسين ( ع ) به عراق روى داد . در روز سوم دار زدنش او را خنجر زدند و او تكبير گفت : سپس در پايان روز از دهان و بينىاش خون سرازير شد . » « 1 »\r\nنقل شده است كه هفت تن از خرما فروشان گرد آمدند وآمادهء دفن ميثم گشتند . شبانه به سوى او آمدند ؛ و در آن حال نگهبانان سرگرم نگهبانى بودند . آتشى كه اينان افروخته بودند ، ميان ياران ميثم و نگهبانان حايل گرديد . آنان بدن او را با چوبهء دار برداشتند و به چشمه‌اى در قبيلهء مراد انتقال دادند و در آنجا دفن كردند . چوبه را هم در يكى از خرابه‌هاى محلّه افكندند . چون بامداد فرا رسيد . سپاه را فرستادند ولى چيزى نيافتند . « 2 »\r\nاز ميثم روايت شده است كه گفت : اميرالمؤمنين ( ع ) مرا فرا خواند و گفت : چه خواهى كرد اى ميثم آنگاه كه فرزند خوانده بنى اميه [ پسر فرزند خوانده بنىاميه 
  ] - عبيداللّه بن زياد - تو را وادار كند كه از من بيزارى جويى ؟\r\nگفتم : يا اميرالمؤمنين هرگز از تو بيزارى نمىجويم !\r\nفرمود : در اين صورت ، به خدا سوگند ، تو را مىكُشد و بر دار مىكِشد .\r\nگفتم : شكيبايى مىورزم ، اين در راه خدا چيزى نيست .\r\nفرمود : اى ميثم ، در آن صورت ، همراه من و در مرتبه منى ! « 3 »\r\n\r\n\r\n","description":"","footnote":"\r\n( 1 ) - الارشاد ، ص 154 ؛ ر . ك . اعلام الورى ، ص 176 ؛ مجمع البحرين ، ص 492 ؛ نفس المهموم ، ص 119 .\r\n( 2 ) - اختيار معرفة الرجال ( رجال كشى ) ، ج 1 ، ص 295 ، شماره 138 ، 139 .\r\n( 3 ) - همان .\r\n","page_name":" 79 ","page_number":79},
  {"content":"\r\n\r\n\r\nقتل رشيد هجرى\r\nاز ديگر رجال و بزرگان شيعه كه در اين دوران كشته شد رُشيد هجرى بود . « 1 »\r\n« كشّى » به سندى از ابى حيان بجلى به نقل از قنوا ، دختر رشيد هجرى ( رض ) گويد :\r\n« ابو حيان گويد : به او گفتم بگو كه از پدرت چه شنيده‌اى ؟\r\nگفت : شنيدم كه پدرم مىگفت : اميرالمؤمنين صلوات اللّه عليه به من خبر داد و فرمود :\r\n\r\n\r\n","description":"","footnote":"\r\n( 1 ) - آيت‌اللّه خويى گويد : او از كسانى است كه بر سر محبّت على ( ع ) كشته شد . او را ابن زياد كشت ؛ و در بلندى منزلت و نزديكى او به اميرالمؤمنين ( ع ) ترديدى نيست . او از كسانى است كه موافق و مخالف درباره‌اش وحدت نظر دارند . و همين در اثبات عظمت وى بس است . . . » . ( معجم رجال الحديث ، ج 7 ، ص 191 ، شمارهء 4589 ) . « اميرالمؤمنين او را رشيد البلايا ( رشد يافته در گرفتارىها ) مىناميد ؛ و به او علم بلايا و منايا را آموخته بود . به طورى كه او هرگاه به كسى مىرسيد مىگفت : فلانى تو به فلان مرگ خواهى مرد و تو اى فلانى به مرگ فلان و فلان كشته خواهى شد ، و همان گونه نيز مىشد . اميرالمؤمنين مىفرمود : تو رشيد البلايا هستى ، يعنى بدين‌گونه كشته خواهىشد و همان شد كه اميرالمؤمنين ( ع ) فرمود . » ( اختيار معرفةالرجال ، ج 1 ، ص 291 ، شمارهء 131 ) و در امالى طوسى ( 165 - 166 ، شمارهء 276 / 28 ) آمده است : « اميرالمؤمنين ( ع ) او را رشيد المبتلى مىناميد . »\r\nاو در طاعت و عبادت بسيار كوشا بود . تا آنجا كه از دخترش ، قنوا ، نقل شده است : « به پدرم گفتم : خيلى زياد تلاش مىكنى ! گفت : دختركم ، پس از ما گروهى مىآيند كه بصيرتشان در دين از تلاش پيشينيانشان بهتر است . » ( البحار ، ج 42 ، ص 123 ، باب 122 ، شمارهء 6 ) .\r\nيك نكته مهم : ممكن است اين پرسش به ذهن خوانندهء گرامى خطور كند كه اگر رشيد هجرى به دست عبيداللّه كشته شد ، آيا او را قبل از كشتن امام حسين ( ع ) كشت يا پس از آن !\r\nاما پاسخ : تا آنجا كه ما در منابع تاريخى جست‌وجو كرده‌ايم ، هيچ كدام از آنها دربارهء روز قتل و يا دربارهء اين كه پيش از امام يا پس از آن حضرت كشته شد چيزى ننوشته است . ولى به احتمال زياد ، او در روزهاى نخست حكومت عبيداللّه زياد بر كوفه به قتل رسيد . زيرا كه نخستين روزهاى حكومت و ولايت وى با قتل بزرگان شيعه و ياران على ، حسن و حسين ( ع ) همراه بود . شايد هم در نخستين روز رياست عبيداللّه كشته شد ، زيرا يكى از مورخان مىنويسد : ابن زياد بامداد پس از رسيدنش حمله برد و جولان داد و چونان رعد و برق خروشيد . او گروهى از اهل كوفه را گرفت و در دم كشت . او اين كار را براى خرد كردن اعصاب مردم و منصرف ساختن آنان از انقلاب كرد . » ( حياة الامام الحسين بن على ( ع ) ، ج 2 ، ص 360 به نقل از فصول المهمّه ، ص 197 و وسيلةالمآل ، ص 186 ) اين اولًا ، ثانياً : چنانچه رشيد هجرى تا هنگام قيام مسلم و يا هنگام خروج امام ( ع ) از مكّه به سوى عراق يا تا پس از قتل امام ( ع ) زنده مىبود ، به احتمال بسيار زياد اين شيعه مخلص بايد متناسب با هر كدام از اين دوره‌ها تحرّكى چشمگير مىداشت ؛ و چنين نقشى هر چند به طور اشاره و گذرا در تاريخ ثبت مىشد .\r\n","page_name":" 80 ","page_number":80},
  {"content":"\r\n\r\nاى رشيد ، آنگاه كه فرومايهء بنىاميه در پى تو بفرستد و دست و پا و زبانت را ببرد ، چگونه صبر خواهى كرد ؟\r\nگفتم : پايان اين كار به بهشت منتهى مىشود ؟\r\nگفت : اى رشيد ، تو در دنيا و آخرت با منى !\r\nقنوا گويد : به خدا سوگند ، چندى نگذشت كه عبيداللّه زياد فرومايه در پى او فرستاد و از او خواست كه از اميرالمؤمنين بيزارى بجويد ، ولى او از بيزارى جستن خوددارى ورزيد . آنگاه آن فرومايه گفت : آيا به تو گفت كه چگونه كشته مىشوى ! ؟ پدرم گفت :\r\nدوستم به من خبر داد كه تو مرا دستور به بيزارى از او مىدهى و من بيزارى نمىجويم و تو مرا مىبرى و دست و پا و زبانم را مىبرى !\r\nگفت : به خدا سوگند كه گفتار او را دربارهء تو دروغ خواهم گرداند . قنوا گويد : او را بردند و دست و پايش را بريدند و زبانش را گذاشتند . من دست و پاى بريده‌اش را برداشتم و گفتم : پدر جان ، آيا درد هم احساس مىكنى ؟ « 1 »\r\nگفت : به اندازه فشار شلوغى جمعيّت .\r\nپس از آن كه از قصر بيرون برديم ، مردم پيرامون او گرد آمدند .\r\nپدرم گفت : دفتر و دواتى برايم بياوريد تا آنچه را كه تا رستخيز پيش مىآيد برايتان بنويسم ! امّا حجامتگر را در پىاش فرستادند تا زبانش را ببرد ؛ و او در همان شب مرد . » « 2 »\r\n\r\n\r\n","description":"","footnote":"\r\n( 1 ) - اگر اين پرسش از كسى مىبود كه خارى به پاى او خليده و يا كارد به دستش زخمى ساده وارد ساخته بود بىجا مىنمود ، ولى اين پرسش از كسى كه دست‌ها و پاهاى او بريده شده نشان از آن دارد كه كه سؤال كننده مىداند كه آن مرد از نظر معنوى و تمرين روحى ، آن چنان عالى است كه بر دردهاى شديد فايق مىآيد ؛ و براى او بسيار اندك است يا آن را احساس نمىكند . رشيد پندار دخترش را چنين پاسخ داد : دختركم ، نه ، مگر به اندازهء فشار جمعيّت !\r\n( 2 ) - اختيار معرفة الرجال ( رجال كشى ) ، ج 1 ، ص 290 - 291 ، شماره 131 . شيخ طوسى نيز اين روايت را با اندكى اختلاف از شيخ مفيد به نقل از ابو حسّان عجلى از دختر رشيد هجرى نقل كرده است . در آن روايت آمده است : سپس همسايگان و آشنايان آمدند و برايش ناله مىكردند . گفت : برايم كاغذ و دوات بياوريد ؛ و آغاز به املاى اخبار وقايع كاينات كرد و آن را به اميرالمؤمنين نسبت مىداد . چون اين خبر به ابن زياد رسيد ، حجامتگر را فرستاد تا زبانش را ببرد ؛ و او همان شب مرد - خدايش رحمت كند - . » ( امالى طوسى ، ص 165 ، شمارهء 276 / 28 ) .\r\n","page_name":" 81 ","page_number":81},
  {"content":"\r\n\r\nكشّى همچنين به نقل از فضيل بن زبير گويد : « روزى اميرالمؤمنين همراه چند تن از يارانش به بستان برنى رفت و زير نخلى نشست . سپس دستور داد خرماهاى يك نخلى را بچينند ، آنان نيز چنين كردند و خرماها را پيش روى حضرتش گذاشتند . گويند : دانه‌هاى خرما پايين افتاد و پيش آنها نهاده شد .\r\nرشيد هجرى گفت : يا اميرالمؤمنين ، چه خرماى خوبى !\r\nفرمود : يا رشيد ، تو بر شاخه‌اش دار زده مىشوى !\r\nرشيد گويد : من هر بامداد و شام مىرفتم و آن را آب مىدادم ! پس از آن‌كه اميرالمؤمنين جهان را بدرود گفت روزى آمدم و ديدم كه شاخ و برگش را بريده‌اند . با خود گفتم : اجل من نزديك شده است ، تا آن كه روزى مهتر آمد و گفت : امير را اجابت كن .\r\nبا او رفتم و چون به قصر وارد شدم . چوب در آنجا افتاده بود ، روز ديگرى آمدم و ديدم كه نصف آن را پايهء چرخ چاه كرده با آن آب مىكشند . با خود گفتم دوستم به من دروغ نگفت . سپس مهتر آمد و گفت : امير را اجابت كن . با او رفتم و چون به قصر وارد شدم ، چوب افتاده بود و پايه‌هاى چرخ آن نيز آنجا بود ! آمدم و با پا به پايه زدم و سپس گفتم : من براى تو تغذيه شدم و تو براى من رشد كردى ! سپس بر ابن زياد وارد شدم .\r\nگفت : بگو از دروغ‌هاى دوستت .\r\nگفتم : به خدا سوگند نه من دروغگويم و نه او . او به من خبر داده است كه تو دست و پا و زبانم را مىبرى !\r\nگفت : در اين صورت ، به خدا سوگند ، او را دروغگو مىسازيم ، دست و پايش را ببريد و بيرونش كنيد !\r\nچون او را نزد خانواده‌اش بردند ، خطاب به مردم از بلاهاى بسيار بزرگ سخن مىگفت ؛ و اظهار مىداشت اى مردم ، از من بپرسيد ، اين گروه نزد من طلبى دارند كه هنوز به انجام نرسانده‌اند . آن گاه مردى بر ابن زياد وارد شد و گفت : چه كردى ! دست و پايش را بريده‌اى ؛ و او اينك با مردم از بلاهاى بسيار بزرگ سخن مىگويد !\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nگفت : او را بازگردانيد . رشيد به درب خانه‌اش رسيده بود ، كه او را بازگرداندند . عبيداللّه دستور داد دست و پا و زبانش را بريدند و او را به دار كشيدند . » « 1 »\r\n\r\nفشار بر بزرگان و حبس آنان\r\nمامقانى گويد : ابن زياد پس از آگاهى بر مكاتبه مردم كوفه با حسين ( ع ) 4500 تن از توّابين و ياران قهرمان اميرالمؤمنين ( ع ) را كه با او جهاد كردند به زندان افكند . از آن جمله سليمان بن صرد و ابراهيم بن مالك اشتر و . . . شمار زيادى از قهرمانان و شجاعان در ميان آنان بودند . » « 2 »\r\nقرشى نقل مىكند شمار كسانى كه به وسيلهء ابن زياد در كوفه دستگير شدند . دوازده هزار تن بود . « 3 » از جمله دستگير شدگان سليمان بن صرد خزاعى ، مختار بن ابى عبيد ثقفى و چهار صد تن از بزرگان بودند . « 4 »\r\nعبيداللّه زياد از بيم ، شمارى از بزرگان را به زندان افكند كه اصبغ بن نباته ، حارث بن اعور همدانى در ميان آنها بودند . « 5 »\r\nطبرى گويد : عبيداللّه فرمان داد مختار و عبداللّه بن حارث را پيدا كنند و براى دستگيرى آن دو جايزه تعيين كرد ، پس آن دو را آوردند و ابن زياد آنها را به زندان افكند . » « 6 »\r\n\r\n\r\n","description":"","footnote":"\r\n( 1 ) - اختيار معرفة الرجال ، ج 1 ، ص 291 - 292 ، شماره 132 .\r\n( 2 ) - تنقيح المتال ، ج 2 ، ص 63 ؛ و ر . ك . قاموس الرجال ، ج 5 ، ص 280 .\r\n( 3 ) - ر . ك . حياة الامام الحسين بن على ( ع ) ، ج 2 ، ص 416 ، به نقل از « المختار مرآة العصر الاموى » .\r\n( 4 ) - همان مأخذ به نقل از « الدّر المسلوك فى احوال الانبياء و الاوصياء » .\r\n( 5 ) - مقتل الحسين ، مقرّم ، ص 157 .\r\n( 6 ) - تاريخ الطبرى ، ج 3 ، ص 294 . بلا ذرى در انساب الاشراف ( ج 5 ، ص 215 ) گويد : ابن زياد پس از دشنام دادن به مختار و زدن ضربات چوب به صورتش و آسيب رساندن به چشمش فرمان داد مختار و حارث را زندانى كردند ؛ و آنان تا كشته شدن امام حسين ( ع ) در زندان بودند . »\r\nاز مجموع نقل‌هاى مربوط به حبس مختار چنين بر مىآيد كه او دو بار زندانى شده است ! بار نخست همراه با ميثم كه با شفاعت ابن عمر از او در نزد يزيد آزاد شد . بار دوّم زندانى شد و تا هنگام كشته شدن امام ( ع ) در زندان بود . و اللّه العالم .\r\n","page_name":" 83 ","page_number":83},
  {"content":"\r\n\r\n\r\nقتل عبداللّه بن يقطر « 1 »\r\nنزد سيره نويسان مشهور اين است « 2 » كه امام حسين ( ع ) پس از خروج از مكّه عبداللّه بن يقطر را نزد مسلم بن عقيل فرستاد . چون مسلم نوشته بود كه مردم اجتماع كرده‌اند و از امام خواسته بود كه به سوى كوفه بيايد . اما عبداللّه در قادسيه به وسيلهء حصين بن نمير « 3 » ( يا ابن تميم ) « 4 » دستگير شد . در اينجا دو روايت است كه نشان مىدهد عبداللّه فرستاده مسلم به سوى امام ( ع ) بود و يكى از مأموران حصين بن نمير به نام مالك بن يربوع تميمى او را در بيرون كوفه دستگير كرد .\r\nتفصيل داستان بر اساس روايت كتاب تسلية المجالس چنين است : « در حالى كه عبيداللّه زياد با يارانش دربارهء عيادت هانى صحبت مىكرد ، « 5 » يكى از يارانش به نام مالك بن يربوع تميمى نزد وى آمد و گفت : خداوند كار امير را راست گرداند . من در بيرون كوفه با اسبم جولان مىدادم كه ديدم مردى با شتاب از كوفه به سوى صحرا مىرود . او را نشناختم ، خود را به او رساندم و وضعيتش را جويا شدم ؛ و او گفت كه از اهل مدينه است ! از اسب پياده شدم و او را بازديد كردم و همراهش اين نامه را يافتم . ابن زياد نامه را گرفت و باز كرد . متن نامه چنين بود : « بسم اللّه الرحمن الرحيم ، به حسين بن على ، امّا بعد ، به اطلاع مىرسانم كه بيست و چند هزار از مردان كوفه با شما بيعت كرده‌اند . چون نامه‌ام به شما رسيد بىدرنگ بشتاب كه مردم همه با شمايند و تمايلى به يزيد ندارند . . . .\r\nابن زياد گفت : مردى كه نامه را با او يافتى كجا است ؟\r\nگفت : بر در خانه است .\r\nگفت : او را نزد من بياوريد .\r\n\r\n\r\n","description":"","footnote":"\r\n( 1 ) - عبداللّه بن يقطر حميرى ؛ زندگينامهء وى در جلد دوم اين پژوهش گذشت .\r\n( 2 ) - ر . ك . ابصار العين ، ص 93 .\r\n( 3 ) - ر . ك : الارشاد ، ص 203 .\r\n( 4 ) - ر . ك : ابصار العين ، ص 93 .\r\n( 5 ) - بنا به روايت مناقب آل ابىطالب ( ج 4 ، ص 94 ) ، ابن زياد پس از عيادت شريك در خانهء هانى وداستانى كه براى قتل وى پيش آمده بيرون آمد . چود وارد كاخ شد ، مالك بن يربوع تميمى نامه‌اى آورد ، كه آن را از دست عبيداللّه بن يقطر گرفته بود . در نامه آمده بود : « . . . امّا بعد بدانيد كه اين تعداد اهل كوفه با شما بيعت كرده‌اند ، چون نامه‌ام به شما رسيد . . . »\r\n","page_name":" 84 ","page_number":84},
  {"content":"\r\n\r\nچون در مقابل ابن زياد ايستاد گفت : نامت چيست ؟\r\nگفت : عبداللّه بن يقطين . « 1 »\r\nگفت : اين نامه را كه به تو داده است ؟\r\nگفت : زنى كه او را نمىشناسم !\r\nابن زياد خنديد و گفت : يكى از اين دو راه را اختيار كن : يا اين كه به من مىگويى نامه را چه كسى به تو داده است و يا آن كه كشته مىشوى !\r\nگفت : دربارهء نامه چيزى به تو نخواهم گفت ؛ ولى از قتل ناخشنود نيستم ، زيرا كسى كه به دست تو كشته شود پاداش او نزد خداوند از همهء كشته شدگان بيشتر است !\r\nآنگاه فرمان داد تا او را گردن زدند . « 2 » » « 3 »\r\nشيخ محمد سماوى گويد : « ابن قتيبه و ابن مسكويه نوشته‌اند : آن كسى كه حسين ( ع ) او را فرستاد ، قيس بن مسهّر بود . . . و عبداللّه بن يقطر را حسين ( ع ) همراه مسلم فرستاد . مسلم پس از مشاهدهء بى وفايى مردم ، پيش از ماجراهايى كه بر خودش گذشت ، عبداللّه را سوى امام ( ع ) فرستاد تا آنچه را كه براى او پيش آمده است به اطلاع برساند . ولى حصين او را دستگير كرد و آن اتفاقاتى كه ذكر كرديم برايش پيش آمد . » « 4 »\r\n\r\n\r\n","description":"","footnote":"\r\n( 1 ) - بدون شك نام يقطين در اين جا تصحيف نام يقطر است ( و تصحيف در اين موارد به ويژه در نسخه‌هاى خطى فراوان است ) ، زيرا نام يقطين جز در كتاب تسلية المجالس نيامده است . چنان كه نام پدر عبداللّه در روايت ابن شهر آشوب ( ج 4 ، ص 94 ) در روايتى مشابه ، يقطر است ، نه يقطين . از اين گذشته ، خودروايت كتاب تسلية المجالس يادآور مىشود كه اين عبداللّه مردى از اهل مدينه است ، در حالى كه تاريخ از شهيدى از اهل مدينه ( بجز بنىهاشم ) با اين نام مگر عبداللّه بن يقطر ، ياد نكرده است .\r\n( 2 ) - در روايت الارشاد ، ص 203 و تاريخ الطبرى ، ج 3 ، ص 303 ، آمده است كه ابن يقطر فرستادهء امام به سوى مسلم بن عقيل بود و ابن زياد به او گفت : بر قصر بالا برو و دروغگوى پسر درغگو را لعنت كن . آنگاه فرود آى تا دربارهء تو بينديشم . او بر قصر بالا رفت . چون به مردم مشرف شد ، گفت : « اى مردم ، من فرستادهء حسين ، فرزند فاطمه ، دختر رسول خدا ، به سوى شمايم تا او را بر ضد پسر مرجانه و پسر سميّه ، ناكس فرزند ناكس ، يارى دهيد و پشتيبانى كنيد » به فرمان عبيداللّه او را از بالاى قصر به زمين افكندند . استخوان‌هايش شكست و اندك رمقى در او باقى ماند . عبدالملك بن عميد لخمى ( قاضى و فقيه كوفه ) آمد و با كارد سرش را بريد . چون او را نكوهش كردند ، گفت : خواستم او را آسوده كنم ! ( ر . ك : ابصار العين ، ص 93 ) .\r\n( 3 ) - تسلية المجالس ، ج 2 ، ص 182 .\r\n( 4 ) - ابصارالعين ، ص 94 .\r\n","page_name":" 85 ","page_number":85},
  {"content":"\r\n\r\nمطابق اين روايت عبداللّه بن يقطر فرستادهء مسلم به سوى امام ( ع ) بود و ليكن با روايت مناقب و روايت تسلية المجالس مبنى بر اين كه وى خبر بىوفايى را نزد امام ( ع ) برد و نه مژدهء شمار بزرگ بيعت كنندگان را ، منافات دارد !\r\nبنا بر مشهور ، گويا عبداللّه بن يقطر نيز همانند قيس بن مسهّر صيداوى به قتل رسيد .\r\nيعنى هر دو را از بالاى قصر بر زمين انداختند ، ولى عبداللّه پيش از قيس كشته شد ، زيرا خبر شهادت ابن يقطر در منزل زباله در راه عراق ، همراه خبر شهادت مسلم و هانى به امام ( ع ) رسيد و حضرت ضمن دادن خبر مرگ آن دو فرمود : اما بعد ، خبرى دردناك به ما رسيده است . مسلم بن عقيل و هانى بن عروه و عبداللّه بن يقطر كشته شده‌اند و شيعيان ما ، ما را رها كرده‌اند . . . » « 1 » به اين ترتيب عبداللّه بن يقطر ، دومين پيك نهضت حسينى است كه در اثناى انجام مأموريت ، پس از سليمان بن رزين ، نخستين شهيد نهضت حسينى و فرستادهء امام به سوى بصره ، به شهادت رسيد .\r\n\r\nجست‌وجو براى يافتن جاى مسلم بن عقيل ( ع )\r\nبزرگ‌ترين هدف عبيداللّه زياد ، از آغاز رسيدن به كوفه ، شناسايى جاى مسلم بن عقيل بود . يزيد از او خواسته بود كه مسلم را همانند مهره بجويد . در نتيجه ، نهايتِ تلاش و مقصود وى ، رسيدن به اين هدف بود .\r\nمسلم به دنبال تصميم‌هاى تهديدآميز سريع عبيداللّه زياد و چيزهايى كه از مهتران و مردم خواست ، از خانهء مختار بيرون آمد و به خانهء هانى رفت و آنجا را پايگاه خويش ساخت .\r\nشيعيان در آنجا پنهانى نزد وى مىآمدند و يكديگر را به رازدارى سفارش مىكردند .\r\nدينورى گويد : جاى مسلم بن عقيل بر عبيداللّه زياد پوشيده بود . او سه هزار درهم را درون كيسه‌اى نهاد و به غلام شامى خويش ، به نام معقل سپرد « 2 » و گفت : اين مال را بگير\r\n\r\n\r\n","description":"","footnote":"\r\n( 1 ) - همان .\r\n( 2 ) - در مثيرالاحزان ، ص 32 ، آمده است : چهار هزار درهم به او داد .\r\n","page_name":" 86 ","page_number":86},
  {"content":"\r\n\r\nو برو و مسلم بن عقيل را بجوى و تا مىتوانى خود را طرفدار او وانمود كن .\r\nمعقل رفت و نمىدانست چگونه به مقصود نايل آيد . با همين حال وارد مسجد اعظم كوفه شد . در اين هنگام چشم او به مردى افتاد كه در كنار يكى از ستون‌هاى مسجد ، فراوان نماز مىخواند . با خود گفت : اين شيعيان هستند كه نماز بسيار مىخوانند . به گمانم او از شيعيان باشد . آنگاه نشست و پس از اتمام نماز او ، برخاست و به وى نزديك شد و كنارش نشست و گفت : فدايت گردم ، من مردى از اهل شام هستم . از موالى ذى الكلاع ، خداوند نعمت دوستى اهل‌بيت پيامبر ( ص ) و دوستى دوستانشان را به من ارزانى داشته است .\r\nسه هزار درهم همراه من است كه دوست دارم آن را به يكى از آنها كه شنيده‌ام به اين شهر آمده است و براى حسين بن على ( ع ) تبليغ مىكند برسانم . ممكن است مرا راهنمايى كنى تا اين مال را به او برسانم ، تا در پيشبرد كار خويش از آن كمك بگيرد و به هر يك از شيعيان خويش كه بخواهد بدهد ؟\r\nمرد گفت : چرا از ميان جماعت حاضر در مسجد به سراغ من آمده‌اى ؟ !\r\nگفت : زيرا در تو سيماى نيكوكاران را ديدم و اميد بردم كه از دوستداران اهل‌بيت پيامبر خدا ( ص ) باشى .\r\nمرد گفت : درست آمده‌اى . من مردى از برادران توام و نام من مسلم بن عوسجه است .\r\nاز ديدنت شادمانم و از احساسى كه نسبت به تو داشتم ناراحتم . من از شيعيان اين خاندان‌ام .\r\nچون از ابن زياد ستمگر بيمناكم با من عهد و پيمان خدايى ببند كه اين موضوع را از همهء مردم پوشيده بدارى .\r\nمعقل نيز خواسته‌اش را برآورده ساخت !\r\nمسلم بن عوسجه به او گفت : امروز برو و فردا به منزل من بيا تا همراهت نزد دوستمان - مسلم بن عقيل - برويم و تو را به او برسانم .\r\nشامى رفت . شب را خوابيد و بامدادان به منزل مسلم بن عوسجه رفت . مسلم او را نزد مسلم بن عقيل برد و داستانش را باز گفت . مرد شامى مال را به مسلم داد و با او بيعت كرد .\r\nمرد شامى همه روز نزد مسلم بن عقيل مىرفت و همهء روز را آنجا بود . همهء اخبار را كسب مىكرد و شبانه و در تاريكى نزد عبيداللّه مىرفت و داستان گفتار و كردار\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nآنان را برايش نقل مىكرد ؛ و به او اطلاع داد كه مسلم در خانهء هانى بن عروه منزل كرده است . » « 1 »\r\n\r\nاشاره\r\nانسان در آغاز ، از آسانى انجام عمليات نفوذ به درون قيام مسلم بن عقيل ، به دست معقل ، جاسوس عبيداللّه ، از طريق مسلم بن عوسجه ، تأسف مىخورد . وى از بزرگان شيعه در كوفه و يكى از شهيدان كربلا است . او در ميان قبيله‌اش شرافتمند و بزرگوار بود . « 2 »\r\nوى جنگجويى بود شجاع كه در جنگ‌ها و فتوحات اسلامى از او ياد مىشود ؛ و دشمنان به شجاعت ، كاردانى ، بصيرت و پيشگامى او اعتراف دارند . « 3 »\r\nشايد به ذهن خواننده برسد كه لازم بود مسلم بن عوسجه احتياط و هوشيارى بيشترى به خرج مىداد و پيش از آن كه معقل جاسوس را به محّل استقرار مسلم راهنمايى كند يا براى او اجازهء ورود بگيرد ، از ماهيّت كامل او آگاه گردد ، كه نتواند حركت را از درون دچار شكاف سازد .\r\nآنچه در عمل واقع شد نشان مىدهد كه مسلم بن عوسجه هوشيارى و احتياط لازم را به خرج داد ؛ « ولى معقل در كار خويش خبره بود و براى مأموريتش تجربهء كافى داشت » « 4 » و توان آن را داشت كه حركت مسلم را از درون دچار شكاف سازد .\r\n\r\n\r\n","description":"","footnote":"\r\n( 1 ) - الاخبار الطوال ، ص 235 - 236 . نيز ر . ك : الارشاد ، ص 189 ؛ تاريخ الطبرى ، ج 3 ، ص 282 ؛ الكامل فى التاريخ ، ج 3 ، ص 390 ؛ مقاتل الطالبين ، ص 64 ؛ روضة الواعظين ، ص 174 ؛ تجارب الامم ، ج 2 ، ص 43 ؛ تذكرة الخواص ، ص 218 .\r\n( 2 ) - ر . ك . ابصار العين ، ص 107 .\r\n( 3 ) - هنگامى كه مسلم بن عوسجه در كربلا به شهادت رسيد ، يكى از كنيزكانش فرياد بر آورد : اى واى ، سرورم مسلم بن عوسجه ! و ياران عمر اين خبر را به يكديگر بشارت گفتند . ص 94 . شبث بن ربعى به آنان گفت : مادر به عزايتان بنشيند ! خود را به دست خودتان مىكشيد . و براى ديگران خويشتن را خوار مىكنيد . آيا از كشته شدن كسى چون مسلم بن عوسجه شادمانى مىكنيد ! ؟ به خدا سوگند چه بسيار كه در ميان مسلمانان اقدام‌هاى شجاعانه از او ديدم . در روز سلقِ آذربايجان او را ديدم كه پيش از رسيدن همه سپاه اسلامى شش تن از مشركان را كشت . آيا كسى چون او كشته مىشود و شما شادمانى مىكنيد ! ؟ » ( تاريخ الطبرى ، ج 3 ، ص 325 ؛ الكامل فى التاريخ ، ج 3 ، ص 290 ) .\r\n( 4 ) - حياة الامام الحسين بن على ( ع ) ، ج 2 ، ص 329 .\r\n","page_name":" 88 ","page_number":88},
  {"content":"\r\n\r\nمعقل براى شناسايى مسلم بن عوسجه ، نيازمند تلاش زياد نبود ؛ چرا كه وى از بزرگان و مشاهير كوفه بود . معقل دربارهء چگونگى شناخت مسلم خطاب به وى گفت :\r\n« از كسانى شنيدم كه گفتند : اين مرد نسبت به اهل‌بيت آگاه است ؛ و نزد تو آمدم تا اين مال را بگيرى و مرا به سوى دوست خود راهنمايى كنى و اگر مىخواهى ، پيش از رسيدن نزد او از من بيعت بگير » . « 1 »\r\nابن عوسجه ناخشنودى خويش را از اين كه معقل توانسته بود با اين سرعت او را شناسايى كند ابراز داشت و گفت : « از بيم قدرت اين ستمگر دوست نداشتم كه پيش از بالا گرفتن كار مسلم مرا شناسايى كنى . . . » « 2 »\r\nوانگهى مسلم بن عوسجه پيش از كسب اجازه براى معقل ، چند روزى او را معطل كرد ؛ و در اين مدت در منزلش با او ديدار مىكرد : « چند روزى به خانه‌ام بيا و من از دوست تو برايت اجازه ورود مىگيرم . . . » « 3 » نيز پيش از آن‌كه از مسلم اجازه بگيرد معقل را نزد وى نبرد . بدون شك كسب اجازه پس از شرح حال ظاهرى مسلم انجام گرديد . از نشانه‌هاى مهارت ابن زياد و معقل در كار جاسوسى اين است كه ابن زياد به او سفارش كرد خودش را اهل شام و از ساكنان حمص معرفى كند . « 4 »\r\nمقصودش اين بود كه مسلم بن عوسجه نتواند دربارهء حقيقت حال او در قبايل كوفه پرس و جو كند . نيز به نظر مىرسد كه در آن روزگار ، مردم حمص به دوستى اهل‌بيت مشهور بودند ، يا آن كه معروف بود كه كسانى از دوستان اهل‌بيت در ميان آنها هستند .\r\nمعقل به اين سبب بايد چنين ادعايى مىكرد كه بتواند به كسى كه مىخواست از طريق او\r\n\r\n\r\n","description":"","footnote":"\r\n( 1 ) - ابصار العين ، ص 108 - 109 ؛ ر . ك . الارشاد ، ص 189 ؛ تاريخ الطبرى ، ج 3 ، ص 282 .\r\n( 2 ) - همان .\r\n( 3 ) - ر . ك . الارشاد ، ص 189 .\r\n( 4 ) - ابن نما گويد : عبيداللّه زياد كه از محل اختفاى مسلم بى خبر بود ، غلامش ، معقل را فرا خواند و به او چهار هزار درهم داد . . . و به او فرمان داد كه با متولى كار بيعت به خوبى ارتباط برقرار كند و گفت : به او بگو كه تو از اهل حمص هستى و براى اين كار آمده‌اى . او نيز پيوسته در كارش ظرافت به خرج مىداد تا آن كه به مسلم بن عوسجهء اسدى رسيد . . . » ( مثيرالاحزان ، ص 32 ) .\r\n","page_name":" 89 ","page_number":89},
  {"content":"\r\n\r\nبه درون حركت مسلم نفوذ كند ، اطمينان ببخشد . معقل در برابر ابن عوسجه مدّعى شد كه در شام هم پيمان ذى الكلاع حميرى است ؛ و مشهور است كه بيشتر موالى شام دوستدار اهل‌بيت بوده‌اند !\r\nخلاصه آن كه معقل نقشه‌اش را درست طراحى كرد و نقشى را كه برايش ترسيم شده بود ، به خوبى ايفا نمود و در اين كار مهارت تمام نشان داد . ولى اين كه همه روزه نزد مسلم مىآمد و صبح پيش از همه وارد مىشد و آخرين كسى بود كه از نزدش مىرفت شك برانگيز بود ، پس چرا مسلم و يارانش دربارهء او شك نكردند ؟ جاى شگفتى و حيرت است !\r\nولى ما از آنجا كه نسبت به جزئيات روند رويدادهاى آن روزگار آگاهى كافى نداريم ، و از داده‌هاى اندك تاريخى نيز جز به اندازهء ترسيم تصويرى كلى در اختيار ما نيست ؛ و از سوى ديگر مىدانيم كه مسلم بن عقيل و مسلم بن عوسجه و يارانشان در مسائل اجتماعى ، سياسى و نظامى از تجربه كافى برخوردار بوده‌اند ، نمىتوانيم آنان را نكوهش و يا به سادگى متّهم كنيم ! ما وظيفه داريم در برابر اين شخصيت‌هاى بزرگ اسلامى ادب و احترام كنيم و ساحت مقدسشان را از آنچه شايستهء آنان نيست پاك بدانيم و به محدودهء شناخت اندك تاريخىمان بسنده كنيم و از نتيجه‌گيرىها و اتهام‌هاى نادرست و ناشايست بپرهيزيم .\r\nبه ويژه اين كه بايد به ياد داشته باشيم عمليات ايجاد شكاف در درون يك حركت ، از طريق ارسال جاسوسانى كه هويّت اصلى خويش را پنهان مىداشته‌اند از قديم‌الايّام معمول بوده است . در روزگار ما نيز چنين وقايعى اتفاق مىافتد و اين روند هميشه باقى است .\r\nبه ندرت اتفاق مىافتد كه يك حركت سياسى و انقلابى كه قصد دگرگون‌سازى اوضاع را دارد ، دشمنان به درونش نفوذ نكرده باشند ؛ و حتى يافتن چنين حركتى ناممكن است ؛ و اين به معناى سادگى و بىتجربگى رهبران آن حركت‌ها نيست .\r\n\r\nدستگيرى هانى بن عروه\r\nهانى بن عروه مردى سياستمدار و هوشمند بود و با وجود پنهانى بودن گردهمايىهاى مسلم و مريدان و پيروانش در خانه وى و به رغم سفارش به كتمان ، از عبيداللّه زياد بيمناك بود .\r\nهانى مىدانست كه بزرگترين اهتمام عبيداللّه شناسايى محل و پايگاه مسلم است ؛ و ناچار\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاز جاسوسان استفاده مىكند و حيله به كار مىبرد . هانى از فريبكارى و خيانت ابن زياد آگاه بود . از اين رو از رفتن به قصر خوددارى مىورزيد ، تا با پاى خود و به دور از نيروى قبيله‌اش كه در جامعه كوفه هزار بار روى آن حساب مىشد ، به پيشواز خطر نرفته باشد .\r\nنقل تاريخى گويد : هانى بن عروه بر جان خويش ترسيد ؛ در نتيجه از حضور در مجلس ابن زياد خوددارى ورزيد و خود را بيمار وانمود كرد .\r\nابن زياد به مجلسيان خويش گفت : چه شده است كه هانى را نمىبينم ! ؟\r\nگفتند : بيمار است ؟\r\nگفت : اگر مىدانستم كه بيمار است به عيادتش مىرفتم .\r\nآنگاه محمد بن اشعث « 1 » ، اسماء بن خارجه و عمرو بن حجاج زبيدى - كه دخترش ، رويحه ، زن هانى بن عروه و مادر يحيى بن هانى بود - را فرا خواند و به آنان گفت : چه شده است هانى بن عروه نزد ما نمىآيد ! گفتند : نمىدانيم ، مىگويند بيمار است . گفت :\r\nشنيده‌ام كه سالم شده است و بر در خانه‌اش مىنشيند . به ديدن او برويد و ياد آور شويد كه حق ما را فرو نگذارد . زيرا من دوست ندارم كسى چون او از اشراف عرب نزد من تباه گردد .\r\nآنان رفتند و شبى در حالى كه بر در خانه‌اش نشسته بود . در حضورش ايستادند ، و گفتند : چرا به ديدار امير نمىآيى ؟ او از تو ياد كرده و گفته است كه اگر بيمار باشى به عيادتت مىآيد .\r\nگفت : بيمارى مرا از آمدن نزد امير باز مىدارد !\r\nگفتند : شنيده است كه هر شب بر در خانه‌ات مىنشينى ! او تو را كاهل يافته است و سلطان تحمل كاهلى و جفا را ندارد . تو را سوگند مىدهيم كه بىدرنگ همراه ما سوار شوى !\r\nهانى جامه خواست و پوشيد . سپس استرى طلب كرد و سوار شد . چون به قصر نزديك شد ، گويى خطرى به وى الهام شد و خطاب به حسان بن اسماء بن خارجه گفت :\r\nاى برادر زاده ، به خدا سوگند من از اين مرد بيمناكم ! نظر تو چيست ؟\r\n\r\n\r\n","description":"","footnote":"\r\n( 1 ) - محمد بن اشعث بن قيس كندى ، مادرش خواهر ابوبكر است . ( ر . ك . تهذيب التهذيب ، ج 9 ، ص 55 ) .\r\n","page_name":" 91 ","page_number":91},
  {"content":"\r\n\r\nگفت : اى عمو ، به خدا سوگند من هيچ بر تو بيمناك نيستم . به دل خويش بد راه مده .\r\nحسان نمىدانست كه عبيداللّه به چه منظور در پى هانى فرستاده است .\r\nهانى آمد و در حالى كه مردم نزد عبيداللّه بودند بر وى وارد شد . عبيداللّه با مشاهدهء او گفت : خائن با پاى خويش آمد . « 1 »\r\nچون به ابن زياد نزديك گرديد ، در حالى كه شريح قاضى « 2 » نيز نزدش بود . رو به هانى كرد و گفت :\r\n اريد حياته و يريد قتلى * عذيرك من خليلك من مراد \r\nمن زندگى او را مىخواهم و او ارادهء كشتن مرا دارد ؛ عذر خود را نسبت به دوست مرادى خود بياور .\r\nاز آنجا كه عبيداللّه در آغاز ورودش نسبت به هانى مهربان بود و او را اكرام مىكرد ، وى گفت : اين چه سخن است يا امير ! ؟\r\nگفت : هانى بن عروه ساكت باش ، اين كارها چيست كه در خانه‌ات بر ضدّ اميرالمؤمنين و عامهء مسلمانان انجام مىدهى ؟ مسلم بن عقيل را آورده و در خانه‌ات جاى داده‌اى و براى او مرد و سلاح گرد مىآورى و گمان مىكنى كه اينها بر من پوشيده است ! ؟\r\nگفت : من چنين كارى نكرده‌ام و مسلم نزد من نيست .\r\nگفت : چرا ، تو اين كار را كرده‌اى .\r\nپس از آن كه اين سخن زياد ميان آنها رد و بدل شد و هانى همچنان انكار مىكرد و نمىپذيرفت ، ابن زياد معقل جاسوس را فراخواند . چون مقابلش ايستاد ، خطاب به هانى گفت : آيا او را مىشناسى ؟ گفت : آرى !\r\nدر اين هنگام هانى دريافت كه او جاسوس بوده و اخبارشان را به ابن زياد گزارش داده است . او لختى به كلى گيج شد . سپس به خود آمد و گفت : از من بشنو و گفتارم را باور كن .\r\n\r\n\r\n","description":"","footnote":"\r\n( 1 ) - « أتَتكَ بِخايِنِ رِجُلاه » ! اين مثلى است معروف و سماوى آن را « أتَتْكَ بحائن رجلاهُ تسعى » نقل كرده است ؛ و حاين به معناى مرده است ؛ كه معنايش مىشود : مرده‌اى با پاى خود آمد .\r\n( 2 ) - زندگينامهء مفصل شريح قاضى در جلد دوم گذشت .\r\n","page_name":" 92 ","page_number":92},
  {"content":"\r\n\r\nبه خدا سوگند دروغ نگفته‌ام . به خدا سوگند من او را به خانه‌ام دعوت نكرده‌ام و از كار او بى خبر بودم تا اين كه نزد من آمد و تقاضا كرد كه او را جاى دهم و من از بازگرداندنش شرم كردم . آمدن او براى من تعهّد آورد و او را ميهمان كردم و پناهش دادم . و كار او همان است كه به تو رسيده است . اگر بخواهى هم اينك سخت تعهّد مىكنم كه بد تو را نخواهم و بر ضد تو غائله به پا نكنم . من مىآيم و دست در دست تو مىنهم و اگر بخواهى تا هنگام آمدنم نزد تو گرويى مىگذارم . من نزد او مىروم و از او مىخواهم كه از خانه‌ام بيرون رود و به هر جاى زمين كه بخواهد برود ؛ من از تعهّد او بيرون مىآيم و حق پناهندگى بر من ندارد .\r\nابن زياد گفت : وَاللّه كه تا او را نزد من نياورى ، هرگز از من جدا نمىشوى !\r\nگفت : واللّه ، من هرگز او را نزد تو نمىآورم ، آيا ميهمانم را بياورم كه تو بكشى ؟\r\nگفت : واللّه ، بايد او را بياورى .\r\nگفت : نه واللّه ، او را نمىآورم .\r\nچون سخن ميان آن دو به درازا كشيد . مسلم بن عمرو باهلى - كه در كوفه ، شامى يا بصرىاى جز او نبود - برخاست و گفت : خداوند كار امير را راست گرداند . مرا با او تنها بگذار تا با او صحبت كنم . آنگاه برخاست و دور از ابن زياد با او خلوت كرد . ولى به گونه‌اى كه ابن زياد آن دو را مىديد . هر گاه صدايشان بلند مىشد ، سخنانشان را مىشنيد .\r\nمسلم به او گفت : اى هانى ، تو را به خدا سوگند خود را به كشتن مده و قبيله‌ات را به دردسر مينداز . به خدا سوگند ، من به كشته شدن تو راضى نيستم . مسلم با اينان پسر عمو است و آنان نه او را مىكشند و نه به او زيان مىرسانند . او را به اينان بسپار ؛ و اين كار موجب سرشكستگى و كاستى تو نيست . تو او را به امير مىسپارى !\r\nهانى گفت : به خدا سوگند اين كار موجب عار و ننگ من است كه پناهنده و ميهمانم را تحويل بدهم ، در حالى كه زنده‌ام ، سلامتم ، مىشنوم و مىبينم . بازوانم توانا است و ياوران بسيار دارم . به خدا سوگند اگر تنها باشم و هيچ ياورى نداشته باشم ، او را تحويل نخواهم داد . مگر آن كه خود قربانى او گردم !\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nمسلم بن عمرو پيوسته او را سوگند مىداد و او مىگفت : به خدا سوگند ، هرگز او را تحويلش نمىدهم !\r\nابن زياد اين سخن را شنيد و گفت : او را نزد من بياوريد .\r\nچون او را نزديك بردند ، گفت : به خدا سوگند يا او را نزد من مىآورى يا آن كه گردنت را مىزنم . هانى گفت : در اين صورت برق شمشيرها بر گرد خانه‌ات فراوان خواهد شد . ابن زياد گفت : افسوس بر تو ، آيا مرا از برق شمشير مىترسانى ؟ تصور هانى اين بود كه قبيله‌اش از او دفاع خواهند كرد . آنگاه ابن زياد گفت : او را نزديك‌تر بياوريد .\r\nچون او را بردند ، با چوبدستى بر سر و صورتش زد و آن قدر اين كار را ادامه داد كه بينى هانى شكست و خون بر صورت و محاسن او جارى شد ؛ و گوشت صورت و گونه‌اش بر محاسنش پراكنده شد ؛ تا آن كه چوبدستى شكست .\r\nهانى دست به قبضهء شمشير يكى از نگهبانان برد . مرد شمشير را كشيد و نگه داشت .\r\nعبيداللّه گفت : آيا عاقبت از خوارج شدى ! خونت بر ما روا گشت ، او را بكشيد !\r\n[ اما 
  ] هانى را كشان كشان به درون يكى از اتاق‌هاى كاخ انداختند و در را به رويش بستند .\r\nعبيداللّه گفت : بر او نگهبان بگماريد و چنين كردند . « 1 »\r\nآنگاه حسان بن اسماء برخاست و گفت : آيا ما را پيك‌هاى مكر و نيرنگ ساختى ، به ما دستور دادى كه اين مرد را بياوريم و پس از آن كه آورديم . بينىاش و صورتش را خرد كردى و خون او را بر چهره‌اش جارى ساختى و پنداشتى كه او را مىكشى ؟\r\nعبيداللّه گفت : تو اينجا هستى . پس فرمان داد حسان را با مشت و تخته سينه‌اى و پس گردنى زدند و در گوشه‌اى از مجلس نشاندند . محمد بن اشعث گفت : « ما به هر چه امير صلاح بداند خشنوديم ؛ خواه به سود ما باشد يا به زيان ما ، همانا امير ادب كننده است . »\r\n\r\n\r\n","description":"","footnote":"\r\n( 1 ) - در روايت « دربارهء حوادث پس از زدن هانى » طبرى گويد : خبر به مذحج رسيد و ناگهان صداى همهمه از در كاخ به گوش عبيداللّه رسيد . گفت : چه شده است ؟ گفتند : مذحج ! » ( تاريخ الطبرى ، ج 3 ، ص 276 ) . در روايت مسعودى آمده است ! « هانى با دست بر قبضهء شمشير يكى از نگهبانان زد . مرد او را كنار زد و شمشير به او نداد . در اين حال ياران هانى بر در كاخ زياد بر آوردند . رئيس ما كشته شد ! ابن زياد از آنها ترسيد و فرمان داد او را در خانه‌اى كنار مجلس او زندانى كردند . . . » ( مروج الذهب ، ج 3 ، ص 67 ) .\r\n","page_name":" 94 ","page_number":94},
  {"content":"\r\n\r\n\r\nدرنگ و نگرش\r\n1 - كار هانى بن عروه خواننده را دچار شگفتى مىسازد و از خود مىپرسد ، او كه از مكارى و خيانت ابن زياد آگاه بود و تجربه سياسى و اجتماعى و تجربهء عمر بلندش به او حكم مىكرد كه احتمال بدهد ممكن است جريان قيام به وسيلهء جاسوسان ابن زياد كشف شده باشد ، چگونه بدون آمادگى و انجام احتياط لازم براى روبه‌رو شدن با ابن زياد ، به پاى خودش به سوى اهانت و حبس و قتل رفت ؟ ! براى مثال او مىتوانست شمارى از مردان قبيله مذحج را با خود همراه ببرد ؛ تا آن كه ابن زياد با وجود آنها نتواند به او اهانت كند و يا او را به زندان افكند يا به قتل برساند . يا اين كه مىتوانست يك دسته از آنان را بر در قصر بگمارد تا در صورتى كه او از وقت معيّنى تأخير مىكرد ، به كاخ يورش برند .\r\nاين پرسش‌ها به جاى خود درست است ؛ و بسيار بعيد مىنمايد كه چنانچه فرستادگان ابن زياد از جلّادان و افراد مشكوك مىبودند ، هانى احتياط لازم را براى مشكلات اجتماعى ديدار با ابن زياد در قصر به عمل نمىآورد . ليكن فرستادگانى كه ابن‌زياد - با آگاهى و نيرنگ - برگزيد ، از كسانى بودند كه هانى دربارهء هيچ يك از آنان شك نكرد . از جمله آنها عمرو بن حجّاج زبيدى [ پدر همسرش 
  ] بود كه دخترش ، رويحه ، همسر هانى بود . ديگرى اسماء بن خارجه ، يا پسرش حسّان ، « 1 » رئيس قبيلهء فزاره بود . « 2 » شخص ديگر محمد بن اشعث ، رئيس قبيلهء كنده بود . « 3 » اين‌ها همه از بزرگان و اشراف كوفه بودند ؛ و هيچ گاه به ذهن هانى خطور نمىكرد كه بدعهدى يا خيانتى از آنان سر بزند .\r\nوجود اين قراين ، هانى را وادار كرد كه هرگونه احتمال سوئى را بعيد بشمارد . اين بود كه نيرويى آماده نساخت و براى مشكلات احتمالى اين ديدار مقدمات لازم را فراهم نياورد .\r\n\r\n\r\n","description":"","footnote":"\r\n( 1 )\r\n- منابع تاريخى دربارهء اين كه يكى از فرستادگان ابن زياد نزد هانى ، اسماء يا پسرش حسّان بوده است ، اختلاف‌نظر دارند . ليكن از روايت ارشاد - متن - چنين بر مىآيد كه گويى حسّان در زمرهء فرستادگان نبود ، بلكه پدرش را همراهى مىكرد . وى پس از مشاهدهء رفتار ابن زياد با هانى به او اعتراض كرد و ابن زياد در پاسخ‌اش گفت : تو اينجا هستى ؟ گويى كه پيش از آن متوجه حضور او نشده بود .\r\n( 2 ) - ر . ك : حياة الامام الحسين بن على ( ع ) ، ج 2 ، ص 372 .\r\n( 3 ) - همان .\r\n","page_name":" 95 ","page_number":95},
  {"content":"\r\n\r\nحيلهء ابن زياد دربارهء وى كارگر افتاد و هنگامى كه فرستادگان او به هانى گفتند كه به دليل نرفتن وى ، عبيداللّه درباره‌اش پرس و جو كرده و گفته است كه اگر بداند بيمار است به ديدارش مىرود ، سخن آنان را پذيرفت . هانى مطمئن بود كه ابن زياد تا اين هنگام از جاى مسلم بى خبر است . از اين رو جامه خواست و پوشيد و سوار استر گرديد و همراهشان رفت !\r\nبا بعيد شمردن هرگونه احتمال سوء و اطمينان از اين كه ابن زياد تا آن لحظه از جاى مسلم بىخبر است ، عاقلانه نبود كه از ديدار با او خوددارى ورزد يا از ترس او نيرو آماده كند ، يا ديدار با او را به دادن امان مشروط گرداند . زيرا همهء اينها امر پوشيده را آشكار مىكرد و بر اتهام مهر تأييد مىزد و نسبت به وقتى كه رهبر نهضت براى قيام بر ضد ابن‌زياد تعيين مىكرد زيان مىرساند . شايد همه اين موارد به ذهن هانى بن عروه رسيده بود ؛ ولى براى از ميان بردن اين زيان‌ها و بدىها بىباكانه رفتار كرد . از اين رو ، آنچه نويسنده تجارب الامم عنوان كرده است بعيد مىنمايد . او مىگويد : « عبيداللّه هانىبن‌عروه را فراخواند و او اجابت نكرد ، مگر آن كه امان بدهد ! گفت : امان را براى چه مىخواهد ، آيا اتفاقى افتاده است ؟ در اين هنگام عموزادگان و سران عشاير آمدند و گفتند : جان خويش را به خطر مينداز ، كه تو بىگناهى ؛ و او را آوردند . . . « 1 » نقل طبرى نيز كه مىنويسد : ابن زياد به اسماء بن خارجه و محمد بن اشعث گفت : « هانى را نزد من بياوريد ، گفتند : تا امان ندهى او نمىآيد ! گفت : امان را مىخواهد چه بكند ، آيا اتفاقى افتاده است ؟ ! برويد و اگر جز با امان نيامد ، امانش بدهيد ! . . . » « 2 »\r\n2 - به نظر مىرسد كه حيلهء ابن زياد ، حتى برخى از فرستادگان وى به نزد هانى بن عروه را هم فريب داد . زيرا سياق داستان حاكى از آن است كه اسماء بن خارجه « 3 » يا پسرش\r\n\r\n\r\n","description":"","footnote":"\r\n( 1 ) - تجارب الامم ، ج 2 ، ص 45 - 46 .\r\n( 2 ) - تاريخ الطبرى ، ج 3 ، ص 282 .\r\n( 3 ) - در تجارب الامم ( ج 2 ، ص 47 ) و الفتوح ( ج 5 ، ص 84 ) آمده است ، آن كسى كه به ابن زياد اعتراض‌كرد خود اسماء بن خارجه بود .\r\n","page_name":" 96 ","page_number":96},
  {"content":"\r\n\r\nحسان از نيرنگى كه ابن زياد نسبت به آنان و هانى زد غافلگير شدند ؛ و پس از رفتارى كه ابن زياد نسبت به هانى روا داشت اعتراض كرد و گفت : بهانه را به يك سو بنه ؛ به ما فرمان دادى كه اين مرد را بياوريم و چون آورديم بينى و صورتش را شكستى و خونش را بر محاسنش جارى ساختى و پنداشتى كه او را مىكشى ؟ ابن زياد گفت : آيا تو اينجا هستى ؟ سپس او را با مشت و تخته سينه‌اى و پس گردنى زدند . و در گوشه‌اى نشاندند .\r\nدر روايت الفتوح آمده است : « او را زدند كه بر پهلو افتاد . . . سپس در گوشه‌اى از كاخ زندانى شد و در آن حال مىگفت :  إِنَّا لِلَّهِ وَ إِنَّا إِلَيْهِ راجِعُونَ  ، اى هانى جانم سوگوار تو است ! « 1 »\r\nطبرى دربارهء محمد بن اشعث گويد : « گفته‌اند كه اسماء نمىدانست كه عبيداللّه به چه منظور در پىاش فرستاده است . ولى محمد مىدانست ! . . . « 2 » ولى خواه او از نقشه ابن زياد با خبر بوده و يا نبوده است ، مىبينيم كه - زير تأثير نفاق خانوادگىاش - چاپلوسانه به ابن زياد مىگويد : به هر نظرى كه امير بدهد راضى هستيم ، خواه به سود ما باشد يا به زيان ما ؛ امير ادب كننده است !\r\nامّا عمرو بن حجاج زبيدى - يكى از فرستادگان ابن زياد نزد هانى - يكباره غايب مىشود و ناظر وقايع اين ديدار نيست . با اين كه به طور معمول فرض بر اين است كه وى به عنوان يكى از سه فرستاده براى زدودن كينهء ابن‌زياد و هانى ميانجيگرى و يا از هانى حمايت كند . زيرا ابن زياد از حدّ خود تجاوز كرد و بر او ستم روا داشت . به ويژه آن كه هانى بن عروه همسر دخترش بود !\r\nبنابراين غياب ناگهانى عمرو از صحنهء واقع ، دليل بر اطلاع قبلى او نسبت به نقشه ابن زياد براى مجازات هانى ، و همدستى او براى حبس و قتل وى است . او از اين غياب عمدى و ناگهانى دو چيز را دنبال مىكرد : نخست اين كه خود را از تنگناى عدم دفاع از هانى ، در صورت حضورش ، برهاند . همانطور كه با اين كار شبههء همدستى با ابن زياد\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 84 .\r\n( 2 ) - تاريخ الطبرى ، ج 3 ، ص 284 .\r\n","page_name":" 97 ","page_number":97},
  {"content":"\r\n\r\nبراى قتل هانى را نيز از خود دفع مىكرد . عمرو بن حجّاج زبيدى ، به حق ، يك فرستادهء خائن بود ؛ دوم اين كه اين خائن قصد داشت كه پيشدستى كند و موج خشم قبيلهء مذحج را كه با شنيدن مصايب هانى مىشوريد و نيروهاى رزمنده‌اش را براى رهايى او به سوى قصر هدايت مىكرد ، فرو بنشاند . او در صدد بود تا اين گروه‌هاى خشمگين را پراكنده سازد و با نيرنگى مشترك با شريح قاضى و ابن زياد - چنان كه خواهيم ديد - از كاخ باز گرداند . خود اين نقش خيانت‌آميز نيز دليل محكم ديگرى است بر اين كه زبيدى نسبت به نقشهء ابن زياد اطلاع قبلى داشته است .\r\n3 - اين روايت چنين وانمود مىكند كه گويى دليل خوددارى هانى بن عروه از تسليم مسلم به ابن زياد ، عامل اخلاق عربى و اسلامى ، يعنى حمايت از ميهمان و دفاع از پناهنده بوده است : « به خدا سوگند اين كار موجب ذلّت و ننگ من است كه پناهنده و ميهمانم را تحويل دهم ؛ و حال آن كه زنده و سلامتم ، مىشنوم و مىبينم ، بازوانى توانا و ياران فراوان دارم . به خدا سوگند كه اگرتنها باشم و هيچ ياورى نداشته باشم او را تحويل نمىدهم ؛ تا آن كه خود قربانى او گردم ! » در اين موضع‌گيرى - و با اين مرتبهء اخلاقى - براى هانى افتخارى است بس بزرگ !\r\nولى روايت‌هاى تاريخى ديگرى وجود دارد كه تأكيد مىكند ، انگيزهء خوددارى هانى از تسليم مسلم ، بسيار والاتر و عالىتر از انگيزهء اخلاقى بود ، و آن انگيزهء ايمانى مالامال از دوستى اهل‌بيت بود . ابن نما از قول هانى بن عروه چنين نقل مىكند : « به خدا سوگند اين موجب ننگ من است كه ميهمان خويش و فرستادهء پسر رسول خدا ( ص ) را تحويل دهم ؛ و حال آن كه بازوانى سالم و يارانى فراوان دارم . . . » « 1 »\r\nدر روايت ابن اعثم آمده است : « آرى به خدا سوگند ، اين براى من موجب بزرگ‌ترين ننگ است كه مسلم در پناه و ميهمان‌ام باشد ، در حالى كه او فرستادهء فرزند رسول خدا ( ص ) است . . . » « 2 » در روايت مسعودى آمده است كه هانى به ابن زياد گفت : « پدرت ، زياد ، به گردن\r\n\r\n\r\n","description":"","footnote":"\r\n( 1 ) - مثيرالاحزان ، ص 34 .\r\n( 2 ) - الفتوح ، ج 5 ، ص 82 - 83 .\r\n","page_name":" 98 ","page_number":98},
  {"content":"\r\n\r\nمن حق دارد « 1 » و من دوست دارم كه آن را جبران كنم ، آيا مىتوانم نسبت به تو نيكى كنم ؟\r\nابن زياد گفت : آن نيكى چيست ؟ گفت : تو و خانواده‌ات اموال خويش را برداريد و به سلامت به شام برويد . زيرا حقى آمده است كه از تو و رئيس تو حقانيت او بالاتر است . . . » « 2 »\r\n4 - از مجموع متون تاريخى كه داستان ديدار هانى و ابن زياد ، يا بخش‌هايى از آن را نقل كرده‌اند ، به خوبى روشن مىشود كه هانى بن عروه در سن نود سالگى بسيار نيرومند بوده ، اعتماد به نفس داشته و از شجاعتى در خور توجه برخوردار بوده است . او همچنين بسيار مطمئن بوده كه هرگاه مشكلى برايش پيش آيد قبيلهء مذحج او را تسليم نخواهند كرد و كوفه در آن هنگام در عمل به دست مخالفان افتاده بود و يك اشارهء مسلم كافى بود كه اين قضيه را در عمل آشكار سازد .\r\nبنابراين سخن وى خطاب به ابن زياد هنگامى كه وى را تهديد به قتل كرد : « در اين صورت برق فراوانى بر گرد خانه‌ات خواهد درخشيد ! » نشان از اعتماد كامل وى نسبت به عكس‌العمل مناسب مذحج به طور خاص ، و رهبرى انقلاب به طور عام داشت . اين كه دست برد و قبضهء شمشير نگهبان را گرفت تا ابن زياد را بكشد ، حاكى از شجاعت فراوان وى است . اين كه به ابن زياد مىگويد : « تو و خانواده‌ات اموال خويش را برداريد و به سلامت به شام برويد ، زيرا حقى آمده است كه از تو و رئيس تو حقانيت او بالاتر است » ؛ يا اين سخن او كه مىگويد : « اى امير ، آنچه به تو رسيده درست است و من حق تو را نزد خويش تباه نمىسازم ، تو و خانواده‌ات در امان هستيد ، هر جا خواهى برو » « 3 » ، كاشف از\r\n\r\n\r\n","description":"","footnote":"\r\n( 1 ) - طبرى در تاريخش ( ج 3 ، ص 283 ) نقل مىكند كه ابن زياد به هانى گفت : « اى هانى ، آيا نمىدانى كه‌پدرم به اين شهر آمد و همهء شيعيان را ، بجز پدرت و حُجر ، كشت . داستان حجر را تو خود مىدانى . از آن پس پيوسته با تو حسن مصاحبت داشت و سپس به حاكم كوفه نوشت كه هانى را بر من ببخش .\r\nهانى گفت : آرى ! ابن زياد گفت : آيا پاسخ آن خوبىها اين بود كه مردى را كه آهنگ كشتن مرا دارد ، در خانه پنهان كنى ؟\r\n( 2 ) - مروج الذهب ، ج 3 ، ص 67 .\r\n( 3 ) - تاريخ الطبرى ، ج 3 ، ص 282 ، در روايت ابن قتيبه آمده است كه ابن زياد به هانى گفت : « اى هانى آيازياد نسبت به تو نيكى نكرد ؟ گفت : چرا ؛ گفت : من چه ؟ گفت : چرا . . . شما به من نيكى كرده‌ايد ؛ و من جان و مالت را در امان قرار مىدهم ! » ( الامامة و السياسة ، ج 2 ، ص 5 )\r\n","page_name":" 99 ","page_number":99},
  {"content":"\r\n\r\nاعتماد كامل وى نسبت به بودن كوفه در دست رهبرى انقلاب است ؛ و اين كه ابن زياد در آن روز جز امارتِ اسمى و حرفى نداشت .\r\nامّا اين كه خطاب به ابن زياد گفت : « اگر بخواهى اينك با تو سخت عهد مىكنم كه بد تو را نخواهم و بر ضد تو غائله به پا نكنم و نزد تو باز گردم تا آن كه دست در دست تو بگذارم ؛ و اگر بخواهى ، تا هنگام آمدنم نزد تو ، گروى مىگذارم و نزد مسلم مىروم و به او دستور مىدهم كه از خانه‌ام بيرون شود و به هر جاى زمين بخواهد برود ، و آن گاه من از تعهّد و حق پناهندگى او بيرون مىآيم ! » ، بر خوانندهء دانا پوشيده نيست كه سخنى درست و برخوردار از عمق سياسى فراوان است . زيرا در صورت خروج وى از كاخ ، مسلم نيز از خانهء او خارج مىشد و انقلاب عملًا آغاز مىگشت . با اعلام جنگ بر ضد ابن زياد ، هزاران تن از بيعت‌كنندگان مذحج و كنده و ديگر قبايل آمادهء نبرد مىشدند . از آن روز به بعد دليلى براى صبر و انتظار وجود نداشت زيرا ابن زياد به درون مخالفان نفوذ كرده بود و همه چيز را مىدانست ! اين موضوع با اين كه هانى در سخن ابن زياد كه « تعهّد مىكنم بد تو را نخواهم و بر ضد تو غائله به پا نكنم و نزد تو بازگردم تا آن كه دست در دست تو بگذارم » ، منافاتى ندارد ، زيرا پس از پيروزى انقلاب و تسلط بر كوفه و كاخ از ابن زياد شفاعت مىكرد و همانطور كه وعده داده بود مىآمد و دست در دست او مىگذاشت ، تا او را به همراه خانواده‌اش به شام بفرستد ، با توجه به منزلت والاى هانى نزد مسلم و كوفيان بعيد نبود كه چنين شفاعتى پذيرفته نشود ، مگر اين كه به خاطر خون‌هاى پاكى كه ابن زياد ظالمانه ريخته بود ، بر هانى اعتراض مىشد .\r\n\r\nنيرنگ مشترك\r\nدر داستان حبس هانى بن عروه ، دست خيانت به روشنى پيداست و آن نقش را ، عمرو بن حجاج كه در امتثال فرمان دشمنان اهل بيت حاضر بود جانش را فدا كند ، ايفا كرد . با آن كه هانى دامادش بود . نقش خائنانهء ديگر را شريح قاضى با گرايش‌ها و تمايلات عمرى و اموى بازى كرد . « 1 » البتّه طرّاح همهء اين نقشه‌ها ابن زياد بود .\r\n\r\n\r\n","description":"","footnote":"\r\n( 1 ) - هنگامى كه اميرالمؤمنين على ( ع ) ، مردم را از به جماعت گزاردن نماز تراويح منع كرد ، شريح فرياد مىزد : اى واى ، سنت عمر [ پامال شد 
  ] ( ر . ك : تنقيح المقال ، ج 2 ، ص 83 ) . او از طرفداران عثمان بود .\r\n","page_name":" 100 ","page_number":100},
  {"content":"\r\n\r\nتاريخ مىگويد : به عمرو بن حجاج خبر رسيد كه هانى كشته شده است ! او همراه مذحج آمد و با انبوه همراهانش كاخ را به محاصره در آورد ؛ و آنگاه فرياد برآورد : من عمرو بن حجاج‌ام و اينان پهلوانان و بزرگان مذحج‌اند . نه از فرمانى سر برتافته و نه از جماعت جدا گشته‌ايم . اينان شنيده‌اند كه رئيسشان كشته شده و اين كار بر آنان گران آمده است !\r\nبه عبيداللّه گفتند : قبيلهء مذحج جلو در تجمع كرده است ؛ و او به شريح قاضى گفت :\r\nنزد رئيسشان برو و به او نگاه كن . آنگاه بيرون بيا و به اطلاعشان برسان كه او سالم مىباشد و كشته نشده است .\r\nشريح وارد شد و نگاهى به هانى افكند ؛ و هانى با ديدن او گفت : « 1 » خداوندا به فريادم برس ! اى مسلمانان به فريادم برسيد ! آيا قبيله‌ام نابود شده است ؟ ! اهل ديانت كجايند ؟ ! همشهريان كجايند ؟ ! - در اين حال خون بر محاسن وى جارى بود كه صداى همهمهء مردم بر در قصر به گوش او رسيد - و گفت : به گمانم اين صداى مذحج و پيروان مسلمان من است . اگر ده تن از مردان قبيله‌ام وارد شوند ، مرا آزاد خواهند كرد !\r\nشريح با شنيدن صداى وى ، نزد مردم رفت و گفت : امير با شنيدن خبر منزلت شما و نگرانى دربارهء بزرگتان به من فرمود تا نزد او بروم . من رفتم و او را ديدار كردم . او به من فرمود تا با شما ديدار كنم و به آگاهى شما برسانم كه زنده است و خبرى كه دربارهء قتل وى به شما رسيده دروغ است !\r\nعمرو بن حجّاج و يارانش گفتند : خدا را شكر كه زنده است ! و جمعيّت بازگشت ! « 2 »\r\n\r\n\r\n","description":"","footnote":"\r\n( 1 ) - طبرى گويد : « شريح بر هانى گذشت و او گفت : اى شريح از خدا بترس ، او قاتل من است ! شريح بيرون‌رفت و چون به در قصر رسيد گفت : نگران او نباشيد ، امير او را براى بازجويى نگه داشته است . » ( تاريخ طبرى ، ج 3 ، ص 276 ) ، همو گويد : « عبيداللّه به مهران فرمان داد تا شريح را نزد هانى ببرد ، او همراه شمارى از نگهبانان ، شريح را نزد هانى برد . هانى گفت : مىبينى با من چه كرده‌اند ؟ گفت : تو را زنده مىبينم ! گفت : زنده با اين وضعى كه مىبينى ؟ ! به قبيله‌ام بگو كه اگر بازگردند مرا مىكشد . شريح نزد عبيداللّه رفت و گفت : او را زنده ديدم و نشانى بد ديدم . گفت : آيا از اين كه والى رعيتش را كيفر دهد ناخشنودى ؟ ! نزد اينان برو و آنان را آگاه كن . او رفت و عبيداللّه به مهران فرمان داد تا همراهش برود ؛ و او رفت . شريح خطاب به مردم گفت : اين رفتار ناپسند براى چيست ؟ هانى زنده است . حاكمش او را اندك تنبيهى كرده ، ولى جانش را كه نگرفته است . بازگرديد و جان خود و بزرگتان را به خطر ميندازيد و آنان بازگشتند . » ( تاريخ طبرى ، ج 3 ، ص 283 )\r\n( 2 ) - الارشاد ، ص 192 .\r\n","page_name":" 101 ","page_number":101},
  {"content":"\r\n\r\nدينورى مىنوسيد : آنگاه بزرگشان ، عمرو حجاج ، گفت : حال كه رئيستان زنده است ، چرا به سوى فتنه مىشتابيد ؟ ! بازگرديد ، و آنان بازگشتند . « 1 »\r\nنقش خيانت‌آميز شريح قاضى - و چه بسيار نقش‌هاى خيانت‌آميزى كه وى بازى كرد - در عبارت درست نماى اخير وى جلوه‌گر شد كه گفت : « به من فرمود تا با شما ديدار كنم و به آگاهى شما برسانم كه او زنده است و خبرى كه دربارهء قتل وى به شما رسيده دروغ است . » وى پيش از آن گفته بود : « من رفتم و با او ديدار كردم » . گويى آن كسى كه به وى فرمان داده بود ، خود هانى بود و نه ابن زياد . منظور وى اين بود كه مردم را آرام سازد و به آنان چنين القا كند كه هانى مىگويد : آنچه موجب انگيزش و تهاجم شما گشته خبرى دروغ بوده است ؛ و هيچ انگيزه‌اى براى اين شورش و فتنه وجود ندارد !\r\nدر اينجا عمرو بن حجاج نيز به ايفاى نقش خيانت‌آميز خويش مىپردازد ؛ و براى مثال به شريح نمىگويد كه يا بايد سرورمان هانى را ببينيم و با او صحبت كنيم ، يا اين كه با زور او را از كاخ بيرون مىآوريم ، يا سخنان ديگرى از اين قبيل . يا اين كه به گفتهء شريح بسنده نكند و خودش - كه از خاصّان ابن زياد بود - به كاخ برود و از نزديك ديدار كند و بر حقيقت آنچه در قصر بر سرش آمده ، مطّلع شود .\r\nدر عوض مىبينيم كه سخن شريح را مورد تأييد قرار مىدهد و خطاب به جمعيّت شورشى مذحج مىگويد : « راست مىگويد ، حال سرورتان خوب است ، پراكنده شويد ! » « 2 »\r\n« حال كه رئيستان زنده است ، چرا به سوى فتنه مىشتابيد ؟ بازگرديد » سپس آن گروه شكست خورده باز مىگردد ، در حالى كه ناتوان و سست شده است . اينان همه به دليل سستى ناشى از دنيا دوستى و ناخشنودى از مرگ و عافيت‌طلبى بود . چنانچه در اين لحظهء سرنوشت‌ساز ، مردانى از ميان مذحج قد علم مىكردند و نظر و موضع‌گيرى زبيدى خائن « 3 »\r\n\r\n\r\n","description":"","footnote":"\r\n( 1 ) - الأخبار الطوال ، ص 238 .\r\n( 2 ) - تاريخ الطبرى ، ج 3 ، ص 276 .\r\n( 3 ) - استمرار دوستى عمرو بن حجّاج با ابن زياد ملعون ، حتى پس از شهادت هانى بن عروه مويّد اين حقيقت‌است كه او از همان آغاز براى قتل هانى با او همدست بود . او پيك خيانت بود و پس از شهادت هانى براى فريفتن جمعيتِ به پا خاسته مذحج و جلوگيرى از بيرون آوردن رئيسشان از قصر با نيروى اسلحه ، بر موج خشم آنان سوار شد و براى گمراه ساختن آنان براى اجراى نيرنگ مشترك خود با ابن زياد ، بر ضدشان توطئه مىكرد . او از مصاديق سخن امام على ( ع ) در حق اشعث است كه فرمود : مردى كه شمشير به دستان را به سوى قوم خويش راهنمايى كند و مرگ را به سوى آنان براند ، سزاوار است كه نزديكان او را نكوهش كنند و آنان كه دورترند به او اعتماد نورزند . ( نهج البلاغه ، 61 - 62 ، شمارهء 19 )\r\nبراى خوارى و سيه روزى حجّاج بن عمرو در دنيا و آخرت همين بس كه در سپاه ابن زياد براى جنگ با امام ( ع ) شركت جست و آب را بر روى او و ياران و فرزندانش بست و در كربلا مردم را تشويق مىكرد كه براى قتل امام ( ع ) ملتزم فرمان يزيد باشند .\r\n","page_name":" 102 ","page_number":102},
  {"content":"\r\n\r\nمحكوم مىساختند و با تشويق جماعت مذحج به قصر حمله و هانى را آزاد مىكردند و آنگاه كوفه را از امويان پليد پاكسازى مىنمودند ، نام مذحج در تاريخ اسلام به عنوان كسانى كه سرنوشت مسلمانان را تغيير دادند ثبت مىشد ؛ و تا روز رستاخيز از آنان ياد و ستايش مىشد . ولى پايبندى به احترام عرف قبيله‌اى و عافيت‌طلبى ، آنان را واداشت تا فرمانبردارى از حجّاج زبيدى را برگزينند - هرچند اين كار با آنچه شايسته‌تر و مهم‌تر بود تعارض داشت - در نتيجه تاريخ براى آنان نقش خوارى و سستى را به ثبت رساند ؛ و هركس از نسل‌هاى آينده كه داستان آنان را مىشنود آنها را از عمق جان نكوهش مىكند و با تمام وجود متنفّر مىشود و بيزارى مىجويد .\r\n\r\nقيام مسلم بن عقيل\r\nتحليل حوادث تاريخى كوفه در دوران مسلم بن عقيل و روند حوادث قيام و شكست سريع وى ، از همهء مقاطع نهضت مبارك حسينى دشوارتر است . اين مقطع حلقه‌هاى مفقودهء فراوان دارد . عوامل گوناگون با هم درگير و متداخل‌اند . نقل‌هاى تاريخى مربوط به برخى وقايع مهم اين مقطع آشفته است و علّت‌هاى برخى وقايع مهم ديگر پوشيده است ؛ و اين عوامل پژوهنده‌اى را كه دربارهء روند حوادث مربوط به اين دوران تأمّل مىورزد به ورطهء سرگردانى مىافكند .\r\nبسيارى از كسانى كه حوادث اين دوره را به رشتهء تحرير درآورده‌اند - به ويژه پيشينيان - نوشته‌هايشان همانند روايات تاريخى اين دوره آشفته است .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nنوشته‌ها سطحى و بىعمق است و حلقه‌هاى بحث با هم بىارتباطند و چيزى كه شايان تحليل و بررسى باشد در آن‌ها ديده نمىشود .\r\nپژوهشگرانى كه در تحليل وقايع اين دوران و ايجاد ارتباط ميان وقايع آن كوشش فراوان كرده‌اند ، هر چند تحليل‌ها و تفاسير نو و فراوان به ارمغان آوره‌اند - خداوند كوشش آنان را قبول كند - ، ولى اينان از روى ناچارى بر پيش‌فرض‌هايى تكيه كرده‌اند كه هيچ نقل و يا حتى اشاره‌اى تاريخى آن را تأييد نمىكند ؛ و اين نيست مگر به خاطر لغزش‌هايى تاريخى فراوان اين مقطع كه گاه پژوهشگر را وادار به پذيرش پيش‌فرض‌هايى مىكند كه چه بسا در جاى خود درست و كامل بوده است . « 1 »\r\nما در اينجا مدعى تفسير و تحليل جامع و مانع در روند حوادث اين مقطع نيستيم .\r\nبلكه مىگوييم : كوشش ما در اين سطور اصلاح برخى از اين لغزش‌ها است و تلاش خواهيم كرد برخى وقايع مهم را كه پيش از اين براى نشان دادن نقش و اهمّيّت آنها در پديد آوردن حوادث اسفبار كوفه اهتمام كافى داده نشده است ، به قدر كافى روشن كنيم ؛ و اهمّيّت فراوان آنها را در تفسير روند آن حوادث بنمايانيم .\r\n\r\nاقدامى كه شايستهء تحقق بود\r\nبراى ايجاد يك نهضت سياسى - اجتماعى ، بايد مقدمتاً اقداماتى صورت گيرد كه نيل به مقصد را تضمين كند . علاوه بر آن نيروهاى شركت كننده در نهضت بايد ارزيابى شوند تا ميزان صداقت آنها در پيمانى كه با رهبرى بسته‌اند روشن گردد . نيز قدرت آنان براى اجراى فرمان‌هاى رهبرى امتحان شود و در عمل روشن گردد كه در راه اجراى اين فرمان‌ها تا چه اندازه حاضر به صبر و تحمل هستند .\r\nدرك ضرورت انجام چنين اقدام‌هايى خاصّ انسان‌هاى خردمند و بسيار باهوش نيست ، بلكه درك آن با عقل عادى نيز ممكن است . براى مثال ، عمرو بن لوذان خطاب به\r\n\r\n\r\n","description":"","footnote":"\r\n( 1 ) - مانند اين فرض كه آن سى ، ده يا سه نفرى كه سرانجام پس از پراكنده شدن مردم با مسلم بن عقيل باقى ماندند ، به ناچار بايد افرادى شجاع و مؤمنان برگزيدهء كوفه و از مردان نجمهء قيام بوده باشند ( ر . ك . مبعوث‌الحسين ، ص 189 ) .\r\n","page_name":" 104 ","page_number":104},
  {"content":"\r\n\r\nامام حسين ( ع ) گفت : اگر اينها كه نزدت فرستاده‌اند سختى جنگ را از عهدهء تو برمىداشتند و كار را براى تو آماده مىساختند و تو نزدشان مىرفتى ، پسنديده بود ، اما در اين وضعيتى كه شما مىگوييد من رفتن را به صلاح نمىدانم ! « 1 »\r\nعمر بن عبدالرحمن مخزومى خطاب به امام مىگويد : شما به شهرى مىروى كه كارگزاران و اميرانش در آنجايند و بيت‌المال را در اختيار دارند ، مردم نيز بندهء درهم و دينارند . من نگران هستم كه همان كسى كه به تو وعده يارى داده و تو را از آن كه همراه وى به جنگ او مىروى دوست‌تر مىدارد ، با تو بجنگد ! « 2 »\r\nابن عباس خطاب به امام ( ع ) گفت : اگر اهل عراق ، آن طور كه مىپندارند ، خواهان تو هستند به آنان بنويس كه دشمنشان را بيرون برانند و سپس به سوى آنان برو . « 3 »\r\nامام ( ع ) نيز چنين اظهاراتى را مردود نمىشمارد ، بلكه تأكيد مىورزد كه از روى خيرخواهى ، عقل و نظر صائب است ! آن حضرت خطاب به ابن عباس فرمود : « اى پسر عمو ، به خدا سوگند من مىدانم كه تو خيرخواه و دلسوزى ! » « 4 » به مخزومى فرمود : « به خدا سوگند مىدانم كه تو رفتارى خيرخواهانه داشتى و خردمندانه سخن گفتى . » « 5 » به عمرو بن لوذان فرمود : « اى عبداللّه ، اين نظر بر من پوشيده نيست ! » « 6 »\r\nبنابراين لازم بود كه نيروهاى مخالف حكومت اموى ، در كوفه نيرو آماده مىكردند و در كار قيام پيش از زمان حركت مىكردند و پيش از آمدن امام ( ع ) به كوفه ، ادارهء امور شهر را به دست مىگرفتند . به اين ترتيب كه والى اموى و همهء دستياران و اركان ادارى و نيز جاسوسان و خبرچين‌هايى را كه مىشناختند دستگير مىكردند و بدون مجوز ويژه به كسى از كوفه اجازهء خروج نمىدادند . اين كار موجب مىشد كه اخبار رويدادهاى كوفه\r\n\r\n\r\n","description":"","footnote":"\r\n( 1 ) - الارشاد ، ص 205 ؛ الكامل فى التاريخ ، ج 2 ، ص 549 .\r\n( 2 ) - تاريخ الطبرى ، ج 3 ، ص 294 .\r\n( 3 ) - همان .\r\n( 4 ) - همان .\r\n( 5 ) - تاريخ الطبرى ، ج 3 ، ص 294 .\r\n( 6 ) - الكامل فى التاريخ ، ج 2 ، ص 549 .\r\n","page_name":" 105 ","page_number":105},
  {"content":"\r\n\r\nبراى مدتى طولانى به گوش حكومت اموى نمىرسيد و تحرك آنان براى رويارويى با نهضت تا رسيدن امام به كوفه به تأخير مىافتاد ؛ و آن حضرت به كوفه مىآمد و زمام امور را به دست مىگرفت و انقلاب را در راستاى هدف‌هاى كامل رهبرى مىكرد .\r\nدر نامه‌هاى امام ( ع ) به كوفيان و يا در سفارش‌هاى ايشان به مسلم عقيل ، چيزى مبنى بر اين كه اهل كوفه را از انجام چنين اقدام‌هايى باز دارد ديده نمىشود . بلكه حضرت بر آنها مهر تأييد زد و كوفيان را به قيام همراه مسلم فراخواند ؛ و در نامهء نخست خود - طبق روايت ابن اعثم كوفى - فرمود : « همراه پسر عمويم به پا خيزيد و با او بيعت كنيد و او را يارى دهيد و رهايش مكنيد ! »\r\nدر نامهء دومى كه به دست قيس بن مسهر صيداوى فرستاد - كه به سبب دستگير شدن پيك ، به وسيلهء ابن زياد به كوفيان نرسيد - امام ( ع ) از مردم خواست كه با سرعت و جديّت هرچه تمام‌تر دست به كار شوند ؛ آنجا كه فرمود : « چون فرستاده‌ام نزدتان آمد با عزم و جديّت دست به كار شويد ! » « 1 »\r\nولى شيعيان كوفه اين اقدام را انجام ندادند . با آن كه شمار افراد خبره و آگاه به مسائل اجتماعى ، سياسى و نظامى در ميانشان اندك نبود ؛ و بسيار بعيد مىنمايد كه فكر چنين اقدامى بارها بر ذهن آنان نگذشته باشد ! پس چرا اقدام نكردند ؟\r\nشايد بتوان مهم‌ترين عواملى را كه موجب شد شيعيان اوضاع كوفه را پيش از آمدن امام ( ع ) به دست نگيرند ، در موارد زير خلاصه كرد :\r\n1 - شيعيان كوفه - كه از قبايل پراكنده تشكيل مىشدند - به ويژه در دوران پس از امام حسن مجتبى ( ع ) تكيه گاهى از خود نداشتند كه بتوانند در كارها و گرفتارىهايشان به او مراجعه كنند و حل مشكل را از نظر و تصميم و فرمانش بخواهند .\r\nآرى ، بزرگان و اشراف چندى در كوفه بودند كه هر كدام در ميان قبيلهء خود مؤثّر بود ؛ ولى اين چنين نبود كه در رويدادهاى بزرگ و جديد بتوانند تصميمى واحد بگيرند و از تفرقه و چند دستگى جلوگيرى كنند .\r\n\r\n\r\n","description":"","footnote":"\r\n( 1 ) - ر . ك : جلد دوم همين پژوهش .\r\n","page_name":" 106 ","page_number":106},
  {"content":"\r\n\r\nاين روحيّه در ميان شيعيان كوفه سخت ريشه دوانيده بود . به ويژه آن كه معاويه در طول بيست سال حكومت سياه و سخت ، با اعمال سياست‌هاى خاصّ خودش ، قبايل را به جان هم انداخت و آنان را سركوب كرد . بر ميزان مراقبت و جاسوسى افزود و شيعيان را زير فشار پيوسته قرار داد و رهبرانشان را به قتل رساند . اين سياست موجب احتياط كارى فراوان و ترس شديد مردم از حاكم و بى اعتمادى مردم نسبت به يكديگر و فردگرايى به هنگام اتّخاذ موضع و تصميم‌گيرى آنان شد .\r\nبراى اثبات آنچه گفتيم ، كافى است كه تفرقه و تشتّت آراء كوفيان را در نامه‌هايى كه هنگام حضور امام حسين ( ع ) در مكّه براى ايشان نوشتند ، دليل بياوريم . چنانچه ميان سران و بزرگان كوفه چندگانگى نمىبود ، نامه‌ها و فرستادگانشان نيز متعدّد نبود .\r\nچنانچه از نظر و تصميم يك رهبر پيروى مىكردند ، براى امام ( ع ) نيز نامهء همان يك تن كفايت مىكرد . نه دوازده هزار نامه ! و امام ( ع ) نيازى نداشت كه از آخرين فرستاده‌شان بپرسد : « به من بگوييد پاى اين نامه‌اى را كه بوسيلهء شما دو تن فرستاده شده چه كسانى امضا كرده‌اند ؟ » « 1 »\r\nديگر دليل بى اعتمادى و بى اطمينانى و فرد گرايى مردم در تصميم‌گيرى ، گفتار عابس بن ابى شبيب شاكرى در حضور مسلم بن عقيل است كه بيان شد و تنها باورهاى خود را بيان كرد . « 2 »\r\n( 2 ) 2 - يكى از پديده‌هايى كه در ميان همهء قبايل عربى ساكن كوفه شايع گشته بود ، دودستگى مردم در درستى بود . اگر در قبيله‌اى گروهى مخالف امويان و يا دوستدار اهل‌بيت پيدا مىشد ، در مقابل ايشان ، از همان قبيله ، گروهى ديگر بودند كه طرفدار حكومت اموى بودند و در دستگاه آنان خدمت مىكردند . ولى در مجموع اين قبايل ، شمار طرفداران امويان ، از مخالفان به طور عام و دوستداران اهل‌بيت به طور خاص بيشتر بود .\r\n\r\n\r\n","description":"","footnote":"\r\n( 1 ) - اللهوف ، 15 .\r\n( 2 ) - تاريخ الطبرى ، ج 3 ، ص 279 .\r\n","page_name":" 107 ","page_number":107},
  {"content":"\r\n\r\nشايد اين بزرگ‌ترين مانع بر سر راه بزرگان قبايل شيعه بود كه نمىتوانستد قبايل بزرگ خويش را به طور علنى بر ضد حكومت اموى بشورانند و اقدامى در خور شايسته انجام دهند . زيرا افراد بسيارى بودند كه در دستگاه امويان خدمت مىكردند و بلافاصله اخبار مربوط به فعّاليّت و تصميم رهبران را گزارش مىدادند ؛ و با اين كار هم آن اقدام در نطفه خفه مىشد و هم آن رهبر شيعى و طرفدارانش نابود مىشدند . براى مثال در قبيلهء بزرگ شيعى مذحج ، همانطور كه رهبرى برجسته همانند هانى بن عروه ديده مىشود ، رهبر - يا رهبران - ديگرى همانند عمروبن حجّاج زبيدى « 1 » نيز ديده مىشوند كه حاضرند حتى بر خلاف مصالح مذحج و به نفع امويان جانفشانى كنند . عمرو بن حجاج با ايفاى نقش مشكوكش بر امواج قيام مذحج سوار شد « 2 » و آنان را از حمله به كاخ و آزادسازى هانى بن عروه منصرف كرد و با همدستى شريح و ابن زياد آنان را فريفت و پراكنده ساخت .\r\nاين ويژگى در قبايل بنى تميم ، بنى اسد ، كنده ، همدان ، ازد و ديگر قبايل كوفه نيز به چشم مىخورد .\r\nبنابراين دشوار بود كه يكى از رهبران شيعى كوفه بتواند افراد قبيله‌اش را بر ضدّ حكومت اموى وارد ميدان كند ، زيرا بزرگانى از همان قبيله طرفدار بنىاميه بودند و مىتوانستند از درون ، تلاش‌هاى آن رهبر را بى اثر گردانند ؛ و يا آن كه با كمك گرفتن از اموىها از خارج وارد عمل شوند .\r\n3 - علاوه بر دو عامل اوّل و دوم - كه مهم‌ترين عوامل بودند - عامل سوم را بايد به آنها افزود و آن شيوع بيمارى ضعف روحى و دوگانگى شخصيت و سستى تجسّم يافته در دنيا دوستى و عافيت‌طلبى و ناخشنودى از مرگ بود كه به خصوص اكثريت كوفيان آن روز ، بدان مبتلا بودند .\r\n\r\n\r\n","description":"","footnote":"\r\n( 1 )\r\n- مثل كثير بن شهاب بن حصينى حارثى ( مذحجى ) .\r\n( 2 ) - در بحث‌هاى قبل گذشت كه همهء دلايل و نشانه‌هاى تاريخى بر اين نكته تأكيد مىكند و هرگونه شك رابرطرف مىسازد كه عمرو بن حجاج ، به طور عمد نسبت به هانى و خود قبيلهء مذحج خيانت كرد و با اصرار خواستار درآمدن زير پرچم بنىاميّه شد و در فاجعهء قتل امام حسين ( ع ) و يارانش و اسارت خاندان آن حضرت فعّالانه شركت جست .\r\n","page_name":" 108 ","page_number":108},
  {"content":"\r\n\r\nروشن‌ترين مثال در اين زمينه گفتار محمد بن بشر همدانى است - كه جزئيات اجتماع نخست شيعيان با مسلم بن عقيل در خانهء مختار و گفتار عابس شاكرى و حبيب بن مظاهر و سعيد بن عبداللّه حنفى در آمادگى براى فدا شدن و مردن در راه يارى امام حسين ( ع ) را نقل كرده است - آنجا كه حجاج بن على از او پرسيد : آيا تو هم در آن‌جا چيزى گفتى ؟\r\nاو در پاسخ گفت : من دوست مىداشتم كه خداوند يارانم را با پيروزى عزّت بخشد و از كشته شدن ناخشنود بودم و از دروغ گفتن هم بدم مىآمد ! « 1 »\r\nنيز از نمونه‌هاى روشن ، آن گفتارِ عبيداللّه بن حر جعفى است كه خطاب به امام ( ع ) گفت : « به خدا سوگند من مىدانم كه هر كس تو را همراهى كند در آخرت سعادتمند است ، ولى اميد ندارم كه بتوانم براى تو كارى كنم . در كوفه هم يار و ياورى براى شما نديدم ! تو را به خدا سوگند مرا وادار به اين كار مكن كه هنوز براى مرگ آماده نشده‌ام ! » « 2 »\r\nرهبران شيعى كوفه به ميزان خطر انتشار اين بيمارى پى برده و نسبت به تأثير بد آن بر هر نهضت و قيامى آگاه بودند . آنان بسيار بيمناك بودند كه ممكن است مردم در هر قيامى جهادى بى وفايى كنند . به عنوان مثال مىبينيم سليمان بن صرد خزاعى در اجتماع نخست شيعيان مىگويد : « اگر مىدانيد كه حسين را يارى مىدهيد و با دشمن او پيكار مىكنيد ، برايش نامه بنويسيد ؛ و چنانچه بيم آن داريد كه بترسيد و سست شويد او را مفريبيد ! » « 3 »\r\nشايد علل سه گانهء فوق را بتوان مهم‌ترين عوامل عدم اقدام رهبران شيعه در راستاى تسلط بر اوضاع كوفه ، پيش از آمدن امام ( ع ) ، دانست . « 4 »\r\n\r\nحدود مأموريت مسلم بن عقيل\r\nمأموريت مسلم بن عقيل ( ع ) اين بود كه نيروهاى دوستدار اهل‌بيت ( ع ) و مخالفان\r\n\r\n\r\n","description":"","footnote":"\r\n( 1 ) - ر . ك : تاريخ الطبرى ، ج 3 ، ص 279 .\r\n( 2 ) - الأخبار الطوال ، ص 251 .\r\n( 3 ) - ر . ك : تاريخ الطبرى ، ج 3 ، ص 279 .\r\n( 4 ) - ر . ك : جلد سوم همين پژوهش .\r\n","page_name":" 109 ","page_number":109},
  {"content":"\r\n\r\nامويان در كوفه را سازماندهى و منظم كند و آنان را براى پذيرش هرگونه مسئوليتى در قيام و نهضت حسينى آماده سازد .\r\nبدون شك رسيدن به آمادگى و نيرويى در اين سطح نياز به وقت كافى داشت كه همهء جوانب را بسنجد ، شكاف‌ها را پر كند و نواقص معنوى و مادى كار را بر طرف سازد . زيرا هدف نهايى تنها ساقط كردن حكومت محلّى كوفه نبود ؛ بلكه هدف نهايى در اصل آماده سازى كوفه به عنوان مركزى براى يك رويارويى سرنوشت ساز ، با سپاه شام بود .\r\nمأموريت اصلى مسلم بن عقيل تنظيم و سازماندهى حركت انقلابى كوفيان بود تا پس از آن كه امام حسين ( ع ) به كوفه بيايد ، با برخوردار وى از جايگاه بلندى كه در دل مردم دارد ، رهبرى قيام را به دست گيرد و در راه اهداف كامل‌اش پيش ببرد . تأمل در نامه مسلم بن عقيل از كوفه به امام و روش و اسلوب برخوردى با حوادث ، چه در زمان نعمان و يا ابن زياد ، اين اصل را به خوبى نشان مىدهد .\r\nمسلم از اين كه در يك رويارويى سرنوشت ساز با حكومت محلّى اموى درگير شود ، تا آنجا كه در اختيار او بود ، خوددارى مىورزيد . او بايد نيروى كافى آماده مىكرد و احتياطهاى لازم را براى مأموريتى كه به خاطر آن امام ( ع ) او را به كوفه فرستاده بود انجام مىداد ، حكومت محلى كوفه نيز به نوبهء خود از يك درگيرى تعيين كننده با جمعيّت‌هاى انقلابى خوددارى مىورزيد ؛ زيرا جز با رسيدن نيروى كمكى از شام قادر به انجام چنين كارى نبود .\r\nتأمل در اسلوب و روش رفتار عبيداللّه زياد با حوادث كوفه به روشنى نشان مىدهد كه اين سركش - در پرتو شناخت ديرينهء خود و پدرش نسبت به اوضاع سياسى ، اجتماعى و روحى كوفه آشنايى با رجال و قبايل آن شهر - با تيزهوشى ، خباثت و نيرنگ مىكوشيد تا از اين بحران ، با وجود دشوارى آن ، بدون نياز به درخواست كمك از شام پيروز بيرون آيد ، تا بدين وسيله موقعيّت ادارى و مركزيت فرماندهى خود را نزد يزيد بن معاويه تقويت كند .\r\nهمين طور هم شد و با استفاده از يك جاسوسِ ماهر ، قيام را از درون دچار شكاف كرد\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nو سپس با همدستى عمرو بن حجّاج زبيدى و چند تن ديگر از بزرگان خائن « 1 » براى دستگيرى هانى و سپس براى آرام ساختن موج خشم مذحجيان كه به قصر يورش آوردند و بازگرداندن آنها و پراكنده ساختنشان و سپس رسيدن به هدف اصلى يعنى دستگيرى مسلم بن عقيل ( ع ) به نيرنگ بازى پرداخت .\r\n\r\nناچارى . . . و تصميم استثنايى\r\nهمانطور كه دستگيرى هانى از نظر ابن زياد دومين گام موفقيّت‌آميز - پس از گام نخست و ايجاد شكاف در درون نهضت - در راه تلاش وى براى پايان بخشيدن به بحران كوفه در آن روز به شمار مىآمد ، دستگيرى هانى از نظر مسلم بن عقيل يك نقطهء عطف دشوار و خطرناك به شمار مىآمد كه او را از مسير تعيين شدهء اصلى خارج ساخت و ناچار ساخت براى پيشبرد وضعيت جارى كه ابن زياد با دستگيرى هانى بر او تحليل كرد .\r\nتصميمى استثنايى اتخاذ كند . زيرا مسلم در آن شرايط ناچار به انتخاب يكى از اين دو راه بود :\r\nيكم : باقى ماندن بر خط سير تعيين شدهء اصلى و سازماندهى و آماده‌سازى و آماده‌باش .\r\nليكن اين هدف پس از دستگيرى هانى دست يافتنى نبود ، زيرا هانى بن عروه - سواى وجاهت اجتماعى و دينى و موقعيت بارزى كه در انقلاب داشت - نيرومندترين شخصيّت كوفه و داراى بيش‌ترين حامى قبيله‌اى در آن شهر بود . پس از آن كه ابن زياد او را دستگير كرد و با قيام جدى و بزرگ و فداكارانه‌اى از سوى قبيلهء او به طور خاص و حركت انقلاب به طور عام مواجه شد ، از آن پس كوفه براى نجات هيچ كس ، از دست ابن زياد ، قيام نمىكرد .\r\n\r\n\r\n","description":"","footnote":"\r\n( 1 )\r\n- بعيد نيست كه محمد بن اشعث كندى ، يكى از فرستدگان ابن زياد نزد هانى ، مىدانست كه قصددستگيرى و قتلش را دارد : « آنان پنداشتند كه اسماء نمىدانست كه براى چه چيزى در پىاش فرستاده است ولى محمد مىدانست ! . . . » ( تاريخ الطبرى ، ج 3 ، ص 284 ) ، چنان كه بعيد نيست كثير بن شهاب حارثى مذحجى - فدايى ابن زياد - نيز در يارى عمر بن حجّاج براى پراكنده ساختن جماعت مذحج از اطراف قصر نقشى مهم داشته است . زيرا بسيار بعيد مىنمايد بزرگ خائنى چون او كه از بزرگان مذحج بود ، از چنين رويدادى غايب بوده باشد .\r\n","page_name":" 111 ","page_number":111},
  {"content":"\r\n\r\nدر اين صورت ادامه سازماندهى ، آماده سازى و آماده باش چه سودى داشت ؟ وانگهى ابن زياد ، پس از آن هركس از اشراف بزرگان كوفه را كه مىخواست بدون هيچ مانعى دستگير مىكرد . معناى اين كار امنيت نداشتن مسلم در كوفه بود ؛ و بدون شك دومين شخصيتى كه بلافاصله پس از هانى دستگير مىشد او بود . زيرا هانى نيرومندترين و استوارترين دژى بود كه مىتوانست از مسلم حمايت كند .\r\nدوم : متوقف ساختن عمليات آماه سازى و آماده باش و حركت پيش از فراهم شدن شرايط ، به حكم ضرورت و ناچارى براى رويارويى قاطع با حكومت محلّى اموى در كوفه ؛ و اين تنها انتخابى بود كه بلافاصله بايد انجام مىشد .\r\nو چنين بود :\r\nعبداللّه بن حازم بكرى گويد : « 1 » به خدا سوگند پس از رفتن هانى به قصر من از سوى مسلم مأموريت يافتم كه به دنبالش بروم و ببينم كارش به كجا مىانجامد . سپس نزد مسلم رفتم و خبر را به او رساندم . آنگاه به من فرمان داد كه در ميان يارانم ، كه سراهاى اطراف را پر كرده بودند ، نداى « يا منصور امت » « 2 » سر دهم . من بيرون شدم و ندا دادم و مردم كوفه شتابان بر او گرد آمدند . مسلم ، عبدالرحمن بن عزيز كندى را به فرماندهى ربيعه گماشت و در مقدمهء سپاه قرارش داد و گفت : پيشاپيش من حركت كن . مسلم بن عوسجه را بر مذحج و اسد فرماندهى داد و گفت : فرود آى و فرمانده پيادگان باش . ابوثمامه صاندى را بر تميم و همدان و عباس بن جعدهء جدلى را بر ساكنان مردم شهر فرماندهى داد و سپس به سوى قصر حركت كرد . « 3 »\r\nدر روايت ارشاد به نقل از عبداللّه بن حازم آمده است : به خدا سوگند من پيك ابن عقيل به سوى قصر بودم تا ببينم كه هانى چه كرد . پس از آن كه وى را زدند و بر زندان افكندند ،\r\n\r\n\r\n","description":"","footnote":"\r\n( 1 ) - طبرى نامش را اين طور درج كرده است : عبداللّه بن حازم الكبرىّ . من الازد ، من بنى كبير ( تاريخ الطبرى ، ج 3 ، ص 288 ) .\r\n( 2 ) - اين شعار مسلمانان در روز بدر بود و مقصود از آن تفأل به پيروزى و تشويق براى نابودى دشمنان بود .\r\n( 3 ) - مقاتل الطالبين ، ص 66 .\r\n","page_name":" 112 ","page_number":112},
  {"content":"\r\n\r\nبر اسبم سوار گشتم و نخستين كسى بودم كه خبر را به خانهء مسلم بن عقيل بردم . در اين هنگام زنانى از قبيلهء مراد گرد آمدند و فرياد « يا عبرتاه و يا ثكلاه » « 1 » سر مىدادند . من نزد مسلم رفتم و قضيه را به او گزارش دادم . او به من فرمان داد ميان چهار هزار تن از يارانش كه خانه‌هاى پيرامون او را پر كرده بودند بروم و نداى « يا منصور امت » سر دهم و من چنين كردم . اهل كوفه نيز ندا دادند و بر گرد مسلم جمع شدند . وى براى هركدام از سران چهارگانه پرچمى بست و آنان را به فرماندهى قبايل كنده ، مذحج ، تميم ، اسد ، مضر و همدان گمارد . مردم يكديگر را صدا زدند و جمع شدند و اندكى نگذشت كه مسجد از جمعيّت پر شد و تا شب هنگام پيوسته جمع مىشدند . « 2 »\r\nخبرى كه طبرى از عباس جدلى ، يكى از فرماندهان مسلم نقل مىكند شگفت آور است . مطابق اين خبر هرچه ياران مسلم به قصر نزديك‌تر مىشدند . از شمار آنها كاسته مىشد ! ولى بار ديگر يكديگر را به سوى مسلم فرا مىخواندند و پس از آن كه همراه مردان قبيلهء مراد كاخ را در محاصره گرفت ، بر او گرد آمدند : « . . . عباس جدلى گويد : ما چهار هزار تن همراه مسلم بن عقيل حركت كرديم هنوز به كاخ نرسيديم كه شمار ما به سيصد تن رسيد ! مسلم همراه مردانى از قبيله مراد رفت و كاخ را به محاصره در آورد .\r\nسپس مردم يكديگر را صدا زدند و بر ما گرد آمدند . به خدا سوگند اندكى نگذشت كه مسجد از جمعيّت پر شد و تا شب هنگام به يكديگر مىپيوستند . . . » « 3 » .\r\nعبيد اللّه زياد ، پس از زدن و زندانى كردن هانى و پس از آن كه توطئه مشترك او و شريح قاضى و عمرو بن حجاج زبيد براى باز گرداندن قبيلهء مذحج از كاخ و پراكنده ساختن جماعتشان قرين توفيق گرديد - از بيم آن كه مبادا مردم به او حمله كنند « 4 » - به سوى مسجد شتافت ، در حالى كه اشراف مردم و نگهبانان و خدم و حشم او را همراهى مىكردند . منبر رفت و « پس از حمد و ثناى الهى گفت : اما بعد ، اى مردم به فرمانبردارى\r\n\r\n\r\n","description":"","footnote":"\r\n( 1 ) - اى اشك‌ها بريزيد ، وا مصيبتا .\r\n( 2 ) - الارشاد ، ص 192 ؛ تاريخ الطبرى ، ج 3 ، ص 286 .\r\n( 3 ) - تاريخ الطبرى ، ج 3 ، ص 287 .\r\n( 4 ) - همان .\r\n","page_name":" 113 ","page_number":113},
  {"content":"\r\n\r\nخدا و پيشوايانتان چنگ زنيد . اختلاف و تفرقه مكنيد كه هلاك مىشويد ، خوار مىگرديد ، كشته مىشويد ، بر شما ستم مىشود و محروم مىگرديد . دوست تو آن كسى است كه به تو راست مىگويد ، و آن كس كه هشدار مىدهد ، عذرها را خواسته است . » « 1 »\r\nروايت تاريخى در ادامه مىگويد :\r\n« آنگاه آهنگ فرود آمدن كرد . هنوز از منبر پايين نيامده بود كه ديده‌بانان از سوى خرمافروشان با شتاب وارد مسجد شدند و مىگفتند : ابن عقيل آمد ! ابن عقيل آمد ! و عبيداللّه به سرعت وارد قصر شد و درها را بست . » « 2 »\r\nدر روايت ابن اعثم آمده است : هنوز ابن زياد اين خطبه را به پايان نرسانده بود كه فريادى شنيد . گفت : اين چه صدايى است ؟ گفتند : يا امير ، مواظب باشيد كه مسلم بن عقيل همراه همهء كسانى كه با او بيعت كرده‌اند حركت كرده است ! عبيد اللّه از منبر پايين آمد و شتابان وارد كاخ شد و درها را بست . « 3 »\r\nدر روايتى ديگر آمده است : عبيد اللّه پس از شنيدن خبر آمدن مسلم ، به كاخ پناه برد و درها را بست ، مسلم پيش آمد و قصر را در محاصره گرفت . به خدا سوگند اندكى نگذشت كه مسجد از جمعيّت پر شد ، آنان تا شب هنگام به يكديگر مىپيوستند و در نتيجه كار بر عبيد اللّه سخت شد . « 4 »\r\n« مسلم بن عقيل - رحمة اللّه - در همين هنگام پيشروى به سوى او را آغاز كرد . در اين حال هجده هزار تن يا بيشتر همراهش بودند و بزرگان و افراد مسلح در ركابش حضور داشتند . اينان به عبيداللّه زياد دشنام مىدادند و پدرش را لعنت مىكردند . » « 5 »\r\n« مردم با ابن عقيل بودند و تا شبانگاه تكبير مىگفتند و به يكديگر مىپيوستند و كارشان استوار بود . » « 6 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 286 ؛ و ر . ك . مقاتل الطالبين ، 66 ؛ الفتوح ، ج 5 ، ص 85 - 86 .\r\n( 2 ) - تاريخ الطبرى ، ج 3 ، ص 286 .\r\n( 3 ) - الفتوح ، ج 5 ، ص 86 .\r\n( 4 ) - مقاتل الطالبين ، ص 67 .\r\n( 5 ) - الفتوح ، ج 5 ، ص 86 .\r\n( 6 ) - تاريخ الطبرى ، ج 3 ، ص 287 .\r\n","page_name":" 114 ","page_number":114},
  {"content":"\r\n\r\n« كار بر عبيد اللّه تنگ شد و مهم‌ترين كار وى اين بود كه در قصر را محكم چسبيد . در اين حال بيش از سى نگهبان و بيست تن از اشراف مردم و خانواده و دوستانش با وى نبودند . » « 1 »\r\n\r\nاقدام اشراف و دوستدارن ابن زياد\r\nبزرگان كوفه و دوستداران ابن زياد - آنهايى كه به دنياى وى چشم دوخته بودند و از خشونتش هراس داشتند - پس از شنيدن خبر وضعيتى كه در قصر و اطراف آن براى او پيش آمده است ، مخفيانه به او مىپيوستند تا حضورشان را نزد وى به اثبات برسانند .\r\nروايت تاريخى مىگويد : « اشراف مردم از در مقابل دارالروميين ، به ابن‌زياد مىپيوستند . » « 2 »\r\n\r\nكار با سنگ و دشنام آغاز شد !\r\nتنها كارى كه همراهان ابن زياد در قصر ، يعنى اشراف دوستدار وى و پاسبانان و خدم و حشم انجام دادند اين بود كه از بالاى قصر بر مردم مشرف شوند تا آنها را ببينند . پاسخ جمعيّت به پا خاسته چيزى جز سنگ و دشنام به ابن زياد و پدرش نبود . « آنها كه با ابن زياد در كاخ بودند ، از بالا جماعت را مىنگريستند و بيم داشتند كه با سنگ بزنندشان و ناسزا گويند و عبيد اللّه و پدرش را دشنام دهند . » « 3 »\r\n\r\nسپس تير بود و كلوخ !\r\nدينورى گويد : « عبيداللّه همراه حدود دويست تن از كسانى كه آن روز در مجلس وى حاضر بودند از اشراف كوفه و ياران و پاسبانان ، در كاخ پناه گرفتند . آنان بر ديوار قصر ايستادند و به سوى مردم كلوخ و تير پرتاب مىكردند و آنان را از نزديك شدن به كاخ باز مىداشتند . كار آنان تا شب همين بود ! » « 4 »\r\n\r\n\r\n","description":"","footnote":"\r\n( 1 ) - همان .\r\n( 2 ) - تاريخ الطبرى ، ج 3 ، ص 287 .\r\n( 3 ) - همان مأخذ .\r\n( 4 ) - الاخبار الطوال ، ص 238 .\r\n","page_name":" 115 ","page_number":115},
  {"content":"\r\n\r\nآنگاه اقدام‌هاى بازدارنده آغاز و پرچم‌هاى دروغين امان برپا شد !\r\nطبرى گويد : « عبيداللّه كثير بن شهاب بن حصينى حارثى را فرا خواند و فرمان داد كه همراه آن دسته از مذحج زير فرمانش بيرون رود و در كوفه بگردد و مردم را از ابن عقيل باز دارد و از جنگ بترساند و از كيفر سلطان بر حذر دارد . به محمد بن اشعث فرمان داد تا با كِنديان و حَضرَموتيان زير فرمانش بيرون رود و براى هر كس از مردم كه نزدش بيايد پرچم امان ببندد . به قعقاع بن شور ذهلى ، شبث بن ربعى تميمى ، حجّار بن ابجر عجلى ، شمر بن ذى الجوشن عامرى نيز همين فرمان را داد و ديگر بزرگان را نزد خود نگهداشت كه از آنان كمك بگيرد . زيرا شمار مردم همراه وى اندك بود . » « 1 »\r\n\r\nدستگيرى دو تن از مجاهدان\r\nطبرى در ادامه روايتش مىنويسد : « كثير بن شهاب « 2 » بيرون شد و مردم را پيوسته از پيوستن به ابن عقيل باز مىداشت . ابو محنف به نقل از ابن جناب كلبى گويد : كثير يكى از مردان قبيلهء كلب به نام عبدالاعلى بن يزيد را ديد كه سلاح برگرفته و با چند تن از بنى فتيان آهنگ ابن عقيل را دارد . او را گرفت و در كاخ نزد ابن زياد برد و موضوع را گزارش داد .\r\nعبد الاعلى خطاب به ابن زياد گفت : « آهنگ تو داشتم . »\r\nگفت : از پيش خود با من وعده نهادى ؟ ؛ آنگاه دستور به حبس وى داد .\r\nمحمد بن اشعث نيز رفت تا در نزديكى خانه‌هاى بنى عمار ايستاد . در اين حال عمارة بن صخلب از كه سلاح پوشيده بود و آهنگ ابن عقيل داشت ، آمد . محمد او را دستگير كرد و نزد ابن زياد فرستاد كه او را به حبس افكند . « 3 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 2 ، ص 287 .\r\n( 2 ) - كثير بن شهاب حارث مذحجى همراه گروه بزرگى از مذحجيان كه فرمان وى مىبردند به فرمان ابن زيادبيرون شد . چنين به نظر مىرسد كه وى ارتباط برخى نواحى كوفه را با مركز قطع مىكرد . متن روايت نيز به همين موضوع اشعار دارد . محمد بن اشعث كندى نيز همين كار را كرد .\r\n( 3 ) - تاريخ الطبرى ، ج 3 ، ص 287 .\r\n","page_name":" 116 ","page_number":116},
  {"content":"\r\n\r\n\r\nمسلم براى مقابله با ابن اشعث نيروى نظامى مىفرستد !\r\nمسلم پس از آگاهى بر اقدام دسته‌هاى ابن زياد به فرماندهى كثير بن شهاب ، محمد بن اشعث قعقاع ، شمر ، شبث و حجّار براى دور كردن مردم از وى و قطع كمك و دستگيرى مجاهدانى را كه از نواحى كوفه به وى مىرسيدند نيروى نظامى را به فرماندهى مجاهد ، عبدالرحمن بن شريح شبامى از مسجد اعزام كرد تا ابن اشعث راشكست دهد و به كاخ باز گرداند ، در روايت طبرى آمده است : « ابن عقيل عبدالرحمن‌بن شريح شبامى را از مسجد به سوى محمد بن اشعث فرستاد . وى پس از ديدن كثرت نيروهايى كه به جنگ وى آمده‌اند آغاز به عقب نشينى كرد - وقعقاع بن شور ذهلى به محمد بن اشعث پيام داد كه من از عرار به ابن عقيل رسيده‌ام - و محمد از جايگاهش عقب نشست و از جانب دارالروميين خود را به ابن زياد رساند . » « 1 »\r\nگويا نيروهاى مسلم نه تنها مجموعهء محمد بن اشعث ، بلكه همهء دسته‌هايى را كه ابن‌زياد براى بر افراشتن پرچم امان و شكست دادن مردم و دستگيرى انقلابيون فرستاده بود ، شكست دادند . به اين دليل كه اين دسته‌ها با فرماندهانشان بار ديگر به كاخ باز گشتند ؛ و به احتمال قوى آنان شكست خورده عقب نشسته بودند . در اين ميان عبيداللّه زياد از همه بيشتر مىترسيد . روايت طبرى مىگويد : « هنگامى كه كثير بن شهاب ، محمد و قعقاع با خويشاوندان زير فرمان خويش نزد عبيداللّه آمدند ، كثير خطاب به وى گفت :\r\nخداوند كار امير را راست گرادند ، بسيارى از مردم شامل اشراف و پاسبانان و خانواده و دوستان شما در قصر با شما هستند ، ما را به جنگ آنان بفرست ! ولى عبيداللّه نپذيرفت و براى شبث بن ربعى پرچمى بست و او را بيرون فرستاد ! » « 2 »\r\n\r\nسپس جنگ بود و جنگ\r\nتاريخ دربارهء اين كه دستهء شبث بن ربعى چه كرد ، چيزى نمىگويد ! ولى برخى از متون تاريخى اشاره به وقوع جنگى شديد دارد . در روايت ابن اعثم كوفى آمده است :\r\n\r\n\r\n","description":"","footnote":"\r\n( 1 ) - همان .\r\n( 2 ) - همان .\r\n","page_name":" 117 ","page_number":117},
  {"content":"\r\n\r\n« ياران عبيداللّه سوار شدند و مردم با هم در آميختند و سخت پيكار كردند . در اين حال عبيداللّه زياد و گروهى از اهل كوفه از بالاى ديوار كاخ جنگ مردم را تماشا مىكردند ! » « 1 »\r\nولى ابن نما خبرى را نقل مىكند كه محتوايى خاص دارد . او مىنويسد كه بيشتر اشرافى كه با مسلم بيعت كرده بودند ، بيعت خويش را شكستند و پيش از آن كه به جنگ عبيداللّه برود او را ترك گفتند . از روايت وى استفاده مىشود كه جنگ سخت ميان طرفين تا شب ادامه يافت ! او مىگويد : مسلم پس از دريافت خبر هانى « 2 » ، با گروهى از كسانى كه با وى بيعت كرده بودند ، به جنگ عبيداللّه رفت . اين هنگامى بود كه مشاهده كرد همه اشرافى كه با وى بيعت كرده بودند ، آن را شكسته و به عبيداللّه پيوسته بودند . سپس عبيداللّه در دارالاماره پناه گرفت و تا فرارسيدن شب به سختى پيكار كردند . « 3 »\r\n\r\nچرا انقلابيون به كاخ حمله نكردند ! ؟\r\nاين پرسشى است بجا و ممكن است به ذهن همهء كسانى كه داستان حوادث كوفه را مورد تفكر و تأمّل قرار مىدهند خطور كند ، تا هنگامى كه سؤال كننده ، با همه متون تاريخى مربوط به رويدادهاى اين دوره ، و شواهد آشكار و پنهان پراكنده موجود در اين باره آگاه نشود و يا پاسخ قانع كننده‌اى از كسى كه نسبت به اين موضوع احاطه كامل داشته باشد ، نشنود ، حيران و شگفت زده مىماند .\r\nاز مجموعهء اين متون مىتوان مجموعه ملاحظه‌هايى را كه پاسخ اين پرسش را روشن و معين سازد ، يادآور گرديد :\r\n1 - پيش از اين ياد آور شديم تصميم به رويارويى با حكومت محلى كوفه ، يك استثنا بود كه بر اساس ضرورت اتخاذ شد و مسلم ناچار گرديد از مسير اصلى خود در راه تكميل و آماده سازى روحى و عملى بيعت كنندگان براى تحمل دشوارىهاى قيام همراه\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 86 - 87 .\r\n( 2 ) - يعنى خبر زدن و زندانى شدن وى به وسيلهء ابن زياد .\r\n( 3 ) - مثيرالاحزان ، ص 34 . سيد بن طاووس نيز در اللهوف ( ص 22 ) داستان اين جنگ را نقل كرده است . آنجا كه مىگويد : « ياران او و ياران مسلم به جنگ پرداختند » .\r\n","page_name":" 118 ","page_number":118},
  {"content":"\r\n\r\nامام ( ع ) خارج گردد . مدّت دو ماهى كه مسلم از ورود به كوفه تا محاصره قصر سپرى كرد ، براى انجام چنين كارى كوتاه بود .\r\nبنابراين مسلم كاخ را با گروه‌هايى محاصره كرد كه بيشترشان آمادگى كافى نداشتند .\r\nآنان از جنبهء معنوى گرفتار ضعف روحى و سستى معنوى بودند . دنيا را دوست مىداشتند ، عافيت طلب و سلامت خواه بودند و از مرگ كراهت داشتند ؛ آنان آرزوى پيروزى مسلم يا امام ( ع ) را داشتند ، ولى بدون آن كه رنجى را بر خود هموار كنند ! نام سپاه شام پيوسته تن آنان را به لرزه مىافكند و احساس ترس و مذلّت را در آنان برمىانگيخت . از جنبهء عملى - در ميان بيشترشان - ارتباط قبيله‌اى به مراتب از ارتباط دينى قوىتر بود ؛ و اين خطرناك‌ترين عاملى است كه مىتواند هميشه و در همه زمان‌ها به حركت‌هاى دينى و انقلابى در جهان اسلام ، زيان برساند . از اين گذشته مردم نيرو ، اسلحه ، مال ، آموزش ، و ابزار و اسلوب ارتباط و امثال آن را در اختيار نداشتند .\r\nآنچه را كه ما در اينجا يادآور شديم ، خواننده در دلالت برخى متون تاريخى ، روشن و آشكار مىيابد . عباس بن جعدهء جدلى ، يكى از پرچم داران سپاه مسلم بن عقيل ، مىگويد :\r\n« چهار هزار تن همراه مسلم بن عقيل بيرون شديم . هنوز به قصر نرسيديم كه شمار ما به سيصد تن رسيد ! » « 1 » ابن نما نقل مىكند كه مسلم پيش از حملهء به قصر احساس شكست كرده زيرا ديد كه بيشتر اشراف بيعت كننده با وى ، نقض عهد كرده با عبيداللّه شده‌اند ! » « 2 »\r\nاز ديگر مثال‌هايى كه نشان دهنده برترى انتساب قبيله‌اى بر رابطه دينى است ، روايت طبرى است كه مىگويد : « ابن زياد كثير بن شهاب را فرا خواند و فرمان داد كه همراه مذحجيانِ زير فرمان خويش بيرون شود و در كوفه بگردد و از مردم بخواهد كه از ابن عقيل دست بردارند و آنان را بترساند و از كيفر سلطان بر حذر دارد ؛ و به محمد بن اشعث فرمان داد كه كسانى از كنده و حضرت موت كه فرمانبردار وى هستند بيرون شود . . . » « 3 »\r\n\r\n\r\n","description":"","footnote":"\r\n( 1 )\r\n- تاريخ الطبرى ، ج 4 ، ص 275 .\r\n( 2 ) - مثير الاحزان ، ص 34 .\r\n( 3 ) - تاريخ الطبرى ، ج 3 ، ص 287 .\r\n","page_name":" 119 ","page_number":119},
  {"content":"\r\n\r\nخود همين روايت نيز به تنهايى به پايين بودن حالت معنوى مردم در آن روز اشعار دارد ؛ و اين چيزى بود كه ابن زياد به خوبى در مردم و بزرگانشان سراغ داشت !\r\n2 - پراكنده شدن قبيلهء مذحج و بازگشت آنان از قصر و باقى ماندن هانى در بند و در معرض خطر قتل - پس از اجتماع همهء شاخه‌هاى مذحج براى آزاد سازى يا گرفتن انتقام وى - بعدها تأثير بسيار بدى بر اقدامى كه مسلم براى رهايى او انجام داد گذاشت . زيرا اين اقدام شكست خورده به مردم چنين القا كرد : آنگاه كه مذحج قبيلهء هانى و بزرگ‌ترين و نيرومندترين قبايل كوفه موفق به رهايى وى نگشته و يا به بودن وى در بند ابن زياد رضايت داده است ، چرا بايد مسلم براى رهايى او پافشارى كند ؟ ! آيا او با اين نيروى تلفيقى و متنوع خود مىتواند آنچه را كه مذحج از عهدهء آن برنيامده ، محقق سازد ؟ هدف ابن زياد و عمروبن حجاج و ديگران نيز همين بود .\r\nاين ، خود از عواملى بود كه در دل مردمان سست ايمان كوفه - كه كم هم نبودند - دربارهء توان مسلم براى تحقق خواسته‌هايش ايجاد شك مىكرد ؛ و موجب گرديد كه همت و عزمشان سست گردد و از گرد او پراكنده شوند .\r\nهرگاه به ياد بياوريم كه حادثهء اجتماع مذحج و محاصره قصر و بازگشت آنها ، با قيام مسلم و رفتن وى با همراهانش براى محاصرهء كاخ - با اختلافى بسيار اندك - همزمان بود ، درخواهيم يافت كه رهبرى انقلاب براى زدودن اين تأثير بد روانى حاصل از شكست و بازگشت ، زمان كافى در اختيار نداشت .\r\nشايد همين اثر روحى بد ، تفسيرى براى كاهش نيروهاى مسلم در آغاز امر باشد .\r\nهمانطور كه فرمانده ، عباس جدلى مىگويد : « چهار هزار تن با مسلم بن عقيل بيرون شديم ولى هنوز به قصر نرسيده بوديم كه شمار ما به سيصد تن رسيد ! »\r\n3 - از ظاهر برخى متون تاريخى چنين بر مىآيد كه مسلم ، تنها كمتر از 13 هجده هزار نفرى را كه بنا بر مشهور با وى بيعت كرده بودند ( چهار هزار نفر ) در محاصره كاخ شركت داد . روشن است كه بقيه اين گروه - كه در آغاز محاصره كاخ شركت نداشتند - در داخل و اطراف و نواحى كوفه پراكنده بودند . گويا مسلم كس فرستاد تا از تصميم استثنايىاش آنان را آگاه سازد و براى پيوستن به وى به حركت درآورد . آنهايى كه در داخل كوفه بودند ،\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nتوانستند پيش از فرا رسيدن شب به مسلم بپيوندند . دليل اين سخن ، گفتار فرمانده عباس جدلى است كه گفت : « . . . سپس مردم همديگر را به سوى ما فرا خواندند و اجتماع كردند ، به خدا سوگند اندكى نگذشت كه مسجد از مردم و رعيت پرشد و تا شب پيوسته مىآمدند . . . » « 1 » مسلم به دنبال نيروهاى خود در بيرون كوفه نيز فرستاد ، ولى گويا آنان هنگامى موفق به آمدن داخل كوفه گشتند كه مردم پراكنده گشته بودند ، محاصره پايان يافته و اوضاع دگرگون شده بود ؛ مانند دسته‌اى كه مختار آورد و دسته‌اى كه عبداللّه بن حارث بن نوفل آورد . اينان هنگامى به كوفه درآمدند كه كار پايان يافته بود . در نتيجه پس از آن كه بر آن دو تن روشن شد كه مسلم و هانى به قتل رسيده‌اند ، مختار ناچار مدّعى شد كه براى حمايت عمرو بن حريث آمده است . در روايتى تاريخى آمده است : « مختار هنگامى قيام مسلم در روستاى خود به نام خطوانيه به سر مىبرد . آنگاه با پرچمى سبز ، دوستدارانش را به حركت آورد ؛ و عبداللّه بن حارث پرچمى سرخ حمل مىكرد . مختار پرچمش را بر در خانهء عمرو بن حريث فرو برد و گفت : آهنگ دفاع از عمرو را داشتم ! براى آن دو توضيح داده شد كه مسلم و هانى كشته شده‌اند و از آنان خواسته شد كه زير پرچم امان ، نزد عمرو بن حريث درآيند ؛ و آن دو چنين كردند . ابن حريث گواهى داد كه آن دو از مسلم دور بوده‌اند و ابن زياد پس از ناسزاگويى و زدن با چوبدستى بر سر و صورت مختار و شكافتن چشم وى ، آن دو را به زندان افكند ؛ كه تا هنگام قتل حسين ( ع ) در زندان باقى ماندند . » « 2 »\r\nاز اينجا دانسته مىشود كه مسلم مدّت زيادى از آن روز را صرف جمع آورى نيروها كرد و منتظر رسيدن باقيمانده بود . او قصد داشت كه پس از آن دست به عمليات نظامى سرنوشت ساز بزند كه منجر به فتح قصر در برابر انقلابيون شود و بر آن تسلط يابد و ساكنانش را زير فرمان خويش درآورد .\r\n\r\n\r\n","description":"","footnote":"\r\n( 1 )\r\n- تاريخ الطبرى ، ج 3 ، ص 287 .\r\n( 2 ) - مقتل الحسين ( ع ) ، مقرم ، ص 157 - 158 . در روايت طبرى آمده است : « مختار بن عبيد و عبداللّه بن‌حارث بن نوفل همراه مسلم قيام كردند . مختار با پرچمى سبز بيرون آمد . عبداللّه با پرچمى سرخ آمد و جامه‌اى سرخ به تن داشت . مختار پرچمش را آورد و بر در خانهء عمرو بن حريث فرو برد و گفت : براى دفاع از عمرو بن حريث قيام كردم ! » ( تاريخ طبرى ، ج 2 ، ص 294 )\r\n","page_name":" 121 ","page_number":121},
  {"content":"\r\n\r\n4 - هركس با اخلاقيات عالى اهل‌بيت و تربيت شدگان مكتب آنان آگاه باشد و ضرورت‌هاى سياسى و اجتماعى را درك كند ، ترديد نخواهد كرد كه مسلم بن عقيل به شدّت خواستار سلامت هانى بن عروه بوده و نهايت تلاش را داشته كه بتواند به رغم خواست ابن زياد و پيروان او از بزرگان و اشراف كوفه ، او را برهاند و با حفظ عزت و مقام و كرامتش او را آزاد سازد .\r\nزيرا هانى مؤمن و مظلوم بود و وجودش اهميّت داشت ؛ و در صورت امكان ، رهايى و يارى و اكرامش ، امرى واجب بود . اهمّيّت هانى - گذشته از نقش بارز وى در انقلاب - در اين بود كه وى محور اجتماع قاطبهء قبيلهء مذحج بود . اگر او به وسيله نيروهاى انقلاب - به رغم خواست ابن زياد - با عزت و پيروزمندانه آزاد مىشد ، موجب عزّت و تقويت جايگاه بلند وى در ميان كوفيان ، به ويژه قبيلهء مذحج مىگرديد . با آزادى عزتمندانه و سرافرازانهء رئيس قبيلهء مذحج ، اينان فضيلت انقلاب را احساس مىكردند و از آن پس همه در راستاى كمك به انقلاب و پيوستن به آن تا پايان كار فرمانبردار هانى مىگشتند .\r\nپوشيده نماند كه موارد ياد شده موجب ذلّت حكومت اموى و شكستن اقتدار و تضعيف آنان مىشد . آنچه گفته شد بر اين فرض استوار است كه رويارويى ميان انقلابيون و حكومت به آزادى هانى منتهى مىگرديد .\r\nاز اين جا خواننده متتبع مىتواند يقين پيدا كند كه انقلابيون قصد درگيرى با قصر را داشتند و به اين منظور نقشه‌اى طرح كردند كه تضمين كننده سلامت هانى نيز باشد .\r\n5 - شواهد تاريخىاى وجود دارد كه نشان مىدهد كه نيروهاى عبيداللّه در طول آن روز - روز محاصره قصر - رو به افزايش نهاد ، به طورى كه موفّق شد عمليات درگيرى انقلابيون با كاخ را تا شب به تأخير اندازد .\r\nآرى ، شايد همان نقلى درست باشد كه مىگويد در آغاز امر كه نيروهاى مسلم به سوى قصر آمدند ، جز سى مرد از پاسبانان و بيست مرد از اشراف مردم و خاندان و دوستانش با وى نبودند . ليكن اشراف و بزرگانى كه به ابن زياد تمايل داشتند و يا مىترسيدند كه خطرى از سوى او متوجه آنان گردد ، ناچار شدند همراه دوستان و قبايل پيروز خود مخفيانه و به تدريج وارد قصر گردند : « اشراف مردم از درب واقع در سوى دارالروميين\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nنزد ابن زياد مىآمدند . . . » ، « 1 » تا آن كه شمار آنها به آنچه در روايت دينورى آمده است رسيد ؛ « آنان دويست نفر بودند و بر ديوار كاخ بالا رفتند و به سوى مردم كلوخ و تير مىافكندند و آنان را از نزديك شدن به ديوار كاخ باز مىداشتند . آنان تا شب هنگام به اين كار ادامه دادند . » « 2 » آنگاه شمار آنها رو به فزونى نهاد تا آنجا كه كثير در گفت‌وگوى با ابن زياد از آنان به « بسيار » تعبير كرد و گفت : « خداوند كار امير را راست گرداند ، شمار بسيارى از اشراف مردم و پاسبانان و خانواده و دوستدارانت در قصر با تواند ، ما را به سوى آنان بفرست ! » « 3 »\r\nبنابراين نيروى ابن زياد رو به فزونى نهاد ، به طورى كه مىتوانست در برابر انقلابيون مقاومت و آنان را از كاخ دور كند و درگيرى را تا فرا رسيدن شب به تأخير اندازد .\r\nگذشته از اين روشن است كه استيلاى بر قصر با وجود نيروى حاضر در آن با يك ساعت محاصره انجام‌پذير نيست . علاوه بر آن روز نيز رو به پايان بود . تهاجم به كاخ با آن بناى محكم كه ابن زياد درهاى بزرگش را بسته بود ، سودى نداشت ؛ و مانند حمله به يك صخره سخت بود . كاخ بسيار استوار بود و باقى ماندن آن تا به روزگار ما ، با وجود گذشت 1500 سال ، حكايت از استوارى آن دارد . براى درك استحكام و بزرگى ديوارهاى قصر همين اندازه بس است كه تصور كنيم دستگاه‌هاى سنگينى روى آن حركت مىكرد .\r\nبنابراين در چنين شرايطى ، اگر محاصره براى مدتى طولانى ادامه مىيافت ، براى مثال ساكنانش تسليم مىگشتند ، و يا آن كه دست كم هانى را آزاد مىكردند . « 4 »\r\n6 - تأمل در متون تاريخىاى كه از درگيرى ميان طرفين سخن مىگويد ، نشان مىدهد كه انقلابيون به رهبرى مسلم نقشهء خود براى درگير شدن با كاخ را اجرا كردند و براى كسب پيروزى به سختى جنگيدند . نيروهاى ابن زياد نيز تا سر حد جان تا شب از قصر دفاع كردند . ابن اعثم كوفى در اشارهء به اين موضوع گويد : « ياران عبيداللّه برنشستد و دو\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 287 .\r\n( 2 ) - الاخبار الطوال ، ص 238 .\r\n( 3 ) - تاريخ الطبرى ، ج 3 ، ص 287 .\r\n( 4 ) - مبعوث الحسين ، ص 181 .\r\n","page_name":" 123 ","page_number":123},
  {"content":"\r\n\r\nگروه با يكديگر درآويختند و سخت پيكار كردند . » « 1 » ابن طاووس گويد : « ياران او ( عبيداللّه ) و ياران مسلم با يكديگر جنگيدند . » « 2 » ابن نما گويد : « آنان به سختى پيكار كردند تا آن كه شب فرا رسيد . » « 3 »\r\n\r\nشام سياه فرا مىرسد !\r\nطبرى گويد : « . . . مردم با ابن عقيل بودند و تا شبانگاه تكبير مىگفتند و سوار بر اسب و پياده ، در رفت و آمد بودند و كارشان استوار بود . عبيداللّه در پى اشراف فرستاد و آنان را نزد خويش گرد آورد و گفت : خود را به مردم نشان بدهيد و فرمانبرداران را وعدهء فزونى و كرامت دهيد و سركشان را از محروميت و كيفر بترسانيد و به اطلاعشان برسانيد كه لشكر شام به سوى آنان در حركت است . » « 4 » در روايت دينورى آمده است : « هر يك از شما از گوشه‌اى از قصر بالا رويد و مردم را بترسانيد ! به دنبال آن كثير بن شهاب ، محمد بن اشعث ، قعقاع بن شور ، شبث بن ربعى ، حجّار بن ابجر و شمر بن ذى الجوشن بالا رفتند و ندا در دادند : اى اهل كوفه ! از خدا بترسيد و به سوى فتنه مشتابيد و ميان اين امت تفرقه ميفكنيد ! كارى نكنيد كه سپاه شام بر شما هجوم آورد ! شما ضرب شست آنان را چشيده و قدرتشان را آزموده‌ايد ! ياران مسلم با شنيدن گفتار آنان تا اندازه‌اى سست شدند ! » « 5 »\r\nطبرى داستان اين پايان غم‌انگيز را از زبان عبداللّه بن حازم چنين ادامه مىدهد : « اشراف بر ما مشرف گشتند . آنگاه كثير بن شهاب تا نزديك غروب آفتاب با مردم سخن گفت . او گفت : اى مردم به خانواده‌هاى خود بپيونديد و در شرّ مشتابيد و خود را به كشتن مدهيد .\r\nسپاهيان اميرالمؤمنين يزيد اينك در راهند ؛ و امير با خداى خويش عهد كرده است كه\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 86 .\r\n( 2 ) - اللهوف ، ص 22 .\r\n( 3 ) - مثير الاحزان ، ص 34 .\r\n( 4 ) - تاريخ الطبرى ، ج 3 ، ص 287 .\r\n( 5 ) - الاخبار الطوال ، ص 239 .\r\n","page_name":" 124 ","page_number":124},
  {"content":"\r\n\r\nاگر به جنگ با او ادامه دهيد و همين امشب باز نگرديد ، فرزندانتان را از مقررى محروم سازد و جنگجويانتان را بدون مزد به جنگ‌هاى شام بفرستد . بى گناه را به جاى گناهكار و حاضر را به جاى غايب بگيرد ، تا آن كه در ميان شما هيچ نافرمانى نماند مگر كيفر آنچه را به دست خود بر جان خويش خريده است بچشد .\r\nديگر اشراف نيز همانند او سخن گفتند !\r\nمردم با شنيدن سخنان آنها ، كم كم پراكنده شدند و بازگشتند . « 1 »\r\n\r\nآنگاه شكست از درون آغاز شد\r\nدينورى گويد : « مرد بود از اهل كوفه كه مىآمد و به پسر و برادر و پسرعمويش مىگفت : برگرد ، ديگران هستند . زن بود كه مىآمد و به پسر و همسر و برادرش مىچسبيد تا بازگردد ! » « 2 »\r\nطبرى گويد : « زن بود كه نزد پسر و برادرش مىآمد و مىگفت : بازگرد ، ديگران هستند ! مرد بود كه نزد پسر يا برادرش مىآمد و مىگفت : فردا كه اهل شام سر برسند با جنگ و شرارت چه خواهى كرد ؟ ! باز گرد ! سپس او را مىبرد ؛ و مردم پيوسته پراكنده مىشدند و صحنه را ترك مىگفتند . . . » « 3 »\r\nابن اعثم گويد : « چون مردم اين سخنان را شنيدند پراكنده شدند و از مسلم بن عقيل - رحمة اللّه - كناره گرفتند . آنان به يكديگر مىگفتند : چرا بايد به سوى فتنه بشتابيم و حال آن كه مىدانيم جماعت اهل شام سوى ما مىآيند ! بهتر همان كه در خانه‌هامان بنشينيم و اينان را ترك بگوييم تا آن كه خداوند ميان آنان را اصلاح گرداند . . . سپس با سپرى شدن روز مردم نيز آغاز به پراكنده شدن كردند . . . » « 4 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 287 ؛ و ر . ك : الفتوح ، ج 5 ، ص 87 .\r\n( 2 ) - الاخبار الطوال ، ص 239 .\r\n( 3 ) - تاريخ الطبرى ، ج 4 ، ص 277 .\r\n( 4 ) - الفتوح ، ج 5 ، ص 87 .\r\n","page_name":" 125 ","page_number":125},
  {"content":"\r\n\r\n\r\nدلايل شكست\r\nشكست و فروپاشى سريع نيروهاى طرفدار مسلم در برابر حملهء دشمن ، كاشف از آن است كه اين اجتماع آمادگى روحى لازم را براى اين رويارويى و پذيرش مسؤوليت‌هاى پس از آن پيدا نكرده بود . آنان بايد از نظر روحى آماده مىشدند و دوستى دنيا ، ترس از مرگ ، سلامت خواهى ، عافيت‌طلبى و تن دادن به ذلت را از جان خويش مىزدودند . زيرا در اين صورت بود كه مىتوانستند از اطاعت باطل با علم به باطل بودنش و كوبيدن حق ، با علم به حق بودنش ، رهايى يابند .\r\nاين دو بيمارى كه پس از سقيفه در وجود مسلمانان نفوذ كرد ، با حوادث انحرافى پس از آن شدت يافت . اين دو بيمارى به ويژه در شخصيت كوفيان بسيار شديد بود و در دوران پس از صفين ، به ويژه در آن دورانى كه معاويه صحنه را از مخالفانش پاك كرد ، مستحكم گرديد . « 1 » تا آنجا كه نام « سپاه شام » يا « لشكر شام » يا « ارتش شام » در آن روز به ويژه تن كوفيان را مىلرزاند . چرا كه به وسيلهء اين سپاه بدبختى و سختىهاى بسيارى به آنان چشانده بودند . مردم در دوران معاويه از سياست‌هاى قهرآميز او رنج فراوان مىبردند ؛ چرا كه همهء جوانب زندگىشان را با خوارى و ذلت توأم ساخته بود . رويارويى با سپاه شام براى اكثريت كوفيان به معناى رويارويى با دشمنى بود كه به هيچ عهد و پيمانى اهمّيّت نمىدهد . و از هتك حرمت و ناموس و قتل مردم بىسلاح و بىگناه و قطع جيره و ندادن مقرريشان باك ندارد .\r\nاين بدان معنا نيست كه هيچ انسان نيكى در ميان طرفداران مسلم نبود . در كوفه مردان اهل عقيده و جهاد و شخصيت‌هاى والاى اسلامى كه راه و روش آنان بر پايهء قرآن بود نيز حضور داشتند . ولى شمار آنان نسبت به مجموع اهل كوفه بسيار اندك بود . براى اثبات اين مدعا كافى است مجموع آنهايى كه امام حسين ( ع ) را يارى دادند ، با مجموع آنهايى كه وى را ترك گفته ، پيمان او را شكستند و در جنگ و كشتن وى از دشمنانش پيروى كردند ، مقايسه كنيم .\r\n\r\n\r\n","description":"","footnote":"\r\n( 1 )\r\n- براى آشنايى با جزئيات اين حقيقت ، ر . ك : جلد اول اين پژوهش ، مقاله اول « حركت نفاق ، مطالعه‌اى درهويت و نتايج » .\r\n","page_name":" 126 ","page_number":126},
  {"content":"\r\n\r\nاگر آن تودهء انبوهى كه با مسلم بيعت كرد ، از آمادگى تربيتى و اصلاح روحى كافى و كامل برخوردار مىبود ، اين چنين با شتاب و هولناك از گرد مسلم پراكنده نمىشد و شمارى از آن مردان قرآنى با اراده‌هاى قوى و عادى از ضعف روحى ، كه مردن و كشته شدن در راه خدا را به خاطر ديدارش دوست مىدارند و از دنياى بدون عزّت بيزارند و پايبند زمين نمىشوند و ذلت از آنان دور است ؛ كسانى كه [ چون 
  ] مردم به آنها گفتند كه مردم براى نبرد شما گرد آمده‌اند از آنها بترسيد ، ايمانشان زيادتر شد و گفتند : خداوند ما را بسنده و بهترين حامى است ؛ « 1 » چنانچه با مسلم باقى ماندند مىتوانستند نقشه وى را به پيروزى برسانند و ابن زياد را شكست دهند .\r\n\r\nبار ديگر شب كوفه را فرا گرفت . . . و مسلم تنها ماند\r\nابن اعثم كوفى گويد : « هنوز خورشيد غروب نكرده بود كه مسلم بن عقيل ماند و ده سوار از يارانش ، نه كمتر و نه بيشتر ، تاريكى با روشنى درآميخت و مسلم براى گزاردن نماز مغرب به مسجد اعظم رفت ؛ و آن ده تن نيز او را ترك گفتند !\r\nبا مشاهدهء اين وضعيت بر اسب خويش نشست و در كوچه‌هاى كوفه به راه افتاد . زخم‌ها او را ناتوان كرده بود ، تا آن كه به خانهء زنى به نام طوعه رفت . . . » « 2 »\r\nمفيد گويد : « . . . چون شب فرا رسيد و مسلم نماز مغرب را گزارد ، بيش از سى تن با او در مسجد نبودند . او با مشاهدهء اين وضعيت به سوى خانه‌هاى كنده به راه افتاد هنوز به آنجا نرسيده بود كه جز ده تن با وى نبود . از آنجا كه خارج شد ، حتى يك تن كه راه را به او بنمايد نمانده بود . او متوجه شد كه نه راهنمايى ديده مىشود و نه كسى او را به منزل خود مىبرد و نه در صورت حمله دشمن كسى از او دفاع مىكند . سرگردان در كوچه‌هاى كوفه مىگشت و نمىدانست كه به كجا مىرود ، تا آن كه به سوى خانه‌هاى بنى جبله از كنده رفت . او رفت تا به خانهء زنى به نام طوعه رسيد . . . » « 3 »\r\n\r\n\r\n","description":"","footnote":"\r\n( 1 ) - آل عمران ( 3 ) ، آيهء 173 و 174 .\r\n( 2 ) - الفتوح ، ج 54 ، ص 87 - 88 .\r\n( 3 ) - الارشاد ، ص 194 ؛ و ر . ك : تاريخ الطبرى ، ج 3 ، ص 288 ؛ مقاتل الطالبيين ، ص 67 .\r\n","page_name":" 127 ","page_number":127},
  {"content":"\r\n\r\nدينورى گويد : « مسلم نماز عشا را در مسجد به جاى آورد . در حالى كه بيش از سى تن با او نبودند . با ديدن اين وضعيت پياده بازگشت و آنان نيز با وى به راه افتادند . او به سوى كنده رفت . اندكى كه رفت متوجه شد كه هيچ كس با او نيست . به انسانى كه راه را به او بنماياند نيز بر نخورد . حيران و سرگردان در تاريكى شب به راه افتاد تا آن كه بر كنده وارد شد . در اين هنگام زنى از همراهى كنندگان مسلم ، بر در خانه منتظر پسرش بود . . . » « 1 »\r\n\r\nدرنگ و نگرش\r\nاين مهم‌ترين روايت‌هاى تاريخى بود كه به ما گفت ، چگونه مسلم روز را به شب برد .\r\nطبق روايت الفتوح ، مسلم زخم‌هاى بسيارى به تن داشت . اين امر نشان آن است كه در جنگ‌هاى پيرامون قصر ، خود او شركت جسته بود ، و تنها نقش رهبرى و فرماندهى را نداشت . اين گذشته از آن كه نشان شجاعت مسلم است ، دليل بر بروز درگيرى در پيرامون كاخ نيز هست ، و انقلابيون در عمل با قصر درگير شده بودند .\r\nاما آنچه در اين متون تأمل برانگيز است ، بيان چگونگى پراكنده شدن آن مردان اندكى است كه در آخرين لحظه‌ها با مسلم بودند ، در روايت الفتوح آمده است : « و آن ده تن از گردش پراكنده شدند ، وقتى چنين ديد بر اسب نشست و رفت . . . » در روايت مفيد و طبرى آمده است : « هنوز به خانه‌ها نرسيده بود كه تنها ده تن با او مانده بودند ، سپس هنگامى كه از خانه‌ها دور شد ، كسى كه او را راهنمايى كند با وى نبود و چون برگشت هيچ كس را نديد . »\r\nاين روش بيان واقعه به ذهن خواننده مىاندازد كه فرق ميان اين گروه و آنهايى كه در همان وهلهء نخست و با سرعت از گرد مسلم پراكنده شدند ، تنها در زمان پراكنده شدنشان بود و بس ! بلكه اين گروه اندك ، از آنها كه با سرعت از او جدا شدند ، بسيار بدتر بودند .\r\nزيرا اينان در پايان كار و در شرايطى كه بسيار بدانها نياز داشت از او جدا شدند . آنها همچنين پنهانى و دور از چشم مسلم از گرد وى پراكنده گشتند ، زيرا تعبير « پس متوجه شد و ديد كه هيچ كس با او نمانده است » بدان اشعار دارد .\r\n\r\n\r\n","description":"","footnote":"\r\n( 1 ) - الاخبار الطوال ، ص 239 .\r\n","page_name":" 128 ","page_number":128},
  {"content":"\r\n\r\nاين موضوع براى انسان خردمند انديشمند قابل پذيرش نيست ، همانطور كه با طبيعت و واقعيت امور نيز سازگارى ندارد . زيرا حق داريم بپرسيم : چه چيزى اين گروه اخير را با مسلم نگه داشت ؟ طمع ؟ آيا اينان از فرماندهى كه همهء يارانش پراكنده شده بودند و غريب و تنها مانده بود و نمىدانست به كجا برود و به كه پناه ببرد ، چه طمعى داشتند ؟ آيا آن عامل ، ننگ دست كشيدن پس از بيعت بود ، و نه شجاعت و ثبات قدم ؟ ! آيا مفهوم چنين كارى - تا اين اندازه پست - اين نيست كه اينان به ارزش‌هاى اخلاقى پايبند بودند و از كارهاى نكوهش‌آميز دورى مىجستند ؟ آيا احتمال دارد كسانى كه با اين خويشتندارى و خلق و خوى در شهر خودشان رئيسشان را كه در سرزمين آنها غريب و تنها بود ، رها كنند و دور از چشم وى پراكنده شوند ؟\r\nيا آن كه عامل باقى ماندن آن گروه با مسلم ، شجاعت ، ايمان و پايدارى بر بيعت بود ؟\r\nآيا آنان از مجاهدان برگزيدهء زير پرچم مسلم و از قهرمانان كوفه بودند ؟\r\nحقيقت همين است ! زيرا هيچ انسان با درايتى ترديد ندارد كه فرماندهء پرچم‌هاى چهارگانه يعنى مسلم بن عوسجه ، ابوثمامهء صائدى ، عبداللّه بن عزيز كندى و عباس بن جعدهء جدلى و امثال آنها ، همانند عبداللّه بن حازم بكرى و ديگران ، همان گروه اندكى بودند كه تا پايان كار با مسلم ماندند . زيرا از اخلاق كسانى چون مسلم بن عوسجه ، صائدى و برادرانشان بعيد است كه به ويژه در هنگام سختى از مسلم دست بردارند !\r\nاين مجاهدان برگزيده به ايمان ، اخلاص ، شجاعت و پايدارى نامبردار بودند و توفيق شهادت در راه خدا را يافتند . مسلم بن عوسجه و ابوثمامه صائدى موفق شدند در كربلا در ركاب امام حسين ( ع ) به فيض شهادت برسند . عباس بن جعدهء جدلى ، پس از زندانى شدن به دست ابن زياد كشته شد . عبداللّه - يا عبيداللّه - بن عمرو بن عزيز كندى هم پس از زندان به دست ابن زياد كشته شد . عبداللّه بن حازم بكرى ، كه رمز « يا منصور امت » را ندا داد ، در قيام توّابين شركت جست و به شهادت رسيد و اين نشان مىدهد كه او پس از حوادث كوفه يا پنهان شد و يا به زندان افتاد . همين طور ديگر مجاهدان برگزيده‌اى كه در حركت انقلابيون زير پرچم مسلم حضور داشتند .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nبدون شك تاريخ تنها ظاهرى از پراكنده شدن مردم از گرد مسلم يعنى به تعبير امروز ، تصوير بدون صدا را نقل مىكند ! زيرا تاريخ كه حوادث را پس از وقوع آنها مشاهده مىكند نمىتواند به ما بگويد كه ميان مسلم و آنهايى كه تا آخر كار با او همراه ماندند ، چه سخنانى ردّ و بدل شد !\r\nتاريخ قادر به ثبت سخنان در گوشى نيست و خواننده مىتواند اطمينان داشته باشد كه مسلم ( ع ) با اين شخصيت‌هاى برگزيده توافق كرد كه در هر فرصت مناسبى پراكنده شوند و به كاروان حسينى كه به عراق مىآمد ، بپيوندند و در ركاب آن حضرت بجنگند .\r\nبنابراين آنها بدون اجازه و فرمان مسلم از وى جدا نشدند ! اين چيزى است كه تصور و تحليل درست بر اساس منطق واقع و طبيعت امور بدان حكم مىكند .\r\n\r\nفرماندهء مجاهد ، در ميهمانى طوعه\r\nبازگرديم و ببينيم كه بر فرماندهء تنها و غريب ، در قلب كوفه چه مىگذرد ؟ طبرى مىگويد :\r\n« طوعه كنيز اشعث بن قيس بود كه آزادش كرد و اسيد حضرمى او را به زنى گرفت ، طوعه بلال « 1 » را براى وى آورد . بلال با مردم بيرون شده و مادرش منتظر وى بود . مسلم به طوعه سلام كرد و او پاسخ داد .\r\nگفت : اى بندهء خدا مرا آبى بنوشان .\r\nزن درون خانه رفت و او را سيراب كرد . مسلم نشست ، زن ظرف را داخل برد و بازگشت و گفت : اى بندهء خدا مگر آب ننوشيدى ؟\r\nگفت : چرا .\r\nگفت : پس سوى كسان خويش برو .\r\nمسلم خاموش ماند ، طوعه باز همان سخن را تكرار كرد و مسلم باز هم چيزى نگفت .\r\n\r\n\r\n","description":"","footnote":"\r\n( 1 )\r\n- ابن اعثم كوفى گويد : « وى قبلًا همسر قيس كندى بود و سپس مردى از حضرموت به نام اسد بن بطين باوى ازدواج كرد و پسرى به نام اسد برايش آورد » ( الفتوح ، ج 5 ، ص 88 ) . دينورى گويد : « او از كسانى بود كه نهضت مسلم را همراهى كرد » ( الاخبار الطوال ، ص 239 ) . و گويند كه طوعه كنيز هاشميان بود كه در دوران خلافت اميرالمؤمنين ، على بن ابيطالب ( ع ) برايشان خدمت مىكرد . ( مبعوث الحسين ( ع ) ، ص 198 ) .\r\n","page_name":" 130 ","page_number":130},
  {"content":"\r\n\r\nآنگاه طوعه گفت : از خدا بترس ، سبحان اللّه ، اى بنده خدا ، سوى كسان خويش برو ، خدايت سلامت دارد . مناسب و روا نيست كه بر در خانه‌ام بنشينى .\r\nمسلم برخاست و گفت : اى بندهء خدا ، من در اين شهر خانه و عشيره‌اى ندارم . آيا مىتوانى در حق من نيكى كنى ؟ شايد بتوانم روزى تو را پاداش دهم .\r\nگفت : اى بندهء خدا چه كارى مىتوانم برايت انجام دهم ؟\r\nگفت : من مسلم بن عقيل‌ام . اين قوم به من دروغ گفتند و مرا فريفتند .\r\nگفت : تو مسلمى ؟\r\nگفت : آرى .\r\nگفت : در آى .\r\nسپس او را در اتاقى جز اتاق محل سكونتش برد و برايش فرشى گسترد و شام آورد كه نخورد .\r\nديرى نگذشت كه پسر طوعه آمد و ديد كه مادرش پيوسته به آن اتاق رفت و آمد مىكند .\r\nگفت : به خدا سوگند ، امشب رفت و آمد تو به آن اتاق مرا به شك مىاندازد كه خبرى هست .\r\nگفت : پسركم از اين درگذر .\r\nگفت : به خدا سوگند بايد به من بگويى .\r\nگفت : در پى كار خويش باش و از من چيزى مپرس !\r\nپسر اصرار كرد و طوعه گفت : پسركم آنچه را با تو مىگويم با هيچ كس مگوى ! او را سوگند داد و او نيز سوگند خورد . بلال خوابيد و ساكت شد ! دربارهء وى گفته‌اند كه وى انزوا طلب بود و برخى گفته‌اند كه با دوستانش مىگسارى مىكرد . » « 1 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 288 . در الفتوح آمده است : « ديرى نگذشت كه پسرش آمد و ديد كه مادرش با چشم گريان به يكى از اتاق‌ها زياد رفت و آمد مىكند . گفت : اى مادر ورود و خروج تو با چشم گريان به آن اتاق مرا به ترديد مىافكند . داستان چيست ؟ گفت : آنچه را به تو خبر مىدهم نزد كسى بازگو مكن . گفت : آنچه دوست دارى بگوى . گفت : فرزندم ، مسلم بن عقيل در اين اتاق است و داستانش چنين و چنان بود . . . جوان خاموش گشت و چيزى نگفت . سپس به رختخواب رفت و خوابيد . »\r\n","page_name":" 131 ","page_number":131},
  {"content":"\r\n\r\n\r\nابن زياد و خبر ناگهانى خوشحال كنندهء شبانه !\r\nشيخ مفيد گويد : « پس از پراكنده شدن مردم از گرد مسلم بن عقيل ، مدت درازى گذشت و صداى ياران مسلم مانند گذشته به گوش ابن زياد نمىرسيد . وى خطاب به يارانش گفت : سر بكشيد و ببينيد آيا كسى از آنها ديده مىشود ؟\r\nآنها از ديوار كاخ بالا رفتند و هيچ كس را نديدند !\r\nگفت : نگاه كنيد شايد زير سايه‌ها بر ضد شما كمين كرده باشند !\r\nآنان تخته‌هاى [ سقف 
  ] مسجد را كندند و با مشعل‌هايى كه به دست داشتند به پايين نگاه مىكردند . شعله‌ها گاه مسجد را روشن مىكرد و گاه آن طور كه مىخواستند روشنى نمىداد .\r\nسپس قنديل‌ها را آويزان كردند و دسته‌هاى نى را آتش مىزدند و پايين مىفرستادند تا به زمين مىرسيد . بدين وسيله دور و نزديك و وسط مسجد را نگاه كردند . حتى سايه منبر را هم بدين وسيله روشن كردند . اما چيزى نديدند و به اطلاع ابن‌زياد رساندند كه مردم پراكنده شده‌اند . « 1 »\r\nسپس ابن زياد درگاهى را كه به طرف مسجد بود گشود و از قصر بيرون شد و منبر رفت . يارانش نيز با وى بيرون شدند . سپس فرمان داد كه پيش از نماز عشا اندكى بنشينند .\r\nبه عمرو بن نافع فرمان داد كه ندا بدهد : هركس از سربازان ، مهتران و بزرگان شهر كه نماز عشا را جز در مسجد بگذارد ، از پناه حكومت بيرون است .\r\nساعتى نگذشت كه جمعيّت مسجد را پر كرد . آنگاه منادى آواز داد و مردم به نماز ايستادند . در اين حال نگهبانان پشت سرش ايستادند « 2 » و به آنان فرمان داد مواظب باشند كسى ناگهان به او حمله نكند . نماز را با مردم گزارد و سپس منبر رفت و پس از حمد و ثناى الهى\r\n\r\n\r\n","description":"","footnote":"\r\n( 1 ) - در اخبارالطوال ( ص 239 ) آمده است : « پس از آن كه ديگر صدايى نيامد ، ابن زياد پنداشت كه مردم داخل مسجد شده‌اند ، و گفت : نگاه كنيد ، آيا كسى را داخل مسجد مىبينيد ؟ - مسجد به كاخ چسبيده بود - نگاه كردند و هيچ كس را نديدند . سپس دسته‌هاى نى را آتش مىزدند و درون حياط مسجد مىانداختد تا روشن شود . سرانجام هرچه گشتند كسى را نديدند . آنگاه ابن زياد گفت : « مردم سست شده و مسلم را رها كرده‌اند و بازگشته‌اند . »\r\n( 2 ) - در تاريخ طبرى ( ج 3 ، ص 288 ) آمده است : « حصين بن تميم گفت : اگر مىخواهى خود با مردم نماز بگزارو يا ديگرى نماز بگزارد . تو برو و در قصر نماز بخوان . زيرا بيم آن دارم كسى از دشمنانت تو را غافلگيرانه بكشد . گفت : به نگهبانانم فرمان بده كه مثل گذشته پشت سرم بايستند و تو در ميان آنها گردش كن . زيرا در اين صورت ميان جمعيّت نيستم . . . »\r\n","page_name":" 132 ","page_number":132},
  {"content":"\r\n\r\nگفت : « اما بعد ، كار ابن عقيل نادان در ايجاد تفرقه و اختلاف مردم همان بود كه ديديد .\r\nهر كسى كه مسلم در خانه‌اش ديده مىشود ، ذمّهء خدا از او برداشته است . هر كس او را بياورد ، خونبهايش از آن اوست . بندگان خدا از خدا بترسيد و به بيعت و فرمانبرداريتان پايبند باشيد و راه كيفر را بر خود مگشاييد . اى حصين بن نمير ، « 1 » مادرت به عزايت بنشيند ، اگر دروازه‌اى از كوفه باز بماند يا اين مرد بيرون شود و او را نزد من نياورى ! اختيار خانه‌هاى كوفه را به تو دادم . براى كوچه‌ها ديدبان بگذار چون صبح شد خانه‌ها را پاكسازى كن و داخل آنها را جست‌وجو كن ، تا اين مرد را برايم بياورى . » حصين بن نمير از قبيله بنى تميم و سالار نگهبانان بود . سپس ابن زياد داخل قصر شد و براى عمرو بن حريث پرچمى بست و او را فرمانده مردم ساخت . « 2 »\r\nدر روايت الفتوح آمده است : « سپس از منبر پايين آمد و حصين بن نمير سكّونى را فرا خواند و گفت : مادرت به عزايت بنشيند ! اگر راهى از راه‌هاى كوفه مانده باشد كه بر مردم نبسته باشى مگر آن كه مسلم بن عقيل را به تو تحويل دهند . به خدا سوگند اگر او از كوفه به سلامت بيرون شود ، خون خود را در راه پيدا كردنش مىريزيم . هم اينك برو . من تو را اختيار دار سراها و راه‌هاى كوفه كردم . ديدبان بگذار و تا مىتوانى جدّيّت كن و اين مرد را نزد من بياور . » « 3 »\r\n\r\nو در آن بامداد سياه !\r\nشيخ مفيد بقيه داستان را چنين ادامه مىدهد : « چون صبح شد در مجلس خويش نشست و به مردم اجازه داد كه نزد وى آمدند ؛ و رو به محمد بن اشعث كرد و گفت : درود بر كسى كه به ما خيانت نمىكند و نزد ما متّهم نيست ؛ و او را كنار خويش نشاند .\r\nبامدادان پسر آن پيرزن نزد عبدالرحمن بن محمد بن اشعث رفت و اطلاع داد كه مسلم\r\n\r\n\r\n","description":"","footnote":"\r\n( 1 ) - در تاريخ طبرى ( ج 3 ، ص 289 ) آمده است : « اى حصين بن تميم »\r\n( 2 ) - الارشاد ، ص 195 .\r\n( 3 ) - الفتوح ، ج 5 ، ص 90 .\r\n","page_name":" 133 ","page_number":133},
  {"content":"\r\n\r\nنزد مادر او است ! عبدالرّحمن نزد پدرش ، پيش ابن زياد رفت و با او درگوشى صحبت كرد . ابن زياد نجواى او را شنيد و سپس با چوبدستى به پهلويش زد و گفت : برخيز و هم اكنون او را نزد من بياور ؛ و از آنجا كه مىدانست هيچ قبيله‌اى دوست ندارد كه به تنهايى مسلم را گرفتار سازد ، خويشاوندان خودش را نيز با او فرستاد . عبيداللّه‌بن‌عباس سلمى را نيز با هفتاد مرد از قيس با او اعزام داشت تا آن كه بر در خانه‌اى كه مسلم بن عقيل در آن بود رسيدند . » « 1 »\r\nدر روايت الفتوح آمده است : « . . . پسر آن زنى كه مسلم در خانه‌اش بود ، نزد عبدالرحمن بن محمد بن اشعث رفت و او را از جاى مسلم بن عقيل در نزد مادرش خبر داد . عبدالرحمن گفت : اينك چيزى مگو و هيچ يك از مردم در اين باره نبايد چيزى بداند . « 2 » سپس عبدالرحمن بن محمد نزد پدرش رفت و در گوشى با او صحبت كرد و گفت : مسلم در سراى طوعه است و سپس از او دور شد .\r\nعبيداللّه گفت : عبدالرحمن به تو چه گفت ؟\r\nگفت : خداوند كار امير را راست گرداند ، بشارتى بزرگ دارم !\r\nگفت : آن چيست ؟ كه كسى چون تو بشارت نيك دهد !\r\nگفت : اين پسرم به من خبر داد كه مسلم در سراى طوعه است ، يكى از زنان دوستدار ما .\r\nگويد : عبيداللّه خوشحال شد و گفت : برخيز و او را بياور كه نزد من جايزه و بهرهء فراوان دارى .\r\nگويد : سپس عبيداللّه بن زياد به جانشين خود عمرو بن حريث مخزومى گفت كه سيصد تن از ياران دليرش را با محمد بن اشعث بفرستد !\r\nگويد : محمد بن اشعث سوار شد تا به سرايى كه مسلم بن عقيل در آن بود رسيد . . . . » « 3 »\r\nدر روايت دينورى آمده است كه عبيداللّه بن زياد به ابن حريث فرمان داد كه صد تن\r\n\r\n\r\n","description":"","footnote":"\r\n( 1 ) - الارشاد ، ص 196 .\r\n( 2 ) - بدون شك عبدالرحمن به اين خاطر او را به رازدارى امر كرد كه جايزه از آن او و پدرش باشد .\r\n( 3 ) - الفتوح ، ج 5 ، ص 91 - 92 .\r\n","page_name":" 134 ","page_number":134},
  {"content":"\r\n\r\nاز مردان قريش را با او بفرستد ؛ و از بيم بروز عصبيّت ، خوش نداشت كه جز قريش را با او بفرستد . « 1 »\r\nدر روايت طبرى آمده است كه به او دستور داد شصت يا هفتاد مرد ، همه از قيس را با ابن اشعث گسيل داد . او از گسيل داشتن قبيلهء خود ابن اشعث اكراه داشت ، زيرا مىدانست هيچ كدام از قبايل دوست نمىدارند كه با كسى چون مسلم بن عقيل برخورد كنند ! « 2 »\r\n\r\nآخرين نبرد . . . جنگ خيابانى\r\nمسلم بن عقيل در آخرين شب زندگى هيچ نخورد و شب را با عبادت و ذكر و تلاوت قرآن زنده داشت . پيوسته در ركوع و سجود بود . نماز مىخواند و تا دميدن سپيدهء صبح با پروردگار خويش در راز و نياز بود . ليكن سختى پيكار روزانه موجب شد لختى بخوابد .\r\nدر عالم خواب عمويش اميرالمؤمنين را در خواب ديد كه به وى مژده داد به زودى در اعلا علّييّن به نياكان خويش خواهد پيوست .\r\nدر كتاب « نفس المهموم » به نقل از منتخب طريحى آمده است : چون سپيده دميد طوعه براى وضوى مسلم آب آورد .\r\nگفت : سرورم نديدم كه امشب را خفته باشى ؟\r\nفرمود : بدان كه من پاره‌اى به خواب رفتم و در خواب عمويم على ( ع ) را ديدم كه مىگفت :\r\n« بشتاب ، بشتاب ! و من جز اين گمان ندارم كه اين آخرين روز زندگى من است ! » « 3 »\r\nطبرى گويد : « با شنيدن صداى سم اسبان و صداى مردان فهميد كه آمدند . مسلم با شمشير به سوى آنان رفت و در خانه با وى درگير شدند . با شمشير به آنان حمله كرد و از خانه بيرونشان راند ! سپس بار ديگر بازگشتند و او نيز به آنان حمله كرد . ميان او و بكير بن\r\n\r\n\r\n","description":"","footnote":"\r\n( 1 ) - الاخبار الطوال ، ص 240 .\r\n( 2 ) - در تاريخ طبرى ( ج 3 ، ص 289 ) آمده است : قريش يا قيس ، عرب شمال‌اند و بيشترشان نسبت به على كينه دارند ، چرا كه بر سر اسلام و ايمان با آنان جنگيد و پهلوانانشان را كشت . ولى اعراب جنوب كه بيشتر قبايل كوفه از آنها بودند ، اغلب اهل‌بيت و به ويژه على ( ع ) را دوست مىداشتند و در جنگ‌ها با على ( ع ) همراه بودند .\r\n( 3 ) - نفس المهموم ، ص 99 ، به نقل از منتخب طريحى ، ص 462 ، مجلس نهم از جزء دوم .\r\n","page_name":" 135 ","page_number":135},
  {"content":"\r\n\r\nحمران احمدى دو ضربه ردّ و بدل شد . بكير ضربه‌اى زد و لب بالاى مسلم را بريد و شمشير از لب پايين و دو دندان پيشين او بيرون آمد . مسلم يك ضربت ناگهانى به او نواخت و ضربت ديگرى بر شانه‌اش زد كه نزديك بود به شكمش فرو رود . دشمنان كه اين را ديدند از پشت بام خانه بر او مشرف شدند . از آنجا او را سنگباران كردند و دسته‌هاى نى را آتش مىزدند و از بالاى خانه سرازير مىكردند . مسلم كه چنين ديد ، با شمشير آخته ، [ وارد كوچه شد و 
  ] در راه به آنان حمله برد و با آنها جنگيد !\r\nآنگاه محمد بن اشعث به او حمله كرد و گفت : اى جوان ، تو در امانى ؛ خود را به كشتن مده . « 1 » مسلم به جنگ ادامه داد و اين رجز را مىخواند :\r\n اقسمت لا أُقتَلُ الّا حُرّاً * وَ ان رَأيتُ المَوت شيئاً نُكرا\r\nكُلَّ اْمرىء يوماً ملاق شرّا * وَ يخلط البارد سُخنا مُرّاً\r\nرُدَّ شُعاع الشمس فاستقرّا * أخافُ أنْ أُكذَبَ أو أُغَرّا « 2 » \r\nسوگند خورده‌ام كه آزاده كشته شوم ، هر چند كه مرگ را چيزى ناپسند بيابم ؛\r\nهر مردى روزى شرّى را ديدار مىكند و سرد را با گرم تلخ در مىآميزد\r\nپرتو خورشيد بازگشت و مستقر شد ، من بيم دارم كه به من دروغ بگويند و فريبم دهند .\r\nمحمد ابن اشعث گفت : به تو دروغ نمىگويند و خدعه نمىكنند و فريب نمىدهند !\r\n\r\n\r\n","description":"","footnote":"\r\n( 1 ) - كسى كه پيشنهاد امان را داد - چنان كه خواهد آمد - خود ابن زياد بود . او مىدانست كه لشكريانش جز با دادن امان بر مسلم دست نخواهند يافت . از اين رو در سفارش به ابن اشعث گفت : « او را امان بده كه جز با دادن امان بر او دست نخواهى يافت . » ( الفتوح ، ج 5 ، ص 94 ) .\r\n( 2 ) - اين ابيات سه گانه - كه در بحر رجز سروده شده‌اند - از چنان بلاغتى عالى و صداقت و شورى برخوردارند كه تا به امروز جان‌ها را به شدّت متأثر مىسازند . مسلم ( ع ) مىگويد : او تصميم گرفته است كه آزادى خويش را حفظ كند ، هرچند اين كار به قيمت جان او تمام شود - اين در حالى است كه عموم مردم به مرگ رغبتى نداشته و از آن گريزانند . انسان گاه خوشحال مىشود و گاه نيز بد حال و حال دنيا و اهل دنيا پيوسته در حال دگرگونى است ، و سرد و گرم و تلخ و شيرين آن به هم آميخته است . پرتو حيات بخش خورشيد در نهايت بايد باز گردد و پس از غروب آفتاب در حجاب شود . پيمانهء عمر انسان نيز روزى پر مىگردد و به وسيلهء مرگ يا قتل بايد زندگى را بدرود گويد .\r\n","page_name":" 136 ","page_number":136},
  {"content":"\r\n\r\nاين مردم عموزادگان تواند و نه كشنده و زنندهء تو !\r\nسنگ‌ها مسلم را ناتوان كرد و از پيكار باز ماند . نفس او بريد و پشت را به ديوار خانه تكيه داد .\r\nمحمد بن اشعث نزديك شد و گفت : تو در امانى !\r\nگفت : آيا در امانم ؟\r\nگفت : آرى . مردم هم گفتند : تو در امانى ! به جز عمرو بن عبيداللّه بن عباس سلمى كه گفت : « من نه سر پيازم و نه ته پياز » و كناره گرفت .\r\nابن عقيل گفت : بدانيد كه اگر امانم نمىداديد دست در دست شما نمىگذاشتم ! استرى آوردند و او را سوار كردند . گرد او را گرفتند و شمشير را از گردنش باز كردند ! گويى در اين لحظه از خود نوميد شده بود . چشمانش اشك آلود شد و گفت : اين آغاز نيرنگ است .\r\nمحمد بن اشعث گفت : اميدوارم هيچ مشكلى برايت پيش نيايد !\r\nگفت : اين جز يك آرزو و اميد نيست ! امانتان چه شد ؟  إِنَّا لِلَّهِ وَ إِنَّا إِلَيْهِ راجِعُونَ !  ؛ و گريست . آنگاه عمرو بن عبيداللّه بن عباس گفت : كسى كه در پى چيزى مثل آنچه تو مىجويى بر آيد ، وقتى پيش آمدى مانند اين ، پيش آيد نمىگريد !\r\nگفت : به خدا سوگند من به حال خودم نمىگريم و اندوه من براى كشتن نيست . اگر چه هرگز در آرزوى هلاك خويش نبوده‌ام . ليكن براى خاندانم كه به سويم مىآيند گريه مىكنم . من براى حسين و خاندان حسين مىگريم !\r\nسپس رو به محمد بن اشعث كرد و گفت : اى بندهء خدا ، به خدا سوگند ، مىبينم كه از گرفتن امان براى من ناتوان خواهى شد ! آيا اميدى به تو هست ؟ آيا مىتوانى از نزد خود مردى را از طرف من سوى حسين بفرستى ؟ من يقين دارم كه او و خاندانش يا امروز به سوى شما بيرون شده‌اند و يا آن كه فردا حركت خواهند كرد . بيتابىاى كه در من مىبينى به اين خاطر است . فرستادهء شما بايد بگويد كه مسلم مرا نزد تو فرستاده است و او خود در دست آنان اسير است ! او آمدن تو را مساوى كشته شدن مىبيند و مىگويد كه با خانواده‌ات برگرد ، مبادا كوفيان تو را بفريبند . اينان ياران پدرت هستند كه آرزو داشت براى دور شدن از آنان بميرد و يا كشته شود ! كوفيان به من دروغ گفتند ، و دروغگو بىاراده\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nاست .\r\nابن اشعث گفت : به خدا چنين مىكنم و به اطلاع ابن زياد مىرسانم كه به تو امان داده‌ام ! « 1 »\r\nمحمد بن اشعث ، ابن عقيل را بر در كاخ برد و اجازهء ورود خواست كه به او اجازه داده شد .\r\nاو خبر ابن عقيل و ضربتى را كه به بكير به وى زده است به اطلاع ابن زياد رساند ، و او گفت : دور باد ! ابن اشعث ماجراى خود با ابن عقيل و امانى را كه به او داده است باز گفت .\r\nعبيداللّه گفت : به چه حقّى دادى ؟ مگر تو را فرستاديم كه امانش دهى ؟ ما تو را براى آوردنش فرستاده بودى ؛ و محمد خاموش گشت .\r\nابن عقيل با لب تشنه به در كاخ رسيد . در آنجا گروهى نشسته در انتظار اجازهء ورود بودند ، مثل عمارة بن عقبه بن ابى معيط ، عمرو بن حريث ، مسلم بن عمرو و كثير بن شهاب . . . در همين حال كوزهء آبى كنار در گذاشته شده بود . ابن عقيل گفت : از اين آب به من بنوشانيد .\r\nمسلم بن عمرو گفت : آيا مىبينى كه چقدر خنك است ؟ به خدا سوگند قطره‌اى از آن نخواهى نوشيد تا آن كه در جهنّم آب جوشان بنوشى !\r\nابن عقيل گفت : واى بر تو ، كيستى ؟\r\nگفت : من پسر كسى هستم كه هنگامى كه تو حق را انكار كردى ، او آن را شناخت و هنگامى كه تو نسبت به امام خويش خيانت كردى ، نيكخواه وى بود و آنگاه كه تو سركشى و نافرمانى كردى او شنيد و فرمان برد ! من مسلم بن عمرو باهلى هستم .\r\nابن عقيل گفت : مادرت عزادار باد . چه جفاكار و خشن و سنگدلى ! اى پسر باهله تو به دوزخ و جاودانگى در آتش جهنّم سزاوارترى . سپس به ديوار تكيه داد و نشست .\r\nطبرى نيز گويد : عمرو بن حريث غلام خويش به نام سليمان را فرستاد . او كوزه‌اى\r\n\r\n\r\n","description":"","footnote":"\r\n( 1 ) - طبرى گويد : محمد بن اشعث ، اياس بن عثل طائى از بنى مالك بن عمرو بن ثمامه را فرا خواند . او شاعر بود و به ديدار محمّد مىآمد . گفت : با حسين ديدار كن و اين نامه را به او برسان . آنچه را كه ابن عقيل فرموده بود در نامه نوشت و گفت : اين زاد و توشهء تو و اين هم خرج خانواده‌ات . گفت : مركبم چه مىشود ؟ چون كه مركبم را فرسوده‌ام . گفت : اين هم مركب و جهاز ، برنشين . اياس رفت و در زباله در چهار منزلى كوفه حسين ( ع ) را ديد ، موضوع را به اطلاع رساند و نامه را به حضرت داد . حسين ( ع ) گفت : آنچه مقدر است همان مىشود . ما كار خويش و تباهى امت‌مان را به خدا وا مىگذاريم . » ( تاريخ الطبرى ، ج 2 ، ص 290 )\r\n","page_name":" 138 ","page_number":138},
  {"content":"\r\n\r\nآورد و به مسلم آب داد .\r\nنيز نقل كرده است : عمّارة بن عقبه غلام خويش به نام قيس را فرستاد . او كوزه آبى آورد كه روى آن دستمالى بود و جامى نيز با آن آورد . سپس جام را پر كرد و به او نوشانيد .\r\nهرچه مسلم آب مىنوشيد ، جام پر از خون مىشد . بار سوم كه جام را پر كرد و مسلم خواست كه بنوشد ، دندان‌هاى پيشين وى در جام افتاد . گفت : الحمدللّه ، اگر روزى من بود ، آن را مىنوشيدم . » « 1 »\r\n\r\nروايتى ديگر ، درست‌تر و شورانگيزتر\r\nابن اعثم كوفى گويد : « گفت : مسلم با شنيدن صداى سم اسبان و بانگ مردان فهميد كه در طلب وى آمده‌اند . آن حضرت به سوى اسب خويش شتافت و آن را زين و لجام كرد . زره پوشيد ، عمامه بست و شمشيرش را به كمر بست . در اين حال مردم به او سنگ مىزدند و دسته‌هاى نى را به آتش مىكشيدند .\r\nمسلم - رحمة اللّه - تبسمى كرد و گفت : اى نفس به سوى مرگ برون شو كه گريز و گزيرى از آن نيست ! سپس به زن فرمود : خدايت رحمت كند و پاداش نيك دهد . بدان كه اينها از سوى پسر تو است ! ولى در را بگشا .\r\nگفت : زن در را باز كرد و مسلم همانند شير ژيان به آنان حمله كرد و آن قدر بر آنان شمشير زد كه شمار بسيارى از آنان را كشت . « 2 »\r\nچون اين خبر به عبيداللّه بن زياد رسيد ، نزد محمد بن اشعث فرستاد و گفت : سبحان\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 289 - 290 ؛ الارشاد ، ص 197 ؛ مقاتل الطالبيين ، ص 69 - 70 .\r\n( 2 ) - مجلسى به نقل برخى از كتاب‌هاى مناقب مىگويد كه مسلم بن عقيل چون شير بود . او آن قدر نيرومند بود كه مردى را با يك دست مىگرفت و به پشت بام مىافكند ! ( ر . ك : البحار ، ج 44 ، ص 354 ) .\r\nابن شهر آشوب گويد : عبيداللّه ، عمرو بن حريث مخزومى و محمد بن اشعث را با هفتاد مرد فرستاد كه خانه را محاصره كردند . سپس مسلم به آنان حمله كرد و مىگفت :\r\nشگفتا از تو ، مرگ كه آمد هركار خواهى كن ، كه ناگزير بايد جام مرگ را بنوشى .\r\nبر فرمان خداوند - جل جلال - بايد شكيبا بود ؛ كه فرمان قضاى الهى ميان خلايق پراكنده است . آنگاه 41 تن از آنان را به قتل رساند .\r\n","page_name":" 139 ","page_number":139},
  {"content":"\r\n\r\nاللّه ، اين بنده خدا ، ما تو را به جنگ يك تن فرستاديم [ و او اين چنين شكافى بزرگ ميان يارانت افكند 
  ] محمد بن اشعث به او نوشت : اى امير ! آيا نمىدانى كه مرا به جنگ شيرى ژيان و شمشيرى برّان در قبضهء قهرمانى شجاع از خاندان بهترين انسان‌ها فرستاده‌اى ؟\r\nآنگاه عبيداللّه به او پيام داد : او را امان بده كه جز با دادن امان بر او دست نخواهى يافت ! « 1 »\r\nمحمد بن اشعث به سخن درآمد و گفت : واى بر تو اى پسر عقيل خود را به كشتن مده .\r\nتو در امان هستى . مسلم گفت : مرا به امان فريبكاران نيازى نيست . سپس با آنان به جنگ پرداخت و مىگفت :\r\n اقسَمتُ لا أَقتُل الّا حُرّاً * وَ لَو وَجَدتُ المَوتَ كَأساً مُرّاً\r\nأكره ان أُخْدَع أو أعَزّا * كُلُّ امرىء يَوْما يُلافى شَرّاً\r\nأَضرِبُكُمْ وَ لا أخافُ ضَرّا \r\nسوگند ياد كرده‌ام كه آزاد كشته شوم ، هر چند كه مرگ را جامى تلخ بيابم ؛ دوست نمىدارم كه فريبم دهند يا با من نيرنگ سازند ، هر مردى روزى گرفتار شر مىشود ؛\r\nشما را مىزنم و از گزند بيم ندارم .\r\nمحمد بن اشعث فرياد زد و گفت : واى بر تو اى پسر عقيل ! نه كسى به تو دروغ مىگويد و نه تو را مىفريبد . اين مردم نمىخواهند تو را بكشند ، خود را به كشتن مده !\r\nمسلم بن عقيل - رحمة اللّه - به سخن ابن اشعث توجهى نكرد و آنقدر جنگيد تا آن كه زخم‌ها او را نزار و از پيكار ناتوانش كرد و انبوه دشمنان او را زير باران تير و سنگ گرفتند .\r\nآنگاه مسلم گفت : واى بر شما ، چرا مرا مانند كفار سنگباران مىكنيد ؟ ! در حالى كه\r\n\r\n\r\n","description":"","footnote":"\r\n( 1 ) - مجلسى به نقل از كتاب محمد بن ابىطالب گويد : چون مسلم گروه بسيارى از آنان را كشت و خبر به ابن زياد رسيد ، نزد ابن اشعث فرستاد و گفت : تو را براى دستگيرى يك تن فرستاديم و او چنين شكافى بزرگ در ميان يارانت افكند ، اگر تو را به سوى ديگران بفرستيم چه خواهد شد ؟ ابن اشعث پيام داد : اى امير ! آيا پنداشته‌اى كه مرا به جنگ يكى از بقّالان كوفه يا يكى از جرمقانىهاى جبره فرستاده‌اى ؟ آيا نمىدانى كه مرا به جنگ شيرى ژيان و شمشيرى برّان فرستاده‌اى ؟ . . . آنگاه ابن زياد پيام داد كه او را امان بده كه جز با امان بر او دست نخواهى يافت ! » ( بحار ، ج 44 ، ص 354 ) .\r\n","page_name":" 140 ","page_number":140},
  {"content":"\r\n\r\nمن از خاندان پيامبران نيكوكارم . واى بر شما آيا حق رسول خدا ( ص ) و فرزندانش را رعايت نمىكنيد ؟ ! سپس به رغم ناتوانى به آنان حمله كرد و آنان را در هم شكست ! و در سراهاى مختلف پراكنده ساخت . سپس بازگشت و پشت خويش را به يكى از درهاى آنجا تكيه داد . مردم به سوى او بازگشتند و محمد بن اشعث براى آنان بانگ زد : او را واگذاريد تا دربارهء آنچه مىخواهد با او سخن بگويم .\r\nابن اشعث به او نزديك شد تا در برابرش قرار گرفت و گفت : واى بر تو اى پسر عقيل ! خود را به كشتن مده . تو در امانى و خون تو بر گردن من است !\r\nمسلم گفت : اى پسر اشعث ، آيا پنداشته‌اى كه من تا هنگامى كه ياراى جنگ دارم هرگز به شما دست مىدهم ؟ ! نه به خدا سوگند چنين چيزى هرگز نمىشود .\r\nسپس به او حمله كرد و او را به يارانش ملحق ساخت و به جاى خود بازگشت و گفت :\r\n« پروردگارا ، تشنگى بىتابم كرده است ! » ولى هيچ كس جرأت نكرد به او آب دهد و يا به او نزديك شود !\r\nابن اشعث نزد يارانش رفت و گفت : واى بر شما ! اين مايهء ننگ و شكست است كه در برابر يك مرد اين چنين زبون گرديد ! همه يكباره به او حمله كنيد .\r\nپس بر او حمله بردند و او نيز حمله كرد . يكى از مردان كوفه به نام بكير بن حمران احمدى آهنگ او كرد . دو ضربت ميان آن دو رد و بدل شد . بُكَير ضربتى بر لب بالاى او زد . مسلم نيز با زدن يك ضربت او را كشته به خاك افكند . « 1 »\r\nاز پشت به مسلم نيزه زدند و او بر زمين افتاد و به اسارت درآمد . سپس اسب و سلاحش را گرفتند ، مردى از بنى سليمان به نام عبيداللّه بن عباس پيش رفت و عمامه‌اش را برداشت ! » « 2 »\r\nنقل شده است كه آنان حيله‌اى به كار بستند و گودالى عميق در وسط راه كندند و روى\r\n\r\n\r\n","description":"","footnote":"\r\n( 1 ) - مشهور آن است كه بُكير با ضربت مسلم كشته نشد بلكه به سختى مجروح گشت . وى كسى بود كه طبق نوشتهء تاريخ طبرى و الارشاد ، بعد از آن به فرمان ابن زياد مسلم را كشت . ولى دينورى در اخبار الطوال ( ص 241 ) گويد : نوشته‌اند كسى كه زدن گردن مسلم را به عهده گرفت احمد پسر بكير بود و نه خود بكير .\r\n( 2 ) - الفتوح ، ص 92 - 96 ؛ ر . ك : مقتل الحسين ، خوارزمى ، ج 1 ، ص 300 - 302 .\r\n","page_name":" 141 ","page_number":141},
  {"content":"\r\n\r\nآن را با شاخهء درختان و خاك پوشاندند . سپس او را دنبال كردند و مسلم درون آن گودال افتاد . مردم دور و برش را گرفتند و ابن اشعث ( با شمشير ) ضربتى بر محاسن و صورتش زد .\r\nشمشير چنان بر ميان دو ابرو و بالاى بينى او اصابت كرد كه دندان‌ها در دهانش رها شدند .\r\nسپس او را بستند و اسير كردند و نزد ابن زياد بردند . . . » « 1 »\r\n\r\nمحمد بن اشعث مسلم را خلع سلاح مىكند\r\nمسعودى مىگويد : ابن اشعث هنگام دادن امان شمشير و سلاح مسلم را از او گرفت .\r\nيكى از شاعران ابن اشعث را در اين‌باره هجو كرده ، گفته است :\r\n وَ تَرَكْتَ عَمَّكَ « 2 » أنْ تقُاتِلَ دُونه * فَشَلأ ، وَ لولا انت كانَ منبعاً\r\nو قتلتَ وافد آل بيت محمد * و سلبت اسيافاً لَهُ و دروعاً « 3 » \r\nعمويت را از ترس رها كرده و از او دفاع نكردى ، اگر تو نبودى كس بر او دست نمىيافت\r\nفرستادهء خاندان محمد را كشتى و شمشيرها و زره‌هاى او را ربودى !\r\n\r\nگفتار حق و شجاعانه ، كاخ تباهى و گمراهى را به لرزه مىافكند\r\nابن اعثم كوفى گويد : « چون مسلم بن عقيل بر ابن زياد وارد شد ، يكى از نگهبانان گفت :\r\nبر امير سلام كن !\r\nمسلم گفت : اى بى مادر ساكت باش ! تو را چه رسد به سخن گفتن ؟ ! به خدا سوگند\r\n\r\n\r\n","description":"","footnote":"\r\n( 1 ) - منتخب طريحى ، ص 427 ، مجلس نهم از جزء دوم .\r\n( 2 ) - مقصود از « عموى تو » ( كه در شعر آمده است ) هانى است ، چرا كه از قبايل عينى است كه ابن اشعث نيز از آنها است .\r\n( 3 ) - مروج الذهب ، ج 3 ، ص 68 . محمد على عابدين گويد : غارتگرى براى ابن اشعث و خانواده‌اش كه به اين كار مشهورند ، امر شگفتى نيست ! پسرش ، عبدالرحمن كسى است كه قطيفهء حسين بن على را در كربلا ربود و كوفيان به او لقب عبدالرحمن قطيفه دادند - مختصر البلدان ابن الفقيه ، ص 172 ، چاپ ليدن - ( مبعوث الحسين ، ص 229 ) . ليكن مشهور آن است كه اين كار را برادرش قيس بن اشعث كرد .\r\nشيخ قرشى گويد : « برخى اراذل كوفه رفتند و ردا و جامهء مسلم را ربودند ! » ( حياة الامام الحسين بن على ( ع ) ، ج 2 ، ص 409 )\r\n","page_name":" 142 ","page_number":142},
  {"content":"\r\n\r\nاو امير من نيست كه بر او سلام كنم ! « 1 » از سوى ديگر در حالى كه قصد كشتن مرا دارد سلام دادن من چه سودى دارد ؟ و اگر مرا زنده بگذارد ، سلام من بر او بسيار خواهد بود ! « 2 »\r\nابن زياد گفت : مهم نيست كه سلام كنى يا نه ! زيرا تو كشته مىشود . مسلم فرمود : اگر مرا بكشى شگفت نيست ، بدتر از تو ، بهتر از مرا كشته است . ابن زياد به او گفت : اى تفرقه افكن ، اى نافرمان ، تو بر امام خويش خروج كردى ، ميان مسلمانان تفرقه افكندى و بذر فتنه كاشتى !\r\nمسلم گفت : اى ابن زياد دروغ گفتى ! به خدا سوگند معاويه ، به اجماع امت ، خليفه نبود . بلكه با حيله و تزوير بر جانشين پيامبر ( ص ) چيره شد و خلافت را از او به غصب گرفت ، همين طور پسرش يزيد ! اما دربارهء پاشيدن بذر فتنه بايد بگويم كه فتنه‌جو تو و پدرت زياد بن علاج از بنى ثقيف هستيد . و من اميدوارم كه خداوند به دست بدترين آفريدگانش شهادت را روزىام گرداند . به خدا سوگند نه مخالفت ورزيدم و نه كافر شدم و نه تغيير دادم ! من در اطاعت اميرالمؤمنين حسين بن على ( ع ) ، پسر فاطمه دختر رسول خدا ( ص ) هستم و ما از معاويه و پسرش و خاندان زياد به خلافت سزاوارتريم !\r\n\r\n\r\n","description":"","footnote":"\r\n( 1 ) - طريحى نقل مىكند كه چون مسلم وارد قصر ابن زياد شد ، مردم گفتند : بر امير سلام كن ؛ گفت : « درود بركسى كه پيروى هدايت كند و از پايانِ رفتن بيمناك باشد و خداوند بزرگ را فرمان ببرد . . . » ( المنتخب ، ص 427 ، مجلس نهم از جزء دوم ) .\r\n( 2 ) - كسى كه به عزّت هاشميان آگاه است مىداند كه عبارت « اگر مرا زنده بگذارد ، سلام من بر او بسيار خواهد بود » ، همانطور كه با روحيه پدران هاشمى او منافات دارد ، با آگاهى مسلم از روحيّهء ابن زياد نيز كاملًا منافات دارد - چنان كه از ادامهء گفت‌وگوى ميان آنان نيز روشن مىشود - اين عبارت را برخى مورخان ساده‌لوح به مسلم نسبت داده‌اند . آن عبارت كجا و اين كه ما از طريحى نقل كرديم : « درود بر كسى كه پيروى هدايت كرد و از پايان رفتن بيمناك باشد و خداوند بزرگ را فرمان ببرد . . . » . شگفت و تأسف‌بار اينكه همين عبارت - يا مشابه آن را - طبرى در تاريخ خود ، ج 3 ، ص 290 ، مفيد در ارشاد ، ص 198 ، ابوالفرج در مقاتل الطالبيين ، ص 70 و دينورى در اخبار الطوال ، ص 240 ، نقل كرده‌اند .\r\n","page_name":" 143 ","page_number":143},
  {"content":"\r\n\r\nابن زياد گفت : اى فاسق ، آيا تو نبودى در مدينه شراب مىخوردى ؟ ! « 1 »\r\nمسلم بن عقيل گفت : به خدا سوگند ، سزاوارتر از من به ميخوارگى كسى است كه نفس‌هاى محترم را به كينه و دشمنى و گمان مىكشد و با اين حال چنان سرگرم لهو و لعب است كه گويى هيچ كارى نكرده است .\r\nابن زياد گفت : اى فاسق ! هواى نفس ، تو را به آرزوى چيزى افكنده است كه خداوند آن را از تو باز داشته و براى اهل آن قرارش داده است .\r\nمسلم ( ع ) گفت : اى پسر مرجانه ، اهلش چه كسانى هستند ؟ « 2 »\r\nگفت : يزيد و معاويه !\r\nمسلم گفت : الحمدللّه ، ميان ما و شما داورىِ خداوند بس است !\r\nابن زياد ملعون گفت : آيا گمان مىكنى كه تو بر حقى ؟\r\nمسلم گفت : نه به خدا سوگند ، گمان نيست ، بلكه يقين است .\r\nابن زياد گفت : خداى مرا بكشد اگر تو را نكشم !\r\nمسلم گفت : قتل بد و مثله كردن زشت و پليدى باطن ، هميشه در سرشت تو است . « 3 »\r\nبه خدا سوگند ، اگر ده تن از افراد مورد اعتمادم با من مىبودند و مىتوانستم جرعه‌اى آب بنوشم ، نمىتوانستى مرا در اين كاخ ببينى ! ليكن اگر آهنگ كشتن مرا دارى و گريزى از اين كار نيست ، كسى را از قريش بفرست تا آنچه مىخواهم به او وصيت كنم .\r\n\r\n\r\n","description":"","footnote":"\r\n( 1 ) - اين شيوهء طاغوت‌ها و دستگاه‌هاى تبليغاتى آنها است كه براى بدنام كردن مبارزان راه حق ، آنان را به ميخوارگى و زنا و كارهاى زشت‌تر از آن متّهم مىسازند ! در روايت طبرى ( ج 3 ، ص 291 ) آمده است كه مسلم در پاسخ ابن زياد گفت : « آيا من شراب مىنوشم ؟ به خدا سوگند خداوند مىداند كه تو راستگو نيستى و اين سخن را از سر نادانى گفتى ، من آن طور كه گفتى نيستم . شايسته‌تر و سزاوارتر از من به شراب خوردن كسى است كه خون مسلمانان را مىخورد و جانى را كه خداى حرام كرده است مىكشد و بدون قصاص به قتل مىرساند و خون حرام مىريزد و از سر خشم و دشمنى و بدگمانى آدم مىكشد و در آن حال چنان سرگرم لهو و لعب است كه گويى هيچ كار ( ناروايى ) نكرده است ! »\r\n( 2 ) - اين يك توجه هوشمندانه و كامل بود كه مسلم موضوع صحبت با ابن زياد را به مادرش مرجانه كشيد . چرا كه وى به زنا و بىعفتى مشهور بود . تا اين كه عبيداله نتواند مدعى شود كه او شايسته اين كار است .\r\n( 3 ) - در تاريخ طبرى ( ج 3 ، ص 291 ) « و پستى چيره شدن » نيز اضافه شده است .\r\n","page_name":" 144 ","page_number":144},
  {"content":"\r\n\r\nآنگاه عمر بن سعد بن ابى وقاص به سوى او جهيد « 1 » و گفت : اى پسر عقيل ، هر چه مىخواهى به من وصيت كن . مسلم گفت : تو را سفارش مىكنم به تقواى الهى ، كه تقواى الهى موجب رسيدن به هر خيرى است ؛ و من از تو تقاضايى دارم . « 2 »\r\nعمر گفت : آنچه دوست دارى بگو .\r\nگفت : حاجت من اين است كه اسب و سلاحم را از اين مردم باز پس گيرى و بفروشى و هفتصد درهمى را كه در اين شهر قرض گرفته‌ام ، ادا كنى . اگر اين فاسق مرا كشت ، جنازه‌ام را از او بگيرى و به خاك بسپارى . به حسين نيز بنويسى كه نيايد و گرنه آنچه بر سر من آمد بر سر او نيز خواهد آمد !\r\nعمر سعد گفت : يا امير ! او چنين و چنان مىگويد . « 3 »\r\nابن زياد گفت : اى پسر عقيل ، آنچه دربارهء دَيْن‌ات گفتى ادا كن و در اين باره آنچه خواهى انجام ده ، ما مانع نمىشويم . اما دربارهء جنازه‌ات ، پس از آن كه تو را كشتيم ، اختيار با ما است ؛\r\n\r\n\r\n","description":"","footnote":"\r\n( 1 ) - در تاريخ طبرى ( ج 3 ، ص 290 ) آمده است : « گفت : بگذار به يكى از خويشانم وصيت كنم » پس به اهل‌مجلس عبيداللّه نظرى افكند كه عمر سعد نيز در آنجا بود . گفت : اى عمر بين من و تو خويشاوندى است و من به تو حاجتى دارم و برآوردن آن بر تو واجب است . حاجت من سرى است . عمر سعد به مسلم اجازهء گفتنش را نداد . عبيداللّه گفت : از برآوردن حاجت پسرعمويت خوددارى مكن . پس با او برخاست و در جايى كه ابن‌زياد او را مىديد نشست .\r\nدر الارشاد ( ص 198 ) آمده است : « عمر از گوش دادن به سخن مسلم خوددارى كرد . ولى عبيداللّه گفت : چرا از توجه به حاجت پسرعمويت خوددارى مىورزى ؟ پس با او برخاست و در جايى كه ابن زياد آن دو را مىديد نشست . » در مقتل الحسين خوارزمى ( ج 1 ، ص 305 ) كه از خود ابن اعثم كوفى نقل مىكند ، جملهء « عمر بن سعد به سوى او جهيد » ديده نمىشود . به جاى آن آمده است : « سپس مسلم به عمر سعد نگاهى افكند و گفت : بين من و تو خويشاوندى است ، سخن مرا بشنو . او خوددارى كرد ولى ابن زياد گفت : چرا به سخن پسرعمويت گوش نمىدهى ؟ پس عمر نزد او رفت و مسلم گفت : تو را سفارش مىكنم به تقواى الهى . . . »\r\n( 2 ) - عبارت ميان دو كمانك برگرفته از مقتل خوارزمى است . زيرا كه وى آن را از خود اعثم كوفى نقل مىكند و نقل او از نسخهء الفتوحى كه ما از آن نقل مىكنيم بهتر و دقيق‌تر است .\r\n( 3 ) - در تاريخ طبرى ( ج 3 ، ص 291 ) آمده است : گفت : من پس از آمدن به كوفه هفتصد درهم قرض گرفته‌ام ، آن را ادا كن . جنازه‌ام را از ابن زياد بگير و به خاك بسپار . نيز قاصد بفرست تا حسين را باز گرداند . زيرا من نوشته‌ام كه مردم با او هستند و او در راه است . عمر بن سعد به ابن زياد گفت : فهميدى به من چه گفت ؟ او چنين و چنان گفت . ابن زياد گفت : « امين خيانتكار نمىشود . ليكن گاه خائن امانتدار مىشود ! »\r\n","page_name":" 145 ","page_number":145},
  {"content":"\r\n\r\nو ما كار نداريم كه خداوند مىخواهد با جنازهء تو چه كند ! « 1 » اما حسين ، اگر نزد ما نيايد ما او را نمىآوريم و اگر آهنگ ما كرد دست از او بر نمىداريم ! ولى اى پسر عقيل مىخواهم بدانم چرا به اين شهر آمدى ؟ و مردم را متفرق و پراكنده ساختى و آنان را به جان يكديگر انداختى ؟\r\nمسلم گفت : من براى چنين كارى به اين شهر نيامدم . ليكن شما منكر را آشكار ساخته ، معروف را پنهان كرده‌ايد و بدون رضايت مردم بر آنان حكم مىرانيد و آنان را وادار به كارى كه خدا فرمان نداده است مىكنيد و در ميان آنها مانند قيصر و كسرى رفتار مىكنيد .\r\nما آمديم تا آنان را امر به معروف و نهى از منكر كنيم و آنها را به كتاب خدا و سنّت پيامبر دعوت كنيم . ما شايستهء اين كار بوديم و از هنگام شهادت على بن ابىطالب خلافت از آن ما بوده و پيوسته نيز از آن ماست . ليكن آن را به زور از ما گرفتند ، زيرا شما نخستين كسانى هستيد كه بر امام هدايت خروج كرديد و ميان مسلمانان تفرقه افكنديد و حكومت را به غصب گرفتيد و با صاحبان حكومت با ظلم و تجاوز منازعه كرديد . شما مصداق قول خداى تبارك و تعالى هستيد كه مىفرمايد :  « وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ »  « 2 » . . .\r\nآنگاه ابن زياد آغاز به دشنام على ( ع ) ، حسن ( ع ) و حسين ( ع ) كرد !\r\nمسلم گفت : تو و پدرت سزاوار ناسزا هستيد . هرطور خواهى قضاوت كن . ما خاندانى هستيم كه گرفتارى به ما سپرده شده است ! [ سختى و ناملايمات از ما جدا نمىشود ! 
  ]\r\nعبيداللّه زياد گفت : او را بالاى قصر بريد و گردن بزنيد و سرش را به جسدش ملحق كنيد . « 3 »\r\nمسلم گفت : به خدا سوگند ، اى ابن زياد اگر تو از قريش بودى و ميان من و تو رحم يا خويشاوندىاى بود مرا نمىكشتى . ليكن تو پسر پدرت هستى !\r\n\r\n\r\n","description":"","footnote":"\r\n( 1 ) - اين روش امويان و كارگزارانشان شايان توجه است كه از رفتارشان به عنوان كار خدا تعبير مىكنند . آنان‌به مردم چنين القا مىكردند كه حكومتشان بر مردم به فرمان خداوند است - و نبايد بدان اعتراض كرد - در اينجا ابن زياد نمىگويد چه مىكنيم ، بلكه مىگويد خداوند با جنازهء تو چه كند !\r\n( 2 ) - به زودى ستمكاران خواهند دانست كه بازگشتشان به كجا است ( شعراء ، آيهء 227 )\r\n( 3 ) - به روايت طبرى ، مسلم در اين جا گفت : « اى پسر اشعث ، به خدا سوگند اگر تو مرا امان نمىدادى تسليم نمىشدم . برخيز و با شمشير از من دفاع كن كه پيمان تو شكسته شد . » ( تاريخ الطبرى ، ج 3 ، ص 291 )\r\n","page_name":" 146 ","page_number":146},
  {"content":"\r\n\r\nسپس ابن زياد او را به درون كاخ برد و مردى از اهل شام را كه مسلم ضربتى سخت به او زده بود فرا خواند و گفت : مسلم را بگير و به بالاى قصر ببر ؛ و با دست خويش او را گردن بزن تا درمان غم سينه‌ات باشد ! » « 1 »\r\n\r\nنخستين شهيد نهضت حسينى از بنى هاشم\r\nمسلم بن عقيل را به بالاى قصر بردند . او در آن حال تسبيح مىگفت و استغفار مىكرد و مىگفت : خداوندا ميان ما و مردمى كه ما را فريفتند و رهايمان كردند ، خود داورى فرما .\r\nاو پيوسته بدين حال بود تا آن كه وى را بالاى قصر بردند و آن شامى آمد و آن حضرت را گردن زد . » « 2 »\r\nدر روايت طبرى آمده است : ابن زياد گفت : آن كسى كه ابن عقيل بر سر و شانه‌اش زده كجاست ؟ چون او را آوردند ، عبيداللّه گفت : بالا برو و تو او را گردن بزن . او را بالا بردند و در حالى كه تكبير سر مىداد و بر فرشتگان خداوند و پيامبرانش درود مىفرستاد و مىگفت : پروردگارا ميان ما و مردمى كه ما را فريفتند ، به ما دروغ گفتند و ما را خوار كردند داورى فرما . مسلم را به جايى مشرف به بازار قصابان « 3 » امروز بردند و گردن زدند و پيكرش را در پى سرش افكندند ! » « 4 »\r\n\r\nافتخار به هنگام مرگ\r\nبكير بن حمران احمدى ، قاتل مسلم ، فرود آمد . ابن زياد گفت : او را كشتى ؟ گفت : بله .\r\nگفت : هنگامى كه او را بالا مىبرديد چه مىگفت ؟ گفت : تكبير و تسبيح مىگفت و استغفار مىكرد . چون او را نزديك آوردم كه بكشم گفت : پروردگارا ميان ما و مردمى كه ما را فريفتند ، به ما دروغ گفتند و ما را خوار كردند و ما را كشتند داورى فرما ! گفتم : پيش بيا .\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 97 - 103 ؛ و ر . ك : مقتل الحسين ، خوارزمى ، ج 1 ، ص 304 - 306 .\r\n( 2 ) - الفتوح ، ج 5 ، ص 103 .\r\n( 3 ) - الارشاد ، ( ص 199 ) : « در جاى كفاشان »\r\n( 4 ) - تاريخ الطبرى ، ج 3 ، ص 291 .\r\n","page_name":" 147 ","page_number":147},
  {"content":"\r\n\r\nسپاس خدايى را كه قصاصم را از تو گرفت . آنگاه ضربتى زدم كه كارگر نيفتاد ! گفت : اى بنده ! آيا اين جراحتى كه وارد آوردى به جاى خون تو بس نيست ؟ !\r\nدر اين هنگام ابن زياد گفت : هنگام مرگ نيز گردنفرازى ! » « 1 »\r\nگفت : سپس با زدن ضربت دوم او را كشتم » « 2 »\r\n\r\nچه بسيار نشانه‌هاى الهى كه ابن زياد از آنها سر برتافت !\r\nابن اعثم كوفى گويد : سپس مرد شامى نزد عبيداللّه آمد ، در حالى كه وحشت زده بود ! ابن زياد گفت : چه كردى ؟ آيا او را كشتى ؟\r\nگفت : بله ! اما منظره‌اى ديدم كه بسيار ترسيدم !\r\nابن زياد گفت : چه ديدى ؟\r\nگفت : هنگام كشتن وى ، در خويش مردى را ديدم سياه و زشت چهره كه انگشتانش ( لبانش ) مىگزيد . از ديدن او چنان ترسى به من دست داد كه هرگز سابقه نداشت .\r\nابن زياد تبسمى كرد و گفت : « شايد ترسيده‌اى ! چون تا به حال از اين كارها نكرده‌اى . » « 3 »\r\n\r\nقتل هانى بن عروه ( رض )\r\nسپس عبيداللّه بن زياد فرمان داد هانى بن عروه را بياورند و به مسلم بن عقيل ملحق كنند . محمد بن اشعث گفت : خداوند كار امير را درست گرداند ؛ شما از منزلت او در ميان قبيله‌اش آگاهى . آنان مىدانند كه من و اسماء بن خارجه او را نزد تو آورديم . اى امير تو را به خدا سوگند او را به من ببخش ، كه من از دشمنى خاندانش بيم دارم . آنان سروران كوفه‌اند و شمارشان از همه بيشتر است .\r\n\r\n\r\n","description":"","footnote":"\r\n( 1 ) - در اخبار الطوال ( ص 241 ) آمده است كسى كه قتل مسلم را به عهده گرفت ، احمد بن بكير بود .\r\n( 2 ) - تاريخ الطبرى ، ج 3 ، ص 291 .\r\n( 3 ) - ببينيد كه مردم كوفه و به ويژه قبيلهء مذحج چنان گرفتار ضعف روحى و سستى و ذلت شده‌اند كه سرور و بزرگ كوفه را به بازار مىبرند تا در پيش چشم مردم گردن بزنند . در حالى كه مذحج كوچه و بازار شهر را پر كرده است و هانى فرياد كمك خواهى بر آورده است . هيچ صاحب غيرت و تعصبى پيدا نمىشود كه او را يارى دهد و آزادش سازد . بايد ديد كه مذحج با آن شمار فراوان در آن ساعت كجا پنهان شده بودند ؟\r\n","page_name":" 148 ","page_number":148},
  {"content":"\r\n\r\nابن زياد او را از اين خواهش باز داشت و فرمان داد هانى را با شانه‌هاى بسته به بازار چوبداران ببرند .\r\nهانى كه فهميد كشته مىشود ، مىگفت : اى مذحج ! اى قبيله‌ام !\r\nسپس دستش را از بند بيرون آورد و گفت : آيا چيزى نيست كه به وسيلهء آن از خود دفاع كنم ؟ ! « 1 »\r\nاما او را دوباره بستند و بندها را محكم كردند و گفتند : گردنت را بكش !\r\nگفت : نه به خدا ، من كسى نيستم كه شما را بر ضد خود يارى دهم . « 2 »\r\nيكى از غلامان عبيداللّه زياد به نام رشيد « 3 » با شمشير به ( گردن ) او زد كه كارگر نيفتاد .\r\nهانى گفت : بازگشت به سوى خداوند است . خدايا به سوى رحمت و رضوان تو ، خداوندا اين روز را كفّاره گناهانم قرار ده ! زيرا كه من نسبت به پسر دختر پيامبر تو تعصب ورزيدم » سپس رشيد پيش رفت و ضربت ديگرى زد و او را كشت - خدايش رحمت كند - . » « 4 »\r\n\r\nكشاندن شهيدان در كوچه و بازار\r\nآنگاه جلادان ابن زياد اقدام به كشاندن آن دو پيكر مطهر در كوچه و بازار كردند .\r\nطبرى نقل كرده است كه عبداللّه بن سليم و مذرى بن مشمل ، هر دو از بنى اسد ، از زبان مردى از قبيلهء بنى اسد كه خبر قتل مسلم را آورده بود ، به امام حسين ( ع ) گزارش دادند\r\n\r\n\r\n","description":"","footnote":"\r\n( 1 ) - در مقتل الحسين خوارزمى ( ج 1 ، ص 307 ) آمده است : « سپس دستش را براى دفاع از بند بيرون آورد و گفت : آيا عصايى ، كاردى ، سنگى يا استخوانى نيست كه مرد از خود دفاع كند ؟ ! »\r\n( 2 ) - در تاريخ طبرى ( ج 3 ، ص 291 ) آمده است : « سپس به او گفته شد : گردنت را بكش ! گفت : من آن قدر سخاوتمند نيستم كه شما را بر كشتن خويش يارى دهم ! »\r\n( 3 ) - وى يكى از غلامان عبيداللّه بود كه در جنگ خازر وى را همراهى مىكرد . عبدالرحمن بن حصين مرادى چشمش به رشيد افتاد . مردم گفتند : اين قاتل هانى بن عروه است ، ابن حصين گفت : خداى مرا بكشد اگر او را نكشم يا كه در اين راه كشته شوم ! سپس با نيزه بر او حمله كرد و ضربتى به دو زد و او را كشت . ( ر . ك : تاريخ الطبرى ، ج 3 ، ص 291 ) .\r\n( 4 ) - الفتوح ، ج 5 ، ص 104 - 105 .\r\n","page_name":" 149 ","page_number":149},
  {"content":"\r\n\r\nكه او پيش از بيرون آمدن از كوفه ديده است كه مسلم بن عقيل و هانى بن عروه را كشته‌اند و پايشان را گرفته و در كوچه و بازار مىكشيدند . » « 1 »\r\n\r\nوارونه دار زدن دو شهيد\r\n« سپس عبيداله زياد فرمان داد كه مسلم بن عقيل و هانى بن عروه - رحمهما اللّه - را وارونه به دار كشيدند . او در صدد برآمد ، سرهاى آن دو را نزد يزيد بن معاويه بفرستد . » « 2 »\r\n« پس از به دار كشيده شدن مسلم بن عقيل و هانى بن عروه ، عبداللّه بن زبير اسدى درباره‌شان چنين سرود :\r\n اذا كنت لا تدرين ما الموت فانظرى * الى هانئ بالسوق و ابن عقيل\r\nالى بطل قد هشّم السيف وجهه * و آخر يهوى من طمار قتيل\r\nتَرى جَسَداً قد غير الموت لونه * و نضحُ دم قد سال كل مسيل\r\nفتى كان أحيى من فتاة حيّية * و أقطع من ذى شفر تين صقيل\r\nو أشجع من ليث بخفّان مُصحرٍ * و أجرَأَ مِن ضارِ بِغابة غيل\r\nاصابهما امر الامير فأصبحا * أحاديثَ مَن يَسرى بكلّ سبيل\r\nأيركبُ أسماء « 3 » الهماليج آمناً * و قد طلبته مذحجٌ بذخول\r\nتطوف حواليه مُرادٌ و كلّهم * على رقبة من سائل و مسول\r\nفان انتم لم تثأروا لأخيكم * فكونوا بغايا أُرضيت بقليل « 4 » \r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 303 ؛ مقتل الحسين ، خوارزمى ، ج 1 ، ص 327 - 328 .\r\n( 2 ) - الفتوح ، ج 5 ، ص 105 .\r\n( 3 ) - اسماء : مقصود اسماء بن خارجه است .\r\n( 4 ) - مقتل الحسين ، خوارزمى ، به نقل از الفتوح ابن اعثم كوفى ، روشن است كه اين قصيده در دوران خودش از شعرهاى سياسى ممنوع بوده و سمتگران ، سراينده يا خوانندهء آن را كيفر مىداده‌اند . تا آنجا كه دربارهء گوينده‌اش اختلاف است . دينورى آن را به عبدالرحمن بن زبير اسدى نسبت مىدهد ( الاخبار الطوال ، ص 242 ) ؛ ابن اثير ( در الكامل فى التاريخ ، ج 3 ، ص 274 ) و نيز طبرى در تاريخ خويش ( ج 3 ، ص 293 ) احتمال داده‌اند كه شعر از فرزدق باشد . در منابع تاريخى اين ابيات نيز با تفاوتى آشكار ذكر شده است .\r\n","page_name":" 150 ","page_number":150},
  {"content":"\r\n\r\nاگر نمىدانى مرگ چيست به هانى در بازار و بر ابن عقيل بنگر\r\nبه قهرمانى كه شمشير صورتش را خرد كرد ، آن ديگر هم كشته شده و از بالا انداخته شده\r\nپيكرى را مىبينى كه مرگ رنگش را دگرگون كرده است و خونى را كه در هر سيلگاهى جارى شده است\r\nجوانى را مىبينى كه از زن جوان شرمگين با حياتر و از شمشير دو سر جلا داده شده برنده‌تر بود\r\nشجاع‌تر از شيرى در صحرا و جسورتر از درنده در بيشهء شيران\r\nفرمان امير آن دو را گرفتار كرد ، چنان كه داستان همهء شيروان گشتند\r\nآيا اسماء آسوده خاطر بر اسب مىنشيند ، در صورتى كه طايفهء مذحج از او خون هانى را مىخواهند ؟\r\nقبيلهء مراد در اطراف او گردش مىكنند ، و همگى چشم به راه اويند كه پرسش مىكنند يا پرسيده مىشوند\r\nشما اگر انتقام خون برادر خويش را نگيريد ، پس زنان زناكارى باشيد كه به اندكى راضى گشته‌اند .\r\n\r\nانتقام ابن زياد از ديگر انقلابيون\r\n\r\nعبداللّه بن يزيد كلبى\r\n« عبيداللّه زياد پس از كشتن مسلم بن عقيل و هانى بن عروه ، عبدالاعلى كلبى كه كثير بن شهاب وى را ميان بنى فتيان دستگير كرده بود فرا خواند . چون او را آوردند ، گفت : مرا از كار خويش با خبر كن .\r\nگفت : خدايت اصلاح كناد ، بيرون رفتم تا ببينم مردم چه مىكنند و كثير بن شهاب مرا دستگير كرد .\r\nگفت : بايد سخت سوگند ياد كنى كه سبب بيرون آمدنت همان چيزى كه گفتى بوده است .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nاو از سوگند خوددارى ورزيد ؛ عبيداللّه گفت : او را به « جبانة السبع » ببريد و گردن بزنيد . . . او را بردند و گردن زدند .\r\n\r\nعمارة بن صلخب ازدى\r\nعمارة بن صلخب ازدى نيز به قصد يارى دادن به مسلم بيرون رفت . او را نيز نزد عبيداللّه بردند . گفت : از كدام قبيله‌اى ؟ گفت : ازد . گفت : او را به سوى قبيله‌اش ببريد .\r\nبردند و در آنجا گردن زدند . » « 1 »\r\n\r\nعبيداللّه بن عمرو بن عزيز كندى « 2 »\r\n« وى يكى از پهلوانان شجاع كوفه و از ياران اميرالمؤمنين ( ع ) بود كه در جنگ‌هاى آن حضرت شركت داشت . او با مسلم بيعت كرد و برايش از مردم بيعت مىگرفت . ابن زياد فرمان داد وى را بكشند . » « 3 »\r\nوى يكى از فرماندهان چهارگانه‌اى است كه مسلم براى هر كدامشان پرچم بست .\r\nمسلم او را فرمانده گروه كنده و ربيعه ساخت و گفت : با سواران پيشاپيش من حركت كن . « 4 »\r\n\r\nفرمانده ، عباس بن جعدهء جدلى\r\n« او از شيعيان بسيار مخلص بود و با مسلم بيعت كرد ؛ و از مردم براى حسين بيعت مىگرفت . پس از آن كه مردم از مسلم دست برداشتند ، ابن زياد فرمان داد او را دستگير و زندانى كردند و پس از شهادت مسلم او را به شهادت رساند . » « 5 »\r\nاو كسى است كه مسلم پرچم دستهء شهر را براى او بست . « 6 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 292 .\r\n( 2 ) - ابوالفرج اصفهانى ( مقاتل الطالبيين ، ص 66 ) از او به نام عبدالرحمن بن عزيز كندى و خوارزمى ( مقاتل الحسين ، ج 1 ، ص 297 ) از وى با نام عبداللّه كندى ياد كرده است .\r\n( 3 ) - مستدركات علم رجال الحديث ، ج 5 ، ص 189 ، شماره 9157 .\r\n( 4 ) - ر . ك : تاريخ الطبرى ، ج 3 ، ص 286 .\r\n( 5 ) - مستدركات علم رجال الحديث ، ج 4 ، ص 342 شماره 7414 .\r\n( 6 ) - ر . ك : تاريخ الطبرى ، ج 3 ، ص 286 .\r\n","page_name":" 152 ","page_number":152},
  {"content":"\r\n\r\n\r\nمختار و عبداللّه بن حارث\r\nمختار و عبداللّه بن حارث بن نوفل همراه با مسلم قيام كردند ، مختار با پرچمى سبز و عبداللّه در حالى كه جامه‌اى سرخ پوشيده بود با پرچمى سرخ بيرون آمد . « 1 »\r\nليكن اين دو هنگامى به كوفه آمدند كه كار از كار گذشته ، محاصره به پايان رسيده بود و مسلم و هانى كشته شده بودند . « 2 » پس از آگاهى بر اين موضوع مختار پرچمش را بر در خانهء عمرو بن حريث فرو برد و گفت : آهنگ دفاع از عمرو را دارم ! به آنان اشاره شده كه زير پرچم امان عمرو بن حريث درآيند و آن دو چنين كردند . ابن حريث نيز گواهى داد كه آنان با ابن عقيل ارتباطى ندارند ! ابن زياد مختار را ناسزا گفت و با چوبدستى به سر و صورتش زد كه چشم او شكافت و كور شد . « 3 » سپس آن دو را به زندان افكند ، و تا شهادت امام حسين ( ع ) آن دو در زندان بودند . « 4 »\r\n\r\nگزارش امنيتى ابن زياد به يزيد\r\n« عبيداللّه زياد پس از كشتن مسلم و هانى ، سرهاشان را به وسيلهء هانى بن أبى حيهء وادعى و زبير بن اروح تميمى نزد يزيد بن معاويه فرستاد و به دبير خويش ، عمرو بن‌نافع ، فرمان داد كه داستان مسلم و هانى را براى يزيد بنويسد . دبير نامه‌اى نوشت و نامه را طول داد - و او نخستين كسى بود كه نامهء بلند نوشت - عبيداللّه آن را ديد ولى نپسنديد و گفت : اين طول دادن و زياده گويى چيست ؟ بنويس :\r\nاما بعد ، سپاس خدايى را كه حقّ اميرالمؤمنين را ستاند و رنج دشمنش را خود از او برداشت . به عرض اميرالمؤمنين - اكرم اللّه - مىرسد كه مسلم بن عقيل به خانهء هانى بن عروهء مرادى پناه برد . من بر آن در ، جاسوس قرار دادم و مردم را براى دسيسه چينى نزد\r\n\r\n\r\n","description":"","footnote":"\r\n( 1 ) - ر . ك : تاريخ الطبرى ، ج 3 ، ص 293 .\r\n( 2 ) - زيرا مختار ، به حسب ظاهر ، همراه عبداللّه بن حارث به يكى از روستاهاى دور از كوفه به نام خطوانيه‌رفته بود ( ر . ك : مقتل الحسين ، خوارزمى ، مقرّم ، ص 157 - 158 ) .\r\n( 3 ) - ر . ك : المعارف ، ابن قتيبه ، ص 253 .\r\n( 4 ) - ر . ك : مقتل الحسين ، مقرم ، ص 157 - 158 .\r\n","page_name":" 153 ","page_number":153},
  {"content":"\r\n\r\nآنها فرستادم در كارشان كنكاش كردم و بدان پى بردم ! خداوند مرا بر آن دو پيروز كرد و آنان را آوردم و گردن زدم . اينك سرهاشان را همراه هانى بن ابى حيّه همْدانى و زبير بن اروح تميمى فرستادم . اين دو گوش شنوا دارند و فرمانبردار و خيرخواهند . اميرالمؤمنين مىتواند هرچه دوست دارد از آنها بپرسد ، زيرا اينان اهل صدق و فهم و پارسايىاند ! والسلام » « 1 »\r\n« يزيد در پاسخ نوشت : تو همان‌گونه كه من خواسته‌ام بوده‌اى . دورانديشانه عمل و دليرانه اقدام كرده‌اى . با لياقت و كاردانى خويش ، انتظارى را كه از تو داشتم برآوردى و رأى مرا درباره‌ات به اثبات رساندى . من دو فرستاده تو را فرا خواندم و از آنان محرمانه پرس و جو كردم و رأى و فضيلتشان را همانطور كه نوشته بودى يافتم . نسبت به آنها نيكى كن . شنيده‌ام كه حسين بن على رهسپار عراق گشته است . مكان‌هاى ديده‌بانى [ بنا كن 
  ] و نگهبان بگمار ! نسبت به مردم مشكوك باش ! آنان را به تهمت بگير ولى تنها آنهايى را كه با تو مىجنگند بكش ! اخبار همه پيشامدها را برايم بنويس . السلام عليك و رحمةاللّه » « 2 »\r\nابن شهر آشوب نوشته است كه يزيد ملعون آن دو سر شريف را بر يكى از دروازه‌هاى دمشق آويزان كرد . « 3 »\r\nيعقوبى نقل مىكند كه يزيد به ابن زياد نوشت و او را به قتل امام حسين ( ع ) فرمان داد :\r\n« حسين ( ع ) از مكّه آهنگ عراق كرد . يزيد عبيداللّه زياد را والى كوفه گردانيده بود و به او نوشت : شنيده‌ام كه كوفيان به حسين نوشته‌اند كه نزد آنان برود و او از مكّه به‌سوى آنهار هسپار شده است . از ميان شهرها ، شهر تو و از ميان روزگاران روزگار تو ، به او مبتلا گشته است .\r\nيا او را بكش يا آن كه به نسب خود و به پدرت عُبيد باز مىگردى ، پس هشدار كه از دست\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 292 : الارشاد ، 200 . تأمل در اين روايت به خوبى نشان مىدهد كه چگونه كارگزاران ستمگران حقايق امور را بر رؤسايشان مىپوشند و امور بزرگ را در چشم آنان كوچك جلوه مىدهند . آنان اين كار را از طريق گزارش‌هاى دروغ و مأموران آموزش ديده و وظيفه‌شناسى به انجام مىرساندند كه نقش‌هاى دروغين خويش را به خوبى ايفا مىكردند .\r\n( 2 ) - تاريخ الطبرى ، ج 3 ، ص 293 ؛ الارشاد ، ص 200 .\r\n( 3 ) - مناقب آل ابىطالب ، ج 4 ، ص 93 .\r\n","page_name":" 154 ","page_number":154},
  {"content":"\r\n\r\nتو نگريزد . » « 1 »\r\n\r\nمراقبت از راه‌ها\r\nشيخ مفيد گويد : « عبيداللّه پس از شنيدن خبر آمدن حسين ( ع ) از مكّه به كوفه ، حصين بن نمير ، سالار نگهبانان را فرستاد تا در قادسيه فرود آمد . او ميان قادسيه تا خفّان و ميان قادسيه تا قطقطانه را تحت كنترل در آورد و سازماندهى كرد و به مردم گفت كه حسين ( ع ) آهنگ عراق دارد . » « 2 »\r\n« عبيداللّه زياد فرمان داد و ميان واقصه تا راه شام تا راه بصره زير نظر گرفته شد ؛ و به هيچ كس اجازه ورود و خروج داده نمىشد ! » « 3 »\r\nدينورى مىگويد : سپس ابن زياد حصين بن نمير را - كه سالار نگهبانانش بود - در رأس چهار هزار سوار از اهل كوفه گسيل داشت ! و به او فرمان داد كه در قادسيه تا قطقطانه اردو زند ؛ و از رفتن افراد از ناحيهء كوفه به سوى حجاز جلوگيرى كند . مگر آن‌كه حاجى يا عمره‌گزار باشد و به گرايش به حسين ( ع ) متهم نباشد ! » « 4 »\r\nدر انساب الاشراف آمده است : « تا آن كه در قادسيه فرود آمد و سپاه را ميان آنجا و خفّان در ميان آنجا و قطقطانه تا لعلع سازماندهى كرد و منظم ساخت . » « 5 »\r\n\r\nسازماندهى كوفه و بستن مرزها براى آمادگى جنگ با امام ( ع )\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ، ص 155 ؛ و ر . ك : القعدالفريد ، ج 5 ، ص 130 ؛ مثيرالاحزان ، ص 40 ، انساب‌الاشراف ، ج 3 ، ص 271 .\r\n( 2 ) - الارشاد ، ص 202 ، قادسيه : جايى است ميان كوفه و عذيب ( در استان ديوانيه ) خفّان : جايى است بالاى كوفه نزديك قادسيه ، قطقطانه : جايى است بالاى قادسيه در راه كسى كه از كوفه قصد شام را دارد . واقصه : منزلگاهى است در راه مكّه پس از قرعاد به سوى مكّه ؛ و بدان واقصة الحزون گفته مىشود و در منزل پايين‌تر از زباله است . از آن روبدان واقصة الحزون گفته‌اند كه حزون ( زمين‌هاى بلند ) از هرسو آن را احاطه كرده است .\r\n( 3 ) - الارشاد ، ص 204 .\r\n( 4 ) - الاخبار الطوال ، ص 243 .\r\n( 5 ) - انساب الاشراف ، ج 3 ، ص 377 - 378 ، در آنجا آمده است : « حصين بن تميم » . لعلع : كوهى است بالاى كوفه و گفته شده است : منزلى است ميان بصره و كوفه .\r\n","page_name":" 155 ","page_number":155},
  {"content":"\r\n\r\nسپس ابن زياد مردم كوفه را با اقدام‌هاى ارعاب‌آميز به شدت ترساند تا آنان را آماده كند و براى جنگ با امام ( ع ) اعزام نمايد . زيرا مىدانست كه بيشتر كوفيان از رفتن به جنگ حسين ناخشنودند . « 1 » سپاه پاسداران از اين رو هر كس از رفتن به جنگ و مشاركت در ميدان نبرد سر باز مىزد ، محكوم به مرگ مىشد . » « 2 »\r\nهمچنين مرزها را بست و لشكرهاى كوفه را به جنگ امام حسين ( ع ) فرستاد ، ابن عساكر گويد : شهاب بن خراش به نقل يكى از اعضاى قبيله‌اش گويد : من در سپاهى بودم كه ابن زياد به سوى حسين فرستاد . آنان چهار هزار تن بودند كه آهنگ ديلم داشتند ؛ و عبيداللّه آنان را به سوى حسين برگرداند . » « 3 »\r\n\r\n\r\n","description":"","footnote":"\r\n( 1 )\r\n- دينورى گويد : « هرگاه ابن زياد گروه زيادى از مردم را به جنگ حسين مىفرستاد ، جز اندكى از آنها به‌كربلا نمىرسيدند . آنان از جنگ با حسين ناخشنود بودند ، در نتيجه خوددارى و سرپيچى مىكردند . عبيداللّه‌زياد سويد بن عبدالرحمن منقرى را در رأس سپاهى به كوفه فرستاد در شهر بگردد و هركس را كه از رفتن به جنگ خوددارى كند نزد او ببرد . » ( الاخبار الطوال ، ص 254 ) .\r\n( 2 ) - حياة الامام الحسين بن على ( ع ) ، ج 2 ، ص 415 ، به نقل از كتاب « الدولة الامويه فى الشام » ، ص 56 .\r\n( 3 ) - تاريخ دمشق ، ج 14 ، ص 215 ؛ و تاريخ ابن عساكر ترجمة الامام الحسين ، تحقيق محمودى ، ص 305 ، شماره 264 .\r\n","page_name":" 156 ","page_number":156},
  {"content":"\r\n\r\n\r\nفصل سوم : وقايع منزلگاه‌هاى راه مكّه - كربلا\r\n\r\n","description":"","footnote":"","page_name":" 157 ","page_number":157},
  {"content":"\r\n . \r\n","description":"","footnote":"","page_name":" 158 ","page_number":158},
  {"content":"\r\n\r\nكوشش والى مكّه ، عمرو بن سعى اشدق ، براى به زور بازگرداندن امام حسين ( ع ) به مكّه ناكام ماند . امام از بازگشتن خوددارى ورزيد . لذا دو گروه ( مردان كاروان حسينى و سپاه اشدق ) به دفاع از خود برخاستند و دست به تازيانه بردند . سرانجام اشدق از بيم وخيم شدن اوضاع حكم بازگشت امام ( ع ) را لغو كرد .\r\nكاروان حسينى در راه عراق با جديّت پيش مىرفت و در راه خود از مكّه تا كربلا از جايگاه‌ها و منزلگاه‌هاى چندى گذر كرد . امام ( ع ) در برخى از آنها يك شبانه روز ، در برخى يك روز و در برخى ديگر مدتى بسيار كوتاه درنگ كرد . در برخى جاها تنها براى اداى نماز توقف كرد و از برخى جاها بدون هيچ توقفى گذشت .\r\nمهم‌ترين منزلگاه‌هاى ميان راه ، به ترتيب اينها است :\r\n\r\n1 - بستان بنى عامر ( يا ابن عامر ) « 1 »\r\nنقل شده است كه فرزدق « 2 » ، شاعر مشهور ، امام ( ع ) را پيش از خروج از حرم به سوى\r\n\r\n\r\n","description":"","footnote":"\r\n( 1 ) - ياقوت حموى يادآور شده است كه مردم بستان ابن معمر را به غلط ، بستان ابن عامر و بستان بنى عامر گفته‌اند ، و آن جايى است كه هم نخل يمنى و هم نخل شامى در آن وجود دارد و آنها دو دره هستند ؛ و بستان ابن معمر همان است كه به بطن نخله مشهور است . . . ( ر . ك : معجم البلدان ، ج 1 ، ص 414 ) .\r\n( 2 ) - ابوفراس ، همام بن غالب تميمى حنظلى ، در اصطلاح رجالى ، از اصحاب اميرالمؤمنين ، امام حسن ، امام‌حسين و امام سجاد - عليهم السلام - به شمار مىآيد . او همان كسى است كه قصيده بزرگ و معروف خويش را در ستايش امام سجاد ( ع ) در يك موضع‌گيرى شجاعانه برابر هشام بن عبدالملك قرائت كرد . ابيات اين قصيده نشان مىدهد كه وى به اهل‌بيت اعتقاد داشت و دوستدارشان بود . از جمله ابيات آن قصيده ابيات زير است :\r\n هذا الذى تعرف البطحاء و طأته * و البيت يعرفه و الحلّ و الحرمُ\r\nهذا ابن خير عباداللّه كلهم * هذا التقى النقى الطاهر العلم\r\nاذا رأته قريش قال قائلها * الى مكارم هذا ينتهى الكرم\r\nهذا بن فاطمة ان كنت جاهلها * بجده انبياء اللّه قد ختموا \r\nاين كسى است كه سرزمين بطحا با گام‌هايش آشنا است و خانه [ خدا 
  ] و حرم و حلّ او را مىشناسند\r\nپدارنش بهترين همهء بندگان خدايند و او پارسا ، پاكيزه و پاك و مشهور است .\r\nقريش با ديدن او مىگويند كه با كرامت‌هاى وى كرامت به پايان مىرسد .\r\nاگر او را نمىشناسى اين پسر فاطمه است ؛ و فرستادگان خداوند به جدّ او ختم شده‌اند .\r\n( ر . ك : معجم رجال الحديث ، ج 13 ، ص 256 ، شماره 9315 ؛ مستدركات علم رجال الحديث ، ج 6 ، ص 196 ، شماره 11517 ) .\r\nفرزدق در دوران خلافت عمر به دنيا آمد و چون بزرگ شد از طبع شعر برخوردار شد و از همگان برترى يافت . پدرش او را نزد على ( ع ) برد و گفت : به او قرآن بياموز ؛ او در سال 110 در سن حدود صد سالگى درگذشت . گفته‌اند : 130 سال زيست . . . او سرورى بخشنده ، با فضيلت و بزرگ بود . » ( ر . ك : لسان‌الميزان ، ج 6 ، ص 199 ) .\r\n","page_name":" 159 ","page_number":159},
  {"content":"\r\n\r\nسرزمين حلّ ( بيرون از حرم ) در آنجا ديدار كرد . از زبان فرزدق نقل شده است كه گفت :\r\nدر سال شصت همراه مادرم به حج رفتم . در حالى كه مهار شترش را داشتم و وارد حرم گشتم . حسين بن على را در بيرون از مكّه ، مسلّح به شمشير و سپر ديدم و گفتم : اين كاروان از كيست ؟ گفتند : از حسين بن على ( ع ) ، نزد آن حضرت رفتم و پس از سلام گفتم : خداوند هرچه مىخواهى به تو عطا كند . و همهء آرزوهايت را برآورده سازد . پدر و مادرم فدايت باد اى فرزند رسول خدا ، چرا با اين شتاب حجّ را ترك مىگويى ؟ !\r\nفرمود : اگر شتاب نمىكردم گرفتار مىشدم . « 1 » سپس به من فرمود : تو كيستى ؟ گفتم :\r\nمردى از عرب ؛ به خدا سوگند بيش از اين از من نپرسيد . . . ! سپس به من فرمود : از مردمى كه پشت سر نهاده‌اى برايم بگو .\r\nگفتم : از فردى آگاه پرسيدى ؛ دل‌هاى مردم با تو است ولى شمشيرهايشان بر روى تو كشيده است . « 2 » و قضا از آسمان فرود مىآيد و خداوند هرچه خواهد مىكند !\r\n\r\n\r\n","description":"","footnote":"\r\n( 1 ) - امام با اين سخن به نقشهء يزيد براى ربودن يا كشتن وى در مكّه مكرّمه اشاره مىفرمايد .\r\n( 2 ) - اين مشهورترين تعبيرى است كه حالت ضعف روحى و دوگانگى شخصيت امت و به ويژه كوفيان را بازگو مىكند . بلكه تعبيرى است براى نشان دادن نهايت اين بيمارى كه انسان كسى را كه دوست مىدارد ، با شمشير آن كس كه او را دوست نمىدارد ، بكشد .\r\n","page_name":" 160 ","page_number":160},
  {"content":"\r\n\r\nفرمود : راست گفتى . فرمان خدا را است و او هر روزى در كارى است ! اگر قضاى الهى آن طور كه ما دوست مىداريم و خشنوديم فرود آيد ، خداوند را بر نعمت‌هايش سپاس مىگذاريم ؛ و او ما را براى انجام شكر خودش يارى دهد . اگر به دلخواه ما نشد ، آن كس كه نيت او بر حق و پرهيزكار باشد ، [ از رحمت خدا 
  ] دور نگردد .\r\nگفتم : آرى ، خداوند تو را به آنچه دوست مىدارى برساند و از آنچه بيم دارى كفايت كند . آنگاه پرسش‌هايى دربارهء نذر و مناسك از او كردم كه به من پاسخ داد و اسبش را به حركت درآورد ؛ و گفت : درود بر تو ؛ و ما از يكديگر جدا شديم . » « 1 »\r\nروشن است كه اين ديدار در بستان بنى عامر روى داده است . سبط ابن جوزى در نقل خبر ديدار فرزدق با امام ( ع ) در اين باره چنين مىگويد : چون به بستان بنى عامر رسيد ، فرزدق شاعر را ديد . روز ترويه بود و فرزدق گفت : اى پسر رسول خدا به كجا مىرويد ؟\r\nچرا با اين شتاب حجّ را ترك مىگوييد ؟ !\r\nفرمود : اگر شتاب نكنم گرفتار مىشوم . اى فرزدق بگو از پشت سر خود چه خبر دارى ؟\r\nگفت : مردم عراق را در حالى ترك گفتم كه دل‌هاشان با شما و شمشيرهاشان با بنىاميه بود .\r\nدربارهء جانت از خدا بترس و بازگرد . « 2 »\r\nحضرت فرمود : اى فرزدق ، اينان مردمى هستند كه پيروى از شيطان كرده ، فرمانبردارى خداى رحمان را وا نهاده‌اند . در زمين فساد را آشكار ساخته و حدود را باطل ساخته‌اند .\r\n\r\n\r\n","description":"","footnote":"\r\n( 1 ) - الارشاد ، ص 201 . در اين جا بايد از اين شاعرى كه با صداقت و شجاعت دوستى خود را نسبت به اهل‌بيت ابراز داشت و براى دفاع از امام سجاد ( ع ) در برابر هشام اموى آن موضع شجاعانه را گرفت و آن حضرت را ستود و در ديدار با امام با عبارت « از فردى آگاه پرسيدى دل‌هاى مردم با تو و شمشيرهايشان با دشمنان تو است » ، آگاهى بالاى سياسى و اجتماعى خود را نشان داد ، بپرسيم كه چرا امام را رها كرد و از او جدا شد ؟ آيا ضرورت يارى امام را درك نكرده بود و نمىدانست كه بايد به كاروان حسينى بپيوندد و به فيض شهادت نايل آيد ؟ آيا انتظار نداشت كه در آن زمان نابهنگام ، آنچه در عمل براى امام ( ع ) پيش آمد ، پيش آيد ؟ يا آن كه فرزدق تنها اهل‌بيت را از ديگران برتر مىشمرد و آنان را دوست مىداشت ولى در حدى نبود كه در راه آنان جانفشانى كند و به شهادت برسد ؟ !\r\n( 2 ) - مشهور است كه فرزدق دوستدار اهل‌بيت بود و دربارهء آنان اعتقاد نيكو داشت . از اين رو قبول چنين اسائهء ادبى از او در گفت‌وگوى با امام دشوار است . بعيد است كه او گفته باشد : از خدا بترس و بازگرد يا آن كه از امام روى برگرداند و بدون درود و خداحافظى آن حضرت را ترك بگويد .\r\n","page_name":" 161 ","page_number":161},
  {"content":"\r\n\r\nشراب مىنوشند و اموال تهيدستان و بينوايان را به خود اختصاص داده‌اند . من براى يارى دين خداوند و عزّت بخشيدن شريعت او و جهاد در راه خدا ، به منظور اعتلا يافتن كلمهء اللّه از همه سزاوارترم !\r\nآنگاه فرزدق از او روى برتافت و حركت كرد ! « 1 »\r\nبنابراين « نخستين منزلگاهى كه امام حسين ( ع ) از آن گذشت ، بستان ابن عامر بود . » « 2 »\r\n\r\n2 - تنعيم\r\nتنعيم جايى است در سرزمين مكّه بيرون از حرم ، به فاصلهء دو فرسخى و به قولى در چهار فرسخى آن شهر . سبب اين نامگذارى آن است كه در سمت راست اين محل كوهى به نام نعيم و در سمت چپ آن كوهى به ناعم است . دشت را نعمان گويند و مكيان از محل تنعيم محرم مىشوند . « 3 »\r\nبلاذرى گويد : « حسين در تنعيم به كاروانى بر خورد كه از يمن مىآمد ؛ و بحير بن ريسان حميرى آن را براى يزيد بن معاويه فرستاده بود . بحير كارگزار يزيد در يمن بود .\r\nكاروان بار وَرْس ( گياهى براى رنگرزى ) و جامه داشت . فرستادگان بحير آن را براى يزيد مىبردند . حسين كاروان را گرفت و با خود برد و به شترداران گفت : « شما را مجبور نمىكنم .\r\nهر كس دوست داشته باشد با ما به عراق بيايد كرايه‌اش را كامل مىدهيم و با او خوشرفتارى\r\n\r\n\r\n","description":"","footnote":"\r\n( 1 ) - همان .\r\n( 2 ) - خطب الامام الحسين ( ع ) على طريق الشهاده ، ج 1 ، ص 132 . مؤلف كتاب ، لبيب بيضون ، قصيده‌اى را از خطيب ، سيد على بن حسين هاشمى نقل كرده است كه در آن به ذكر منازل ميان مكّه تا كربلا مىپردازد و آغاز آن چنين است :\r\nحسين همراه خاندان پاكش مكّه را به سوى عراق ترك گفت\r\nدر مسير راه از منزلگاه‌هايى گذشت كه سنگريزه‌هاشان بر ستارگان آسمان فخر مىفروشند\r\nمنزل نخست بستان ابن عامر بود و پس از آن با شتاب به تنعيم رفت .\r\n( 3 ) - ر . ك : معجم البلدان ، ج 2 ، ص 94 ؛ نيز خطب الامام الحسين على طريق الشهادة ، ج 1 ، ص 132 .\r\n","page_name":" 162 ","page_number":162},
  {"content":"\r\n\r\nمىكنيم . هر كس هم بخواهد در همين جا از ما جدا شود ، به قدر راهى كه پيموده ، به او كرايه مىدهيم . » آن‌گاه حق كسانى را كه در تنعيم از وى جدا شدند پرداخت و كسانى را كه با وى رفتند عطا داد و جامه پوشاند . . . » « 1 »\r\nليكن شيخ مفيد داستان كاروان را اين گونه نقل كرده است : رفت تا به تنعيم رسيد . در آنجا كاروانى را ديد كه از يمن مىآمد ؛ و براى بار و بند خود و يارانش چند شتر از آنها كرايه كرد و به شترداران گفت : هركس دوست داشته باشد با ما به عراق بيايد كرايه‌اش را كامل مىدهيم و با او خوشرفتارى مىكنيم . هركس دوست داشته باشد در طول راه از ما جدا شود ، به اندازهء راهى كه پيموده باشد ، به او كرايه مىدهيم . آنگاه گروهى با او رفتند و گروهى از رفتن خوددارى ورزيدند . « 2 »\r\n\r\nآيا امام كاروان را مصادره كرد ؟\r\nآقاى قرشى گويد : امام ( ع ) با مصادرهء كاروان اجازه نداد كه اموال آن براى سفره‌هاى شراب و پشتيبانى از ستم و بدرفتارى با مردم خرج شود . پيش از آن نيز امام ( ع ) چنين كارى را در دوران معاويه انجام داد . « 3 » به اعتقاد آيت‌اله سيد مهدى آل بحرالعلوم اين مطلب درست نيست و مقام امام والاتر از آن است كه چنين كارهايى را انجام دهد . « 4 » ولى به اعتقاد ما اين كار هيچ مانعى ندارد . امام ( ع ) حكومت يزيد و معاويه را غير مشروع مىدانست و مىديد كه اموال مسلمانان در راه فساد اخلاق و نشر بيهودگى و لودگى مصرف مىشود .\r\nاز اين رو ضرورت داشت آن اموال را مصادره كند . و در راه فقرا و نيازمندان به مصرف برساند . اين كار چه مانع شرعى و يا اجتماعى دارد ؟ « 5 »\r\n\r\n\r\n","description":"","footnote":"\r\n( 1 ) - انساب الاشراف ، ج 3 ، ص 375 - 376 . در پايان خبر گويد : گويند جز سه تن از آنها به كربلا نرسيدند ؛ و امام ( ع ) به هر نفر ده دينا و يك شتر اضافه داد و باز گرداند . » ( ر . ك : اللهوف ، ص 30 ) .\r\n( 2 ) - الارشاد ، ص 202 و ر . ك : تاريخ الطبرى ، ج 3 ، ص 296 .\r\n( 3 ) - ر . ك : شرح نهج‌البلاغه ، ابن ابى الحديد ، ج 18 ، ص 327 ؛\r\n( 4 ) - رجال بحرالعلوم ، ج 4 ، ص 47 .\r\n( 5 ) - حياة الامام الحسين بن على ( ع ) ، ج 3 ، ص 59 .\r\n","page_name":" 163 ","page_number":163},
  {"content":"\r\n\r\nسيد بن طاووس در حاشيهء داستان اين كاروان گويد : حضرت آن هديه را گرفت چرا كه ادارهء امور مسلمانان به دست او بود . « 1 »\r\nمؤيد اين قول كه امام هداياى يزيد را تصرف كرد ، روايت‌هاى چندى است كه دربارهء ورس‌هايى كه پس از شهادت امام ( ع ) از اردوگاه وى غارت شده بحث مىكند . « 2 »\r\n\r\nآيا امام حسين ( ع ) در تنعيم با ابن عمر ديدار كرد ؟\r\nدر خبر ديگرى از تاريخ آمده است كه امام ( ع ) پس از خروج از مكه در تنعيم با ابن عمر ديدار كرد . در امالى شيخ صدوق آمده است : عبداللّه عمر پس از شنيدن خبر بيرون شدن امام ( ع ) از مكّه سوار شد و به سرعت پشت سر آن حضرت حركت كرد . در يكى از منزلگاه‌ها به امام ( ع ) رسيد و گفت : اى فرزند رسول خدا ، آهنگ كجا داريد ؟\r\nفرمود : عراق .\r\nگفت : شتاب مكن و به حرم جدّ خويش باز گرد .\r\nامام حسين نپذيرفت و ابن عمر گفت : اى ابا عبداللّه ، جايى را كه رسول خدا ( ص ) مىبوسيد به من نشان بده .\r\nامام ( ع ) ناف خويش را نشان داد . ابن عمر سه بار آن را بوسيد و گفت : اى اباعبداللّه تو را به خدا مىسپارم ؛ كه تو در اين راه كشته مىشوى ! « 3 »\r\nدر برخى منابع آمده است : ابن عمر در دو ميلى مكّه امام را ديد . « 4 » در ديگرى آمده است :\r\nابن عمر در فاصلهء دو يا سه شب راه از مدينه امام ( ع ) را ديد « 5 » و گفت : به كجا مىروى ؟\r\nگفت : عراق ! - و طومار و نامه با خود داشت -\r\nگفت : نزد آنها مرو !\r\nفرمود : اين نامه‌ها و بيعتشان است .\r\n\r\n\r\n","description":"","footnote":"\r\n( 1 ) - اللهوف ، ص 30 .\r\n( 2 ) - مقتل الحسين ( ع ) ، مقرم ، ص 295 ؛ و ر . ك : الاخبار الطوال ، ص 258 .\r\n( 3 ) - امالى صدوق ، ص 131 ، مجلس 30 ، حديث شمارهء 1 .\r\n( 4 ) - ر . ك : اسعاف الراغبين در حاشيه نورالابصار ، ص 205 .\r\n( 5 ) - ر . ك : انساب الاشراف ، ج 2 ، ص 275 ؛ تاريخ ابن عساكر ، ص 281 ، شمارهء 247 .\r\n","page_name":" 164 ","page_number":164},
  {"content":"\r\n\r\nگفت : خداوند بزرگ پيامبرش را ميان انتخاب دنيا و آخرت اختيار داد و او آخرت را برگزيد و دنيا را نخواست . شما پارهء تن رسول خدا ( ص ) هستيد ، به خدا سوگند هيچ كدامتان هرگز به دنيا نخواهيد رسيد و خداى عزوجلّ آن را باز نگرفت از شما . مگر به خاطر چيزى بهتر ، بازگرديد .\r\nحضرت نپذيرفت و گفت : اين نامه‌ها و بيعتشان است !\r\nگويد : « آنگاه ابن عمر دست به گردن امام انداخت و گفت : به خدا مىسپارمت اى كشته ! « 1 »\r\nتا آنجا كه ما جست‌وجو كرده‌ايم ، در هيچ يك از منابع تاريخى مكان دقيق اين ديدار مشخّص و تعيين نشده است . مطابق نقل روايت امالى صدوق در اين ديدار در يكى از منزلگاه‌هاى ميان راه بود و ديگر منابع تاريخى از فاصلهء دو ميلى مكّه يا فاصله دو يا سه شب راه از مدينه حكايت دارند .\r\nبلى ، سماوى در بحث از مسير امام از مكّه به عراق تصريح دارد كه اين ديدار در تنعيم انجام شد . وى مىگويد : بامدادان حركت كرد و هنگامى كه ابن عباس و ابن زبير مانع او گشتند بازنگشت . چون بر تنعيم گذشت ابن عمر كه بر سر چاه آب خويش بود ، مانع شد ولى او بازنگشت . . . » « 2 »\r\nولى سماوى به مأخذى كه محل ديدار را تعيين كرده اشاره‌اى ندارد ، شايد دليل اين استنتاج - كه ديدار در تنعيم بود - فراتر از يك اشاره و دلالت تاريخى است . يا شايد مقصود عبداللّه بن مطيع عدوى است ، ولى به اشتباه ابن عمر را به جاى ابن مطيع نوشته است .\r\nزيرا اين ابن مطيع بود كه بر سر چاه آب خود با امام ديدار كرد ، نه ابن عمر ، واللّه العالم .\r\n\r\nمنطق ابن عمر\r\nعبداللّه عمر يكى از زبان‌هايى بود كه در خدمت امويان عمل مىكرد . او يكى از بوق‌هاى امويان بود كه پيوسته در سرور مخالفان ، آهنگ خلاف مىزد و تلاش مىكرد كه جبههء مخالفان بنىاميه را از درون نابود سازد . اين كه برخى مورخان وى را يكى از سمبل‌هاى\r\n\r\n\r\n","description":"","footnote":"\r\n( 1 ) - تاريخ ابن عساكر ، ترجمه الامام الحسين ( ع ) ، ص 280 - 282 ، شمارهء 247 .\r\n( 2 ) - ابصارالعين ، ص 28 .\r\n","page_name":" 165 ","page_number":165},
  {"content":"\r\n\r\nمخالفت قلمداد كرده‌اند سخن قابل اعتنايى نيست . زيرا هيچ كجاى زندگى ابن عمر نشان نمىدهد كه وى موضع مخالف و جدّى داشته است . بلكه هر كجا صحنه‌اى از مبارزه صادقانه بود وى در آنجا غايب بود .\r\nچنانچه به كنه رفتار عبداللّه عمر دقت شود ، روشن مىگردد كه وى از همان آغاز به شدّت به جريان نفاق كه حزب سلطه آن را رهبرى مىكرد وابسته بود ؛ و پيوسته ، حتى در دوران رهبرى معاويه و يزيد ، نيز در خدمت اين حزب بود . حقيقت ابن عمر اين است ، حال ممكن است در ظاهر روابط حسنه‌اى هم با سران مبارزه به طور عام و امام حسين ( ع ) به طور خاصّ ، به تكلّف داشته باشد . معاويه در يك وصيت بى پرده به يزيد حقيقت ابن عمر را آشكار مىكند و مىگويد : « امّا ابن عمر با تو است ، پس ملازم او باش و او را وامگذار . » « 1 »\r\nدر اين ديدار نيز ديده مىشود كه ابن عمر ، به طور غير مستقيم از زبان امويان صحبت مىكند . معاويه كه بانى اشاعهء تفكر جبرگرايى بود به مردم چنين القا كرد كه حكومت وى بر مردم و رفتارش با آنها قضاى غير قابل تغيير خداوند است و مردم به ناچار بايد تابع اين ارادهء خداوندى باشند . او همچنين از طريق وُعّاظ السّلاطين - مانند ابن عمر - در ميان مردم پخش كرد كه خداوند براى خاندان پيامبر ( ص ) آخرت را مىخواهد نه دنيا را . به اين معنا كه خداوند نخواسته است اين برگزيدگان حكومت كنند . از اين رو به خاطر چيزى بهتر ، حكومت را از آنان گرفته است .\r\nشگفت اينجا است كه ابن عمر در اوج تلاش خود - در راستاى اجراى فرمان امويان - براى جلوگيرى امام از ادامهء سفر به سوى عراق ، خود را فراموش كرده از ياد مىبرد كه او با يكى از افراد خاندان پاك پيامبر صحبت مىكند - كسانى كه آنان با قرآن هستند و قرآن نيز با آن‌ها است و از آنها جدا نمىشود و از همهء مردم به خواست خداوندى در تشريع و تكوين آگاه‌ترند - و به امام ( ع ) مىگويد : به خدا سوگند ، هيچ كدام از شما هرگز به حكومت نخواهيد رسيد ، وى با اين سخن خود با صريح آيه‌هاى قرآنى و احاديث متواتر نبوى مخالفت مىورزد . زيرا دست كم همهء امت اسلامى بر اساس فرمايش رسول گرامى ( ص ) بر اين\r\n\r\n\r\n","description":"","footnote":"\r\n( 1 ) - أمالى صدوق ، ص 129 ، مجلس سىام ، شمارهء 1 .\r\n","page_name":" 166 ","page_number":166},
  {"content":"\r\n\r\nنكته متفق‌اند كه حضرت مهدى ( ع ) ، از فرزندان فاطمه و از فرزندان حسين ( ع ) ، زمين را پس از آن كه از ظلم و ستم پر شده باشد ، از عدل و داد پر مىسازد !\r\nخواست نهايى ابن عمر - اموى گرا - اين است كه امام را از اصل قيام و نهضت باز دارد ، نه فقط سفر عراق . از اين رو مىبينيم كه پس از شكست در اين هدف نوميدانه ، مىگويد :\r\nحسين بن على ؛ بيرون شدن بر ما غلبه كرد . به جانم سوگند پدر و برادرش براى وى عبرت بودند و ديد كه مردم فتنه‌انگيزاند و آنان را رها كردند و شايسته بود كه تا زنده است تحرّكى نكند ؛ و با مردم همگام باشد ، زيرا كه جماعت بهتر است . . . » « 1 »\r\nبهترين پاسخ به ابن عمر همان پاسخ خود امام ( ع ) بود كه در گفت‌وگوى با وى در مكّه گفت : « اف بر اين سخن تا آنگاه كه آسمان و زمين برپا است ! » « 2 »\r\n\r\n3 - صفاح\r\n« صفاح جايى است ميان حنين و نشانه‌هاى پيرامون حرم ، سمت چپ راه كسى كه ازمشاش وارد مكّه مىشود . » در اينجا بود كه حسين بن على ( ع ) هنگام رفتن به عراق با فرزدق ديدار كرد . فرزدق گويد :\r\n لقيت الحسين بأرض الصفاح * عليه اليلامق و الدرق « 3 » \r\nدر سرزمين صفاح حسين را ديدار كردم كه قبا به تن داشت و سپر به دوش افكنده بود .\r\nبلاذرى نيز نقل كرده است : « چون حسين ( ع ) به سوى صفاح حركت كرد ، فرزدق شاعر ، پسر غالب ، با آن حضرت ديدار كرد . امام از كار مردمى كه پشت سر گذاشته بود پرسيد و فرزدق گفت : از فردى آگاه پرسيدى . دل‌هاى مردم با تو و شمشيرهاشان با بنىاميه است و قضا و تقدير از آسمان فرود مىآيد و خداوند هر چه بخواهد مىكند . حسين گفت : راست گفتى . » « 4 »\r\n\r\n\r\n","description":"","footnote":"\r\n( 1 ) - تاريخ ابن عساكر ( ترجمة الامام الحسين ، تحقيق محمودى ) ، ص 294 ، شمارهء 256 .\r\n( 2 ) - الفتوح ، ج 5 ، ص 41 .\r\n( 3 ) - معجم البلدان ، ج 3 ، ص 412 .\r\n( 4 ) - انساب الاشراف ، ج 3 ، ص 376 .\r\n","page_name":" 167 ","page_number":167},
  {"content":"\r\n\r\nهمچنين دينورى نقل كرده است كه فرزدق در صفاح با امام ( ع ) ديدار كرد . « 1 » همين طور ابن اثير « 2 » ، طبرى « 3 » و ابن مسكويه « 4 » اين داستان را نقل كرده‌اند .\r\n\r\nجاى دقيق ديدار فرزدق با امام ( ع ) كجا بود ؟\r\nاز رويدادهايى كه روايت‌هاى تاريخى درباره‌اش بسيار اختلاف دارند ، واقعهء ديدار فرزدق با امام ( ع ) است . به ويژه اختلاف دربارهء تعيين مكان ديدار آن دو .\r\nبرخى مورخان از قديم و جديد ، منزلگاه را ذكر نكرده‌اند مانند اربلى كه مىگويد :\r\n« فرزدق گفت : هنگامى كه از كوفه باز مىگشتم ، حسين با من ديدار كرد . . . » « 5 » برخى گفته‌اند كه اين ديدار در سرزمين حرم ، بيرون مكّه انجام شد ؛ آن طور كه در روايت شيخ مفيد و طبرى « 6 » گذشت . برخى جاى ديدار را در سرزمين حرم تعيين كرده‌اند مانند سبط ابن جوزى ، آنجا كه مىگويد : « چون به بستان بنى عامر رسيد با فرزدق شاعر ديدار كرد . . . » « 7 » برخى نوشته‌اند كه آن دو در ذات عرق با هم ديدار كردند ، مثل ابن‌عساكر و بلاذرى . « 8 » و برخى مثل ابن شهرآشوب و اربلى ( در قول دوّمش ) گفته‌اند كه در الشقوق . « 9 » برخى گفته‌اند در صفاح ، مثل بلاذرى ، ابن اثير ، طبرى ، ابن مسكويه حموى و دينورى . « 10 » برخى گفته‌اند كه آن دو پس از خروج\r\n\r\n\r\n","description":"","footnote":"\r\n( 1 ) - الاخبار الطوال ، ص 245 .\r\n( 2 ) - الكامل فى التاريخ ، ج 3 ، ص 402 .\r\n( 3 ) - تاريخ الطبرى ، ج 3 ، ص 296 .\r\n( 4 ) - تجارب الامم ، ج 2 ، ص 56 - 57 .\r\n( 5 ) - كشف الغمه ، ج 2 ، ص 32 .\r\n( 6 ) - الارشاد ، ص 201 و تاريخ الطبرى ، ج 3 ، ص 296 .\r\n( 7 ) - تذكرة الخواص ، ص 217 .\r\n( 8 ) - تاريخ ابن عساكر ، ترجمة الامام الحسين ، ص 302 ، شمارهء 261 ؛ انساب الاشراف ، ج 3 ، ص 377 .\r\n( 9 ) - مناقب آل ابىطالب ، ج 44 ، ص 95 ؛ كشف الغمه ، ج 2 ، ص 43 .\r\n( 10 ) - انساب الاشراف ، ج 3 ، ص 376 ؛ تاريخ الطبرى ، ج 3 ، ص 296 ؛ تجارب الامم ، ج 2 ، ص 56 ؛ معجم‌البلدان ، ج 3 ، ص 412 ؛ الاخبار الطوال ، ص 245 .\r\n","page_name":" 168 ","page_number":168},
  {"content":"\r\n\r\nامام ( ع ) از منطقه زباله با يكديگر ديدار كردند . مانند سيد بن طاووس آنجا كه مىگويد :\r\nآنگاه حسين از زباله به سوى وعدگاه الهى حركت كرد ، پس به فرزدق شاعر برخورد . . . » « 1 »\r\nگفتار سيد بن طاووس - بر فرض اين كه فرزدق در راه خود مكّه بود - بعيدترين اقوال است ؛ و قابل پذيرش نيست . زيرا اگر فرزدق با امام ( ع ) - كه روز ترويه از مكّه بيرون آمد - پيش از زباله از سوى كوفه ديدار كرده باشد ، به مراسم حج نمىرسيده است . زيرا فاصله ميان زباله و مكّه مكرّمه چندين روز راه است . مطابق اين گفته ايّام حجّ به پايان رسيده و فرزدق در زباله هنوز به مكّه نرسيده است !\r\nاما قابل پذيرش‌ترين اقوال و قوىترين آنها نقل شيخ مفيد ، طبرى و ابن جوزى است كه معتقدند اين ديدار در سرزمين حرم ، اطراف شهر مكّه و طبق نقل سبط ابن جوزى در بستان بنى عامر بوده است . زيرا اين ديدار در روز ترويه انجام شد و به ناچار بايد مكان آن نزديك - و بسيار نزديك - مكّه بوده باشد تا بتواند همراه مادرش به مراسم حج برسد .\r\nآرى ، اين امكان وجود دارد كه مطابق قول سيد ابن طاووس ، بعد از زباله با امام ديدار كرده باشد ، آن هم در صورتى كه اين ديدار ، دومين ديدار ميان آن دو - پس از بازگشت فرزدق از مراسم حج - باشد . ولى اين احتمال بسيار بعيد است . چرا كه مسافت ميان مكّه و زباله ، نزديك قادسيه ، زياد است . آرى ، پذيرش اين قول در يك حالت ممكن است و آن در صورتى است كه فرزدق بلافاصله پس از مراسم حج مكّه را ترك گفته باشد و با جدّيت تمام به دنبال امام ( ع ) راه افتاده ، بدون توجه به هيچ چيز پس از زباله خود را به امام ( ع ) رسانده باشد . ولى هيچ يك از منابع تاريخى چنين موضوعى را تأييد نمىكند .\r\nاگر درست باشد - كه طبق روايت سيد ابن طاووس - اين دومين ديدار ميان آن دو ، پس از بازگشت فرزدق از حج بوده است ، در اين صورت نقل سيد ابن طاووس قابل پذيرش است كه مىگويد فرزدق پس از سلام بر امام گفت : « اى پسر رسول خدا ( ص ) چگونه به كوفيان اعتماد مىكنى و حال آن كه اينان پسر عمويت ، مسلم و طرفدارانش را كشته‌اند ؟ ! » « 2 » زيرا خبر شهادت مسلم در آن هنگام در منطقه پخش شده بود ، يا آن كه فرزدق پيش از\r\n\r\n\r\n","description":"","footnote":"\r\n( 1 ) - اللهوف ، ص 32 .\r\n( 2 ) - اللهوف ، ص 32 .\r\n","page_name":" 169 ","page_number":169},
  {"content":"\r\n\r\nرسيدن به خدمت امام ، از درون خود كاروان حسينى آن خبر را دريافت كرده بود . برخى پژوهشگران « 1 » بر اين باورند كه ديدار ميان فرزدق و امام در صفاح بوده است . زيرا فرزدق در اين باره شعرى سروده است ؛ و اگر گفته شود كه اين شعر را ديگرى سروده و سپس به او نسبت داده است ، استدلالى بسيار ساده مىباشد .\r\nدر پايان بحث مربوط به مكان ديدار فرزدق با امام حسين ( ع ) ، شايسته است در اين جا متن گفت‌وگوى ميان آن دو را - طبق روايت اربلى - از زبان فرزدق نقل كنيم كه گفت :\r\nهنگامى كه از كوفه باز مىگشتم ، در راه حسين را ديدم كه به من فرمود : از پشت سرت چه خبر ، اى ابوفراس !\r\nگفتم : راست بگويم ؟\r\nفرمود : راستش را مىخواهم !\r\nگفتم : دل‌ها با تو ولى شمشيرها با بنىاميّه است و پيروزى از آن خداوند است .\r\nفرمود : راست گفتى . مردم بندهء مال‌اند و دين لقلقهء زبانشان است ؛ كه براى ادارهء زندگى خود از آن دم مىزنند ولى آنگاه كه به بوتهء آزمايش درافتند ، دينداران كم مىشوند ! « 2 »\r\n\r\n4 - ذات عرق\r\n« ذات عرق جاى لبيك گويى اهل عراق و مرز ميان نجد و تهامه است و گفته‌اند : عرق كوهى است در راه مكّه و ذات عرق بخشى از آن است . . . » « 3 »\r\n« اهل تسنن ذات عرق را ميقات عراقيان و اهل شرق مىدانند ، در حالى كه فقيهان [ شيعه 
  ] احتياط مىكنند و معتقدند كه بايد از مسلخ ، كه از مكّه دور تر است ، محرم شد . ذات عرق از مكّه دو مرحله ( يعنى حدود 92 كيلومتر ) فاصله دارد . » « 4 »\r\n\r\n\r\n","description":"","footnote":"\r\n( 1 )\r\n- ر . ك : حياة الامام الحسين بن على ( ع ) ، ج 3 ، ص 60 .\r\n( 2 ) - كشف الغمه ، ج 2 ، ص 32 ؛ المحجة البيضاء ، ج 4 ، ص 228 .\r\n( 3 ) - معجم البلدان ، ج 4 ، ص 108 .\r\n( 4 ) - خطب الامام الحسين ( ع ) ، ج 1 ، ص 132 ؛ و نوشته است كه وادى عقيق از جنوب به شمال امتداد دارد و در آن سه جايگاه است : ذات عرق ، عمره ، مسلخ .\r\n","page_name":" 170 ","page_number":170},
  {"content":"\r\n\r\n\r\nديدار بشر بن غالب اسدى « 1 » با امام ( ع )\r\nسيد ابن طاووس گويد : سپس رفت تا به ذات عرق رسيد . در آنجا با بشر بن غالب كه از عراق مىآمد ديدار كد و دربارهء مردم آنجا پرسش كرد و او گفت : من در حالى آنجا را ترك گفتم كه دل‌ها با تو بود و شمشيرها با بنىاميّه ، حضرت فرمود : راست گفت : برادر بنى اسد ، خداوند آنچه بخواهد انجام مىدهد ، و آنچه اراده كند فرمان مىدهد . « 2 »\r\n\r\nاشاره\r\nهم در ديدار امام با فرزدق و هم با بشر بن غالب ديده مىشود كه هر دو به امام ( ع ) اطلاع مىدهند كه دل‌هاى كوفيان با او و شمشيرهاشان با بنىاميه است ! اين قضيه پيش از رسيدن خبر قتل مسلم بن عقيل بود نيز ملاحظه مىكنيم كه امام ( ع ) هر دو را تأييد مىكند ! اين تأييد از موثّق‌ترين دلايل تاريخى است كه امام ( ع ) از همان آغاز مىدانست كه كوفيان او را رها كرده خواهند كشت و از همان آغاز مىدانست كه سرنوشت او شهادت است .\r\n\r\nدرنگ\r\nبشر بن غالب پس از ديدار با امام ( ع ) كجا رفت ؟ و چرا به كاروان حسينى نپيوست ؟ !\r\n\r\n\r\n","description":"","footnote":"\r\n( 1 ) - بشر بن غالب اسدى : وى ( در اصطلاح رجالى ) از اصحاب امام حسين ( ع ) و امام سجاد ( ع ) به شمار مىآيد . . . برقى وى را از اصحاب اميرالمؤمنين ، حسنين و سجاد ( ع ) شمرده است .\r\nاو و برادرش - بشير - دعاى معروف امام حسين ( ع ) در روز عرفه را روايت كرده‌اند . اين دو دربارهء سيرهء قائم ( ع ) نيز نقل روايت كرده‌اند . بشر از امام حسين ( ع ) نقل كرده است كه فرمود : « هركس ما را به خاطر خدا دوست بدارد ما و او اين گونه بر رسول خدا ( ص ) وارد مىشويم . و انگشتانش را به هم چسباند ؛ و هركس ما را به خاطر دنيا دوست بدارد ، دنيا نيكوكار و بدكار را در بر مىگيرد . روايت‌هاى ديگر وى از امام حسين ( ع ) در كتاب عدّة الداعى ، فضل القراءة ، ص 296 نقل شده است . ( ر . ك : مستدركات علم رجال الحديث ، ج 2 ، ص 33 ، شمارهء 2130 ) .\r\nابن حجر گويد : ابو عمرو كشّى در كتاب رجال الشيعه گفته است : عالمى فاضل و جليل القدر ؛ و گويد : از حسين بن على و پسرش زين‌العابدين روايت كرده است . . . » ( لسان الميزان ، ج 2 ، ص 29 ) .\r\n( 2 ) - اللهوف ، ص 30 ؛ و ر . ك : مثيرالاحزان ، ص 42 . ولى شيخ صدوق در كتاب امالى نوشته است كه اين ديدار در منطقهء ثعلبيّه انجام شد ( امالى صدوق ، ص 131 ، مجلس 30 ، حديث شماره يك ) . اين روايت در جاى خود نقل خواهد شد .\r\n","page_name":" 171 ","page_number":171},
  {"content":"\r\n\r\nبه ويژه اين كه وى رواياتى در دعا ، آثار دوستى اهل‌بيت ، امامت و اخبار قائم و غيره را از آن حضرت نقل كرده است كه حاكى از اعتقاد وى به محبت اهل‌بيت مىباشد .\r\nآيا او در جدا شدن از امام ( ع ) و يارى نكردن آن حضرت عذرى داشته است ؟ ما با تتبع قاصرمان ، در اين باره چيزى نمىدانيم و مورّخان و رجاليّون نيز در اين باره خاموش‌اند !\r\n\r\nفرزدق . . . بار ديگر\r\nبلاذرى به نقل از زبير بن خرّيت گويد : از فرزدق شنيدم كه گفت : با حسين ( ع ) كه آهنگ كوفه داشت ، در ذات عرق ديدار كردم . او به من فرمود : به نظر تو اهل كوفه چه خواهند كرد ؟ من مجموعه‌اى از نامه‌هاشان را به همراه دارم . گفت : مرو كه رهايت مىكنند .\r\nتو نزد مردمى مىروى كه دل‌هاشان با تو است ولى دست‌هاشان بر ضد تو است . ولى او از من نپذيرفت ! » « 1 »\r\nپيش از اين دربارهء محل دقيق ديدار امام با فرزدق بحث كرديم . پذيرفتنىترين و قوىترين نظريه اين است كه فرزدق در بستان بنى عامر واقع در نزديكىهاى مكّه و اوايل سرزمين حرم ، با امام ( ع ) ديدار كرد . زيرا لازم است كه اين ديدار در روز ترويه - روز خروج امام ( ع ) از مكّه - و بسيار نزديك شهر بوده باشد ، تا فرزدق بتواند مراسم حج را به دقت به جا آورد .\r\n\r\nآيا امام ( ع ) در ذات عرق با عون بن عبداللّه بن جعده ديدار كرد ؟\r\nبلاذرى گويد : « گويند : عون بن عبداللّه بن جعفر بن جعده در ذات عرق با حسين ( ع ) ديدار كرد و نامه پدرش را كه در آن خواستار بازگشت امام ( ع ) بود ، به ايشان تسليم كرد ؛ و خطراتى را كه در پيش راه دارد يادآور شد . ولى امام نپسنديد ! » « 2 »\r\nاز اين روايت چنين بر مىآيد كه عون در مكّه بود و رفت تا در ذات عرق به امام ( ع ) رسيد ؛ و پدرش در اين هنگام در مكّه به سر مىبرد . گويا راوى به خطا نام عون بن عبداللّه بن جعده را به جاى نام عون بن عبداللّه بن جعفر نوشته است ! به اين دلايل :\r\n\r\n\r\n","description":"","footnote":"\r\n( 1 ) - انساب الاشراف ، ج 3 ، ص 377 ؛ تاريخ ابن عساكر ، ترجمة الامام الحسين ( ع ) ، ص 303 ، شمارهء 261 .\r\n( 2 ) - أنساب الاشراف ، ج 3 ، ص 377 .\r\n","page_name":" 172 ","page_number":172},
  {"content":"\r\n\r\nيكم : در تاريخ آمده است كه عون و محمد ، پسران عبداللّه جعفر بن ابىطالب پس از خروج امام ( ع ) از مكّه ، به وى پيوستند .\r\nدوم : نيز در تاريخ آمده است كه بنى جعدة بن هبيرهء مخزولى در كوفه زندگى مىكردند .\r\nآنها از كسانى بودند كه پس از شهادت امام حسن ( ع ) در خانهء سليمان بن صرد خزاعى اجتماع كردند و طى نامه‌اى به امام حسين ( ع ) ، ضمن تسليت گفتن به ايشان ، عنوان كردند كه كوفيان نسبت به ايشان حسن نظر دارند و دوستدار آمدن و چشم به راه آن حضرت هستند . . . « 1 »\r\nاز همهء اينها گذشته ، اين روايت را تنها بلاذرى نقل كرده است و نديديم كه مورخ ديگرى نيز آن را نقل كرده باشد تا بر كشف رموز و از ميان بردن آشفتگى آن به ما كمك كند .\r\n\r\n5 - حاجر از بطن الرُمّه\r\nبه ضم راء و تشديد ميم . . . درّه‌اى است مشهور در بلندى نجد . ابن دريد گويد : « رُمّه دشتى است بزرگ در نجد كه چندين درّه بدان منتهى مىشود » « 2 » « الحاجر به جيم و راء در لغت عرب به معناى چيزى است كه آب را بر لب درّه نگه مىدارد . . . » « 3 » بطن الرمه : منزلگاه اهل بصره است هنگام آمدن به مدينه . اهل كوفه و بصره در آن اجتماع مىكردند و در شمال نجد واقع است . . . « 4 »\r\nطبرى گويد : عبيداللّه پس از آگاهى بر آمدن حسين از مكّه به سوى كوفه ، حصين بن نمير ، رئيس شرطه‌اش را فرستاد تا آن كه در قادسيه فرود آمد و سپاه را ميان قادسيه تا خفّان و ميان قادسيه ، قطقطانه و لعلع سازماندهى كرد . او به مردم گفت : اين حسين است كه آهنگ عراق دارد ! « 5 »\r\n\r\n\r\n","description":"","footnote":"\r\n( 1 ) - ر . ك : انساب الاشراف ، ج 3 ، ص 366 .\r\n( 2 ) - معجم البلدان ، ج 1 ، ص 449 .\r\n( 3 ) - همان ، ج 2 ، ص 204 .\r\n( 4 ) - خطب الامام الحسين ، ج 1 ، ص 132 .\r\n( 5 ) - تاريخ الطبرى ، ج 3 ، ص 301 .\r\n","page_name":" 173 ","page_number":173},
  {"content":"\r\n\r\nآنگاه حسين ( ع ) پيش رفت تا به حاجر از بطن الرّمه رسيد . از آنجا قيس بن مسهّر صيداوى را به كوفه فرستاد و خطاب به آنان چنين نوشت :\r\nبسم اللّه الرحمن الرحيم . از حسين بن على به برادران مؤمن و مسلمانش . سلام عليكم . سپاس خدايى را كه جز او خدايى نيست . اما بعد ، مسلم بن عقيل به من نوشته است كه شما حسن نظر داريد و بر يارى ما و طلب حق ما گرد آمده‌ايد . از خداوند مىخواهم كه كارها را نيك به سامان آرد و شما را بر اين كار پاداشى بزرگ بخشد . من در روز سه شنبه هشت روز گذشته از ذى حجّه ، روز ترويه ، از مكّه به سوى شما حركت كردم . چون پيك من نزد شما آمد ، آستين‌ها را بالا زده جديّت به خرج دهيد . من همين چند روزه به سوى شما خواهم آمد . والسلام عليكم و رحمة اللّه و بركاته\r\nقيس بن مسهّر نامهء امام حسين ( ع ) را به كوفه برد و چون به قادسيه رسيد ، حصين بن نمير او را دستگير كرد و نزد عبيداللّه بن زياد فرستاد . عبيداللّه گفت : بالاى قصر برو و دروغگوى پسر دروغگو را دشنام ده !\r\nقيس بالا رفت و گفت : اى مردم حسين بن على بهترين آفريدگان خدا و پسر فاطمه ، دختر رسول خدا ( ص ) است . او مرا نزد شما فرستاده است . من در حاجر از او جدا شدم .\r\nبياييد و او را اجابت كنيد . سپس عبيداللّه بن زياد و پدرش را لعنت كرد و براى على بن ابىطالب طلب مغفرت كرد .\r\nعبيداللّه فرمان داد او را از بالاى قصر پايين افكندند . چنين كردند ، پاره پاره شد و مرد . » « 1 »\r\nسيد ابن طاووس گويد : . . . حسين ( ع ) براى سليمان بن صرد خزاعى ، مسيب بن نجبه ، رفاعة بن شدا و گروهى از شيعيان كوفه نامه‌اى نوشت و آن را به وسيلهء قيس بن مسهّر صيداوى فرستاد . چون در آستانهء ورود به كوفه قرار گرفت ، حصين بن نمير ، از فرماندهان\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 301 ؛ و ر . ك : تجارب الامم ، ج 2 ، ص 57 ؛ در اين كتاب حصين بن تميم آمده است . در انساب الاشراف ( ج 3 ، ص 378 ) ، الاخبار الطوال ، ص 245 - 246 ؛ تذكرة الخواص ، ص 221 ؛ و در ارشاد ( ص 220 ) آمده است : « نقل شده كه او را با شانه‌هاى بسته از بالاى قصر بر زمين انداختند و استخوان‌هايش شكست . هنوز رمقى در وى باقى بود كه مردى به نام عبدالملك بن عمير لخمى آمد و او را سر بريد . گفتند كه چرا اين كار كردى و بر او عيب گرفتند ، گفت : خواستم كه آسوده‌اش كنم ! »\r\n","page_name":" 174 ","page_number":174},
  {"content":"\r\n\r\nعبيداللّه ، او را بازداشت و بازجويى كرد . قيس نامه را بيرون آورد و پاره كرد . حصين او را نزد عبيداللّه برد ، چون در برابر او قرار گرفت ، گفت : كه هستى ؟\r\nگفت : مردى از شيعيان اميرالمؤمنين على بن ابىطالب و پسرش !\r\nگفت : چرا نامه را پاره كردى ؟\r\nگفت : براى اين كه تو ندانى در آن چيست .\r\nگفت : نامه از چه كسى و براى چه كسى است ؟\r\nگفت : از حسين ( ع ) به گروهى از كوفيان كه من نامشان را نمىدانم !\r\nابن زياد خشمگين شد و گفت : به خدا سوگند از من جدا نمىشوى تا آن كه نام آنها را برايم بگويى . يا از منبر بالا روى و حسين بن على و پدر و برادرش را لعن كنى . و گرنه تو را تكّه تكّه مىكنم !\r\nقيس گفت : نام آنان را به تو نخواهم گفت ، ولى حسين و پدر و برادرش را لعن مىكنم !\r\nآنگاه از منبر بالا رفت . خداى را حمد و ثنا گفت و بر پيامبر ( ص ) درود فرستاد و براى على ، حسن و حسين ( ع ) بسيار از خداوند طلب رحمت كرد . سپس عبيداللّه بن زياد و پدرش و ستمگران بنىاميه را يكسره لعنت كرد ! سپس گفت : اى مردم ، من فرستادهء حسين به سوى شما هستم و من او را در فلان جا ترك گفتم ، او را اجابت كنيد . چون اين خبر را به عبيداللّه زياد دادند ، فرمان داد او را از قصر به زير افكندند . او را پايين انداختند و قيس جان سپرد .\r\nچون اين خبر به حسين ( ع ) رسيد گريست و فرمود :\r\nپروردگارا براى ما و شيعيان ما جايگاهى با كرامت قرار ده و ما و آنان را در سراى رحمت خويش جاى ده ، همانا تو بر هر كار توانايى .\r\nنيز نقل شده است كه امام ( ع ) اين نامه را از حاجر نوشت . جاهاى ديگر هم گفته‌اند . « 1 »\r\n\r\nقيس بن مسهّر يا عبداللّه بن يقطر ؟\r\nدر ميان قضاياى مبهم فراوان روند حوادث قيام حسين ، يكى اين قضيه است : آيا پيكى كه امام حسين ( ع ) پس از خروج از مكّه و در طول راه به سوى عراق فرستاد و در قادسيه\r\n\r\n\r\n","description":"","footnote":"\r\n( 1 ) - اللهوف ، ص 32 - 33 ؛ و ر . ك : مثير الاحزان ، ص 42 .\r\n","page_name":" 175 ","page_number":175},
  {"content":"\r\n\r\nدستگير شد و سپس ابن زياد فرمان داد با شانه‌هاى بسته او را از بالاى قصر به زير افكندند ، قيس بن مسهّر صيداوى بود يا عبداللّه بن يقطر ؟\r\nشيخ مفيد در اين باره گويد : « گفته شده است كه برادر رضاعى خويش عبداللّه بن يقطر را به كوفه فرستاد . . . » « 1 »\r\nيا آن كه امام ( ع ) هر دوى آنها را در اثناى راه فرستاد و هر دو در قادسيه دستگير شدند و هر دو به فرمان ابن زياد از بالاى قصر به زير افكنده شده به شهادت رسيدند ؟ !\r\nيا اين كه اين داستان اين دو شهيد بزرگوار متفاوت است ؟\r\nبراى كشف حقيقت و برداشتن ابهام از اين موضوع ملاحظات زير به خواننده عزيز ارائه مىگردد :\r\n1 - منابع تاريخى تأكيد دارند كه اين هر دو شهيد پيك امام ( ع ) به كوفه بوده‌اند . ولى مكان اعزام قيس بن مسهّر به كوفه حاجر از بطن الرمه ذكر گرديده است . ولى مكان و زمانى كه امام ( ع ) عبداللّه بن يقطر را اعزام داشت ، روشن نيست . براى مثال مورّخان گويند : حسين ( ع ) پس از رسيدن به الحاجر از بطن رمّه نامه‌اى براى مسلم و شيعيان كوفه نوشت و همراه قيس فرستاد . . . « 2 » ليكن دربارهء ابن يقطر مىگويند : « امام ( ع ) او را از ميان راه سوى مسلم بن عقيل فرستاد و اين در حالى بود كه از گرفتارى مسلم اطلاع نداشت . » « 3 »\r\nآرى ، شيخ سماوى در اينجا به يك نكتهء مهم اشاره مىكند و مىگويد : « ابن قيتبه و ابن مسكويه گفته‌اند : كسى كه حسين ( ع ) او را فرستاد قيس بن مسهّر بود . . . و عبداللّه يقطر را با مسلم فرستاد . او نيز پس از مشاهدهء بىوفايى كوفيان ، پيش از آن كه گرفتار شود ، عبداللّه را نزد حسين فرستاد تا موضوع را به او گزارش دهد . » « 4 » اگر اين سخن درست باشد ، پيك امام به كوفه در طول راه قيس بن مسهّر بوده است ، نه كس ديگر .\r\n\r\n\r\n","description":"","footnote":"\r\n( 1 ) - الارشاد ، ص 202 .\r\n( 2 ) - ابصار العين ، ص 112 ؛ تاريخ الطبرى ، ج 3 ، ص 301 ؛ الارشاد ، ص 202 ؛ و ر . ك : انساب الاشراف ، ج 3 ، ص 378 ؛ الاخبار الطوال ، ص 245 - 246 ؛ مثير الاحزان ، ص 42 ؛ تذكرة الخواص ، ص 221 .\r\n( 3 ) - تاريخ الطبرى ، ج 3 ، ص 303 ؛ و ر . ك : ابصارالعين ، ص 93 .\r\n( 4 ) - ابصار العين ، ص 94 .\r\n","page_name":" 176 ","page_number":176},
  {"content":"\r\n\r\n2 - بر فرض اين كه عبداللّه بن يقطر نيز پس از خروج امام ( ع ) از مكّه از سوى ايشان به كوفه فرستاده شده باشد ، اعزام وى به آن شهر از نظر زمانى پيش از قيس بن مسهّر و از نظر مكانى ، پيش از منطقهء حاجر از بطن الرمّه بوده است . زيرا كه وى حداقل اندكى پيش‌تر از رسيدن قيس بن مسهر - كه پيش از مسلم كشته شد - به قادسيه رسيد و دستگير و از بالاى قصر به زير افكنده شد و به قتل رسيد . به اين دليل كه خبر قتل عبداللّه بن يقطر ، اندكى پس از خبر قتل مسلم و هانى بن عروه در زباله به امام ( ع ) رسيد و حضرت از قتل آنان اين گونه خبر داد : اما بعد ، خبرى دردناك به ما رسيده است ! مسلم بن عقيل ، هانى بن عروه و عبداللّه بن يقطر كشته شده‌اند . . . « 1 » ولى خبر قتل قيس اندكى پس از آن و در عذيب الهجانات به امام ( ع ) رسيد . « 2 »\r\nبنابراين هيچ منعى وجود ندارد كه هر دوى آنها پس از خروج امام ( ع ) از مكّه به كوفه اعزام شده باشند ، ولى عبداللّه بن يقطر اندكى پيش از قيس رفته باشد . هر دوى آنها نيز با افكنده شدن از بالاى قصر كشته شده باشند ، ولى ابن يقطر اندكى پيش از ابن مسهّر كشته شده باشد .\r\n3 - برخى از منابع تاريخى نوشته‌اند كه عبداللّه بن يقطر پيك مسلم بود . او پس از بيرون آمدن از كوفه در اطراف آن شهر و در نزديكى قادسيه دستگير شد و پيش از مسلم بن عقيل به شهادت رسيد . در روايت ابن شهر آشوب آمده است كه عبيداللّه زياد پس از ديدار با شريك ابن اعور حادثى در بستر بيمارى ( در خانهء هانى بن عروه ) و اجرا نشدن نقشه شريك براى قتل عبيداللّه ، ترسيد و بيرون آمد . چون وارد قصر شد ، مالك بن يربوع تميمى نامه‌اى را كه از دست عبداللّه بن يقطر گرفته بود ، آورد . در نامه چنين نوشته بود :\r\n« به حسين بن على ( ع ) ، اما بعد ، به اطلاع شما مىرسانم كه اين شمار از كوفيان با شما بيعت كرده‌اند . چون نامه‌ام به شما رسيد ، بشتاب بشتاب كه مردم با تواند و به يزيد هيچ تمايل و گرايش ندارند . آنگاه عبيداللّه فرمان به قتل او داد . « 3 »\r\n\r\n\r\n","description":"","footnote":"\r\n( 1 )\r\n- تاريخ الطبرى ، ج 3 ، ص 303 .\r\n( 2 ) - همان ، ص 308 .\r\n( 3 ) - مناقب آل ابى طالب ، ج 4 ، ص 94 ؛ و به نقل از آن بحار ، ج 44 ، ص 343 .\r\n","page_name":" 177 ","page_number":177},
  {"content":"\r\n\r\nسيد بن محمد بن ابىطالب در كتاب « تسلية المجالس » « 1 » نيز همين مطلب را نوشته است . سماوى به نقل از ابن قتيبه و ابن مسكويه نوشته است كه امام حسين ( ع ) عبداللّه بن يقطر را با مسلم فرستاد . مسلم پس از مشاهدهء بىوفايى مردم و پيش از حوادثى كه براى خودش پيش آمد ، عبداللّه را نزد امام ( ع ) فرستاد و موضوع را اطلاع داد . « 2 » اگر اين روايت را به گفته‌هاى پيشين اضافه كنيم ، ميان داستان اين دو شهيد ، تفاوتى آشكار ، محقّق مىشود .\r\nبه اين ترتيب كه عبداللّه يقطر همراه با مسلم از مكّه به كوفه فرستاده شد يا پس از خروج امام از مكّه از سوى ايشان به كوفه اعزام گشت و هنگامى هم كه او را دستگير كردند ، حامل نامهء مسلم به امام ( ع ) بود . در حالى كه قيس بن مسهّر هنگام دستگيرى پيك امام بود و نامهء آن حضرت را به كوفه نزد مسلم يا برخى از بزرگان شيعه مىبرد .\r\nاما موضوع همچنان نيازمند بحث و كاوش بيشتر است و در معرفت نيز هميشه باز مىباشد و چه بسيار چيزهايى كه گذشتگان براى آيندگان گذاشته‌اند .\r\n\r\nديدار دوّم عبداللّه بن مطيع « 3 » با امام ( ع )\r\nشيخ مفيد گويد : سپس حسين ( ع ) از حاجر به سوى كوفه راه افتاد تا آن كه به يكى از چاه‌هاى عرب رسيد و در آنجا عبداللّه بن مطيع عدوى را ديد كه در كنار آن آب فرود آمده است . عبداللّه با ديدن حسين ( ع ) نزد ايشان آمد و گفت : پدر و مادرم به فدايت ، اى فرزند رسول خدا ( ص ) ، چه چيز شما را به اينجا كشانده است ؟ و حضرت را كمك كرد و از اسب پايين آورد . حسين ( ع ) گفت : چنان كه مىدانى ، معاويه مرده است ؛ و مردم عراق به من نامه نوشته نزد خود دعوت كرده‌اند . عبداللّه گفت : اى فرزند رسول خدا ( ص ) ، خدا را به يادتان مىآورم ، مبادا حرمت اسلام شكسته شود ! تو را به خدا سوگند دربارهء\r\n\r\n\r\n","description":"","footnote":"\r\n( 1 ) - تسلية المجالس ، ج 2 ، ص 182 .\r\n( 2 ) - ر . ك : ابصارالعين ، ص 94 .\r\n( 3 ) - زندگى نامهء وى در جلد اول اين پژوهش گذشت .\r\n","page_name":" 178 ","page_number":178},
  {"content":"\r\n\r\nحرمت قريش ! تو را به خدا سوگند دربارهء حرمت عرب ، به خدا سوگند اگر در طلب آنچه در دست بنىاميه است برآيى تو را خواهند كشت . و اگر تو را بكشند پس از آن هرگز از قتل هيچ كس بيم نمىكنند . به خدا سوگند اين حرمت اسلام و حرمت قريش و عرب است كه شكسته مىشود ! چنين مكن و به كوفه مرو و خود را در معرض جنگ بنىاميه قرار مده . حسين ( ع ) سخن او را نپذيرفت و به راه خويش ادامه داد . » « 1 »\r\n\r\nاشاره\r\nعبداللّه بن مطيع يك بار پيش از اين بر سر چاهى كه ميان راه مدينه و مكّه حفر مىكرد با امام ديدار كرد و اين دومين ديدار او با امام ( ع ) بود . « 2 » عدوى « مردى بود از قريش كه تمام همّتش رسيدن به عافيت و منفعت شخصى بود و به منزلت قريش و عرب بيش از اسلام اهمّيّت مىداد . او نه جوياى حق بود و نه اهل دفاع و يارى آن . ادعاى وى براى دوستى اهل‌بيت نيز با آن كه به منزلت الهى آنان آگاهى داشت ، دروغ بود . دروغ بودن ادعاى وى آنجا روشن مىشود كه به ابن زبير پيوندد و حكومت كوفه را به دست مىگيرد « و در جست‌وجوى شيعه بر مىآيد و آنان را مىترساند . » « 3 » و براى مقابله با قيام مختار با آنان مىجنگند . او از خود قاتلان امام حسين ( ع ) ، امثال شمر بن ذىالجوشن و شبث بن ربعى و ديگران كمك گرفت ! در نخستين خطبه‌اى كه در كوفه خواند ، اعلام داشت كه فرمان ابن زبير ميان اهل كوفه مطابق سيرهء عمر بن خطّاب و عثمان بن عفان رفتار مىكند ! ولى شوق كوفيان براى سيرهء على ( ع ) و ردّ سيرهء ديگران او را غافلگير ساخت . « 4 »\r\n\r\n\r\n","description":"","footnote":"\r\n( 1 ) - الارشاد ، ص 230 ؛ تاريخ الطبرى ، ج 3 ، ص 301 ؛ الكامل فى التاريخ ، ج 3 ، ص 403 ؛ و در اخبارالطوال ( ص 246 ) آمده است : چون امام حسين ( ع ) از بطن رمّه حركت كرد به عبداللّه بن مطيع برخورد كه از عراق باز مىگشت . عبداللّه بر حسين ( ع ) سلام كرد و گفت : اى پسر رسول خدا ( ص ) ، پدر و مادرم فداى تو باد . چه چيز موجب شد كه از حرم خدا و حرم جدّت بيرون آيى ؟ گفت : مردم كوفه به من نامه نوشته و از من خواسته‌اند پيش ايشان بروم و اميدوارند كه حق را زنده كنند و بدعت‌ها را از ميان بردارند . . .\r\n( 2 ) - ر . ك : تاريخ ابن عساكر ، ترجمة الامام الحسين ، ص 222 ، حديث 203 ؛ و ر . ك : الفتوح ، ج 5 ، ص 36 - 37 ؛ الاخبار الطوال ، ص 228 - 229 .\r\n( 3 ) - تاريخ يعقوبى ، ج 2 ، ص 258 .\r\n( 4 ) - ر . ك : جلد اول همين پژوهش .\r\n","page_name":" 179 ","page_number":179},
  {"content":"\r\n\r\nامام حسين ( ع ) نسبت به او و ادّعاهايش شناخت كامل داشت ! ولى با ادب اسلامى عالى خويش با او رفتار مىكرد . حضرت دعواى دوستى ابن مطيع و اين را كه نمىخواهد امام كشته شود تكذيب نكرد ، ولى از امور مربوط به نهضت جز به قدر لازم چيزى به او نگفت . در ديدار نخست با وى تنها همين اندازه گفت كه به مكّه مىرود و پس از آن همين اندازه گفت كه « چون به آن شهر رسيدم ، دربارهء آيندهء كار خويش استخاره مىكنم . « 1 »\r\nخداوند هر چه را دوست بدارد مقدّر مىسازد ! » « 2 » ولى در ديدار دوم چون در راه عراق بود ، ناگزير بايد ظاهر علّت سفر خود يعنى نامه‌هاى اهل كوفه را باز مىگفت . در هر دوى اين دو ديدار به خوبى ديده مىشود كه امام به مخالفت عدوّى توجّهى نمىكند و بىاعتنا مىگذرد .\r\n\r\n6 - خزيميّه\r\n« به ضم اول و فتح دوم ، تصغير خزيمه و به گمان من منسوب به خزيمة بن خازم است .\r\nخزيميه يكى از منزلگاه‌هاى حج است پس از ثعلبيه از سوى كوفه و پيش از اجفر واقع است . گروهى گفته‌اند كه ميان آنجا تا ثعلبيه 32 ميل فاصله است و گفته شده است :\r\nحزيميه به حاء بدون نقطه . » « 3 » گفته شده است : خزيميه : منسوب است به خزيمة بن حازم و پيش از زرود واقع است . « 4 »\r\nابن اعثم كوفى گويد : « حسين رفت تا در خزيميه فرود آمد و يك شبانه روز در آنجا ماند .\r\nچون بامداد شد خواهرش ، زينب - دختر على - نزد حضرت آمد و گفت : آيا چيزى را كه\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 36 - 37 .\r\n( 2 ) - الاخبار الطوال ، ص 228 - 229 . در اينجا يادآور مىشويم كه ابن عبداللّه ربّه اندلسى در نقل خود موضوع‌اين رويداد را به گونه‌اى فاحش به هم درآميخته و نقل او اعتبار ندارد . ( ر . ك : العقد الذيد ، ج 4 ، ص 352 ) .\r\n( 3 ) - معجم البلدان ، ج 2 ، ص 370 .\r\n( 4 ) - خطب الامام الحسين ( ع ) ، ج 1 ، ص 132 .\r\n","page_name":" 180 ","page_number":180},
  {"content":"\r\n\r\nديشب شنيدم به شما خبر دهم ؟ !\r\nحسين ( ع ) گفت : چه شنيده‌اى ؟\r\nگفت : ديشب براى انجام كارى بيرون رفتم و شنيدم كه منادىاى ندا مىداد :\r\n ألا يا عين فاحتفلى بجهد * و من يبكى على الشهداء بعدى\r\nعلى قومٍ تسوقهم المنايا * به مقدار الى انجاز و عدِ \r\nاى چشم خوب توجه كن ، پس از من چه كسى براى شهيدان مىگريد بر مردمى كه مرگ آنان را براى انجام وعدهء الهى به پيش مىبرد\r\nحسين ( ع ) گفت : « خواهرم آنچه مقدر باشد همان مىشود ! » « 1 »\r\n\r\n7 - زَرُود\r\n« الزرد : بلعيدن ؛ شايد به دليل اين كه آب‌هايى را كه ابرها مىريزد فرو مىبلعد . زيرا ميان ثعلبيه و خزيميه در راه حاجيان كوفه ، شنزار است . . . زرود العتيقه نيز ناميده مىشود و از خزيميه يك ميل پايين‌تر است . در زرود آبگيرى و قصرى و حوضى نيز وجود دارد ! » « 2 »\r\n\r\nپيوستن زهير بن قين به كاروان حسينى\r\nدينورى گويد : سپس رفت تا به زرود رسيد . چشمش به خيمه‌اى افتاد كه در آنجا بر پا شده بود . چون درباره‌اش پرسيد ، گفتند : از آنِ زهير بن قين است . او حج گزارده بود و از كوفه به مكّه مىرفت . حسين ( ع ) پيام داد كه به ديدارش بيايد تا با او گفت‌وگو كند .\r\nزهير از ديدار با امام خوددارى ورزيد . همسر زهير كه با او بود ، گفت : سبحان اللّه ، فرزند رسول خدا ( ص ) دنبال تو مىفرستد و تو اجابتش نمىكنى ؟ زهير برخاست و سوى حسين ( ع ) رفت . اندكى نگذشت كه با چهره‌اى درخشان بازگشت و . . . فرمان داد كه چادرش را كندند و نزديك خيمه حسين ( ع ) برپا كردند !\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 122 و به نقل از آن مقتل خوارزمى ، ج 1 ، ص 323 - 324 .\r\n( 2 ) - معجم البلدان ، ج 3 ، ص 139 .\r\n","page_name":" 181 ","page_number":181},
  {"content":"\r\n\r\nسپس به زنش گفت : من تو را طلاق دادم ! همراه برادرت به خانه‌ات برو كه من قصد دارم همراه حسين ( ع ) كشته شوم !\r\nآنگاه به ياران همراه خويش گفت : هر كس دوستدار شهادت است بماند و هر كس دوست نمىدارد برود !\r\nهيچ يك از آنها با او نماند ، بلكه همراه زن و برادر زنش رفتند تا به كوفه وارد شدند . « 1 »\r\nطبرى به نقل مردى از بنى قاره گويد : همراه زهير بن قين ، پا به پاى حسين ( ع ) از مكّه مىآمديم . بدتر از هر چيز براى ما اين بود كه با حسين در يك جا منزل كنيم ! از اين رو هرگاه حسين حركت مىكرد ، زهير فرود مىآمد و هرگاه حسين فرود مىآمد ، زهير حركت مىكرد . تا آن كه روزى به منزلگاهى رسيديم و ناچار شديم در آنجا فرود آييم . حسين در كنارى و زهير در كنارى ديگر منزل كرد . ما در حال غذا خوردن بوديم كه پيك حسين آمد و سلام كرد سپس داخل شد و گفت : اى زهير بن قين ، حسين مرا فرستاده است كه نزدش به روى .\r\nگويد : همه آنچه را به دست داشتند افكندند ، به طورى كه گويى بر سر ما پرنده نشسته است ! « 2 »\r\nطبرى در ادامهء داستان مىگويد : ابومخنف گويد : دلهم ، دختر عمرو ، همسر زهير بن قين به من گفت : من به زهير گفتم : آيا فرزند رسول خدا در پىات فرستاده است و تو نمىروى ؟ سبحان اللّه . برو و سخن او را بشنو و آنگاه بازگرد .\r\nگويد : زهير نزد امام ( ع ) رفت و اندكى نگذشت كه با شادمانى و چهره‌اى درخشان بازگشت . آنگاه فرمان داد كه خيمه و بار و بنه‌اش را كندند و نزد حسين ( ع ) بردند . آنگاه به همسرش گفت : تو مطلقه هستى ! نزد خويشاوندانت برو . من دوست ندارم كه از سوى من جز خير چيزى به تو برسد !\r\n\r\n\r\n","description":"","footnote":"\r\n( 1 ) - الاخبار الطوال ، 246 - 247 .\r\n( 2 ) - تاريخ الطبرى ، ج 3 ، ص 303 .\r\n","page_name":" 182 ","page_number":182},
  {"content":"\r\n\r\nسپس خطاب به يارانش گفت : هركدام از شما دوست دارد با من بيايد ، و گرنه اين آخرين ديدار است . من برايتان حديثى نقل مىكنم : در بلنجر « 1 » مىجنگيديم و خداوند ما را پيروز ساخت و غنايمى به دست آورديم . در اين هنگام سلمان باهلى « 2 » به ما گفت : آيا از اين پيروزى كه خدايتان نصيب كرده است و غنايمى كه به دست آورده‌ايد ، خوشحاليد ؟\r\nگفتيم : آرى !\r\nگفت : آنگاه كه جوانان آل محمد « 3 » را به هنگام جنگيدن در ركاب آنان ديدار كرديد بسيار خوشحال‌تر باشيد ؛ با اين غنايمى كه به دست آورده‌ايد ؛ و من شما را به خداوند مىسپارم . . . ! « 4 »\r\nدر روايت سيد ابن طاووس آمده است كه زهير از جمله به زنش اين سخن را گفت :\r\n« آهنگ همراهى با حسين ( ع ) را دارم ، تا جان خويش را در راه او فدا و با همهء وجودم از او دفاع كنم . » سپس اموال همسرش را به او داد و وى را به يكى از پسرعموهايش سپرد تا به خانواده‌اش برساند . زن برخاست و گريست و با زهير خداحافظى كرد و گفت : خداوند يار و ياور تو باشد و برايت خير گرداند . از تو مىخواهم كه در قيامت نزد جدّ حسين از من شفاعت كنى ! » « 5 »\r\n\r\n\r\n","description":"","footnote":"\r\n( 1 ) - شهرى است در سرزمين خزر . . . گويند : عبدالرحمن بن ربيعه آن را گشود ، بلاذرى گويد : سلامان بن ربيعه‌باهلى ( ر . ك : معجم البلدان ، ج 1 ، ص 489 . )\r\n( 2 ) - در الارشاد به جاى سلمان باهلى سلمان فارسى و به جاى جوانان آل محمد ، سيد جوانان آل محمد آمده‌است . شايان توجه است كه - به گمان قوى - اين روايت را از خود طبرى نقل كرده است . چرا كه دو متن تقريباً به طور كامل با يكديگر مطابقت دارد . شايد آنچه در نسخه‌هاى جديد تاريخ طبرى ديده مىشود كه سلمان فارسى را به سلمان باهلى تغيير داده و « شباب » را به جاى « سيد شباب » نوشته‌اند از تحريف‌هايى است كه به ويژه در سال‌هاى اخير به شدت وارد شده است . در مثيرالاحزان آمده است : « آنگاه سلمان رضى اللّه عنه به ما گفت » كه مقصود همان سلمان فارسى است . چنان كه فتّال نيشابورى در روضة الواعظين ( ص 153 ) ، خوارزمى در المقتل ( ج 1 ، ص 323 ) به نقل از ابن اعثم كوفى اين نكته را تأييد كرده‌اند . در كتاب اخير آمده است : همراه سلمان فارسى در بلنجر مىجنگيدم . . . » ابن اثير نيز در الكامل ( ج 3 ، ص 277 ) آن را تأييد كرده گفته است : « آنگاه سيد جوانان خاندان محمد را ديد » .\r\n( 3 ) - همان .\r\n( 4 ) - تاريخ الطبرى ، ج 3 ، ص 303 ؛ الارشاد ، ص 203 .\r\n( 5 ) - اللهوف ، ص 31 .\r\n","page_name":" 183 ","page_number":183},
  {"content":"\r\n\r\n\r\nزهير بن قين\r\nزهير بن قين بن قيس انمارى بجلى از مردان بزرگ قبيله‌اش بود . ميان آنان در كوفه سكونت داشت . او مردى شجاع بود . جايگاه بلند و فداكارىهاى جنگى او مشهور است .\r\nدر سال شصت همراه خانواده‌اش حجّ گزارده و در راه بازگشت با حسين ( ع ) برخورد كرد . . . « 1 »\r\nپس به آن حضرت پيوست و با او همراه شد تا آن كه در كربلا در ركابش به شهادت رسيد .\r\nدر زيارت ناحيه بر وى چنين درود فرستاده شده است :\r\n« سلام بر زهير بن قين بجلى كه پس از آن كه امام حسين ( ع ) به او اجازهء بازگشت داد گفت : به خدا سوگند ، هرگز چنين نخواهد شد . آيا فرزند رسول خدا اسير دست دشمنان باشد و من خود را نجات بدهم ؟ خداوند چنين روزى را به من نشان ندهد . » « 2 »\r\nموضعگيرىهاى زهير بن قين از هنگام پيوستن به كاروان حسينى تا شهادت در ركاب آن حضرت چنان عالى است كه تاريخ پيوسته آن را يادآور مىشود و نسل‌ها آن را مىخوانند و در برابر اين شخصيت والاى اسلامى سر تعظيم فرود مىآورند . در اينجا به چند مورد زير اشاره مىشود :\r\nهنگامى كه كاروان حسينى به ذاحسم رسيد امام ( ع ) براى يارانش خطبه‌اى خواند و طى آن فرمود : « اما بعد ، براى ما وضعيتى پيش آمد كه شما مىبينيد . . . » آنگاه زهير برخاست و خطاب به يارانش گفت : آيا شما سخن مىگوييد يا من سخن بگويم ؟ گفتند : شما سخن بگوى .\r\nاو پس از حمد و ثناى الهى گفت : « بر هدايت خداوند باشيد ، اى فرزند رسول خدا ، گفتارتان را شنيديم . به خدا سوگند اگر دنيا براى ما سراى باقى باشد و ما درآن جاودانى باشيم ، جز اين كه با كمك و يارى تو از آن جدا گرديم ، قيام با تورا بر اقامت در دنيا ترجيح مىدهيم . آنگاه حسين ( ع ) برايش دعاى خير كرد . » « 3 »\r\n\r\n\r\n","description":"","footnote":"\r\n( 1 )\r\n- ر . ك : ابصار العين ، ص 161 .\r\n( 2 ) - معجم رجال الحديث ، ج 7 ، ص 295 ، شمارهء 4750 .\r\n( 3 ) - تاريخ الطبرى ، ج 3 ، ص 307 ، ابصارالعين ، ص 162 .\r\n","page_name":" 184 ","page_number":184},
  {"content":"\r\n\r\nابومخنف به نقل از ضحاك مشرقى گويد : چون شب دهم فرارسيد ، حسين ( ع ) طى خطابه‌اى به ياران و خاندانش چنين فرمود : اينك تاريكى شب فرا رسيده است ، آن را رهوار خويش گيريد و هركدام از شما دست يكى از خاندانم را بگيرد ، چرا كه اين قوم مرا مىجويند . » آنگاه عباس و ديگر خاندان حضرت پاسخ گفتند و سپس مسلم بن عوسجه پاسخ داد . . . سپس سعيد پاسخ داد . . . آنگاه زهير برخاست و گفت : به خدا سوگند دوست دارم كشته شوم و خاكسترم به باد داده شود ، سپس هزار بار به همين صورت كشته شوم و خداوند با اين قتل از جان تو و جان جوانان خاندانت دفاع كند . « 1 »\r\nابومخنف به نقل از على بن حنظلة بن اسعد شبامى ، از كثيربن عبداللّه شعبى بجلى گويد : چون براى رويارويى با حسين ( ع ) يورش برديم ، زهيربن قين سوار بر اسبى كه دمى پرمو داشت ، غرق در سلاح سوى ما آمد و گفت : اى كوفيان از عذاب خداى برحذر باشيد ، برحذر ! مسلمان برگردن برادر مسلمان حق دارد كه نصيحتش كند . تا هم اكنون ، برادريم و تا هنگامى كه شمشير ميان ما و شما نيفتاده است ، بردين و امت واحديم ! ولى آنگاه كه شمشير افتاد ، همبستگى از ميان مىرود و ما امّتى مىشويم و شما امّتى ! خداوند به وسيلهء فرزندان پيامبرش محمد ( ص ) ما و شما را به بوتهء آزمايش نهاد ، تا ببيند كه چه مىكنيم ! ما شمارا دعوت مىكنيم كه آنان را يارى دهيد و از پشتيبانى عبيداللّه زياد سركش دست برداريد ، چرا كه در دوران سلطهء آنها چيزى جز بدى نخواهيد ديد . آنان چشمانتان را ميل مىكشند و دست‌ها و پاهايتان را مىبرند و پارسايان شما را مثله مىكنند و بر شاخه‌هاى درخت آويزان مىكنند و قاريانتان امثال حجر بن عدى و يارانش و هانى بن عروه و نظايرش را مىكشند .\r\nمردم او را دشنام دادند و عبيداللّه و پدرش را ستودند ! و گفتند : به خدا سوگند از اينجا نمىرويم تا رئيس تو و همراهانش را بكشيم يا او و يارانش را نزد امير بفرستيم !\r\nزهير گفت اى بندگان خدا ، فرزندان فاطمه ( س ) از پسر سميه به يارى و دوستى سزاوارترند ، اگر يارىاش نمىكنيد ، از خدا بترسيد و او را مكشيد ، لااقل بين او و يزيد\r\n\r\n\r\n","description":"","footnote":"\r\n( 1 ) - رك ، تاريخ الطبرى ، ج 2 ، ص 316 ، الارشاد ، ص 215 ، ابصارالعين ، ص 164 .\r\n","page_name":" 185 ","page_number":185},
  {"content":"\r\n\r\nبىطرف باشيد . به خدا سوگند كه يزيد در فرمانبردارى شما بدون كشتن حسين ( ع ) نيز راضى است .\r\nآنگاه شمر تيرى بر او افكند و گفت : خاموش باش كه خداى خاموشت گرداند ! از پرگويى ما را خسته كردى !\r\nزهير گفت : اى پسر كسى كه ايستاده مىشاشيد ، روى سخن من با تو نيست ! تو حيوانى بيش نيستى ، به خدا سوگند گمان ندارم كه دو آيه از كتاب خدا را بدانى ، با خبر باش از زبونى در روز رستاخير و عذاب دردناك .\r\nشمر گفت : هم اكنون خداوند تو و رئيست را مىكشد .\r\nزهير گفت : آيا مرا از مرگ مىترسانى ! ؟ به خدا سوگند ، مرگ با او را از جاويدان بودن با شما خوش مىدارم !\r\nآنگاه رو به مردم كرد و با صداى بلند گفت : اى بندگان خدا ، اين بى ادب ستم پيشه و امثال او ، شما را در دينتان نفريبند ، به خدا سوگند مردمى كه خون فرزندان و خاندان محمد ( ص ) را بريزند و ياران و مدافعان حريمش را بكشند ، به شفاعت او نخواهند رسيد !\r\nكسى از پشت سر ندا داد ، اى زهير ، اباعبداللّه مىگويد : « بازگرد ، به جانم سوگند ، اگر مؤمن آل فرعون قوم خويش را اندرز گفت و دعوت را به كمال برد ، تو نيز اين قوم را اندرز گفتى و به كمال بردى ، اگر اندرز و ابلاغ سودمند افتد . » « 1 »\r\nزهير پس از چندين حمله در ميدان نبرد ، خدمت اباعبداللّه ( ع ) بازگشت و در حال خداحافظى با آن حضرت چنين سرود !\r\n فدتك نفسى هاديا مهديا * اليوم ألقى جَدّك النبيا\r\nو حسناً و المرتضى عليّا * و ذالجناحَين الشهيد الحيا « 2 » \r\nاى هدايت گر هدايت شده جانم به فدايت ، امروز جدّت پيامبر و حسن و على مرتضى و صاحب دو بال ، آن شهيد زنده را ديدار مىكنم .\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 319 ، ابصارالعين ، ص 165 - 166 .\r\n( 2 ) - ابصارالعين ، ص 167 .\r\n","page_name":" 186 ","page_number":186},
  {"content":"\r\n\r\n\r\nآيا زهير بن قين عثمانى بود ؟\r\nمشهور است كه زهير بن قين پيش از پيوستن به كاروان حسينى عثمانى بود . عثمانى يا متمايل گرديده به عثمان در آن روزگار اصطلاحى سياسى بود . معناى اين اصطلاح ، حداقل تاييد كامل بنىاميه در ادعاى مظلوميت عثمان بن عفان و دشمنى با على به اين سبب بود ، و مرتبه بالاتر شركت در يك يا چند جنگ بر ضدّ على ( ع ) زير پرچم خونخواهى عثمان بود ، مثل جنگ جمل و صفين .\r\nگويا كهن‌ترين منابع تاريخى كه به عثمانى بودن زهير بن قين اشاره دارد ، تاريخ طبرى و انساب الاشراف بلاذرى است . طبرى به نقل از ابى مخنف ، از حارث بن حصيره ، از عبداللّه بن شريك عامرى ، دربارهء برخى وقايع عصر تاسوعا چنين گويد : چگونه شمر امان عبيداللّه بن زياد را براى ابوالفضل العباس و برادران مادرىاش آورد ؟ و چگونه عباس و برادرانش اين امان را ردّ كردند و شمر را لعنت نمودند ؟ سپس چگونه عمربن سعد به لشكريانش فرمان داد به لشكرگاه ابى عبداللّه ، پس از نماز عصر آن روز ، يورش بردند ، آنگاه چگونه امام حسين ( ع ) برادرش عباس را فرمان داد كه نزد آنان برود و از آنان بپرسد كه براى چه آمده‌اند ، عباس در رأس بيست سوار ، از جمله زهير بن قين و حبيب بن مظاهر نزد آنان رفت و گفت : چه انديشه‌اى داريد و چه مىخواهيد ؟\r\nگفت : از امير فرمان رسيده است كه به شما پيشنهاد دهيم به فرمان او درآييد يا با شما بجنگيم !\r\nگفت شتاب مكنيد تا نزد ابا عبداللّه بروم و آنچه را گفتيد به عرض او برسانم .\r\nگويد : آنها ايستادند و گفتند نزد او برو و مطلب را به اطلاعش برسان ، آنگاه با پاسخش نزد ما بيا .\r\nعباس ركاب كشيد و آمد تا موضوع را به اطلاع امام حسين ( ع ) برساند ؛ و يارانش آنجا ايستادند و با آنان گفت‌وگو مىكردند . « حبيب بن مظاهر به زهير بن قين گفت : اگر مىخواهى تو با اين مردم سخن بگوى و يا آن كه من صحبت كنم . زهير گفت تو اين را آغاز كردى تو سخن بگو . »\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nحبيب بن مظاهر گفت : به خدا سوگند بدترين مردمى كه در روز قيامت نزد خداوند مىآيند ، آنهايى هستند كه فرزندان و خانواده و خاندان پيامبر ( ص ) و بندگان سحرخيز و ذكر گوى اين شهر را كشته باشند .\r\nعزرة بن قيس گفت : خوب خود را پاك و پاكيزه جلوه مىدهى !\r\nزهير گفت : اى عزره ، خدا وجود مرا پاكيزه و هدايت كرده است . اى عزره از خدا بترس كه من خيرخواه توام ، اى عزره تو را به خدا سوگند گمراهانى را كه جان‌هاى پاك را مىكشند يارى مكن !\r\nگفت : اى زهير ، نزد ما شيعهء اهل‌بيت نبودى ، بلكه عثمانى بودى !\r\nگفت : آيا اينك كه در اينجا هستم نشان آن نيست كه از آنهايم ؟ به خدا سوگند من هرگز براى او نامه‌اى ننوشته‌ام و پيكى نفرستاده‌ام و به او وعده يارى نداده‌ام . « 1 » ولى راه ، ما را با هم در يك جا گرد آورد . چون او را ديدم رسول خدا ( ص ) و منزلت حسين ( ع ) نزد او را به ياد آوردم و فهميدم كه از دشمنان او و حزب شما چه برايش پيش مىآيد ، و چنين ديدم كه يارىاش كنم و در حزب او باشم و براى حفظ حقوقى كه شما از خدا و رسول خدا ( ص ) تباه كرده‌ايد ، جانم را در راه او فدا كنم . . . » « 2 »\r\nولى بلاذرى گفته است : « گويند : زهيربن قين بجلى در مكّه طرفدار عثمان بود ، آنگاه با شتاب از مكّه باز گشت ، راه ، او و حسين را به هم ملحق كرد . . . » « 3 »\r\nطبرى نيز - همانطور كه آورديم - ناخوشنودى زهير رااز اين كه در راه با حسين ( ع ) در يك جا فرود آيد روايت كرده است . « 4 »\r\nروايت دينورى نيز تأييد مىكند كه زهير از رفتن نزد امام ( ع ) در زرود خوددارى ورزيد ! و دوست نداشت كه با او ملاقات كند . « 5 »\r\n\r\n\r\n","description":"","footnote":"\r\n( 1 )\r\n- اين تعبيرهاى زهير كنايه‌اى است به عزرةبن قيس ، چراكه وى از كسانى بود كه به امام در مكّه نامه‌نوشتند و پيك فرستاند و به آن حضرت وعدهء پيروزى دادند .\r\n( 2 ) - تاريخ الطبرى ، ج 3 ، ص 314 .\r\n( 3 ) - انساب الاشراف ، ج 2 ، ص 378 - 379 .\r\n( 4 ) - تاريخ الطبرى ، ج 3 ، ص 303 .\r\n( 5 ) - الاخبار الطوال ، ص 246 .\r\n","page_name":" 188 ","page_number":188},
  {"content":"\r\n\r\n\r\nديدگاه ما در اين باره\r\n1 - روايت منزلگاه‌هاى راه ، كه طبرى آن را از مردى از بنى فزاره نقل مىكند ، گذشته از ضعف سند - به دليل ناشناخته بودن فزارى - محتواى آن با حقايق تاريخى و جغرافيايى راست نمىآيد . زيرا زهير بن قين ، پس از انجام مراسم حج از مكّه باز مىگشت ، و اگر فرض كنيم كه او بلافاصله پس از پايان مراسم حركت كرده است ، تاريخ حركتش سيزدهم ذى حجّه بوده است . به اين ترتيب ميان زمان بيرون آمدن وى و امام حسين ( ع ) حداقل پنج روز اختلاف است . اگر چنين باشد چگونه اين بخش از روايت - كه به حسب ظاهر حاكى از حركت آنان همراه امام حسين ( ع ) است - مىتواند درست باشد : « ما همراه زهير بن قين بجلى ، از مكّه همراه حسين ( ع ) حركت مىكرديم ! ؟ » « 1 »\r\nاما در عدم اعتماد به روايت بلاذرى همين بس كه از يك بنگاه خبرى گرفته شده است چون از عبارت « گويند » استفاده مىكند .\r\nچنانچه فرض كنيم كه زهير بن قين پس از انجام مراسم حج - طبق روايت بلاذرى - با شتاب از مكّه باز گشت و در حركت جدّيت نشان داد و به هيچ چيز توجّهى نداشت ، اختلاف زمانى ، بر اختلاف مكانى تاثيرى نمىكند ، و همچنان به قوت خود باقى مىماند .\r\nزيرا كه امام نيز - به حسب متون متعدد تاريخى - هنگام بيرون شدن از مكّه با شتاب حركت مىكرد و به چيزى توجهى نداشت !\r\nاز اين رو ، به احتمال قوى نخستين منزلگاهى كه امام ( ع ) با زهير يك جا جمع شد ، خود « زرود » بود . نه به اين دليل كه زهير از جمع شدن با امام ( ع ) در منزلگاه‌هاى پيش از زرود خوددارى مىكرد ، بلكه به اين دليل كه اين منزلگاه اولين جايى بود كه آن دو مىتوانستند به هم برسند . يعنى زرود نخستين منزلگاهى بود كه زهير به سبب شتابى كه داشت ، مىتوانست امام ( ع ) را در آنجا بيابد !\r\n\r\n\r\n","description":"","footnote":"\r\n( 1 ) - مؤيد اين مطلب ، گفتار طبرى ( ج 3 ، ص 302 - 303 ) به نقل از دو مرد اسدى است : « آن دو گفتند : پس از مراسم حج همه همّت ما اين بود كه در راه به حسين بپيونديم تا ببينيم كارش به كجا مىكشد . ما با شتران خود به سرعت رفتيم تا در زرود به او پيوستيم . . . »\r\n","page_name":" 189 ","page_number":189},
  {"content":"\r\n\r\n2 - به خلاف دينورى كه مىنويسد : « زهير از ديدار با امام خوددارى مىكرد » و بلاذرى كه مىگويد : « همسرش ، ديلم بنت عمرو ، به او گفت كه نزد امام برود ولى او خوددارى ورزيد » ؛ برخى از مورّخان داستان ديدار امام با زهير را بى آن كه به موضوع خوددارى وى از رفتن نزد آن حضرت اشاره‌اى كرده باشند نقل كرده‌اند .\r\nابن اعثم كوفى - از معاصران طبرى ، دينورى و بلاذرى - داستان اين ديدار را - بدون هيچ ذكرى از عثمانى بودن يا خوددارى زهير - نقل مىكند و مىگويد : « آنگاه حسين رهسپار شد و زهير بن قين با او ديدار كرد . حسين او را به يارى خويش خواند و او پذيرفت و خيمه‌اش را نزديك او برد . زنش را طلاق داد و نزد خويشانش فرستاد و به يارانش گفت :\r\nمن همراه سلمان فارسى در جنگ بلنجر شركت داشتم ، پس از پيروزى بسيار شادمان شديم . آنگاه سلمان به ما گفت : آيا كسب غنايم شما را خوشحال كرده است ! گفتيم : بلى .\r\nگفت : آنگاه كه جوانان آل محمد را ديديد از جنگيدن در ركاب آنان نسبت به آنچه امروز به دست آورده‌ايد ، خوشحال‌تر باشيد .\r\nاينك من شما را به خدا مىسپارم . او پيوسته با حسين ( ع ) بود تا كشته شد . » « 1 »\r\n3 - تاريخ در چارچوب زندگانى زهيربن قين ، از زبان خود او حادثه يا رويدادى يا سخنى كه دالّ بر عثمانى بودنش باشد نقل نكرده است ، در حالى كه ديگران كه به عثمانى بودن مشهور بودند ، از خلال آرا ، مواضع و شركت در يك يا چند جنگ بر ضدّ على ، شناخته شده بودند .\r\n4 - تأمل در گفتار عزرة بن قيس و پاسخى كه زهير به او داد - طبق روايت طبرى - به خوبى روشن مىسازد كه زهير بن قين هيچ گاه عثمانى نبوده است . زيرا زهير در پاسخ عزره كه گذشته او را متهم به عثمانى بودن كرد گفت : « آيا از موضع كنونىام پى نمىبرى كه من از آنهايم ! ؟ » يعنى نظر و گرايش و نسبت من به اهل‌بيت است . براى مثال نگفت :\r\nدرست است ، همانطور كه مىگويى من عثمانى بودم ، سپس خداوند مرا هدايت كرد و از پيروان و ياران اهل اين خاندان گشتم . يا عبارتى از اين دست . بلكه اين سخن او كه\r\n\r\n\r\n","description":"","footnote":"\r\n( 1 ) - مقتل الحسين ، خوارزمى ، ج 1 ، ص 323 ، فصل 11 ، شماره 6 .\r\n","page_name":" 190 ","page_number":190},
  {"content":"\r\n\r\nمىگويد : « آيا از موضع كنونىام پى نمىبرى كه من از آنهايم » ، عثمانى بودن او را چه در گذشته و چه حال به طور مطلق نفى مىكند . وانگهى سكوت عزره پس از اين پاسخ ، كاشف از دست كشيدن وى از تهمت عثمانى بودن زهير است . دقت كنيد .\r\n5 - اندك تأمّلى در گفته‌هاى زهير و سخن همسرش و موضع وى نشان مىدهد كه زهير و همسرش حقّ اهل‌بيت را مىشناختند و قلب آن دو از دوستىشان آبادان بود .\r\nمثل اين سخن زهير به همسرش - طبق روايت سيد ابن طاووس - « آهنگ همراهى با حسين ( ع ) را دارم تا جانم را در راهش فدا كنم و با روحم او را حفظ كنم . » و همسرش در پاسخ مىگويد : « خداوند يار و ياور تو باشد و برايت خير گرداند . از تو مىخواهم كه در قيامت نزد جدّش از من شفاعت كنى ! » يا اين سخن زهير به همسرش - طبق روايت دينورى - « من جان خود را مهيّا ساخته‌ام تا با حسين كشته شوم » ، و سخن او خطاب به يارانش :\r\n« هركس از شما كه دوستدار شهادت است بماند . » و نقل روايت سلمان فارسى براى آنان - طبق روايت ارشاد - « آنگاه كه سررور جوانان آل محمد ( ص ) را ديديد از جنگيدن در ركاب آنان نسبت به آنچه امروز به دست آورده‌ايد ، خوشحال‌تر باشيد » !\r\nاين سخنان زهير جاى تأمل بيشتر دارد : « من جان خود را مهيّا ساخته‌ام تا با حسين كشته شوم » ، هركس از شما كه دوستدار شهادت است بماند ، و گفتار همسرش : « از تو مىخواهم كه در قيامت نزد جدّ حسين ( ع ) از من شفاعت كنى » ! و سخن زهير به ياران :\r\n« هر كدامتان كه دوست دارد با من بيايد ؛ و گرنه اين آخرين ديدار است ! » موارد ياد شده نشان مىدهد كه اين خاندان بزرگوار ، آگاه بودند كه در اين سفر حسين ( ع ) همراه اهل بيت و يارانش به شهادت مىرسد .\r\nاين در هنگامى بود كه نشانه‌هاى شكست ظاهرى و بىوفايى كوفيان در افق پديدار نبود ، و خبر قتل مسلم بن عقيل و هانى بن عروه و عبداللّه يقطر به امام ( ع ) نرسيده بود .\r\nاين خود كاشف از آن است كه زهير به كار امام حسين ( ع ) توجه داشت و اخبار مربوط به آيندهء حركت و قيامش را دنبال مىكرد ، حتماً اگر فرض كنيم كه زهير نيز مانند ديگر مردم\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاخبار پيش‌آمدهاى مربوط به قيام امام حسين ( ع ) و شهادت آن حضرت را شنيده بود ، يا آن كه در خطبه‌هايى كه آن حضرت در مكّه دربارهء شهادتش ايراد كرده بود ، از زبان خود وى شنيده بود .\r\nاضافه مىكنم كه صاحب « اسرار الشهاده » واقعه را اين گونه نقل مىكند : « گويند : زهير بن قين پيش از آن كه عبداللّه بن جعفر بن عقيل كشته شود نزد وى آمد و گفت : برادرم پرچم را به من بده !\r\nعبداللّه گفت : مگر من در بردن آن كوتاهى كرده‌ام ؟\r\nگفت : نه ، ولى من بدان نياز دارم !\r\nعبداللّه پرچم را داد و زهير آن را گرفت و نزد عباس بن اميرالمؤمنين رفت و گفت : اى پسر اميرمؤمنان ، مىخواهم حديثى را كه آموخته‌ام برايت نقل كنم .\r\nگفت : نقل كن كه شنيدن حديث اكنون شيرين است ! نقل كن و هيچ باكى بر تو نيست چرا كه با اسناد متواتر نقل مىكنى !\r\nگفت : اى ابوالفضل ، بدان كه پدرت ، اميرالمؤمنين ، هنگامى كه خواست با مادرت ام‌ّالبنين ازدواج كند ، دنبال برادر خود ، عقيل ، فرستاد كه نسب اعراب را خوب مىشناخت و گفت : برادرم ، مىخواهم زنى را از صاحبان خانواده و حسب و نسب و شجاعت برايم خواستگارى كنى . تا از او صاحب فرزندى شوم كه شجاع و نيرومند باشد و اين فرزندم را - و اشاره به حسين ( ع ) كرد - در صحراى كربلا يارى دهد !\r\nپدرت تو را براى اين روز ذخيره كرده است . در يارى زن و فرزند برادرت و خواهرانت كوتاهى مكن ! » « 1 »\r\nاگر اين روايتى كه زهير آن را فرا گرفت و براى عباس نقل كرد ، درست باشد ، كاشف از آن است كه زهير از سال‌ها پيش از اخبار خاندان علوى آگاه بود و اخبارشان را به خوبى فرا گرفته بود ؛ و به اين خاندان مقدّس نزديك بود .\r\n\r\n\r\n","description":"","footnote":"\r\n( 1 ) - اسرار الشهادة ، ص 334 و به نقل از آن مقتل الحسين ، مقرّم ، ص 209 .\r\n","page_name":" 192 ","page_number":192},
  {"content":"\r\n\r\n\r\nآيا ممكن است چنين مردى عثمانى باشد ؟\r\nبا توجه به آنچه ما اينك در اختيار داريم ، چنين امرى بسيار بعيد است . شايد پژوهشگرانى پس از ما بيايند و آنچه را گفتيم مورد دقت و تعمّق قرار دهند و به منابعى كه ما دست نيافته‌ايم دست بيابند و به چيزى پى ببرند كه ما پى نبرده‌ايم و ابعاد اين قضيه تاريخى روشن‌تر شود و تصوير كامل‌تر گردد . چه بسا چيزها كه گذشتگان براى آيندگان وانهاده‌اند .\r\nدرود بر زهير بن قين ، روزى كه زاده شد و روزى كه به شهادت رسيد و روزى كه زنده برانگيخته مىشود .\r\n\r\n8 - ثعلبيه « 1 »\r\nطبرى گويد : آن دو گفتند پس از به پايان رساندن حجّ همه همت ما بر اين بود كه در راه به حسين ( ع ) بپيونديم تا ببينيم كارش به كجا مىانجامد . با شترانمان به سرعت رفتيم تا در زرود به او پيوستيم . چون به او نزديك شديم ، ديديم كه مردى از كوفيان با ديدن حسين از راه بازگشت .\r\nحسين ايستاد . گويى كه او را مىخواست . سپس او را ترك گفت و رفت و ما نيز به سمت او رفتيم . يكى از ما به ديگرى گفت : پيش اين مرد برويم و از او بپرسيم تا اگر از كوفه خبرى داشت آگاه شويم . رفتيم تا به او رسيديم و گفتيم : درود بر تو باد . گفت : درود و رحمت خدا بر شما باد . سپس گفتيم : از كدام قبيله‌اى ؟ گفت : از بنى اسد .\r\nگفتيم ما نيز از بنى اسد هستيم ، نامت چيست ؟\r\nگفت : بكير بن مثعبه . « 2 »\r\n\r\n\r\n","description":"","footnote":"\r\n( 1 ) - « از منزلگاه‌هاى مكّه از سوى كوفه ، پس از شقوق و پيش از خزيميه ، و آن دو سوم راه است . . . » ( معجم البلدان ، ج 2 ، ص 78 ) .\r\n( 2 ) - بلاذرى در انساب الاشراف ( ج 2 ، ص 379 ) از او با نام بكر بن معنقة بن رود ياد كرده و داستان را چنين نقل كرده است : حسين و همراهانش با مردى به نام بكر بن معنقة بن رود ديدار كردند و او از قتل مسلم بن عقيل و هانى بن عروه خبر داد و گفت : ديدم كه پاى آن دو را گرفته در بازارها مىكشيدند و از حسين خواست كه باز گردد . اما بنى عقيل از جا جستند و گفتند : به خدا سوگند باز نمىگرديم تا انتقام خون خود را بگيريم ، يا آنچه را كه برادرمان چشيد ما نيز بچشيم . حسين گفت : پس از اينان زندگانى گوارا نيست ! از اينجا معلوم شد كه او آهنگ ادامه مسير را دارد . آنگاه عبداللّه بن سليم و مدرى بن مشمعل اسدى گفتند : خداوند برايت خير گرداند و حضرت فرمود : خداوند شما را رحمت كند .\r\n","page_name":" 193 ","page_number":193},
  {"content":"\r\n\r\nما نيز نست خويش را گفتيم و ادامه داديم : از مردمى كه پشت سر گذاشته‌اى براى ما بگو . گفت : بلى ، هنگامى كه من از كوفه بيرون شدم مسلم بن عقيل و هانى بن عروه را كشته بودند و پايشان را گرفته در بازارها مىكشاندند .\r\nما پيش رفتيم تا به حسين رسيديم و با او ادامهء مسير داديم ، تا آن كه شباهنگام در ثعلبيه فرود آمد . نزد او رفتيم و سلام كرديم و او پاسخ داد . گفتيم : خدايت رحمت كند - ما خبرى داريم . اگر بخواهيد آشكارا بگوييم و گرنه پنهانى مىگوييم .\r\nگويد : نگاهى به يارانش افكند و گفت : در قبال اينان رازى ندارم !\r\nگفتيم : آيا مردى را كه شب پيش به شما رسيد ديديد ؟\r\nفرمود : بله ؛ و مىخواستم از او پرسش كنم !\r\nگفتيم : ما اخبار را از او كسب كرديم و شما را از پرسيدن بىنياز ساختيم . او يكى از بنى اسد بود . مردى صاحب رأى ، درست كار ، راست كردار و با فضيلت و خردمند . او نقل كرد كه در كوفه مسلم بن عقيل و هانى بن عروه را ديده است كه كشته شده‌اند ؛ و پايشان را گرفته و در بازارها مىكشاندند .\r\nگفت : انا للّه و انا اليه راجعون ؛ رحمت خداوند بر آنان باد و چندين بار آن را تكرار كرد !\r\nگفتيم : تو را به خدا ، براى حفظ جان خود و خاندانت از همين جا برگرد . چرا كه در كوفه ياور و شيعه‌اى ندارى ؛ و بيم داريم كه بر ضدّ تو باشند !\r\nدر اين هنگام پسران عقيل بن ابىطالب پيش دويدند .\r\nبنى عقيل گفتند : نه به خدا سوگند به خدا سوگند نمىرويم تا انتقاممان را بگيريم يا آنچه را برادرمان چشيده است ، ما نيز بچشيم !\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nآنگاه طبرى به نقل از دو مرد اسدى باز مىگردد : گفتند : حسين نگاهى به ما افكند و گفت : پس از اينان زندگى گوارا نيست . گفتند : ما دانستيم كه او آهنگ ادامهء مسير دارد . به او گفتيم : خداوند برايت خير گرداند ، فرمود : خداى شما را رحمت كناد . برخى از ياران حضرت گفتند : شما مثل مسلم بن عقيل نيستى ، اگر به كوفه برسى ، مردم با شتاب به سوى تو مىآيند .\r\nدو مرد اسدى گفتند : حسين منتظر ماند و چون سحرگاهان شد به جوانان و غلامانش گفت : « آب بسيار برداريد » ؛ و آنان آب فراوان برداشتند و به راه افتادند و رفتند تا به زباله رسيدند . « 1 »\r\n\r\nدرنگ و نگرش\r\n1 - آنچه در روايت طبرى قابل توجّه و شگفت‌انگيز است اين است كه اين دو مرد اسدى با وجود نشان دادن ادب و احترام نسبت به امام ( ع ) و محبت نسبت به وى ، آهنگ يارى و پيوستن به آن حضرت را نمىكنند . با آن كه [ سفر امام 
  ] به آنها ارتباطى نداشت ، همهء كارشان اين بود كه به اعتراف خودشان - طبق اين روايت - از كار امام سر در بياورند و پس از آن از امام جدا شدند و رفتند .\r\n2 - تأمل در متن گفت‌وگوهاى امام حسين ( ع ) ، از همان آغاز قيام مقدّس وى ، نشان مىدهد كه امام ( ع ) با كسانى از قبيل اين دو مرد اسدى همه حقيقت و صريح قضيه را نمىگفته ، بلكه مطابق ميزان خرد آنها از اهداف خويش به طور غير مستقيم ، متناسب حال و مقام يك يا دو عامل از سلسله عواملى را كه در طول عامل اصلى قرار مىگرفت ، بيان مىفرمود !\r\nپس از آن كه فرزندان عقيل گفتند كه به خدا سوگند ما باز نمىگرديم ، تا انتقام خون خود را بگيريم و يا آن كه ما نيز مانند او كشته شويم ، امام ( ع ) فرمود : زندگى پس از اينان [ مسلم و هانى 
  ] گوارا نيست . اين سخن امام راست و حق است ولى به معناى آن نيست كه\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 302 - 303 .\r\n","page_name":" 195 ","page_number":195},
  {"content":"\r\n\r\nكمك و همراهى با بنى عقيل تنها عامل پافشارى امام ( ع ) بر رفتن به كوفه براى انتقام خون مسلم بود . امام ( ع ) در هيچ جا دليل رفتن خود به كوفه را خونخواهى مسلم عنوان نكرده است . در بيشتر مواقع ايشان عامل رفتن خويش را نامه‌ها و بيعت كوفيان عنوان مىفرمود .\r\nحتى نامه‌هاى كوفيان نيز از جمله عواملى بود كه در طول عامل اصلى قيام وى يعنى رها ساختن اسلام ناب محمدى از دست نفاق و تحريف‌هاى اموى ، قرار مىگرفت !\r\nآرى ، اين امام است كه مسلم بن عقيل را به كوفه مىفرستد و به او مژدهء شهادت مىدهد و مىفرمايد :\r\n« من تو را نزد كوفيان مىفرستم . اين نامه‌هايى است كه به من نوشته‌اند . خداوند كار تو را آن طور كه بخواهد به انجام خواهد رساند و من اميدوارم كه من و تو در مرتبهء شهيدان باشيم ! . . . » « 1 »\r\nو به فرزدق مىفرمايد :\r\n« خداى مسلم را بيامرزد ، روح او به سوى آرامش و بهشت خداوند پرواز كرد . آگاه باشد او آنچه بر عهده داشت به انجام رساند و آنچه بر عهدهء ما است باقى است . . . . » « 2 »\r\nبنابراين قضيه از نظر امام قضيه نجات اسلام است كه از خون مسلم و هر خون ديگرى مهم‌تر است . اصلىترين عامل پافشارى امام ( ع ) براى رفتن به كوفه ، همين عامل بود و نه گرفتن انتقام خون مسلم ، و نه اين كه پس از جوانان بنى عقيل زندگى گوارا نيست . هرچند كه اين نيز حق بود .\r\n3 - نقل شده است كه امام ( ع ) پس از آگاهى بر قتل مسلم و هانى و اين كه در كوفه يار و ياورى ندارد ، آهنگ بازگشت كرد ! ولى اين سخن ، سخن قابل اعتنايى نيست . ابن قتيبه مىنويسد : گفته‌اند كه عبيداللّه زياد سپاهى را به فرماندهى عمرو بن سعيد اعزام داشت .\r\nچون اين خبر به حسين رسيد قصد بازگشت كرد . اما پنج تن از بنى عقيل كه با وى بودند ، گفتند : آيا در حالى باز مىگردى كه برادرمان كشته شده است ؟ و حال آن كه نامه‌هايى به شما رسيده است كه ما بدان‌ها اعتماد داريم !\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 53 .\r\n( 2 ) - اللهوف ، ص 32 .\r\n","page_name":" 196 ","page_number":196},
  {"content":"\r\n\r\nآنگاه حضرت به يكى از يارانش گفت : « به خدا سوگند نمىتوانم در برابر اينان شكيبا باشم ! » « 1 » ابن عبدربّه مىنويسد : با او - عمر بن سعد - سپاهى فرستاد . اين خبر در شراف به حسين رسيد ؛ « 2 » و او آهنگ بازگشت كرد . پنج تن از بنى عقيل با او همراه بودند . . . « 3 »\r\nطبرى نيز در اين‌باره روايتى دارد : حسين بن على با نامه‌اى كه مسلم بن عقيل برايش نوشته بود ، پيش رفت . چون به سه ميلى قادسيه رسيد ، حر بن يزيد تميمى با او ديدار كرد و گفت : به كجا مىروى ؟ گفت : به اين شهر ! گفت : بازگرد كه من پشت سر خود خيرى ننهاده‌ام كه بدان اميدوار باشم ! حسين آهنگ بازگشت كرد . ولى برادران مسلم كه با وى بودند گفتند : به خدا سوگند باز نمىگرديم تا آن كه انتقام خويش را بگيريم و يا كشته شويم ! گفت : زندگى پس از شما گوارا نيست . آنگاه حركت كرد و پس از برخورد با جلوداران سپاه عبيداللّه ، به سوى كربلا بازگشت . « 4 »\r\nاين روايت با روايت - مطابق با مشهور - خود طبرى مخالفت دارد زيرا حر در رأس هزار سوار پس از شراف با امام ( ع ) ديدار كرد . او از سوى ابن زياد مأموريت يافته بود كه از امام ( ع ) جدا نشود تا او را به كوفه بياورد !\r\nدر همان حال كه همپاى حسين ( ع ) حركت مىكرد ، در ذى حسم خطاب به آن حضرت گفت : اى حسين دربارهء جانت خداى را به يادت مىآورم ، من گواهى مىدهم كه اگر بجنگى و اگر هم با تو بجنگند كشته مىشوى ! حسين ( ع ) گفت :\r\n\r\n\r\n","description":"","footnote":"\r\n( 1 ) - الامامة السياسه ، ج 2 ، ص 5 . اين روايت گذشته از آشفتگى متن آن ، روايتى مرسل است ( زيرا با كلمهء « گفته‌اند » ، آمده است ) عمرو بن سعيد نيز در آن هنگام والى مكّه بود و تحت فرمان ابن زياد نبود . كسى كه ابن زياد فرستاد عمر بن سعد بود و نه او . همچنين جاى اين رويداد را نيز تعيين نمىكند . وانگهى ابن سعد زمانى اعزام شد كه امام ( ع ) به كربلا آمد ، و كار را بر او سخت كردند و نگذاشتند كه هر كجا بخواهد برود . دقت كنيد !\r\n( 2 ) - شراف : آبى است در نجد ، ميان واقصه و قرعاء ، در هشت ميلى احساء ( ر . ك : معجم‌البلدان ، ج 3 ، ص 221 ) .\r\n( 3 ) - عقدالفريد ، ج 4 ، ص 335 . از نظر سيره نويسان اين روايت از روايت ابن قتيبه بسيار آشفته‌تر است . و با روايت مشهور در اين باره اختلاف فاحش دارد . زيرا كسى كه در شراف با امام برخورد كرد حر بن يزيد رياحى بود . ابن زياد او را با هزار سوار فرستاد تا امام و همراهانش را اسير كند و به كوفه ببرد ! در آن روزها ، عمر سعد هنوز از سوى ابن زياد فرماندهى كل نيروى اعزامى به جنگ با امام ( ع ) را نيافته بود .\r\n( 4 ) - تاريخ طبرى ، ج 3 ، ص 297 ؛ و ر . ك : تذكرة الخواص ، ص 221 - 222 .\r\n","page_name":" 197 ","page_number":197},
  {"content":"\r\n\r\nآيا مرا از مرگ مىترسانى ؟ ! آيا فراتر از كشتن من هم كارى مىتوانيد بكنيد ؟ ! نمىدانم به تو چه بگويم ؟ ليكن شعر آن برادر اوسى را برايت مىخوانم كه وقتى به يارى پيامبر خدا ( ص ) مىرفت پسر عمويش به او گفته بود كجا مىروى كه كشته مىشوى . و او در پاسخ گفته بود :\r\n سأمضى و ما بالموت عار على الفتى * اذا ما نوى حقاً و جاهد مسلماً \r\n و آسى رجال الصالحين بنفسه * و فارق مثبوراً يغش و يرغما « 1 » \r\nمىروم كه مرگ براى جوانمرد عار نيست . اگر نيت پاك دارد و مسلمان است و پيكار مىكند و به جان ، از مردان پارسا پشتيبانى مىكند و از ناكام فريبكار زورگو دورى مىكند .\r\nاين مقصد عالى و قاطع حسينى كجا و آن سخنى كه مىگويد : « پس آهنگ بازگشت كرد » ، كجا ؟ آرى ، برخى از مورخان از عبارت « آهنگ بازگشت كرد » ، اين طور استفاده كرده‌اند كه - مطابق برخى روايات - امام ( ع ) نگاهى به بنى عقيل افكند و گفت : « مسلم كشته شده است . نظر شما چيست ؟ بنى عقيل گفتند : به خدا سوگند بر نمىگرديم . آيا سرور ما كشته شود و ما بازگرديم ؟ به خدا سوگند ما باز نمىگرديم تا انتقام خويش را بگيريم يا مانند سرورمان كشته شويم . . . » « 2 »\r\nبهتر آن است كه بگوييم امام ( ع ) - پس از خبر كشته شدن مسلم - مىخواست كه بنى عقيل را براى ادامهء راه بيازمايد . از اين رو پرسيد : « نظرتان چيست ؟ » و آنان همانطور بودند كه امام مىشناخت .\r\n\r\nخوابى سبك و رؤيايى راستين !\r\nسيد ابن طاووس گويد : « . . . سپس رفت تا هنگام ظهر در ثعلبيه فرود آمد . سر نهاد و خوابيد و سپس بيدار شد و گفت : ديدم كه منادى مىگويد : شما شتابانيد . و مرگ شما را با شتاب به بهشت مىبرد !\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 307 .\r\n( 2 ) - مقتل الحسين ، خوارزمى ، ج 1 ، ص 328 .\r\n","page_name":" 198 ","page_number":198},
  {"content":"\r\n\r\nفرزندش على گفت : پدر ، مگر ما بر حق نيستيم ؟\r\nفرمود : فرزندم ، به خدايى كه بازگشت بندگان سوى اوست ، چرا !\r\nگفت : پدر ، در اين صورت ما را از مرگ چه باك ؟\r\nحسين ( ع ) فرمود : « خداوند به تو بهترين پاداش نيكى پسرى به پدرش را عنايت فرمايد . » « 1 »\r\nخوارزمى نيز در المقتل ، اين داستان را با اندكى تفاوت از ابن اعثم كوفى نقل كرده است . « 2 »\r\nشيخ صدوق جاى اين خواب را عذيب الهجانات « 3 » و ذهبى قصر بنى مقاتل « 4 » نقل كرده است . با فرض اين كه خواب‌ها متعدد مىباشد ، اين نقل‌ها هم ايرادى ندارد .\r\nابن شهر آشوب نيز اين داستان را نقل كرده است ولى نمىگويد كه خواب بوده است بلكه مىگويد : چون به ثعلبيه رسيد فرمود : شب را خوابيده‌اند ولى مرگ در حركت است . آن گاه گفت‌وگوى بين حضرت علىاكبر با امام حسين ( ع ) را نقل مىكند . « 5 »\r\n\r\nهمگام با ابوهرّهء ازدى\r\nابن اعثم كوفى گويد : « چون حسين شب را به صبح آورد ، ناگهان مردى از كوفه ملقّب به ابوهرّهء أزدى آمد و سلام كرد و گفت : اى پسر دختر رسول خدا ، چه چيز موجب شد كه از حرم خدا و حرم جدّت ، محمد ( ص ) ، بيرون آمدى ؟\r\nحسين گفت : اى ابوهرّه ، بنىاميه مالم را گرفتند و من صبر كردم ، ناموسم را ناسزا گفتند ، صبر كردم و چون قصد ريختن خونم را كردند ، گريختم . اى ابوهرّه ، به خدا سوگند\r\n\r\n\r\n","description":"","footnote":"\r\n( 1 ) - اللهوف ، ص 30 .\r\n( 2 ) - مقتل الحسين ، خوارزمى ، ج 1 ، ص 324 ، شماره 7 . در آنجا آمده است : « پس چرتى زد و گريان از خواب بيدار شد . فرزندش ، على بن الحسين ، گفت : پدر ، چرا مىگرييد ؟ خداوند ديده شما را نگرياند ! گفت : اين ساعتى است كه خواب آن دروغ نيست . بدان ، من اندكى به خواب رفتم ، سوارى را ديدم كه آمد و نزد من ايستاد و گفت : اى حسين ، شما شتابانيد و مرگ شما را شتابان به سوى بهشت مىبرد . فهميدم كه روح ما خبر مرگ ما را مىدهد . . . » ؛ نيز ر . ك : الفتوح ، ج 5 ، ص 123 .\r\n( 3 ) - الامالى ، ص 131 ، مجلس 30 ، حديث شمارهء 1 .\r\n( 4 ) - سير اعلام النبلاء ، ج 2 ، ص 298 ؛ نيز تاريخ الطبرى ، ج 3 ، ص 309 ؛ الارشاد ، ص 209 .\r\n( 5 ) - مناقب آل ابىطالب ، ج 4 ، ص 95 .\r\n","page_name":" 199 ","page_number":199},
  {"content":"\r\n\r\nگروه سركش مرا خواهند كشت و خداوند همهء آنان را خوار خواهد ساخت و شمشيرى برّنده را بر آنان مسلط مىكند . خداوند كسى را بر آنان چيره مىكند كه آنها را از قوم سبأ - كه زنى به آنان سلطنت و بر مال و خونشان حكم مىراند - زبون‌تر سازد . » « 1 »\r\n\r\nاشاره\r\nظاهر پاسخ امام به ابوهرّهء ازدى در اينجا و نيز پاسخ آن حضرت به فرزدق هنگامى كه پرسيد : چرا با اين شتاب حجّ را وانهاديد ؟ و امام پاسخ داد : « اگر شتاب نمىكردم دستگير مىشدم » ، چنين مىنمايد كه همهء كوشش امام ( ع ) بر نجات جان خويش بود ! طبق آنچه در پاسخ ايشان به ابوهرّه آمده است ، برگرفتن مال و ناسزا به ناموس خود صبر كرد . ولى هنگامى كه آهنگ كشتن وى را كردند ، براى نجات جان خويش گريخت ! اين چيزى جز نشان وسعت مظلوميّت آن حضرت نيست . گويى كه او از بيعت با يزيد خوددارى نكرد ! و در صدد طلب اصلاح امّت جدّش بر نيامد ! و امر به معروف و نهى از منكر نكرد ! و قيام و نهضتى در كار نبود !\r\nبسنده كردن به چنين رواياتى ، منجر به همان نتيجه‌گيرى اشتباه مىشود كه برخى نويسندگان تاريخ نهضت حسينى به آن در افتاده‌اند ؛ و آن اين كه علّت خروج امام از مدينهء منوّره و مكّهء مكرّمه از بيم آن بود كه مبادا ايشان را بربايند يا بكشند و راز قيام حسينى همين است و بس !\r\nاگر پژوهنده تنها روايات مربوط به نامه‌هاى اهل كوفه به امام ، به ويژه روايت‌هايى را كه از خود آن حضرت نقل شده است ، معيار ارزيابى قرار دهد ، نتيجه خواهد گرفت كه عامل قيام حسينى نامه‌هاى كوفيان بود ؛ و اين ، از بزرگ‌ترين اشتباهاتى است كه در راستاى نگرش به قيام امام حسين ( ع ) پديد آمده است .\r\nاگر به رواياتى كه امام ( ع ) در آن از استخاره سخن مىگويد بسنده شود نيز قضيه همين است . زيرا از ظاهر اين روايات چنين بر مىآيد كه امام ( ع ) نقشهء از پيش تعيين شده‌اى\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 123 - 124 ؛ و به نقل از آن مقتل الحسين ، خوارزمى ، ج 1 ، ص 324 ؛ و ر . ك : مثيرالاحزان ، ص 46 .\r\n","page_name":" 200 ","page_number":200},
  {"content":"\r\n\r\nبراى قيام نداشت ، و از سرنوشت آينده‌اش بى خبر بود . بلكه جهات حركت خود را به وسيلهء استخاره تعيين مىكرد ! در حالى كه اين مطلب گذشته از آن كه با اعتقاد درست به علم امام منافات دارد ، با بسيارى از روايات منقول از خود آن حضرت نيز منافات دارد .\r\nچنانچه كسى به روايات مربوط به خوابى كه امام ( ع ) در آن جدّش را ديد يا رواياتى كه القا مىكند آن حضرت اميد پيروزى و موفقيت و به دست‌گيرى زمام امور را داشت بسنده كند نيز وضعيت به همين منوال است .\r\nهمهء اين نتايج ناقص يا اشتباه ، ناشى از قضاوت‌هاى جزئى نگر است . ولى هرگاه همهء روايات مربوط به اين نهضت مقدس را به عنوان يك كلّ يكپارچه در نظر بگيريم ، به يكى از عناصر مصونيّت از استنتاج ناقص و اشتباه دست يافته‌ايم . همين طور شناخت نوع مخاطب امام و بازگرداندن پاسخ‌هاى متشابه آن حضرت به محكمات آنها ، دو عنصر ديگر اين مصونيت در تدبّر و استنتاج مىباشند .\r\n\r\nبشر بن غالب اسدى . . . بار ديگر\r\nدر مبحث « ذات عرق » ، متعرض ديدار امام با بشر بن غالب اسدى گشتيم و ضمن بحث دربارهء اين ديدار ، خلاصه‌اى از زندگانى اين مرد را آورديم .\r\nولى شيخ صدوق در امالى نقل مىكند كه اين ديدار در ثعلبيه بود . او مىگويد : « حسين و يارانش حركت كردند ، چون در ثعلبيه فرود آمدند ، مردى به نام بشر بن غالب بر وى وارد شد و گفت : اى فرزند رسول خدا مرا از اين سخن خداى عزّوجلّ خبر ده كه مىفرمايد :\r\n« يوم ندعوا كلّ أُناس بامامهم » « 1 » ( روزى كه هر گروه از مردم را با پيشوايشان فرا مىخوانيم )\r\nفرمود : پيشوايى به سوى هدايت فرا خواند و او را بدان سوى اجابت كنند و امامى به سوى گمراهى فرا خواند و او را بدان سوى اجابت كنند . آنان در بهشت و اينان در دوزخ‌اند . و آن سخن خداى عزوجل است كه فرمايد : « فريق فى الجنّة و فريقٌ فى السعير » « 2 » ( گروهى در بهشت‌اند و گروهى در آتش ) . « 3 »\r\n\r\n\r\n","description":"","footnote":"\r\n( 1 ) - سورهء الاسراء ، آيهء 71 .\r\n( 2 ) - سورهء شورى ، آيهء 7 .\r\n( 3 ) - امالى صدوق ، ص 131 ، مجلس 30 ، حديث شمارهء 1 .\r\n","page_name":" 201 ","page_number":201},
  {"content":"\r\n\r\nشايد مقصود امام - از طريق دادن اين پاسخ حق - توجه دادن بشر بن غالب اسدى به وجوب پيروى از قيام آن حضرت و پيوستن به وى بود .\r\nشايد اين ديدار ، ديدار دوّم بشر بن غالب با امام ، پس از ديدار ذات عرق ، بود ، زيرا بشر بار ديگر و با سرعت به سوى كوفه بازگشت !\r\n\r\nهمگام با زهير اسدى از ساكنان ثعلبيه\r\nابن عساكر گويد : مردى از بنى اسد به نام بحير - پس از سال 150 - از اهل ثعلبيه با من ديدار كرد ، در حالى كه در راه ، مردى سالمندتر از او نبود . من گفتم : هنگامى كه حسين بن على بر شما گذشت چند ساله بودى ؟ گفت : جوانى نورس . اما برادرم به نام زهير از من بزرگ‌تر بود . او برخاست و گفت : اى پسر دختر رسول خدا ( ص ) شمار همراهان شما اندك است !\r\nامام ( ع ) با تازيانه‌اى كه در دست داشت به خورجينى كه در ترك وى بود اشاره كرد و گفت : اين خورجين پر از نامه است ! « 1 »\r\n\r\nبا يكى ديگر از كوفيان\r\nصاحب بصائر الدرجات گويد : مردى حسين بن على را كه آهنگ كربلا داشت در ثعلبيه ديدار كرد . بر او وارد شد و سلام نمود . حسين ( ع ) گفت : اهل كدام شهرى ؟ گفت : كوفه .\r\nگفت : اى برادر كوفى ، به خدا سوگند اگر تو را در مدينه مىديدم اثر جبرئيل را در خانه‌مان به هنگام فرود آوردن وحى بر جدّم ، به تو نشان مىدادم . اى برادر كوفى سرچشمهء دانش نزد ما است . آيا آنان دانستند و ما نمىدانيم ؟ ! چنين چيزى نمىشود ! « 2 »\r\n\r\n\r\n","description":"","footnote":"\r\n( 1 ) - تاريخ ابن عساكر ، ترجمة الامام الحسين ، محمودى ، ص 304 ، شمارهء 262 ، در شمارهء 263 به سندى ديگر آن را نقل كرده است . در زير شمارهء 265 به سندى از بحير بن شدّاد اسدى گويد : حسين در ثعلبيه بر ما گذشت . همراه برادرم نزد او رفتم . او جبّهء زردى پوشيده بود كه در بالايش جيب داشت . برادرم گفت : من از اندك بودن شمار يارانت بر تو بيمناكم . حضرت با تازيانه به خورجينى كه در ترك داشت زد و گفت : اين نامه‌هاى بزرگان شهر است .\r\n( 2 ) - بصائر الدرجات ، 11 - 12 ، ج 1 ، باب 7 ، شمارهء 1 ؛ الكافى ، ج 1 ، ص 398 ، شمارهء 2 .\r\n","page_name":" 202 ","page_number":202},
  {"content":"\r\n\r\n\r\nديدارى كه شايد آن نيز در ثعلبيه بود « 1 »\r\nابن عساكر مىنويسد : يكى از كسانى كه با حسين صحبت كرده است ، گويد : خيمه‌هايى را ديدم كه در بيابانى برپا شده بود . گفتم : اينها از آنِ كيست ؟ گفتند : از حسين است . نزد او رفتم . پيرمردى را ديدم كه قرآن مىخواند و اشك بر گونه و محاسنش سرازير است .\r\nگفتم : پدر و مادرم فدايت ، اى فرزند رسول خدا ( ص ) ، چه شد كه در اين سرزمينى كه هيچ كس در آن نيست فرود آمديد ؟\r\nگفت : اين نامه‌هايى است كه كوفيان به من نوشته‌اند ، و من آنها را جز كشندهء خويش نمىبينم ! پس از آن كه چنين كردند حرمت همهء مقدّسات الهى را مىشكنند . آنگاه خداوند كسى را بر آنان چيره مىسازد كه از كهنهء حيض آنان را خوارتر گرداند . « 2 »\r\n\r\n9 - شقوق « 3 »\r\nابن اعثم كوفى گويد : حسين رفت تا به شقوق رسيد . در آنجا فرزدق شاعر نزد وى آمد .\r\nسلام كرد و نزديك شد و دست حضرت را بوسيد . حسين گفت : اى ابا فراس از كجا مىآيى ؟\r\n\r\n\r\n","description":"","footnote":"\r\n( 1 ) - در روايت‌هاى تاريخى مربوط به اين ديدار - به طور صريح يا ضمنى - چيزى دربارهء مكان اين ديدار ديده نمىشود . ولى ما به دليل مشابهت پاسخ امام ( ع ) به ابوهرّهء ازدى ، احتمال مىدهيم كه ديدار در ثعلبيه انجام شده باشد .\r\n( 2 ) - تاريخ ابن عساكر ، ترجمة الامام الحسين ( محمودى ، ص 307 - 308 ، شمارهء 266 ) . محمودى در حاشيه مىنويسد : ابن عديم نيز ( در كتاب بغية الطلب فى تاريخ حلب ، ص 74 ، ط : حديث 126 ) مىنويسد : يكى از كسانى كه با حسين گفت‌وگو كرده است گويد : حجّ گزاردم و راه را در پيش گرفتم ، اما سرگردان شدم ، ناخودآگاه به سوى خيمه گاهى كشيده شدم . به يكى از خيمه‌ها نزديك گشتم و گفتم : اين خيمه‌ها از كيست ؟ گفتند : از حسين بن على . گفتم : پسر فاطمه دختر رسول خدا ؟ گفتند : آرى . گفتم : او در كدام خيمه است ؟ به يكى از چادرها اشاره كردند . من نزديك رفتم و ديدم كه حضرت كنار تير چادر نشسته و سرگرم خواندن نامه‌هاى فراوانى است كه پيش روى او بود . گفتم : پدر و مادرم به فدايت ! چرا در جايى كه همدم و سودى ندارد نشسته‌اى ؟ گفت : آنان - يعنى حاكمان - مرا ترسانده‌اند . اين‌ها نامه‌هاى كوفيان است و آنان كشندهء من‌اند . پس از آن كه چنين كردند ، حرمت همهء مقدسات الهى را مىشكنند . آنگاه خداوند كسى را بر آنان مسلط مىسازد كه آنان را از كهنهء حيض پست‌تر كند ! نيز ر . ك : كتاب العوالم ، ج 17 ، ص 218 .\r\n( 3 ) - جمع شَقّ يا شِقّ به معناى ناحيه ، منزلگاهى است در راه مكّه پس از واقصهء از راه كوفه ، و پس از آن در سوى مكّه ، بطان واقع است . . . ( معجم البلدان ، ج 3 ، ص 356 ) .\r\n","page_name":" 203 ","page_number":203},
  {"content":"\r\n\r\nگفت : اى پسر دختر رسول خدا ( ص ) ، از كوفه . گفت : كوفيان را چگونه پشت سر گذاشتى ؟\r\nگفت : دل‌هاى مردم با تو و شمشيرهايشان با بنىاميه بود . و خداوند ميان بندگانش آن طور كه مىخواهد رفتار مىكند .\r\nفرمود : راست گفتى و نيكى كردى . فرمان به دست خدا است و هرطور بخواهد رفتار مىكند . و پروردگار متعال هر روز در كارى است . اگر قضا آن طور كه ما مىخواهيم فرود آمد ، خداى را بر نعمت‌هاى او سپاس و در شكرگزارى ، از او يارى مىطلبيم و اگر قضاى الهى به خلاف اميد ما رقم خورد ، آن كس كه نيّت او بر حق باشد ، دور نگشته است .\r\nفرزدق گفت : اى پسر دختر رسول خدا ، چگونه بر كوفيان اعتماد مىكنى ؟ و حال آن كه پسرعمويت ، مسلم و يارانش را كشته‌اند . گويد : اشك از ديدگان حسين سرازير گشت و سپس گفت : خداوند مسلم را رحمت كند ! او به سوى آسايش و بهشت و رضوان الهى رفت ، او آنچه بر عهده داشت به پايان برد و اينك تعهد ما مانده است .\r\nگويد : آنگاه حسين اين شعر را سرود :\r\n فان تكن الدنيا تعد نفيسة * فدار ثواب اللّه أعلى و أنبلُ\r\nو ان تكن الابدان للموت أنشئت * فقتل امرى بالسيف فى اللّه افضل\r\nو ان تكن الارزاق قسما مقدراً * فقله حرص المرء فى الكسب أجملُ\r\nو ان تكن الاموال للترك جمعها * فما بال متروك به المرء يبخلُ \r\nاگر دنيا ارزشمند به شمار مىآيد ، پس سراى پاداش خداوند برتر و اصيل‌تر است\r\nاگر بدن‌ها براى مرگ پديد آمده‌اند ، پس كشته‌شدن مرد در راه خداوند با شمشير برتر است .\r\nاگر روزى مردم بهره‌اى است مقدر ، پس زيباتر آن است كه مرد در راه كسب روزى ، كمتر حرص بزند .\r\nاگر اموال جمع شده را بايد ترك گفت ، چرا انسان براى آن چيزى كه بايد ترك كند ، بخل بورزد ؟\r\nسپس فرزدق همراه چند تن از يارانش با او خداحافظى كرد و مىخواست كه به مكّه برود .\r\nيكى از عموزادگانش از بنىمجاشع نزد او رفت و گفت : ابافراس ، اين حسين بن على است !\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nفرزدق گفت : اين حسين ، پسر فاطمهء زهرا ، دختر محمد ( ص ) است . به خدا سوگند ، او برگزيدهء خدا و فرزند برگزيدهء خدا است . او پس از محمد ( ص ) برترين آفريدگان خدا است كه بر زمين راه رفته است . من ديروز در وصف او ابياتى سروده‌ام كه بد نيست بشنوى .\r\nپسر عمويش گفت : اى ابافرس ، بدم نمىآيد ، اگر مصلحت مىدانى سروده‌ات را دربارهء او برايم بخوان . فرزدق گفت : بلى من اين ابيات را دربارهء او و پدر و جدش ( ص ) سروده‌ام :\r\n هذا الذى تعرف البطحاء و طأته * و البيت يعرفه و الحلّ و الحرمُ\r\nهذا ابن خير عباداللّه كلهم * هذا التقى النقى الطاهر العلم\r\nهذا حسين رسول اللّه والده * امست بنور هداه تهتدى الامم \r\nاين كسى است كه سرزمين بطحا با گام‌هايش آشنا است و خانهء خدا و حلّ و حرم او را مىشناسد ؛\r\nپدارنش بهترين همهء بندگان خداىاند ، او پارسا ، پاكيزه ، پاك و مشهور است ؛\r\nاو حسين است و رسول خدا ( ص ) پدر او است كه در پرتو نور هدايتش ، امت‌ها هدايت گردند . و تا آخر قصيدهء خود كه مشهور به « عصماء » است ادامه داد . آنگاه فرزدق رو به پسر عمويش كرد و گفت : به خدا سوگند ، من اين ابيات را بى هيچ چشمداشتى به نيكى او سرودم . قصد من فقط خداوند و سراى آخرت بود . « 1 »\r\n\r\nدو نكته\r\nمتن اين روايت نشان مىدهد كه فرزدق در شقوق ، از قتل مسلم ( كه در هشتم يا نهم ذى حجّه كشته شد ) آگاه بود ، بنابراين فرزدق - دست كم - پس از هشتم يا نهم ذى حجّه در شقوق بوده و به طور قطع در ايّام حجّ به مكّه نرسيده است . چرا كه فاصلهء ميان آنجا تا مكّه بسيار زياد است . از اين رو ناچاريم كه زمان و مكانى را كه روايت بدان تصريح دارد و نيز اين جمله را كه « فرزدق با امام خداحافظى كرد و براى انجام حجّ رهسپار مكّه شد » نپذيريم !\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 124 - 129 ؛ مقتل الحسين ، خوارزمى ، ج 1 ، ص 321 ، شمارهء 5 .\r\n","page_name":" 205 ","page_number":205},
  {"content":"\r\n\r\n2 - مشهور است كه اين قصيده را فرزدق بالبداهه در ستايش امام سجاد ، على بن الحسين در مكّه و براى مقابله با هشام بن عبدالملك سرود . البته منعى هم ندارد كه - مطابق اين روايت - فرزدق آن را بيشتر دربارهء حسين ( ع ) سروده باشد . ابيات اين قصيده براى همهء امامان اهل بيت مناسب است - و هنگامى كه خواست امام سجّاد را مدح كند بيتى را مناسب به آن افزود و خطاب به هشام بن عبدالملك گفت :\r\n و ليس قولك من هذا بضائره * العرب تعرف من انكرت و العجم \r\nسؤال تو كه مىپرسى او كيست ؟ به او زيانى نمىرساند ، آن را كه تو نشناختى عرب و عجم مىشناسد .\r\nخداوند به حقيقت حال آگاه‌تر است .\r\n\r\n10 - زباله « 1 »\r\nتاريخ در اين منزلگاه وقايع مهمى را به ثبت رسانده است !\r\nدينورى گويد : چون به زباله رسيد ، پيك محمد بن اشعث و عمر سعد نزد وى آمد و پيامى را كه مسلم خواسته بود دربارهء سرنوشت او و بى وفايى كوفيان پس از بيعت با او بنويسند ، ابلاغ كرد .\r\nپس از خواندن نامه ، به درستى خبر يقين حاصل كرد و قتل مسلم بن عقيل و هانى بن عروه او را تكان داد . آنگاه از قتل قيس بن مسهّر صيداوى ، كه حضرت او را از بطن الرمّه فرستاده بود ، خبر داد .\r\nگروهى از مردم منزلگاه‌هاى ميان راه كه با وى همراه گشته بودند پندارشان اين بود كه امام بر يارانش وارد مىشود ، اما با شنيدن خبر مسلم ، از گرد آن حضرت پراكنده شدند و جز خاصّانش كسى با وى نماند . « 2 »\r\n\r\n\r\n","description":"","footnote":"\r\n( 1 ) - منزلگاه مشهورى است بر سر راه مكّه از كوفه . روستايى است آباد و بازارها دارد ، ميان واقصه و ثعلبيه . ابوعبيد سكونى گويد : زباله پس از قاع ، از طرف كوفه ، پيش از شقوق قرار دارد . در آنجا دژى و مسجدى متعلق به بنى غاضره ، از بنى اسد ، وجود دارد . گفتند : زباله ناميده شد ، زيرا آب در آن نگهدارى و از آن برداشت مىشود . ( معجم البلدان ، ج 3 ، ص 129 ) .\r\n( 2 ) - الاخبار الطوال ، ص 247 - 248 .\r\n","page_name":" 206 ","page_number":206},
  {"content":"\r\n\r\nسيد بن طاووس گويد : سپس حسين رفت تا به زباله رسيد . در آنجا خبر مسلم بن عقيل به وى رسيد . گروهى از كسانى كه به دنبال ايشان آمدند اين را دانستند . آنگاه كسانى كه از روى طمعكارى و با دودلى آمده بودند ، از گرد او پراكنده شدند و تنها خاندان و اصحاب برگزيده‌اش ماندند .\r\nراوى گويد : آن جايگاه با گريه و زارى براى قتل مسلم به لرزه در آمد و اشك چون سيل در هر سوى روان شد ! « 1 »\r\nطبرى داستان فرستادهء محمد بن اشعث نزد امام ( ع ) را اين گونه نقل مىكند : محمد بن اشعث ، اياس بن عثل طايى از بنى مالك بن عمرو بن ثمامه را كه مردى شاعر پيشه بود و پيوسته به ديدار وى مىآمد ، فرا خواند و گفت : به ديدار حسين برو و اين نامه را به او برسان و آنچه را كه ابن عقيل گفته بود در آن نوشت . سپس به اياس گفت : اين زاد و توشه و اين هم خرج خانواده‌ات . گفت : چارپايى براى سوار شدن از كجا بياورم ؟ چارپايم فرسوده و ضعيف است . گفت : اين چارپا ، سوار شو .\r\nسپس بيرون آمد و ظرف چهار شب خود را به زباله نزد امام رساند . خبر را رساند و پيام را ابلاغ كرد . حسين ( ع ) به او فرمود : آنچه مقدر باشد فرود مىآيد و ما جانمان و بدرفتارى امّتمان را به حساب خداوند مىگذاريم ! « 2 »\r\n\r\nدرنگ و نگرش\r\n1 - آن طور كه مسلم وصيت كرده بود ، عمر بن سعد ملعون ، كسى را نزد امام ( ع ) نفرستاد . روايتى هم كه دينورى به تنهايى آن را نقل مىكند ، مبنى بر اين كه اين فرستاده از سوى محمد بن اشعث و عمر سعد بود ، با روايت طبرى در تعارض است كه مىنويسد :\r\nاياس بن عثل طائى فرستادهء محمد بن اشعث بود و از عمر سعد نامى نمىبرد . همانطور كه مسلم نيز دور از ابن سعد و پيش از آن كه از وى چنين كارى را بخواهد ، به محمد بن اشعث سفارش كرد كه كسى بفرستد و امام ( ع ) را خبر كند . ابن سعد در همان مجلس\r\n\r\n\r\n","description":"","footnote":"\r\n( 1 ) - اللهوف ، ص 32 .\r\n( 2 ) - تاريخ طبرى ، ج 3 ، ص 290 .\r\n","page_name":" 207 ","page_number":207},
  {"content":"\r\n\r\nبه وصيت مسلم خيانت كرد و آن را نشنيده گرفت . در روايت ديگرى از طبرى - كه آن نيز مشهور است - آمده است كه مسلم پيش از كشته شدن در گوشى به عمر سعد چنين وصيت كرد : كس بفرست تا حسين را بازگرداند . زيرا من به او نوشته‌ام و اطلاع داده‌ام كه مردم با او هستند . من يقين دارم كه او مىآيد . عمر سعد خطاب به ابن زياد گفت : آيا فهميدى به من چه گفت ؟ او چنين و چنان گفت . ابن زياد گفت : امينى به تو خيانت نمىكند ، گرچه گاه خائن امانتدار مىشود ! « 1 »\r\nپيش از اين گفتيم كه خبر كشته شدن مسلم بن عقيل و هانى بن عروه در ثعلبيه به امام ( ع ) رسيد . منعى هم ندارد كه اين خبر دردناك در چند جا و به وسيلهء چند تن به آن حضرت رسيده باشد . هر بار نيز كه پيك خبر مىآورد ، حزن و اندوه امام و همراهانشان بر آن شهيدان گرامى شعله‌ورتر مىگشت و به قول سيد بن طاووس مكان نيز با استرجاع و نالهء آنان به لرزه در مىآمد و اشك‌هايشان به هر سوى روان مىگشت .\r\n3 - خبر قتل عبداللّه بن يقطر « 2 » : دينورى گويد : آنگاه پيك از قتل قيس بن مسهّر صيداوى خبر داد ، كه امام ( ع ) او را از بطن الرمّه اعزام كرده بود . اين روايت با روايت مشهور ميان اكثر علما مخالف است . زيرا در زباله خبر قتل عبداللّه بن يقطر ، برادر رضاعى امام ( ع ) ، به وى رسيد . طبرى گويد : ساكنان هر آبى كه حسين بر آنان مىگذشت ، به دنبال او مىرفتند .\r\nچون به زباله رسيد خبر قتل برادر رضاعىاش ، عبداللّه بن يقطر را دريافت كرد . امام ( ع ) او را از ميان راه نزد مسلم فرستاده بود و از قتل او خبر نداشت .\r\nسپاهيان حصين بن نمير در قادسيه به وى رسيدند ، و حصين او را نزد عبيداللّه فرستاد .\r\nگفت : از كاخ بالا برو و دروغگوى پسر دروغگو را لعنت كن . آنگاه پايين بيا تا درباره‌ات بينديشم ! گويد : بالا رفت و چون بر مردم مشرف شد گفت : اى مردم من فرستادهء حسين ( ع ) بن فاطمه ، دختر رسول خدا ( ص ) هستم كه نزد شما آمده‌ام تا او را بر ضد پسر مرجانه فرومايه كمك و پشتيبانى كنيد . عبيداللّه فرمان داد او را از كاخ به زير افكندند . استخوان‌هايش\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 290 ؛ و ر . ك : الارشاد ، ص 198 ؛ مقتل الحسين ، خوارزمى ، ج 1 ، ص 305 .\r\n( 2 ) - تفصيل داستان قتل عبداللّه بن يقطر در فصل گذشته و نيز در همين گذشت .\r\n","page_name":" 208 ","page_number":208},
  {"content":"\r\n\r\nشكست و هنوز اندك رمقى داشت . آنگاه مردى به نام عبدالملك بن عمير لخمى آمد و او را سر بريد . چون او را بدين سبب نكوهش كردند ، گفت : خواستم آسوده‌اش كنم ! هشام گويد : . . . به خدا سوگند كسى كه برخاست و او را كشت ، عبدالملك بن عمير نبود ، بلكه مردى بلند قد با موهاى مجعّد كه شبيه عبدالملك بن عمير بود ، اين كار را كرد . هشام گويد : اين خبر در زباله به حسين ( ع ) رسيد . آنگاه نامه‌اى بيرون آورد و براى مردم خواند .\r\nبسم اللّه الرحمن الرحيم . اما بعد ، خبرى دردناك به ما رسيده است . مسلم بن عقيل و هانى بن عروه و عبداللّه بن يقطر كشته شده‌اند . شيعيان ما ما را رها كرده‌اند . هركدامتان كه مىخواهد بازگردد ، بازگردد هيچ تعهدى نسبت به ما ندارد !\r\nمردم از گرد او پراكنده شدند و چپ و راست را در پيش گرفتند ! تا آن كه با يارانى كه از مدينه با وى آمده بودند ، تنها ماند . « 1 » دليل اين كار امام اين بود كه گمان مىكرد اعرابى كه با وى همراه شده بودند ، تصوّرشان اين بود كه امام ( ع ) به شهرى مىرود كه مردم فرمانبردار او هستند . از اين رو خواست كه آگاهانه با وى حركت كنند . حضرت مىدانست كه اگر قضيه براى آنان روشن شود ، جز آنهايى كه قصد يارى و كشته شدن همراه او را دارند ، باقى نخواهند ماند ! « 2 »\r\n4 - مجموعه‌اى از متون تاريخى بر اين نكته تأكيد دارند كه گروهى از افراد طمعكار و دو دل ، پس از شنيدن خبر قتل مسلم ، هانى و عبداللّه بن يقطر و پس از آن كه امام برايشان ايراد خطابه كرد - يا نامه‌اى را برايشان خواند - و دگرگونى اوضاع و بىوفايى كوفيان را به آنان گوشزد كرد و بى هيچ تعهدى به آنها اجازهء بازگشت داد ، در زباله از امام جدا شدند .\r\n- مثل آنچه در روايت طبرى گذشت - خوارزمى نيز در مقتل خويش مىنويسد : مردم بسيارى از ساكنان آب‌هايى كه حسين بر آنها مىگذشت ، با وى همراه گشتند . پندار آنها اين بود كه كار به نفع امام ( ع ) تنظيم شده است . چون به زباله رسيد خطاب به آنان گفت :\r\n\r\n\r\n","description":"","footnote":"\r\n( 1 ) - شايد مقصود راوى شهر مكّه است . زيرا به طور مسلم كسانى در آن شهر به امام پيوستند و همراه او بودندتا آن كه در كربلا در ركابش به شهادت رسيدند .\r\n( 2 ) - تاريخ الطبرى ، ج 3 ، ص 303 ؛ و ر . ك : الارشاد ، ص 205 .\r\n","page_name":" 209 ","page_number":209},
  {"content":"\r\n\r\nآگاه باشيد ، كوفيان بر مسلم بن عقيل ، و هانى بن عروه يورش برده آنان را كشته‌اند . برادر رضاعى مرا نيز كشته‌اند . هركس از شما كه دوست دارد ، بى هيچ منعى بازگردد ، ما بر او پيمانى نداريم !\r\nمردم از او جدا شدند و چپ و راست را در پيش گرفتند . تا آن كه فقط يارانى كه از مكّه با وى آمده بودند باقى ماندند . قصد امام ( ع ) اين بود كه ماندن اشخاص از روى بصيرت باشد . « 1 » يا آن كه دوست نداشت بدون هدف مشخّص او را همراهى كنند . او مىدانست كه هرگاه براى آنان روشن شود ، جز كسانى كه قصد يارى رساندن و مردن همراه وى را دارند ، باقى نخواهند ماند . « 2 »\r\nآرى ، اين سنت و شيوهء قيام رهبران الهى است . آنان نيرو و ياور فراوان را دوست دارند ، ولى نه هر يارى و با هر كيفيّتى ، بلكه ياران ربّانى « 3 » را مىخواهند . آنهايى كه به اجراى فرمان‌هاى الهى سخت پايبندند ؛ آنان كه فرمان الهى را براى انجام وظيفه اجرا مىكنند ، نه براى رسيدن به نتيجه ! قلب‌هاشان از همهء تعلقات و وابستگىهاى دنيا پاك است و آن را براى اطاعت خداوند پاك كرده‌اند . تنها چيزى كه قلب‌هاشان را به خود مشغول داشته است كسب رضاى الهى است و بس .\r\nچنين نيروهاى ربانى ، همان‌هايى هستند كه رهبران ربانى مىكوشند تا در قيام خويش بر شمار آنها بيفزايند .\r\nاز ديگر شيوه‌هاى رهبران ربّانى اين است كه براى آزمايش پيروان خود از هر فرصتى استفاده مىكنند تا از تعلقات دنيوى و طمع و دودلى پاك شوند و از آلايش‌هاى دروغين تصفيه گردند و تنها برگزيدگانى خالص ( نيروى حقيقى ) باقى بمانند و رهبر ربّانى نوع رويارويى و شيوه پيكار با دشمن را بر پايهء وجود آنها طرّاحى مىكند !\r\n\r\n\r\n","description":"","footnote":"\r\n( 1 ) - مقتل الحسين ، خوارزمى ، ج 1 ، ص 328 .\r\n( 2 ) - تاريخ الطبرى ، ج 3 ، ص 290 .\r\n( 3 ) - قرآن كريم دربارهء آنان فرموده است : چه بسا پيامبرانى كه خدا دوستان بسيار همراه آنان به جنگ رفتندو در راه خدا هرچه به آنان رسيد سستى نكردند و ناتوان نشدند و سر فرود نياوردند و خدا شكيبايان را دوست دارد ( آل عمران ، ( 3 ) ، 146 ) .\r\n","page_name":" 210 ","page_number":210},
  {"content":"\r\n\r\nاين نحوهء عمل ، يكى از مسائل مهم و اساسى در طراحى جنگى و بلكه در طرّاحى هر نوع رويارويى سياسى است . زيرا برنامه‌ريزى براساس نيروى نظامى و نه نيروى حقيقى ، نيروى نظامى يا حركت سياسى را در برابر رويدادى ، بزرگ‌تر از حجم واقعى آن قرار مىدهد و چنانچه بر اين نيرو يا حركت ضربه‌اى كوبنده يا براى مثال شكستى بزرگ وارد آيد ، آن ضربه يا شكست بر سر نيروهاى واقعى وارد خواهد آمد و نيروهاى اضافى كه نيروى حقيقى را احاطه كرده و همراه آن نيروى ظاهرى را تشكيل مىدهد ، در هنگام سختى پراكنده و متلاشى خواهد شد . و چنان كه خصلت و طبيعت اشيا است ، نيروى حقيقى را در برابر ضربه يا شكستى فوق توان قرار مىدهد . از اين رو نيروى حقيقى پيش از دستيابى به اهداف موردنظر درهم كوبيده مىشود و يا به طور كامل از ميان مىرود .\r\nاين در چارچوب تأثير مادى و زمينى است ! اما در چارچوب تأثير معنوى و آسمانى بايد گفت كه امتحان مكرّر نيروهاى ظاهرى و خالص گردانيدن آنان به طورى كه تنها افراد با بصيرت با اراده‌هاى استوار باقى بمانند ، موجب افزايش مراتب و منزلت اخروى آنان در نزد خداوند متعال مىگردد . زيرا سرافراز بيرون آمدن از امتحان موجب پاداش و رستگارى و ارتقاى آنان است و خداوند رحمت خويش را به هر كس بخواهد اختصاص دهد و خداوند توانگر و داناست .\r\n\r\n11 - بطن عقبه « 1 »\r\n\r\nديدار امام با عمرو بن لوذان\r\nطبرى گويد : « آنگاه رفت تا به بطن عقبه رسيد و در آنجا فرود آمد . ابو مخنف گويد :\r\nلوذان ، يكى از بنى عكرمه برايم گفت كه يكى از عموهايش از حسين ( ع ) پرسيد :\r\nبه كجا مىروى ؟ و حضرت پاسخ داد . گفت : تو را به خدا سوگند ، بازگرد . به خدا كه جز\r\n\r\n\r\n","description":"","footnote":"\r\n( 1 ) - عقبه ، منزلگاهى است در راه مكّه ، پس از واقصه و پيش از « قاع » براى كسى كه به مكّه مىرود ، و آن آبى است متعلق به بنى عكرمة بن وائل ( معجم البلدان ، ج 4 ، ص 134 ) .\r\n","page_name":" 211 ","page_number":211},
  {"content":"\r\n\r\nبه سوى پيكان نيزه‌ها و لبه تيز شمشيرها نمىروى ! آنهايى كه در پى شما فرستاده‌اند ، چنانچه رنج جنگ را از شما بر مىداشتند و زمينه را براى شما فراهم مىكردند و آنگاه نزد آنها مىرفتى . اين يك نظرى بود . اما با وضعيتى كه شما مىگويى ، به نظر من نبايد چنين كنى ! حضرت فرمود : اى بندهء خدا نظر تو بر من پوشيده نيست ! ليكن خداوند مغلوب فرمان خويش نگردد ! و سپس از آنجا كوچيد . » « 1 »\r\nدر روايت الارشاد آمده است كه اين پير ، منسوب به بنى عكرمه عمرو بن لوذان بود .\r\nنيز در آنجا آمده است كه امام ( ع ) فرمود : اى بندهء خدا اين نظر بر من پوشيده نيست ليكن خداوند مغلوب فرمان خويش نگردد ! سپس فرمود : به خدا سوگند تا خونم را نريزند از من دست بر نمىدارند ! و چون چنين كردند ، خداوند كسى را برايتان چيره سازد كه آنان را زبون كند ، تا آنجا كه پست‌ترين امت‌ها باشند ! « 2 »\r\nدينورى داستان اين رويداد را چنين نقل مىكند : « آنگاه رفت تا آن كه به بطن العقيق رسيد . « 3 » در آنجا مردى از بنى عكرمه با او ديدار كرد و خبر داد كه ابن زياد در كمين او ميان قادسيه تا عذيب « 4 » را لشكر چيده است . سپس گفت : جانم فدايت بازگرد ، به خدا سوگند كه جز به سوى نيزه‌ها و شمشيرها نمىروى . به آنهايى كه نامه نوشته‌اند اعتماد مكن . زيرا آنها نخستين كسانى هستند كه به جنگ تو خواهند شتافت . حسين ( ع ) گفت : به كمال ، خيرخواهى كردى و پاداش نيك بگيرى ! سپس بر او درود فرستاد و رفت . . . . » « 5 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 303 .\r\n( 2 ) - ر . ك : الارشاد ، ص 205 .\r\n( 3 ) - به نظر مىرسد كه بطن عقيق به اشتباه از سوى نسّاخ به جاى بطن عقبه نوشته شده است . و گرنه - طبق‌سياق پىگيرى حركت امام به وسيلهء دينورى - بايد پس از منطقهء زباله به سوى مكّه بازگشته باشد . زيرا وادى عقيق به مكّه نزديك‌تر است و در آنجا سه جايگاه است : ذات عرق ، غمره مسلخ . ذات عرق چهار ميلى منزلگاهى است كه - طبق بررسى ما از مهم‌ترين منزلگاه‌هاى راه - امام ( ع ) بدان رسيد و از مكّه دو مرحله ( حدود 92 كم ) فاصله دارد .\r\n( 4 ) - آبى است ميان قادسيه و مغيثه كه تا قادسيه چهار ميل فاصله دارد . گفته‌اند : دشتى است متعلق به بنىتميم ، و از منزلگاه‌هاى حاجيان كوفه است . ( ر . ك : معجم البلدان ، ج 4 ، ص 92 ) .\r\n( 5 ) - الاخبار الطوال ، ص 248 .\r\n","page_name":" 212 ","page_number":212},
  {"content":"\r\n\r\n\r\nاشاره\r\nمشورت يا پيشنهادى كه عمرو بن لوذان در اينجا به امام ( ع ) داد ، شبيه به پيشنهادهاى عبداللّه بن عبّاس « 1 » و عمر بن عبدالرّحمن مخزومى در مكّه است . « 2 » ديديم كه امام آن نظرات و پيشنهادها را خطا ندانست ، بلكه در پاسخ آنها عنوان كرد كه از سر خيرخواهى و عقل و نظر است .\r\nولى با وجود تأييد درستى آنها ، با هر كدام از اشخاص به شيوه‌اى متناسب با مخاطب تأكيد مىفرمود كه از پذيرش آنها معذور است . زيرا منطق اينان هرچند كه براساس موازين ظاهرى درست بود ، ولى از انديشهء سلامت خواهى و سود شخصى و پيروزى ظاهرى فراتر نمىرفت . اين در حالى بود كه اسلام در آن دوران در حال گذر از نقطهء عطفى بس سرنوشت ساز بود ، در اين كه بماند يا نماند . امام ( ع ) از اين حالت دشوار اسلام در برابر مروان حكم اين گونه تعبير فرمود :\r\n« آنگاه كه فردى چون يزيد بر امت حكم براند ، بايد فاتحهء اسلام را خواند . » « 3 »\r\nحقيقت امر اين است كه اسلام ناب محمّدى بر همه مشتبه شده بود . تلاش‌هاى جريان نفاق و به ويژه حزب اموى ، آن چنان دين را با تحريف درآميخته بود كه تمييز ميان اسلام ناب محمدى از اسلام اموى ، ممكن نبود . مگر آن كه امويان آن جنايت بزرگ را مرتكب مىشدند و خون مقدّس فرزند رسول خدا ( ص ) را مىريختند . اگر جز اين بود ، كار تحريف تا به آنجا ادامه مىيافت كه امت ، اسلامى جز اسلام اموى چيزى نمىشناخت و از اسلام محمدى جز نامى باقى نمىماند .\r\nحال اسلام در آن روز ، حال بيمارى بود كه جز با داغ درمان نمىشد ؛ و از قديم گفته‌اند :\r\n« آخرين درمان داغ است »\r\nدر اسلام در آن روز با منطق سياست و هوش سياسى ، رعايت منافع شخصى و معيارهاى طرّاحى نقشه براى دست‌يابى به حكومت درمان نمىشد . درمان قطعى اسلام\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 295 .\r\n( 2 ) - همان ، ص 294 .\r\n( 3 ) - الفتوح ، ج 5 ، ص 24 .\r\n","page_name":" 213 ","page_number":213},
  {"content":"\r\n\r\nو رسيدن به بهبودى كامل آن تنها با منطق شهادت ممكن بود . مرهم آن نيز جز خون مقدس فرزند رسول خدا ( ص ) ، كه همان خون رسول خدا ( ص ) است ، چيزى نبود . خون حسين ، خون همان شهيد پيروزى كه از قلب مدينه آمده بود و شوق ديدار دوست او را به سوى قتلگاهش مىبرد . « چقدر اشتياق به ديدار گذشتگانم دارم ! به اندازهء اشتياق يعقوب به يوسف » « 1 »\r\nبا كاروانى از عاشقان شهادت كه خرد خردمندان ظاهربين و نصايح‌شان و سرزنش محجوب از محبوب ، آنان را از رفتن به سوى قتلگاه عشق باز نمىداشت .\r\n\r\nسگانى ديدم كه مرا گاز مىگيرند و بدتر از همه سگى ابلق بود\r\nشيخ ابوالقاسم ، جعفر بن محمد بن قولويه نقل مىكند كه امام صادق ( ع ) فرمود :\r\nهنگامى كه حسين بن على ( ع ) از عقبة البطن بالا رفت ، خطاب به يارانش گفت : من به يقين كشته خواهم شد .\r\nگفتند : يا اباعبداللّه ، چطور ؟\r\nفرمود : خواب ديدم .\r\nگفتند : چه خوابى ؟\r\nفرمود : « سگانى را ديدم كه مرا گاز مىگيرند و بدتر از همه سگى ابلق بود ! » « 2 »\r\n\r\nاشاره\r\nمتون تاريخى نقل مىكنند كه افراد طمعكار و دو دل در منطقهء زباله - پس از آگاهى بر قتل مسلم بن عقيل ، هانى بن عروه و عبداللّه بن يقطر و پس از آن كه امام ( ع ) ضمن خطبه‌اى خبر شهادت آن نيكان را اعلام كرد و به آنها اجازهء بازگشت داد از چپ و راست آن حضرت پراكنده شدند و جز ياران برگزيده‌اش كه تا پاى جان با وى باقى ماندند ، كسى وى را همراهى نكرد .\r\n\r\n\r\n","description":"","footnote":"\r\n( 1 ) - اللهوف ، ص 26 .\r\n( 2 ) - كامل الزيارات ، ص 75 ، باب 23 ، حديث شمارهء 14 .\r\n","page_name":" 214 ","page_number":214},
  {"content":"\r\n\r\nولى در اينجا ملاحظه مىكنيم كه امام ( ع ) حتّى پس از زباله پيوسته يارانش را آزمايش مىكند و حقيقتى را كه به خواب ديده است ، براى آنان بازگو مىكند . هدف از اين كار پاكسازى كامل كاروان حسينى از افراد دو دل ، طمعكار و عافيت‌طلب بود كه شايد تا آن زمان باز هم در كاروان حسينى حضور داشتند . هدف ديگر اين بود كه بر يقين افراد بابصيرت و پاك‌نيّت افزوده شود و ارادهء آنها براى كشته شدن محكم‌تر گردد و از درگاه خداوند پاداش بيشترى دريافت كنند و مرتبه‌شان تا اعلا علييّن بالا رود . همچنين شايد امام مىخواست - كه در ضمن اين كار - از وحشىگرى و پافشارى دشمن بر قتل وى پرده بردارد . وحشىترين فرد آنان كه بر كشتن حضرت پاى مىفشرد همان مرد ابلق يعنى شمر بن ذىالجوشن عامرى ملعون بود .\r\n\r\n12 - شراف « 1 »\r\nشيخ مفيد گويد : « سپس در بطن عقبه حركت كرد تا آن كه در شراف فرود آمد . سحرگاهان به جوانان خويش فرمود كه آب برگيرند و آنها فراوان برگرفتند . . . » « 2 »\r\nتاريخ دربارهء رويدادهاى منطقهء شراف جز اين چيزى نمىگويد . فرمان امام ( ع ) به جوانانش ، مبنى بر هرچه بيشتر برداشتن آب ، حاكى از آن است كه امام ( ع ) ، پيش از وقوع رويدادها نسبت به آنها آگاهى داشت . تأثير اين كار هنگام ديدارشان با حرّ بن يزيد رياحى در رأس نيرويى با هزار سوار ، اندكى پس از شراف ، آشكار گرديد .\r\nآرى ، مورخان نوشته‌اند « 3 » كه پيش از آن نيز امام چندين بار فرمان به آبگيرى داد . شايد هم اين يكى از آداب سفر بود كه اندكى پيش از حركت از هر منزلگاهى انجام مىشد .\r\n\r\n\r\n","description":"","footnote":"\r\n( 1 ) - ميان واقصه و قرعاء در هشت ميلى احساى بنى وهب ، از شراف تا واقصه دو ميل ( حدود چهار كيلومتر ) است . در آنجا بركه‌اى است به نام لوزه . در شراف سه حلقه چاه بزرگ است كه طول ريسمان آن كمتر از بيست قد است و آبى بسيار گوارا دارد . در آنجا چاه‌هاى بسيارى است كه آب پاكيزه دارد و آب باران در آن جمع مىشود . ( معجم البلدان ، ج 3 ، ص 331 ) .\r\n( 2 ) - الارشاد ، ص 206 ؛ و ر . ك : تاريخ الطبرى ، ج 3 ، ص 304 .\r\n( 3 ) - شيخ مفيد اين مطلب را در ثعلبيه و زباله نيز نوشته است ( الارشاد ، ص 205 ) ؛ نيز ر . ك : تاريخ الطبرى ، ج 3 ، ص 303 .\r\n","page_name":" 215 ","page_number":215},
  {"content":"\r\n\r\nولى گويا آب برگرفتن از شراف ، آن هم به ميزان فراوان ، بيشتر از بارهاى ديگر ، به مراتب بيش از نياز كاروان حسين بود .\r\n\r\n13 - ذو حُسَم « 1 »\r\nطبرى به نقل از دو مرد اسدى ( عبداللّه بن سليم و مدرى بن مشمعل ) گويد : سپس از آنجا - يعنى شراف - حركت كردند و يكسره راه را سپردند تا آن كه روز به نيمه رسيد . ناگهان مردى گفت : اللّه اكبر !\r\nحسين گفت : اللّه اكبر ! تكبيرت براى چه بود ؟\r\nگفت : نخلستانى ديدم !\r\nآن دو مرد اسدى به حضرت گفتند : ما هرگز در اينجا نخلستان نديده‌ايم .\r\nحسين فرمود : به نظر شما چه ديده است ؟\r\nگفتند : گردن‌هاى اسبان را .\r\nفرمود : به خدا سوگند ، من نيز همين را مىبينم . آيا پناهگاهى داريم كه آن را در پشت قرار دهيم و با دشمن از يك سوى رودررو شويم ؟\r\nگفتند : بلى ! ذوحسم در كنار شما است . به سمت چپ بپيچيد ، اگر از آنان براى رسيدن به آنجا پيشى گرفتيد ، به مقصود رسيده‌ايد .\r\nامام به سمت چپ پيچيد و ما نيز با او پيچيديم . اندكى نگذشت كه گردن اسبان در برابر ديدگان ما آشكار شد و چون ما اين را دانستيم بازگشتيم . وقتى آنها ما را ديدند كه از راه بازگشتيم به سوى ما آمدند . نيزه‌هايشان به زنبور و پرچم‌هاشان به بال پرندگان مىمانست .\r\nهر دو گروه به سوى ذوحسم شتافتيم ، ولى ما پيش‌تر از آنها خود را به آنجا رسانديم .\r\nحسين در آنجا فرود آمد و لشكر نيز رسيد . هزار تن بودند به فرماندهى حر بن يزيد تميمى يربوعى . در گرماى نيمروز ، او و لشكريانش در برابر حسين ايستادند . ياران حسين به سر عمامه داشتند و شمشيرهاشان آويزان بود .\r\n\r\n\r\n","description":"","footnote":"\r\n( 1 ) - كوهى است واقع در ميان شراف و منزل بيضه كه نعمان بن منذر ، پادشاه حيره ، در آن به شكار مىپرداخت ( ر . ك : ابصارالعين ، ص 44 ) .\r\n","page_name":" 216 ","page_number":216},
  {"content":"\r\n\r\nحسين به جوانانش گفت : اين مردم را آب دهيد و سيرابشان كنيد . به اسبان نيز جرعه جرعه آب بنوشانيد .\r\nجوانان برخاستند و اسبان را آب دادند . يكى از جوانان نيز به لشكريان آب داد تا سيراب شدند . آنان كاسه‌ها و جام‌ها را از آب پر مىكردند و به دهان اسبان نزديك مىكردند ، سه ، چهار يا پنج جرع كه مىنوشيد ، آن را دور مىكردند و به اسب ديگر مىدادند . به اين ترتيب همه سپاه را آب نوشاندند .\r\nعلى بن طعان محاربى گويد : من همراه سپاه حر بن يزيد رياحى و در شمار آخرين كسانى بودم كه رسيدند . حسين با ديدن تشنگى من و اسبم فرمود : راويه را بخوابان - و راويه به نظرم به معناى مشك بود - و سپس فرمود : اى برادر زاده شتر را بخوابان ؛ و فرمود :\r\nبنوش . من هر چه مىخواستم بنوشم ، آب از دهان مشك مىريخت . حسين فرمود : سر مشك را بپيچان . ولى من نمىدانستم چگونه اين كار را انجام دهم . حسين خود برخاست و آن را پيچاند و من نوشيدم و اسبم را سيراب كردم .\r\nحرّ بن يزيد از قادسيه به سوى حسين آمد . زيرا عبيداللّه زياد پس از شنيدن خبر آمدن حسين ، حصين بن تميم ، سالار نگهبانان خويش را فرستاد و فرمان داد در قادسيه فرود آيد و پاسگاه قرار دهد و ميان قطقطانه تا خفّان را منظّم سازد . او نيز حرّ بن يزيد رياحى را در رأس اين هزار سوار به استقبال حسين فرستاد !\r\nحرّ پيوسته با حسين موافق بود تا آن كه هنگام نماز ظهر رسيد . حسين به حجّاج بن مسروق جعفى فرمان داد كه اذان بگويد و او گفت . و چون اقامه گفته شد ، حضرت ازار و ردا و نعلين پوشيد و پس از حمد و ثناى الهى فرمود :\r\nاى مردم ، اين عذرى است كه من در پيشگاه خداوند و در نزد شما دارم . من نزد شما نيامدم تا آنگاه كه نامه‌هاى شما به من رسيد و فرستادگان شما نزد من آمدند ، كه نزد ما بيا زيرا ما پيشوايى نداريم . شايد خداوند به وسيلهء تو ما را بر هدايت گرد آورد . اگر بر سر همان سخن‌ها هستيد ، من نزد شما آمده‌ام و اگر به من عهد و پيمان و قول اطمينان بخش مىدهيد ، به شهرتان مىآيم و اگر ندهيد و از آمدنم ناخشنود باشيد ، به همان جايى كه آمده‌ام باز مىگردم .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nلشكريان ساكت شدند و به مؤذن گفتند : اقامه بگو ؛ او نيز اقامه گفت . حسين ( ع ) به حرّ گفت : آيا مىخواهى كه با يارانت نماز بخوانى ؟\r\nگفت : نه ، شما نماز بخوان و ما نيز به شما اقتدا مىكنيم !\r\nحسين ( ع ) نماز را با آنان خواند . آنگاه وارد خيمه گشت و يارانش نزد او گرد آمدند .\r\nحرّ نيز به جاى خود بازگشت و به خيمه‌اى كه برايش برپا كرده بودند رفت . يك دسته از يارانش نزد او آمدند و ديگران به صفوف پيشين خود بازگشتند . و آنها را منظم ساختند .\r\nآنگاه هر مردى لجام اسبش را گرفت و در سايه‌اش نشست .\r\nچون عصر فرا رسيد ، امام فرمود كه آمادهء حركت شوند . آنگاه منادى نداى نماز عصر داد و نماز برپا شد . حسين ( ع ) پيش رفت و با مردم نماز خواند و پس از سلام نماز رو به مردم كرد و خداى را حمد و ثنا گفت و فرمود :\r\nاما بعد ، اى مردم ، اگر پرهيزكار باشيد و حق را براى اهل آن بشناسيد ، موجب خشنودى بيشتر خداوند مىشود . ما اهل‌بيت به فرمانروايى بر شما ، از اينان كه به ناحق مدّعى حكمرانىاند و در ميان شما با ستم و تجاوز رفتار مىكنند سزاوارتريم . و اگر ما را خوش نمىداريد و حق ما را نديده بگيريد و نظر شما جز آن چيزى كه در نامه‌هاتان نوشته‌ايد و فرستادگان شما به من گفته‌اند ، باشد از نزد شما باز مىگردم .\r\nحرّ بن يزيد گفت : به خدا سوگند ، ما از اين نامه‌ها كه مىگويى خبر نداريم .\r\nحسين گفت : اى عقبة بن سمعان دو خورجينى را كه نامه‌هاشان در آن است بياور . او دو خورجينى پر از نامه آورد و جلوى آنان ريخت .\r\nحرّ گفت : ما از آنهايى كه نامه نوشته‌اند نيستيم . ما فرمان يافته‌ايم كه چون به تو رسيديم ، جدا نشويم تا آن كه تو را نزد عبيداللّه ببريم !\r\nحسين گفت : مرگ از اين كار به تو نزديك‌تر است !\r\nآنگاه به يارانش فرمود : برخيزيد و سوار شويد . ياران سوار شدند و منتظر ماندند تا زنانشان نيز سوار گشتند . آنگاه به يارانش گفت : بازگرديم . چون آهنگ بازگشت كردند ، لشكر جلوى آنان را گرفتند . حسين ( ع ) به حرّ گفت : مادر به عزايت بنشيند ، چه مىخواهى ؟\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nگفت : به خدا سوگند ، اگر كسى از عرب جز تو چنين چيزى را در چنين وضعيتى به من مىگفت از ذكر عزاى مادرش خوددارى نمىكردم ، هر كس كه باشد . ولى من از مادر تو جز به بهترين صورت ممكن نمىتوانم ياد كنم .\r\nحسين گفت : چه مىخواهى ؟\r\nحرّ گفت : به خدا سوگند مىخواهم كه تو را نزد عبيداللّه ببرم .\r\nحسين گفت : در اين صورت ، به خدا سوگند كه با تو نخواهم آمد .\r\nحر گفت : به خدا سوگند كه من هم تو را رها نخواهم كرد .\r\nاين سخن سه بار ميان آنان رد و بدل شد و چون سخن ميانشان بسيار شد ، حرّ گفت :\r\nبه من فرمان جنگ با تو را نداده‌اند ، مأموريت من اين است كه از تو جدا نشوم تا تو را به كوفه ببرم ! اگر نمىخواهى به روى ، راهى را در پيش گير كه نه تو را به كوفه ببرد و نه به مدينه بازگرداند ، تا راه ميانهء بين من و تو باشد . آنگاه من به عبيداللّه زياد نامه مىنويسم و تو هم اگر مىخواهى به يزيد بن معاويه يا عبيداللّه زياد نامه بنويس . شايد به اين ترتيب خداوند كارى پيش آرد كه مرا از مبتلا گشتن به كار تو معاف دارند . سپس گفت كه از اينجا برو و سمت چپ راه عذيب و قادسيه را در پيش گير . سپس امام و اصحابش به حركت درآمدند و حرّ همپاى او حركت مىكرد . . . . « 1 »\r\n\r\nدرنگ و نگرش\r\n1 - رفتار امام ( ع ) - رهبر ربانى - با ستمكاران و فريب خوردگان و افراد ضعيف النفس اين امت ، - تا هنگامى كه شمشير در ميان نيفتاده - رفتار پدرى مهربان و دلسوز است . زيرا هدف امام دعوت مردم به حق و هدايت است . نشان بارز اين روح پدرى و دلسوزى ، آب دادن به كسانى است كه به فرمان ابن زياد براى كارزار با وى آمده بودند . حضرت آنان را در حالى سيراب كرد كه بسيار نيازمند آب بودند . گويى حضرت آنان را كه از شدت\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 307 ؛ الارشاد ، ص 206 ؛ و ر . ك : انساب الاشراف ، ج 3 ، ص 380 - 381 ؛ الفتوح ، ج 5 ، ص 134 - 139 با اندكى تفاوت .\r\n","page_name":" 219 ","page_number":219},
  {"content":"\r\n\r\nتشنگى در آستانهء مرگ بودند ، دوباره زنده كرد . مهربانى و دلسوزى آن حضرت به عنوان خليفهء خداوند بر همهء آفريدگان ، شامل حال اسبان و چارپايان نيز گشت . بدون ترديد اين خلق و خوى ربّانى ، حجّت را به طور كامل بر آن مردم تمام مىكرد . ضميرشان را به شدت تكان مىداد و آنان را وادار به تفكّر و تأمل مىكرد تا از خود اين سؤال را بپرسند كه از اين دو تن كدام شايستهء پيروى و فرمانبردارى است ؟ امام ( ع ) يا ابن زياد سبك سر و ستمگر ؟\r\nشايد - پس از تكان خوردن دل‌ها - گمراهى به خود آيد و به سوى حق هدايت گردد و از آن پيروى كند . شايد حقيقت بر فريب خورده‌اى روشن شود و اهل حق و رهبران آن را بشناسد . شايد كسى از ضعف نفس آزاد شودو نيروى عزم و اراده او را به سوى اهل حق سوق دهد ! اهل حقى كه پيش از آن پيوسته آنها را مىشناخته است .\r\n2 - قصد امام ( ع ) اين بود كه آزادانه و به روشى كه خود مىخواهد وارد كوفه شود ؛ در حالى كه حرّ به فرمان ابن زياد ، قصد داشت حضرت را با حالت اسارت به كوفه ببرد . اين اصل حاكم بر برخورد ميان آن دو بود . ولى آنچه در اينجا قابل توجّه است اين كه امام ( ع ) پس از پيشنهاد حرّ به آن حضرت كه راهى را در پيش گيرد كه نه به كوفه برود و نه به مدينه بازگردد و ميان اين دو راه هر كجا مىخواهد برود ، باز هم اصرار داشت كه به كوفه برود .\r\nمطابق روايت ابن اعثم ، حرّ دست امام ( ع ) را از اين هم بازتر گذاشت و گفت كه اگر بخواهد به مدينه هم مىتواند برود . حرّ گفت : اى اباعبداللّه ، به من فرمان جنگيدن با تو را نداده‌اند .\r\nمأموريت من اين است كه از تو جدا نشوم تا آن كه تو را نزد ابن زياد ببرم ! به خدا سوگند من دوست ندارم خداوند به خاطر چيزى از كار تو مرا مجازات كند ! ولى آنان از من بيعت گرفته‌اند ، آنگاه به سوى تو بيرون شده‌ام . من مىدانم كه همهء آحاد اين امّت در روز قيامت اميد شفاعت جدّ تو محمد ( ص ) ، دارند . من بيم آن دارم كه اگر با تو بجنگم در دنيا و آخرت زيانكار گردم . ليكن اين راه را در پيش گير و هر كجا خواهى برو ! من نيز به ابن زياد مىنويسم كه حسين راهى ديگر انتخاب كرده بود و من توان دستيابى بر او را نداشتم ! . . . « 1 »\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 139 .\r\n","page_name":" 220 ","page_number":220},
  {"content":"\r\n\r\nپافشارى امام براى رفتن به كوفه حتّى پس از آن كه موضوع حجّت بودن نامه‌هاى كوفيان - پس از رسيدن خبر قتل مسلم بن عقيل ، هانى بن عروه و عبداللّه بن يقطر به امام ( ع ) - در عمل منتفى گرديد ، نشان دهندهء آن است كه عامل اصلى رفتن حضرت به عراق نامه‌هاى كوفيان نبود . [ هرچند اين سخن نيز درست است كه بگوييم آن حضرت نمىخواست هيچ بهانه‌اى به دست دهد ؛ كه اگر امام در بين راه باز مىگشت مىگفتند : امام به طور كامل به عهد خويش وفا نكرد 
  ] حتى پس از آن كه سپاه حرّ راه را بر ايشان بست نيز قضيه به همين منوال بود ، زيرا قصد حضرت از اتمام حجّت كامل بر كوفيان اين بود كه راه هرگونه عذرى را در هر زمينه‌اى بر آنان بسته باشد . به طورى كه هيچ بهانه‌اى براى طعن در وفاى به عهد ايشان باقى نماند .\r\nآرى ! اين تنها يكى از عوامل مؤثّر در رفتن آن حضرت به عراق است كه در طول عامل اصلى قرار مىگيرد . عامل اصلى اين بود كه امام ( ع ) - با علم اين كه اگر بيعت نكند كشته مىشود - اصرار بر رفتن به عراق داشت . زيرا از آنجا كه عراق آمادگى داشت بر اثر شهادت آن حضرت دستخوش تحول و دگرگونى شود ، بهترين سرزمينى بود كه خون پاك امام در آنجا بريزد . ما در فصل اوّل ، زير عنوان چرا امام عراق را برگزيد در اين باره به تفصيل سخن گفته‌ايم .\r\n3 - امام ( ع ) در خطبهء پس از نماز ظهر فرمود : « اگر چنين نكرديد و از آمدنم ناخشنود بوديد ، به همان جايى كه آمده‌ام باز مىگردم ! » پس از نماز عصر در خطبه‌اى فرمود : « اگر ما را ناخوش داريد و حق ما را نمىشناسيد ، و نظرى جز آنچه در نامه‌ها نوشته‌ايد و پيك‌هاتان گفته‌اند داشته باشيد ، از نزد شما باز مىگردم ! » مفهوم اين سخنان چشم پوشيدن از قيام نهضت نبود ، بلكه همهء مقصود امام ( ع ) از اين دو سخن - و امثال آن - اين بود كه اگر بنا باشد به عنوان اسير به كوفه درآيد ، از رفتن به آن شهر چشم مىپوشد . مفهوم اين سخن اين نيست كه امام از ادامهء قيام و نهضت دست بر مىدارد ، بلكه مفهومش اين است كه جهت حركت كاروان حسينى را به سويى جز كوفه تغيير مىدهد ، خواه اين كه به مكّهء مكرّمه يا مدينهء منوّره بازگردد يا اين كه به يمن يا جايى ديگر برود . مفهوم فرمايش امام « از نزد شما باز مىگردم » همين است .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nحرّ بن يزيد رياحى كيست ؟\r\nنام كامل وى حرّ بن يزيد بن ناجية بن قعنب بن عتّاب [ الروف 
  ] بن هرمّى بن رياح بن يربوع بن حنظلة بن مالك بن زيد بن مناة بن تميم است . بنابراين وى تميمى يربوعى رياحى مىباشد .\r\nحرّ هم در دوران جاهليّت و هم در اسلام از بزرگان قوم خويش بود . جدّ وى عتّاب در رديف نعمان بود . عتّاب دو پسر به نام‌هاى قيس و قعنب از خود به جا گذاشت و مرد . از آن پس قيس همرديف نعمان گرديد و بنى شيبان با وى به منازعه برخاستند و به دنبال آن جنگ يوم الطخفه برپا گشت .\r\nحرّ پسر عموى « اخوص » ، صحابى شاعر ، زيد بن عمرو بن قيس بن عتّاب است . حرّ در كوفه رياست داشت و ابن زياد او را براى جلوگيرى از حسين فرستاد ؛ و او در رأس هزار سوار بيرون آمد !\r\nاز ظاهر متون مربوط به داستان آمدن حر با هزار سوار از قادسيه براى رويارويى با امام چنين بر مىآيد كه حر در آن روز نسبت به مقام و منزلت الهى اهل‌بيت آگاه و از رويارويى امام ( ع ) ناخشنود بود .\r\nبه همين دليل است كه وقتى امام ( ع ) فرمود : مادر به عزايت بنشيند چه قصدى دارى ؟\r\nدر پاسخ گفت : اگر ديگرى از اعراب چنين چيزى را در چنين وضعيتى به من مىگفت ، من نيز به او همان جواب را مىدادم . ولى از مادر تو جز به بهترين صورت ممكن نمىتواند ياد كنم .\r\nنيز به امام ( ع ) مىگويد : من مىدانم كه همهء مردم در روز قيامت به شفاعت جدّ تو ، محمد ( ص ) اميد دارند ، و من از آن بيم دارم كه با تو بجنگم و در دنيا و آخرت زيانكار شوم !\r\nابن نما نقل مىكند : پس از آن كه خداوند وى را هدايت كرد و به امام ( ع ) پيوست ، خطاب به آن حضرت گفت : هنگامى كه عبيداللّه مرا به سوى تو فرستاد ، از قصر بيرون آمدم . ناگهان از پشت ندايى به گوشم رسيد كه اى حرّ به تو مژدهء خير مىدهم . چون نگاه كردم كسى را نديدم . با خود گفتم : به خدا سوگند ، در حالى كه من به جنگ حسين ( ع ) مىروم ،\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nچه مژده‌اى ! و فكر نمىكردم كه ( روزى ) پيرو شما گردم . امام ( ع ) فرمود : « تو به پاداش و نيكى رسيده‌اى . » « 1 »\r\nولى از ظاهر داستان بيرون شدن حر به سوى امام و سخت‌گيرى بر آن حضرت به نظر مىرسد كه حرّ انتظار نداشت كه كار آنان به جنگ با حسين ( ع ) بكشد . از اين رو مىبينيم كه در كربلا پس از جدّى ديدن اوضاع و مشاهدهء اين كه آتش جنگ هر لحظه ممكن است شعله‌ور شود ، با شگفتى خطاب به عمر سعد گفت : اى عمر آيا مىخواهى با اين مرد بجنگى ؟\r\nاو گفت : آرى به خدا سوگند . پيكارى سخت كه ساده‌ترين آن فرو افتادن سرها و بريده شدن دست‌ها باشد . حرّ پاسخ داد : آيا پيشنهادهاى او را نمىپذيريد ؟ عمر گفت : به خدا سوگند اگر كار به دست من بود مىپذيرفتم و ليكن امير تو نپذيرفت !\r\nحرّ رفت و بامردى از قبيله‌اش به نام قرّة بن قيس دور از سپاه ايستاد و به او گفت : اى قرّه ، آيا امروز اسبت را آب داده‌اى ؟\r\nگفت : نه !\r\nگفت : نمىخواهى آبش بدهى ؟\r\nقرّه گفت : به خدا سوگند ، گمان كردم كه او مىخواهد كناره بگيرد و در جنگ شركت نكند و دوست ندارد كه من در اين حال او را ببينم . گفتم : آبش نداده‌ام ، مىروم و آب مىدهم ؛ او از ما دور شد . به خدا سوگند كه اگر او مرا از مقصود خويش آگاه مىكرد ، همراه او نزد حسين ( ع ) مىرفتم . حرّ اندك اندك به حسين ( ع ) نزديك شد . مهاجر بن اوس گفت : اى پسر يزيد ، مىخواهى چه كنى ؟ آيا قصد حمله دارى ؟ حرّ چيزى نگفت و لرزه بر اندامش افتاد . مهاجر گفت : رفتار تو عجيب است ! به خدا سوگند هرگز تو را اين گونه نديده‌ام و اگر\r\n\r\n\r\n","description":"","footnote":"\r\n( 1 ) - مثيرالاحزان ، ص 59 - 60 و به نقل از آن بحار ، ج 45 ، ص 15 . مرحوم سماوى نيز در ابصار العين ( ص 203 - 204 ) آن را نقل كرده و در آنجا آمده است : اى حر مژده باد تو را بهشت . شيخ صدوق ( امالى ، مجلس 30 ، ج 1 ) نوشته است : « حرّ گفت و چون از منزل خود به سوى حسين ( ع ) بيرون شدم ، سه بار به من ندا داده شد : اى حر مژده باد تو را بهشت . من دقت كردم و هيچ كس را نديدم ! با خود گفتم : مادر حر به عزا بنشيند . او به جنگ فرزند رسول خدا ( ص ) مىرود و به او مژدهء بهشت مىدهند ؟ ! » .\r\n","page_name":" 223 ","page_number":223},
  {"content":"\r\n\r\nاز من شجاع‌ترين مرد كوفه را سراغ مىگرفتند ، تو را معرفى مىكردم . اين چه رفتارى است كه از تو مىبينم ؟ حرّ گفت : به خدا سوگند من اينك خود را بر سر دوراهى بهشت و جهنم مىبينم . به خدا سوگند اگر تكّه تكّه گردم و آتش زده شوم ، چيزى را بر بهشت ترجيح نمىدهم ! !\r\nآنگاه اسبش را هى زد و به حسين ( ع ) پيوست و گفت : جانم فداى تو باد ، اى فرزند رسول خدا ( ص ) . من همان كسى هستم كه راه بازگشت را بر تو بستم و در راه همپاى تو آمدم .\r\nو در اينجا كار را بر تو سخت گرفتم ! گمان نمىكردم كه مردم پيشنهاد تو را نمىپذيرند ! و تو را به اين سرنوشت دچار مىكنند . به خدا سوگند اگر مىدانستم كار به اينجا مىكشد ، دست به چنين كارى نمىزدم ! من از كرده پشيمانم و به درگاه خداوند توبه مىكنم . آيا توبه‌ام پذيرفته است ؟\r\nحسين ( ع ) فرمود : آرى . خداوند توبه‌ات را مىپذيرد ، فرود آى .\r\nگفت : من سواره باشم بهتر است تا پياده ، سوار بر اسب با آنان مىجنگم و پايان كار من به پياده شدن خواهد انجاميد .\r\nحسين ( ع ) فرمود : خدايت رحمت كند . هرچه مىخواهى بكن . « 1 »\r\nاز اين جا روشن مىشود كه حرّ پس از ديدن رفتارى كه از مردم توقع نداشت ، در مدت زمانى دشوار و كوتاه با خود كلنجار رفت و تصميم گرفت كه ميان صف حق و باطل موضعى درست اتّخاذ كند . اين لحظه براى حرّ بسيار سرنوشت ساز بود ، چرا كه خود را از ضعف روحى و دوگانگى درونى آزاد ساخت . او رفت و با پشت سر نهادن همهء وابستگىهاى باطل ، به حق پيوست . يك لحظهء تاريخى بى نظير و موضعى جوانمردانه و بى مانند ، نام حرّ را براى هميشه روزگار سمبل آزادگان عاشق حقيقت و آزادى ساخت .\r\nحرّ - همان گونه كه مهاجر بن اوس توصيفش كرده است - از شجاع‌ترين مردم كوفه بود .\r\nنقل شده است كه چون حرّ به حسين ( ع ) پيوست ، مردى از بنى تميم به نام يزيد بن سفيان\r\n\r\n\r\n","description":"","footnote":"\r\n( 1 ) - الارشاد ، ص 219 ؛ و ر . ك : تاريخ الطبرى ، ج 3 ، ص 319 - 321 .\r\n","page_name":" 224 ","page_number":224},
  {"content":"\r\n\r\nگفت : به خدا سوگند ، اگر به او مىرسيدم ، با نيزه به او مىزدم . در حالى كه حرّ مىجنگيد و از سر و صورت اسب وى خون جارى بود . حصين گفت : اى يزيد ، اين همان حرّ است كه آرزوى او را داشتى ! گفت : آرى ؛ و به سوى حرّ رفت . اندكى نگذشت كه حرّ او و چهل سوار و پياده را كشت . « 1 »\r\nاو پيوسته مىجنگيد تا آن كه اسبش را پى كردند و او پياده ماند و مىگفت :\r\n انى انا الحرُّ و نجل الحرّ * أشجع من ذى لبد هزبر\r\nو لست بالجبان عند الكرّ * لكنّنى الوقّاف عند الفرّ « 2 » \r\nمن آزاده‌اى [ حر 
  ] از نسل آزادگانم و از شير ژيان شجاع‌ترم ؛\r\nهنگام حمله ترسو نيستم و هنگام فرار [ لشكريان 
  ] نيز مىايستم .\r\nنيز نقل شده است كه حرّ به امام ( ع ) گفت : اى فرزند رسول خدا ( ص ) من نخستين كسى بودم كه رودرروى تو ايستادم . اجازه فرماى تا نخستين كسى باشم كه در پيشگاه تو كشته مىشود و نخستين كس باشم كه فردا ( به محضر جدت شرفياب مىشوم ) و با وى مصافحه مىكنم !\r\nمقصود وى از نخستين كشته ، نخستين فرد از مبارزه‌طلبان است و گرنه در حملهء نخست چنان كه گفته‌اند ، چندين تن كشته شده بودند - او نخستين كسى بود كه به جنگ سپاه عمر سعد رفت و اين سرود را مىخواند :\r\n انّى أَنَا الْحُرُّ وَ مَأوَى الضيفِ * أَضْرِبُ فى اعْناقِكُم بِالسيْفِ\r\nعَنْ خَيْر مَن حَلَّ بِارْضِ الخَيف * اضْرِبُكُم وَ لا أرى من حَيفِ \r\nمن حر هستم كه به ميهمان پناه مىدهم ، با شمشير بر گردن‌هايتان مىزنم .\r\nدر دفاع بهترين كسى كه در سرزمين خيف فرود آمد ، شما را مىزنم و افسوس نمىخورم .\r\n\r\n\r\n","description":"","footnote":"\r\n( 1 ) - نيز تفصيل اين روايت را در تاريخ طبرى ( ج 3 ، ص 324 ) ببينيد .\r\n( 2 ) - ر . ك : بحار ، ج 45 ، ص 14 .\r\n","page_name":" 225 ","page_number":225},
  {"content":"\r\n\r\nنقل شده است كه چون حر كشته شد ، ياران حسين ( ع ) او را بردند و در برابر وى نهادند . او هنوز اندك رمقى در بدن داشت . امام ( ع ) دست بر سر و رويش مىكشيد و مىگفت : تو آزادى همانطور كه مادرت تو را آزاد نام نهاد . تو در دنيا آزادى ، تو در آخرت آزادى !\r\nيكى از ياران حسين ( ع ) و به قول على بن الحسين ( ع ) در رثاى وى چنين گفت :\r\n لَنِعمَ الحُرُّ حرُّ بنى رياحِ * صَبورٌ عِندَ مختلف الرماحِ\r\nوَ نعم الحُرُّ اذ فادى حسيناً * و جاد بنفسه عند الصباحِ\r\nفَيارب اضفه فى جنان * و زَوّجُهُ مع الحور الملاحِ \r\nبهترين آزاده ، آزاده [ حر 
  ] بنى رياح است كه هنگام فرود آمدن نيزه‌ها شكيبا است\r\nبهترين آزاده است كه بامدادان در راه حسين جان خويش فداى او كرد و بر او بخشيد\r\nبار پروردگارا او را در بهشت ميهمان كن و با حوريان نمكين همسر گردان .\r\nحرّ در روز عاشورا طى خطابه‌اى چنين گفت : اى مردم كوفه ، مادر به سوگتان بنشيند و بگريد ! آيا اين بندهء صالح خدا را دعوت كرديد تا هنگامى كه آمد او را واگذاريد و پنداشتيد كه در راه او با جان و دل مىجنگيد . اما اينك در صدد كشتن و دشمنى با او برآمده‌ايد . جان او را گرفته و راه نفس را بر او بستيد . او را از هر سوى در محاصره گرفتيد و از رفتن به سرزمين‌هاى پهناور خدا جلوگيرى كرديد . او اينك چونان اسيرى در دست شما است و چاره‌اى ندارد . او و زنان و كودكان و خاندانش را از آب جارى فرات كه يهود و نصارا و مجوس از آن مىنوشند و خوكان و سگان عراق در آن مىغلتند ، محروم ساخته‌ايد ! اينك تشنگى آنان را هلاك كرده است . پس از محمد ( ص ) ، با خاندانش بسيار بد رفتار كرديد . خداوند در روز تشنگى شما را سيراب نگرداند ! » « 1 »\r\nدرود بر سمبل تحول آگاهانه سريع و شجاعانه ؛ آن كسى كه خود را از ظلمات باطل به سوى نور حق كشاند . سلام بر حرّ رياحى ، روزى كه زاده شد و روزى كه شهيد شد و روزى كه زنده برانگيخته مىشود .\r\n\r\n\r\n","description":"","footnote":"\r\n( 1 ) - الارشاد ، ص 219 .\r\n","page_name":" 226 ","page_number":226},
  {"content":"\r\n\r\n\r\nمن مرگ را جز شهادت و زندگى با ستمكاران را جز ذلت نمىبينم\r\nطبرى به نقل از عقبة بن ابى العيزار گويد : حسين در ذوحسم برخاست و پس از حمد و ثناى الهى گفت : فرمان ( حق ) چنان فرود آمده است كه ديده‌ايد . دنيا دگرگون و روى گردانده و خير آن پشت كرده است .\r\nو از آن چيزى جز ته مانده‌اى مانند ته مانده ظرفى و معاشى چون چراگاهى كم مايه نمانده است ! آيا نمىبينيد كه به حق عمل نمىشود و از باطل اجتناب نمىشود . در اين شرايط مؤمن در حالى كه برحق است بايد شوق ديدار پروردگارش را داشته باشد . من مرگ را جز شهادت در راه خدا و زندگى با ستمكاران را جز زجر نمىبينم . « 1 »\r\nآنگاه زهير بن قين بجلى برخاست و به يارانش گفت : آيا شما سخن مىگوييد يا من بگويم ؟\r\nگفتند : نه ، تو بگو .\r\nاو پس از حمد و ثناى الهى گفت : اى فرزند رسول خدا ، خدايت هدايت كند ، گفتارت را شنيديم و به خدا سوگند ، اگر دنيا سراى باقى بود و ما در آن جاودانه مىبوديم ، و جدايى از دينا به سبب كمك و يارى تو مىبود ، بيرون رفتن با تو را بر ماندن دنيا بر مىگزيديم . « 2 »\r\nگفت : « حسين برايش دعا كرد و با وى سخنان نيكو گفت . . . » « 3 »\r\nولى سيدبن طاووس نوشته است كه امام ( ع ) اين خطبه را در ميان يارانش خواند و پس از ذكر خطبه و نيز سخنان زهيربن قين ، مىنويسد : « . . . هلال بن نافع بجلى برخاست و گفت : به خدا سوگند ، ما از ديدار پروردگارمان ناخوشنود نيستيم ! و بر نيّت و بصيرت\r\n\r\n\r\n","description":"","footnote":"\r\n( 1 ) - در اللهوف ( ص 34 ) آمده است : « من مرگ را جز سعادت و زندگى با ستمكاران را جز زجر نمىبينم . » از سياق لهوف دانسته مىشود كه امام اين خطبه را پس از عذيب هجانات براى يارانش ايراد كرد ، ليكن چنان كه پيداست اين سخن دقيق نيست .\r\n( 2 ) - تاريخ الطبرى ، ج 3 ، ص 307 .\r\n( 3 ) - وى نافع بن هلال بن نافع جملى مذحجى است و نه هلال بن نافع بجلى . سماوى گويد : « نافع : برخى وى را به غلط هلال بن نافع مىخوانند و مىنويسند . اين از ضبطهاى غلط پيشينيان است . . . نيز او را بجلى مىخوانند كه اشتباه است . » ( رك . ابصارالعين ، ص 150 ) .\r\n","page_name":" 227 ","page_number":227},
  {"content":"\r\n\r\nخويش باقى هستيم . با دوستان تو دوستى و با دشمنانت دشمنى مىكنيم . آنگاه بريربن خضير برخاست و گفت : به خدا سوگند ، اى فرزند رسول خدا ( ص ) خداوند بر ما منّت نهاده است كه در ركاب شما بجنگيم و اعضاى بدن ما پاره پاره شود ؛ و آنگاه در روز قيامت جدّ تو از ما شفاعت كند ! » « 1 »\r\n\r\nدرنگ و نگرش\r\n1 - تأمل در اين خطبه كوتاه و پرمعنا و كامل امام نشان مىدهد كه امام ( ع ) كه هميشه ياران را مىآزمود اين بار يارانش را با دگرگونى امور و روى برگرداندن دنيا و پشت كردن نيكىهاى آن و اين كه روند آتى حوادث براى آنان چيزى جز سختى ندارد ، مىآزمايد .\r\nولى نكته قابل توجّه در اينجا اين است كه امام ( ع ) ضمن انگيزش و تشويق ياران خود بر اين كه دست از يارى او برندارند ، يادآور مىشود كه دنيا جز اندك آبى در ته ظرفى كوچك باقى نمانده است ! روزهاى باقى مانده از عمر در زير سايه طاغوت ، دوران ذلّت است ، زندگانى آن پست است مانند چراگاهى كم مايه ! در دنيايى كه درآن به حق عمل نمىشود و از باطل اجتناب نمىگردد ، سزاوار است كه مؤمن اين زندگانى ذلت بار و ناگوار را رها كند و زير پرچم برپاى دارنده حق ، شوق ديدار پروردگار را داشته باشد . برترين مرگ‌ها كشته شدن در راه خدا و شهادت و سعادت است . بدترين زندگىها زندگانى ذلّت بار زير فشار ستمكاران است . اين زندگى بدبختى و زجرآور است !\r\nياران حضرت ، در اينجا مقصود ايشان را از اين گفتار دريافتند و دانستند كه به سبب اندك بودن يارانش بيمناك است ؛ قصد دارد كه نيّت و عزم و اراده آنان را در رفتن با وى تا مرز شهادت بيازمايد . سپس نخست زهيربن قين از زبان همهء ياران سخن گفت ، آنگاه مطابق روايت ابن طاووس ، نافع بن هلال و بريربن خضير سخن راندند ، تا به امام ( ع ) اطمينان دهند كه بر نيت و بصيرتشان و در پيمانى كه براى دوستى با دوستانش و دشمنى با دشمنانش بسته‌اند ثابت قدم‌اند و آنان يقين دارند كه خداوند به وسيلهء امام ( ع ) بر آنان منّت نهاده\r\n\r\n\r\n","description":"","footnote":"\r\n( 1 ) - اللهوف ، ص 34 - 35 .\r\n","page_name":" 228 ","page_number":228},
  {"content":"\r\n\r\nاست و باب جهاد را به رويشان گشوده است تا به شهادت ، يعنى بالاترين آرزوى مؤمنان راستين دست يابند !\r\nانسانيت پيوسته تا به امروز - و تا روز قيامت - داستان اين صحنه از صحنه‌هاى مسير كاروان حسينى را مىخواند و سخنان نافع و برير را تحسين مىكند و با خشوع و پسند در معانى بلند سخنان زهير بن قين ، در اين سرود جانبازى و فداكارى مىانديشد كه گفت : به خدا سوگند ، اگر دنيا سراى باقى بود و ما درآن جاودانه مىبوديم ؛ و جدايى ما از دنيا به سبب كمك و يارى تو مىبود ، بيرون رفتن با تو را بر ماندن در دنيا بر مىگزيديم .\r\n2 - نيز از اين سخن حضرت كه فرمود : آيا نمىبينيد كه به حق عمل نمىشود و از باطل اجتناب نمىگردد ، در اين شرايط مؤمن ، حقيقتاً بايد شوق ديدار پروردگارش را داشته باشد . من مرگ را جز شهادت و زندگى با ستمكاران را جز زجر نمىبينم ، استفاده مىشود كه مؤمنان - در عصر و دوره‌اى - مانند همين وضعيت ، وظيفه دارند كه براى خدا قيام كنند ؛ امر به معروف و نهى از منكر كنند ؛ و بكوشند واقعيّات جامعه را بر پايهء فرمان خداوند تغيير دهند .\r\n\r\nنافع بن هلال جملى كيست ؟\r\nنام كامل وى نافع بن هلال بن نافع بن جمل بن سعد العشيرة بن مذحج مذحجى جملى است . نافع سالارى شريف ، بزرگوار و شجاع بود . قارى قرآن و از نويسندگان و حاملان حديث و از ياران اميرالمؤمنين ( ع ) بود ؛ و در جنگ‌هاى سه‌گانه آن حضرت در عراق شركت داشت .\r\nاو پيش از قتل مسلم بن عقيل به سوى حسين ( ع ) حركت كرد و در راه به او رسيد . او سفارش كرد كه اسبش به نام كامل را در پى او بياورند ؛ و عمرو بن خالد و يارانش كه ( مجمع بن عبداللّه عائذى و پسرش عائذ ؛ سعد ، غلام عمر ؛ واضح ترك ، غلام حرث سلمانى ) آن را با خود يدك آوردند . « 1 »\r\n\r\n\r\n","description":"","footnote":"\r\n( 1 ) - ر . ك . ابصارالعين ، ص 147 .\r\n","page_name":" 229 ","page_number":229},
  {"content":"\r\n\r\nنافع انسانى با بصيرت بود ؛ و گفتار وى در حضور امام در ذو حسم شاهد بصيرت او است : « به خدا سوگند ، از ديدار پروردگارمان ناخشنود نيستيم ! ما بر نيّت و بصيرت خويش باقى هستيم ، با دوستانت دوست و با دشمنانت دشمنيم ! » « 1 »\r\nپس از شنيدن خبر شهادت قيس بن مسهّر صيداوى ، اشك از چشمان حسين ( ع ) جارى شد و گفت : خداوندا ما و شيعيان ما را نزد خويش منزلتى بلند عنايت كن و ما را در سراى رحمت خويش گرد آور ، همانا تو بر هر كار توانايى .\r\nيكى از شيعيان حسين ( ع ) به نام هلال بن نافع بجلى ، برخاست و به امام ( ع ) گفت : اى فرزند رسول خدا ( ص ) ، تو مىدانى كه جدّت پيامبر نتوانست كه جام محبّت خويش را به مردم بنوشاند ؛ و آن طور كه او دوست داشت به فرمانش باز نگشتند ، برخى از آنها منافق بودند . در ظاهر به او وعده يارى مىدادند و در دل نيّت خيانت او را داشتند . در ديدار با آن حضرت شيرين‌تر از عسل و پشت سر او از حنظل تلخ‌تر بودند ! تا آن كه خداوند او را نزد خويش برد .\r\nپدرت على ( ع ) نيز چنين بود . گروهى بر يارى وى گرد آمدند و با ناكثان و قاسطان و مارقان جنگيدند . تا آن كه اجل وى فرارسيد و به سوى رحمت و رضوان الهى رهسپار گرديد .\r\nتو نيز امروز در نزد ما چنين وضعيتى دارى ! هر كس پيمان خويش را بشكند و بيعتش را نديده بگيرد ، جز به خود زيان نمىرساند و خداوند تو را از او بىنياز مىكند ، اينك ما را آزادانه اگر خواهى به سوى شرق و اگر خواهى به سوى غرب بفرست . به خدا سوگند كه ما از تقدير الهى باك نداريم و از ديدار پروردگارمان ناخوشنود نيستيم . ما بر نيّت و بصيرت خويش باقى هستيم . دوستانت را دوست و دشمنانت را دشمن مىداريم ! « 2 »\r\nنافع در اوج ادب و وفادارى بود و حقّ امام حسين ( ع ) بر خود و بر همهء مسلمانان را نيك مىشناخت . طبرى نقل مىكند كه چون - پيش از عاشورا - حسين و يارانش به سختى\r\n\r\n\r\n","description":"","footnote":"\r\n( 1 ) - اللهوف ، ص 34 .\r\n( 2 ) - بحار ، ج 44 ، ص 382 - 383 ؛ و ر . ك . الفتوح ، ج 5 ، ص 147 - 148 .\r\n","page_name":" 230 ","page_number":230},
  {"content":"\r\n\r\nتشنه شدند « برادرش عباس بن على را فرا خواند و او را با بيست مشك در رأس سى سوار و بيست پياده اعزام كرد . آنان آمدند و شبانه خود را به آب رساندند ؛ و نافع بن هلال جملى با پرچم پيشاپيش آنان در حركت بود . عمرو بن حجّاج زبيرى پرسيد : كيستى اى مرد ؟ چرا به اينجا آمده‌اى ؟\r\nگفت : آمده‌ايم تا از اين آبى كه ما را از آن بازداشته‌ايد بنوشيم !\r\nگفت : بنوش ، گواراى وجود !\r\nگفت : نه به خداسوگند ، تا هنگامى كه حسين ( ع ) و اين يارانش كه مىبينى تشنه باشند ، قطره‌اى از آن ننوشم ؛ در اين هنگام ديگر ياران عمرو بن حجّاج سر رسيدند .\r\nعمرو گفت : اينان حق نوشيدن آب ندارند . ما در اينجا مأموريت داريم كه نگذاريم آب بنوشند .\r\nچون يارانش نزديك شدند ، نافع به پيادگان گفت : مشك‌هاتان را پر كنيد . پياده‌ها يورش بردند و مشك‌هاشان را پر كردند . عمرو بن حجّاج زبيرى و يارانش بر آنان حمله بردند .\r\nعباس بن على و نافع بن هلال نيز حمله كردند و آنان را پس زدند و آنگاه به خيمه‌گاه بازگشتند . . . » « 1 »\r\nشب عاشورا امام حسين ( ع ) در دل شب از خيمه گاه بيرون آمد تا از تپه‌ها و موانع سركشى كند . نافع بن هلال جملى نيز به دنبال وى رفت ، وقتى حسين ( ع ) دليل آمدنش را پرسيد گفت : از رفتن شما به سوى لشكر اين سركش ترسيدم . حسين ( ع ) فرمود : بيرون آمدم تا اين پستى و بلندىها را وارسى كنم ، زيرا بيم آن داشتم روزى كه ما و آنان به يكديگر حمله مىكنيم ، در اين پستى و بلندىها كمينگاهى براى حملهء اسبان باشد كه ما از آنان بى خبر مانده باشيم .\r\nسپس امام ( ع ) در حالى كه دست نافع را گرفته بود بازگشت و گفت : آن ، آن ! به خدا سوگند پيمانى است تخلف‌ناپذير . سپس به نافع گفت : آيا نمىخواهى كه در اين تاريكى شب به روى و از ميان اين دو كوه جان خويش را به دربرى ؟\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 312 .\r\n","page_name":" 231 ","page_number":231},
  {"content":"\r\n\r\nنافع بر روى گام‌هاى امام افتاد و آنها را مىبوسيد ، و مىگفت : « مادرم به عزايم بنشيند ! شمشير و اسبم هر كدام به هزار است ! به خدا سوگند از تو جدا نمىشوم تا آن كه از پاى درآيند ! » « 1 »\r\nاو در روز عاشورا تصويرى درخشان از شجاعت به نمايش گذاشت ؛ هنگامى كه عمرو بن قرضهء انصارى به شهادت رسيد ، برادرش على بن قرضه كه در سپاه عمر سعد بود ، بيرون آمد و حسين ( ع ) را به بدى صدا زد و بر آن حضرت حمله برد ، اما نافع بن هلال مرادى راه را بر او بست و با يك ضربت نيزه او را بر زمين افكند . سپس يارانش او را بردند و نجاتش دادند . « 2 »\r\nنافع در آن روز مىجنگيد و مىگفت : « من جملى هستم ، بر دين على هستم » ، مردى به نام مزاحم بن حريث سوى او شتافت و گفت : من بر دين عثمانم ! گفت : تو بر دين شيطانى ، سپس حمله كرد و او را كشت . عمرو بن حجّاج رو به لشكر كرد و گفت : اى نابخردان ، آيا مىدانيد با چه كسانى مىجنگيد ! ؟ قهرمانان شهر ! مردمانى دست از جان شسته ! نبايد تنهايى به جنگ آنان برويد . شمار اينان اندك است و اندكى بيش نمىمانند . به خدا سوگند ، تنها راه كشتن آنها سنگباران كردن است !\r\nعمر بن سعد گفت : راست گفتى ، نظر نظر تو است ؛ و به لشكر پيام داد كه نبايد با ياران حسين مبارزهء تن به تن كنند ! « 3 »\r\nنافع نامش را بر روى تيرها نوشته بود و آنها را به زهر مىآلود و پرتاب مىكرد . و مىگفت :\r\nمن جملى هستم ، بر دين على هستم . وى دوازده تن از سپاهيان عمر سعد را بجز آنهايى كه مجروح ساخت ، كشت . آنگاه او را زدند و بازوانش را شكستند و به اسارت درآوردند .\r\nشمر بن ذى الجوشن او را گرفت و با همراهانش نزد عمر سعد بردند . عمر گفت : واى بر تو اى نافع ! چرا با خود چنين كردى ؟ گفت : پروردگارم از نيّت من آگاه است ! همان‌طور كه\r\n\r\n\r\n","description":"","footnote":"\r\n( 1 ) - ر . ك . مقتل الحسين ، مقرّم ، ص 219 .\r\n( 2 ) - ر . ك . تاريخ الطبرى ، ج 3 ، ص 324 .\r\n( 3 ) - همان ، ص 324 - 325 .\r\n","page_name":" 232 ","page_number":232},
  {"content":"\r\n\r\nخون بر محاسنش جارى بود مىگفت : به خدا سوگند ، من بجز آنها كه مجروح كردم ، دوازده تن از شما را كشتم ، و خويشتن را بر اين كار سرزنش نمىكنم ! اگر بازو و ساعدم سالم بود ، نمىتوانستيد اسيرم كنيد !\r\nشمر به عمر گفت : خدايت اصلاح گرداند ، او را بكش !\r\nعمر گفت : تو او را آورده‌اى ، اگر مىخواهى خودت بكش .\r\nشمر شمشير خويش را كشيد . نافع گفت : به خدا سوگند كه اگر مسلمان مىبودى ، بر تو گران بود كه خداى را با خون ما ديدار كنى . خداى را سپاس كه مرگ ما را به دست بدترين آفريدگانش قرار داد . پس شمر او را كشت ! « 1 »\r\nسلام بر نافع بن هلال روزى كه زاده شد و روزى كه به شهادت رسيد و روزى كه زنده برانگيخته شود .\r\n\r\nبرير بن خضير همدانى مشرقى\r\nاو پيرمردى پارسا ، قارى قرآن و از تابعان بود . وى از قاريان بزرگ كوفه و ياران اميرالمؤمنين على ( ع ) ، به شمار مىرفت . و از اشراف كوفه از قبيلهء همدان بود .\r\nنقل شده است كه پس از شنيدن خبر حسين ( ع ) از كوفه به مكّه رفت تا به حسين ( ع ) بپيوندند . از آنجا نيز همراه حضرت آمد تا به شهادت رسيد . « 2 »\r\nسخن برير با امام ( ع ) حاكى از نيروى بصيرت وى است . « به خدا سوگند ، اى فرزند رسول خدا ( ص ) ، خداوند به وسيله تو با ما منّت نهاد كه در ركابت بجنگيم و اعضاى ما در راه تو پاره پاره شود ، و آنگاه جد تو ، پيامبر ( ص ) در قيامت از ما شفاعت كند ! » « 3 »\r\nاز موضعگيرىهايى كه حاكى از نيروى يقين وى مىباشد روايت طبرى است كه مىگويد :\r\n« امام حسين ( ع ) فرمود تا چادرى برپا كردند . سپس فرمود مقدارى مشك را درون طشتى\r\n\r\n\r\n","description":"","footnote":"\r\n( 1 ) - ر . ك : تاريخ الطبرى ، ج 3 ، ص 328 .\r\n( 2 ) - ر . ك : ابصار العين ، ص 121 .\r\n( 3 ) - ر . ك : اللهوف ، ص 35 ؛ و ر . ك : بحار ، ج 44 ، ص 383 .\r\n","page_name":" 233 ","page_number":233},
  {"content":"\r\n\r\nنرم كردند . آنگاه امام به درون آن چادر رفت تا موى بدن را با نوره بسترد . در اين حال عبدالرحمن عبد ربّه و برير بن خضير همدانى بر چادر بودند و شانه به شانهء يكديگر مىزدند ، و براى نوره كشيدن پس از امام ( ع ) بر يكديگر پيشى مىگرفتند . برير با عبدالرحمن شوخى مىكرد . عبدالرّحمن مىگفت : از ما در گذر . به خدا سوگند اين ساعت ، ساعت بيهودگى نيست . برير گفت : به خدا سوگند ، خويشاوندانم مىدانند كه من در پيرى و جوانى اهل باطل نبوده‌ام . ولى اينك از مژدهء آنچه ديدار خواهيم كرد در شوقم . به خدا سوگند فاصلهء ميان ما و حورالعين آن قدر هست كه اين گروه با شمشيرهاشان به ما حمله كنند .\r\nمن دوست دارم كه آنها با شمشيرهاشان به ما حمله كنند . . . » « 1 »\r\nنقل شده است : « هنگامى كه تشنگى حسين به اندازه‌اى كه خدا مىداند رسيد ، برير از امام اجازه خواست كه با مردم صحبت كند . امام اجازه داد . او نزديك سپاه رفت و ندا داد :\r\nاى گروه مردم ، خداوند محمد را بشارت دهنده و هشدار دهنده و خوانندهء به سوى خداوند به فرمان او و چراغى نوربخش قرار داد . اين آب فرات است كه سگان و خوكان عراق در آن مىغلتند و شما آن را بر روى پسر رسول خدا ( ص ) بسته‌ايد . آيا پاداش محمد همين است ؟\r\nگفتند : اى برير ، دست از زياده‌گويى بردار . به خدا سوگند بايد حسين را تشنه نگه داريم . همانطور كه آنهايى كه پيش از او بودند تشنه ماندند . حسين فرمود : اى برير دست بردار . » « 2 »\r\nطبرى به نقل از عفيف بن زهير بن ابى الاخنس ، از شاهدان قتل حسين ( ع ) ، گويد : يزيد بن معقل از بنى عميرة بن ربيعه بيرون شد . . .\r\nگفت : يا برير ، رفتار خداوند را با خودت چگونه مىبينى ؟\r\nگفت : خداوند با ما به نيكى رفتار كرد و با تو به بدى !\r\nگفت : دروغ گفتى و حال آن كه پيش از امروز دروغگو نبودى . آيا به ياد مىآورى كه\r\n\r\n\r\n","description":"","footnote":"\r\n( 1 ) - ر . ك : تاريخ الطبرى ، ج 3 ، ص 318 .\r\n( 2 ) - ر . ك : ابصار العين ، ص 123 .\r\n","page_name":" 234 ","page_number":234},
  {"content":"\r\n\r\nمن همراه تو در بنى لوذان راه مىرفتم ؟ « 1 » و تو گفتى كه عثمان بن عفان بر خود ستم كرد و معاويه گمراه و گمراه كننده بود و پيشواى هدايت و حق على بن ابىطالب است ؟ !\r\nبرير گفت : گواهى مىدهم كه اين نظر و سخن من است .\r\nيزيد بن معقل گفت : پس من گواهى مىدهم كه تو از گمراهانى !\r\nبرير گفت : مىخواهى كه با تو مباهله مىكنم ؟ و از خداوند بخواهيم كه دروغگو را لعنت كند و آن را كه بر باطل است بكشد ؛ آنگاه مىآيم و با تو مبارزه مىكنم ! آن دو بيرون شدند و دست‌ها را به سوى آسمان بلند كردند و دعا كردند كه خداوند دروغگو را لعنت كند و آن كه بر حق است ، آن را كه بر باطل است بكشد . سپس به يكديگر حمله‌ور شدند و دو ضربت ردّ و بدل كردند . يزيد ضربت سبكى زد كه به او زيانى نرساند . سپس برير ضربتى زد كه كلاهخود را پاره كرد و به مغز رسيد ! و او چنان بر زمين خورد كه گويى از بلندى افتاده است . و شمشير پسر خضير در سرش ثابت مانده بود . گويى به او مىنگرم كه شمشير را تكان مىدهد تا از سرش بيرون آورد .\r\nآنگاه رضىّ بن منقذ عبدى به او حمله كرد . برير با وى دست به گريبان شد . آن دو ، ساعتى با هم نبرد كردند و سپس برير بر سينه‌اش نشست ! رضى گفت : كجايند اهل جنگ و دفاع ؟\r\nكعب بن جابر بن عمرو ازدى رفت كه به برير حمله كند . گفتم : اين برير بن حضير قارى است كه در مسجد به ما قرآن مىآموخت !\r\nآنگاه با نيزه حمله برد و آن را در پشت برير فرو كرد . چون سوزش نيزه را دريافت ، بر او جست و صورتش را گاز گرفت و يك طرف بينىاش را كند . كعب بن جابر او را با نيزه زد و از روى او ( رضى بن منقد عبدى ) كنار انداخت و نيزه را در پشت او فرو كرد . سپس پيش رفت و آن قدر او را با شمشير زد كه جان داد . . . « 2 »\r\n\r\n\r\n","description":"","footnote":"\r\n( 1 )\r\n- در ابصارالعين ، ص 123 آمده است : « در راه بنى دودان با تو راه مىرفتم » سماوى گويد : « دودان تيره‌اىاز اسد است و يكى از راه‌هاى كوفه از آن‌ها است . و واژهء دودان تصحيف گشته و در برخى نسخه‌ها به اشتباه لوذان ثبت شده است . » ر . ك : ابصار العين ، ص 126 .\r\n( 2 ) - تاريخ الطبرى ، ج 3 ، ص 327 .\r\n","page_name":" 235 ","page_number":235},
  {"content":"\r\n\r\nدرود بر برير بن خضير روزى كه زاده شد و روزى كه به شهادت رسيد و روزى كه زنده برانگيخته گردد .\r\n\r\n14 - بيضه « 1 »\r\nطبرى به نقل از ابن ابى العيزار گويد : حسين ( ع ) براى ياران خود و حرّ در بيضه سخنرانى كرد و پس از حمد و ثناى خداوند گفت : هان اى مردم ، رسول خدا ( ص ) فرمود :\r\nهر كس فرمانروايى ستمگر را ببيند كه حرام‌هاى خدا را حلال مىشمرد ، پيمان خدا را مىشكند ، با سنّت رسول خدا ( ص ) مخالفت مىورزد و در ميان بندگان خدا با گناه و تجاوز رفتار مىكند و او با كردار و گفتار خود او را دگرگون نسازد ، بر خدا است كه او را در جايگاه آن ستمگر درآورد .\r\nبدانيد كه اينان فرمانبردار شيطان گشته‌اند و اطاعت خداى رحمان را ترك گفته‌اند .\r\nفساد را آشكار ساخته ، حدود را تعطيل كرده‌اند . بيت المال را به خود اختصاص داده‌اند .\r\nحرام خداوند را حلال و حلال او را حرام ساخته‌اند و من از ديگران براى شوريدن بر اينان سزاوارترم . نامه‌هاتان به من رسيده است . فرستادگان شما آمدند و گفتند شما بيعت كرده‌ايد كه مرا وانگذاريد و ترك نگوييد . اگر بر بيعت خود بمانيد ، رشد و كمال يافته‌ايد . من حسين بن على هستم . من پسر فاطمه ، دختر رسول خدا ( ص ) هستم . من خود با شمايم و خاندانم با خاندان شما است . من الگوى شما هستم . اگر چنين نكرديد و پيمان خويش را شكستيد و بيعت مرا از گردن برداشتيد ، به جانم سوگند ، اين رفتار از شما ناشناخته ( و بعيد ) نيست . شما اين كار را با پدرم ، برادرم و پسر عمويم مسلم كرديد . فريب خورده كسى است كه فريب شما را بخورد ! شما بهرهء خود را نشناختيد و سهم خود را تباه ساختيد . هر كس پيمان بشكند ، همانا به زيان خويش شكسته است و خداوند نيز مرا از شما بىنياز خواهد ساخت . والسلام . « 2 »\r\n\r\n\r\n","description":"","footnote":"\r\n( 1 ) - به كسر باء ، آبى است ميان واقصه به سوى عذيب متصل به حَزَن متعلق به بنى يربوع . ( معجم البلدان ، ج 1 ، ص 532 ) .\r\n( 2 ) - تاريخ الطبرى ، ج 3 ، ص 307 .\r\n","page_name":" 236 ","page_number":236},
  {"content":"\r\n\r\n\r\nاشاره\r\nاين خطبه يكى از مشهورترين و پرمحتواترين خطبه‌هاى امام در منزلگاه‌هاى راه مكّه به كربلا است . اين خطبه محكم‌ترين دلايل را ارائه مىدهد مبنى بر اين كه بر همهء مسلمانان واجب است در برابر حاكم ستمگرى كه حرام خدا را حلال مىشمرد ، پيمان خدا را مىشكند ، با سنّت رسول خدا ( ص ) مخالفت مىورزد و در ميان بندگان خدا با ستم و تجاوز رفتار مىكند ، قيام كنند . امام از جدشان نقل مىكند كه فرمود : « هر كس ديد » ، بنابراين اين وضعيت به يك فرد خاص اختصاص ندارد .\r\nآنگاه مىفرمايد : « و با گفتار و كردارش بر او نشورد ، بر خداوند است كه او را در جايگاه همان ستمگر قرار دهد ! » اين سخن بس شگفت‌انگيز است و در اينجا انكار قلبى تنها - چنان كه از ظاهر متن بر مىآيد - صاحبش را از درافتادن به سرنوشت سلطان جائر ، نجات نمىدهد .\r\nنيز در اين خطبه مشاهده مىشود كه امام ( ع ) به مسئوليت خاص خودش در ميان امت اشاره مىفرمايد : او فرزند رسول خدا ( ص ) است . امامى است كه از سوى خداوند تعيين شده است . اطاعتش واجب است . از اين رو براى « شوريدن » بر ضد حاكم ستمكار و قيام و نهضت براى سرنگونى او از ديگران سزاوارتر است . او در دوران خودش بر پا دارندهء حق است .\r\nاو حسين بن على و فرزند فاطمه دختر رسول خدا ( ص ) است . او همانطور كه خود فرمود : « من الگوى شما هستم » ، براى همهء مسلمانان الگو است . بنابراين همهء مسلمانان به طور عام و به ويژه آنهايى كه ندايش را شنيدند ، موظفند به يارىاش برخيزند و براى سرنگونى طاغوت او را يارى دهند و به رشد و خير دنيا و آخرتشان دست بيابند .\r\nاگر چنين نكردند و پيمان را شكستند و بيعت را از گردن برداشتند ، اين كار براى امام و پدر و برادرش ، ناشناخته و غريب نيست . او از رفتارشان نسبت به پدر ، برادر و پسرعمويش آگاه است . . . و آنان با اين كار خويشتن را از فرصتى كه براى جهاد در راه خداوند نصيبشان گشته ، آن هم در ركاب امامى كه اطاعتش واجب است ، محروم ساختند . به هر حال امام\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nاز پيمان شكنان بىنياز است . او شهيد پيروزى است كه اى كاش مىدانستند ، پيروزى تنها به دست او حاصل شدنى هست و بس !\r\n\r\n15 - عذيب « 1 » هجانات\r\nطبرى در ادامهء روايت ابن ابى عيزار ، كه خطبهء امام خطاب به اصحاب را در ذوحسم و پاسخ زهير بن قين از زبان همهء انصار را نقل كرده است ، مىنويسد : « حرّ همگام با امام حركت مىكرد و مىگفت : اى حسين تو را به خدا خودت را به كشتن مده ، من گواهى مىدهم كه اگر بجنگى تو را مىكشند و اگر با تو بجنگند به اعتقاد من كشته مىشوى !\r\nحسين ( ع ) فرمود : آيا مرا از مرگ مىترسانى ؟ مگر بالاتر از اين كه مرا بكشيد چيزى هست ؟ نمىدانم با تو چه بگويم ولى شعر همان برادر اوسى را به تو مىگويم كه وقتى براى يارى رسول خدا ( ص ) مىرفت ، پسرعمويش او را ديد و گفت : كجا مىروى كه كشته مىشوى ؟ و او پاسخ داد :\r\n سأمضى و ما بالموت عار على الفتى * اذا ما نوى حقاً و جاهد مسلماً\r\nو آسى رجال الصالحين بنفسه * و فارق مثبوراً يغش و يرغما « 2 » \r\nمىروم كه مرگ براى مرد\r\nاگر نيت پاك دارد\r\nو مسلمان است و پيكار مىكند\r\nو به جان از مردان پارسا پشتيبانى مىكند\r\nعار نيست\r\n\r\n\r\n","description":"","footnote":"\r\n( 1 ) - عذيب : تصغير عذب ، به معناى آب گوارا است . و آن آبى است ميان قادسيه و مغيثه ، كه با قادسيه چهار ميل و تا مغيثه 32 فاصله دارد . گفته‌اند كه آن دشتى است از بنى تميم و از منزلگاه‌هاى حاجيان كوفه است . ( معجم البلدان ، ج 4 ، ص 93 ) .\r\n( 2 ) - در ارشاد اين بيت و بيت بعدى آن چنين آمده است :\r\n و واسى الرجال الصالحين بنفسه * و فارق مثبوراً و خالف مجرما\r\nفان عشت لم اندم و ان متّ لم الم * كفى بك ذلا ان تعيش و ترغما \r\n","page_name":" 238 ","page_number":238},
  {"content":"\r\n\r\nگفت : حرّ با شنيدن اين سخنان از او كناره گرفت . وى با يارانش از يك منطقه و حسين و يارانش از منطقهء ديگرى مىرفتند . تا آن كه به عذيب هجانات - كه گله‌هاى نعمان در آنجا چرا مىكردند - رسيدند . در اين هنگام چهار تن را ديدند كه از كوفه مىآمدند . آنان بر مركب‌هاشان سوار بودند و اسب نافع بن هلال به نام كامل را يدك مىكشيدند . راهنمايشان طرماح بن عدىّ بود كه سوار بر اسب خويش اين شعر را مىخواند :\r\n يا ناقتى لا تذعرى من زجرى * و شمرى قبل طلاع الفجر\r\nبخير ركبان و خير سفر * حتّى تحلّى بكريم النجر \r\n الماجد الحرّ رحيب الصدر * أتى به اللّه لخير امر\r\nثمت ابقاء بقاء الدّهر « 1 » \r\nاى شتر من ، از اين كه تند مىرانمت بيم مكن و شتاب كن كه پيش از سحرگاهان\r\nبا بهترين سواران و بهترين مسافران به مردى و الا نسب برسى ؛\r\nبزرگوار آزادهء گشاده دل ، كه خدايش براى بهترين كار به آنجا آورد\r\nو خداوند او را همانند روزگار باقى بدارد .\r\nگفت : چون به حسين رسيدند اين اشعار را برايش خواندند . امام ( ع ) فرمود :\r\n« بدانيد به خدا سوگند من اميدوارم آنچه خداوند براى ما بخواهد خير باشد . خواه كشته شويم يا پيروز گرديم ! »\r\n\r\n\r\n","description":"","footnote":"\r\n( 1 ) - علامهء مجلسى در بحار ( ج 44 ، ص 378 - 379 ) اين ابيات را به نقل از سيد محمد بن ابىطالب مولوى اين گونه نقل كرده است :\r\n يا ناقتى لا تذعرى من زجرى * و امضى بنا قبل طلوع الفجر\r\nبخير فتيانٍ و خير سفر * آل رسول اللّه آل الفخر\r\nالاسادة البيض الوجوه الدهر * الطاعنين با رماح السحر\r\nالضاربين با سيوف البتر * حتى تحلى بكريم الفخر\r\nالماجد الجدّر حيب الصدر * أثابه اللّه لخير امر \r\nعمّره اللّه بقاء الدهر\r\n يا مالك النفع معاً و الضر * أيّد حسينا سيدى بالنصر\r\nعلى الطغاة من بقايا الكفر * على اللعينين سليلى صخر\r\nيزيد لا زال حليف الخمر * و ابن زياد عهر بن العهر \r\n","page_name":" 239 ","page_number":239},
  {"content":"\r\n\r\nحرّ بن يزيد پيش رفت و گفت : اينها كه از كوفه آمده‌اند در زمرهء همراهان تو نيستند و من يا آنها را زندانى مىكنم و يا باز مىگردانم !\r\nحسين ( ع ) گفت : از آنها همانند خويش دفاع مىكنم ! اينان يار و پشتيبان من هستند . تو به من قول دادى كه تا رسيدن نامهء ابن زياد متعرض من نشوى !\r\nگفت : بله ، ولى اينها با تو نيامده‌اند !\r\nفرمود : آنها ياران من و به منزلهء كسانى هستند كه با من آمده‌اند . يا به پيمانى كه ميان من و تو بود عمل مىكنى و يا آن كه با تو پيكار مىكنم !\r\nو حرّ دست از آنان برداشت .\r\n\r\nخبر قتل قيس بن مسهّر صيداوى\r\nآنگاه حسين ( ع ) گفت : با من از خبر مردى كه پشت سر نهاده‌ايد ، بگوييد . مجمع بن عبداللّه عائذى - يكى از آن چهار تنى كه آمده بودند - گفت : بزرگان قوم را رشوه‌هاى كلان داده‌اند و جوال‌هاشان را پر كرده‌اند . دوستى آنان را به خود جلب مىكنند و به صف خودشان مىبرند . آنان بر ضد تو همدستند !\r\nديگر مردم ، دل‌هاشان به تو مايل است ولى ، فردا شمشيرهاشان بر روى تو كشيده مىشود !\r\nفرمود : بگوييد از پيكى كه نزدتان فرستاده‌ام چه خبر داريد ؟\r\nگفتند : او كه بود ؟\r\nفرمود : قيس بن مسهّر صيداوى\r\nگفتند : بله ، حصين بن نمير او را دستگير كرد و نزد ابن زياد برد ، ابن زياد به او فرمان داد كه تو را و پدرت را لعنت كند . ولى او بر تو و پدرت درود فرستاد و ابن زياد و پدرش را لعنت كرد و مردم را به يارى تو خواند و از آمدنت به آنان خبر داد . سپس به فرمان ابن زياد او را از بالاى قصر به زير افكندند .\r\nاشك در چشمان حسين ( ع ) جارى شد و نمىتوانست خوددارى كند . سپس گفت :\r\n« . . . فَمِنهُم من قضى نحبه و منهم من ينتظر » ( احزاب / 23 ) ؛ برخى از ايشان مردند و برخى در\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nانتظارند و هيچ تغيير و تبديلى در عهد و پيمان خود نداده‌اند . خداوندا ما و آنان را در بهشت جاى ده و در جايگاه رحمت خويش و در كنار آنچه براى نيكان ذخيره كرده‌اى ، گرد آور . « 1 »\r\n\r\nمجاهدانى كه در عذيب هجانات به امام پيوستند\r\nكسانى كه در عذيب هجانات به امام پيوستند ، آن طور كه طبرى مىگويد چهار تن نبودند ، بلكه شش تن بودند ، به اين نام : عمرو بن خالد اسدى صيداوى و غلامش سعد ، مجمع بن عبداللّه عائذى و پسرش عائذ ، جنادة بن حرث سلمانى ، واضح ترك غلام حرث سلمانى . « 2 » با اينان دو تن ديگر نيز بودند . يكى غلام نافع بن هلال كه اسبش به نام كامل « 3 » را مىآورد و ديگرى ، آن طور كه از روايت طبرى بر مىآيد ، طرماح بن عدى بود .\r\n\r\nعمرو بن خالد اسدى صيداوى\r\nعمرو از بزرگان كوفه و از دوستان مخلص اهل‌بيت بود . او همراه مسلم قيام كرد و پس از آن كه كوفيان به او خيانت كردند ، عمرو چاره‌اى جز پنهان شدن نداشت . كه پس از شنيدن خبر قيس بن مسهّر صيداوى و آگاهى بر اين كه حسين به حاجر رسيده است ، ( همراه ديگر كسانى كه گفتيم ) به سوى آن حضرت رفت . آنان طرّماح بن عدى را كه براى تهيهء آذوقهء خانواده‌اش به كوفه آمده بود ، راهنماى خود قرار دادند . طرمّاح نيز آنان را به راهى دشوار برد و از بيم بسته بودن راه ، حركتشان به سختى انجام شد . « 4 »\r\nداستان ديدار امام را با اين گروه - مطابق روايت طبرى - آورديم ، و گفتيم كه ميان امام ( ع ) و حرّ رياحى به خاطر آنها چه گذشت . نيز گفتيم كه چگونه امام ( ع ) از آنان دربارهء قيس بن مسهّر صيداوى پرسيد و آنها چگونه پاسخ دادند .\r\nنقل شده است كه هنگام برپا شدن جنگ در روز عاشورا ، اينان شمشير كشيدند و در آغاز جنگ بر دشمن حمله بردند . چون خود را به قلب لشكر زدند ، دشمن به آنها روى آورده\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 308 .\r\n( 2 ) - ر . ك : ابصار العين ، ص 146 - 147 .\r\n( 3 ) - ر . ك : همان ، ص 115 .\r\n( 4 ) - ر . ك : ابصار العين ، ص 114 - 115 .\r\n","page_name":" 241 ","page_number":241},
  {"content":"\r\n\r\nآنان را در محاصره گرفته از يارانشان جدا ساخت . حسين ( ع ) با ديدن اين منظره برادرش عباس ( ع ) را به يارى آنان فرستاد . عباس براى نجات آنان ، به پيكار دشمنان رفت و به تنهايى شمشير در ميانشان نهاد . تا آن كه آنان را آزاد ساخت . آنان كه زخمى شده بودند همراه وى آمدند . امّا در ميان راه دشمن دوباره راه را بر آنان بست . آنها ( از عباس جدا شده ) از چشم عباس دور افتادند . و با شمشير يكباره به دشمن حمله بردند و آن قدر جنگيدند تا همگى يك جا كشته شدند . عباس آنان را رها كرد و نزد حسين ( ع ) بازگشت و موضوع را به آگاهى امام ( ع ) رساند . امام ( ع ) چندين بار بر آنان رحمت فرستاد . « 1 »\r\nسلام بر عمرو بن خالد صيداوى ، روزى كه زاده شد و روزى كه به شهادت رسيد و روزى كه زنده برانگيخته مىشود .\r\n\r\nسعد ، غلام عمرو بن خالد\r\nاين غلام ، مردى شريف النفس و بلند همت بود . او به همراهى آقايش عمرو به حضور امام حسين ( ع ) رسيد و در ركاب آن حضرت جنگيد تا به شهادت رسيد . داستان او و آمدنش به كربلا و چگونه كشته شدنشان را در ماجراى عمرو گفتيم . « 2 »\r\nسلام بر سعد ، روزى كه زاده شد و روزى كه به شهادت رسيد و روزى كه زنده برانگيخته مىشود .\r\n\r\nمجمع بن عبداللّه عائذى و پسرش عائذ\r\nنام كامل وى مجمع بن عبداللّه بن مجمع بن مالك بن اياس بن عبد مناة بن عبيداللّه بن سعد العشيرهء مذحجى عائذى است .\r\nعبداللّه بن مجمع عائذى از صحابه و پسرش مجمع از تابعان و از ياران اميرالمؤمنين ( ع ) بود . نسب نگاران و طبقه نويسان از آن دو ياد كرده‌اند .\r\n\r\n\r\n","description":"","footnote":"\r\n( 1 ) - ر . ك : تاريخ الطبرى ، ج 3 ، ص 330 ؛ ابصار العين ، ص 116 .\r\n( 2 ) - ر . ك : ابصارالعين ، ص 117 .\r\n","page_name":" 242 ","page_number":242},
  {"content":"\r\n\r\nمجمع و پسرش عائذ همانطور كه گفتيم ، در عذيب هجانات به امام ( ع ) پيوستند ، و همراه عمرو بن خالد صيداوى و جنادة بن حرث سلمانى - چنان كه در زندگى نامهء عمرو بن خالد گفتيم - در يك جا كشته شدند . ولى صاحب حدائق الورديه نوشته است كه پسرش عائذ در حملهء نخست به شهادت رسيد . « 1 »\r\nسلام بر مجمع بن عبداللّه عائذى ، روزى كه زاده شد و روزى كه به شهادت رسيد و روزى كه زنده برانگيخته مىشود . سلام بر پسرش عائذ ، روزى كه زاده شد و روزى كه به شهادت رسيد و روزى كه زنده برانگيخته مىشود !\r\n\r\nجنادة بن حرث سلمانى\r\nجنادة بن‌حرث مذحجى مرادى سلمانىكوفى ، از مشاهير شيعه و از اصحاب اميرالمؤمنين ( ع ) بود . او نخست همراه مسلم قيام كرد . اما پس از مشاهدهء بىوفايى كوفيان ، همراه عمرو بن خالد صيداوى و جماعتش نزد امام حسين ( ع ) رفت . « 2 » داستان پيوستن آنان در عذيب الهجانات به امام ( ع ) و يك جا به شهادت رسيدن آنان همان بود كه پيش‌تر گفته شد .\r\nسلام بر جنادة بن حرث سلمانى ، روزى كه زاده شد و روزى كه به شهادت رسيد و روزى كه زنده برانگيخته مىشود .\r\n\r\nواضح ترك\r\nواضح غلامى ترك ، شجاع ، قارى قران و از آنِ حرث سلمانى بود . همانطور كه گفتيم وى همراه جنادة بن حرث آمد « 3 » و در عذيب هجانات به كاروان حسينى پيوست .\r\nسماوى گويد : به گمان من اين واضح همان كسى است كه به نوشتهء اهل مقاتل ، در روز دهم به جنگ دشمنان آمد و ضمن آن كه پياده با آنان پيكار مىكرد ، مىگفت :\r\n\r\n\r\n","description":"","footnote":"\r\n( 1 ) - ر . ك : ابصار العين ، ص 145 - 147 .\r\n( 2 ) - ر . ك : ابصارالعين ، ص 144 .\r\n( 3 ) - ر . ك : ابصار العين ، ص 144 - 145 .\r\n","page_name":" 243 ","page_number":243},
  {"content":"\r\n\r\n البحر من ضربى و طعنى يصطلى * و الجوّ من عثير نقعى يمتلى\r\nاذا حسامى فى يمينى ينجلى * ينشق قلب الحاسد المبجّل \r\nدريا از ضربت شمشير و نيزه‌ام مىگدازد و فضا از گرد و غبار رزم من پر مىشود\r\nآنگاه كه شمشيرم در كفم آشكار مىگردد ، قلب رشك برنده تنومند را مىشكافد\r\nقبل از شهادت ، فرياد استغاثه برآورد . حسين ( ع ) بر بالين او آمد و در حالى كه واضح جان مىداد ، وى را در آغوش گرفت . گفت : « چه كسى به پاى من مىرسد كه فرزند رسول خدا ( ص ) گونه‌اش را بر گونه‌ام مىگذارد ! » و آنگاه روحش از بدن پرواز كرد . « 1 »\r\nسلام بر واضح ترك ، روزى كه زاده شد و روزى كه به شهادت رسيد و روزى كه زنده برانگيخته مىشود .\r\n\r\nپيشنهاد طرماح و پاسخ امام\r\nطبرى نقل مىكند كه طرمّاح بن عدى به حسين ( ع ) نزديك شد و گفت : به خدا سوگند من هر چه نگاه مىكنم كسى را با تو نمىبينم و اگر تنها همين كسانى كه اينك مراقب تو هستند ( يعنى سپاه حر ) به جنگ تو برخيزند براى كشتن تو و يارانت بس باشند ! من يك روز پيش از آن كه از كوفه نزد شما بيايم ، بيرون آن شهر چندان مردم ديدم كه هرگز پيش از آنها در يك جا نديده بودم . چون دربارهء آنان پرسيدم گفتند : اينان براى سان ديدن گرد آمده‌اند و سپس براى جنگ با حسين ( ع ) اعزام مىشوند .\r\nتو را به خدا ، اگر مىتوانى يك وجب جلوتر نرو ؛ اگر مىخواهى در شهرى فرود آيى ( كه ) خداوند تو را در آنجا محفوظ بدارد ، تا در كار خويش بنگرى و ببينى كه چه خواهى كرد . با من بيا تا تو را در كوه بلندمان به نام اجأ فرود آورم .\r\n\r\n\r\n","description":"","footnote":"\r\n( 1 ) - ابصارالعين ، ص 145 . ولى ابن شهر آشوب ( المناقب ، ج 4 ، ص 104 ) گويد : نقل شده است كه غلام ترك حرّ بيرون آمد و مىگفت : - سپس شعرش را نقل مىكند - و هفتاد مرد را كشت ! در بحار ( ج 45 ، ص 30 ) آمده است : آنگاه غلام ترك امام حسين ( ع ) كه قارى قرآن بود بيرون آمد . او مىجنگيد و چنين رجز مىخواند : - سپس شعرش را نقل مىكند - او گروهى را كشت و سرانجام بر زمين افتاد . حسين ( ع ) بر بالين او آمد و گريست و صورت به صورتش گذاشت . غلام چشمانش را باز كرد و با ديدن حسين تبسم كرد ! و آنگاه به سوى پروردگار خويش شتافت .\r\n","page_name":" 244 ","page_number":244},
  {"content":"\r\n\r\nبه خدا سوگند در آنجا از شاهان غسّان و حُمَير و نعمان بن منذر و از سپاه سرخ و سياه محفوظ هستيم . به خدا سوگند ما هرگز در آنجا خوار نگشته‌ايم .\r\nمن با شما مىآيم تا شما را در قرَيّه « 1 » فرود آورم . آنگاه در پى مردان ساكن أجا و سلمى از قبيلهء طىء مىفرستيم . به خدا سوگند ده روز بر تو نمىگذرد كه مردم طىء پياده و سواره نزد تو مىآيند . آنگاه هر چه خواهى نزد ما بمان . اگر حادثه‌اى رخ دهد من متعهّدم كه بيست هزار طايى با شمشير پيش روى تو به پيكار مىايستند . به خدا تا يكى از آنها زنده باشد ، هرگز بر تو دست نمىيابند .\r\nحسين ( ع ) فرمود : خداوند به تو و قوم‌ات پاداش نيك دهد . ميان ما و اين مردم پيمانى است كه نمىتوانيم بازگرديم ! و نمىدانيم كه سرانجام كار ما و آنان به كجا مىكشد ؟ « 2 »\r\nطرماح بن عدى گفت : من با امام خداحافظى كردم و گفتم : خداوند شر جن و انس را از تو دور گرداند . من از كوفه براى كسانم آذوقه گرفته‌ام و خرجى آنها پيش من است مىروم و اين را پيش آنها مىگذارم و به خواست خداوند نزد شما باز مىگردم . چون به شما پيوستم از ياران شما خواهم بود .\r\nگفت : اگر چنين قصدى دارى شتاب كن . خدايت رحمت كند !\r\nطرمّاح گويد : دانستم كه وى از كار آن مردان نگران است كه مرا به شتاب وا مىدارد ؛ چون نزد كسانى رسيدم ، آنچه مورد نيازشان بود گذاشتم و وصيت كردم . كسانم گفتند :\r\n« اين بار رفتارى مىكنى كه پيش از اين نمىكردى ؟ ! مقصود خويش را براى آنان باز گفتم و راه بنى ثعل را در پيش گرفتم . چون به عذيب هجانات رسيدم ، سماعة بن بدر به من رسيد و خبر كشته شدن حسين را به من داد و من بازگشتم . » « 3 »\r\n\r\n\r\n","description":"","footnote":"\r\n( 1 )\r\n- قريّه : تصغير قريه ، جايى است در دو كوه مشهور طىء ( ر . ك : معجم البلدان ، ج 4 ، ص 340 ) .\r\n( 2 ) - در مثيرالاحزان ( ص 40 ) آمده است : « ميان من و اين قوم وعده‌اى است كه دوست ندارم تخلف كنم . اگر خداوند از ما دور گرداند ، اين كار هميشه او است كه ما را نعمت مىبخشد و كفايت مىكند و اگر چيزى پيش آمد كه چاره‌اى از آن نداشتيم ، رستگارى و شهادت است . ان شاء اللّه » .\r\n( 3 ) - تاريخ الطبرى ، ج 3 ، ص 308 .\r\n","page_name":" 245 ","page_number":245},
  {"content":"\r\n\r\n\r\nاشاره\r\nدر عذيب هجانات مجمع بن عبداللّه عائذى - از زبان خود و همراهانش - دربارهء وضعيت مردم كوفه به امام ( ع ) گفت : به اشراف رشوه‌هاى بزرگ داده‌اند و جوال‌هاشان را پر كرده‌اند . دوستى آنان را به خود جلب مىكنند و به صف خودشان مىبرند . آنان بر ضد تو همدستند . ديگر مردم دل‌هاشان به تو مايل است ولى فردا شمشيرهاشان بر روى تو كشيده مىشود !\r\nپيش از اين فرزدق و بشر بن غالب اين موضوع را به امام ( ع ) خبر دادند . آنگاه طرمّاح به آن حضرت مىگويد : « يك روز پيش از آن كه از كوفه بيرون آيم ، در بيرون شهر ، آن قدر از مردم را ديدم كه تا كنون هيچ گاه چشمانم گروهى بيش از آن را در جايى جمع نديده است ! چون دربارهء آنان پرسيدم گفتند : اينان براى انجام سان گرد آمده‌اند و پس از آن به جنگ حسين فرستاده مىشوند » . بنابراين اخبار اين موضوع پيوسته به امام ( ع ) مىرسيد .\r\nدر عذيب هجانات هيچ شكى باقى نماند كه كوفه به طور يك طرفه از پيمان خود با امام دست كشيده است . و ابن زياد همهء آنان را آماده ساخته و لشكرهاشان را به نمايش گذاشته است تا به جنگ حسين ( ع ) اعزام كند .\r\nليكن مىبينيم كه امام ( ع ) بر رفتن به كوفه پافشارى مىكند و مىگويد : « ميان ما و اين مردم پيمانى است كه با وجود آن نمىتوانيم بازگرديم ! . . . » ؛ و طبق روايت ابن نما فرمود :\r\n« ميان من و اين مردم وعده‌اى است كه دوست ندارم با آنان خلف وعده كنم . اگر خداوند ما را حفظ كرد ، او هميشه به ما نعمت مىبخشد و ما را بس است و اگر كارى پيش آمد كه از آن گريزى نبود ، رستگارى و شهادت است ، ان شاء اللّه . » « 1 »\r\nدر اين جا باز مىگرديم و يك بار ديگر اين حقيقت را تكرار مىكنيم : بايد پذيرفت كه امام نمىخواست هيچ بهانه‌اى به دست اهل كوفه داده باشد ، كه اگر از طول راه از رفتن نزد آنان منصرف شود ، بدان توسّل بجويند . زيرا ممكن بود آنان ادعا كنند ، اخبارى كه دربارهء وضعيت كوفه به امام رسيده درست و دقيق نبوده است ، و بسيارى از ياران وى\r\n\r\n\r\n","description":"","footnote":"\r\n( 1 ) - مثيرالاحزان ، ص 40 .\r\n","page_name":" 246 ","page_number":246},
  {"content":"\r\n\r\nدور از چشم قدرت حاكمه در انتظار او هستند ! از اين رو خطاب به طرمّاح فرمود : « ميان ما و اين مردم پيمانى است كه با وجود آن نمىتوانيم باز گرديم ! » يا « ميان من و اين قوم وعده‌اى است كه دوست ندارم از آن تخلف كنم . »\r\nولى درست‌ترين سخن اين است كه امام از آن چيزى كه وقوعش حتمى بود آگاهى داشت : « اگر چيزى باشد كه از آن گريزى نباشد ، رستگارى و شهادت است . ان شاء اللّه » او از همان آغاز مىدانست كه حتى اگر در لانهء جنبنده‌اى از جنبندگان زمين باشد ، كشته مىشود . او مىدانست كه كوفيان قاتل او هستند . « اين نامه‌هاى كوفيان است كه به من نوشته‌اند ، و من آنان را جز قاتل خويش نمىيابم » . بنابراين پافشارى امام براى رفتن به عراق ، پافشارى بر سرزمينى برگزيده براى قتلگاهى حتمى است ؛ سرزمينى كه - پس از شهادتش - دستخوش تحولاتى بزرگ خواهد شد كه تا سرنگونى حكومت بنىاميه آرام نخواهد گرفت .\r\nسرزمينى كه از آنجا پيروزى حسينى به همهء جهان امتداد خواهد يافت و همه جا را فرا خواهد گرفت .\r\n\r\n16 - قصر بنى مقاتل « 1 »\r\nابن اعثم كوفى گويد : حسين ( ع ) رفت تا در قصر بنى مقاتل فرود آمد . در آنجا ديد كه چادرى برپا است . نيزه‌اى نصب شده است ، شمشيرى آويزان است و اسبى بر آخورش ايستاده است ! حسين ( ع ) گفت : اين چادر از كيست ؟\r\nگفتند : از مردى به نام عبيداللّه بن حرّ جعفى\r\nحسين يكى از يارانش به نام حجّاج بن مسروق جعفى را به آن چادر فرستاد ؛ و او رفت و داخل چادر شد . سلام كرد . عبيداللّه پاسخ داد و گفت : پشت سرت چيست ؟ حجاج گفت : به خدا سوگند اى پسر حرّ پشت سر من خداوند كرامتى را به تو هديه داده است ، اگر بپذيرى !\r\n\r\n\r\n","description":"","footnote":"\r\n( 1 ) - سكونى گويد : آنجا نزديك قطقطانه و سلام و سپس قريّات است ؛ و به مقاتل بن حسّان بن ثعلبهء تميمى منسوب مىباشد . ( ر . ك : معجم البلدان ، ج 4 ، ص 364 ) .\r\n","page_name":" 247 ","page_number":247},
  {"content":"\r\n\r\nگفت : آن چيست ؟\r\nگفت : اين حسين بن على ( ع ) است كه تو را به يارى خويش مىخواند ! اگر در ركاب او بجنگى پاداش خداوندى دارى و اگر مردى ، شهيد گشته‌اى !\r\nعبيداللّه گفت : به خدا سوگند از كوفه خارج نشدم مگر اين كه بيم داشتم حسين بن على به آن شهر درآيد و من در آنجا باشم و او را يارى ندهم . زيرا در كوفه همه ياران و شيعيانش ، جز آنهايى كه خداوند مصونشان داشته است ، به دنيا رو آورده‌اند . برو و اين سخن را به اطلاع او برسان .\r\nحجّاج رفت و موضوع را به امام خبر داد . حسين برخاست و همراه گروهى از برادرانش به سمت چادر عبيداللّه حركت كرد . چون داخل شد و سلام كرد ، عبيداللّه بن حر از بالاى مجلس برخاست و حسين ( ع ) نشست . آن حضرت پس از حمد و ثناى الهى چنين گفت :\r\nاما بعد ؛ اى پسر حرّ ، مردم شهر شما به من نامه نوشته و گفته‌اند كه آنان براى يارى من گرد آمده‌اند . با من قيام مىكنند ، با دشمنانم مىجنگند . آنان از من خواستند كه نزد آنها بيايم و آمدم و نمىدانم كه آيا مردم چه فكرى در سر دارند ؟\r\nآنان با هم شده و پسرعمويم مسلم بن عقيل و شيعيانش را كشته‌اند ، و اينك بر عبيداللّه زياد گرد آمده‌اند كه مىخواهد براى يزيد بن معاويه از من بيعت بگيرد !\r\nتو اى پسر حر ، بدان كه خداى عزّوجلّ تو را بر كرده‌هاى گذشته‌ات مؤاخذه مىكند « 1 » من اينك تو را به توبه دعوت مىكنم كه گناهانت را بشويى . تو را به يارى ، اهل بيت دعوت مىكنم . اگر حق مارا دادند خداى را سپاس مىگوييم و آن را مىپذيريم و اگر حق ما را ندادند و برما ستم روا داشتند تو در طلب حق ، از ياوران من هستى .\r\nعبيدالله حرّ گفت : به خدا سوگند ، اى پسر دختر رسول خدا ( ص ) اگر در كوفه يار و ياورى داشتى كه همراه تو مىجنگيدند ، من از همه آنها بر دشمنانت سخت گيرتر بودم ! ولى در كوفه ديدم كه شيعيانت از ترس بنى اميّه و شمشيرهاشان ، در خانه‌هاى خود خزيده‌اند .\r\n\r\n\r\n","description":"","footnote":"\r\n( 1 )\r\n- عبيدالله بن حر از طرفداران عثمان بود و به خاطر او نزد معاويه رفت و در جنگ صفين با على ( ع ) جنگيد . طبرى اخبارى را نقل كرده است كه وى با غارت اموال و بستن راهها از شريعت سرپيچى مىكرد . ( ر . ك . مقتل الحسين ( ع ) ، مقرّم ، ص 188 . )\r\n","page_name":" 248 ","page_number":248},
  {"content":"\r\n\r\nتو را به خدا سوگند اين را از من مخواه ، من با هرچه مىتوانم تو را يارى مىدهم ، اين اسب لجام زدهء من است ، به خدا سوگند در طلب چيزى سوارش نشده‌ام ، مگر آن كه مرگ را به او چشانده‌ام و تا بر آن سوار بوده‌ام ، كسى بر من دست نيافته است . اين شمشيرم را بگير كه به خدا سوگند ، با آن نزدم مگر آن كه بريدم !\r\nحسين بن على ( ع ) فرمود : ما براى اسب و شمشير نزدت نيامده‌ايم . آمده‌ايم تا از تو يارى بخواهيم . اگر از جانت نسبت به ما بخل بورزى ، ما را به مال توهم نيازى نيست . من از كسانى كه از گمراه كنندگان كمك مىگيرند نيستم . زيرا از رسول خدا ( ص ) شنيدم كه فرمود : كسى كه نداى اهل بيتم را بشنود و ياريشان ندهد ، بر خداوند است كه او را به رو در آتش اندازد !\r\nسپس حسين ( ع ) از نزد او رفت و به جايگاه خويش بازگشت ، و فرداى آن روز كوچيد . . . « 1 »\r\nدر روايت دينورى آمده است : « . . . پيك نزد او آمد و گفت : حسين بن على از تو مىخواهد كه نزدش به روى . عبيدالله گفت : به خدا سوگند من از كوفه خارج نشدم مگر به خاطر اين كه ديدم شمار بسيارى براى جنگ او بيرون آمده‌اند ؛ و شيعيانش بى وفا شده بودند . آنگاه دانستم كه او كشته مىشود و من توان يارى او را ندارم ! از اين رو دوست دارم كه نه او مرا ببيند و نه من او را !\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 129 - 132 ، و به نقل از آن مقتل الحسين ، خوارزمى ، ج 1 ، ص 324 - 326 ، و ر . ك . ، الارشاد ، ص 209 ، تاريخ الطبرى ؛ انساب الاشراف ، ج 3 ، ص 384 ؛ ابصارالعين ، ص 151 - 152 به نقل از خزانة الادب الكبرى ، ج 2 ، ص 158 ؛ با اندكى تفاوت . صاحب الفتوح پس از آن مىگويد : ابن حرّ از اين كه حسين را يارى نكرد پشيمان شد و مىگفت :\r\nتا زنده‌ام يارى نكردن حسين را حسرتى مىبينم كه ميان سينه و ترقوّه‌ام در رفت و آمد است ، حسين از من بر ضد اهل دشمنى و تفرقه يارى طلبيد .\r\nاگر يك روز او را به جان يارى مىدادم در روز رستخيز به كرامت دست مىيافتم ، همراه فرزند محمد كه جانم به فدايش ، آنگاه خداحافظى كرد و بازگشت و رهسپارشد ، به ياد دارم روزى كه در قصر با من مىگفت : آيا ما را ترك گفتى و آهنگ جدايى دارى ؟ ! اگر زبانهء آتش قلب زنده‌اى را بشكافد ، آن ، قلب من است كه مىشكافد !\r\nآنان كه حسين را يارى دادند رستگار شدند و زيانكاران دور و نوميد گشتند .\r\n","page_name":" 249 ","page_number":249},
  {"content":"\r\n\r\nسپس حسين كفش پوشيده و رفت تا به چادرش درآمد و او را به يارى خويش فراخواند .\r\nعبيداللّه گفت : به خدا سوگند من مىدانم كه هركس تو را همراهى كند ، در روز قيامت سعادتمند است ، ولى گمان نمىكنم از من كارى ساخته باشد ! در كوفه براى تو ياورى نديدم ! تو را به خدا سوگند مرا بر اين كار وادار مكن زيرا هنوز آمادهء مرگ نشده‌ام ! ولى اين اسب من را براى خود بگير و ببر . به خدا سوگند هر چه را با آن خواستم ، بدان رسيدم و هيچ كس مرا سوار بر آن دنبال نكرد . مگر آن كه از او پيشى جستم .\r\nحسين ( ع ) فرمود : حال كه خود براى آمدن با ما تمايلى ندارى ، ما را به اسب تو نيازى نيست ! » « 1 »\r\n\r\nاشاره\r\nدر ديدار امام با عبيداللّه بن حرّ جعفى نشانه‌هاى بيمارى سستى ( دوستى دنيا و ناخشنودى از مرگ ) و ضعف روحى كه پس از رحلت رسول خدا ( ص ) در نتيجه جهت‌گيرىهاى انحرافى و بر اثر حركت پنجاه سالهء جريان نفاق ، به ميزان بسيار گسترده ، عميق و خطرناك در روح آحاد امت اسلامى نفوذ كرده بود ، به گونه‌اى دردناك ديده مىشود .\r\nابن حرّ جعفى اعتراف مىكند و مىگويد : « به خدا سوگند من مىدانم كه هر كس تو را همراهى كند ، در آخرت سعادتمند است » . او - به حكم عقل و شرع - مىدانست كه هرچه امام ( ع ) بيشتر به كمك نيازمند باشد ، ميزان وجوب يارى آن بر مسلمانان نيز بيشتر مىشود ! ليكن پاسخ امام را با منطق سستى تجسّم يافته در دنيا دوستى و ناخشنودى از مرگ و چسبيدن به زمين مىدهد و مىگويد : « گمان ندارم از من براى شما كارى ساخته باشد . من در كوفه براى تو يار و ياورى نديدم . تو را به خدا سوگند مرا به اين كار وادار مكن . زيرا هنوز آمادهء مرگ نشده‌ام ! . . . »\r\nدر مقابل مىبينيم كه امام ( ع ) ، - پس از آن كه پسر حرّ نشان داد كه در زمين سنگين شده و به زندگى دنيا چسبيده است - او را به توبه و پيوستن به كاروان انسان‌هاى ربّانى\r\n\r\n\r\n","description":"","footnote":"\r\n( 1 ) - الاخبار الطوال ، ص 250 - 251 .\r\n","page_name":" 250 ","page_number":250},
  {"content":"\r\n\r\nدعوت مىكند و مىفرمايد : « اكنون كه تو خود از يارى ما دريغ مىكنى به اسبت نيز نيازى نداريم ! » يا اين كه فرمود : « اى پسر حرّ ، ما براى اسب و شمشيرت نيامده‌ايم . آمده‌ايم كه از تو طلب يارى كنيم ! اگر حاضر نباشى در راه ما جان بدهى ، به مال تو هم نياز نداريم و من از كسانى نيستم كه گمراه كنندگان را بازوى خويش بگيرم ! »\r\nآرى ، پيشواى ربّانى ، نيازى به وسايل ، اسلحه و مال ندارد ، هرچند كه اين‌ها موجب قدرت است ، بلكه او نياز به انسانى ربّانى دارد كه مشتاق ديدار پروردگار خويش باشد ، فرمانبردار خداوند باشد ، در طلب رضاى او بكوشد ، به يارى دوستان خدا بشتابد و آخرت را بر دنيا برگزيند . . . زيرا كه برترين ساز و برگ و نيرومندترين سلاح‌ها در طول روزگار ، انسان‌هاى ربّانى هستند كه خداوند كمك‌هاى معنوى بزرگ و پيروزىهاى الهى آشكار را بر دست آنان جارى مىسازد !\r\nنيز مىبينيم كه خليفهء خداوند در روزگار خويش و ولىّ اعظم او يعنى امام حسين ( ع ) با عبيداللّه بن حرّ كه مبتلا به سستى و ضعف روحى بود و از كوفه بيرون آمد تا نه حسين را يارى دهد و نه بر ضد او باشد ! با رحمت و مهربانى فراگير خويش رفتار مىكند و او را بر حذر مىدارد از اين كه مبادا از كسانى باشد كه نداى اهل‌بيت را مىشنود و آنان را يارى نمىدهد و خداوند او را به رو در آتش مىافكند !\r\nمعاملهء ابن جعفى بس زيانبار بود و او پيوسته افسوس و حسرت مىخورد . « 1 » زيرا كه\r\n\r\n\r\n","description":"","footnote":"\r\n( 1 ) - طبرى به نقل از عبدالرحمن بن جندب أزدى گويد : عبيداللّه زياد ، پس از قتل حسين ، به جست‌وجوىاشراف كوفه پرداخت ولى عبيداللّه بن حرّ را نديد . چند روز بعد آمد و بر عبيداللّه داخل شد . پرسيد : كجا بوده‌اى اى پسر حر ! ؟ گفت : بيمار بوده‌ام . گفت : بيمار دل يا بيمار تن ! ؟ گفت : دل من بيمار نشده است ! و بيمارى تنم را هم خداوند شفا بخشيده است ! ابن زياد گفت : دروغ گفتى . تو با دشمنان ما بوده‌اى ! گفت : اگر با دشمنانت مىبودم جايم را مىديدند و جاى كسى چون من پوشيده نمىماند . ابن زياد اندكى از او غفلت كرد ؛ و ابن حرّ بيرون رفت و بر اسبش سوار شد . ابن زياد گفت : پسر حرّ كجاست ؟ گفتند : همين لحظه بيرون رفت . گفت : او را نزد من بياوريد . نگهبانان نزد او آمدند و گفتند : امير را اجابت كن !\r\nعبيداللّه اسبش را هى زد و گفت : به او بگوييد به خدا سوگند ، هرگز در حالى كه فرمانبردار باشم نزدش نخواهم آمد . سپس بيرون رفت تا آن كه به منزل احمد بن زيد طايى رسيد ؛ و او در منزل او يارانش را نزد خود گرد آورد . سپس رفت تا به كربلا رسيد . نگاهى به قتلگاه شهيدان افكند و او و يارانش براى آنان طلب بخشش كردند . سپس رفت تا در مداين فرود آمد و گفت :\r\n عهد شكن زاده اميرى بگفت * از چه نكشتى پسر فاطمه\r\nواى چرا يار نگشتم به او * دارم از اين كار دو صد واهمه \r\nتا آخرى قصيده . . . » ( تاريخ الطبرى ، ج 3 ، ص 343 ، ترجمه اشعار از نفس المهموم ، ترجمهء كمره‌اى ، ص 87 ) . مرحوم شيخ عباس قمى زندگينامهء مفصل عبيداللّه بن حرّ جعفى را در نفس المهموم ( ص 195 - 202 ) آورده است .\r\n","page_name":" 251 ","page_number":251},
  {"content":"\r\n\r\nاو بر خود ستم كرد و فرصت بىمانندى كه به او داده شد تا به كاروان انسان‌هاى ربّانى و عاشقان شهادت را كه گذشتگان از آنان پيشى نگرفته‌اند و آيندگان به آنان نخواهند رسيد ، از دست داد !\r\n\r\nآيا انس كاهلى صحابى ، در قصر بنى مقاتل به امام ( ع ) پيوست ؟\r\nبلاذرى گويد : انس بن حارث كاهلى گفت‌وگوى حسين و ابن حرّ را شنيد . او نيز همانند ابن حرّ از كوفه آمده بود . چون از نزد ابن حر بيرون رفت ، « 1 » بر حسين ( ع ) سلام كرد و گفت :\r\nبه خدا سوگند من نيز مانند اين مرد ، به اين سبب از كوفه بيرون آمدم كه دوست داشتم نه با تو و نه بر ضد تو وارد جنگ شوم . اما اينك خداوند يارى تو را به دل من افكنده است و تشويق مىكند كه همراه تو بيايم .\r\nحسين ( ع ) گفت : « به راه راست هدايت شوى و محفوظ باشى ، با ما بيا » « 2 »\r\nدر اينجا بايد گفت : اين ترديدى كه مطابق توصيف بلاذرى ، در قلب اين صحابى جليل‌القدر افتاد ، با آنچه گروهى از مورّخان دربارهء وى نقل كرده‌اند ، سازگارى ندارد . از او چنين نقل شده است : از رسول خدا ( ص ) شنيدم كه فرمود : اين پسرم - يعنى حسين - در زمينى به نام كربلا كشته مىشود . هر كدامتان كه در آنجا حضور داشت بايد او را يارى دهد !\r\nانس بن حرث به كربلا رفت و همراه حسين كشته شد ! » « 3 »\r\n\r\n\r\n","description":"","footnote":"\r\n( 1 ) - مقصود اين است كه چون امام از چادر پسر حرّ بيرون رفت .\r\n( 2 ) - انساب الاشراف ، ج 3 ، ص 384 .\r\n( 3 ) - تاريخ ابن عساكر ، ترجمة الامام الحسين ( ع ) ، محمودى ، ص 347 - 349 ، شمارهء 283 ؛ و ر . ك : اسدالغابه ، ج 1 ، ص 123 ؛ الاصابه ، ج 1 ، ص 68 ؛ و ر . ك : ذخاير العقبى ، ص 146 .\r\n","page_name":" 252 ","page_number":252},
  {"content":"\r\n\r\nهمين طور نوشتهء بلاذرى مبنى بر اين كه محلّ ديدار وى با امام در قصر بنى مقاتل بود .\r\nبا آنچه از ظاهر روايت ابن عساكر بر مىآيد و آنچه ابن حجر عقلانى « 1 » نوشته است كه وى به كربلا رفت و همراه حسين كشته شد ، سازگارى ندارد !\r\nدر ابصارالعين آمده است كه « هنگام فرود آمدن حسين در كربلا ، انس نزد آن حضرت آمد و همراه ديگر كسانى كه سعادت نصيب آنان گشت ، با آن حضرت ديدار كرد . » « 2 »\r\nنام كامل اين صحابى بزرگ « انس بن حرث بن نبيه بن كاهل بن عمرو بن صعب بن اسد بن خزيمهء اسدى كاهلى است . او از صحابيان بزرگى بود كه پيامبر ( ص ) را ديد و حديث او را شنيد . . . سيره نويسان گويند : چون نوبت او رسيد ، از حسين ( ع ) اجازهء ميدان خواست و امام اجازه فرمود . او - كه پيرى كهنسال بود - به ميدان آمد و اين شعر را مىخواند :\r\n قد علمت كاهلها و دودان * والخندفيون و قيس و عيلان\r\nبأنّ قومى آفة الاقران « 3 » \r\nقبايل كاهل ، دودان ، خندف ، قيس و عيلان مىدانند\r\nكه قوم من ، آفت جان هماوردان‌اند .\r\nباقر شريف قرشى نوشته است كه صحابى بزرگ ، انس بن حارث كاهلى ، از مكّه ملازم ركاب امام ( ع ) شد و همراه وى آمد . « 4 » شايد قرشى به استناد سندى تاريخى اين سخن را گفته است - يا از ايشان سهو قلم شده است - زيرا اعتقاد سيره‌نويسان بر اين است كه انس بن حرث كاهلى ، پس از خروج امام از مكّه ( در عراق ) يا هنگام فرود آمدن وى در كربلا ، « 5 » به آن حضرت پيوست .\r\n\r\n\r\n","description":"","footnote":"\r\n( 1 )\r\n- ر . ك : الاصابه ، ج 1 ، ص 68 ، شمارهء 266 .\r\n( 2 ) - ابصارالعين ، ص 59 - 100 .\r\n( 3 ) - ر . ك : همان .\r\n( 4 ) - ر . ك : حياة الامام الحسين بن على ( ع ) ، ج 1 ، ص 101 و ج 3 ، ص 234 .\r\n( 5 ) - ر . ك : ابصارالعين ، ص 99 .\r\n","page_name":" 253 ","page_number":253},
  {"content":"\r\n\r\n\r\nديدار امام ( ع ) با دو مرد مشرقى\r\nشيخ صدوق به نقل از عمرو بن قيس مشرقى گويد : من و پسر عمويم ، در قصر بنىمقاتل ، بر حسين بن على ( ع ) وارد شديم . بر او سلام كرديم و پسرعمويم گفت : اى اباعبداللّه ، اين كه مىبينيم خضاب است يا مويتان ؟\r\nفرمود : خضاب است ! پيرى زودرس به سراغ ما بنى هاشم مىآيد !\r\nآنگاه رو به ما كرد و گفت : آيا براى يارى من آمده‌ايد ؟\r\nگفتم : من مردى عيالوارم و كالاهاى مردم در نزد من است ، من نمىدانم كه چه خواهد شد ، و دوست ندارم كه امانتم را تباه كنم !\r\nپسرعمويم نيز همين سخن را گفت .\r\nفرمود : برويد و اينجا نمانيد و فرياد مرا نشنويد و سياهى مرا نبينيد . زيرا هر كس فرياد ما را بشنود و سياهى ما را ببيند و مارا يارى نكند ، بر خداى عزّوجلّ حق است كه او را در آتش سرنگون كند . » « 1 »\r\n\r\nنكته\r\nچنانچه اين دو مرد مشرقى در عذرى كه آوردند و يا در ادعاى پيوستن به امام ( ع ) صادق بودند ، دست كم يكى از دو پسرعمو مىتوانست به امام بپيوندد و ديگرى بماند و امانت‌ها را به صاحبانشان برساند !\r\nولى سستى ( دنيا دوستى و ناخشنودى از مرگ ) و ضعف روحى كه اين امت بدان دچار گشته بودند وسايل و بهانه‌هاى بى حد و حسابى دارد !\r\nپرسش آن دو از خضاب نشان نهايت كوتاهى همت آنها است . به جاى آن كه از نهضت و مسير و سرنوشت امام ( ع ) و مسايل مربوط به آن بپرسند ، از خضاب پرسيدند .\r\nدر اينجا باز هم رحمت فراگير امام ( ع ) آنان را شامل مىشود و به آنان هشدار مىدهد كه از آنجا دور شوند تا مبادا از كسانى باشند كه ندايش را بشنوند و اجابتش نكنند !\r\nاى اباعبداللّه چقدر تو بزرگ و مهربانى !\r\n\r\n\r\n","description":"","footnote":"\r\n( 1 ) - ثواب الاعمال و عقاب الاعمال ، ص 232 و به نقل از آن ، نفس المهموم ، ص 202 .\r\n","page_name":" 254 ","page_number":254},
  {"content":"\r\n\r\n\r\nباز هم خواب مرگ . . . ميان قصر بنى مقاتل و نينوا\r\nطبرى به نقل از عقبة بن سمعان گويد : « در پايان شب ، حسين فرمان به آبگيرى داد . . .\r\nآنگاه فرمود كه بكوچيم و كوچيديم . . . چون از قصر بنى مقاتل كوچيديم و يك ساعت راه پيموديم ، حسين چرتى زد و آنگاه به خود آمد و مىگفت : « انا للّه و انا اليه راجعون و الحمد للّه رب العالمين » حضرت دو يا سه بار اين سخن را بر زبان آورد .\r\nسپس فرزندش على بن الحسين سوار بر اسب خويش آمد و گفت : انا للّه و انا اليه راجعون و الحمد للّه رب العالمين » ، اى پدر ، جانم به فدايت ، چرا استرجاع مىگويى ؟\r\nگفت : پسركم ، چرتم گرفت ، سوارى بر اسب سوى من آمد و گفت : قوم روانند و مرگ‌ها نيز سويشان روان است ! دانستم كه روح ما است و از مرگ ما خبر مىدهد !\r\nگفت : خداوند برايت بد نخواهد . آيا ما بر حق نيستيم ؟\r\nگفت : به آن كه بازگشت بندگان سوى او است سوگند ، چرا !\r\nگفت : در اين صورت كه بر حق بميريم باكى نداريم !\r\nفرمود : « خداوند بهترين پاداشى كه به سبب نيكى فرزندى به پدر مىدهد ، به تو ببخشايد . » « 1 »\r\n\r\n17 - نينوا « 2 »\r\nامام حسين ( ع ) در پايان شب همراه كاروان حسينى از منطقهء قصر بنى مقاتل كوچيد .\r\n« چون صبح شد ، پياده شد و نماز صبح را به جاى آورد . سپس با شتاب سوار شد و يارانش را به سوى چپ برد . حضرت مىخواست آنان را پراكنده سازد ولى حرّ مىآمد و آنان را باز پس مىبرد . حسين نيز او را عقب مىبرد . چون آنان را سوى كوفه پس مىزد ، مقاومت\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 309 ؛ الارشاد ، ص 209 ؛ سير اعلام النبلاء ، ج 3 ، ص 298 ؛ و ر . ك : مقاتل الطالبيين ، ص 74 ؛ انساب الاشراف ، ج 3 ، ص 384 .\r\n( 2 ) - در سرزمين سبز كوفه ناحيه است به نام نينوا ، و كربلا كه حسين در آنجا كشته شد جزو آن است . ( ر . ك : معجم البلدان ، ج 5 ، ص 339 ) . نينوا : در شرق كربلا واقع است . . . و آن جاى مشهور به باب طويريج در شرق كربلا است . ( ر . ك : خطب الامام الحسين ( ع ) ، ج 1 ، ص 133 ) .\r\n","page_name":" 255 ","page_number":255},
  {"content":"\r\n\r\nمىكردند و آن گاه راه بالا گرفتند و همچنان با هم راه پيمودند تا به نينوا ، جايى كه حسين در آن فرود آمد ، رسيدند .\r\nدر اين هنگام شخصى سوار بر اسبى اصيل ، مسلح و با كمانى بر پشت از سوى كوفه پديدار شد ؛ همگى ايستادند و منتظر او ماندند . چون به آنها رسيد به حرّ بن يزيد رياحى سلام كرد ، ولى بر حسين و يارانش سلام نكرد . سپس نامه عبيداللّه زياد را به حرّ داد كه در آن آمده بود : اما بعد ، چون نامه‌ام به تو رسيد ، بر حسين سخت بگير ، تا آن كه نامه‌ام به تو برسد و پيكم نزدت بيايد . او را جز در زير آسمان و در زمين بى آب و آبادى فرود ميار ؛ من به پيكم فرمان داده‌ام كه با تو باشد و از تو جدا نگردد تا خبر اجراى دستورم را بياورد .\r\nوالسلام .\r\nحرّ پس از خواندن نامه گفت : اين نامهء امير عبيداللّه زياد است كه به من فرمان مىدهد همانجايى كه نامه‌اش به من رسيد شما را در زمين ناهموار فرود آورم . و اين پيك اوست كه به وى فرمان داده است از من جدا نشود تا نظر و امر او را اجرا كنم !\r\nيزيد بن زياد بن مهاصر - يعنى ابوشعثاى كندى نهدى « 1 » - نگاهى به فرستاده ابن زياد كرد و او را شناخت و گفت : آيا تو مالك بن نسر بدّى هستى ! ؟\r\nگفت : « بله » ، وى از قبيلهء كنده بود .\r\nيزيد بن زياد گفت : مادر به عزايت بنشيند ، براى چه آمده‌اى ! ؟\r\nگفت : براى چه آمده‌ام ؟ پيشوايم را اطاعت كردم و به بيعتم وفا نمودم .\r\n\r\n\r\n","description":"","footnote":"\r\n( 1 )\r\n- يزيد بن زياد بن مهاصر ، ابوالشعثاى كندى بهدلى ( در متن روايت طبرى ، نهدى ) ، از مردان شجاع وبزرگوار بود . پيش از رسيدن حرّ به امام حسين ( ع ) ، از كوفه نزد آن حضرت آمد .\r\nابومخنف گويد : ابو شعثا سواره جنگيد و چون اسبش را پى كردند ، در برابر حسين ( ع ) زانو زد و صد تير افكند كه جز پنج تاى آنها به خطا نرفت . او تيرانداز بود و هر تيرى كه مىانداخت ، مىگفت :\r\n من پسر بهدله‌ام * سواركار عرجله‌ام \r\nحسين ( ع ) فرمود : خدايا تيرش را به هدف بنشان و پاداش او را بهشت قرار ده . چون تيرهايش تمام شد برخاست و گفت : جز پنج تير به خطا نرفت . سپس با شمشير به دشمن حمله كرد و مىگفت :\r\nمن يزيدم و پدرم مهاصر است ؛ مانند شيرى هستم كه در جايگاه شيران قرار گرفته است\r\nپروردگارا من ياور حسين‌ام و از ابن سعد دور و بيزارم\r\nاو آن قدر جنگيد تا سرانجام كشته شد . ( ر . ك : ابصارالعين ، ص 171 - 172 ) .\r\n","page_name":" 256 ","page_number":256},
  {"content":"\r\n\r\nابو شعثا گفت : عصيان پروردگار كردى و از پيشوايت در هلاكت نفس خويش اطاعت كردى ! و ننگ و جهنم را به دست آوردى ! كه خداى عزوجل فرمود :  « وَ جَعَلْناهُمْ أَئِمَّةً يَدْعُونَ إِلَى النَّارِ »  ( قصص / 41 ) ؛ آنها را پيشوايانى قرار داديم كه به سوى جهنم بخوانند و روز رستخيز يارى نبينند و آن پيشواى تو است .\r\nحرّ بن يزيد ، حسين و يارانش را ناگزير كرد كه در آن جاى بدون آب و آبادى فرود آيند . گفت : بگذار در اين روستا ( نينوا ) يا آن روستا ( غاضريه ) « 1 » و يا آن ديگرى ( شفيّه ) « 2 » فرود آييم .\r\nگفت : نه به خدا سوگند نمىتوانم ! اين مرد را جاسوس من فرستاده‌اند .\r\nزهير بن قين گفت : اى فرزند رسول خدا ( ص ) جنگ با اينان ، از جنگ با آنها كه از اين پس به مقابله ما مىآيند ، آسان‌تر است . به جانم سوگند ، از پى اينان كه مىبينى كسانى سوى ما مىآيند كه ما ياراى مقابله با آنان را نداريم !\r\nحسين ( ع ) گفت : من كسى نيستم كه جنگ آغاز كنم .\r\nزهير بن قين گفت : ما را به اين روستا ببر تا در آنجا فرود آييم كه استوار است ؛ و بر ساحل فرات واقع مىباشد . اگر ما را نگذارند با آنها مىجنگيم ، و جنگ ما با اينان از جنگ با آنهايى كه از پى آنان مىآيند آسان‌تر است .\r\nحسين فرمود : آن چه روستايى است ؟\r\nگفت : عقر . « 3 »\r\nحسين گفت : خدايا به تو پناه مىبرم از عقر !\r\nسپس فرود آمد ؛ و اين به روز پنجشنبه دوم محرم سال 61 بود . » « 4 »\r\n\r\n\r\n","description":"","footnote":"\r\n( 1 )\r\n- غاضريه : دهكده‌اى منسوب به غاضره از بنى اسد . به فاصله حدود يك كيلومتر در شمال كربلا ( خطب‌الامام الحسين ( ع ) ، ج 1 ، ص 134 )\r\n( 2 ) - شفيّه : نيز روستايى نزديك كربلا ( ابصارالعين ، ص 168 ) و آن چاهى است از بنى اسد ( خطب الامام الحسين ، ج 1 ، ص 134 ) .\r\n( 3 ) - عقر : « . . . عقر چند جا است . از آن جمله است عقر بابل نزديك كربلا از سوى كوفه . . . » ( ر . ك : معجم البلدان ، ج 4 ، ص 136 ) .\r\n( 4 ) - تاريخ الطبرى ، ج 3 ، ص 309 ؛ الارشاد ، ص 209 با اندكى تفاوت ؛ و ر . ك : انساب الاشراف ، ج 3 ، ص 384 - 385 و مثيرالاحزان ، ص 48 .\r\n","page_name":" 257 ","page_number":257},
  {"content":"\r\n\r\nدر روايت دينورى آمده است : « . . . زهير بن قين به امام ( ع ) گفت : اينجا در نزديكى ما بر كنار نهر فرات ، روستايى در درّه‌اى بس تنگ واقع است . و فرات جز از يك سو بدان راه ندارد !\r\nحسين فرمود : اسم آن روستا چيست ؟\r\nگفت : عقر\r\nفرمود : به خدا پناه مىبريم از عقر !\r\nآنگاه حسين به حرّ گفت : اندكى با ما حركت كن سپس فرود آييم .\r\nحرّ همراه حضرت رفت تا به كربلا رسيدند ! حرّ و يارانش در مقابل امام ( ع ) ايستادند و از رفتن جلوگيرى كردند . گفت : در اين مكان فرود آى كه فرات به تو نزديك است !\r\nحسين گفت : نام اينجا چيست ؟\r\nگفتند : كربلا !\r\nفرمود : ( داراى كرب و بلااند و گرفتارى ) ! پدرم هنگام رفتن به صفين از اينجا گذشت و من نيز همراهش بودم . چون از آنجا پرسيد ، نامش را به وى گفتند . فرمود : اينجا محل فرود آمدن آنها است و خونشان در همين جا مىريزد ! چون از او در اين باره پرسيدند فرمود : گرانمايه‌هايى از خاندان محمد در اين جا فرود مىآيند !\r\nسپس حسين فرمود تا بار و بنه‌اش را در آنجا پايين آوردند و آن روز چهارشنبه اول محرم سال 61 هجرى بود . « 1 »\r\nدر روايت سيد بن طاووس آمده است : سپس امام برخاست ، سوار شد و حركت كرد .\r\nهر چه آهنگ حركت مىكرد ، گاه او را باز مىداشتند و گاه به سوى چپ مىبردند و او را رها نمىكردند . تا آن كه به كربلا رسيد ، و اين به روز دوم محرم بود . چون به آنجا رسيد گفت : نام اين زمين چيست ؟ گفتند : كربلا . فرمود : خداوندا به تو پناه مىبرم از كرب و بلا ( از سختى و گرفتارى ) سپس فرمود : اين جاى سختى و گرفتارى است ! فرود آييد ، اينجا\r\n\r\n\r\n","description":"","footnote":"\r\n( 1 ) - الاخبار الطوال ، ص 252 - 253 .\r\n","page_name":" 258 ","page_number":258},
  {"content":"\r\n\r\nمحل خوابيدن شتران ما و محل ريختن خون ما و محل قبرهاى ما است . اين را پيامبر ( ص ) به من خبر داد . سپس همگى فرود آمدند . « 1 »\r\nدر تذكرة الخواص آمده است : « چون به حسين گفتند كه اينجا سرزمين كربلا است ، آن را بوييد و گفت : به خدا اين زمينى است كه جبرئيل به رسول خدا ( ص ) خبر داد و من در آن كشته مىشوم ! » « 2 »\r\nدر مقتل منسوب به ابومخنف آمده است : همگى حركت كردند تا به زمين كربلا رسيدند .\r\nو اين روز چهارشنبه بود . اسب حسين ايستاد و حضرت فرود آمد و اسب ديگرى سوار شد .\r\nولى يك گام هم برنداشت ! او همچنان از اسبى بر اسب ديگر سوار مىشد ، تا آن كه هفت اسب را سوار شد ؛ و همه از رفتن سر باز زدند . چون اين را ديد فرمود : اى مردم نام اين زمين چيست ؟\r\nگفتند : سرزمين غاضريه .\r\nگفت : نام ديگرى هم دارد ؟\r\nگفتند : آن را نينوا هم مىگويند .\r\nفرمود : نام ديگرى هم دارد ؟\r\nگفتند : شاطىء الفرات .\r\nفرمود : نام ديگرى ندارد ؟\r\nگفتند : كربلايش خوانند .\r\nدر اين هنگام امام نفس بلندى كشيد و فرمود : سرزمين كرب و بلا ( سختى و گرفتارى ) ! سپس فرمود : فرود آييد ، اينجا محل خوابيدن شتران ما است . در اينجا خون ما ريخته مىشود .\r\nبه خدا سوگند در اينجا حرمت ما شكسته مىشود . به خدا سوگند در اينجا مردان ما كشته مىشوند . به خدا سوگند در اينجا كودكان ما سر بريده مىشوند . به خدا سوگند قبر ما را در اينجا زيارت مىكنند . جدّم رسول خدا ( ص ) مرا به اين خاك وعده داده است و گفتار او خلاف نيست . سپس از اسب خويش فرود آمد . . . . » « 3 »\r\n\r\n\r\n","description":"","footnote":"\r\n( 1 ) - اللهوف ، 35 .\r\n( 2 ) - تذكرة الخواص ، ص 225 .\r\n( 3 ) - مقتل الحسين ( ع ) ، ابن مخنف ، ص 75 - 76 .\r\n","page_name":" 259 ","page_number":259},
  {"content":"\r\n\r\n\r\nنام بقيه ياران امام ( ع ) كه در طول راه به ايشان پيوستند\r\nدر خلال بحث‌هاى گذشته ، در طى نقل وقايع ميان راه مكّه به كربلا نام شمارى از ياران امام حسين ( ع ) ذكر گرديد و در جاى مناسب خودش زندگى نامهء آنان را نيز نوشتيم . مانند زهير بن قين ، برير بن خضير ، نافع بن هلال جملى ، عمرو بن خالد صيداوى ، مجمع بن عبداللّه عائذى و ديگران .\r\nاما شمار ديگرى از انصار امام ( ع ) نيز در طول راه به ايشان پيوستند ؛ كه از برخى به دليل نداشتن موقعيتى قابل ذكر در حوادث طول مسير ياد نكرديم و برخى ديگر نيز جاى پيوستن آنها در كتاب‌هاى تاريخى و زندگى نامه‌ها مشخص نشده است . در اين جا نام همهء آن بزرگواران را در يك فهرست نقل مىكنيم ؛ و بحث را از آنهايى كه جاى پيوستن‌شان تعيين شده آغاز مىكنيم و پس از آن زندگى نامهء ديگران را مىآوريم :\r\n\r\n1 - سلمان بن مضارب بجلى\r\nمحقق سماوى دربارهء وى مىگويد : « سلمان پسرعموى تنى زهير بود . قين برادر مضارب و پدرشان قيس بود . سلمان در سال شصت با پسر عمويش حجّ گزارد و پس از آنكه او در طول راه به امام حسين گرويد و بار و بنه‌اش را نزد او برد ، سليمان نيز به وى پيوست . »\r\nصاحب الحدائق گويد : « سلمان همراه كسانى كه بعد از نماز ظهر كشته شدند ، كشته شد . گويا وى پيش از زهير به قتل رسيد . » « 1 »\r\nآقاى خويى مىنويسد : « سلمان بن مضارب : پسر قيس ، پسرعموى زهير بن قين ، برخى او را در زمرهء كسانى كه در كربلا همراه زهير بن قين كشته شدند ، شمرده‌اند . » « 2 »\r\nنمازى گويد : « سلمان بن مضارب بن قيس ؛ پسر عموى زهير بن قين ، از ياران سرورمان ، حسين ( ع ) بود كه در روز طفّ به شهادت رسيد . او همراه زهير بود . پس از پيوستن زهير به امام حسين ( ع ) ، سلمان نيز به همراه او پيوست . و در روز عاشورا به شهادت رسيد ؛\r\n\r\n\r\n","description":"","footnote":"\r\n( 1 ) - ابصارالعين ، ص 169 .\r\n( 2 ) - معجم رجال الحديث ، ج 8 ، ص 185 ، شمارهء 5333 .\r\n","page_name":" 260 ","page_number":260},
  {"content":"\r\n\r\nهمان طورى كه مامقانى در رجال خويش از وى ياد كرده و در « عطية الذره » نيز از وى نام برده است . » « 1 »\r\nبه اين ترتيب نادرستى سخن دينورى كه مىگويد : « هيچ يك از ياران زهير با وى برنگشتند و با او نايستادند » ، روشن مىشود .\r\n\r\n2 - وهب بن وهب ( ابن حباب كلبى )\r\nشيخ صدوق در كتاب امالى خويش ، آن جا كه به توصيف وقايع روز عاشورا و به ميدان رفتن اصحاب حسين ( ع ) مىپردازد مىنويسد : « پس از او « 2 » وهب بن وهب به ميدان رفت .\r\nاو مسيحى بود و همراه مادرش به دست حسين ( ع ) اسلام آورده و با آن حضرت به كربلا رفتند . وى بر اسب سوار شد و تير خيمه را به دست گرفت و سرگرم پيكار گشت . پس از كشتن هفت يا هشت تن از ياران عمر سعد ، به اسارت درآمد ؛ و او را نزد عمر سعد ملعون بردند . عمر دستور داد او را گردن زدند و سرش را در ميان سپاه حسين ( ع ) انداختند . مادرش تير خيمه را برداشت و به مبارزه پرداخت . ولى امام ( ع ) به او فرمود : اى مادر وهب ، بنشين كه خداوند جهاد را از زنان برداشته است و تو و پسرت همراه جدّم رسول خدا ( ص ) در بهشت هستيد . » « 3 »\r\nبه نظر مىرسد كه در نظر علامهء مجلسى ، اين وهب همان وهب بن عبداللّه بن حباب كلبى است . در اين بخش از مقتل بحار چنين مىخوانيم : « پس از او « 4 » وهب بن عبداللّه بن حباب كلبى به ميدان مبارزه رفت . او همراه مادرش بود كه به وى گفت : فرزندم ، برخيز و پسر دختر پيامبر را يارى كن !\r\nگفت : مادر جان ، يارى مىدهم و كوتاهى نمىورزم ! آن گاه به ميدان رفت و چنين مىگفت :\r\nاگر نمىشناسيد ، من پسر كلب هستم\r\nبه زودى مرا و ضربت مرا و حملهء مرا و شجاعتم را در جنگ خواهيد ديد .\r\n\r\n\r\n","description":"","footnote":"\r\n( 1 ) - مستدركات علم رجال الحديث ، ج 4 ، ص 105 ، شمارهء 6418 .\r\n( 2 ) - يعنى : پس از يزيد بن زياد بن مهاصر ، ابى شعثاى كندى .\r\n( 3 ) - امالى صدوق ، ص 137 ، مجلس 30 ، حديث شمارهء 1 .\r\n( 4 ) - يعنى پس از يزيد بن خضير همدانى .\r\n","page_name":" 261 ","page_number":261},
  {"content":"\r\n\r\nپس از انتقام يارانم ، به انتقام خويش خواهم رسيد\r\nو اندوه را در برابر اندوه دفع مىكنم\r\nجهاد من در فرو افتادن در لهو و لعب نيست .\r\nسپس حمله كرد و آن قدر جنگيد تا گروهى از آنان را كشت . سپس نزد مادر و همسرش بازگشت و در برابر آن دو ايستاد و گفت : مادرجان ، آيا راضى شدى ؟\r\nمادر گفت : راضى نمىشوم تا آن كه در حضور حسين ( ع ) كشته شوى !\r\nهمسرش گفت : تو را به خدا ، مرا به مصيبت خويش گرفتار مكن !\r\nمادرش گفت : فرزندم ، سخن او را مپذير . برگرد و در حضور فرزند رسول خدا ( ص ) پيكار كن ؛ كه در روز قيامت نزد خداوند از ما شفاعت كند .\r\nاو بازگشت و اين چنين مىگفت :\r\nامّ وهب تعهد مىكنم كه در ضربت زدن با نيزه و شمشير از آنان پيشدستى كنم .\r\nو ضربتم ، ضربت جوان مؤمن به پروردگار باشد .\r\nتا آنكه اين مردم تلخى جنگ را بچشند .\r\nمن مردى هستم زهره دار و عصب دار .\r\nو در هنگام حادثه سستى نمىكنم .\r\nپروردگار دانا مرا بس است ، بس .\r\nاو آن قدر جنگيد تا نوزده سوار و دوازده پياده را كشت . سپس دستانش قطع شد .\r\nهمسرش تير خيمه را به دست گرفت و نزد او رفت و گفت : پدر و مادرم فدايت باد ! در دفاع از حريم پاك رسول خدا ( ص ) پيكار كن . وهب رفت كه او را نزد زنان بازگرداند ، ولى او كنار جامه‌اش را گرفت و گفت : باز نمىگردم تا آن كه همراهت بميرم ! پس حسين ( ع ) به او فرمود : خداوند به شما خانواده پاداش خير دهد . خدايت رحمت كند ، نزد زنان بازگرد ؛ و او بازگشت .\r\nوهب آن قدر جنگيد تا كشته شد . سپس همسرش رفت تا خون از سر و صورتش پاك كند .\r\nچون شمر او را ديد ، به غلامش فرمان داد تا با تير خيمه‌اى كه همراه داشت او را بزند . او نيز زد و زن را كشت . وى نخستين زنى بود كه در سپاه حسين ( ع ) كشته شد .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nدر حديثى ديدم كه اين وهب نصرانى بود و همراه مادرش به دست حسين ( ع ) اسلام آورد . او در ميدان مبارزه نوزده پياده و دوازده سوار را كشت . سپس او را به اسارت درآوردند و نزد عمر سعد بردند . عمر گفت : « چه پر قدرت هستى » آن گاه فرمان داد كه وى را گردن زدند و سرش را در ميان لشكر حسين ( ع ) انداختند . مادرش سر را گرفت و آن را بوسيد سپس آن را در سپاه ابن سعد افكند كه به مردى اصابت كرد و او را كشت . آنگاه با تير خيمه حمله كرد و دو تن را كشت . امام حسين ( ع ) به او فرمود : اى ام وهب بازگرد . تو و فرزندت با رسول خدا هستيد . خداوند جهاد را از زنان برداشته است . او بازگشت و چنين مىگفت : « پروردگارا اميدم را نااميد مكن ! حسين ( ع ) فرمود : اى ام وهب ، خداوند اميدت را نااميد نمىكند . » « 1 »\r\nسيد ابراهيم زنجانى در نقلى گويد : « گفته‌اند كه وهب 25 سال داشت و نام همسرش هانيه بود كه تنها هفده روز از عروسيش مىگذشت . وهب ده روز پيش از آن در منزل هشتم يعنى ثعلبيه در راه كربلا ، به دست حسين ( ع ) اسلام آورده بود . . . » « 2 »\r\n\r\nنعيم بن عجلان انصارى خزرجى\r\nمحقق سماوى گويد : « نضر ، نعمان و نعيم با هم برادر و از اصحاب اميرالمؤمنين ( ع ) از مبارزان نامدار جنگ صفين « 3 » و شجاع و شاعر بودند . نضر و نعمان مردند و نعيم در كوفه ماند . چون حسين ( ع ) وارد خاك عراق شد ، وى نزد آن حضرت رفت و با ايشان همراه شد .\r\nچون روز دهم فرا رسيد ، به ميدان رفت و در حملهء نخست كشته شد . » « 4 »\r\nدر زيارت ناحيهء مقدسه بر وى چنين درود فرستاده شده است :\r\n« السلام على نعيم بن عجلان الانصارى » « 5 »\r\n\r\n\r\n","description":"","footnote":"\r\n( 1 ) - البحار ، ج 45 ، ص 16 - 17 .\r\n( 2 ) - وسيلة الدارين فى انصار الحسين ، ص 202 .\r\n( 3 ) - وقعة صفين ، ص 380 و 507 .\r\n( 4 ) - ابصارالعين ، ص 158 .\r\n( 5 ) - البحار ، ج 101 ، ص 272 .\r\n","page_name":" 263 ","page_number":263},
  {"content":"\r\n\r\n\r\nزاهد بن عمر أسلمى كندى - ملازم عمرو بن حمق\r\nنمازى گويد : « علامهء مامقانى گويد : وى زاهر بن عمر اسلمى كندى از اصحاب بيعت شجره است . او از پيامبر ( ص ) روايت كرد و در حديبيه و خيبر شركت جست . به نوشتهء عمو سيره‌نويسان او از ياران عمرو بن حمق خزاعى بود . گفته‌اند : او پهلوانى كارآزموده ، شجاع ، دوستدار اهل‌بيت و پرآوازه بود . در سال شصت حج گزارد . در آن جا با حسين ( ع ) ديدار كرد و به ايشان پيوست . وى تا حضور در كربلا با آن حضرت همراه بود و در حضور وى به شهادت رسيد . » « 1 »\r\nاما سماوى دربارهء صحابى بودن وى چيزى نگفته ولى نويسد : زاهر بن عمرو كندى :\r\nزاهر پهلوانى كارآزموده ، شجاع ، پرآوازه ، دوستدار اهل‌بيت و مشهور بود . سيره‌نويسان گفته‌اند : هنگام قيام عمرو بن حمق بر ضد زياد ، زاهر نيز با وى قيام كرد ؛ و در رفتار و گفتار پيرو او بود . چون معاويه در طلب عمرو برآمد ، زاهر را نيز با او طلبيد . عمرو را كشت ولى زاهر گريخت . او در سال شصت حج گزارد . در آن جا با حسين ديدار كرد و به ايشان پيوست .\r\nوى تا حضور در كربلا با آن حضرت همراه بود . سروى گويد : در حملهء نخست كشته شد . « 2 »\r\nدر زيارت ناحيهء مقدسه بر وى چنين درود فرستاده شده است : « السلام على زاهر مولى عمرو بن حمق خزاعى » « 3 »\r\nچنانچه مفهوم عبارت « در سال شصت حج گزارد » اين باشد كه او حج را به پايان برد ، در اين صورت زاهر ، پس از خروج امام از مكّه و در يكى از منزلگاه‌هاى ميان راه به ايشان پيوست . اما اگر مفهومش اين باشد كه به قصد انجام اعمال حج به مكّه آمد و در آنجا با امام ( ع ) ديدار كرد و همراه و ملازم ركاب حضرت شد ، در اين صورت او از كسانى به شمار مىآيد كه در مكّه به امام ( ع ) پيوست و همراه وى از شهر بيرون رفت و حج خويش را به پايان نرساند .\r\n\r\n\r\n","description":"","footnote":"\r\n( 1 ) - مستدركات علم رجال الحديث ، ج 3 ، ص 416 ، شمارهء 5699 .\r\n( 2 ) - ابصارالعين ، ص 173 .\r\n( 3 ) - البحار ، ج 101 ، ص 273 .\r\n","page_name":" 264 ","page_number":264},
  {"content":"\r\n\r\n\r\nابوثمامه عمرو بن عبداللّه همدانى صائدى\r\nمحقق سماوى گويد : « ابوثمامه از تابعان و از سوار كاران عرب و بزرگان شيعه بود .\r\nوى از اصحاب اميرالمؤمنين بود كه در جنگ‌هاى آن حضرت شركت داشت و پس از آن حضرت در شمار ياران امام حسن ( ع ) درآمد و در كوفه باقى ماند . پس از مرگ معاويه با حسين ( ع ) مكاتبه كرد و هنگامى كه مسلم بن عقيل به كوفه آمد با او قيام نمود . وى به فرمان مسلم اموال شيعيان را مىگرفت و با آن سلاح مىخريد . وى در اين كار مهارت داشت . پس از آن كه عبيداللّه به كوفه آمد و شيعيان بر ضد او قيام كردند ، مسلم وى را همراه ديگران گسيل داشت و پرچم قبايل تميم و همدان را براى او بست . پس از آنكه مردم مسلم را رها كرده و از گردش پراكنده شدند ، ابوثمامه پنهان شد ؛ و ابن زياد به شدّت در جست‌وجوى او بود . ولى وى به همراه نافع بن هلال جملى ، به سوى حسين ( ع ) رفت . آن دو در راه به امام برخوردند و همراهش آمدند .\r\nابومخنف گويد : ابوثمامه پس از اين كه ديد آفتاب زوال كرد و جنگ همچنان برپا است ، خطاب به حسين ( ع ) گفت : اى اباعبداللّه ، جانم به فداى شما باد ! مىبينم كه اين مردم به شما نزديك شده‌اند . به خدا سوگند كه شما كشته نخواهيد شد ، مگر آن كه من پيش از شما كشته شوم ، ان شاء اللّه .\r\nمن دوست دارم پروردگارم را در حالى زيارت كنم كه نمازى را كه هم اينك وقت آن نزديك شده است گزارده باشم . حسين ( ع ) سر را بلند كرد و فرمود : نماز را يادآور شدى ! خداوند تو را از نمازگزاران ذكر گو قرار دهد . آرى هم اينك اول وقت نماز است . . .\r\nگويد : پس از پايان نماز امام حسين ( ع ) ، ابوثمامه به وى عرضه داشت : اى اباعبداللّه ، من در صدد پيوستن به يارانم بر آمدم و دوست ندارم كه بمانم و شما را ميان خاندانت تنها و كشته ببينم . حسين ( ع ) فرمود : « پيش رو كه ما نيز همين ساعت به تو مىپيونديم ! او پيش رفت و آن قدر جنگيد كه از شدت جراحت از حال رفت . سپس پسر عمويش ، قيس بن عبداللّه صائدى ، كه با او دشمنى داشت ، وى را به قتل رساند ؛ و اين پس از شهادت حرّ بود . » « 1 »\r\n\r\n\r\n","description":"","footnote":"\r\n( 1 ) - ر . ك : ابصارالعين ، ص 119 - 121 .\r\n","page_name":" 265 ","page_number":265},
  {"content":"\r\n\r\nدر زيارت ناحيهء مقدسه بر وى چنين درود فرستاده شده است : « السلام على ابى ثمامه الصائدى ، عمر بن عبداللّه الصائدى » « 1 »\r\n\r\nحبّاب بن عامر بن كعب بن تميم اللّاة بن ثعلبيهء تميمى\r\nسماوى گويد : « حبّاب از شيعيان كوفه و از كسانى بود كه با مسلم بيعت كردند . پس از آن كه مردم مسلم را رها كردند ، او به سوى حسين ( ع ) رفت و در راه به آن حضرت برخورد .\r\nپس با ايشان همراه بود تا در حضورش كشته شد . سروى گويد : او در حملهء نخست كشته شد . » « 2 »\r\n\r\nجندب بن حجير كندى خولانى\r\nمحقق سماوى گويد : « جندب از بزرگان شيعه و از اصحاب اميرالمؤمنين ( ع ) بود . وى به سوى حسين ( ع ) رفت و پيش از رسيدن حرّ به آن حضرت ، در راه به ايشان پيوست و همراهش به كربلا آمد . سيره‌نويسان گفته‌اند كه او جنگيد و در همان آغاز جنگ كشته شد .\r\nصاحب الحدائق مىنويسد : او به همراه فرزندش حجير بن جندب در آغاز جنگ كشته شد . « 3 » اما براى من ثابت نشده كه پسرش با او كشته شده باشد . همانطور كه در القائميات نيز نامى از فرزندش نيست . از همين رو زندگىنامهء وى را نمىآورم . » « 4 »\r\nدر زيارت ناحيهء مقدسه بر وى چنين درود فرستاده شده است : « السلام على جندب بن حجر الخولانى » « 5 »\r\n\r\nسويد بن عمرو بن ابى المطاع الانمارى الخثعمى\r\nتا آن جا كه ما جست‌وجو كرديم ، در كتاب‌هاى تاريخى به جايى كه ايشان به كاروان حسينى پيوستند ، اشاره‌اى نشده است . نه در ميان كسانى كه در مكّه به امام پيوستند نامى\r\n\r\n\r\n","description":"","footnote":"\r\n( 1 ) - البحار ، ج 45 ، ص 73 .\r\n( 2 ) - ابصارالعين ، ص 195 .\r\n( 3 ) - الحدائق الورديه ، ص 122 .\r\n( 4 ) - ابصارالعين ، ص 174 .\r\n( 5 ) - البحار ، ج 45 ، ص 72 و ج 101 ، ص 273 .\r\n","page_name":" 266 ","page_number":266},
  {"content":"\r\n\r\nاز وى آمده است و نه در كربلا . بنابراين احتمال مىرود كه وى در راه مكّه به كربلا به امام ( ع ) پيوسته باشد . از همين رو از وى با احتياط ياد كرده‌ايم .\r\nمحقق سماوى گويد : « سويد شيخى شريف و عابد بود و نماز بسيار مىگزارد ، او مردى شجاع و جنگ آزموده بود . آن طورى كه طبرى و داودى از او ياد كرده‌اند . . . » « 1 »\r\nآخرين باقيماندگان اصحاب حسين ( ع ) ( به جز بنى هاشم ) بشر بن عمرو حضرمى و سويد بن عمرو بن ابى المطاع بودند . « سيره‌نويسان گفته‌اند : پس از كشته شدن بشر حضرمى ، سويد پيش رفت و آن قدر جنگيد كه از شدّت جراحت بى رمق شد و با صورت بر زمين افتاد . دشمنان گمان كردند كه او كشته شده است . پس از آنكه حسين ( ع ) كشته شد و از مردم شنيد كه مىگويند حسين كشته شد ، اندكى بهبودى در خود احساس كرد . شمشيرش را از او گرفته بودند و او با كاردى كه پنهان كرده بود ، ساعتى با آنان جنگيد . پس وى را محاصره كردند و عروة بن به كار تغلبى و زيد بن ورقاء جهنى او را به قتل رساندند . » « 2 »\r\n\r\nسعيد بن عبداللّه حنفى\r\nتا آن جا كه ما جست‌وجو كرديم ، مكان پيوستن اين شهيد به امام نيز مشخص نيست .\r\nتنها سماوى در اين‌باره نوشته است : « سپس مسلم همراه با نامه‌اى وى را نزد حسين ( ع ) فرستاد ؛ و او با آن حضرت ماند تا همراهش كشته شد . » « 3 » از اين عبارت زمان فرستادن وى از سوى مسلم دانسته نمىشود . آيا پس از فرستادن عابس بن ابى شبيب شاكرى يا اندكى پس از وى يا با فاصلهء زمانى زياد ؟ از اين رو اقوى اين است كه وى در مكّه به امام ( ع ) پيوست . اما يك احتمال ديگر نيز باقى مىماند و آن اين است كه پس از خروج امام ( ع ) از مكّه و در راه به آن حضرت پيوسته باشد .\r\nاين شهيد از والامقام‌ترين شهيدان طفّ است و زندگىنامهء او در جانبازان حماسه عاشورا . « 4 »\r\n\r\n\r\n","description":"","footnote":"\r\n( 1 ) - ابصار العين ص .\r\n( 2 ) - ابصارالعين ، ص 169 - 170 .\r\n( 3 ) - ابصارالعين ، ص 217 .\r\n( 4 ) - جانبازان حماسه عاشورا .\r\n","page_name":" 267 ","page_number":267},
  {"content":"\r\n\r\nبراى وى همين فضيلت و شرافت بس كه - علاوه بر افتخار شهادت - در زيارت ناحيهء مقدسه به طور مفصل بر وى درود فرستاده شده و از وى ستايش به عمل آمده است :\r\n« سلام بر سعيد بن عبداللّه حنفى كه وقتى حسين ( ع ) به او اجازهء بازگشت داد گفت : به خدا سوگند ، از تو دست نخواهيم كشيد تا خداوند بداند كه ما در غيبت رسول خدا ( ص ) حق شما را رعايت كرده‌ايم . به خدا سوگند ، اگر بدانم كه مرا مىكشند و باز زنده مىكنند ، سپس مرا مىسوزانند و خاكسترم را به باد مىدهند ؛ و اين كار هفتاد بار با من انجام مىشود ، از شما جدا نخواهم شد تا آن كه در ركاب شما جان بسپارم . چرا كه تنها براى يك بار مىميرم و يا كشته مىشوم ، اما پس از آن به كرامتى ابدى دست مىيابم .\r\nتو مرگ خويش را ديدار كردى و امامت را يارى دادى ؛ و در سراى جاويد از پروردگارت كرامت ديدى ، خداوند ما را همراه شما با شهيدان محشور گرداند و هم‌صحبتى با شما را در اعلا عليين روزى ما سازد . » « 1 »\r\nپايان\r\n\r\n\r\n","description":"","footnote":"\r\n( 1 ) - البحار ، ج 45 ، ص 70 ؛ ج 101 ، ص 272 .\r\n","page_name":" 268 ","page_number":268},
  {"content":"\r\n\r\n\r\nفهرست منابع\r\n1 - الفخري في الآداب السلطانية ، ابن طقطقه ، دار صادر ، بيروت .\r\n2 - الإمامة و السياسة ، ابن قتيبهء دينوري ، المكتبة المصرية ، قاهرة .\r\n3 - الإصابة ، ابن حجر عقلانى ، دار احياء التراث العربي ، بيروت .\r\n4 - الإستبصار ، محمد بن حسن طوسى ، دار صعب ، بيروت .\r\n5 - الإرشاد ، محمد بن محمد بن نعمان مفيد ، دار الكتب الاسلاميه ، تهران .\r\n6 - الإختصاص ، محمد بن محمد بن نعمان مفيد ، مكتبة بصيرتى ، قم .\r\n7 - الاخبار الطوال ، احمد بن داود دينورى ، منشورات الشريف الرضى ، قم .\r\n8 - إبصار العين ، شيخ محمد سماوى ، مركز تحقيقات اسلامى سپاه ، قم .\r\n9 - أسرار الشهادة ، شيخ ملا آغا دربندى ، انتشارات اعلمى ، تهران .\r\n10 - اسد الغابة ، عز الدين بن اثير جزري ، مكتبة الاسلامية تهران .\r\n11 - إسعاف الراغبين ، محمد بن على الصبان ، دار الكفر ، بيروت .\r\n12 - أمالي الصدوق ، محمد بن علي بن بابوية ( صدوق ) ، المطبعة الحيدرية ، النجف .\r\n13 - أعلام الورى ، فضل بن حسن طبرسي ، كتابفروشى علمى اسلامى ، تهران .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n14 - أنساب الاشراف ، احمد بن يحيى بلاذرى ، دارالتعارف ، بيروت .\r\n15 - بحارالأنوار ، محمد باقر مجلسي ، كتابفروشى اسلامى ، تهران .\r\n16 - البداية والنهاية ، ابن كثير دمشقي دار الفكر ، بيروت .\r\n17 - بصائر الدرجات ، محمد بن صفار قمى ، كتابفروشى صادقى ، تهران .\r\n18 - تاريخ دمشق ، ابن عساكر ، مجمع احياء الثقافة الاسلامية ، قم .\r\n19 - تاريخ الطبري ، محمد بن جرير طبرى ، دار الكتب العلمية ، بيروت .\r\n20 - تاريخ اليعقوبي ، ابن واضح اخبارى ، دار صادر ، بيروت .\r\n21 - التاريخ السياسي للدولة العربية ، عبدالمنعم ماجد .\r\n22 - تجارب الامم ، ابو علي مسكويه رازى .\r\n23 - تذكرة الخواص ، سبط ابن جوزى ، مؤسسة اهل البيت ، بيروت .\r\n24 - تفسير الميزان ، علامه محمدحسين طباطبائى ، مؤسسة الأعلمي ، بيروت .\r\n25 - تسلية المجالس ، محمد بن ابي طالب حسيني الموسوي ، مؤسسهء معارف ، قم .\r\n26 - تهذيب الاحكام ، ابن حجر عسقلانى ، دارالكفر ، بيروت .\r\n27 - تهذيب الكمال ، يوسف المزى ، مؤسسة الرسالة ، بيروت .\r\n28 - تنقيح المقال ، شيخ عبداللّه مامقانى ، المطبعة المرتضوية ، النجف .\r\n29 - ثواب الاعمال و عقاب الاعمال ، محمد بن علي بن بابويه ( صدوق ) ، الحيدرية ، النجف .\r\n30 - حياة الامام والحسين بن علي ، باقر شريف قرشى ، كتابفروشى داورى ، قم .\r\n31 - الخرايج والجرايح ، سعيد بن هبة اللّه الراوندى ، مؤسسة امام المهدى ، قم .\r\n32 - الخصائص الحسينية ، شيخ جعفر شوشترى ، مطبعة الحيدرية ، النجف .\r\n33 - خطب الامام الحسين على طريق الشهادة ، لبيب بيضون ، ابن زيدون ، دمشق .\r\n34 - الدروس ، محمد بن مكى عاملى ، منشورات الصادقي .\r\n35 - ذخائر العقبى ، محب طبرى ، مكتبة القدسى ، القاهرة .\r\n36 - ذخيرة الصالحين ، محمدرضا طبسي ، مخطوط .\r\n37 - رجال السيد بحرالعلوم ، سيد مهدى بحرالعلوم ، كتابفروشى صادقى ، تهران .\r\n38 - رجال الكشي ، ابو عمر كشى ، مؤسسهء اعلمى ، بيروت .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n39 - روضة الواعظين ، محمد بن احمد بن فتال نيشابورى ، كتابفروشى رضى ، قم .\r\n40 - زينب الكبرى ، شيخ جعفر نقدى ، انتشارات كتابخانهء مفيد ، قم .\r\n41 - سير اعلام النبلاء ، محمد بن احمد ذهبى ، مؤسسة الرسالة بيروت .\r\n42 - شرح الاخبار ، قاضى نعمان مصرى ، جامعهء مدرسين ، قم .\r\n43 - شرح نهج‌البلاغه ، ابن أبى الحديد ، دار احياء التراث العربي ، بيروت .\r\n44 - العقد الفريد ، ابن عبد ربه اندلسى ، دار احياء التراث العربي ، بيروت .\r\n45 - عوالم العلوم والمعارف ، شيخ عبداللّه بحرانى ، مدرسهء امام مهدى ، قم .\r\n46 - الغارات ، ابن هلال ثقفى ، دارالاضواء ، بيروت .\r\n47 - الفتوح ، ابن اعثم كوفي ، دارالاضواء ، بيروت .\r\n48 - الفصول المختاره ، شيخ مفيد ، المطبعة الحيدرية ، النجف .\r\n49 - الفصول المهمة ، ابن صباغ مالكى ، مطبعة العدل .\r\n50 - قاموس الرجال ، شيخ محمدتقى شوشترى ، مركز نشر كتاب ، تهران .\r\n51 - الكافي ، محمد بن يعقوب كلينى ، دار صعب ، بيروت .\r\n52 - كامل الزيارات ، جعفر بن محمد بن قولويه ، كتابفروشى وجدانى ، قم .\r\n53 - كتاب الحج ، تقريرات آقاى شاهرودى ، مطبعة القضاء ، النجف .\r\n54 - كتاب الحج ، محقق داماد .\r\n55 - كتاب الحج ، تقريرات آقاى گلپايگانى .\r\n56 - كشف الغمة ، على بن عيسى اربلى ، دار الكتاب الاسلامي ، بيروت .\r\n57 - لسان العرب ، ابن منظور ، دار احياء التراث ، بيروت .\r\n58 - لسان الميزان ، ابن حجر عسقلاني ، مؤسسة الأعلمى ، بيروت .\r\n59 - اللهوف على قتلى الطفوف ، ابن طاووس حلى .\r\n60 - مبعوث الحسين ، محمد علي عابدين ، انتشارات جامعهء مدرسين ، قم .\r\n61 - مثير الأحزان ، ابن نما حلى ، مدرسهء امام مهدى ، قم .\r\n62 - مجمع البحرين ، فخرالدين طريحى ، انتشارات مصطفوى ، قم .\r\n63 - المحجة البيضاء ، مولى محسن كاكشانى ، مؤسسة الأعلمي ، بيروت .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n64 - مختصر البلدان ، ابن فقيه ، چاپ ليدن .\r\n65 - مروج الذهب ، علي بن حسين مسعودى ، دار الكتب العلمية ، بيروت .\r\n66 - مستدركات علم رجال الحديث ، شيخ علي نمازى ، المطبعة الحيدرية ، نجف .\r\n67 - مستمسك العروة الوثقى ، سيد محسن حكيم ، كتابخانه آيت‌الله نجفى .\r\n68 - مسالك الافهام ، شهيد ثانى ، مؤسسهء معارف اسلامية ، قم .\r\n69 - مصابيح الأنوار ، سيد عبداللّه شبر ، كتابفروشى بصيرتى ، قم .\r\n70 - معجم البلدان ، ياقوت بن عبداللّه حموى ، دار احياء التراث العربي ، بيروت .\r\n71 - معتمد العروة الوثقى ، سيد محمدرضا خلخالى ، كتابفروشى علميه ، قم .\r\n72 - معجم رجال الحديث ، سيد ابوالقاسم خوئي ، مطبعة الآداب ، النجف .\r\n73 - المعارف ، عبداللّه بن مسلم ابن قتيبه ، انتشارات رضى ، قم .\r\n74 - مقاتل الطالبين ، ابوالفرج اصفهاني ، المكتبة الحيدرية ، النجف .\r\n75 - مقتل الحسين ، لابي مخنف ، حسن غفارى ، قم .\r\n76 - مقتل الحسين ، محمدرضا طبسي ، مخطوط .\r\n77 - مقتل الحسين ، خوارزمي ، مكتبة المفيد ، قم .\r\n78 - مقتل الحسين ، عبدالرزاق مقرم ، دار الكتب الاسلامية ، بيروت .\r\n79 - مناقب آل أبي طالب ، محمد بن على بن شهرآشوب ، انتشارات علاميه ، قم .\r\n80 - المنتخب ، فخرالدين طريحي ، كتابفروشى شريف رضى ، قم .\r\n81 - مهذب الأحكام ، سيد عبدالأعلى سبزوارى ، مؤسسة المنار ، بيروت .\r\n82 - ميزان الاعتدال ، ابي عبداللّه محمد بن احمد بن عثمان ذهبى ، دارالمعرفه ، بيروت .\r\n83 - نفس المهموم ، شيخ عباس قمى ، دارالمحجة البيضاء ، بيروت .\r\n84 - نور الأبصار ، شيخ مؤمن شبلنجى ، دارالفكر ، بيروت .\r\n85 - نهج‌البلاغة ، شريف الرضى ، مركز پژوهشهاى اسلامى ، قم .\r\n86 - نهضة الحسين ، سيد هبةاللّه شهرستانى .\r\n87 - وسيلة المال ، شيخ احمد بن فضل باكثير حضرمي .\r\n88 - وسيلة الدارين ، سيد ابراهيم زنجاني ، مؤسسة الأعلمي ، بيروت .\r\n\r\n\r\n","description":"","footnote":"","page_name":" 272 ","page_number":272}
  ]