[
  {"content":"\r\n\r\nكتاب\r\nاصول و مباني نظرى\r\nطب سنتي\r\nگزيده اى از كتاب نخستين ذخيره خوارزمشاهى\r\nبا تحشيه و تذييل مرحوم\r\nاستاد دكتر سيد جلال مصطفوى\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\n\r\nمشخصات كتاب :\r\nنام كتاب : اصول و مبانى نظرى طب سنتى ( گزيده‌اى از كتاب نخستين ذخيره خوارزمشاهى با تحشيه و تذييل مرحوم استاد دكتر سيد جلال مصطفوى )\r\nمولف : حكيم سيد اسمعيل جرجانى\r\nتاريخ نشر نسخه مادر : 1344 هجرى شمسى\r\nنسخه مادر : نسخه چاپ موجود در كتابخانه دانشكده پزشكى دانشگاه شاهد اهدائى خانواده محترم مرحوم استاد دكتر سيد جلال مصطفوى با تشكر فراوان از دانشكده و بازماندگان استاد\r\nديباچه : دكتر محمد مهدى اصفهانى\r\nناشر : موسسه مطالعات تاريخ پزشكى ، طب اسلامى و مكمل دانشگاه علوم پزشكى ايران با تشكر بسيار از حمايت بىدريغ حوزه معاونت محترم آموزشى و امور دانشگاهى وزارت بهداشت ، درمان و آموزش پزشكى\r\nشماره نشر : 38 متفرقه\r\nتاريخ نشر : مردادماه 1383\r\nنوبت نشر : يكم\r\nشمارگان : 250 نسخه\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n . \r\n","description":"","footnote":"","page_name":" شناسنامه 4 ","page_number":4},
  {"content":"\r\n . \r\n","description":"","footnote":"","page_name":" مقدمه 1 ","page_number":5},
  {"content":"\r\n\r\nبسمه‌تعالى\r\n\r\nاصول و مبانى نظرى طب سنتى\r\nيكى از نقاط ابهام و تقريبا دشوار در طب سنتى ، بازشناسى اصول و مبانى نظرى طب مورد اشاره و دريافت صحيح از مصطلحات متداول آن است كه بخصوص براى محققين زمان ما ، به لحاظ آگاهىهاى آنان از دانشهائى همچون فيزيولوژى ، بيوشيمى و ساير علوم تجربى نيازمند توضيحاتى فراخور اين زمان و دانش روز است .\r\nاهميت مساله شناخت عناصر اربعه ، اخلاط ، اركان و مزاجها به عنوان بحث زيربنائى در طب سنتى به اندازه‌اى است كه بدون آن نمىتوان به ارائه خدمات پزشكى متناسب ، مبادرت ورزيد اما همان گونه كه اشاره شد بيان اين مفاهيم براى نسل پژوهشگر امروز ، زبانى متناسب با زمان مىطلبد .\r\nكتاب عظيم ذخيره خوارزمشاهى كه از مواريث كم‌نظير پزشكى در جامعيت ، نگارش به فارسى و محتواى علمى و تجربى است در طى 9 قرن گذشته بكرات استنساخ يا انتشار يافته و هزاران طبيب در طول اين 900 سال از اين سفره پربركت علمى بهره‌ها گرفته‌اند و هزاران بيمار از اين مجرا شفا و هزاران دردمند تسكين آلام يافته‌اند .\r\nشخصيت علمى جرجانى و شهرت او بيش از آن است كه نياز به معرفى داشته باشد . اين طبيب فرزانه در كتاب نخستين از مجلدات دهگانه ذخيره خوارزمشاهى شرحى شايسته درباره اصول و\r\n\r\n","description":"","footnote":"","page_name":" مقدمه 2 ","page_number":6},
  {"content":"\r\n\r\nمبانى طب سنتى ما دارد . « 1 » و آنچه كه شخصيت علمى فقيد مرحوم استاد دكتر سيد جلال مصطفوى كاشانى در مقدمه و در تحشيه و تذييل اين اثر ماندگار آورده است كارى عظيم و راهگشا است .\r\nمحدوديت امكان دسترسى به اين نگاشته‌هاى بسيار ارزشمند ما را بر آن داشت كه قبل از انتشار مجموعه آثار بسيار گرانقدر مرحوم استاد كه ان شاء ا . . . بايد هرچه زودتر صورت گيرد با كسب اجازه از خانواده محترم ايشان توسط برادر دانشمند ، جناب آقاى دكتر ناصرى از اساتيد محترم دانشگاه شاهد ، بخشهايى از كتاب را فعلا به صورت زيراكس ، در شمارگان محدود صرفا براى فراهم ساختن زمينه دسترسى جويندگان طب سنتى و پژوهشگران پرتلاش و بپاخاسته كه به حمد اللّه با عزمى استوار در راهى دشوار براى احياء ميراث پزشكى گام نهاده‌اند . تكثير نمائيم .\r\nاطمينان داريم ، مطالعه مبانى طب سنتى با توضيحات عالمانه و محققانه مرحوم استاد ، حركت تازه‌اى در زمينه احياء و كاربرد اين ميراث فراموش شده ايجاد خواهد كرد .\r\n\r\n\r\n","description":"","footnote":"\r\n( 1 ) - تاكيد ما بر كلمه طب سنتى ما ، متعصبانه و بىمنطق نيست ، زيرا علىرغم اينكه غالبا موضوع طبائع اربعه و اخلاط و امزجه را مربوط به طب يونانى مىپندارند ، ريشه اين نظريات مربوط به طب ايرانى است چنان كه سيريل الگود نويسنده كتاب تاريخ پزشكى ايران و سرزمين‌هاى خلافت شرقى علىرغم برخى نظراتى كه غالبا نويسندگان غربى در برخورد با ملل شرقى ابراز مىنمايند و مايل به اعتراف به دانش شرقيان و استضائه غربيان از آن نيستند به اين مهم اشاره مىكند كه : « خيلى بعيد به نظر مىرسد كه يونانيان در طى دو قرن روشى را كه اكنون به نام روش بقراط معروف است خود به خود پديد آورده باشند . به علاوه در آثار و كلمات بقراط نشانه‌هاى تازگى كاملا آشكار است و هيچ‌گونه اثر تحول تدريجى در آن ديده نمىشود\r\nحتى خود يونانىها هم فرضيه طبائع چهارگانه خود را يك فرضيه بيگانه مىشناختند و به رسم آن زمان آن را ايرانى مىناميدند كه البته مقصودشان فقط معرفى بيگانه بودن آن بود . » اين چند جمله را كه از صفحات 36 و 37 كتاب سيريل الگود ترجمه دكتر باهر فرقانى انتشارات اميركبير - 1371 نقل كرديم بيانگر نكته‌هاى قابل توجهى است اگرچه در دو جمله آخر متأسفانه سيريل الكود كوشيده است با ذكر جمله « البته مقصودشان فقط معرفى بيگانه بودن آن بود » نقش دانش و فرهنگ ايرانى را در اين زمينه بگونه‌اى انكار نمايد .\r\n","page_name":" مقدمه 3 ","page_number":7},
  {"content":"\r\n\r\nسلسله‌ى انتشارات انجمن آثار ملى 51\r\n\r\nذخيرهء خوارزمشاهى تأليف زين الدين ابو ابراهيم اسمعيل بن الحسن بن محمّد بن احمد الحسينى الجرجانى سنهء 504 هجرى قمرى كتاب اول باهتمام و تصحيح و تفسير دكتر محمد حسين اعتمادى - دكتر محمد شهراد - دكتر جلال مصطفوى مقدمه از : دكتر جلال مصطفوى چاپ بهمن\r\n\r\n","description":"","footnote":"","page_name":" مقدمه 4 ","page_number":8},
  {"content":"\r\n\r\nبيشتر اوقات در سينه و ريه است . مريض شكايت از دردى در ناحيهء ترقوه  ( Clavicule )  يا كتف  ( Omoplate )  يا پشت ( در قسمت راست و پائين سينه ) مىكند و سرفه‌هاى مكرر خشك و تنگ‌نفس دارد ، و بقول پاستور والرى را دو طبيب را باشتباه مىاندازد و توجه او را به طرف يك بيمارى پردهء جنب و ريه جلب مىكند . پزشك براى تشخيص مرض بمعاينهء سينه و ريه مىپردازد و غالبا در قاعدهء ريهء راست وجود  Submatite  و بعضى رالهاى  Crepitant  را تشخيص مىدهد ؛ به اين جهت تصور مىكند بيمار مبتلا به يك بيمارى ريه و پرده جنب است ، درحالىكه چنين نيست و هپاتيت يا ورم كبد در كار مىباشد كه اغلب با پرى هپاتيت توأم بوده و بواسطهء مجاورت صفاق  ( Peritoine )  با پردهء جنب  ( Plevre )  چنين علائم و عوارضى را ايجاد كرده و دردى كه بطور رفلكس در سينه پيدا شده ، علائم التهاب كبد را تحت الشعاع قرار داده است .\r\nاينها خلاصهء مطالبى است كه در كتابهاى امروز نوشته شده و نشان مىدهد كه پزشكان معروف اروپا اعتراف به مشكل بودن تشخيص اين مرض دارند و غالبا هپاتيت را با بيماريهاى پردهء جنب و ريه اشتباه مىكنند .\r\nاكنون گوئيم طبق آثارى كه از پزشكان قديم ايران باقى مانده است ، اطباى قديم ، اين بيمارى را به خوبى تشخيص مىداده‌اند .\r\nرازى در كتاب ( حاوى كبير ) « 1 » مشاهدات بالينى خود را دربارهء يك بيمار مبتلا به هپاتيت شرح مىدهد كه با توجه بمشكل بودن تشخيص مرض حقيقتا اعجاب آور است ، و ما ذيلا بترجمهء عبارات آن مىپردازيم . رازى مىنويسد :\r\n« بعيادت بيمارى رفتم و نخست براز او را در طشت ديدم كه شبيه به آبى بود كه گوشت خام در آن شسته شده باشد ، و اين علامت كاملا مشخصى است براى اختلالات كبدى ؛ سپس بدون اينكه از اين تشخيص خود چيزى بروز دهم در بالين بيمار حاضر شده و نبض او را گرفتم تا معلوم نمايم آيا ورمى در كبد هست يا فقط اختلال در اعمال اين عضو وجود دارد . در امتحان نبض علائمى از وجود ورم در كبد\r\n\r\n\r\n","description":"","footnote":"\r\n( 1 ) - حاوى كبير ، چاپ هند ، جلد 7 ، صفحهء 131\r\n","page_name":" مقدمه 5 ","page_number":9},
  {"content":"\r\n\r\nيافتم ، و اطمينان پيدا كردم كه بيمار مبتلا به ورم كبد است . آنگاه دستم را روى دنده‌هاى پشت طرف راست ، جائى كه موضع كبد است گذاشته گفتم اينجا درد مىكند ؛ بيمار به آن اقرار كرد . سپس به او گفتم تو سرفه مىكنى سرفه‌هاى كوچك خشك و بيمار بلافاصله تصديق كرد ، و اتفاقا در همان موقع شروع كرد به همان گونه سرفه كردن و به او گفتم اگر تنفس عميق بكنى دردى را كه در پهلو حس مىكنى شديدتر مىشود ، و همچنين حس سنگينى در طرف راست زير دنده‌ها مىنمائى ، و مىخواستم به او بگويم كه درد بناحيهء ترقوه مىرسد ، زيرا مىدانستم كه وقتى ورم كبد شديد باشد دردى در ناحيهء ترقوه ظاهر مىشود ، اما يقين نداشتم كه در اين بيمار چنين حالى پيدا شده باشد ، پس باحتمال اينكه شايد چنين دردى عارض او نشده است گفتم ممكن است درد در آنجا پيدا شود و احساس نمائى كه ترقوه به طرف پائين كشيده مىشود . بيمار جواب داد اين درد نيز به من عارض شده است . در اين موقع چشم خود را برگردانده و در طاقچهء اطاق ظرف كوچكى كه در آن گل زوفا مخلوط با آب عسل بود ديدم و از مشاهدهء آن پى بردم كه بيمار كه اتفاقا خودش نيز طبيب بود تصور كرده است ذات الجنب دارد ، پس به او گفتم مبتلا به ورم كبد هستى ولى با علائم موجود تشخيص ذات الجنب داده‌اى » .\r\nبه‌طورىكه در اين شرح‌حال مشاهده مىشود ، رازى بدون اينكه حتى سؤالى از بيمار بنمايد فقط با مشاهدهء مدفوع و گرفتن نبض بيمار تشخيص ورم كبد را داده و تمام علائم اصلى بيمارى از قبيل درد پشت ، سرفه‌هاى مكرر خشك ، تنگ‌نفس و درد ناحيهء ترقوه و احساس سنگينى ناحيهء كبد را يكىيكى شمرده و بيمار ، به مبتلا بودن آنها اقرار كرده است ، و اين هنر رازى را در تشخيص سريع و صحيح مرض جز باعجاز به چيز ديگرى نمىتوان شبيه دانست .\r\nاز طرف ديگر ، با يك بررسى دقيق معلوم خواهد شد كه آنچه بعنوان علائم اصلى و مهم در كتابهاى پزشكى امروز براى هپاتيت حاد ذكر كرده‌اند ، عينا در كتب طبى قدما نيز ديده مىشود ، و شكى نيست كه كشف اين علائم نتيجهء بررسىها\r\n\r\n","description":"","footnote":"","page_name":" مقدمه 6 ","page_number":10},
  {"content":"\r\n\r\nو مشاهدات بالينى دقيق آنهاست كه طى نسل‌هاى متوالى در كتب پزشكى نقل گرديده است ، مثلا چهار علامت بزرگ كه ذيلا ذكر مىشود :\r\n1 - در كتابهاى جديد درد ناحيهء كبد را يكى از علائم خاص اين بيمارى مىشمارند و مىنويسند اين درد با درد ناحيهء كتف و دنده‌هاى پشت همراه است . در كتاب قانون هم عين اين مطلب را بعبارت زير شرح داده است :\r\nو قد يشارك اضلاع الخلف اوجاع الكبد . و در جاى ديگر مىنويسد :\r\nو مشاركة الترقوة فى وجع الكبد .\r\nاهميت اين تشخيص هنگامى معلوم مىشود كه مىبينيم متخصصين فن در كتابهاى جديد مىنويسند ، اين دردهاى پشت و شانه غالبا پزشك را باشتباه انداخته و آن را به حساب ورم مفصل شانه و كتف مىآورد نه به حساب هپاتيت ؛ بنابراين با توجه بمشكل بودن تشخيص مرض ، به حدت نظر و دقت پزشكان قديم در مشاهدات بالينى پى مىبريم .\r\n2 - در كتابهاى امروز مىنويسند : اين درد در هنگام تنفس عميق شدت پيدا مىكند :\r\n ( Exasperee par les grandes inspirations ) \r\nو رازى نيز در كتاب حاوى اين مطلب را ضمن محاوره با بيمار چنين مىنويسد :\r\n( و قلت له انك اذا تنفست تنفسا له فضل عظيم احسست الوجع الذى بك يزيده )\r\nيعنى : ( و گفتم به او اگر تنفس عميق بكنى ، دردى را كه احساس مىنمائى زيادتر مىشود ) .\r\n3 - در كتب جديد مىنويسند : بيمار حس سنگينى در زير دنده‌هاى راست مىكند :\r\n ( Sentiment de pesenteur dans l'hypocondre droit ) \r\nدر كتاب قانون نيز مىنويسد : وجد الثقل هناك يعنى حس سنگينى در آنجا ( مقصود موضع كبد است ) پيدا مىشود ؛ و رازى نيز مىنويسد :\r\n\r\n","description":"","footnote":"","page_name":" مقدمه 7 ","page_number":11},
  {"content":"\r\n\r\n( و انك تحس ايضا بثقل معلق من جانبك الايمن فى ما دون الشراسيف ) يعنى :\r\n( و همچنين حس سنگينى در طرف راست زير دنده‌ها مىكنى ) .\r\n4 - در كتابهاى امروز مىنويسند : ورم كبد همراه با ضيق النفس و سرفه‌هاى خشك مكرر مىباشد :\r\n ( Elle s'accompagne de dyspnee et d'un toux seche , frequente , parfois \r\n quinteuse . ) \r\nو در كتاب قانون مىنويسد : ( وحدت سعال يابس و ضيق نفس ) يعنى :\r\n( سرفهء خشك و ضيق النفس شدت پيدا مىكند ) .\r\nبا ذكر اين نمونهء كوچك به دو نكتهء جالب توجه مىكنيم :\r\n1 - قدما با وجود اينكه فاقد هرگونه وسائلى كه در حال حاضر براى تشخيص بيماريها به كار مىرود ، از قبيل امتحانات لابوراتوارى و راديولوژى و بيوپسى و غيره بوده ، و تشخيص مرض را فقط بوسيلهء مشاهدات بالينى بيمار و معاينهء زبان و رنگ چهره و امتحان نبض و مشاهدهء بول و مدفوع انجام مىداده‌اند ، معهذا مىبينيم كه تشخيص آنها بسيار دقيق و صحيح بوده است ، و متأسفانه امروزه به نسبتى كه پيشرفت تدريجى علوم استفاده از وسائل و آزمايشهاى پاراكلينيك ( امتحانات لابوراتوارى ، راديولژيكى ، بيوپسى و غيره ) را در اختيار ما گذاشته ، درست به همان نسبت ، ما را از دقت در علائمى كه مستقيما مىتوانيم با حواس پنج‌گانهء خود از بيمار درك كنيم بازداشته است . البته منكر نيستيم كه وسائل پاراكلينيك در بسيارى از موارد كمكهاى شايانى بما مىكند ؛ ولى آنچه غير قابل بحث است اينست كه در حال حاضر ملاحظهء ورقهء آزمايشهاى لابوراتوارى و راديولژى و غيره كم‌وبيش جانشين مغز متفكر ما براى تشخيص بيماريها شده و قهرا در ميان اين‌همه وسائل مصنوعى ، فعاليت فكرى ما براى تشخيص بيماريها كم‌وبيش خمود مانده است . اخيرا اين وضعيت عكس العملى در محافل پزشكى اروپا و امريكا ايجاد كرده ، و محققين عاليمقام پزشكى را بر آن داشته است كه توجه پزشكان دنيا را به معاينات دقيق بالينى و مشاهداتى كه مستقيما روى بيماران صورت مىگيرد جلب نمايد .\r\n\r\n","description":"","footnote":"","page_name":" مقدمه 8 ","page_number":12},
  {"content":"\r\n\r\n2 - طب قديم ايران داراى اصول و مبانى دقيقى بوده است ، و پزشكان كنونى بايد بدانند كه اساس معلومات پزشكى امروز همانست كه قدما بنيان‌گذارى كرده‌اند ، زيرا بسيارى از مطالبى كه در كتب طبى جديد مىبينيم عينا از كتابهاى پزشكى قديم ايران اقتباس شده است ، بدون اينكه كوچكترين اثرى و نامى از دانشمندان قديم در كتابهاى امروز منعكس شده باشد . بنابراين فرهنگ جديد كه همه چيز را ساخته و پرداخته تمدن مغرب زمين جلوه مىدهد حق‌كشى بزرگى نسبت به فرهنگ و تمدن قديم نموده است .\r\nكشورهاى متمدن كنونى براى بسط نفوذ سياسى و اقتصادى و فرهنگى خويش در كليهء كشورها بخصوص ممالك آسيائى ، مدتها است بفعاليت‌هاى مستمرى مشغول و با تبليغات دامنه‌دار و از راههاى گوناگون توانسته‌اند افكار عمومى را كاملا به خود جلب و در ذهن روشنفكران و دانش‌پژوهان اين فكر غلط را رسوخ دهند كه معلومات قدما به كلى پوچ و بىاساس بوده و كوچكترين ارزش علمى نداشته است ، چنان كه روزى از پزشك جوانى كه تازه از دانشكدهء پزشكى تهران فارغ‌التحصيل شده بود سؤال شد طب قديم ايران چگونه بوده است ؛ پزشك جوان پس از اندكى تأمل جواب داد ، مانند طب پيره‌زنهاى عوام در خانه‌ها . بعقيدهء ما بهترين راه جبران اين غفلت بزرگ ؛ توجه عامهء مردم به حقايق علمى و مخصوصا معلومات طبى پزشكان قديم ايران مىباشد ، و تنها طريق وصول به اين هدف ، نشر كتابهائى نظير ذخيرهء خوارزمشاهى و تطبيق مطالب آن با كتب طبى امروزه است .\r\n* * * مطالعه و بررسى طب قديم ايران ، علاوه بر فايدهء بزرگى كه بشرح آن پرداختيم ، تأثير فوق‌العاده مهمى نيز در پزشكى كنونى از نظر پيشرفت و سير تكاملى آن دارد . براى توضيح اين مطلب گوئيم ، بطور كلى علوم مختلف و بويژه دانش پزشكى ضمن تغيير و تحول و پيشرفت تدريجى خود ، گاهگاهى دچار لغزش‌ها و اشتباهاتى شده ، و از جادهء اصلى و حقيقى كه سير بسوى تكامل مىباشد منحرف\r\n\r\n","description":"","footnote":"","page_name":" مقدمه 9 ","page_number":13},
  {"content":"\r\n\r\nگرديده ، و براى اينكه به راه صحيح خود برگردد و به پيشرفت ادامه دهد ، مطالعه در افكار و عقايد دانشمندان پيشين تأثير كاملا قابل توجهى دارد . بنابراين يكى از راههاى مؤثرى كه براى پى بردن بخطاها و اشتباهات طب كنونى وجود دارد ، همانا مطالعهء دقيق كتب طبى قديم ايران و مقايسه و تطبيق مطالب مندرج در آنها با مباحث پزشكى امروز مىباشد ؛ و براى اينكه فايدهء اين امر بيشتر باشد ، بايد تغييرات و تحولات تدريجى كه طى چند قرن اخير در اصول عقايد طبى پيدا شده است نيز مورد بررسى قرار داد . ولى بايد دانست كه افكار عمومى و بخصوص عقيدهء اطبا با اين مطلب به هيچ وجه موافق نيست ، و علت مهم آن همانا تبليغات و تظاهراتى است كه از ديرزمانى به اين طرف ، در سراسر جهان و مخصوصا مشرق زمين در اطراف اختراعات و اكتشافات خيره‌كنندهء قرون اخير به عمل آمده ، و توجه همهء جهانيان را كاملا مجذوب تمدن جديد نموده ؛ و از طرف ديگر دستگاههاى تبليغاتى كشورها از راههاى گوناگون . تا آنجا كه توانسته‌اند در عاطل و باطل شمردن عقايد علمى قدما و بطور كلى هرچه كه عنوان و مارك قديمى دارد ، و حتى تمسخر و تحقير نسبت به آنان كوتاهى نكرده‌اند ، و هدف اصلى از اين كار اين بوده است كه بقول جرج سارتن همه چيز را ساخته و پرداختهء دانشمندان اروپا وانمود كرده ، و سهم قدما را در بنيان‌گذارى تمدن جديد ناچيز جلوه دهند .\r\nدر اين صورت چگونه ممكن است كسى قبول كند كه دانشمندان و محققان عاليمقام كنونى در فلان موضوع علمى اشتباه كرده ، و يك دانشمند ايرانى در هزار سال پيش راجع به همان موضوع صحيح‌تر فكر مىكرده است . از اين گذشته عامل ديگرى نيز وجود دارد كه باعث مىشود دانشمندان مطالعه در آثار علمى پيشينيان را امرى عبث و بيهوده بدانند ، و آن اينكه مىگويند چون دانشمندان در هر دوره و زمان ، معلومات دانشمندان دورهء قبل را مورد تجزيه و تحليل و بحث و انتقاد قرار داده ، و در اثر مطالعه و تحقيق و بررسىهاى دقيق ، ببعضى خطاهاى آنان واقف شده ، و موفق بكشف معلومات تازه مىشوند ، و از اين راه است كه علم رفته‌رفته سير تكاملى\r\n\r\n","description":"","footnote":"","page_name":" مقدمه 10 ","page_number":14},
  {"content":"\r\n\r\nخود را مىپيمايد ، به اين جهت مطالعه در آثار گذشتگان جز اتلاف وقت نتيجهء ديگرى نمىتواند داشته باشد .\r\nجرج سارتن كه بدون شك يكى از بزرگترين استادان و محققان تاريخ علوم است ، جواب اين اشخاص را در كتاب « سرگذشت علم » داده است ، و ما از نظر اهميت مطلب ذيلا بنقل آن مىپردازيم :\r\n« بسيار جاى تأسف است كه بسيارى از دانشمندان براى تتبعات تاريخى » « علوم ارزشى قائل نيستند ، و آن را سرگرمى كم‌اهميتى مىدانند . دليلى » « كه اقامه مىكنند اينست كه ( بهترين قسمت‌هاى علوم قديم اقتباس » « گرديده و جزء علوم فعلى شده است ، بقيه قابل فراموشى است و بعبث » « نبايد حافظهء خود را با آن خسته كنيم و بارش را زياد نمائيم . علمى » « كه ما مىآموزيم و به ديگران تعليم مىدهيم ، نتيجهء يك انتخاب دائمى » « است كه بر اثر آن قسمت‌هاى اضافى و زائد را افكنده و فقط آنچه را » « كه لازم و ارزنده است نگاهداشته‌ايم ) به آسانى مىتوان ديد كه پايه‌هاى » « اين استدلال محكم نيست . يكى اينكه كى مىتواند تضمين كند و » « اطمينان دهد كه انتخاب درست به عمل آمده باشد ؟ در اين كار بخصوص » « ترديد جايز است ، بدليل آنكه عمل انتخاب و تركيب بوسيلهء كسانى كه » « هوش سرشار داشته باشند به عمل نيامده است ، بلكه بوسيلهء معلمان » « و مؤلفان و نويسندگانى انجام شده است كه نظرشان هميشه صائب و » « فكرشان پيوسته ثاقب نبوده است . بعلاوه چون علم همواره در تكامل » « است و نظرهاى جديد هر روز در آن وارد مىشود ، بسيار ممكن است » « كه عقيده‌اى كه ديروز به آن اهميتى داده نمىشد ، امروز يا فردا مهم » « و قابل استفاده شناخته شود ، بعلاوه ممكن است وقايعى كه ديروز » « فقط بوئى از آنها برده شده بود ، امروز در نظريهء جديدى داخل گردد » « و باعث پيشرفت آن شود . »\r\n\r\n","description":"","footnote":"","page_name":" مقدمه 11 ","page_number":15},
  {"content":"\r\n\r\n« البته منكر نيستيم كه تركيب كردن علوم ، به نحوى كه در كتابهاى » « درسى متداول است مفيد است و بىآن علم نمىتواند از نسلى بنسل » « ديگر منتقل شود ؛ اما بايد توجه داشت كه مندرجات آن كتابها غير » « قطعى است و جنبهء موقتى دارد و گاه‌بگاه بايد در آنها تجديد نظر شود . » « بعلاوه برخى كارهاى علمى هست كه بطرق تحليلى عادى نمىتوان به » « كنه و مغز آنها پى برد زيرا كه اين كارها از استعداد و ظرفيت زمان » « خود برتر و بيشتر بوده‌اند ، و در سير تكاملى علم باصطلاح رياضى ، » « يك نقطهء انفصال بوجود مىآورند ؛ اين‌گونه مطالب علمى هيچ‌گاه بطور » « كامل شناخته نشده و مطالب قابل استفادهء آنها استخراج نگرديده و » « نفعى كه بر آنها مترتب بوده كاملا عايد نشده است . شايد سبب اين » « باشد كه نبوغ واقعى هيچ‌وقت كما ينبغى مورد استفاده واقع نگرديده » « است و گاهى بايد قرنها بگذرد تا اصولى كه نابغه‌اى وضع كرده است » « باندازه‌اى كه درخور آنها است شناخته شود . هنوز مطالعهء آثار » « ارسطو و ديوفانتوس ( رياضىدان يونانى قرن سوم ميلادى ) و هويگنس » « ( رياضىدان و منجم هلندى در قرن هفدهم ) و نيوتن بسيار نافع است ، » « و آن آثار مشحون از خزائن علمى پنهانى است . اشتباه بزرگى است » « اگر فكر كنيم كه در آثار مذكور جز آنچه تا به حال درك و بيان شده » « است مطلب ديگرى نيست . البته اگر چنين بود مطالعهء آنها فايده‌اى » « نداشت و فقط بيان فهرستى از حقايق و عقايد گذشته كفايت مىكرد ، » « ولى چنين نيست و من به آنان كه منكرند توصيه مىكنم كه بدقت در » « اين امر غور كنند تا ببينند كه براى فكر هيچ‌چيز مهيج‌تر از دست » « يافتن بمنابع و مآخذ نيست . اكنون مثالى چند مىآورم تا ممد آنچه » « گفتم باشد . در طب از اين مثالها و شواهد بسيار مىتوان يافت ، مثلا » « تأثير تعليمات بقراط در نظريه‌هاى جديد دربارهء خلطها و طبيعت ، يا »\r\n\r\n","description":"","footnote":"","page_name":" مقدمه 12 ","page_number":16},
  {"content":"\r\n\r\n« در مورد روش معالجهء اندام‌ها .\r\n« افكار كهن نه تنها ممكن است گاه‌بگاه مورد توجه قرار گيرد ، بلكه » « گاهى به نظر مىرسد كه اين امر بطور منظم و به تناوب تكرار مىشود ، » « مثلا ا . بلو  ( E . Blot )  اصل حركات دورانى سيارات بدور خود را بار » « ديگر به صورت فريبنده‌اى در قوانين هيئت داخل كرد ، درصورتىكه » « تصور مىرفت كه اين فرضيه با انتقادات نيوتن به كلى از ميان رفته باشد . » « مثال ديگر قبول مجدد نظريهء  Emission  ( فيضان ) در مبحث نور است » « كه به نظر مىرسيد با اكتشافات هويگنس و يونگ و فرنل براى هميشه » « طرد گرديده باشد » .\r\n« بعقيدهء من دلائل ديگرى هم براى ضرورت توجه عالم بتاريخ علم مىتوان » « آورد ؛ از جمله يكى اينكه ( كسانى كه بر سير علم در گذشته وقوف » « كامل داشته باشند خيلى بهتر و صحيح‌تر و آزادانه‌تر از كسانى كه در » « عصر خود محدودند و فقط وضعى را كه وقايع علمى در حال حاضر » « به خود گرفته‌اند مىبينند ، مىتوانند دربارهء هر نهضت علمى عصر حاضر » « اظهار عقيده و نظر كنند ) بعبارت ديگر براى آنكه بارزش واقعى » « آنچه داريم پى ببريم بايد بدانيم كه پيشينيان ما چه داشته‌اند »\r\nبوايه فرانسوى  ( Boyer )  كه يكى از دانشمندان معروف و استاد تاريخ پزشكى است . نيز در كتاب « تاريخ طب » مطلبى در اهميت مطالعه و بررسى طب قديم نوشته كه چون موضوع مورد بحث را تأييد مىكند ، ترجمهء آن را ذيلا نقل مىكنيم :\r\n« اصول عقايد پزشكان قديم بمنزلهء مخزنى است كه مىتوان حقايق مفيدى » « از آن استخراج كرد به شرطى كه با دقت تحت بررسى قرار گرفته ، » « مطالب صحيح را از غلط جدا كنند ، و در حقيقت فلز خالص را از » « مواد خارجى جدا سازند . مطالعهء دقيق در اين اصول عقايد هوش را »\r\n\r\n","description":"","footnote":"","page_name":" مقدمه 13 ","page_number":17},
  {"content":"\r\n\r\n« برمىانگيزاند ؛ غريزهء انتقاد را تحريك مىكند ؛ شخص را به تجسسات » « علمى وامىدارد ؛ بناى علم را از هر لحاظ محكم مىكند ؛ دانشمندان » « را وادار مىسازد كه در مطالب علمى و اصول عقايد تجديد نظر كرده » « و به آنها مبانى محكم‌ترى بدهند . هر عقيدهء علمى بمنزلهء شعاع نورى » « است كه به اطراف قضيهء مورد بحث مىتابد . اين اصول عقايد را بوسيلهء » « انتقادات صحيح و منطقى باهم جمع و تلفيق كرده ، و از مجموعهء » « آنها طرح نوينى بريزيد . خلاصه آنكه اصول عقايد و سيستم‌هاى » « مختلف علمى قديم خدمت بسيار گرانبهائى انجام مىدهد به شرط آنكه » « بررسىكننده معلومات عميق و دقيق از علم قديم و جديد داشته و » « ارزش هر مطلب علمى را بدون اينكه در آن راه افراط و تفريط به‌پيمايد » « بداند ؛ و ناگفته نماند كه هيچ علمى از اين كار دقيق‌تر نيست »\r\nاز آنچه ذكر شد چنين نتيجه مىگيريم كه كسانى كه تحولات و تغييرات و سير تكاملى دانش پزشكى را مورد مطالعه و دقت قرار داده‌اند ، به خوبى متوجه شده‌اند .\r\nكه اغلب اتفاق افتاده است ، دانشمندان دانش پزشكى انحرافات و خطاهائى در ضمن پيشرفت و تحولات تدريجى آن مشاهده كرده و ناچار شده‌اند عقايدى را كه يك زمانى مقبوليت عامه داشته و سپس متروك و از قلمرو پزشكى خارج گرديده است مجددا بپذيرند و داخل در مباحث پزشكى نمايند .\r\nدو نمونهء زنده براى اثبات اين مطلب ذكر مىشود :\r\n1 - علم غذاشناسى - اگر بكتب طبى قديم ايران ، مثلا به كتابهاى ابن سينا و زكرياى رازى كه در هزار و هزار و صد سال قبل نوشته شده مراجعه كنيم خواهيم ديد براى انواع مواد غذائى اعم از سبزيجات و ميوجات و حبوبات و بقولات و غيره خواص متعدد داروئى قائل بوده و هركدام از آنها را براى درمان بسيارى از بيماريها تجويز مىنموده‌اند . البته اطباى اروپا نيز مدت چند قرن آن عقايد را پذيرفته و به آنها عمل مىكرده‌اند ؛ ولى پس از آن مىبينيم در قرون 18 و 19 كه\r\n\r\n","description":"","footnote":"","page_name":" مقدمه 14 ","page_number":18},
  {"content":"\r\n\r\nعلم شيمى ترقى شگرفى كرده و شيمىدانهاى بزرگى در اروپا پيدا شدند ، انواع مواد غذائى را تجزيه كرده و سرانجام به اين نتيجه رسيدند كه كليهء آنها از سه مادهء سفيده‌اى ، چربى و نشاسته‌اى ( بانضمام مقدارى آب و مختصرى املاح ) ساخته شده ، و معتقد شدند كه اين مواد جز براى تغذيه و رشد بدن و بدل مايتحلل به كار ديگرى نمىآيد ، و بنابراين غذا فقط خاصيت غذائى دارد ، و چون موادى در غذاها نيافتند كه خواص داروئى داشته باشد لذا علم غذاشناسى به آن معنى كه قدما قائل بودند متروك و از قلمرو كتابهاى پزشكى خارج گرديد ، و ديگر اطبا قائل بخواص گشنيز يا شنبليله يا آب‌غوره مثلا براى درمان بيماريهاى گوناگون نبودند . ولى در قرن بيستم كه ويتامين‌ها يكى پس از ديگرى در مواد غذائى كشف و پس از آن بتدريج عناصر حياتى ديگرى كه به مقدار فوق‌العاده كم اثرات شگرفى از خود بروز مىدهند در غذاها كشف گرديد ، دانشمندان متوجه شدند كه غذاها خواص داروئى نيز دارند ، و بروز بسيارى از بيماريها و اختلالات بدن ناشى از كمبود عناصر و نرسيدن بعضى مواد غذائى به بدن است . به اين طريق دوباره علم غذاشناسى در جهان پزشكى خودنمائى كرده و روز به روز پيشرفت و ترقى نمود ، به‌طورىكه در سالهاى اخير 500 تن از غذاشناسان معروف اروپا در شهر هانوور آلمان براى بررسى به اختلالات مربوط به تغذيهء بدن گرد آمدند . حال اگر خواص مواد گوناگون غذائى را كه در قرن بيستم مورد مطالعه و تحقيق قرار گرفته و در كتب جديد اروپائى بتفصيل نگاشته شده است دقيقا بررسى كنيم خواهيم ديد با آنچه كه اطباى قديم ما بررسى و تحقيق و در كتابهاى خود نوشته‌اند اصولا تفاوت و اختلافى ندارد ؛ مثلا اگر بكتاب دائرة المعارف مفصل طبى كه در اواخر قرن نوزدهم بطبع رسيده مراجعه كنيم ، خواهيم ديد در مبحث مربوط به گردو چنين نوشته است :\r\n« روغن گردو هيچ‌گونه خاصيت مخصوص نداشته و امروزه آن را بعنوان » « دارو به كار نمىبرند » ؛\r\nولى در قرن بيستم مىبينيم در كتاب رسمى و كلاسيك پزشكى بنام مفردات\r\n\r\n","description":"","footnote":"","page_name":" مقدمه 15 ","page_number":19},
  {"content":"\r\n\r\nپزشكى  ( Matiere Medicale )  تأليف  Pierre Manceau  صفحهء 912 مىنويسد :\r\n« روغن گردو داراى ويتامين  F  است كه از آسيدهاى چرب اشباع نشده » « از قبيل آسيد لينولئيك و آسيد لينولنيك ساخته شده است ؛  Hansen  » « در سال 1933 ثابت كرد كه در سرم خون كودكان مبتلا به اگزما » « آسيدهاى چرب اشباع نشده كم مىشود ، و اگر به پوست بدن اين » « كودكان موادى كه از حيث ويتامين  F  غنى است مالش دهيم اگزما » « معالجه مىشود . علاوه بر اين در اثر فقدان اين ويتامين پوست بدن » « زبر و خشن و تيره شده منجر بتوليد پوسته‌ها و اگزما مىشود ؛ موها » « استعداد شكستگى پيدا كرده و بتدريج مىريزد ؛ ناخن‌ها شكسته » « شده و تغيير شكل مىيابد . روغن گردو كه داراى ويتامين  E  است ، » « بطور خوراكى و هم بطور ماليدنى براى درمان اين بيماريها مفيد مىباشد » آنگاه اگر بكتاب تحفة المؤمنين معروف به تحفهء حكيم مؤمن كه يكى از مهمترين كتب طبى دورهء صفويه است مراجعه كنيم خواهيم ديد در خواص روغن گردو چنين مىنويسد :\r\n« مغز كهنهء گردو را چون بخايند و طلا كنند « 1 » جهة قوباى اطفال « 2 » » « و داء الثعلب « 3 » مفيد و روغن گردكان را خواص مثل كهنهء خائيدهء اوست » « و آشاميدن آن روزى سه درهم تا يك هفته جهة قوبا و داء الثعلب » « مجرب است »\r\nاز اينجا چنين استنباط مىكنيم كه علم غذاشناسى در قرن بيستم معتقدات علمى اطباى قديم ايران را كه مدت يكى دو قرن در اروپا متروك و از قلمرو پزشكى خارج گرديده بود دوباره زنده كرده ، و بعبارت ديگر دانش پزشكى در يكى از مباحث اساسى خود لزوم تجديدنظر و بازگشت بعقايد قديمىتر را احساس كرده است .\r\n2 - فصد - فصد كه آن را خونريزى مصنوعى نيز گويند ، از ازمنهء بسيار\r\n\r\n\r\n","description":"","footnote":"\r\n( 1 ) - يعنى بجوند و بمالند\r\n( 2 ) - قوبا خشونت پوست بدن و اگزماى خشك است\r\n( 3 ) - ريختگى مو است .\r\n","page_name":" مقدمه 16 ","page_number":20},
  {"content":"\r\n\r\nقديمه در كليهء اجتماعات بشرى براى حفظ سلامت و درمان اكثر بيماريها معمول بوده است ؛ ولى متناوبا در طى قرون و اعصار گاهى خيلى رواج داشته ، و زمانى به كلى متروك و مجددا پس از چندى معمول گرديده است . يونانيان و روميان قديم افراط در فصد نمىكردند ، بلكه جانب احتياط را رعايت كرده و در اين باب ميانه‌روى مىنمودند . جالينوس حدود مشخصى براى موارد استعمال فصد تعيين كرد كه تا قرون وسطى تمام اطباى دنيا از آن پيروى كرده و بدستور او عمل مىنمودند .\r\nدر قرن هفدهم ناگهان كار فصد بالا گرفت ، و پزشكان اروپا در عقيدهء خود نسبت به آن چنان متعصب شده و افراط كردند كه گاهى تا يك ليتر خون بلكه بيشتر بفاصلهء چند روز يا چند ساعت از بدن خارج مىكردند ، و براى آنها پيران و كودكان و افراد پرخون و كمخون تفاوتى نداشت ، و هيچ‌كس از عمل فصد معاف نبود ، و معتقدات عمومى طورى شد كه هيچ‌گونه حد و مرزى براى اين عمل قائل نبودند . در قرن هيجدهم كمى در اين‌باره ميانه‌روى كردند ، ولى در نيمهء اول قرن نوزدهم ، اطباى اروپا تحت تأثير تعليمات بروسه  ( Broussais )  و بويّو  ( Bouillaud )  كه از شخصيت‌هاى بزرگ علمى زمان بودند ، مجددا فصد را رواج داده ، و در اخراج خون چنان افراط كردند كه به زودى عكس‌العمل شديدى از اين جنون خون گرفتن در محافل پزشكى و اجتماعات پيدا شد ، و كار به جائى رسيد كه ديگر مطلقا دست به اين عمل نزدند و فصد به كلى از مد افتاد ، ولى نتيجهء آن فصدهاى افراطى كه يكى از خطاهاى بزرگ دانش پزشكى محسوب مىشود به صورت كمخونى در نسل بعد ظاهر شد ، و اطباى نيمهء دوم قرن نوزدهم اروپا شاهد رنگ پريدگى و ضعف مردمان آن دوره كه باحتمال قوى بواسطهء زياده‌روى در اخراج خون اسلاف آنها پيدا شده بود گرديدند .\r\nآرنوزان  ( Arnozan )  استاد درمان‌شناس فرانسوى در اوايل قرن بيستم مىنويسد :\r\n« عدهء زيادى از پزشكانى كه يك نسل قبل از ما زندگى مىكرده‌اند ، در »\r\n\r\n","description":"","footnote":"","page_name":" مقدمه 17 ","page_number":21},
  {"content":"\r\n\r\n« تمام دوران حرفهء پزشكى خود حتى يك نوبت نيز براى كسى فصد تجويز » « نكرده ، و شايد هم در عمر خود اين عمل را به چشم نديده و از كسى » « نشنيده باشند »\r\nمجددا در اوايل قرن بيستم موارد استعمال محدودى براى فصد معين كردند كه رفته‌رفته محدودتر هم شد ، و در حال حاضر موارد استعمال آن نسبتا خيلى كم مىباشد .\r\nبا توجه به اين تحولات تاريخى به خوبى مىتوان پى برد كه در عمل فصد هرگونه افراط و تفريط زيان‌آور بوده و ميانه‌روى در آن مفيد به حال بشر بوده است ، و اگر كتاب قانون ابن سينا و ذخيرهء خوارزمشاهى را مورد مطالعه قرار دهيم خواهيم ديد كه ابن سينا و سيد اسمعيل جرجانى و بالنتيجه مكتب پزشكى قديم ايران ، از افراط و تفريط در فصد خوددارى كرده و با كمال دقت و صراحت موارد استعمال آن را معين نموده‌اند ؛ و اگر در قرون وسطى و پس از آن در سده‌هاى اخير پزشكان اروپا به آن دستورات عمل كرده و راه افراط و تفريط نمىپيمودند حوادث نامطلوبى پيش نمىآمد ، زيرا بروسه و بويّو كه از پزشكان معروف نيمهء اول قرن نوزدهم اروپا بودند ، به پيروى از مكتب طبى ابن سينا مطالعات دقيقى در اورام حاد اعضاء داخلى بدن كرده ، و براى درمان آنها برواج فصد پرداخته بودند ، ولى چون شرايط فيزيولوژيكى بدن و سن و فصل و مقدار خون اخراج شده را آن‌طور كه بايد و شايد رعايت نكرده بلكه در خون گرفتن افراط مىنمودند ، لذا مضارى از آن حاصل شد كه در محافل پزشكى سر و صداى زيادى كرد ؛ و چون هميشه هر عمل حادى عكس‌العمل حادى نيز ايجاد مىكند ، پزشكان اروپا يكسره با فصد مخالف شده به ترك آن پرداختند و اين جريان تاكنون ادامه پيدا كرده ، به‌طورىكه ما امروز ناظر وضع تفريطى آن مىباشيم ، و اين وضع فعلى نيز بطور قطع و يقين زيان‌آور است ، ولى پزشكان دنياى امروز توجهى به آن نمىكنند . بنابراين شكى نيست كه متروك ماندن عمل فصد در حال حاضر يكى از خطاهاى بسيار بزرگ\r\n\r\n","description":"","footnote":"","page_name":" مقدمه 18 ","page_number":22},
  {"content":"\r\n\r\nپزشكى محسوب شده و زيانهاى حاصله از آن بيشمار است . براى اينكه تا اندازه‌اى اين مطلب بر خوانندگان ثابت شود ، بيكى از اكتشافات تازهء پزشكى كه مربوط به عمل فصد است اشاره مىكنيم . اين اكتشاف در ضمن سخنرانى جامعى توسط آقاى دكتر سرلتى رئيس درمانگاه بخش يك داخلى بيمارستان پهلوى ( تهران ) راجع به هپاتوزها ايراد شد و متن سخنرانى در نامهء دانشكدهء پزشكى شمارهء 5 مورخ بهمن‌ماه 1338 درج گرديد كه ما ذيلا بنقل قسمتى از آن مىپردازيم :\r\n« اختلال متابوليسم مواد آهنى ايجاد مرضى مىكند بنام هموكروماتوز » «  ( Hemochromatose )  كه آن را متخصصين آلمانى سيدروفيلى » «  ( Siderophilie )  ناميده‌اند . تابلوى پيشرفتهء بيمارى بنام ديابت برنزه » «  ( Diabete bronze )  مىباشد . . . .\r\nو پس از شرح كيفيت بروز مرض و اشاره باينكه در جريان اين بيمارى مقدار آهنى كه در كبد انباشته مىشود در حدود 20 تا 40 گرم است چنين مىگويد :\r\n« در حالت سلامتى روزانه يك ميلى گرم آهن جذب و نيم ميلى گرم دفع « مىشود ؛ با محاسبهء ساده‌اى معلوم مىشود براى آنكه مقدارى در حدود 20 گرم « آهن در بدن انباشته شود متجاوز از 40 سال وقت لازم است . روى همين اصل است « كه معمولا هموكروماتوز از چهل سال به بالا بيشتر ديده مىشود . با اين بيان كه « هموكروماتوز يا سيدروفيلى در شرايطى ايجاد مىشود كه مقدار زيادترى آهن جذب « و مقدار كمترى دفع مىشود ، مىتوان فهميد كه چرا در نزد خانم‌ها كه قاعدگى « مرتب دارند و بدين وسيله مقدار زيادترى آهن دفع مىكنند تا مردها ، اين بيمارى « نادرتر و نسبت مبتلايان مرد بزن به نسبت 1 / 2 و در حقيقت نزد زنها فقط در سنين يائسگى « است كه اين بيمارى ديده مىشود ، يعنى هنگامى كه فصد طبيعى از بين رفته « است . به همين جهت معالجهء اين بيمارى در نزد مردها فصد مصنوعى است . »\r\nاين مطلب كه از اكتشافات بسيار تازهء پزشكى است ، و حتى هنوز هم در كتابهاى طبى وارد نشده ، بر پزشكان قديم ايران و يونان و روم و هند معلوم بوده\r\n\r\n","description":"","footnote":"","page_name":" مقدمه 19 ","page_number":23},
  {"content":"\r\n\r\nاست . براى تأييد مطلب گوئيم : ديابت برنزه كه آن را سيروز پيگمانتر نيز گويند داراى علائم مختلفى است كه دوتاى آنها از مشخصات برجستهء اين مرض مىباشد :\r\nيكى ملانودرمى و ديگرى عظم و تصلب كبد ، كه بيشتر اوقات همراه با بزرگى و تصلب طحال است . و در كتابهاى پزشكى كلاسيك مىنويسند رنگ پوست بيماران در اين مرض تيره مايل بسياهى بوده و شبيه به پوست كسانى است كه روغن خاكسترى به بدن آنها ماليده يا در معدن سرب كار كرده‌اند .\r\nپزشكان قديم اين بيمارى را بنام يرقان اسود مىناميده و در مؤلفات خود علائم آن را به خوبى شرح داده ، و مخصوصا به تيرگى مايل بسياهى رنگ پوست بدن و غطم كبد و طحال و تصلب آنها اشاره كرده‌اند ، و براى درمان مرض نخستين دستورى كه داده‌اند فصد است .\r\nناگفته نماند كه آنها در اثر قرنها مطالعه و تحقيق و بررسىهاى دقيق بالينى ، موارد استعمال فصد را در اين بيمارى و ساير بيماريها مىدانسته و شرايط زمانى و مكانى و سن بيمار و جنس زن و مرد و اينكه در كدام دوره و وضعيت از بيمارى بايد بفصد پرداخت ، و چه مقدار بايد خون گرفت همه را در نظر مىگرفتند ؛ ولى امروزه در اثر متروك ماندن فصد ، نه اطبا به قوانين و موارد استعمال صحيح آن آشنا هستند ، و نه افكار عمومى از اين عمل استقبال مىكند ، درحالىكه شرط اساسى بهبود تعداد زيادى از بيماريها و حتى پيشگيرى از آنها فصد است . براى تأييد و اثبات مطلب همين سيروزپيگمانتر ( ديابت برنزه ) را مثال مىزنيم . در بادى امر چنين به نظر مىرسد كه چون تعداد بيماران مبتلا به سيروزپيگمانتر در اجتماعات بشرى چندان زياد نيست بنابراين موارد استعمال فصد نيز بايد محدود باشد ، درحالىكه چنين نيست ، و اشكال بالينى اين مرض فوق‌العاده زياد بوده ، و تعدادى از آنها اصلا شباهتى به سيروزپيگمانتر كلاسيك ندارند ؛ مثلا در بعضىها علائم ديابت ديده نمىشود ، و در بعضى ديگر كبد بجاى اينكه بزرگ و سفت باشد كوچك و متصلب بوده و شكل سيروزلائنگ را به خود مىگيرد ، و بالاخره برخى از آنها رنگ\r\n\r\n","description":"","footnote":"","page_name":" مقدمه 20 ","page_number":24},
  {"content":"\r\n\r\nپوست بدنشان تيره مايل بسياهى نيست ، و از همه مهمتر اينكه بيمارى مزبور در تعداد فوق‌العاده زيادى از بيماران به شكل كاملا مخفى و غير آشكار بروز كرده و هيچ‌گونه علائم ظاهرى در آنها ديده نمىشود ، و بقول ديولافوا فقط در تشريح نعش بوجود بيمارى پى مىبرند ، و حتى اگر كبد اشخاصى را كه ظاهرا سالم به نظر مىرسند پس از مرگ مورد معاينه قرار داده و بوسيلهء سولفيدرات دامونياك يا فروسيانور دوپتاسيم آزمايش كنيم مشاهده خواهيم كرد كه ذرات پيگمان كه معرف انباشته شدن مواد آهنى در بافت كبد است نسبتا زياد ديده مىشود .\r\nاز اينجا مىتوان استنباط كرد كه اختلال متابوليسم مواد آهنى كه ايجاد مسموميت كبد ، و اختلالات حاصله از آن را مىكند ، يك پديدهء نسبتا كلى و عمومى بوده و نه تنها در بيماران مبتلا به ديابت برنزه بلكه در اجتماعات بشرى ، عدهء فوق‌العاده زيادى از افراد سالم يا اقلا آنها كه سالم به نظر مىرسند به آن مبتلا مىباشند ، و فصد تدريجى در طول مدت زندگى مانع از پيدايش مسموميت كبد و رسوب مواد آهنى در اين اشخاص است ، و بدون شك يكى از علل نيرومندى بدن و سلامت مردمان قديم اين بود كه سالى يكى دوبار معمولا فصد مىكردند ، و اين امر جزء عادات و آداب ملى و اجتماعى آنان درآمده بود ، و تا وقتىكه در اين عمل افراط و تفريط نمىكردند ، نه تنها هيچ‌گونه اختلالات و عوارضى در آنها مشاهده نمىشد ، بلكه از ايجاد مسموميت تدريجى كبد و انباشته شدن مواد آهنى در آن جلوگيرى به عمل مىآمد ، و شكى نيست كه يكى از علل مهم تيرگى رنگ رخسار و تندخوئى و اختلالات كبدى و وفور بسيارى از بيماريهاى كنونى در مردمان امروزه متروك ماندن عمل فصد است .\r\nاز آنچه ذكر شد . اين نتيجهء بزرگ عايد مىشود كه مطالعهء كتاب ذخيرهء خوارزمشاهى و بحث و انتقاد دربارهء مطالب آن ، متضمن فوائد و منافع بيشمار از لحاظ توجه بخطاهاى طب كنونى و پيشرفت دانش پزشكى ، مخصوصا در قسمت درمان‌شناسى مىباشد .\r\n\r\n","description":"","footnote":"","page_name":" مقدمه 21 ","page_number":25},
  {"content":"\r\n\r\n\r\nمعرفى كتاب ذخيرهء خوارزمشاهى و مؤلف آن\r\nكتاب « ذخيرهء خوارزمشاهى » يكدوره كامل طب قديم به زبان پارسى است مشتمل بر ده كتاب در يك مجلد كه كتاب حاضر ، نخستين قسمت آنست . مؤلف آن ، سيد اسمعيل جرجانى از پزشكان معروف اوايل قرن ششم هجرى مىباشد .\r\nضياء الدين درّى مدرس علم معقول در كتاب كنز الحكمة ( ترجمه نزهة الارواح و روضة الافراح تأليف شمس الدين محمد بن محمود شهرزورى ) در اين‌باره چنين مىنويسد :\r\n« سيد زين الدين اسمعيل بن حسن بن محمد جرجانى از افاضل اطباء » « مائه ششم هجرى است . كنيه‌اش ابو ابراهيم ، در نزد سلاطين » « خوارزم‌شاهيان معزز و محترم بوده و كتاب ذخيرهء خوارزمشاهى را » « بنام قطب الدين محمد بن نوشتكين نخستين پادشاه سلسلهء خوارزمشاهيان » « تأليف نموده و پس از آن بمرو مسافرت نمود ، و سلطان سنجر مقدمش » « را گرامى داشت از تكريم و تعظيم در حقّش چيزى فرو گذار ننمود . » « سيد تا آخر زمان حياتش در مرو مشغول به افاده و اشاعهء علم بود ، » « و در سال 530 برحمت ايزدى پيوست و در همان شهر مدفون گرديد . »\r\n\r\n","description":"","footnote":"","page_name":" مقدمه 22 ","page_number":26},
  {"content":"\r\n\r\nذخيرهء خوارزمشاهى در مدت نهصد سالى كه از تاريخ تأليف آن مىگذرد ، همواره مانند قانون ابن سينا مورد مطالعه و استناد اهل علم و مخصوصا پزشكان قديم بوده است . در حال حاضر نسخى خطى از اين مجموعهء نفيس و ذى قيمت كه مشتمل بر ده مجلد در يك كتاب قطور است ، در كتابخانه‌هاى معتبر كشورهاى بزرگ اروپا و امريكا يافت مىشود . چندين نسخهء كامل و بعضى نسخ ناقص از اين كتاب نيز در كتابخانهء دانشكدهء پزشكى تهران ، كتابخانهء مجلس شوراى ملى ، كتابخانهء مدرسهء عالى سپهسالار و كتابخانهء حاج حسين آقا ملك موجود است .\r\nندرتا بعضى از دانشمندان و علاقمندان بتحقيق و مطالعه ، از جمله همكار دانشمند و عزيزم آقاى دكتر محمد حسين اعتمادى ، مجموعهء ده مجلد ذخيرهء خوارزمشاهى يعنى دورهء كامل آن را در كتابخانهء خصوصى خود دارند كه نگارندهء اين سطور با همكارى و تشريك مساعى ايشان و نيز راهنمائيهاى خردمندانهء همكار دانشمند ديگرمان آقاى دكتر محمد شهراد استاد طب قديم ، نسخ متعدد و مختلف اين مجموعهء نفيس را با مراجعه به كتابخانه‌هاى فوق الذكر با يكديگر مقابله كرده ، و چون در هريك از اين نسخ خطى ، اغلاطى وجود داشت ، با سعى و دقت فراوان و مقابلهء سطر بسطر اين كتابها ، صحيح‌ترين متن را انتخاب و پس از افزودن توضيح و تفسيرهاى لازم اينك مجلد اول آن را تقديم ارباب دانش و ادب مىنمائيم .\r\nقاطبهء دانش‌پژوهان و مخصوصا پزشكان دانشمندى كه صفحات اين مجموعهء نفيس را مطالعه مىنمايند ، تصديق خواهند فرمود كه در مدت يك قرن گذشته ، از نظر احياى آثار علمى دانشمندان قديم ايران ، خدمتى به اين بزرگى بفرهنگ و تمدن اصيل ايران انجام نگرفته است . اين اقدام بزرگ را حقا بايد مرهون انجمن آثار ملى و مخصوصا توجه و علاقهء شخص تيمسار سپهبد آق اولى رياست محترم هيئت مديرهء انجمن مزبور دانست كه با همت و كوششى خستگىناپذير در\r\n\r\n","description":"","footnote":"","page_name":" مقدمه 23 ","page_number":27},
  {"content":"\r\n\r\nاحياى آثار علمى و ادبى و تاريخى پرافتخار اين كشور كهنسال از هرگونه جديت و اهتمام دريغ نمىورزند . با يك نظر اجمالى بفهرست انتشارات انجمن آثار ملى كه در صفحات آخر اين كتاب بطبع رسيده است معلوم خواهد شد كه اين انجمن در مدتى كوتاه چه آثار نفيس و گرانبهائى از مؤلفات بزرگان علم و ادب قديم ايران را كه همهء آنها از مفاخر جهان دانش بوده‌اند با تصحيح و تفسير و توضيح كامل چاپ و منتشر نموده است .\r\nاميد است كه نشر اين اثر علمى نفيس در پيشگاه قاطبهء دانش‌پژوهان و فرهنگ‌دوستان ، بويژه علاقمندان به احياى تمدن و فرهنگ اصيل ايران مورد قبول واقع گردد . در خاتمه از عموم ارباب فضل و دانش تقاضا مىشود كه ضمن مطالعهء اين كتاب ، هرجا لغزش و خطائى در متن عبارات يا تفسير و توضيحات آن ملاحظه نمودند ، از نظر لطف و كرم عميم خود ، كتبا انجمن آثار ملى را مطلع فرمايند تا در مجلدات بعدى در مقام اصلاح و ترميم آن برآيد .\r\nدكتر جلال مصطفوى\r\n20 / 5 / 1344 خورشيدى\r\n\r\n","description":"","footnote":"","page_name":" مقدمه 24 ","page_number":28},
  {"content":"\r\n\r\n\r\n[ پيشگفتار 
  ]\r\nبسم اللّه الرّحمن الرّحيم\r\nالحمد للّه ربّ العالمين حمد الشّاكرين و الصّلوة و السّلام على سيّد المرسلين محمّد و آله الطّيبين الطّاهرين و سلّم تسليما .\r\nاما بعد چون تقدير ايزد تعالى چنان بود كه جمع‌كنندهء اين كتاب ، بندهء دعاگوى خداوند خوارزمشاه ، العالم العادل المؤيّد المظفّر المنصور ، قطب الدّين نصرة الاسلام و المسلمين ، قاهر الكفرة و المشركين عماد الدّوله فخر الامّة ، تاج المعالى امير الامراء ، ارسلان تكين يمين الملوك و السّلاطين ابو الفتح محمّد بن يمين الدّين ، معين امير المؤمنين ادام اللّه دولته و حرس قدرته و اعلى كلمته ، قصد خوارزم كرد و به خدمت اين خداوند نيك‌بخت شد ، اندر سال پانصد و چهار از هجرت ، و خوش آب و هواى خوارزم بديد ، و سيرت و سياست و عدل اين خداوند بشناخت ، و امنى كه در اين ولايت هست از هيبت و سياست او مزهء آن بيافت و اينجا مقام اختيار كرد ، و در سايهء عدل و دولت او بياسود ، و بنعمت و حشمت او مستظهر گشت ، و آثار نعمت او بر احوال خود بديد ، واجب دانست حق نعمت شناختن و شكر آن گذاردن ، و رسم خدمتكارى بجاى آوردن و ثمرهء علمى كه مدتى از عمر خويش اندر آن گذرانيده است اندر ولايت اين خداوند نشر كردن .\r\nبر اين نيت اين كتاب بنام اين خداوند جمع كرد و كتاب را ذخيرهء خوارزمشاهى نام كرد تا همچون نام خداوند اندر آفاق مشهور و معروف گردد و همچون خوب نامى او اندر جهان دير بماند ، و بپارسى ساخت تا ببركات دولت او منفعت اين كتاب به همه كس برسد ، و خاص و عام را بهره باشد ان شاء اللّه تعالى .\r\n\r\n","description":"","footnote":"","page_name":" 1 ","page_number":29},
  {"content":"\r\n\r\nاما بعد ببايد دانست كه هواى اين ولايت شمالى است « 1 » و چنين هوا خوش تر و صافىتر باشد ، و بسيار خلق را بسازد و هر نباتى كه اندرين هوا برويد خوش تر و گوارنده‌تر باشد ، و هر آدمى كه از اين هوا نفس گيرد دل و دماغ او قويتر باشد و حاسّتهاى او درست‌تر ، و همچنين جانوران ديگر تندرست باشند و گوشت ايشان خوش تر ، و آب اين ولايت آب جيحونست ، و از جمله آبها درست‌تر و ستوده‌تر است ، و هر زمين كه از اين آب خورد نبات او خوش تر و گوارنده‌تر باشد ، و زمين اين ولايت لختى شوره دارد و بدين سبب پوسيدگى « 2 » كمتر پذيرد ، و جنبندگان زيان‌كار كمتر\r\n\r\n\r\n","description":"","footnote":"\r\n( 1 ) - يعنى معمولا باد از سمت شمال به اين شهر مىوزد . باد چنان كه مىدانيم حركت هواست كه از اختلاف فشار آن در مناطق مختلف بوجود مىآيد ، وزش بادها گاهى منظم و زمانى غير منظم است . باد اگر از سمت دريا يا صحرا و يا از طرف شمال ، جنوب ، مشرق و مغرب بشهرى بوزد اثرات مختلفى براى موجودات و ساكنين آن شهر دارد ، و امروزه اين مسئله از طرف پزشكان و متخصصين بهداشت مورد مطالعه قرار گرفته و بتحقيق پيوسته است كه بادها آب و هواى مناطق را تغيير داده ، گاهى مفيد و زمانى مضر واقع مىشوند ، و غالبا بواسطهء اغتشاشاتى كه در عوامل جوى ( از قبيل تغيير يونيزاسيون يا حالت الكتريكى هوا ، تغييراتى در فشار هوا ، رطوبت ، خشكى ، سرما ، گرما و غيره ) ايجاد مىكنند باعث شدت حملات اسم ، صرع و دردهاى رماتيسمى مىشوند ؛ و نيز ممكن است بيماريهاى پوستى و علائم سل ريوى را شدت داده ، و حتى بروز هموپتيزى ( خونريزى ريه ) را سبب گردند . در كودكان باعث اختلالاتى در جهاز هاضمه ( بىاشتهائى ، اسهال ) و دستگاه عصبى ( ازدياد حساسيت ، حملات تشنجى ) و جهاز تنفس ( زكام ، برنشيت ، تنگى نفس ) مىشوند . بطور كلى بادها در تشديد عوارض حاد بيماريهاى مزمنه تأثير دارند ؛ بعضى افراد نسبت به اين امر حساس بوده و حتى چند ساعت پيش از اينكه هوا تغيير كند ، دردهائى در بدن خود احساس مىكنند ، و به اين وسيله همانطور كه مانومتر اختلاف فشار هوا را پيش‌بينى مىكند ، آنها نيز پيدايش بادها و اعتشاشاتى را در هوا پيشگوئى مىنمايند .\r\nبراى توضيح مفصل بكتابهاى زير مراجعه شود :\r\n1 -  Traite de l'Hygiene  تأليف  A . Rochais  جلد 1 صفحهء 79\r\nب -  Les Climats et l ' organisme humain  تأليف  Emile Duhot  صفحهء 62\r\n( 2 ) - به معناى عفونت است .\r\n","page_name":" 2 ","page_number":30},
  {"content":"\r\n\r\nتولد كند « 1 » ، و نبات آن خوش تر و گوارنده‌تر باشد ؛ و ليكن با اين‌همه خيرات ، اتفاقهاى ناموافق اندرين ولايت بسيار است :\r\nيكى از آن جمله آنست كه هوائى بدين درستى و پاكيزگى بسبب بخار اين پليديها كه اندر اين شهر است هواى شهر ناخوش و زيانكار مىشود ؛ و ديگر آنكه بيشتر خوردنيها مىپوسانند . پس مىخورند ، چون ترينه آب « 2 » و چغندر آب و شلغم آب و غير آن و ماهى شور خشك و تازه و كرنب « 3 » بسيار مىخورند ، و اندر زمستان خربزه‌هاى افسرده و نيم خام مىخورند ، و بعضى از اين خربزه‌ها كه ترى گذاشته باشد ، و چون نمدى گشته از آن نيز مىخورند و بدين سبب بيماريهاى مشكل و آماسهاى بسيار مىباشد ، و بسبب صعبى سرما زكام و نزله بسيار مىباشد ، و اين مردمان زكام و نزله را آسان شناسند ، و اندر فصل بهار كه هوا و آب بگرمى گرايد و مادتها اندر تن فزونى گيرد و بگدازد و اندر سيلان آيد ، مادهء نزله به سينه و بامعاء فرود مىآيد بيمارى سل و زحير « 4 » و اسهال‌هاى گوناگون تولد مىكند « 5 » . و چون بنده و\r\n\r\n\r\n","description":"","footnote":"\r\n( 1 ) - توجه خوانندگان را به اين نكته جلب مىكنيم كه قدما ارتباط بين عوامل موجود در طبيعت را با بررسى و تحقيق و مخصوصا با مشاهدات دقيق خود دريافته بودند ؛ مثلا همين ارتباط بين زمين شوره‌زار و پيدا نشدن عفونت‌ها و جنبندگان زيانكار در اطراف آن زمين يك نمونهء كوچك آنست ؛ به اين جهت دانشمندان اروپا بقراط پزشك معروف يونان قديم را -  grand obser vateur  لقب داده‌اند ، زيرا در اين قسمت بسيار دقيق و استاد بوده است .\r\n( 2 ) - ترينه بر وزن قرينه ، نوعى از قاتق باشد كه مردم نامراد و فقير در آشهاى آرد كنند ، و طريق ساختنش آنست كه نان تنورى نيم‌پخته را ريزه‌ريزه كرده با فلفل و زنجبيل و زيره و سياه دانه نيم‌كوفته و سبزيهاى ريزه‌كرده مانند شلغم چغندر و گندنا و پودينه و امثال آن ، مجموع را در تغارى كنند و سركه و دوشاب بر بالاى آن ريزند و مشت بسيارى بزنند تا خوب خمير شود ، و در آفتاب نهند ، و همچنين تا چهل روز بدين دستور هر روز سركه و دوشاب بر آن ريزند و برهم زنند و در آفتاب نهند تا بقوام آيد ، و بعد از چهل روز قرصها از آن سازند و خشك كنند ، و در وقت احتياج قرصى از آن در آب گرم اندازند تا نرم شود ، قاتق آش كنند ( برهان قاطع ) .\r\n( 3 ) - بفتح اول و ثانى و سكون نون و باى ابجد ، كلم را گويند ( برهان قاطع ) .\r\n( 4 ) - زحير يعنى پيچش و آن را علة الدجاجه نيز گويند ، بنا بر آنكه براز صاحب او مشابه براز ماكيان مىباشد در مقدار يا سرعت دفع براز ، و يا بهر آنكه اين مرض ماكيان را بيشتر عارض مىشود ( اكسير اعظم جلد 3 )\r\n( 5 ) - بيماريهاى نزله‌اى ( كه بيشتر در فصل بهار بروز مىكند ) ، و كيفيت پيدايش آنها بنا بعقيدهء قدما ، و تطبيق آن با عقايد جديد بموقع خود مورد بحث قرار خواهد گرفت .\r\n","page_name":" 3 ","page_number":31},
  {"content":"\r\n\r\nدعاگوى مخلص جمع‌كنندهء اين كتاب اسمعيل بن الحسن بن محمّد بن احمد الحسينى الجرجانى حال اين ولايت بديد ، و حاجتمندى اهل اين ولايت بعلم طب بشناخت ، اين كتاب بر سبيل خدمت اين خداوند بساخت ، و چون در مدّت مقام هميشه اندر مجلس اين خداوند علماء بزرگ و ائمهء روزگار حاضر ديد و اندر هر علمى كه سخن رفتى از لفظ بزرگوار اين خداوند نكته‌اى شنيدى كه بسيارى بزرگان از آن غافل باشند ، و اگر وقتى از مسئلهء سؤالى فرمودى چنان مشكل گفتى كه هركس از عهدهء جواب آن بيرون نتوانستى آمد ، و اين معنى گواهى مىدهد بر شرف نفس و گوهر پاك و همت بزرگ و علم وافر و خاطر روشن و فهم تيز و قريحت درست و ذهن راست و فطنت تمام ، پس بنده جهد كرد تا اين خدمت چنان سازد كه بر چنين محكى عرضه توان كرد ، و خزانهء اين خداوند را بشايد ، و اگرچه اين خدمت بپارسى ساخته آمده است ، لفظهاى تازى كه معروفست و بيشتر مردمان معنى آن دانند و بتازى گفتن سبكتر باشد آن لفظ هم بتازى گفته آيد تا از تكلف دور باشد و بر زبانها روانتر باشد و از اين لفظها بيشترى نيز بپارسى گفته آيد تا هيچ پوشيده نماند ان شاء اللّه ؛ و هر كتابى را كه اندر هر علمى تأليف كرده‌اند فايده و خاصيّتى ديگر است .\r\nو خاصيت اين كتاب تمامى است از بهر آنكه قصد كرده آمده است تا اندر هر بابى آنچه طبيب را اندر آن باب ببايد دانستن از علم و عمل بتمامى ياد كرده آيد و معلوم است كه بر اين نسق هيچ كتابى موجود نيست و اگرچه اندر علم طب كتابهاى بزرگ بسيار تأليف كرده‌اند ، لكن هيچ كتابى نيست كه طبيب از آن كتاب به كتابهاء ديگر مستغنى گردد و تا اندر هر غرضى و مقصودى بكتابهاء ديگر بازنگردد و از هرجائى نجويد مراد او حاصل نگردد و اين كتاب چنان جمع كرده آمده است كه طبيب را اندر هيچ باب به هيچ كتاب ديگر حاجت نباشد ، و بسبب بازگشتن به كتابهاء بسيار خاطر پراكنده نشود و خادم دعاگوى اندر آن روزگار كه علم طب همىخواند و در كتابهاى طبّى همىنگريست بسيار تمنّا كرد كه كتابى بايستى تا آنچه از علم طب همىببايد دانست اندر آن كتاب جمع بودى و برين نسق هيچ\r\n\r\n","description":"","footnote":"","page_name":" 4 ","page_number":32},
  {"content":"\r\n\r\nكتاب نيافت ، پس ببركات دولت اين خداوند آنچه تمنّا كرده بود قصد كرد ساخته شد و غرض خادم دعاگوى اندر ساختن اين كتاب آن بود كه اندر روزگار اين خداوند چنين كتابى كرده شود ، و چنين يادگارى از اين خادم اندر دولت او بماند تا حقّ نعمت او بدين خدمت گذارده باشد و فضلاى روزگار كه اين كتاب را مطالعه كنند و با ديگر كتابها مقابله فرمايند فرقى كه ميان اين كتاب و ديگر كتابها است بشناسند و گواهى دهند كه اين جمعى تمام است و انصاف جويندگان اين علم اندرين كتاب داده شده است و طريق رسيدن به مقصود علم طب بر همه كوتاه گردد و بدانچه اندرين خطبه وعده داده است وفا كرده بعون اللّه تعالى ، و اين كتاب برده بخش نهاده است و هر بخشى كتابى است چنان كه در اين فهرست شرح داده شود :\r\nكتاب نخستين - اندر بيان كردن حدّ علم طب و منفعت آن و شناختن گوهر تن مردم و چگونگى آن و شناختن مادتها و خلطهاء چهارگونه و مزاجها و احوال عادتها و تشريح اندامها و ياد كردن قوّتهاى هر اندام و اين كتاب شش گفتار است .\r\nكتاب دوم - اندر بيان كردن حالهاى تن مردم از تندرستى و بيمارى و انواع و اعراض بيماريها ، و اسباب شناختن احوال نبض و احوال هرچه از مسام و از مجارى تن بيرون آيد چون عرق و نفث و بول و غايط و اين همه از جملهء اعراض تن باشد و اين كتاب نه گفتار است .\r\nكتاب سوم - اندر ياد كردن تدبير نگاهداشتن تندرستى و تدبير هوا و مسكن و شناختن احوال آبها و تدبير طعام و شراب و تدبير خواب و بيدارى و تدبير حركت و سكون و شناختن احوال كسوتها و عطرها و اسفرغم‌ها « 1 » و به كار داشتن روغنها و تدبير قى كردن و داروى مسهل خوردن و تدبير فصد و حجامت و ديوچه « 2 »\r\n\r\n\r\n","description":"","footnote":"\r\n( 1 ) - اسپرغم بكسر اول و فتح ثالث و عين نقطه‌دار و سكون ثانى و رابع و ميم بمعنى گلها و رياحين باشد مطلقا ، و ريحانى را نيز گويند كه آن را شاه اسپرم خوانند و بمعنى سبزه نيز آمده است ( برهان قاطع ) .\r\n( 2 ) - ديوچه با ثانى مجهول و فتح جيم فارسى زلو است و آن كرمى باشد سياه رنگ چون بر اعضا بچسبانند خون فاسد را بمكد ( برهان قاطع ) .\r\n","page_name":" 5 ","page_number":33},
  {"content":"\r\n\r\nو حقنه و شياف و تدبير اعراض نفسانى چون شادى و اندوه و انديشها از هر جنس و غير آن و همچنين تدبير حالهائى كه اندر تن مردم پديد آيد و پديد آمدن آن نشانهاى بيمارى بود كه خواهد آمد و تدبير پروردن اطفال و تدبير پيران و مسافران و اين جمله در اين كتاب بود و اين كتاب دو بخش است و هر بخشى هفت گفتار است .\r\nكتاب چهارم - اندر بيان كردن استخراج مرض يعنى شناختن هر بيمارى كه آن كدام بيمارى است ، و همچنين شناختن نضج و بحرانها و شناختن حال بيماران كه چگونه خواهد بود و اين را طبيبان در اصطلاح خود تقدمة المعرفه گويند و اين كتاب چهار گفتار است .\r\nكتاب پنجم - اندر بيان كردن تب و اسباب و علامات و اقسام و انواع آن و ياد كردن احوال و اسباب و معالجات آن و اين كتاب شش گفتار است .\r\nكتاب ششم - اندر بيان كردن انواع علاجها و بيماريهاى هر عضوى از اعضاء مردم از فرق سر تا ناخن پاى و اين كتاب بيست و يك گفتار است .\r\nكتاب هفتم - اندر بيان كردن آماس‌ها و ريش‌ها و تدبير شكافتن و داغ كردن و علاج تباه شدن اندام و تدبير شكستگى و آزردگى و زخم و اين كتاب هفت گفتار است .\r\nكتاب هشتم - اندر بيان كردن تدبيرهاء پاكيزگى و آراستگى ظاهر بشرهء مردم كه آن را زينت گويند و اين كتاب سه گفتار است .\r\nكتاب نهم - اندر بيان كردن زهرها و آنچه زيانكار بود خارجا و داخلا و بيان كردن پادزهرها و بيان كردن منافع اعضاى حيوانات و اين كتاب شش گفتار است .\r\nكتاب دهم - اندر آغاز كردن قرابادين كه تتمّهء ذخيره است و اين كتاب دو گفتار است و تذكرهء در آخر و اللّه الموفّق و المعين .\r\n\r\n","description":"","footnote":"","page_name":" 6 ","page_number":34},
  {"content":"\r\n\r\nكتاب نخستين\r\nاندر بيان كردن حد طب و منفعت آن و شناختن احوال مادتها و مزاجها و خلطهاء چهارگونه و احوال عادتها و شرح اعضاء و قوتها و اين كتاب شش گفتار است :\r\nگفتار اول - در ياد كردن حد طب و منفعت آن و ياد كردن حال مايه‌ها و اين گفتار سه باب است :\r\nباب اول - در ياد كردن حد طب و بيان كردن جزء علمى و جزء عملى از علم طب و موضوع او .\r\nباب دوم - اندر شناختن منفعت طب .\r\nباب سوم - اندر شناختن مايهاى تن مردم .\r\nگفتار دوم - اندر ياد كردن معرفت مزاج و اين گفتار هشت بابست :\r\nباب 1 - اندر آنكه مزاج چيست و چگونه باشد و از كجا پديد آيد .\r\nباب 2 - اندر شناختن مزاج سالهاء عمر و شناختن مرگ طبيعى .\r\nباب 3 - اندر شناختن مزاجهاء اصلى .\r\nباب 4 - اندر شناختن مزاج مردان و زنان .\r\nباب 5 - اندر شناختن مزاج فربهى و لاغرى .\r\nباب 6 - اندر نمودن حال عادتها .\r\nباب 7 - اندر شناختن مزاج معتدل و نامعتدل بر وجهى كلى\r\nباب 8 - اندر شناختن مزاج هر اندامى از اندامها و اين باب شش فصل است .\r\nگفتار سوم - اندر ياد كردن خلطهاء چهار گونه و اين گفتار شش باب است :\r\nباب 1 - اندر شناختن آنكه خلط چيست و چند است .\r\n\r\n","description":"","footnote":"","page_name":" 7 ","page_number":35},
  {"content":"\r\n\r\nباب 2 - اندر شناختن حالهاء خون .\r\nباب 3 - اندر شناختن حالهاء بلغم .\r\nباب 4 - اندر شناختن حالهاء صفرا .\r\nباب 5 - اندر شناختن حالهاء سودا .\r\nباب 6 - اندر شناختن آنكه خلطها اندر تن مردم چگونه پديد آيد و بيكجا اندر تن چگونه باشند و اندر بيرون آوردن بدارو چگونه از هم جدا شوند و چگونه بيرون آيند .\r\nگفتار چهارم - اندر تشريح اندامهاء يكسان و اين گفتار پنج جزو است .\r\nجزو اول - اندر ياد كردن حال استخوانها و غضروفها و اين جزو 12 بابست :\r\nباب 1 - اندر شناختن استخوانها و غضروفها بر طريق كلى .\r\nباب 2 - اندر تشريح استخوان سر .\r\nباب 3 - اندر تشريح استخوانهاى فك زبرين و فك زيرين .\r\nباب 4 - اندر تشريح دندانها .\r\nباب 5 - اندر تشريح مهره‌هاى گردن و پشت تا مهره‌هاى نشستنگاه .\r\nباب 6 - اندر تشريح استخوانهاء پهلوها .\r\nباب 7 - اندر تشريح استخوانهاء سينه .\r\nباب 8 - اندر تشريح چنبر گردن .\r\nباب 9 - اندر تشريح كتف .\r\nباب 10 - اندر تشريح استخوانهاء دست .\r\nباب 11 - اندر تشريح استخوانهاء تهىگاه و عجز .\r\nباب 12 - اندر تشريح استخوانهاء پاى .\r\n\r\n","description":"","footnote":"","page_name":" 8 ","page_number":36},
  {"content":"\r\n\r\nجزو دوم - اندر ياد كردن تشريح عضله‌ها و اين جزو سيزده باب است :\r\nباب 1 - اندر تشريح عضله و شناختن منفعت آن و آنچه بدان پيوسته است بر طريق كلى .\r\nباب 2 - اندر تشريح عضله‌ها كه حركت اندامهاء روى بدانست .\r\nباب 3 - اندر تشريح عضله‌هاى سر و گردن .\r\nباب 4 - اندر تشريح حنجره و عظم لامى و عضله‌هاى آن .\r\nباب 5 - اندر تشريح عضله‌هاى حلقوم .\r\nباب 6 - اندر تشريح عضله‌هاى زبان .\r\nباب 7 - اندر تشريح عضله‌هاى كتف .\r\nباب 8 - اندر تشريح عضله‌هاى دست .\r\nباب 9 - اندر تشريح عضله‌هاى دم زدن كه سينه و پهلوها « 1 » را بجنباند .\r\nباب 10 - اندر تشريح عضله‌هاى پشت .\r\nباب 11 - اندر تشريح عضله‌هاى شكم .\r\nباب 12 - اندر تشريح عضله‌هاى قضيب و خايه و مثانه و مقعد .\r\nباب 13 - اندر تشريح عضله‌هاى پاى .\r\nجزو سوم - اندر ياد كردن تشريح عصبها و اين جزو شش باب است :\r\nباب 1 - اندر شناختن عصب و منفعت آن بر طريق كلى .\r\nباب 2 - اندر تشريح عصب‌ها كه از دماغ رستست .\r\nباب 3 - اندر تشريح عصب‌ها كه از نخاع رستست و از مهره‌هاى گردن بيرون آمده .\r\nباب 4 - اندر تشريح عصب‌ها كه از نخاع رستست و از مهره‌هاى پشت بيرون آمده .\r\nباب 5 - اندر تشريح عصب‌ها كه از نخاع رستست و از مهره‌هاى پهنه « 2 » بيرون آمده .\r\n\r\n\r\n","description":"","footnote":"\r\n( 1 ) - پهلو به معناى دنده است\r\n( 2 ) - پهنه به معناى كمر است و به عربى آن را قطن گويند\r\n","page_name":" 9 ","page_number":37},
  {"content":"\r\n\r\nباب 6 - اندر تشريح عصب‌ها كه از نخاع رستست و از مهره‌هاى عجز و عصعص بيرون آمده .\r\nجزو چهارم - اندر ياد كردن تشريح رگها كه از جگر رستست و آن را آورده گويند و اين جزو چهار باب است :\r\nباب 1 - اندر تشريح رگها كه از جگر رستست .\r\nباب 2 - اندر تشريح رگهاى اجوف كه بسوى بالا برآمده است .\r\nباب 3 - اندر تشريح رگهاى دست .\r\nباب 4 - اندر تشريح بخش دوم از اجوف .\r\nجزو پنجم - اندر ياد كردن تشريح شريانها و اين جزو هفت باب است :\r\nباب 1 - اندر ياد كردن شريانها بر طريق كلى .\r\nباب 2 - اندر تشريح شريان وريدى .\r\nباب 3 - اندر تشريح شريان بزرگ .\r\nباب 4 - اندر تشريح شريان كه بسوى بالا برآمده است .\r\nباب 5 - اندر تشريح شريانهاى سباتى .\r\nباب 6 - اندر تشريح شريانى كه بسوى زير فرود آمده است .\r\nباب 7 - اندر ياد كردن شريانها كه با وريد است .\r\nگفتار پنجم - اندر ياد كردن تشريح اندامهاى مركب و اين گفتار 17 بابست .\r\nباب 1 - اندر ياد كردن اجزاء سر و تشريح دماغ .\r\nباب 2 - اندر تشريح چشم و اجزاء چشم .\r\nباب 3 - اندر تشريح گوش .\r\nباب 4 - اندر تشريح بينى .\r\nباب 5 - اندر تشريح زبان\r\n\r\n","description":"","footnote":"","page_name":" 10 ","page_number":38},
  {"content":"\r\n\r\nباب 6 - اندر تشريح حنجره و حلق .\r\nباب 7 - اندر تشريح قصبه و شش .\r\nباب 8 - اندر تشريح دل .\r\nباب 9 - اندر تشريح مرى و معده .\r\nباب 10 - اندر تشريح جگر .\r\nباب 11 - اندر تشريح زهره .\r\nباب 12 - اندر تشريح سپرز .\r\nباب 13 - اندر تشريح امعاء .\r\nباب 14 - اندر تشريح گرده‌ها .\r\nباب 15 - اندر تشريح مثانه .\r\nباب 16 - اندر تشريح خصيه و قضيب .\r\nباب 17 - اندر تشريح رحم .\r\nگفتار ششم - اندر ياد كردن قوتها و اين گفتار پنج بابست :\r\nباب 1 - اندر شناختن قوّتها كه چند است بر طريق كلى .\r\nباب 2 - اندر شناختن قوّت طبيعى .\r\nباب 3 - اندر شناختن قوّت حيوانى .\r\nباب 4 - اندر شناختن قوّت‌هاى نفسانى .\r\nباب 5 - اندر شناختن فعل‌هاى اندامها كه چند است و آنكه هر فعلى از فعل‌ها به چند قوت تمام گردد .\r\n\r\n","description":"","footnote":"","page_name":" 11 ","page_number":39},
  {"content":"\r\n\r\nكتاب اول ذخيره خوارزمشاهى\r\n\r\n","description":"","footnote":"","page_name":" 12 ","page_number":40},
  {"content":"\r\n . \r\n","description":"","footnote":"","page_name":" 13 ","page_number":41},
  {"content":"\r\n\r\n\r\nكتاب اول اندر شناختن حد طب و منفعت آن و شناختن احوال مادّتها و مزاجها و خلطهاء چهارگونه و احوال عادتها و شرح اعضاء و قوّتها\r\nو اين كتاب شش گفتار است :\r\n\r\nگفتار اول\r\n- در ياد كردن حدّ طب و منفعت آن و ياد كردن حال مادّتها و اين گفتار سه بابست :\r\n\r\nباب اول - اندر ياد كردن حد طب و بيان كردن جزو علمى و جزو عملى از علم طب و موضوع او\r\n- نخستين ببايد دانست كه طب صناعتى است « 10 » كه طبيب از وى\r\n\r\n\r\n","description":"","footnote":"\r\n( 10 ) - قطب الدين شيرازى كه يكى از دانشمندان معروف قديم ايران است شرحى بر قانون ابن سينا نوشته ، و در آنجا كلمهء ( صناعت ) را چنين تعريف كرده است :\r\n« صناعت ملكه‌ايست در نفس كه باندازهء اطلاع و بصيرتى كه شخص از موضوع مورد نظر دارد ، هروقت اراده كند او را بانجام آن موضوع قادر مىسازد . اين ملكه يا بواسطهء تمرين در عمل حاصل مىشود ، كه در عرف عام آن را صناعت يا صنعت نامند ، و يا بوسيلهء استدلال و تعقل حاصل مىگردد كه آن را ( علم ) نامند . علم هم بر دو گونه است : نظرى و عملى . علوم نظرى شامل ادبيات و منطق و رياضيات مىشود ، و علوم عملى شامل مكانيك و خياطى و ساير كارهاى دستى مىباشد . علم طب در عين حال از علوم نظرى و عملى تشكيل يافته است . »\r\nپس كلمهء صناعت اعم است ، و شامل كليهء علوم و فنون مىشود ، اين كلمه كه به زبان فرانسه آن را  Art  گويند ، هنوز به معناى حقيقى خود در كتابها و عرف عام اروپائى به كار مىرود چنان كه :\r\n Arts liberaux \r\nبه معناى صنايع عقلانى ( فكرى - دماغى - روحانى )\r\n Arts Mecaniques \r\nبه معناى صنايع يدى ( دستى ) :\r\n Beaux - arts \r\nبه معناى صنايع ظريفه :\r\n Arts d'Argment \r\nبه معناى موسيقى و رقص و غيره :\r\n Art medical \r\nبه معناى صناعت يا علم طب مىباشد .\r\nو  Frederic Berard  گفته است : طب را اگر از نظر فردى مورد ملاحظه قرار دهيم صناعتى است كه گاهى درمان‌بخش است ، غالبا تسكين مىدهد و هميشه تسلىبخش مىباشد .\r\n « La Medecine considere au point de vue individuel est un art qui guerit quelquefois , soulage souvent , console toujours , a dit notre Frederic Berard » \r\n« نقل از دائرة المعارف علوم طبى جلد 57 صفحهء 622 »\r\n","page_name":" 14 ","page_number":42},
  {"content":"\r\n\r\nاندر حالهاى تن مردم از درستى و بيمارى او نگاه كند . تا چون مردم تندرست باشند بصناعت طب تندرستى بر وى نگاهدارد و چون بيمار گردد بتدبيرهاى صواب ويرا به حال تندرستى بازآورد چندانكه ممكن باشد و بنزديك داشتن چيزهاى سودمند كه صحت بر وى نگاه مىدارد ، و دور داشتن چيزهاى زيان‌كار كه بيمارى از وى دور كند . پس چاره نيست طبيب را از شناختن سببهاى تندرستى و بيمارى كه چه چيزست و چندست ، و از شناختن بيمارى و تندرستى و از شناختن چيزهاى سودمند و زيان‌كار ، و شناختن اين چيزها را جزو علمى گويند ؛ و همچنين چاره نيست از آنچه بداند كه تندرستى را چگونه نگاه بايد داشت و بيمارى را چگونه دور بايد كرد ، و چيزهاى سودمند را چند و چگونه و كى به كار بايد داشت ، و اين چيزها را جزو عملى گويند .\r\nپس هرگاه كه طبيب خواهد كه جزو علمى از طب تمام بداند ، بايد كه هر چه تن مردم را طبيعى است بشناسد ، و هرچه ناطبيعى است هم بشناسد ، و چيزهاى طبيعى تن مردم را چهار گونه است :\r\nگونهء نخستين چيزهاست كه تن مردم بدان برپاست و آن شش چيز است :\r\nيكى مايهاء چهارگانه كه تن مردم از آن فراز هم آورده شده است ، و آن مايه‌ها يكى آتش است و يكى هوا و يكى آب و يكى خاك « 1 » .\r\nدوم اندامهاى يكسان است و آن اندامهائى است كه از اجزاء يكسان فراز هم نهاده‌اند و درهم پيوسته ، چنان كه هر پاره از آن كه برگيرى همان نام و همان صفت دارد كه ديگر پاره ، چون استخوان و گوشت و پوست و غير آن ؛ مثلا گوشت سر همان نام دارد و همان صفت كه گوشت پاى ؛ و استخوان و پوست و غير آن همچنين‌اند ؛ و اندامهائى كه از اندامهاى يكسان فراز هم نهاده است و درهم پيوسته ، نام و صفت و مزاج هريك ديگر است و بوجهى ديگر . مثلا از دست يك جزو انگشت است و ديگر\r\n\r\n\r\n","description":"","footnote":"\r\n( 1 ) - دربارهء اين چهار مايه و همچنين دربارهء مطالب مندرج در بابهاى 1 و 2 چون در متن كتاب مفصلا شرح خواهد داد ، لذا ما نيز در اينجا از هرگونه توضيح و تفسيرى خوددارى كرده در قسمت‌هاى مربوطه بتفصيل بحث خواهيم كرد .\r\n","page_name":" 15 ","page_number":43},
  {"content":"\r\n\r\nناخن و سه ديگر كف و چهارم ساعد و نام هريك و كار هريك ديگر است ؛ بدين سبب آن اندامها را يكسان گفته‌اند و آن اندامهاء ديگر را پيوسته و بتازى آن را بسيط گويند و متشابه الاجزاء نيز گويند ، و اين را اعضاء مركب گويند و الاعضاء الاليه نيز گويند .\r\nو سيّم اخلاط است چون بلغم و خون و صفرا و سودا .\r\nو چهارم روح‌ها است چون روح طبيعى و روح حيوانى و روح نفسانى و شرح هريك اندر جايگاه خويش گفته شود .\r\nپنجم طبع‌ها و مزاج‌هاى اين چهار چيز كه گفته آيد .\r\nششم قوّتها چون قوّتهاء حس و حركت و قوتهاء ديگر چون جاذبه و ماسكه و هاضمه و دافعه و مغيره و ناميه و مولّده و مصوّره .\r\nگونهء دوم - چهار چيز است :\r\nيكى حالهاى تن مردم است چون مزاج اصلى كه بدان زاده باشد .\r\nدوم حالهاى او اندر سالهاى عمر .\r\nسوم مزاج نرى و مادگى .\r\nچهارم عادتها و خو كردن با چيزها .\r\nگونهء سوم - چيزهائى است كه بيرون تن اوست و حالهاى شهرها و خانه‌ها .\r\nگونهء چهارم - حالهاى تن درستى است كه مزاج هر اندامى از اندامهاى يكسان و مزاج اخلاط و مزاج ارواح همه چنان باشد كه بايد و قوّتهاء اندامها چون قوّت معده و جگر و غير آن همه كارهاى خويش مىكنند بتمامى و آسانى . اينست چيزهاى طبيعى . و هرگاه كه از اين چيزها يكى بگردد و بر خلاف آن شود كه بايد آن حال ناطبيعى باشد و ناتندرستى .\r\nو ببايد دانست كه هر كارى را سببى است . سبب نزديك طبيبان چيزى را گويند كه نخست آن چيز باشد ، و از بودن آن اندر تن مردم حالى پديد آيد ، و بعضى سبب‌ها\r\n\r\n","description":"","footnote":"","page_name":" 16 ","page_number":44},
  {"content":"\r\n\r\nآنست كه سبب تندرستى است خاصه ، و بعضى سبب بيمارى است خاصه و بعضى آنست كه هرگاه چنان باشد كه بايد و چندانكه بايد و آن‌وقت باشد كه بايد سبب تندرستى است ، و هرگاه كه بر خلاف اين باشد سبب بيمارى گردد ، و اين سبب‌هاى چنين شش جنس است و طبيبان آن را اسباب السّته گويند و آن يكى هوا است و دوم طعام و شراب و داروها و سازهاى دستكاران ؛ سيم خواب و بيدارى ؛ چهارم حركت و سكون ، پنجم استفراغ و احتباس يعنى بيرون آمدن چيزى از تن مردم و ناآمدن ، چون طبع كه اجابت كند يا نكند و عرق كه آيد يا نيايد ، و چيزى كه از سر به راه بينى پالايد يا نپالايد و غير آن ؛ ششم اعراض نفسانى چون شاديها و غم‌ها و خشم و خوشنودى و مانند آن . اينست تمامت چيزها كه طبيب را ببايد دانست تا جزو علمى تمام دانسته باشد . و جزو عملى آنست كه طبيب داند كه او را اندر نگاهداشتن تن درستى بر هر شخصى و دور كردن بيمارى از هر شخصى چه چيز به كار بايد داشت و از آن چيز چه مقدار و كى و چگونه به كار بايد داشت ، از بهر آنكه مقصود از علم طب آن وقت حاصل گردد كه طبيب اين جمله اقسام جزو علمى و اقسام جزو عملى كه بيان كرده شد دانسته باشد .\r\nديگر بايد كه طبيب موضوع طب داند اما موضوع طب آنست كه بدانى كه اسباب جملهء كائنات اندر تن مردم چهار چيز است . ماده و فاعل و صورت و تمامى .\r\nامّا اسباب مادّى ببايد دانست كه اندر تن مردم مادهء نزديكتر كه بيمارى و صحت از آن پديد آيد اول عضو است باز روح ؛ و مادهء دور تر اخلاط است و دور تر از اخلاط اركان است ، چنان كه از پس اين معلوم شود ؛ و اين اسباب هم تركيب‌پذير بود و هم استحالت و انجاميدن اين تركيب و اين استحالت با يگانگى است و يگانگى اندر اينجا يا مزاجى باشد يا هيئتى ؛ استحالت مزاج است و هيئت تركيب عضو .\r\nو اسباب فاعلى اسبابى است كه هرگاه چنان باشد كه بايد و چندانكه بايد احوال تن مردم را بر حال خويش نگاهدارد و سبب تندرستى باشد ، و هرگاه كه بر خلاف باشد كه بايد و نه بدان مقدار باشد كه بايد و نه در آن وقت باشد كه بايد\r\n\r\n","description":"","footnote":"","page_name":" 17 ","page_number":45},
  {"content":"\r\n\r\nاحوال تن مردم بگرداند و سبب بيمارى گردد و طبيبان آن را اسباب السّتّه خوانند و آن هوا است و آنچه به دو پيوسته است چون احوال شهرها و خانه‌ها و فصل‌هاى سال و طعام و شراب و حركت و سكون و آنچه بدان ماند چون خواب و بيدارى و استفراغ و احتقان و اعراض نفسانى .\r\nو اسباب صورى مزاجها است و تركيب‌ها و قوتها كه از پس مزاجها پديد آيد .\r\nو اسباب تمامى افعال است كه از مزاج و تركيب پديد آيد و از معرفت افعال معرفت ارواح كه مركب قوتها است حاصل گردد چنان كه ز پستر ياد كرده آيد .\r\nپس موضوع طب از آنجا كه نظر طبيب اندر تن مردم از بهر تندرستى و بيمارى است طبيب را اين اسباب و احوال و كيفيت و تصرف واجب است دانستن و اللّه اعلم .\r\n\r\nباب 2 - اندر شناختن منفعت علم طب\r\n- ببايد دانست كه تن مردم چيزى است تركيب شده از ماده و صورتى و ماده چيزى است فراز هم آمده از چهار مايه كه يكى با ديگرى ناسازنده و ناگنجنده ، اعنى هرگاه كه اين چهار مايه از يكديگر جدا باشند فعل و طبع و جايگاه هريك ديگر باشد و از يكديگر گريزان باشند و يكديگر را تباه كنند . پس تن مردم بسبب ناسازندگى مايه‌ها كه مادهء او از آن فراز هم آورده‌اند ناچار تباه شونده است . و بسبب آنكه جايگاه هر مايه مخالف جايگاه ديگريست ، هميشه هر مايهء جويان جايگاه خويش است و كوشنده است تا از ديگر مايه‌ها جدا شود و بجايگاه خويش پيوندد . و صورت قوتى است كه هميشه كوشانست تا با اين ماده بماند ، و اين پيوند كه مايه‌ها را باهم افتاده است گسسته نشود ، تا هم بدين حال كه هست بماند ، ليكن كار صورت كاريست بجهد و كوشش و مايه‌ها بطبع از هم گشادگى و گريز مىجويند و هرگز كارى كه بكوشش باشد با كارى كه بطبع باشد برابر نيايد ، و از بهر اينست كه اين صورت هميشه مايه‌ها را بر صلح و پيوستگى نگاه نتواند داشت ، و كارى ديگر افتاده است و آن آنست كه تن مردم را اندر ميان هوا و سرما و گرما همىبايد بود و با آب و آتش و باد و خاك سروكار همىبايد داشت و غذاهاى گوناگون همىبايد خورد و حركت و سكون همىبايد كرد و\r\n\r\n","description":"","footnote":"","page_name":" 18 ","page_number":46},
  {"content":"\r\n\r\nشادى و غم همىبايد يافت و اين همه سببهائى است از بيرون تن كه او را از حال به حال مىگرداند و يار مىشود با سبب‌هاى تباه‌كننده كه زندرون اوست و تن او را از آن فراز هم آورده‌اند چنان كه ياد كرده آمده است لاجرم كوشيدن صورت را اندر نگاهداشتن اين پيوند اثرى نيست پس بضرورت چيزى مىبايست كه اين صورت را يارى دهد از بيرون تا قوت او تمامتر باشد و آن علم طب است كه ايزد تعالى ارزانى داشته است و هرگاه ايزد تعالى تقدير كرده باشد كه تنى را اين اتفاق افتد كه قوت صورت با تدبير طبى يار شود اين پيوند ميان مايه‌هاى آن تن بتقدير ايزد تعالى ديرتر بماند و چندانكه بماند اين تن نيك حالتر باشد و تن درست‌تر از تنى كه نه بر اين‌گونه اتفاق افتاده باشد و اگر چنان شخصى بيمار شود اتفاقا از بيمارى آسانتر و زودتر بيرون آيد باذن اللّه تعالى .\r\n\r\nباب 3 - اندر شناختن مايه‌هاى چهارگونه\r\n\r\nتوضيح و تفسير\r\nافراد بشر از ازمنهء بسيار قديم ، انواع گوناگون موجوداتى را كه در اطراف خود مشاهده مىنموده و با آنها سروكار داشته است مورد توجه قرار داده ، و بواسطهء اختلافات ظاهرى فاحشى كه بين اين موجودات مىديده ، آنها را بسه دستهء متمايز از يكديگر تقسيم نموده و بنام حيوانات نباتات و جمادات ناميده است . در كتاب « تاريخ علم » صفحهء 601 راجع به اين موضوع چنين مىخوانيم :\r\n« از زمانهاى بسيار دور سنگهاى گرانبها را براى آرايش زنان يا براى هدفهاى تشريفاتى جمع‌آورى مىكردند ، و همان گونه كه اطلاعات قديمى در خصوص جانوران و گياهان وجود داشته در مورد سنگها نيز چنين بوده ، و سه مملكت طبيعت ( جماد ، نبات ، حيوان ) را نيز مردم ما قبل تاريخ مىشناخته‌اند »\r\nو نيز از زمانهاى قديم ؛ دانشمندان بتجربه دريافته بودند كه موجودات عالم از مواد مختلفى ساخته شده‌اند كه با يكديگر آميخته گرديده و مىتوان اين مواد را از هم جدا كرد ؛ مثلا مىدانستند كه آب شور درياها و آب گل‌آلود رودخانه‌ها در هنگام بارندگى ، و آب زلال چشمه‌ها و آبهاى معدنى همه داراى يك مادهء مشترك بنام « آب » هستند و آن را بوسيلهء عمل تقطير جدا كرده بنام آب خالص ناميدند و ملاحظه كردند كه اين آب مقطر خالص ، چه از آب شور درياها گرفته شده باشد ، و چه از آب گل‌آلود رودخانه‌ها ، همواره داراى صفات و خواص ثابتى بوده و بعبارت ديگر همهء آب‌هاى مقطر شبيه بيكديگرند . بنابراين اختلافى كه در آبهاى گوناگون موجود\r\n\r\n","description":"","footnote":"","page_name":" 19 ","page_number":47},
  {"content":"\r\n\r\nدر طبيعت ديده مىشود ، بواسطهء اختلاف در نوع و مقدار املاح و مواد خاكى است كه در آنها وجود داشته و پس از عمل تقطير در ته قرع باقى مىماند .\r\nجدا كردن اجسام از يكديگر فقط بوسيلهء عمل تقطير انجام نگرفته ، بلكه دانشمندان قديم بوسيلهء يك سلسله اعمال فيزيكى ، مكانيكى و شيميائى موفق شدند عدهء زيادى از مواد را به حالت خلوص بدست آورند ، مثلا از راه حل كردن مواد در آب و تبلور تدريجى چنان كه امروزه نيز معمول او بنام  Cristallisation fractionnee  موسوم است اجسامى مانند بوراكس « 1 » و انواع زاجها و املاح ديگر را به حالت خلوص تهيه كرده و همچنين بوسيلهء حرارت دادن سنگهاى معدنى با مواد مختلفى از قبيل زغال و غيره ، و يا از راههاى ديگر شيميائى توانستند بسيارى از فلزات را از معادن استخراج كنند ، و روش‌هائى كه امروزه در دنيا براى انجام اين امور به كار مىرود با جزئى اختلاف همانست كه در قديم معمول بوده است . در نتيجهء اين عمليات و تجربيات مختلف ، قدما به خوبى پى بردند كه انواع مختلفهء اجسام موجود در طبيعت ، با وجود اختلافات ظاهرى گوناگون كه با هزاران شكل در دسترس بشر قرار گرفته است ، در حقيقت از يك عده مواد ساده‌ترى ساخته شده ، و از اختلاط و امتزاج اين مواد با يكديگر تمامى كائنات بوجود آمده است ؛ و همين دقت و موشكافى آنها را بتفكر دربارهء ساده‌ترين موادى كه بعنوان مايه‌هاى اصلى\r\n\r\n\r\n","description":"","footnote":"\r\n( 1 ) - بوراكس كه امروزه در كشورهاى اروپا و امريكا از منابع مختلف معدنى استخراج و براى مصارف پزشكى و صنعتى به كار مىرود ، و سالى در حدود پنجاه تن نيز بايران وارد مىشود ، در ايران قديم نه تنها بطور خالص تهيه و به مصرف مىرسيده ، بلكه يك منبع مهم صادرات ايران باروپا بوده است ، زيرا تا اواخر قرن هيجدهم ، دانشمندان اروپا راه تهيهء آن را نمىدانستند .\r\nبوفون  ( Buffon )  طبيعىدان معروف فرانسوى در اواخر قرن هيجدهم كتاب تاريخ طبيعى خود را در شش مجلد تأليف كرده و در جلد دوم صفحهء 257 راجع ببوراكس چنين مىنويسد :\r\n« بوراكس ملحى است كه از آسيا براى ما مىآيد و مسافرينى كه اخيرا از آن قاره آمده‌اند تعريف مىكنند كه اين ملخ در بعضى از ولايات ايران و مغولستان و هندوستان يافت شده و از آن نقاط ، مخصوصا از ايران باروپا فرستاده مىشود »\r\nبايد دانست كه كلمهء بوراكس از به ورق عربى گرفته شده و اين كلمه نيز از بورهء فارسى اقتباس گرديده است . جالب اينجا است كه با وجود شيمىدان بزرگى مانند لاووازيه و طبيعىدان معروفى نظير بوفون و معدنشناس ماهرى مثل بمار  ( Bomare )  در كشور فرانسه ، معهذا اروپائيان تا اواخر قرن هيجدهم ميلادى از تهيهء بوراكس عاجز بوده و براى پى بردن بجزئيات استخراج و تهيه و تخليص اين ملح يك نفر را بايران فرستادند ؛ آن شخص در اصفهان بسال 1764 با متخصصين فن ملاقات كرد و تمام ريزه‌كاريهاى مربوطه را فراگرفت و مشاهدات و تحقيقات خود را براى بمار معدنشناس فرانسوى نوشت و بمار متن اين نامه را كه حاوى چگونگى استخراج و تصفيهء بوراكس است در كتاب معدنشناسى خود درج كرد ، و بوفون عين آن را از آن كتاب اقتباس و در كتاب تاريخ طبيعى خود نقل نموده است و ما اصل آن كتاب را در دست داريم . به‌طورىكه از مطالعهء آن معلوم مىشود عمل تبلور تدريجى و اعمالى شبيه بآنرا كه براى تهيه و تخليص املاح به كار مىرود ، اروپائيان از ايرانيان فراگرفته‌اند .\r\n","page_name":" 20 ","page_number":48},
  {"content":"\r\n\r\nدر ساختمان كليهء اجسام به كار رفته است انداخت .\r\nاز چند قرن قبل از ميلاد مسيح مردمان متفكرى در يونان پيدا شدند كه دربارهء اين مطلب كه ماده چگونه ساخته شده ، و اجسام از چه عنصرى بوجود آمده‌اند ببحث و تحقيق مشغول بوده‌اند ؛ و چنين به نظر مىرسد كه در آن زمانها اهل نظر چون ديده‌اند بسيارى از چيزها به يكديگر متبدل مىگردند ؛ و اختلافهائى كه در جهان مشاهده مىشود غالبا صورى است ، پى برده‌اند باينكه شمارهء اشياء حقيقى بسى كمتر از آنست كه در بادى امر به نظر مىرسد ، و شايد حقيقت واحدى باشد كه اشياء روزگار و احوال آنها تبدلات و تجليات او باشند .\r\nاز قرن ششم پيش از ميلاد در يونان كسانى نام برده مىشوند كه در جستجوى اين وجود اصيل بوده و معتقد بودند كه دنيا از يك مادهء اوليه و بقول خودشان از يك مادة المواد « 1 » تشكيل شده است كه نمودهاى گوناگون او عالم كون و فساد و تغيرات را پديدار مىسازد ؛ و دربارهء آن رأيها و فرضها اظهار داشته‌اند كه هريك بجاى خود شايان دقت و شامل پاره‌اى از حقيقت است .\r\nفرضيهء وحدت ماده در تاريخ علم اهميت شايانى داشته و امروزه نيز با اطلاعاتى كه دربارهء ساختمان داخلى آتم در دست است صحت اين فرضيه بيش از هر موقع ديگر مورد تأييد مىباشد زيرا چنان كه مىدانيم كليهء اجسام از اجتماع اتم‌ها تشكيل شده و هر اتم از دو قسمت مختلف بوجود آمده است : قسمت مركزى كه بنام هسته خوانده مىشود و شامل اجزائى باسم پرتون و نوترون است ، و قسمت محيطى كه شامل الكترونها مىباشد . الكترونها دور هسته در مدار تقريبا معينى مىچرخند . ساده‌ترين اتمها اتم ئيدرژن است كه تنها از يك پرتون و يك الكترون تشكيل يافته است ، و در اجسام ديگر بتدريج عدهء پرتونها و الكترونها زياد مىشود ؛ به‌طورىكه مىتوانيم فرض كنيم كه هريك از عناصر از اجتماع عده‌اى اتم ئيدروژن ساخته شده است .\r\nپروت  ( Prout )  در اوايل قرن نوزدهم بدون اينكه از تشكيلات داخلى اتم مطلع باشد همين فرضيه را اظهار داشته و آتم ئيدرژن را مايهء اصلى كليهء موجودات مىدانست ؛ زيرا در آن زمان دانشمندان جرم آتمى عناصر مختلف را بدست آورده و آن را مضرب كاملى از جرم اتمى ئيدرژن يافته بودند و اكتشافات ديگرى نيز به عمل آمد كه فرضيهء وحدت ماده  ( Unite de la matiere )  را تأييد و تصديق كرد .\r\nنخستين دانشمندى كه قائل بوحدت ماده شد طالس ملطى  ( Thales de Milet )  است كه در سال 624 قبل از ميلاد متولد و در 545 قبل از ميلاد بدرود زندگى گفته ، و اين دانشمند آب را مادة المواد و مايهء حقيقى موجودات مىدانسته و دليل او بر اين عقيده اين بوده است كه هركس بدون زحمت اقسام سه‌گانهء جامد و مايع و بخار آن را مىبيند ، و هركس مىداند بخارى كه از ديگ برميخيزد همان آب ديگ است كه بتدريج با جوشيدن كم مىشود و به اين صورت بخار درمىآيد ، و برف و يخى كه در كوهساران است چون به جاهاى گرم برده شود مبدل به آب مىگردد ، و يافتن پيوند ميان ابر و مه و شبنم و باران و تگرگ با آب رودخانه‌ها و درياها كار دشوارى نيست .\r\nآب در همه جا بيكى از اين سه شكل ديده مىشود ؛ آيا اگر چنان تصور شود كه اين آب ممكن است به اشكال ديگرى نيز درآيد مبالغه و بىاحتياطى شده است ؟ بعلاوه واضح است كه زندگى بدون وجود آب امكان ندارد و هرجا كه آب پيدا شود زندگى ببهترين و وسيع‌ترين شكل خودنمائى مىكند .\r\n\r\n\r\n","description":"","footnote":"\r\n( 1 ) -  Materia prima \r\n","page_name":" 21 ","page_number":49},
  {"content":"\r\n\r\nاقوامى كه در نواحى مرطوب زندگى مىكنند چندان بضرورت وجود آب براى زندگى متوجه نمىشوند ، ولى در طول سواحل مديترانه كه همه چيز در تابستان خشك مىشود و مردم كمابيش به وضع صحرائى يا نيمه صحرائى آب‌وهوا آگاهى دارند با نخستين باران رحمتى كه مىبارد حالتى پيش مىآيد كه همچون رستاخيز طبيعت است و منظره‌اى فراهم مىشود كه همه به آن به چشم احترام مىنگرند و آن را فراموش نمىكنند . طالس پس از مشاهدهء تمام واقعيت‌هائى كه ذكر شد چنان نتيجه گرفت كه اگر بنا باشد ماده‌اى اصلى در ساختن جهان به كار رفته باشد آب حياتبخش كه در همه جا هست شايسته‌ترين عنصرى است كه بايد براى چنين منظورى به كار رفته باشد « 1 »\r\nدليل ديگرى نيز براى اينكه آب را مايهء اصلى تمام موجودات مىدانستند در كتاب‌هاى قديم ذكر شده است و آن اينكه مىگفتند عنصر بايد بتواند قبول شكل و خلقت كند تا از او چيزى ساخته شود و هرچه براى قبول شكل و خلقت آماده‌تر باشد بعنصر بودن سزاوارتر است ، و آب بيش از تمام اجسام اين خاصيت را دارا مىباشد « 2 »\r\nدر فرضيه طالس كه مايهء اصلى همهء مواد را آب مىدانست نقاط ضعف آشكارى وجود دارد ، و مهمتر از همه اينكه چگونه مىتوان تبديل آب را به خاك و چوب و آهن و نظاير آنها درك كرد ؟\r\nانكسيمندروس  Anaximandros  ( 545 - 610 قبل از ميلاد ) اين اشكال را با يك عمل تجريدى از ميان برداشت .\r\nاو انديشهء طالس را دربارهء وحدت مايهء جهان رها نكرد ، منتهى بجاى اينكه مادهء ملموسى چون آب را خمير مايه و مادهء نخستين جهان بداند ، مادهء غير ملموسى را بجاى آب گذاشت و آن را  ( Apeiron )  ناميد ؛ ولى اين عقيده با ذوق و سليقهء بسيارى از دانشمندان سازگار نبود ؛ و به همين جهت انكسيمنس  Anaximenes  ( وفات در 528 قبل از ميلاد ) كوشيد تا دوباره عنصرى مادى را جانشين اپيرون انكسيمندروس كند . بعقيدهء وى آب ازآن‌جهت مناسب نبود كه بسيار ملموس و بسيار محدود و معين است ؛ آيا دربارهء باد كه در همه چيز نفوذ مىكند چه بايد گفت ؟\r\nهوا  ( Pneuma )  باندازهء كافى محسوس و ملموس است ( آيا همه كس وزش باد را احساس نمىكند ؟ ) و با وجود اين چنان است كه به آسانى ممكن است به صورتى درآيد كه غير ملموس باشد .\r\nهوا خاصيت حياتى دارد ، زيرا انسان و جانداران نمىتوانند بىآن زندگى كنند ، مگر نفس چيزى جز هوا است ؟ و از طرف ديگر هوا اين خاصيت را دارد كه ممكن است بطور نامحدود فشرده شود يا بطور نامحدود انبساط پيدا كند . هوا باندازهء كافى حالت مادى دارد ، ولى به آن متمايل است كه غير مادى حتى روحانى شود ؛ پس هوا مادهء اصلى جهان است كه در نتيجهء تكاثف و غليظ شدن يا انبساط و رقيق شدن بهر صورت مىتواند درآيد « 3 » .\r\nدانشمندان ديگرى پيدا شدند كه خاك را مايهء اصلى موجودات دانستند ، و سبب اعتقادشان اين بود كه ديدند بيشتر كائنات طبيعى بر زمين استقرار دارند و بطبع بسوى مكان زمين متحركند ، پس به اين جهت حكم كردند كه خاك جوهر همهء كائنات و عنصر آنها است « 4 »\r\n\r\n\r\n","description":"","footnote":"\r\n( 1 ) - تاريخ علم صفحهء 183\r\n( 2 ) - فن سماع طبيعى صفحهء 651\r\n( 3 ) - تاريخ علم صفحهء 187 .\r\n( 4 ) - سماع طبيعى صفحهء 652 ( معلوم نيست اين قول از چه كسان است ، چه اين اقوال را ارسطو نقل كرده و او كسى را معرفى نكرده است كه بعنصر واحد بودن خاك قائل بوده باشد ) .\r\n","page_name":" 22 ","page_number":50},
  {"content":"\r\n\r\nهرقليطوس  ( Heraclite )  كه با داراى بزرگ هخامنشى معاصر بوده و بسال 388 قبل از ميلاد مسيح به دنيا آمد و در سال 315 قبل از ميلاد درگذشت ، معتقد بوده است كه مادهء اصلى كائنات آتش است ، و تمام چيزها از او بتكاثف متكون مىشوند ، چنان كه چون به حدى از تكاثف رسيد هوا مىشود و چون از آن تجاوز كرد آب مىشود و اگر از آن هم تجاوز كرد خاك است . دليل هرقليطوس بر اين عقيده اين بوده است كه آتش را جوهرى بزرگ دانسته و حجم خاك و آب‌وهوا را در جنب او حقير يافته است ، و معتقد بوده كه آسمانهاى شفاف و ستاره‌هاى روشن همه از آتش ساخته شده‌اند ، و هر چيز كه مقدارش بيشتر است بعنصر بودن سزاوارتر است ، خصوصا كه جسمى بحسب طبيعت خالص‌تر از آتش نيست و گرما در همهء كائنات تأثير دارد .\r\nكسانى هم پيدا شدند كه عقيده بمادهء واحد را كه تمام موجودات از آن ساخته شده باشد رد كرده و هر چهار ماده يعنى خاك ، آب ، هوا و آتش را عنصر دانستند . مبتكر اين مذهب انباذقلس  ( Empedocle )  است كه بسال 492 قبل از ميلاد مسيح در شهرى واقع در ساحل جنوبى سيسيل به دنيا آمد و در آن زمان اين شهر يكى از مراكز مهم يونان بشمار مىرفت .\r\nانباذقلس معتقد بود هرچه در جهان است از اين چهار عنصر ساخته شده كه با نيروى مهر به يكديگر اتصال پيدا كرده يا با نيروى كين از يكديگر جدا مىگردند . اين فرضيه سرنوشت خوبى داشته چه باشكال مختلف تا قرن هيجدهم مورد قبول بوده است « 1 » .\r\nبوفون كه يكى از طبيعىدانهاى بزرگ فرانسه در نيمهء دوم قرن هيجدهم بود نيز به همين چهار عنصر معتقد بوده و در جلد اول كتاب تاريخ طبيعى خود صفحهء 510 چنين مىنويسد :\r\n« ماده بطور كلى از چهار جوهر اصلى ساخته شده كه بنام عناصر موسوم‌اند : خاك ، آب ، هوا و آتش و اين چهار عنصر بمقادير كم‌وبيش در ساختمان كليهء مواد موجود در طبيعت داخل مىباشد » « 2 »\r\nاين بود تاريخچهء مختصرى از پيدايش عقايد گوناگون دربارهء عناصر ، و در دورانى كه كتاب ذخيرهء خوارزمشاهى تأليف شده ، عقيده به چهار عنصر ( خاك ، آب ، هوا ، آتش ) در بين عموم دانشمندان رواج داشته و در مقدمات كتب پزشكى آن زمان فصلى را تشكيل مىداده است ، و چنان كه گفتيم اين عقيده تا اواخر قرن هيجدهم ميلادى نيز در اروپا به قوت خود باقى بود .\r\nاكنون بايد بگوئيم كه قدما براى اين چهار عنصر صفات و خواصى قائل بودند كه وجه امتياز آنها از يكديگر بشمار مىرفت .\r\nامروز ما براى عناصر مختلف ، يك عده خواص فيزيكى و شيميائى قائليم كه از صفات مشخصهء آنها بشمار مىرود ؛ مثلا مىگوئيم اكسيژن گازى است بيرنگ ، بىبو ، داراى وزن مخصوص . . .\r\n\r\n\r\n","description":"","footnote":"\r\n( 1 ) - تاريخ علم صفحهء 261\r\n( 2 ) - عين عبارت كتاب را براى مزيد اطلاع خوانندگان ذيلا درج مىكنيم :\r\n « La matiere en general est composee de quatre substances prin - cipales , qu'on appelle elements : la terre , l'eau , l'air et le feu , entrent tous quatre en plus ou moins grande quantite dans la composition de toutes les matieres particulieres » . \r\n","page_name":" 23 ","page_number":51},
  {"content":"\r\n\r\nيا اينكه كلر گازى است سبز رنگ با بوى تند و زننده و وزن مخصوصش . . . است .\r\nبا كمى دقت متوجه مىشويم كه خواص مزبور يعنى طعم ، رنگ ، بو و وزن مخصوص ( كه در حقيقت سبكى و سنگينى اجسام را مشخص مىسازد ) صفاتى است كه با حواس پنج‌گانهء ما درك مىشود .\r\nاگر بكتب فيزيك امروز مراجعه كنيم در اولين صفحهء آن چنين مىخوانيم « 1 » :\r\n( فيزيك و شيمى از خواص اجسام بيجان بحث مىكند . منظور از خواص يك جسم آثارى است كه اختصاص به آن جسم داشته و بوسيلهء حواس ما درك مىشود . طبقه‌بندى اين آثار مختلف نخستين موضوع علم فيزيك را تشكيل مىدهد . ما با حس لمس مىتوانيم مستقيما و بدون واسطهء حواس ديگر ، اجسام را بسه دستهء : جامدات ، مايعات و گازها تقسيم نمائيم )\r\nاين تعريف و توضيح كه در اولين صفحهء كتب فيزيك جديد به چشم مىخورد يادگارى از تحقيقات و بررسىهاى علمى قدما است ، و گرچه ظاهرا مطلبى ساده و پيش‌پاافتاده به نظر مىرسد ، ولى در حقيقت از نظر تاريخ علم اهميت اساسى داشته و مستلزم پژوهش‌هاى علمى دقيق بوده است .\r\nتوضيح آنكه قدما نيز براى هريك از چهار عنصر خواصى قائل بودند كه بوسيلهء حواس ، مخصوصا حس لمس معين مىگرديد ، و اگر بكتاب « فن سماع طبيعى » مراجعه كنيم در فصل نهم از فن سوم ( صفحهء 721 ) آنجا كه از شمارهء اسطقسات « 2 » بحث مىكند چنين مىنويسد :\r\n« كيفيات محسوس داراى اقسام مختلف است كه حواس پنجگانه آنها را درك مىكند و ليكن كيفياتى كه مخصوص حس باصره است مانند رنگها يا آنها كه مخصوص سامعه است مانند آوازها يا مخصوص شامه است مانند بوها يا مخصوص ذائقه است مانند طعم‌ها كيفيات مشترك نيستند يعنى همهء اجسام آن كيفيات را ندارند . فقط كيفياتى كه بلامسه محسوس مىشوند در كليهء اجسام مشتركند ، پس سزاوار است اولين اثر اجسام بسيط آثارى باشند كه بحس لمس درآيند ، نه اينكه بو و رنگ و طعم را ايجاد كنند .\r\nكيفياتى كه بواسطهء حس لمس ادراك مىشوند چهارند : گرمى و سردى و خشكى و ترى ؛ و يك جسم بسيط هست كه خشك و سرد است و آن خاك است ، و يك جسم هست كه سرد و تر است و آن آب است ، و يك جسم هست كه تر و گرم است و آن هوا است ، و يك جسم هست كه گرم و خشك است و آن آتش است ، و اين چهار جسم بسيط عناصر و اسطقسات مىباشند »\r\nتوضيحات دربارهء چهار عنصر ( خاك ، آب ، هوا و آتش ) و كيفيات ( گرمى ، سردى ، ترى و خشكى ) آنها را در متن كتاب شرح خواهيم داد\r\n\r\n\r\n","description":"","footnote":"\r\n( 1 ) - فيزيك تأليف  Bethencourt  جلد اول صفحهء اول ( اين كتاب در كشور فرانسه و در كشورهاى فرانسوى زبان تدريس مىشود ) .\r\n( 2 ) - قدما مايه‌هاى چهارگانه را از نظرهاى مختلف مورد توجه قرار داده و براى هر مورد نامى به آنها داده‌اند مثلا ازآن‌جهت كه مايه‌هاى چهارگانه براى اجسام مركب بمنزلهء اساس و پايه مىباشد اسطقسات ناميده مىشوند و از آن حيث كه مركبات در تجزيه به آنها منتهى مىشود عناصر نام دارند ؛ و از آن نظر كه كائنات از آنها بوجود آمده است اركان ناميده مىشوند .\r\n","page_name":" 24 ","page_number":52},
  {"content":"\r\n\r\nببايد دانست كه تن مردم و تن‌هاى ديگر جانوران و جز جانوران يعنى نبات همه فراز هم آمده و آميخته و سرشته از آتش و هوا و آب و خاك « 1 » و مادهء همهء هستيها كه زير فلك ماهست اين چهار مايه است « 2 » و اين چهار مايه را بتازى اركان گويند و عناصر نيز گويند\r\n\r\n\r\n","description":"","footnote":"\r\n( 1 ) - قدما معتقد بودند كه هيچيك از عناصر چهارگانه به حالت خلوص در طبيعت يافت نشده ، و آنچه در اطراف خود مشاهده مىكنيم ، از اختلاط و امتزاج عناصر با يكديگر ساخته شده‌اند ؛ مثلا آبهائى كه در طبيعت موجود است آميخته با مواد خاكى و هوائى مىباشد ؛ و درخت مثلا از خاك و آب و هوا و آتش ساخته شده است ؛ به اين جهت هنگامى كه چوب مىسوزد ، مواد هوائى آن متصاعد شده ، و آب آن به صورت رطوبت و قطراتى از آن خارج گرديده ، و مادهء آتش كه در تمام اجزاى چوب وجود دارد به شكل شعله ظاهر شده ، و بالاخره مقدارى خاكستر كه عبارت از مادهء خاكى آنست باقى مىماند .\r\nدكتر امين اللّه مصباح استاد دانشكدهء پزشكى تهران در مقدمهء كتاب ( فيزيوپاتولوژى يا طب عمومى ) شرحى به اين مضمون مىنويسد :\r\n« قدما عالم وجود را مركب از چهار عنصر آب ، هوا ، خاك و آتش مىدانستند كه به علت نحوهء تركيب كيفى و كمى آن اين‌همه موجودات مختلف بوجود آمده است .\r\nاين عناصر كه كاملا ضد يكديگرند بارادهء قويهء خداوند مجتمع شده موجودى از موجودات را بوجود مىآورد ؛ استقامت مزاج آن موجود مربوط بتعادل تركيبى اين عناصر است ، و اگر تغييراتى جزئى در او ظاهر شود بيمارى بروز مىكند . امروز نيز مىدانيم كه اساس و اركان مواد آليه كه از آن موجودات زنده بوجود مىآيند از چهار عنصر ئيدرژن ، و اكسيژن ، كربن و آزت تشكيل شده و به خوبى مىتوانيم تصور كنيم كه ئيدرژن يعنى مولد آب ، و اكسيژن قسمتى از هوا را فرا گرفته است ، و ازت از خاك بوجود مىآيد و بالاخره كربن كه مولد آتش است ، و اينها همان عناصر اربعه و اركان عالم وجود مىباشند .\r\n( 2 ) - حكماى قديم راجع بسازمان عالم طبيعت معتقد بودند كه جهان مانند پيازى مدور است مركب از چند طبقه پوستهاى مدور تو بر تو . در وسط اين پياز كرهء خاك قرار دارد ، كرهء خاك در ميان كرهء آبست يعنى از همه طرف آب بر آن احاطه دارد ، جز قسمتى كه ما روى آن بنا كنيم ، و كرهء آب با كرهء خاك كه ميان اوست در درون كرهء هوا واقع است و كرهء هوا در درون كرهء آتش ( راجع به ماهيت و چگونگى پيدايش كرهء آتش بعدا بحث مىكنيم ) ، و اين چهار جسم يعنى خاك و آب و هوا و آتش چهار جسم بسيط و چهار عنصرند كه همه چيز از آنها ساخته شده است ، و مجموع اين چهار كرهء عنصرى را عالم سفلى مىناميدند ، و مىگفتند كه اين عالم سفلى واقع است در درون كرهء ديگرى كه آن را فلك گويند ، و فلك هم مانند پياز چند طبقه است كه درون يكديگر واقع‌اند ، و هريك از آن طبقات يك فلك است .\r\nفلك اول كه بر كرهء آتش احاطه دارد فلك ماهست و بالاى او ، افلاك سيارات ديگر ، و پس از آن فلك ستاره‌هاى ثابت است كه در حقيقت فلك هشتم است و آن را فلك آخرى يا فلك الافلاك يا فلك اعظم مىگفتند ، و پس از اين فلك ديگر چيزى نيست ، و مجموع افلاك را عالم علوى مىناميدند :\r\nبنابراين مركز عالم مركز كرهء خاك است و محيطش فلك الافلاك .\r\n","page_name":" 25 ","page_number":53},
  {"content":"\r\n\r\nو هريك را از اين چهار جسمى است يكسان « 1 » و جزوى از وى مخالف جزوى ديگر نيست و هر جزوى را كه از او در وهم آورى هم آن طبع دارد و همان فعل كند كه ديگر جزوهاى او و آميختن همهء چيزها از اين مايه‌ها بكمابيشى است و هر چيزى را از يكديگر جدائى بكمابيشى اين مايه‌ها است چنان كه چيزى را كه مايهء آتشى در وى بيشتر باشد گويند گرم و خشك است و چيزى را كه مايهء هوائى در او بيشتر گويند گرم و تر است و چيزى را كه مايهء آبى بيشتر باشد گويند سرد و تر است و چيزى را كه مايهء خاكى بيشتر باشد گويند كه سرد و خشك است « 2 » و اين چهار مايه ضد يكديگرند يعنى دشمن يكديگر و با يكديگر ناگنجنده و ناسازنده « 3 » ايزد تعالى اين چهار دشمن را باهم برآميخت و ميان ايشان صلحى نهاد تا مدتى كه معلوم اوست پايندگى و سازگارى پديد آيد و بسبب اين آميختگى و سازگارى اندر هيچ مايهء كه آميخته شده است آن طبيعت يكسانى نمانده است و قوتها همه شكسته شده « 4 » چنان كه هيچيك را از اين چهارگانه جدا نتوان يافت . و ببايد دانست كه از اين چهار مايه دو سبك است و دو گران ؛ سبك مطلق آتش است و سبك اضافى هوا و گران مطلق زمين است و گران اضافى آب « 5 » .\r\n\r\n\r\n","description":"","footnote":"\r\n( 1 ) - يعنى تمام اجزاء هر جسم با يكديگر متشابهند .\r\n( 2 ) - راجع به گرم و سرد و تر و خشك در همين باب بحث خواهيم كرد .\r\n( 3 ) - در صفحات بعد توضيح خواهيم داد كه چگونه اين چهار عنصر با يكديگر ناسازنده و ضدند .\r\n( 4 ) - راجع به شكستن قوتهاى عناصر در گفتار دوم ( مزاج ) بحث خواهيم كرد .\r\n( 5 ) - ابن سينا در فن دوم از طبيعيات كتاب شفا مىنويسد :\r\n« اجسام عنصرى دو قسم حركت دارند يكى حركت مستقيمى كه از مركز بسوى بالا مىرود دوم حركت مستقيمى كه از بالا رو بمركز مىرود . جسمى كه حركتش بسوى مركز است سنگين است ، و آنكه از مركز به بالا مىرود سبك است ؛ و سبك و سنگين دو قسم است : مطلق و نسبى . سبك مطلق آتش است كه اگر مانعى نداشته باشد تا مجاورت فلك ماه مىرود ، و چيزى بر او تفوق نمىيابد ؛ سبك نسبى هواست كه منتهاى بالا رفتنش تا مجاورت حيز آتش است ، و از آن بالاتر نمىرود ، و زير آتش قرار مىگيرد . سنگين مطلق خاك است كه اگر مانع نداشته باشد تا خود مركز مىرود . سنگين نسبى آب است كه زير رفتنش محدود بحيز خاك است و بالاى خاك قرار مىگيرد . »\r\n","page_name":" 26 ","page_number":54},
  {"content":"\r\n\r\nاما زمين جسمى است يكسان « 1 » جايگاه طبيعى « 2 » او فرود همه است و آنجا\r\n\r\n\r\n","description":"","footnote":"\r\n( 1 ) - يعنى خاك جسمى است كه كليهء اجزاء آن با يكديگر متشابه است .\r\nقدما با تحقيقات دقيق خود كه بعدها مبناى مطالعات دانشمندان اروپا قرار گرفت ( و بوفون در كتاب تاريخ طبيعى خود بتفصيل شرح آن را داده است ) پى بردند كه صرف‌نظر از قسمتى از قشر زمين كه در مقام مقايسه با حجم كرهء خاك حكم پوستهء نازكى را داشته و شامل انواع سنگها و خاكها و معدنيات و مواد مختلفى برنگها و خواص گوناگون مىباشد ، قسمت اعظم كرهء خاك كه در اعماق زمين واقع است و آن را مىتوان بمنزلهء خاك حقيقى يا خاك عنصرى ناميد ، ماده‌ايست شفاف و متشابه الاجزاء و اگر بكتب زمين‌شناسى جديد مراجعه كنيم ( كتاب زمين‌شناسى و تكامل از انتشارات هيئت مؤلفين علوم طبيعى صفحهء 16 ) خواهيم ديد در مبحث ساختمان زمين ، ضخامت پوستهء جامد را بطور متوسط 60 كيلومتر دانسته و مواد اصلى سازنده اين قشر را سيليسيوم و آلومينيوم ذكر كرده ، و در زير آن طبقهء مذاب با درجهء حرارت 1200 و بضخامت 1300 كيلومتر كه مواد اصلى سازندهء آن سيليسيوم و منيزيم است ؛ و بنابراين قسمت اعظم طبقهء ضخيمى از كرهء زمين كه شامل قشر جامد و قسمت مذاب زير آن مىباشد سيليسيم يعنى جسمى است كه در ساختمان شيشه به كار مىرود و شفاف و متشابه الاجزاء مىباشد ، چنان كه گاهى قسمتى از طبقهء مذاب درونى زمين از دهانه آتشفشانها بيرون مىريزد كه بسيار سيال بوده و بسرعت خارج شده و سرد گرديده و چون سرد شدن سريع فرصت تشكيل بلور را در آنها نداده لذا مانند شيشه از ذرات بىشكل تشكيل يافته است .\r\nدر كتاب ( گوهر مراد ) تأليف عبد الرزاق لاهيجى كه از كتب علمى قديمه است ، راجع به كرهء خاك چنين مىنويسد :\r\n« سه طبقه است : اول طبقه‌اى كه محتبس گردد در اوابخره و ادخنه ( بخارها و دودها ) و در او حادث شود جبال و معادن و نباتات و حيوانات متولده ؛ دوم طبقه طينيه كه ممزوج است با آب ؛ سيم طبقهء ارض صرف كه در نهايت لطافت و شفافى است . »\r\nبوفون كه به چهار عنصر معتقد بوده در كتاب ( تاريخ طبيعى ) مىنويسد : قشر زمين نسبت به جرم كلى يا حجم كرهء زمين در حقيقت بمنزلهء پوسته نازكى است ، و اگر بخواهيم خاك خالص يا خاك عنصرى را بشناسيم بايد ببينيم كه اين جرم كلى از چه حيز ساخته شده است . سپس مىنويسد ، طبق تحقيقاتى كه به عمل آمده ، معلوم شده است كه اين جرم اصلى از مواد شيشه‌اىشكل بوجود آمده ، و مقدار آن صدها هزار مرتبه بيش از مقدار موجود در قشر زمين است ، و بايد اين مواد شيشه‌اىشكل را بمنزلهء خاك عنصرى يا خاك خالص بشمار آورد ، زيرا اكثر موادى كه در قشر زمين وجود دارد ، اگر تجزيه نمائيم ، مواد سيال و فرارى كه با آنها تركيب شده بود خارج شده و سر انجام بموادى مىرسيم كه بوسيلهء حرارت تبديل به شيشه يا مواد شيشه‌اىشكل مىشود .\r\n( 2 ) - قدما مكان هر عنصر را جايگاه طبيعى آن مىناميدند ؛ به اين ترتيب جايگاه طبيعى آب محيط بر كرهء زمين و جايگاه طبيعى هوا كره‌اى است محيط بر كرهء آب ، و جايگاه طبيعى آتش محيط بر كرهء هوا مىباشد ؛ و مىگفتند جسم يا در مكان طبيعى خود هست يا نيست ، جسمى كه در مكان -\r\n","page_name":" 27 ","page_number":55},
  {"content":"\r\n\r\nبطبع آرام دارد و اگر پاره‌اى از وى از جايگاه خويش به زور بيرون آرند باز جاى خود شود و معنى گرانى او اينست و بدين سبب گرانتر از همه و فرودتر از همه اوست و طبع او سرد و خشك است « 1 » و منفعت او اندر هر تنى آنست كه آن تن را از هستى او پايدارى باشد و بر آن نهاد كه نهند بماند .\r\n\r\n\r\n","description":"","footnote":"\r\n- طبيعى خود هست ميل به حركت از آنجا ندارد نه بالفعل و نه بالقوه چه اگر ميل داشته باشد آن مكان جايگاه طبيعى او نيست ، و معتقد بودند كه هرگاه جسم از مكان طبيعى خود خارج شود ، در او قوه‌اى ايجاد مىشود كه سعى مىكند جسم را به جايگاه طبيعى بازگرداند . و هرگاه به مكان طبيعى خود رسيد آن قوه يا آن ميل قطع مىشود ؛ مثلا يك قطعه سنگ كه در سطح زمين قرار گرفته است ميل دارد بمركز خاك برود و چون سطح زمين مانع از حركت اوست با اينكه ميل دارد به سمت مركز حركت نمايد ناچار در آنجا ساكن مىشود ، ولى همين‌كه مانع بر طرف شد تا مركز خاك به حركت خود ادامه مىدهد و در آنجا ساكن شده و ميل بحركتش قطع مىشود ؛ و علت سنگينى كه ما ، در يك قطعه سنگ حس مىكنيم همين ميل به حركت است و در مركز زمين چون اين ميل وجود ندارد پس اجسام فاقد وزنند .\r\nابن سينا در فصل نهم از فن دوم از طبيعيات شفا مىنويسد :\r\n« لفظ سبك و سنگين به اين معنى اطلاق مىشود كه سبك يعنى جسمى كه اگر در مكان طبيعى خود نباشد ميل به بالا كند ، و اگر در مكان طبيعى باشد ساكن شود ، و سنگين يعنى جسمى كه اگر در مكان طبيعى نباشد ميل به پائين كند ، و اگر در مكان طبيعى باشد ساكن شود ، بنابراين هر جسمى مكانى طبيعى دارد كه چون در آن مكان باشد ساكن است و سنگينى ندارد ، و اگر نه مايل است كه آنجا برود ، پس اگر بالاى مكان طبيعى خود باشد به زير حركت مىكند و اگر زير او باشد بالا مىرود ؛ و هروقت سنگ و آب را ديديم كه به طرف بالا حركت مىكند ، آن حركت طبيعى آنها نيست ، و علت خارجى دارد ، و آن را حركت قسرى گويند ؛ همچنين هروقت ديديم هوا و آتش به طرف پائين حركت مىكنند ، حركت آنها قسرى است ، و بمحض اينكه علت خارجى يا قوهء قاسر بر طرف شد به حركت طبيعى در آمده و بسوى مكان طبيعى خود مىروند ؛ پس معلوم شد كه حركات طبيعى دو نوع‌اند : حركت به طرف پائين و حركت به سمت بالا ، و اجسامى كه به حركت طبيعى به زير مىروند اجسام سنگين و آنها كه رو به بالا مىروند ، اجسام سبك مىنامند .\r\n( 1 ) - پيش از اين گفتيم ( به صفحهء ( 23 ) مراجعه شود ) كه قدما براى هريك از چهار عنصر خواصى قائل بودند ، كه باعث امتياز آنها از يكديگر گرديده ، و اين خواص بوسيلهء حواس پنجگانه مخصوصا حس لمس مشخص مىگرديد . كيفياتى كه بلامسه محسوس مىشود متعدد است از قبيل لطافت و غلظت ، چسبندگى و نچسبندگى ، سختى و نرمى ، هموارى و ناهموارى ، سنگينى و سبكى و غيره ؛ ولى مهمترين كيفياتى كه مخصوص لامسه است گرمى و سردى و خشكى و ترى است . اكنون گوئيم قدما قائل بودند كه زمين سرد و خشك است . -\r\n","page_name":" 28 ","page_number":56},
  {"content":"\r\n\r\nو آب جسمى است يكسان جايگاه طبيعى او آنست كه گرداگرد همه روى زمين برآمده باشد و روى آن را پوشانيده از بهر آنكه او سبكتر از زمين است و معنى سبكترى او جز اين نيست كه بر بالاى زمين باشد و گرداگرد او درآمده ، ليكن سببى است كه پاره‌اى از زمين از آب برهنه است و شناختن آن سبب در علم طب نيست اندر علم طبيعى است ليكن اندر اين كتاب بدان اشارتى كرده شد تا سخن تمامتر و آراسته‌تر باشد .\r\nببايد دانست كه آن سبب عنايت ايزدست سبحانه و تعالى كه پاره‌اى از زمين از آب برهنه كرد تا آرامگاه آدميان و ديگر جانوران باشد و عنايت دوم آنست كه اينجا كه از آب برهنه كرد بيشتر آن از سوى شمالى كرد تا اين آرامگاه خوش تر باشد و هواى آن درست‌تر و صافىتر و باشندگان در آن تن درست‌تر و قوىتر باشند\r\n\r\n\r\n","description":"","footnote":"\r\n- راجع به سردى زمين ابن سينا در فصل نهم از فن سوم از كتاب طبيعيات شفا مىگويد : « طبيعت خاك سرد است ، زيرا اگر او را بطبيعتش وا بگذارند و خورشيد آن را گرم نكند ، و سبب ديگرى در كارش نباشد ، ديده مىشود كه چون آن را لمس كنيم سرد است ، و گرم شدنش بسبب خارجى است و چگونه جز اين باشد كه سنگينى با گرمى سازگار نيست ، و كليهء اجسامى كه خاك بودن در آنها غلبه دارد بدن را سرد مىكنند . »\r\nراجع به خشكى زمين ، بايد ابتدا معنى خشكى و ترى را بدانيم ، تا مفهوم خشكى براى زمين و ترى براى هوا يا براى آب به آن معنى كه قدما قائل بودند ( و با اصطلاحى كه عامهء مردم براى كلمهء خشكى و ترى قائلند فرق دارد ) معلوم شود ، پس گوئيم كلمهء خشكى در اصطلاح علمى قدما مرادف با كلمهء جمود در اصطلاح فيزيك امروز است ، و همانطور كه امروز مىگويند ، سنگ جسمى است جامد ، قدما مىگفتند سنگ جسمى است خشك ؛ توضيح آنكه اگر بكتابهاى فيزيك امروز مراجعه كنيم ، در نخستين صفحهء آن تحت عنوان ( حالات فيزيكى اجسام )  ( E ? tats physiques des corps )  اختلاف اساسى بين اجسام جامد و سيال را به اين عبارت بيان مىكند كه :\r\n« يك جسم جامد كم‌وبيش به سختى تغيير شكل مىدهد ولى جسم مايع مانند آب به سهولت تغيير شكل داده و در هر ظرفى بريزند شكل ظرف مزبور را به خود مىگيرد ؛ اين خاصيت را كه مايعات بدون اينكه قوائى بر آنها وارد شود به سهولت تغيير شكل مىدهند سيلان نامند . »\r\nابن سينا در فصل نهم از فن سوم كتاب طبيعيات شفا مىگويد :\r\n« خشكى كيفيتى است كه بواسطهء آن جسم بدشوارى قبول شكل مىكند ، و بدشوارى هم آن را ترك مىكند ؛ ترى كيفيتى است كه بواسطهء آن جسم به آسانى محصور مىشود و شكل جسمى را كه بر او احاطه دارد مىپذيرد ، و به زودى هم ترك شكل مىكند . »\r\n","page_name":" 29 ","page_number":57},
  {"content":"\r\n\r\nو عنايت سوم آنست كه چون اينجا از آب برهنه كرد علم او از پيش رفته بود كه باشندگان زمين را از آب چاره نباشد و بر اين پاره زمين جايگاه آب و جايگاه زمين را يكى كرد و آب را در وى براند و پراكنده كرد تا به همه جاى به اندازه مىرسد و همهء باشندگان زمين را از آن بهره مىباشد ؛ پس از آنجا كه طبيعت آبست آب سبكتر است از زمين و جاى او بالاى زمين است و آنجا كه عنايت ايزدى است در اين پاره زمين كه آرامگاه جانوران است سبكى از آب ستده شده است و بقهر جاى آب و زمين يكى كرده است و گرانى و سبكى هر دو يكسان كرده كه نه آن از اين گرانتر آيد و نه اين از آن سبكتر نمايد تا هر دو بهم آميخته مىباشند از بهر صلاح جانوران فتبارك اللّه احسن الخالقين و طبع آب سرد و تر است و خاصيت او آنست كه او را آسان از هم پراكنده توان كرد و آسان بيكجاى گرد توان كرد « 1 » و همهء نگارها و نهادها به آسانى پذيرد ليكن نگاه ندارد و بر آن نهاد نماند و منفعت هستى او در هر چيزى آنست كه مادتها به تنها به زودى و آسانى بهر نهادى كه خواهند بتوان نهاد و فرمان بردار باشد اندر آن از بهر آنكه چيزى تر اگرچه زود از نهاد بگردد زود پذيرنده باشد آن را چنان كه چيزى خشك « 2 » اگرچه نهادها را دير پذيرد دير از نهاد بگردد پس آفريدگار تبارك و تعالى بحكمت و عنايت ازلى آب را با زمين بياميخت تا خاك خشك بسبب آميختگى با آب پذيرندهء هر نهادى گردد و ريزانى از وى بشود و پيوستگى در وى پديد آيد و اندر آب بسبب آميختگى با خاك تن دارى و ايستادگى پديد آيد تا چون جسمى را بر نهادى بنهند بر آن نهاد دير بماند .\r\nو هوا جسمى است يكسان جايگاه او آنست كه برتر از آب باشد و فروتر از آتش و بدين سبب گفتند كه هوا سبكتر از آبست و گرانتر از آتش و طبع او گرم و تر است و منفعت هستى او اندر هر چيزى آنست كه چيزها را لطيف و سبك گرداند و گشادگى ميان جزوهاى هر تنى پديد آورد و آنچه سوختن و افروختن را شايد\r\n\r\n\r\n","description":"","footnote":"\r\n( 1 ) - به علت ترى ياسيلان آن .\r\n( 2 ) - گفتيم كه جسم خشك باصطلاح قدما يعنى جسم جامد .\r\n","page_name":" 30 ","page_number":58},
  {"content":"\r\n\r\nبسبب گشادگى جزوهاى او زود برفروزد اگر سؤال كنند و گويند كه اگر هوا تر است چرا چيزهائى كه در ميان هوا است تر نمىشود چنان كه از آب تر مىشود جواب آنست كه تر چيزى را گويند كه به آسانى پراكنده شود و از هم جدا گردد و به آسانى بهم بازآيد و آميخته گردد و شكل‌ها زود پذيرد و زود بگذارد چنان كه از حال آب معلوم است « 1 » و هوا اندرين باب از آب لطيف‌تر و فرمان‌بردارتر است . نبينى كه هوا چگونه زود و آسان از آواز سخنگوى متحرك شود و موج كند و تقطيع و شكل حروف پذيرد و در آب اين لطافت نيست پس اگر گوئيم كه ترى هوا فزونتر از ترى آبست درست باشد « 2 » . اما سبب تر كردن آب آنست كه قوام آب غليظتر از قوام هواست و قوامى غليظ بايد تا لختى آلودگى با چيزى كه به دو بازآيد بماند و تر كردن آب اينست كه هرچه به دو بازآيد لختى آلودگى با آن بماند نبينى كه اگر كسى انگشت بروغن فرو برد آلودگى آن روغن بر انگشت او فزونتر از آلودگى آب باشد از بهر آنكه قوام روغن غليظتر از قوام آبست از اينجا معلوم گردد كه سبب تر كردن آب آنست كه قوام آب غليظتر از قوام هواست و بر هرچه بگذرد لختى بوى بازگيرد و سبب تر ناكردن هوا آنست كه قوام او لطيف است و بر هرچه بگذرد ،\r\n\r\n\r\n","description":"","footnote":"\r\n( 1 ) - و معنى ترى يا سيلان همين است .\r\n( 2 ) - اگر جرم معينى از يك گاز مثلا هوا را در ظرف استوانه‌اى شكلى كه بوسيلهء پيستونى مسدود شده است قرار دهيم ، تمام فضاى استوانه را فراميگيرد ؛ و از اين لحاظ مىتوانيم بگوئيم كه هوا جسمى است سيال ؛ در اين حال اگر پيستون را حركت داده فضاى داخلى استوانه را زياد كنيم ، هواى مزبور تمام فضاى استوانه را اشغال مىكند ؛ براى تعريف اين خاصيت امروزه مىگويند گازها علاوه بر اينكه سيال هستند قابل اتساع نيز مىباشند :\r\n On exprime ce fait en disant que les gaz sont la fois fluides et expansibles \r\n( فيزيك تأليف  Ganot - Maneuvrier  ) س 2\r\nقدما مىگفتند ترى هوا ( يعنى سيلان آن ) بيشتر از آبست ، و بعبارت ديگر هوا از نظر ترى يا سيلان ( يا تغيير شكل بحسب ظروف ) ، لطيف‌تر و فرمانبردارتر از آبست .\r\n","page_name":" 31 ","page_number":59},
  {"content":"\r\n\r\nهيچ از وى بدان باز نگيرد « 1 » .\r\n\r\n\r\n","description":"","footnote":"\r\n( 1 ) - اكنون كه معنى ترى هوا با اصطلاح قدما معلوم شد ، گوئيم امروزه اگر هوا داراى بخار آب باشد ، گويند هوا مرطوب يا تر است ، و اگر فاقد بخار آب باشد گويند هوا خشك است ، درصورتىكه قدما هوا را چه داراى بخار آب بوده ، و چه فاقد آن باشد مىگفتند تر است ، و مراد آنها از ترى عينا همان بود كه امروزه مىگويند هوا سيال و قابل اتساع است . طول و تفصيل در اين موضوع كه شايد زايد به نظر برسد ، براى اينست كه دبيران فيزيك كه كتابهاى كلاسيك امروزه را تأليف مىنمايند . بواسطهء بىاطلاعى از اين امر و مطالعه نكردن كتب قدما ، ترى هوا را مرادف با بخار آب داشتن آن دانسته و دانشمندان قديم را كه معتقد بودند هوا تر است در اشتباه مىدانند زيرا مىگويند ممكن است هوا خشك و بدون بخار آب باشد ؛ و به‌طورىكه از نيم قرن پيش به اين طرف معمول شده است ، در كتابهاى جديد هرجا كه پاى قدما بميان آمده ، از تحقير در شخصيت علمى آنان فروگذارى نشده است . البته اين كتابها ترجمه از كتب اروپائى است و اروپائيان به‌طورىكه جرج سارتن استاد تاريخ علم در دانشگاه هاروارد آمريكا گفته است ، براى بالا بردن مقام علمى دانشمندان خويش دانشمندان قديم را تحقير مىنمايند . به‌هرحال در كتاب شيمى 4 مخصوص كلاسهاى چهارم طبيعى و رياضى تأليف ( احمد رضا قلى زاده - على اصغر نوروزيان - هادى رهنما ) در صفحهء 3 چنين نوشته شده است :\r\n« ارسطو در ضمن اظهار عقيده راجع به چهار عنصر ، چهار خاصيت نيز بشرح زير ذكر كرد :\r\nگرمى ، سردى ، رطوبت و خشكى . بعقيدهء ارسطو خاك سرد و خشك ، هوا گرم و مرطوب ، آتش داغ و خشك ، آب سرد و مرطوب است ، ولى ارسطو و پيروان عقيدهء او براى اثبات اين مطلب هيچ‌گونه آزمايش مهمى انجام ندادند ، و كارى غير از اظهار عقيده و حرف نداشتند . تا مدت دو هزار سال هيچ‌كس به اين عقيده ايرادى نگرفت ، اگرچه امروزه ما مىدانيم كه هوا ممكن است سرد و يا خشك ، و آب هم ممكن است سرد و يا گرم باشد . »\r\nجملهء اخير اين عبارت كه مىنويسد ( امروز ما مىدانيم كه هوا ممكن است سرد و يا خشك باشد ) ايراد بگفتهء قدماست كه معتقد بودند هوا گرم و تر است .\r\nتر را توضيح داديم كه بمعنى سيال است نه بمعنى بخار آب داشتن ، و امروز هم مىدانيم هوا جسمى است لطيف و سيال و قابل اتساع ؛ پس اين ايراد به كلى بى مورد بوده و نشانهء بىاطلاعى دانشمندان اروپا و مترجمين و مؤلفين ما از حقيقت گفته‌هاى دانشمندان پيشين است . سرد بودن هوا را نه تنها دانشمندان قديم ، بلكه ده‌ها هزار سال پيش اقوام وحشى كه در بيابانها و شكاف كوهها زندگى مىكردند مىدانستند ، زيرا محسوس بودن گرمى هوا در تابستان و سردى آن در زمستان چيزى نيست كه هر ذى حسى از آن بىاطلاع بماند ؛ و نيز ايرادى كه در جملهء اخير گرفته و نوشته‌اند ( آب هم ممكن است سرد و يا گرم باشد ) متأسفانه ايرادى است بسيار كودكانه ، زيرا از هزاران سال پيش كه آتش كشف شد ، عامه مردم در زندگى روزانه خود مىديدند كه حرارت آتش آب -\r\n","page_name":" 32 ","page_number":60},
  {"content":"\r\n\r\n\r\n\r\n","description":"","footnote":"\r\n- را ابتدا گرم و بعد داغ مىكند و مىجوشاند ، و حتى قبل از اختراع آتش ، از ملاحظات اوليه بشر بود كه در فصل تابستان آفتاب بر زمين و آب حوض‌ها و بركه‌ها تابيده آن را گرم بلكه داغ نموده و در فصل زمستان سرد مىنمايد و باعث انجماد آب مىشود ؛ پس چگونه ممكن است چنين مطلب ساده و پيش پا افتاده‌اى مدت دو هزار سال بر ارسطو و فارابى و ابن سينا و صدها دانشمند بزرگ ديگر مجهول مانده و هوا را گرم و تر و آب را سرد و تر بدانند .\r\nاكنون مختصرا توضيح مىدهيم كه منظور دانشمندان قديم از اينكه هوا گرم و آب سرد است چيست . به‌طورىكه مىدانيم براى حمل يك قطعه سنگ از سطح زمين تا بالاى برجى بايد مقدارى انرژى صرف كنيم . اين انرژى در سنگى كه بالاى برج قرار گرفته است ذخيره مىشود و آن را انرژى پتانسيل  Energie Potentielle  يا انرژى ذخيره گويند . اگر اين سنگ از آن ارتفاع سقوط كرده بپاى برج برسد همان انرژى را به صورت انرژى جنبشى پس خواهد داد . هر قدر جسمى در ارتفاع زيادترى از سطح زمين قرار گرفته باشد انرژى پتانسيل يا انرژى ذخيرهء آن زيادتر خواهد بود . اين انرژى ذخيره منحصر به انرژى مكانيك در يك قطعه سنگ نيست ، بلكه در فيزيك آن را عموميت داده بنام انرژى داخلى  ( Energie interne )  شامل انواع ديگر انرژى نيز مىكنند ؛ مثلا اگر آب را حرارت داده به صورت بخار درآوريم انرژى داخليش زياد مىشود ، ولى در اين عمل ماهيت آب تغيير نكرده و مىتوان بوسيلهء سرد كردن ، بخار آب را تبديل به آب كرد . در درجات خيلى زياد حرارت ، بخار آب تجزيه شده بمخلوطى از دو گاز اكسيژن و ئيدرژن تبديل مىگردد ، و در اين صورت تغيير ماهيت داده صورت آبى خود را از دست مىدهد ، و صورت هوائى يا گازى به خود مىگيرد كه بطور پايدار باقى مىماند ، يعنى اگر اين مخلوط اكسيژن و ئيدرژن را بتدريج سرد كنند ديگر تبديل به بخار آب نمىشود ، و براى اثبات آن مىتوان اكسيژن و ئيدرژن را جداگانه از راههاى مختلف تهيه كرده و در ظرف شيشه‌اى آنها را با يكديگر مخلوط كرد و مشاهده نمود كه توليد بخار آب نمىكند ، و اگر در اين حال شيشهء محتوى گازهاى مزبور را در آب سردى داخل كرده و مدتى نگاه داريم ، با اينكه درجهء حرارت آب با درجهء حرارت مخلوط گازها يكسان مىشود معهذا انرژى داخلى گازهاى مزبور از انرژى داخلى آب مجاورش كه در حقيقت از همان ئيدرژن و اكسيژن تركيب شده بيشتر است ، زيرا براى تبديل آب به اين مخلوط هوائى شكل انرژى حرارتى زيادى صرف شده كه به صورت ذخيره در گاز موجود مىباشد .\r\nالبته كليهء اين اطلاعات و تحقيقات همچنين اصطلاحات انرژى پتانسيل و انرژى داخلى و بحث در اطراف آنها متعلق به دانشمندان اروپا است ، ولى طرح اوليه كه در حقيقت نطفهء آن حساب مىشود ، از دانشمندان قديم مىباشد ، زيرا همانطور كه امروز ما مىگوئيم ، براى تبديل آب به مخلوطى از گاز ئيدرژن و اكسيژن بايد مقدارى انرژى حرارتى صرف كنيم ، و اين انرژى در مخلوط هوائى شكل مزبور ذخيره شده ، و بنابراين انرژى داخلى گاز مزبور زيادتر از انرژى داخلى آب مىباشد .\r\nدانشمندان قديم نيز همين مفهوم را منتها با عبارات و اصطلاحات ديگرى به كار مىبردند ، و وقتىكه مىگفتند هوا گرم است ، مرادشان اين بود كه انرژى داخلى آن بيش از انرژى داخلى آب مىباشد و آن را به اين عبارت بيان مىكردند كه براى تبديل آب به هوا بايد مقدار زيادى به آن حرارت داد\r\n","page_name":" 33 ","page_number":61},
  {"content":"\r\n\r\nو آتش جسمى است يكسان « 1 » و بر بالاى همه و سبكتر از همهء اركان است از بهر آنكه جايگاه او روى فرود فلك ما هست اين روى كه سوى ماست و غايت سبكى او اينست « 2 » و طبع او گرم و خشك است « 3 » و منفعت هستى او اندر هر چيزى آنست\r\n\r\n\r\n","description":"","footnote":"\r\n- و اين حرارت در آن ثابت مىماند و بعبارت ديگر ذخيره مىشود . توضيحا بايد نخست بگوئيم كه قدما مىدانستند آب را اگر حرارت دهيم گرماى آن رفته‌رفته زيادتر شده تا اينكه به جوش مىآيد و تبديل به بخار آب مىشود . اين بخار آب در حقيقت همان آب است ، زيرا در اين استحاله طبيعتش تغيير نكرده و اگر به محل سردى برسد مجددا به صورت قطرات آب در مىآيد ، ولى اگر همين بخار آب را تحت تأثير حرارت خيلى زياد قرار دهيم به جائى مىرسد كه ماهيت آن تغيير كرده ، صورت آبى خود را از دست داده ، و ديگر نمىتواند بوسيلهء برودت تبديل به آب شود ، و صورت هوائى پيدا مىكند ؛ و به خوبى پى برده بودند كه اين گاز هوائى شكل را ( كه در حقيقت مخلوطى از اكسيژن و ئيدرژن است ) بوسيلهء سرد كردن نمىتوان تبديل به آب كرد ؛ و از آنجا چنين نتيجه مىگرفتند كه حرارتى كه به مصرف تبديل آب به هوا رسيده در هوا ( در قديم هرجا كلمه هوا ذكر مىشود مقصود گازها بطور كلى مىباشد ) ثابت و مستقر مانده ، و بعبارت ديگر ذخيره شده است ، و به اين جهت مىگفتند هوا گرم است ، يعنى هوا ذاتا و طبيعتا گرم است .\r\nاكنون ملاحظه فرمائيد ، چگونه ابن سينا مفهوم تمام اين مطالب را در فصل نهم از فن سوم طبيعيات شفا ذكر كرده كه ترجمهء فارسى آن اينست :\r\n« هوا چگونه گرم نباشد كه آب را چون بخواهيم هوا شود بايد بسيار گرم كنيم تا چون گرمى در او استوار آيد هوا شود »\r\n( صفحهء 730 كتاب ترجمهء مرحوم فروغى )\r\nپس در قطب جنوب نيز ، با اينكه هوا بغايت سرد مىباشد ، معهذا طبيعتش گرم است و آن سرما عارضى است نه ذاتى . و مسئله سردى آب نيز چنين است ، كه بايد گفت طبيعت آب سرد است ، و لو اينكه آن را حرارت داده داغ كنيم ، چه اين گرما نيز عارضى است ، كه از حرارت آتش يا حرارت آفتاب بوجود آمده و طبيعى نيست .\r\n( 1 ) - يعنى متشابه الاجزاء\r\n( 2 ) - چنان كه قبلا گفتيم قدما ، كرهء خاك را واقع در مركز جهان مىدانستند ، كه كرهء آب از همه طرف روى آن را پوشانده ، و فقط قسمتى از زمين كه بيش از يك چهارم سطح كره نمىشود از آب بيرون آمده ، و محل زندگى انسان و حيوانات و نباتات و ساير موجودات مىباشد ؛ و كرهء هوا بر كرهء آب از هر طرف محيط است ؛ و علاوه بر خاك و آب و هوا ، معتقد بوجود كرهء چهارمى بنام كرهء آتش بودند ، كه مكان اصلى آن بالاى كرهء هوا و زير مدار ماه است ، و از هر طرف بر كرهء هوا محيط مىباشد ؛ و تفسيرى كه براى پيدايش كرهء آتش داشتند اين بود كه مىگفتند : زمين در درون فلك ( كرات آسمانى ) واقع شده ، و مىبينيم كه اوضاع و احوال فلك با ما كه در روى زمين هستيم اختلاف و تبدل نسبت پيدا مىكند ، پس ناچاريم بگوئيم از زمين و فلك يكى ساكن است و ديگرى -\r\n","page_name":" 34 ","page_number":62},
  {"content":"\r\n\r\n\r\n\r\n","description":"","footnote":"\r\n- متحرك ؛ و چون حركت را به زمين نمىتوانيم نسبت بدهيم ، پس زمين كه در وسط است ، ساكن است ، و فلك بر گرد او متحرك است [ عده‌اى از دانشمندان قديم معتقد بودند كه زمين متحرك است و بدور خود مىچرخد ، و خورشيد و ماه و ستارگان ، طلوع و غروبشان بسبب اختلاف محاذيات اجزاء متحرك زمين است با آنها ، و آنها ساكن‌اند ، و طلوع و غروب از خودشان نيست ؛ از دانشمندان دورهء اسلامى ابو سعيد سجزى معتقد به حركت وضعى زمين بوده و يك نوع اسطرلابى ساخته بود كه ابو ريحان بيرونى در كتاب ( الاستيعاب فى معرفة الاسطرلاب ) مىگويد ، با ديدن آن شخص يقين پيدا مىكند كه جز به حركت زمين نمىتوان قانع شد ( نقل از كتاب روانشناسى شفا ترجمه اكبر داناسرشت صفحهء 17 ) 
  ] و ازاين‌رو اختلاف احوال و تبدل نسبت در اوضاع فلك روى مىدهد ؛ زمين كه در درون فلك است ، قسمتى از آن مماس با فلك مىباشد ، نمىتواند با قسمت ديگر كه در وسط است مشابه باشد ، و چون با فلك مماس است حركت سريع فلك آن را متخلخل و گرم و لطيف مىكند و تبديل به آتش مىنمايد . اينست كه كره‌اى از آتش محيط بر كرهء هوا بوجود مىآيد .\r\nقدما مىگفتند آتش عنصرى يا آتش خالص بيرنگ است ، و نورانى نمىباشد و با چشم ديده نمىشود ، به اين جهت شعلهء نزديك به فتيله مثل اينست كه هوا باشد ؛ ولى اگر آتش مخلوط با مواد خاكى باشد نورانى و مرئى مىشود ، مثل شعله‌هاى آتش كه در روى زمين از سوختن مواد قابل احتراق بوجود مىآيد ؛ و دليل وجود كرهء آتش را مشتعل شدن سنگهاى آسمانى و شهب مىدانستند كه پس از رسيدن به كرهء آتش به حال اشتعال درآمده مستحيل به آتش مىشوند [ اگر بكتابهاى هيئت جديد مراجعه كنيم خواهيم ديد راجع به شهب چنين مىنويسند : چون شبها به آسمان صافى نظر افكنيم ، مشاهده خواهيم نمود كه غالبا نقطه‌اى نورانى دفعة در آسمان درخشيده و بسرعت تمام تغيير مكان داده ، بعد از يك الى سه ثانيه ناپديد مىشود ؛ اين قبيل نقاط درخشنده را شهب گويند . شهب اجسام كوچكى هستند كه بدور آفتاب مىگردند ، و هنگامى كه بعضى از آنها با جو زمين تلاقى مىنمايند با سرعت زياد داخل هواى محيط بر كرهء زمين گشته و در اثر مقاومت هوا بحرارت زيادى تبديل مىشود كه بالنتيجهء جسم مشتعل و روشن مىگردد ، و چون از جو زمين خارج شود ناپديد مىگردد ( كتاب هيئت تأليف سرتيپ هيوى صفحهء 115 
  ]\r\nقدما كرهء آتش را كه از همه طرف محيط بر كرهء هوا مىباشد ، مكان طبيعى عنصر آتش دانسته و معتقد بودند آتش‌هائى كه در روى زمين از سوختن مواد قابل احتراق بوجود مىآيد ، براى اينكه به مكان طبيعى خود كه كرهء آتش است برسد ، متصاعد شده بطبقات عاليهء جو زمين مىرود ؛ همانطور كه سنگ و كلوخ چون از مواد خاكى تشكيل شده ، اگر از نقطهء مرتفعى رها شوند ، سقوط پيدا كرده ميل دارند به مكان طبيعى خود كه مركز كرهء زمين است برسند .\r\n- در گرمى آتش شكى نيست ، ولى دربارهء خشكى آن دانشمندان بحث‌ها كرده‌اند .\r\nمرحوم فروغى در كتاب « فن سماع طبيعى » مىگويد :\r\n« اما خشكى آتش عيان نيست ، و اثباتش دشوار است ، و ارسطو در اين خصوص ، عقيده‌اى اظهار مىكند كه شيخ الرئيس آن را قبول نداشته ورد مىكند ، و عقيدهء خود را در اين‌باره چنين اظهار مىنمايد كه آتش حصر و تحديد نمىپذيرد ، و در حد و حصر نپذيرفتن آتش منظور ما آتش محسوس نيست ، زيرا -\r\n","page_name":" 35 ","page_number":63},
  {"content":"\r\n\r\nكه همهء چيزها به دو آميخته و لطيف گردد و پخته و رسيده شود « 1 » و به قوت او جزوهاى هوا اندر همهء جسم‌ها گذر يابد « 2 » و غايت سردى آب و زمين به دو شكسته شود و از طبيعت يكسانى به طبيعت آميختگى شود « 3 » و ذلك بتقدير العزيز الحكيم . « 4 »\r\n\r\n\r\n","description":"","footnote":"\r\n- آتش محسوس خالص نيست ، گذشته از اينكه اجسام در غير موضع طبيعى خودشان ، شكلهائى را كه موافق حركات آنها است نگاه مىدارند ؛ مثلا آب در وقت ريختن شكلى را كه موافق حركتش است نگاه مىدارد ؛ و مىتوانيم بيان خود را دربارهء خشكى آتش به نحوى از قياس درآورده و بگوئيم در اينكه آتش گرم است ، شكى نيست ، پس امر از دو حال بيرون نيست : يا گرمى است كه تر است ، يا گرم و خشك است ؛ اگر آتش گرمى است كه تر است ، پس از جوهر هوا بوده ، و در اين صورت لازم مىآيد كه مكانش مكان هوا باشد ، و آتش از حيز هوا به حيز ديگر فرار نكند ، پس ناچار آتش گرم و خشك است ؛ و اگر ايراد كنند كه فراتر رفتن آتش از هوا دليل نمىشود كه طبيعتش غير از طبيعت هوا باشد ، زيرا كه هواى گرم بلكه بخار هم كه آبى است گرم شده ، از هوا بالاتر مىروند ، جواب گوئيم بالا رفتن هواى گرم و بخار بواسطهء حرارتى است كه از آتش به آنها عارض شده ، و همين بالا رفتن آنها دليل است بر اينكه حيزى فوق حيز هوا هست كه مخصوص آتش است ، و طبع آتش غير از طبع هوا است ، و مكان مخصوص دارد ، و هوا و آب گرم شده را مىخواهد بحيز خودش ببرد ، و آتش اگر بالا ايستادنش نسبت به هوا حد معينى دارد ، پس مكانش با مكان هوا فرق دارد ، پس آتش غير از هوا است ، پس از اين بيان روشن شد كه آتش گرم و خشك است . »\r\n( 1 ) - بيشتر فعل و انفعالات شيميائى در طبيعت بوسيله حرارت انجام مىگيرد ، كه در كليه موجودات ، اعم از بيجان و جانداران ، باعث آميختگى و تركيب عناصر با يكديگر ، و تغييرات و تحولات مادى مىشود ، و اين فعل و انفعالات را مخصوصا در جانوران و گياهان مشاهده مىكنيم ، مثلا هضم غذا در معده و روده‌ها و رسيدن ميوجات كه از حالت خامى به پختگى تبديل مىيابد و غيره ، و اين مسئله بر پزشكان و حكماى قديم معلوم بوده است .\r\n( 2 ) - به‌طورىكه بعدا شرح داده و بگفتهء بوفون نيز استناد خواهيم كرد ، حرارت آتش باعث انبساط هوا شده ، و رقت آن را به جائى مىرساند كه خاصيت ارتجاعى خود را از دست مىدهد ؛ و در اين حالت در اجسام نفوذ پيدا كرده با آنها تركيب مىشود .\r\n( 3 ) - به‌طورىكه در مبحث مزاج شرح خواهيم داد فعل و انفعال عناصر كه نتيجهء آن تركيب شدن خاك و آب و هوا و آتش با يكديگر است ، به علت شكسته شدن سردى خاك و آب بوسيلهء گرمى هوا و آتش بوجود مىآيد .\r\n( 4 ) - قبل از اينكه بحث مربوط به عنصر آتش را تمام كنيم ، لازم مىدانيم راجع به ماهيت آتش آن‌طور كه قدما به آن اعتقاد داشتند ، مختصرا بررسى نمائيم ، زيرا اين بررسى ، اهميت نظرات علمى دانشمندان قديم ، و در عين حال اهميت اكتشاف معروف لاووازيه دربارهء سوختن اجسام را آشكار مىسازد ، و از نظر تاريخ علم جالب و مهم است .\r\n","page_name":" 36 ","page_number":64},
  {"content":"\r\n\r\nو از بهر آنكه كاينات را جز بدين چهار منفعت كه ياد كرده آمد حاجت نيست و تمامى همهء كائنات بدين چهار معنى حاصل است دانستيم كه اركان چهار است و جز اين چهار نيست .\r\n\r\n\r\n","description":"","footnote":"\r\n- به‌طورىكه مىدانيم ، لاووازيه در سال 1781 ثابت كرد كه احتراق ، يعنى تركيب شدن اجسام با اكسيژن ؛ بنابراين وقتىكه زغال مىسوزد كربن آن با اكسيژن هوا كه مادهء اصلى احتراق است تركيب شده ، و توليد گاز كربنيك مىكند ، و مقدار كمى خاكستر نيز در اين عمل باقى مىماند .\r\nنتيجهء اين سوختن توليد حرارت است ، و شعلهء آتشى كه در اين پديده ظاهر مىشود عبارتست از ذرات ذغال كه ملتهب شده و درجهء حرارت آن فوق‌العاده زياد گرديده است ؛ و همچنين لاووازيه ثابت كرد كه نه تنها چوب و ذغال و ساير مواد قابل احتراق مىسوزند ، بلكه هرگاه فلزات را نيز در مجاورت هوا حرارت دهيم سوخته ، يعنى با اكسيژن هوا تركيب شده ، اكسيدهاى فلزى توليد مىكنند ، و وزن اين اكسيدهاى فلزى هميشه بيش از وزن فلز مىباشد .\r\nهشت سال پيش از آنكه لاووازيه تحقيقاتى دربارهء سوختن اجسام كرده و حقيقت آن را آشكار سازد ، شئل 1 شيمىدان سوئدى ، از حرارت دادن بىاكسيد دو منگنز و نيترات دو پتاسم ، اكسيژن را بدست آورد و يك سال بعد از او پريستلى 2 شيمىدان انگليسى بدون اطلاع از كشف شئل ، همين گاز را از حرارت دادن مقدارى جيوهء قرمز پيدا كرد ؛ پس در حقيقت كاشف اكسيژن ، شئل و پريستلى بودند نه لاووازيه ؛ و جالب اينجا است كه اين دو دانشمند نمىدانستند كه سوختن اجسام يعنى تركيب شدن آنها با اكسيژن ، و پريستلى اكسيژن را فقط هواى سوزاننده ناميده بود ، و كلمهء اكسيژن كه به معناى مولد آسيد است ، توسط لاووازيه براى اين گاز وضع شد ، زيرا لاووازيه تصور مىكرد گاز مزبور در تمام آسيدها وجود دارد ( بعدها دوى  Davy  ، شيمىدان انگليسى در 1812 معلوم كرد كه اكسيژن در تمام آسيدها موجود نبوده ، و بعضى از آنها مثلا جوهر نمك  ( Hcl )  فقط از ئيدروژن و كلر بدون اكسيژن درست شده است ) .\r\n( ( هامش : ( 1 ) -  Scheele \r\n( 2 ) -  Priestley  ) )\r\nشيمىدانهاى معروف زمان لاووازيه مانند شئل و پريستلى ، و دانشمندانى كه قبل از اينها بودند ، و حتى طبيعىدانهاى مشهورى از قبيل بوفون و غيره ، همگى به چهار عنصر معتقد بوده و آتش را نيز يكى از عناصر مىدانستند ، و چون در موقع سوختن اجسام ( چوب ، زغال و غيره ) جسم ظاهرا از بين مىرفت و مقدار خيلى كم خاكستر از آن باقى مىماند ، لذا مىگفتند ماده‌اى بنام آتش در اين اجسام وجود دارد كه در موقع سوختن به شكل شعله متصاعد شده از بين مىرود و آن را فلوژيستيك 3 مىناميدند ، و اجسامى كه به خوبى مىسوختند مثل كربن ، خيال مىكردند از فلوژيستيك خالص ساخته شده‌اند و به عكس موادى كه دير مىسوختند مىگفتند كمتر از اين ماده دارند .\r\n( ( هامش : ( 3 ) -  Phlogistique  ) )\r\nراجع به ماهيت آتش كه از چه چيز ساخته شده ، و چگونه با اينكه سوزاننده است ، ذرات آن در چوب و زغال قرار گرفته و سوزانندگى آن از بين رفته ، چنان كه اگر چوب و زغال را بدست\r\n","page_name":" 37 ","page_number":65},
  {"content":"\r\n\r\nو ببايد دانست كه سردى زمين كمتر از سردى آبست و گرمى هوا كمتر از گرمى آتش و اين چهار مايه كه ياد كرده شد مايهء نخستين است مر اندامهاى يكسان\r\n\r\n\r\n","description":"","footnote":"\r\n- گيريم حرارتى در آن احساس نمىكنيم ، و چطور در موقع سوختن به صورت شعله توأم با حرارت ظاهر مىشود ، و آتش چه روابطى با ساير اجسام دارد ، بحث‌ها و تفسيرهاى گوناگونى بين دانشمندان رواج داشته است كه اجمالى از آن را ذكر مىكنيم :\r\nبوفون در صفحهء 514 جلد اول كتاب تاريخ طبيعى مىنويسد :\r\n« طبيعت و ماهيت آتش به هيچ وجه شناخته نشده ، و روابطش با ساير مواد نيز معلوم نگرديده است ، زيرا پس از رسيدن آتش به اجسام معلوم نيست چه چيز به آنها مىدهد و چه چيز مىگيرد ؛ بنابراين اعمالى كه با آتش انجام مىگيرد مجهول بوده و نتايج قطعى تاكنون از آن گرفته نشده است ؛ ولى اگر آتش را فى حد ذاته مورد مطالعه قرار دهيم ملاحظه خواهيم كرد كه چون جسمى مادى مىباشد ، داراى وزن است ، اگرچه سبكتر از همهء مواد مىباشد ، حتى مقدار كم آن نيز وزن دارد بنابراين مانند ساير اجسام وزين ميل تركيبى با اجسام ديگر دارد ، منتهى با بعضىها بيشتر ، و با بعضىها كمتر ، و با برخى از مواد نيز ميل تركيبى ندارد . اجسامى مانند سرب كه پس از حرارت دادن سنگين‌تر مىشود ، ميل تركيبيش با آتش زياد است . اگر آتش را به ميزان معين و به مدت مساوى باجسام مختلف برسانيم ، اجسامى مانند سرب و قلع و روى كه بطور واضح سنگين‌تر مىشوند ، آنهائى هستند كه ميل تركيبيشان با آتش بيشتر است ؛ و اجسامى مانند آهن و مس و بعضى فلزات ديگر كه وزنشان چندان اضافه نمىشود ، ميل تركيبى آنها با آتش كمتر است ؛ و اجسامى مانند طلا و نقره كه در اثر حرارت و تكليس وزنشان ثابت مىماند ميل تركيبى با آتش ندارند . »\r\nامروز مىدانيم كه در اين اعمال ، اكسيژن هوا با فلزات تركيب شده ، اكسيد آنها بدست مىآيد ، كه برحسب بيشى و كمى ميل تركيبى ، فلزات بمقادير مختلف اكسيژن به خود مىگيرند ، و فلزاتى مانند طلا و نقره كه ميل تركيبى با اكسيژن ندارند ، اكسيد آنها بدست نمىآيد ؛ بنابراين بوفون و ساير دانشمندان آن زمان « ميل تركيبى آتش با فلزات » را جانشين « ميل تركيبى اكسيژن با فلزات » قرار داده بودند .\r\nپس بعقيدهء بوفون ، اكسيد سرب جسمى است كه از تركيب سرب با آتش بوجود آمده ، به اين معنى كه اجزاء آتش در سرب ، ثابت و مستقر گرديده است ؛ و براى اينكه بدانيم چگونه اين عمل انجام مىگيرد ، بمطالبى كه در متن كتاب نوشته است مراجعه مىكنيم .\r\nبوفون پس از اينكه اشاره به چهار عنصر ( خاك ، آب ، هوا و آتش ) مىكند چنين مىنويسد :\r\n« اين چهار عنصر به مقدار كم‌وبيش ، در تركيب كليهء اجسام موجود مىباشد . اجسامى كه خاك و آب در آنها غالب است ، مواد متكاتف و ثابتى بوده 1 ، ولى در اثر حرارت فرار مىشوند ، و اجسامى كه -\r\n( ( هامش : ( 1 ) - عين اين مطلب را ابى البركات بغدادى ( متوفى در سال 745 هجرى قمرى ) در كتاب « المعتبر » جلد 2 صفحهء 171 ( چاپ حيدرآباد دكن ) به اين عبارت گفته است :\r\n« ثابت‌ترين مزاج‌ها آنست كه آب با خاك مخلوط گردد و اجزاء خاكى غلبه پيدا كند و خلاء در بين اجزاء آن نباشد ، و هوا و آتش نيز در تركيب آن داخل نباشد . » ) )\r\n","page_name":" 38 ","page_number":66},
  {"content":"\r\n\r\nرا كه اندر باب گذشته ياد كرده آمد تن مردم را و تن ديگر جانوران را و مايهء دوم اندامهاى يكسان است و اندر بعضى اندامهاى يكسان چون استخوان و گوشت و پوست مايهء خاكى بيشتر است و اندر بعضى چون خون و ديگر خلطها چون صفرا و سودا و بلغم مايهء آبى بيشتر است و اندر روح مايهء هوائى بيشتر است و اندر استخوان مايهء خاكى بيشتر است از آنكه اندر گوشت و اندر گوشت بيشتر از آنست كه اندر مغز و همچنين اندر ديگر اندامهاء يكسان هر مايه باندازهء ديگر است و اعتدال و تن درستى هر اندامى اندر آنست .\r\nو ببايد دانست كه آتش دشمن آبست دشمنى تمام از بهر آنكه بگرمى و خشكى ضد اوست و دشمن زمين است نه دشمنى تمام از بهر آنكه بگرمى تنها ضد اوست و همچنين دشمن هواست نه دشمنى تمام از بهر آنكه به خشكى تنها ضد اوست و هوا دشمن زمين است دشمنى تمام از بهر آنكه بگرمى و ترى ضد اوست و دشمن آتش\r\n\r\n\r\n","description":"","footnote":"\r\n- در آنها هوا و آتش غلبه دارد ، مواد قابل احتراق را تشكيل مىدهند . اشكال بزرگى كه در اينجا هست اينست كه بدانيم چگونه هوا و آتش كه هر دو فرار مىباشند ممكن است به تمام اجسام چسبيده و جزء متشكلهء آنها گردند . اينكه گفتيم كليهء اجسام ، براى اينست كه نه تنها در مواد قابل احتراق ، مقدار زيادى هوا و آتش موجود است بلكه در ساير مواد نيز اين دو عنصر وجود دارند ، ولى اجسامى كه غير قابل احتراق و بسيار پايدار مىباشند ، هوا و آتش را بطور خيلى محكم به خود متصل نموده‌اند . مادهء معروف فلوژيستيك در حقيقت مخلوطى از هوا و آتش مىباشد كه با اجسام مختلف آميخته شده است .\r\nمىدانيم كه آتش وقتىكه به هوا برسد حالت ارتجاعى آن را از بين مىبرد ، و تجربه نشان مىدهد كه در حرارت شديد هوا آن‌قدر رقيق مىشود كه حالت ارتجاعى خود را از دست داده ، و در اين حال مىتواند بدون مقاومت به شكل ثابتى باجسام بچسبد و داخل در تركيب آنها شود پس هوا بوسيلهء آتش در اجسام نفوذ پيدا كرده جزء متشكلهء آنها مىشود ( و اين مطلب را جرجانى در بحث مربوط به آتش گفته است ) ضمنا بايد دانست كه اين هواى تغيير حالت يافته و داخل در تركيب اجسام شده ، غير از هوائى است كه در بسيارى از اجسام به صورت پراكنده و منتشر وجود داشته ، و در خلل و فرج آنها ، طبيعت و خاصيت اصلى خود را حفظ كرده است ، زيرا در اين صورت اخير هوا به حالت مخلوط است نه تركيب ، و علاوه بر اين بطور خيلى ضعيف باجسام متصل مىباشد ، درصورتىكه هواى تركيبى بطورى جزء ذرات اجسام شده است كه گاهى به هيچ وجه نمىتوان آن را جدا كرد . »\r\n","page_name":" 39 ","page_number":67},
  {"content":"\r\n\r\nاست نه دشمنى تمام از بهر آنكه به ترى تنها ضد اوست و همچنين دشمن آبست نه دشمنى تمام از بهر آنكه بگرمى تنها ضد اوست و آب دشمن زمين است نه دشمنى تمام از بهر آنكه بترى تنها ضد اوست و گرمى و سردى هر دو فعل‌كننده‌اند و گرمى قويتر است و خشكى و ترى هر دو از فعل ايشان پاشنده‌اند . و ترى زودتر بپاشد از بهر آنكه گرمى اندر كار كردن اندر هر چيزى قويتر است و ترى اندر پاشيدن زود پاشنده تر است و تولد چيزها يعنى ببودن و بباليدن نباتها و اندامها از گرمى و ترى باشد از اينجا معلوم گردد كه اندر هريك از اين مايها قوتى است فعل‌كننده و قوتى است فعل پذيرنده هرگاه كه گرمى اندر تن مردم اثر كند خشكى پديد آيد و چون سردى اثر كند ترى پديد آيد و همچنين چون خشكى اثر كند گرمى پديد آيد و چون ترى اثر كند سردى پديد آيد و سردى از ترى زودتر از آن پديد آيد كه از خشكى از بهر آنكه اين مايه‌ها دشمن يكديگراند و با يكديگر كوشنده‌اند و اندر يكديگر اثر كننده و از يكديگر اثر پذيرنده و اندر هر اندامى از اندامهاء يكسان هر مايه باندازهء ديگر است و مزاج هر اندامى يعنى آميزش هر اندامى از گونهء ديگر است و كيفيت هر اندامى و گرمى و سردى و گرانى و سبكى و گشادگى جزوها و پيوستگى آن و نرمى و سختى هريك از گونهء ديگر است و از بهر آنكه زادن آدمى از آب پدر و مادر است و اين هر دو آب از خون پديد آيد و خون از غذا خيزد و غذا از نبات يا از حيوان خيزد و حيوان غذا از نبات يابد و نبات از آب و زمين رويد و اين‌همه از مايه‌هاى چهارگانه است و از هر مايه اندر هر نباتى باندازهء ديگر است و هر نباتى اندر هر اقليمى و هر جايگاهى طبع و مزاج آب و زمين آن جايگاه دارد پس هر غذائى كه از نباتى خيزد و هر خونى كه از غذائى خيزد و هر آبى از آن مرد و زن كه از خون ايشان خيزد و هر تنى كه از آن آب خيزد هريك بر طبع و مزاجى ديگر باشد بدين سبب حالها و طبعها و مزاجهاء تنها اندر خورد مزاج پدران و مادران باشد اين قدر كه بيان كرده شد آنست كه طبيب را از حالهاى تن مردم و حالهاى مايه‌ها بجملگى ببايد دانست و اللّه اعلم .\r\n\r\n","description":"","footnote":"","page_name":" 40 ","page_number":68},
  {"content":"\r\n\r\n\r\nگفتار دوم اندر ياد كردن مزاج از هر جنس و اين گفتار هشت بابست توضيح و تفسير\r\nدر اين گفتار بحث مىشود از اينكه چگونه عناصر چهارگانه ( خاك ، آب ، هوا و آتش ) با يكديگر تركيب شده و از اجتماع آنها كليهء مواد موجود در طبيعت ( مواد كانى ؛ سنگها ، گياه‌ها و جانوران ) بوجود مىآيد .\r\nقبل از شروع به اين بحث ، براى روشن شدن موضوع بايد بعضى از اصطلاحات قدما را ذكر كنيم . دانشمندان قديم مىگفتند : تغييراتى كه عارض اجسام مىشود بر دو گونه است : يكى اينكه هرگاه جسمى تغيير كند ولى ماهيت آن ( كه آن را صورت نوعيه مىگفتند ) عوض نشود ، مثلا آب وقتىكه گرم يا سرد شود باز همان آبست ، در اين صورت ، تغيير حالت مزبور را استحاله مىناميدند ( امروز مىگويند تغييرات ظاهرى يا فيزيكى ) ؛ دوم وقتىكه صورت نوعيهء جسم باقى نماند » يعنى جسم تغيير ماهيت داده و تبديل بجسم ديگرى شود ، مثلا چوب تبديل به آتش و دود و خاكستر گردد ، مىگفتند كون و فساد واقع شده است ، يعنى صورتى كه بود و بر طرف شد فاسد شده و صورتى كه نبود و موجود شد كائن شده است ( امروز مىگويند تغييرات شيميائى ) .\r\nقدما كليه تغييراتى را كه عارض اجسام مىشود حركت مىناميدند ، و بنابراين انواع حركات قائل بودند ؛ مثلا تغيير مكان جسم را حركت مكانى ، و تغيير حالت اجسام ( گرم شدن آب و تغيير رنگ ميوه در درخت ) را حركت كيفى اصطلاح كرده ، و مىگفتند استحاله يا تغيير حالت اجسام ، حركت در كيف است و حركت محرك مىخواهد ، پس هروقت استحاله واقع شود محركى هست و متحركى ، بعبارت ديگر مؤثرى هست و متأثرى ، و در اين مقام محرك را مىگويند فعل كرده و متحرك را مىگويند منفعل شده است ؛ پس استحاله فعل و انفعال است . اين اصطلاح با آنچه كه ما امروز از كلمهء ( فعل و انفعال ) مراد مىكنيم فرق دارد و بايد به آن توجه داشت تا اشتباهى در مفهوم عبارات پيش نيايد . امروز ما فعل و انفعال را در مورد اعمال شيميائى به كار مىبريم ، درحالىكه قدما در اعمال فيزيكى به كار مىبردند ، مثلا اگر آب گرم را با آب سرد مخلوط كنيم ، اين مخلوط درجهء حرارت متوسطى پيدا مىكند ؛ در اين حال قدما مىگفتند بين آب گرم و آب سرد فعل و انفعال واقع شده است . قدما مىگفتند مبدأ فعل صورت جسم است ، و انفعال مربوط به ماده مىباشد ؛ توضيح آنكه هر جسمى داراى صورت و ماده‌ايست ؛ صورت اصطلاحى است براى هر جسم ما دامى كه ماهيت آن تغيير پيدا نكرده باشد و لو اينكه تحت تأثير عوامل خارجى باشكال گوناگون درآيد ؛ مثلا اگر آب را حرارت دهيم جوشيده به شكل بخار در مىآيد و اگر برودت دهيم منجمد مىشود و به شكل يخ در مىآيد ، ولى در اين تغيير حالات ، ماهيت آب عوض نشده ، و بخار آب و يخ در حقيقت همان آب است كه در وضع اول به شكل بخار و در حال دوم به شكل يخ درآمده است قدما مىگفتند در همهء اين موارد ، آب صورت آبى خود را از دست نداده و تغيير ماهيت پيدا نكرده است ، زيرا مىتوان بخار آب را بوسيلهء برودت و يخ را بوسيلهء حرارت مجددا تبديل به آب كرد ؛ ولى چنان كه مىدانيم بخار\r\n\r\n","description":"","footnote":"","page_name":" 41 ","page_number":69},
  {"content":"\r\n\r\nآب تحت تأثير حرارت شديد تبديل به گازهاى اكسيژن و ئيدروژن مىشود ؛ در اين حال مخلوط گازهاى مزبور را نمىتوان آب ناميد ، زيرا نمىتوان آنها را بوسيلهء برودت تبديل به آب كرد . قدما از اين مطلب آگاه بودند و مىگفتند آب تحت تأثير حرارت شديد صورت آبى خود را از دست داده صورت هوائى پيدا مىكند ، پس « صورت » آن چيزيست كه هر جسم بوسيلهء آن از جسم ديگر مشخص و متمايز مىگردد . اكنون گوئيم آب تا وقتىكه صورت آبى خود را از دست نداده ، داراى آثار و خواصى است كه مهمتر از همه اينست كه اگر آن را بطبيعت خود واگذارند ، و عوامل خارجى در آن اثر نكند ، سرد و تر ( سيال ) بوده و نيز سنگين‌تر از هوا و سبكتر از خاك مىباشد ، و آب بواسطهء اين خواص منشأ آثار و افعالى مىشود ، مثلا سردى آن مىتواند جسم گرمى را سرد نمايد ، قدما اين عمل را به « صورت » آب نسبت داده مىگفتند مبدأ فعل صورت جسم است ، و صورت را « طبيعت نوعيه » هم مىناميدند .\r\nابن سينا مىگويد ( در صفحهء 697 شفا « فن سماع طبيعى » ) : اجسام عنصرى چون باهم ملاقات كنند بعضى در بعضى فعل مىكنند و هركدام از آنها بسبب صورتشان فاعل است و بسبب ماده منفعل ، چنان كه شمشير تيزش فعل مىكند و آهنش كندى و فرسودگى مىيابد ، و اين فعل و انفعال همواره استمرار دارد تا يكى از دو امر پيش آيد : يا يكى بر ديگرى غلبه مىكند و او را از نوع خود مىسازد ، مثل اينكه آتش چون به چوب برسد آن را مىسوزاند ؛ در اين حالت صورتى كه غالب شده مىگوئيم كائن است و صورتى كه مغلوب شده فاسد است ؛ يا اينكه يكى بر ديگرى غلبه نمىكند ، اما كيفيت هر دو چنان تغيير مىيابد كه در آنها كيفيت متشابهى دست مىدهد ؛ اين عمل را امتزاج و آن كيفيت متشابه را مزاج مىنامند ، مثل اينكه سركه و انگبين چون باهم ممزوج شوند سركنگبين درست مىشود كه نه سركه است و نه انگبين ، بلكه كيفيت خاص دارد . اما اگر ميان آن دو جسم فعل و انفعالى دست ندهد ، مثل اينكه نمك و فلفل را بهم بياميزند آن را اختلاط مىگويند نه امتزاج اكنون مىخواهيم بدانيم چگونه عناصر با يكديگر تركيب شده اجسام مركب را بوجود مىآورند .\r\nقدما مىگفتند هريك از عناصر چهارگانه مكانى طبيعى دارد كه در آنجا ساكن است . مكان طبيعى خاك در مركز است و مكان آب بر روى خاك و مكان هوا روى آب و مكان آتش در بالاى همه و محيط بر كرهء هواست و اگر جسمى را از مكان طبيعى خود خارج كنيم مثلا سنگى را به هوا پرتاب نمائيم مجددا به كرهء خاك كه مكان طبيعى اوست برميگردد و در آنجا ساكن مىشود . عاملى كه باعث اين حركت مىشود عبارت از قوه‌اى است در ذات جسم و تا وقتىكه سنگ بمركز كرهء خاك نرفته اين قوه در او موجود است و ميل دارد سنگ را تا مركز كرهء زمين ببرد و همين ميل به حركت و رسيدن به مكان طبيعى است كه در او قوه سقوط ايجاد مىكند ولى در مركز زمين ديگر اين قوه موجود نيست زيرا آنجا مكان طبيعى اوست و ميل ندارد از آنجا بجاى ديگر حركت نمايد .\r\n( اين نظريه با آنچه كه امروز دربارهء سقوط اجسام به علت قوهء جاذبه مىدانيم هيچ‌گونه تفاوتى ندارد زيرا امروز علت سقوط سنگ را قوهء جاذبه‌اى كه از مركز زمين اعمال مىشود مىدانيم و اين قوه تا وقتىكه سنگ بمركز زمين نرسيده است وجود داشته و باعث حركت و سقوط سنگ\r\n\r\n","description":"","footnote":"","page_name":" 42 ","page_number":70},
  {"content":"\r\n\r\nمىشود ولى همين‌كه بمركز زمين رسيد در آنجا ساكن مىگردد و ديگر قوه‌اى كه باعث كشش سنگ شود از طرف زمين به آن وارد نمىشود . ) ؛ ولى اگر عناصر به صورت اجزاء بسيار ريز درآيند اين قوهء طبيعى و اين ميل به حركت و رسيدن بمبدأ خود در آنها كم شده و مىتوانند در غير مكان طبيعى خود باقى بمانند مثلا اگر طلا را خرد كرده و بدرشتى دانه‌هاى خشخاش يا كوچكتر از آن درآوريم در آب فروميروند ، درحالىكه طلاى سائيده شده و به صورت غبار درآمده روى آب مىايستد و ته‌نشين نمىشود ؛ و اگر اجزاء ريز همين طلاى سائيده شده مجددا با يكديگر جمع شده و مجموعا دانه‌هائى بدرشتى ته سنجاق يا قدرى كوچكتر از آن تشكيل دهند در آب فرو رفته ته‌نشين خواهند شد ؛ پس ريز شدن اجزاء سبب ضعف قواى طبيعى اجسام است كه نتوانند بطبيعت خود براى مكانى كه مخصوص هريك از آنها است حركت كنند ( امروز مىدانيم كه قواى ديگرى نيز از قبيل مقاومت محيط مادى در برابر حركت اجسام در اين امر دخالت دارد ) ؛ به اين ترتيب اجزاء خاكى و آبى مىتوانند به صورت ذرات فوق‌العاده ريز درآمده و با اجزاء هوا آميخته شده جسم مركبى را بسازند ، اجزاء اين جسم مركب از يكديگر جدا نشده و هريك بعلتى كه ذكر كرديم به مكان طبيعى خود نمىروند و اگر جدا شدند زمانى درازتر و حركتى بسيار كندتر لازم دارند و هر قدر اجزاء مزبور ريزتر باشند تركيب ، يعنى جمع شدن آنها با يكديگر با وجود دورى از طبيعتى كه از هم دارند بهتر و كامل‌تر صورت گرفته و جدا شدنشان از يكديگر سخت‌تر و ديرتر انجام خواهد گرفت به اين ترتيب قدما معتقد بودند كه در اجسام مركب ، عناصر به صورت اجزاء فوق‌العاده ريز در مجاورت يكديگر قرار داشته و بعبارت ديگر در مركبات صورت عناصر محفوظ مىباشد ، يعنى مثلا اجزاء خاك و آب و هوا بدون اينكه تغيير ماهيت داده باشند ، بالفعل در يك برگ درخت موجود مىباشند ، منتها چشم قادر نيست اجزاء متشكله را بواسطهء غايت خردى و ريزى كه دارند از هم تميز و تشخيص دهد ، مانند اينكه گرد ذغال را اگر با گرد سفيداب بطور كامل مخلوط نمايند حس نمىتواند اجزاء آن را از يكديگر تشخيص دهد و رنگى كه درك مىشود بين سياهى و سپيدى است ؛ ارسطو در اين‌باره مىگويد :\r\n« اگر ادراك حس بصر در نهايت قوت بود ، شخص در گوشت ، آب و خاك و هوا و آتش را از يكديگر متمايز مىديد ( صفحهء 698 ترجمهء سماع طبيعى ) »\r\nپس از اينكه اجسام بسيط به اين ترتيب به يكديگر پيوستند ، جسم مركب داراى قوامى گرديده و اجزاء جسم مزبور بواسطهء تماس با يكديگر فعل و انفعال خواهند كرد .\r\nاما معنى قوام اينست كه اگر جسمى خشك با جسمى تر يا جسمى كثيف با جسمى لطيف آميخته گردد مجموع بحالتى از خشكى و ترى يا كثافت و لطافت و سختى و نرمى كه متوسط بين دو حالت ممتزج باشد در مىآيد و هركدام كه اجزائشان غلبه پيدا كند قوام آن در مزاج غالب بوده و هركدام كه اجزائشان كمتر باشد در امتزاج ضعيف‌تر مىگردد . ساده‌ترين مثال براى درك اين مطلب اينست كه اگر آب و خاك با يكديگر مخلوط گردند گل برحسب غلبهء آب يا خاك رقيقتر يا غليظتر خواهد بود .\r\nاما پيدايش يك جسم مركب در اثر فعل و انفعال اجزاء اجسام بسيط به اين ترتيب است\r\n\r\n","description":"","footnote":"","page_name":" 43 ","page_number":71},
  {"content":"\r\n\r\nكه ابتدا اجزاء اجسام مزبور كه به صورت ذرات بسيار ريزى درآمده‌اند با يكديگر تماس پيدا مىكنند . توضيح آنكه در هندسه تماس به اين معنى است كه دو مقدار نهايتشان يكى باشد و فعل و انفعال منظور نيست اما در اين موضوع تماس اصطلاح است براى موردى كه فعل و انفعال در كار باشد ، و منظور از فعل و انفعال اينست كه چون دو جسم باهم مجاور شدند گرمى و سردى آنها در يكديگر تأثير كرده و در مجموع يك حالت متوسط ميانهء گرمى و سردى برحسب غالب بودن يا ضعيف بودن يا متوسط بودن اجزا با يكديگر پيدا مىشود و هر اندازه كه اجزاء اجسام گرم يا سرد زيادتر باشد حالت متوسط به كيفيت آن جسم غالب نزديكتر خواهد بود و كيفيت ما بين اين اجزا بيك حال باقى مىماند و در ممتزج متشابه است ؛ پس امتزاج از اجتماع اجزائى بوجود مىآيد كه داراى احوال مختلف‌اند ولى حس در مجموع آنها حال هريك را جداگانه درك نكرده بلكه يك حالت واحد از مجموع حالات مختلفه آنها درمىيابد و اين حالت متوسط و متشابه را مزاج نامند و عناصر كه عبارت از خاك و آب و هوا باشند در جسم متمزج زمان قابل اعتنائى باقى مىمانند .\r\nاما راجع به عنصر آتش كه چگونه داخل در تركيب اجسام مىشود بحث‌ها و مناقشات خيلى زياد در كتب علمى قديم ديده مىشود كه مبنا و اساس همهء آنها يك سلسله فرضيات و نظريات فلسفى توأم با بعضى مشاهدات و تجربيات علمى بوده است . دنبالهء اين مباحثات تا قرن هيجدهم ميلادى در اروپا كشيده شده و حتى بوفون طبيعىدان معروف فرانسوى كه شهرت جهانى دارد همان فرضيات را اساس نوشته‌هاى خود قرار داده است ؛ چنان كه در جلد اول كتاب تاريخ طبيعى خود مىنويسد :\r\n( چهار عنصر خاك و آب و هوا و آتش كم‌وبيش در تركيب كليهء اجسام موجود مىباشد . اجسامى كه خاك و آب در آنها غلبه دارد مواد متكاثف و سخت و ثابت را تشكيل داده و اجسامى كه هوا و آتش در آنها غالب مىباشد مواد قابل احتراق را بوجود مىآورند ) .\r\nسپس مىنويسد : ( اشكال بزرگى كه در اينجا هست اينست كه بدانيم چگونه هوا و آتش كه هر دو فرار هستند ممكن است به تمام اجسام چسبيده و جزء متشكلهء آنها گردند ؛ اينكه گفتيم كليهء اجسام براى اينست كه نه تنها در مواد قابل احتراق مقدار زيادى هوا و آتش موجود است ، بلكه در ساير مواد هم اين دو عنصر وجود دارند ، ولى اجسامى كه غير قابل احتراق و بسيار ثابت و پايدار هستند ، هوا و آتش در آنها بطور خيلى محكم چسبيده شده است ) .\r\nبوفون براى اينكه توجيهى جهت اين مطلب پيدا كند ، آتش را با نور مقايسه مىكند و مىگويد :\r\n( هرگاه نور بجسمى بتابد قسمتى از آن منعكس شده و مقدار زيادى نيز جذب جسم گرديده و در نتيجه نور خاموش مىشود ، و به اين ترتيب نور داخل در تركيب اجسام مىگردد . عنصر آتش نيز به همين ترتيب بواسطهء مستقر شدن در اجسام و به علت ضرباتى كه بمادهء ثابت و پايدار جسم وارد مىآورد جزء اجسام شده و آن هم مانند نور خاموش مىگردد . )\r\nقدما نيز مانند بوفون آتش و نور را با يكديگر مقايسه كرده و نظير همين مطالب را گفته‌اند و بسيارى از دانشمندان قديم معتقد بودند كه اجزاء آتش همراه با اجزاء ساير عناصر در اجسام مركب موجود است ، منتها چون بطور جدا از هم در خلل اجزاء ديگر متفرق مىباشد لذا حرارت آن در لمس محسوس نيست . ابو البركات بغدادى در اين‌باره چنين مىگويد :\r\n\r\n","description":"","footnote":"","page_name":" 44 ","page_number":72},
  {"content":"\r\n\r\n( بعيان مىبينيم كه آتش در سنگ آهك مدت مديدى باقى مىماند و حال آنكه مانند ساير سنگها در لمس سرد است و پس از مدتى كه آب روى اين سنگ آهك ريختيم ، آتشى كه در طبيعت او به حال كمون بود ظاهر مىشود و گوگرد را مشتعل كرده و چيزى را كه قابل پختن است مىپزد و چيزى را كه قابل احتراق است محترق مىكند ، و علت اينكه آتش در خلل و فرج سنگ بطور كمون باقى مانده و با سردى هوا در مدت مديدى خاموش نشده و حرارت اجزاء آن هم ظاهر نگرديده بلكه از حس مخفى بوده اينست كه آن اجزاء متفرق و بطور جدا از هم در خلل اجزاء ديگر موجود است و بمحض اينكه آب بر آن ريختيم ظاهر مىشود ؛ به همين طريق آتش در مزاج داخل شده و با ديگر ممتزجات آميخته مىگردد و اثر آن در فعل و انفعال و رنگها و طعم‌ها و بوها ظاهر مىشود ، چنان كه در انواع ممتزجات مشهود است ، و حرارت اجزاء كم نمىشود و بسبب برودت ضعيف هم نمىگردد . )\r\nدر خاتمهء اين بحث گوئيم مزاج ( يعنى كيفيتى كه از امتزاج عناصر پيدا مىشود ) نه قسم است :\r\nيك قسم آنكه وجود خارجى ندارد اعتدال مطلق است يعنى هر عنصرى در عنصرهاى ديگر همان قدر فعل كرده باشد كه آنها در او كرده‌اند و هيچ‌كدام كيفيتشان بر ديگرى غلبه نداشته باشد . چهار قسم هم مزاج بسيط است كه در هريك از آنها دو كيفيت متضاد از چهار كيفيت معتدلند و از دو كيفيت متضاد ديگر يكى غالب است و آن مزاج را بنام كيفيتى كه غالب است مىنامند و آنها عبارتند از مزاج سرد ، مزاج گرم ، مزاج‌تر ، مزاج خشك . چهار قسم هم مزاج مركب است كه در آنها از هر دو كيفيت متضاد يكى غالب باشد و آنها عبارتند از : مزاج گرم و خشك ، مزاج گرم و تر ، مزاج سرد و خشك ، مزاج سرد و تر .\r\nبراى توضيح و روشنتر شدن مطلب ترجمهء عبارتى را كه ابن سينا در اين‌باره در كتاب شفا آورده ( سماع طبيعى صفحهء 711 ) در اينجا ذكر مىكنيم و آن اينست :\r\n« اين مزاج بر چند وجه است يا اينست كه جسم بسيط گرم جسم سرد را به همان مقدار گرم مىكند كه جسم سرد جسم گرم را سرد مىكند تا حالتى حادث شود كه واسطهء ميان شدت سردى و گرمى باشد و همچنين ميان شدت ترى و خشكى و اين قسم امتزاج را معتدل مطلق مىگويند ( معتدل مطلق در خارج وجود ندارد ) اما اگر اعتدال فقط ميان گرمى و سردى باشد و ميان ترى و خشكى نباشد بلكه ترى غالب باشد آن را مزاج تر مىگويند يا اگر خشكى غالب باشد آن را مزاج خشك مىنامند و اگر امر معكوس باشد و اعتدال ميان گرمى و سردى نبوده بلكه ميان خشكى و ترى باشد يعنى گرمى يا سردى غالب باشد مزاج را گرم يا سرد مىگويند و اين مزاجها از اعتدال مطلق خارج است و در آنها فعل و انفعال چنين واقع شده كه يكى از دو طرف متضاد غالب گرديده و دو طرف ديگر اعتدال يافته است . در مقابل اين چهار قسم مزاج بسيط چهار قسم ديگر هست كه مركب است و آن اينست كه اعتدال ميان دو طرف متضاد نباشد بلكه چنان استقرار يافته باشد كه دو غلبه در كار باشد يعنى هم گرمى باشد و هم خشكى يا هم سردى باشد و هم خشكى يا هم گرمى باشد و ترى يا هم سردى باشد و ترى .\r\nپس جمعا نه مزاج مىشود يكى معتدل و چهار مزاج بسيط و چهار مزاج مركب . »\r\n\r\n","description":"","footnote":"","page_name":" 45 ","page_number":73},
  {"content":"\r\n\r\n\r\nباب 1 - اندر ياد كردن مزاج كه چه چيز است و چگونه پديد آيد\r\nببايد دانست كه هر جسمى كه فروسوى كرهء ماهست آميخته و سرشته است از چهار مايه كه آن را اركان گويند و عناصر نيز گويند و هر مايه را كيفيتى است و كيفيت بپارسى چگونگى باشد و حكما اين كيفيت را صورت گويند و طبيعت نيز گويند « 1 » و كيفيت‌ها هر چهار ضد يكديگرند « 2 » و گوهر همهء مايه‌ها يكسانست « 3 » و هر چهار بدين كيفيت‌ها مخالف يكديگراند و كيفيت‌ها اثركننده است « 4 » و گوهرها\r\n\r\n\r\n","description":"","footnote":"\r\n( 1 ) - مثلا مىگويند طبيعت خاك سرد و خشك ، طبيعت آب سرد و تر ، طبيعت هوا گرم و تر و طبيعت آتش گرم و خشك است .\r\n( 2 ) - گرمى ضد سردى و ترى ضد خشكى است .\r\n( 3 ) - يعنى كليهء اجزاء عناصر مشابه يكديگرند\r\n( 4 ) - از چهار كيفيت كه گرمى و سردى و ترى و خشكى باشد ، فقط دو كيفيت گرمى و سردى اثركننده ( يا فاعل ) است ، مثلا حرارت آتش يخ را ذوب كرده و آب را داغ و سپس تبديل ببخار مىنمايد ، و اگر ميله آهنى را حرارت دهيم بر طول آن افزوده مىگردد ؛ همچنين سرما در كائنات اثر دارد ، زيرا بطور محسوس مىبينيم كه برودت باعث انجماد آب شده و در فصل زمستان آثارى كه از سرماى هوا پيدا مىشود بر همه مشهود است ؛ ولى خشكى و ترى ( و بعبارت ديگر جامد و سيال بودن ) كه دو كيفيت ديگر هستند تأثيرى در اجسام نداشته و نمىتوانند باعث تغيير آنها شوند ، بلكه خودشان تحت تأثير حرارت و برودت قرار مىگيرند ، به اين معنى كه حرارت مثلا ، جامد بودن را از آهن سلب كرده و آن را مىتواند مايع كند ، درصورتىكه جامد بودن آهن نمىتواند منشأ اثرى در اجسام باشد ، به اين جهت مىگويند كه گرمى و سردى فاعلند و ترى و خشكى منفعلند .\r\nابن سينا در كتاب شفا ( فن سماع طبيعى ) مىگويد ( به صفحهء 729 ترجمهء آن مراجعه شود ) :\r\n« كيفيات ملموس اولى ( كيفياتى كه با حس لمس درك مىشوند و بر كيفيات ديگر مقدم هستند ) چهار است كه دوتاى آنها يعنى گرمى و سردى فاعلند و بواسطهء فاعل بودن ، آنها را بفعلشان تعريف مىكنند و مىگويند گرمى آنست كه اجسامى را كه مختلفند از هم جدا مىكند و اجسامى را كه متشابهند باهم جمع مىكند و اين خاصيت آتش است و سردى آنست كه اجسام متشابه و غير متشابه را باهم جمع مىكند و اين خاصيت آبست و دو كيفيت ديگر از اين چهار كيفيت يعنى ترى و خشكى منفعلند و بواسطهء منفعل بودن تعريفشان بانفعالشان مىشود و مىگويند ترى كيفيتى است كه بواسطهء او جسم به آسانى محصور مىشود و شكل جسمى را كه بر او احاطه دارد مىپذيرد و به زودى هم ترك شكل مىكند ( تعريفى است كه امروز در كتابهاى فيزيك از جسم مايع يا سيال مىكنند ) و خشكى كيفيتى است كه بواسطهء او جسم بدشوارى محصور مىشود و از غير خودش بدشوارى قبول شكل مىكند و بدشوارى هم آن را ترك مىكند ( تعريف جسم جامد در كتابهاى فيزيك امروز ) و ازاين‌روست كه دو جسم تر بواسطهء تماس به آسانى بهم مىيچسبند و تا وقتىكه تماسشان محفوط است جدا شدنشان -\r\n","page_name":" 46 ","page_number":74},
  {"content":"\r\n\r\nاثر پذيرنده « 1 » و هريك بكيفيت خويش اندر گوهر يكديگر اثر كنند و گوهرها از كيفيت يكديگر اثرپذيرند و هرگاه كه دو ضد اندر يكديگر اثر كنند « 2 » اگر يكى غلبه كند و قويتر آيد اين را كه قوت و غلبه او را بوده است كاين گويند و آن را كه غلبه بر وى بوده است فاسد گويند « 3 » و اگر دو كيفيت با يكديگر بازكوشند و هريك اندر گوهر يكديگر اثر كنند و گوهر هر دو از حال بگردد آن را استحالت گويند و بدين استحالت قوت هر دو شكسته شود و كيفيتى ميانه پديد آيد آن را مزاج گويند « 4 » و اگر از چهار كيفيت كه اركان است كه يكى گرم است و دوم سرد و سيّم خشك و چهارم تر دو كيفيت با يكديگر بازكوشند و برابر آيند و آن دو ديگر كه بماند يكى قويتر آيد و يكى ضعيف‌تر مزاج اندر آن دو كيفيت كه برابر آيد معتدل باشد و اين دو كيفيت ديگر كه يكى قويتر آيد و ديگر ضعيف‌تر مزاج را بدين كيفيت قويتر باز خوانند چنان كه اگر در سردى و گرمى معتدل باشند و خشكى بر\r\n\r\n\r\n","description":"","footnote":"\r\n- دشوار بلكه غير ممكن است تا اينكه پيوستگى آنها به آسانى جدا شود و جسم خشك بخلاف اينست و ازاين‌رو دو كيفيت اول را فاعل و دو كيفيت دوم را منفعل مىخوانند اگرچه گرم و سرد هريك در ديگرى فعل مىكند و از او منفعل هم مىشود و همچنين هريك از تر و خشك هم در ديگرى فعل مىكند و هم از او منفعل مىشود و ليكن چون گرم و سرد را بتر و خشك بسنجند ديده مىشود كه تر و خشك در گرم و سرد تأثير نمىكند اما گرم و سرد در تر و خشك تأثير مىكند . »\r\n( 1 ) - هر عنصر داراى كيفيت و ماده‌اى ( گوهرى ) مىباشد . كيفيت اثركننده و ماده اثر پذيرنده است ، مثلا حرارت آتش در ماده يا گوهر آب اثر كرده آن را تبديل ببخار مىكند . »\r\nدر صفحهء 697 ترجمه « سماع طبيعى » براى توضيح اين قسمت چنين مىخوانيم :\r\n« اجسام عنصرى چون باهم ملاقات كنند بعضى در بعضى فعل مىكنند و هركدام از آنها بسبب صورتشان ( كه آن را طبيعت يا كيفيت نيز گويند ) فاعل است و بسبب ماده منفعل چنان كه شمشير تيزيش فعل مىكند و آهنش كندى و فرسودگى مىيابد . »\r\n( 2 ) - تركيب يا امتزاج دو جسم عنصرى بوسيلهء قواى متضاد آنها صورت مىگيرد .\r\nاز يك طرف گرمى و سردى كه دو ضدند در يكديگر تأثير كرده ، و از طرف ديگر ترى و خشكى نيز در يكديگر تأثير مىنمايند .\r\n( 3 ) - اگر يكى بر ديگرى غلبه كند او را از نوع خود مىسازد ، مثل اينكه آتش چون به چوب برسد آن را مىسوزاند ، در اين صورت گويند چوب فاسد و آتش كائن شد .\r\n( 4 ) - در مقدمهء اين گفتار راجع بچگونگى پيدايش مزاج بحث شد به آنجا مراجعه شود .\r\n","page_name":" 47 ","page_number":75},
  {"content":"\r\n\r\nترى غلبه كند گويند مزاج خشك است و اگر ترى بر خشكى غلبه كند گويند مزاج تر است و اگر اندر ترى و خشكى معتدل باشد و گرمى بر سردى غلبه كند مزاج گرم است و اگر سردى بر گرمى غلبه كند گويند مزاج سرد است اين نوع مزاج‌ها را مزاج مفرد گويند و اين چهار مزاج مفرد است كه ياد كرده آمد و افزون از اين مزاج مفرد نيست از بهر آنكه اركان از اين چهار افزون نيست و هرگاه كه هيچ دو كيفيتى با يكديگر برابر نيايند ليكن دو كيفيت غالب شود و دو مغلوب چهار مزاج مركب پديد آيد : گرم و خشك و گرم و تر و سرد و خشك و سرد و تر و فزونتر از اين ممكن نيست از بهر آنكه اگر مزاج پنجم صورت بندد واجب كند كه اندر آن مزاج يك كيفيت اندر يك حال هم غالب باشد و هم مغلوب و اين محال است از بهر آنكه ممكن نيست كه مزاجى باشد گرم و سرد يا مزاجى باشد خشك و تر ؛ و ممكن است كه اندر بعضى جسم‌ها هر چهار كيفيت با يكديگر بازكوشند و هر چهار برابر آيند تا كيفيتى راست پديد آيد كه آن را معتدل راستين گويند يا معتدل حقيقى پس چون اندر مزاجها نگاه كرده شود مزاج نه است يكى معتدل و چهار مفرد و چهار مركب چنان كه ياد كرده آمد و مزاج معتدل از روى قسمت عقلى معتدل راستين باشد و معتدل راستين چيزى باشد كه تركيب اجزاى اركان اندر وى راستا راست باشد و قوت كيفيت‌ها با يكديگر برابر باشد و اين اعتدال اندر جهان موجود نيست و نزديك طبيبان معنى معتدل تمامى بخش هر اندامى است از هر كيفيتى و اين چنان باشد كه هر اندامى از اندامها يكسان « 1 » چندانكه او را به كار آيد از گرمى و سردى و خشكى و ترى يافته باشد و مزاجى كه او را شايد پديد آمده از بهر آنكه هر اندامى از اندامها يكسان را مزاجى و اعتدالى خاصه است و اگر مزاج اندامى بگردد بدان حد كه مزاج اندامى ديگر گيرد اعتدال او باطل شود چنان كه اگر\r\n\r\n\r\n","description":"","footnote":"\r\n( 1 ) - اندامهاء يكسان مانند گوشت و پوست و استخوان و عصب مىباشند كه هركدام از آنها از اجزاء مشابهى تشكيل يافته و حكم بافت را در طب كنونى دارند .\r\n","page_name":" 48 ","page_number":76},
  {"content":"\r\n\r\nمثلا مزاج استخوان بگردد و مزاج مغز گيرد « 1 » يا مزاج جگر گيرد اعتدال استخوان باطل شود و بدان سبب اعتدال همهء تن باطل شود از بهر آنكه اعتدال همهء تن آنست كه اندامهاى او هريك بر مزاج و اعتدال خاص خويش باشد چنان كه اندر آخر اين باب ياد كرده شود « 2 » و مزاج هر اندامى را اندر هر تن حدّى است و هرگاه كه بدان حد باشد معتدل باشد و اگر از آن حد بگردد و پيش‌تر و بازپستر افتد اعتدال او باطل شود « 3 » و اين اعتدال اندامها كه بدين‌گونه ساخته شده است عنايتى بزرگست از آفريدگار تبارك و تعالى تا مزاج اندامى گرم و خشك چون دل با مزاج اندامى سرد و تر چون دماغ بازكوشد و برابرى كند و مزاج اندامى گرم و تر چون جگر با مزاج اندامى سرد و خشك چون استخوان برابرى كند تا چون مزاج اندامها همه با يكديگر برابرى كند همگى هر تن را مزاجى معتدل باشد « 4 » نه معتدل راستين ليكن اعتدالى كه آن تن بدان درست باشد و ببايد دانست كه همچنانكه هر اندامى را مزاجى خاص است هر تن را مزاجى و اعتدالى خاص است و از چندين هزار خلق كه\r\n\r\n\r\n","description":"","footnote":"\r\n( 1 ) - و اين در صورتيست كه املاح معدنى ( فسفات ترى كالسيك ) استخوان بتحليل رفته و استخوان داراى حفره‌ها و مجراهائى شده ، عروق خونى جديد جانشين بافت استخوانى گردد ، چنان كه در استئومالاسى ديده مىشود . در چنين حالى كه رطوبت قسمت اعظم استخوان را فراميگيرد قدما مىگفتند ، مزاج استخوان از خشكى بترى تبديل شده است .\r\n( 2 ) - اين مسئله كه پيوستگى هريك از اعضاء بدن را با ساير اعضاء و بالنتيجه تأثير هر عضو را نسبت به تمام بدن مىرساند و امروزه در فيزيولوژى كاملا به ثبوت رسيده بر پزشكان قديم معلوم بوده است .\r\n( 3 ) - مثلا عمل قندسازى كبد در هر فرد يك وضع و ميزان معينى دارد كه طبيعى و فيزيو - لوژيك است ؛ اگر از آن حد بگردد و بيشتر از عادى شود ، گويند آن شخص كبدش زيادتر از عادى كار مىكند ، و اين وضعيت در كتب طب جديد بنام  ( Hyperhepatie )  ناميده شده ، و اگر كمتر از عادى شود گويند كبد آن شخص كمتر كار مىكند ، و در كتب طب جديد بنام  ( Anbepatie )  ياد شده است ؛ بنابراين تا وقتىكه كبد به ميزان طبيعى و حد معمولى كار مىكند مزاجش معتدل است ، و اگر كمتر يا بيشتر كار كند از اعتدال خارج مىشود .\r\n( 4 ) - تضاد عملى اعضاء بدن در طب امروز نيز مورد قبول است ، مثلا ترشح هورمون تيروئيد باعث ازدياد مقدار قند خون و ترشح هورمون لوزالمعده باعث نقصان عيار قند خون مىشود ، و اعتدالى كه در بدن وجود دارد ، در حقيقت نتيجهء همين قبيل تضادها است ؛ آنچه در طب قديم شبيه به اين مسئله گفته مىشد ، منظور آنها تقريبا همين قضيه بوده است .\r\n","page_name":" 49 ","page_number":77},
  {"content":"\r\n\r\nخداى تعالى آفريده است هرگز دو تن بيك مزاج راستا راست نبوده است و نباشد نبينى كه از چندين هزار تن كه در شهرى باشند هرگز دو تن را بالا و پهنا و توانائى و ناتوانى و دلاورى و بددلى و كم خورشى و بسيار خوردن و فربهى و نزارى و خوبى و زشتى و زيركى و نازيركى و آرزوها و عادتها و آوازها و رنگها هيچ دو بهم نماند و برافزودى اين‌همه بسبب برافزودى مزاجها است و اين از كمال قدرت و رحمت آفريدگار است تبارك و تعالى تا هركسى دوست و دشمن و خويش و بيگانه و آشنا و فرزند را زود بشناسد و تا مثلا حقى را كه جعفر باشد احمد نستاند فتبارك اللّه رب العالمين و ارحم الراحمين . و همچنين مردمان هر اقليمى و هر هوائى را مزاجى و اعتدالى خاص است مثلا مردمان هندوستان را مزاجى و اعتدالى است كه بدان تندرست باشند و مردمان صقلاب را مزاجى و اعتدالى ديگر است و بدان تندرست باشند و اگر هندو را مزاج بگردد و بمزاج صقلابى شود از اعتدال بيفتد و بيمار گردد و اگر صقلابى بمزاج هندو شود همچنين از اعتدال بيفتد و بيمار گردد .\r\nو معتدل را با نامعتدل از هشت روى با هشت وجه قياس توانكرد :\r\nيكى آنكه مزاج يك نوع از انواع موجودات با مزاج هرچه بيرون اوست قياس كنند چنان كه اگر مزاج مردم « 1 » را با مزاج ديگر موجودات كاين و فاسد « 2 » قياس كنند مزاج معتدل مزاج مردم باشد .\r\nدوم آنكه شخصى را از نوع انسان هم بافراد نوع او قياس كنند « 3 » و اندرين قياس نخست ببايد دانست كه اعتدال مزاج مردم را عرضى است فراخ يعنى برافزودى اندر مزاجها مردمان بسيار است و اين برافزودى را دو طرف است و هر طرفى را حديست كه اگر شخصى از آن حد بيرون افتد از مزاج مردمى بيرون شود و بر حال زندگى نماند اين دو طرف را بىشك ميانه باشد و اين ميانه بقياس به آنچه ميل به اطراف دارد معتدل باشد و آنچه ميل به اطراف دارد بقياس با اين ميانه معتدل نباشد .\r\n\r\n\r\n","description":"","footnote":"\r\n( 1 ) - منظور مزاج افراد بشر است .\r\n( 2 ) - منظور مزاج جماد و نبات و حيوان مىباشد .\r\n( 3 ) - منظور اينست كه مزاج يك فرد از افراد بشر را با ديگر افراد بشر قياس كنند .\r\n","page_name":" 50 ","page_number":78},
  {"content":"\r\n\r\nسيم آنكه صنفى را از نوعى باصناف آن نوع قياس كنند « 1 » و همچنانكه اعتدال اشخاص را عرضى است اعتدال اصناف را عرضى است ليكن اين عرض بدان فراخى نيست « 2 » و چون اصناف را با يكديگر قياس كنند بىشك دو طرف و وسطى پديد آيد و صنفى كه وسط باشد بقياس به اطراف معتدل‌تر از هر دو طرف باشد .\r\nچهارم آنكه شخصى را از صنفى هم به اشخاص آن صنف خويش قياس كنند « 3 » اندر اشخاص همچنان دو طرف و وسط پديد آيد اين وسط از اين صنف بقياس با اطراف اين صنف معتدل‌تر باشد .\r\nپنجم آنكه شخصى را از صنفى با شخصى هم از صنف او قياس كنند « 4 » مزاج آن شخص بقياس با تن او معتدل باشد و بقياس با شخصى ديگر معتدل نباشد از بهر آنكه هر شخصى را مزاجى و اعتدالى خاصه است چنان كه ياد كرده آمده است .\r\nششم آنكه اندام‌ها را با يكديگر قياس كنند مزاج هر اندامى اندر حق خويش معتدل باشد و بقياس با اندامى ديگر معتدل نباشد چنان كه اعتدال استخوان آنست كه سرد و خشك باشد و خشكى او بيش از خشكى همهء اندامها باشد اين مزاج استخوان را اندر حق او معتدل باشد و بقياس با ديگر اندامها معتدل نباشد و همچنين اعتدال دماغ آنست كه سرد و تر باشد و ترى او بيش از ترى همهء اندامها باشد اين مزاج اندر حق دماغ معتدل است و بقياس با ديگر اندام‌ها معتدل نباشد .\r\n\r\n\r\n","description":"","footnote":"\r\n( 1 ) - مزاج مردم هر اقليم را با مزاج مردم اقليم ديگر كه داراى آب‌وهوا و شرايط زمينى و جوى ديگر مىباشد قياس نمايند ؛ مثلا مزاج مردم هند را با مزاج افراد ترك قياس كنند ؛ همچنين جنس مرد و زن و مشاغل مختلف ( كسانى كه كارهاى بدنى مىكنند مثل آهنگر و كسانى كه مشاغل فكرى دارند مانند دانشمندان ) اصناف مختلف را تشكيل مىدهند ، و افراد هر صنف داراى مزاج مخصوص به خود مىباشد .\r\n( 2 ) - زيرا در آنجا اختلاف بين مزاجهاى كليهء افراد بشر مطرح است ، و در اينجا بين افراد دو صنف ، مثلا بين مرد و زن در يك منطقه ؛ يا بين كودكان و بزرگسالان در يك منطقه .\r\n( 3 ) - مثلا مزاج صد تن از مردان هم سن يك منطقه را با يكديگر مقايسه نمايند يا صد تن از زنان را با يكديگر .\r\n( 4 ) - در اينجا به حد اعلاى محدوديت مىرسد زيرا مزاج يك فرد بخصوص از يك صنف را با مزاج يك فرد ديگر از همان صنف مقايسه مىكند .\r\n","page_name":" 51 ","page_number":79},
  {"content":"\r\n\r\nهفتم آنكه شخصى باشد كه مزاج همهء اندام‌هاى او بر تمامىترين اعتدالى باشد اگر اين شخص را با اشخاص ديگر قياس كنند مزاج او معتدل‌تر باشد .\r\nهشتم آنكه اين شخص كه اندر اعتبار هفتم ياد كرده آمد از معتدل‌ترين صنفى باشد و اندر معتدل‌ترين روزگارى از روزگار عمر چنان كه اندر باب مزاج سالهاى عمر ياد كرده آيد .\r\nو ببايد دانست كه هرگاه مزاج انواع جماد و نبات و حيوان را بهم قياس كنند مزاج مردمان معتدل‌تر باشد و هرگاه كه اصناف مردم را با يكديگر قياس كنند مردمان خط استوا معتدل‌تر باشند به شرط آنكه مزاج مسكن ايشان بسببى از سبب هاى زمينى بنگردد چون كوه و دريا و غير آن « 1 » و از پس ايشان مردمان اقليم چهارم و از اشخاص مردمان معتدل‌ترين شخص از معتدل‌ترين صنفى بودند « 2 » و از اندام‌هاى مردم پوست معتدل‌ترست از بهر آنكه پوست باعتدال راستين نزديكتر است و از همگى پوست پوست كف دست و از پوست كف دست پوست سرهاى انگشتان و از جملهء پوست‌هاى سرهاى انگشتان پوست سر انگشت تسبيح كن « 3 » باعتدال راستين نزديكتر است ، از بهر آنكه پوست جسمى است از ليف عصب‌ها و رگهاى باريك بافته و حرارت آن رگها و حرارت خون آن و سردى ليف عصب‌ها از يكديگر معتدل گشته است و ميان ايشان مزاجى معتدل پديد آمده و بدين سبب ممكن است كه مردم از آب سرد و گرم كه راستار است بياميزند چنان كه هيچ‌يك بر ديگرى غالب نباشد از لمس آن آگاهى نيابد چنان كه بسيار باشد كه مردم جراحتى « 4 » دارند يا ريش « 5 »\r\n\r\n\r\n","description":"","footnote":"\r\n( 1 ) - جمعى از قدما مزاج مردم خط استوا را معتدل‌تر از مزاج مردم ساير مناطق مىدانستند و علت آن را يكسان تابيدن اشعه خورشيد و تساوى روز و شب در تمام نقاط خط استوا ذكر مىكردند ، ولى بسيارى از دانشمندان قديم مزاج مردم منطقهء خط استوا را به علت گرماى شديد اين منطقه معتدل‌تر ندانسته و مزاج مردمان اقليم چهارم را كه بين خط استوا و قطب شمال واقع و امروزه آن را منطقهء معتدله گويند باعتدال نزديكتر مىدانستند .\r\n( 2 ) - و مزاج اين شخص در بين عموم افراد بشر از همه معتدل‌تر است .\r\n( 3 ) - انگشت اشاره يا سبابه است .\r\n( 4 ) - جراحت زخم غير چركى است .\r\n( 5 ) - ريش زخم چركى است .\r\n","page_name":" 52 ","page_number":80},
  {"content":"\r\n\r\nيا رگ زده باشند و در خواب از آن جراحت يا از آن ريش يا از سر رگ خون گشاده شود و تن او آلوده گردد و در آن حال خبر ندارد مگر پس از زمانى كه ترى بيابد و خون سرد شود از بهر آنكه حرارت خون و حرارت آنچه از جراحت و از ريش گشاده شود مزاج تن مردم دارد و تن مردم حس لمس چيزى كه مزاج او دارد نيابد و تا گرم‌تر و سردتر از وى نگردد از لمس آن خبر ندارد آفريدگار تبارك و تعالى پوست مردم را باعتدال راستين نزديكتر كرد تا دستور او باشد بدريافتن و خبر دادن از چگونگى چيزهاى بسودنى و از بهر اينست كه مردم گرمى و سردى و نرمى و درشتى چيزها را به كف دست آزمايند خاصه بسر انگشت از بهر آنكه اين پاره از پوست او معتدل‌ترست و چون حاكمى است كه به هيچ سوى ميل نكند تا هر چيزى را كه بسوى او ميل كند بشناسد زود و حكم كند كه آن چيز چگونه است و از اعتدال چند بگشتست و اين عنايتى بزرگ است از آفريدگار تبارك و تعالى تا چون گرمى و سردى هوا به پوست او رسد خويشتن را از هر دو نگاه دارد و تدبير آن بسازد و چون اندامهاى گرم مردم را و اخلاط را كه اندر تن اوست با پوست سر انگشت قياس كنند دل او گرمتر از همه باشد پس خون كه اندر شريانها باشد پس جگر پس صفرا پس خون كه اندر رگهاى ديگر باشد پس گوشت پس رگهاى شريان پس رگهاى ديگر پس پوست و چون « 1 » اندامهاى سرد را و اخلاط را به آن قياس كنند بلغم\r\n\r\n\r\n","description":"","footnote":"\r\n( 1 ) - امروزه بوسيله سوزنهاى ترموالكتريك كه حساسترين آلت براى تعيين درجات حرارت مىباشد اختلاف درجه حرارت اعضاء مختلفهء بدن را تعيين كرده‌اند ، مثلا يكى از سوزنهاى مزبور را در شريان رانى يك طرف و ديگرى را در وريد رانى طرف ديگر قرار داده و ملاحظه كرده‌اند كه خون شريانى نيم درجه گرمتر از خون وريدى است همين آزمايش را پزشكان قديم با لمس پوست سر انگشت به عمل آورده و خون شريانى را گرمتر از خون وريدى يافته‌اند ، ولى قدما قلب را گرمترين اعضاء بدن مىدانستند درصورتىكه امروزه كبد را گرمتر مىدانند ، ناگفته نماند كه اختلاف درجات حرارت بين قلب و كبد ناچيز است زيرا خونى كه از كبد بوسيله وريد فوق كبدى خارج مىشود به علت فعاليت كبد گرمترين خونست و اين خون بلافاصله بوسيله وريد اجوف داخل قلب راست مىشود ؛ قلب به علت گرماى اين خون و هم به علت انقباضات پى در پى درجهء حرارتش خيلى نزديك بدرجهء حرارت كبد مىباشد به‌طورىكه اختلاف آنها نامحسوس است .\r\n","page_name":" 53 ","page_number":81},
  {"content":"\r\n\r\nسردتر از همه باشد پس موى پس استخوان پس غضروف و غضروف چيزى است نرم‌تر از استخوان و سخت‌تر از پى و بر سر شانهء دست و بر سر استخوان سينه و بر سر استخوان پهلوها پيداتر باشد پس رباط « 1 » پس وتر « 2 » پس غشاء « 3 » پس عصب پس نخاع پس دماغ و شرح اين نام‌ها از جزو دوم از گفتار چهارم كه اندر شناختن عضله‌هاست گفته آيد ان شاء اللّه تعالى و چون اندام‌هاى تر و اخلاط را با سر انگشتان قياس كنند نخست بلغم است « 4 » پس خون « 5 » پس دماغ « 6 » پس فربهى پس شش پس جگر پس سپرز پس گوشت عضله پس گوشت گرده پس گوشت دل و چون اندامهاى خشك را با آن مقايسه كنند نخست موى است پس استخوان پس غضروف پس رباط پس وتر پس غشاء پس رگ پس عضلهاى حركت پس دل پس عصبهاى حس و حركت . از اينجا توان دانست كه از تن مردم دل گرم‌تر است و بلغم سردتر و هم بلغم‌تر تر است و موى خشك‌تر و هرگاه كه نهاد و پيوند اندامهاى مركب چون دست و پاى و غير آن درست باشد و مزاج اندام‌هاى يكسان همه باعتدال باشد قوت همهء اندام‌ها و كار آن درست و تمام آيد و هرگاه كه نهادى يا مزاجى بگردد بدان اندازه خللى در قوت و در كار آن اندام پديد آيد و نهاد اندام‌هاى مركب آن‌وقت درست باشد كه مزاج اندام‌هاى يكسان معتدل باشد پس از اينجا توان دانست كه تندرستى را و درست اندامى را و تمامى كار هر اندامى را سبب نخستين آنست كه مزاج اندام‌هاى يكسان همه معتدل باشد باعتدالى خاصه كه هريك را هست و هرچه از آن اعتدال بگردد همه سستى و بيمارى و نقصان باشد .\r\n\r\nباب 2 - اندر شناختن مزاج سالهاى عمر و شناختن مرگ طبيعى\r\nعمر مردم بر چهار بخش است :\r\n\r\n\r\n","description":"","footnote":"\r\n( 1 ) -  Ligament  است .\r\n( 2 ) -  Tendon  است .\r\n( 3 ) -  Aponevrose  مىباشد .\r\n( 4 ) - بلغم يا لنف داراى 8 / 95 در 100 آبست ( شيمى طبى تأليف  Desgrez  )\r\n( 5 ) - خون داراى 1 ر 79 در 100 آبست .\r\n( 6 ) - مغز داراى 75 در 100 آبست و به‌طورىكه مىبينيم ترى در بلغم و خون و مغز به ترتيب كم مىشود .\r\n","page_name":" 54 ","page_number":82},
  {"content":"\r\n\r\nاول بخش روزگار پروردن و باليدن و فزودنست و اين با كمابيش پانزده و شانزده سال باشد .\r\nدوم روزگار رسيدگى و تازگى است و اين تا مدت سى سالگى باشد و در اين مدت فزودن و باليدن تمام شود پس از آن روزگارى اندك است و بدان كه تمام شد بماند و اين تا مدت سى و پنج سال باشد و بعضى را تا چهل سال و تا اين روزگار هنوز روزگار جوانى باشد .\r\nسوم روزگار كهلى است و كهلى را بپارسى دو موى خوانند و در اين روزگار بهرهء از قوت جوانى با وى باشد و اين تا مدت شصت سال باشد .\r\nپس از آن روزگار پيرى باشد و اندر اين روزگار سستى قوتها پديد مىآيد تا آخر عمر كه ايزد تعالى تقدير كرده باشد . و فضيلت عمر پيرى آنست كه بعضى مردمان باشند كه مدت عمر ايشان بتمامى شصت سال رسد و با عمر كودكى و جوانى و كهلى برابر آيد و جملهء عمر ايشان به صد و بيست سال رسد باذن اللّه عز و جل .\r\nاما مزاج تن مردم - اندر سالهاى طفلى و كودكى و نارسيدگى تا نزديك روزگار رسيدگى گرم و تر باشد و از نزديك سالهاى رسيدگى كمتر مىشود و گرمى بر حال خويش باشد تا آخر سالهاى جوانى پس اندر روزگار جوانى مزاج او گرم و خشك باشد و اين گرمى كه جوان را باشد همان گرمى است كه اندر طفلى و كودكى بوده باشد ليكن اندر روزگار كودكى بسبب بسيارى ترى آن گرمى چندان كه هست ننمايد و چون بسالهاى جوانى رسد آن تريها بعضى خرج شود و گرمى افزونتر نمايد و با آنكه چنين نمايد مردم اندر سالهاى جوانى معتدل‌تر از همهء سالهاى عمر باشد ليكن بقياس با كودكى گرم و خشك باشد و بقياس با پيرى گرم و تر باشد از بهر آنكه اندر طفلى ترى مادرزادى فزون باشد و اندر پيرى ترى مادر - زادگى سخت كم باشد و آن ترى كه باشد ترى غريب باشد و از پس سى و پنج سالگى كمتر مىشود تا چون بروزگار كهلى رسد گرمى و ترى هر دو بسيار كم شده باشد و از پس شصت سالگى كه بروزگار پيرى رسد باقى گرمى و ترى اصلى همچنان\r\n\r\n","description":"","footnote":"","page_name":" 55 ","page_number":83},
  {"content":"\r\n\r\nكمتر مىشود تا آخر عمر و اين كاهيدن گرمى پس از سى و پنج سالگى ضرورى است از بهر آنكه مايهء گرمى ترى است چنان كه مايهء فروغ چراغ روغن است چون روغن كمتر مىشود فروغ چراغ كمتر مىشود پس همچنين بسبب آنكه تريهاى اصلى را لختى هوا مىستاند و لختى را گرمى اصلى خرج مىكند چنان كه فروغ چراغ روغن را و لختى بحركتها و كارها كه مردم كنند مىگدازد و خرج مىشود و لختى بانديشه‌ها و غم‌ها خشك مىشود و لختى بشاديها تحليل مىپذيرد و پراكنده مىشود و اين خرجها پيوسته مىباشد و از غذاها بدل آن تمام بجاى باز نمىشود از بهر آنكه هرچند روزگار برميآيد گواريدن طعام كمتر مىشود و چون گواريدن كمتر باشد بدل آنچه خرج شده باشد نشود و بجايگاه باز نرسد لكن ترى غريب مىافزايد و گرمى كمتر مىشود تا بيك‌بار حرارتى اندك را كه مانده باشد هم از روى آنكه اين ترى بسيار باشد و اين حرارت سخت اندك و هم از روى آنكه آن ترى بطبع ضد آن حرارت است آن را فروگيرد و فروميراند بدين سبب واجب است كه تن مردم هميشه پايدار و زنده نماند و آخر بميرد و اين مرگ را طبيبان مرگ طبيعى خوانند .\r\n\r\nمزاج‌ها و اهميت آن در تشخيص و درمان بيماريها\r\nمسئلهء مزاج يكى از مهمترين مباحث پزشكى قديم را تشكيل مىداده ، و طى قرون و اعصار هيچ‌گاه ارزش و اعتبار خود را از دست نداده ، و اكنون نيز كه روش و اصول طب قديم در ايران به كلى متروك گرديده ( در بعضى از كشورهاى آسيائى ، مخصوصا در پاكستان ، هندوستان و بعضى جاهاى ديگر ، دانشكده‌هائى مخصوص تدريس طب قديم ايران و يونان دائر ، و بيمارستانها و درمانگاههائى وجود دارد كه فقط با روش معالجات قدما بيماران را درمان مىكنند ) ، بااين‌حال هنوز موضوع مزاج ، مخصوصا گرمى و سردى در اذهان عمومى رواج داشته ، و طبقات مختلف مردم به آن ايمان و اعتقاد دارند ، و فقط عده‌اى از اطبا بواسطهء عدم اطلاع از حقيقت علمى آن ، غالبا با تعصب خاصى ، كسانى را كه معتقد بگرمى و سردى مزاج هستند مسخره كرده ، و اين قضيه را در رديف اوهام و خرافات ، و از تراوشات فكرى پيره‌زنان بيسواد مىدانند . از بيست سال پيش به اين طرف ، كسانى از دانشجويان دانشكده‌هاى پزشكى و داروسازى ، و يا برخى از پزشكان و داروسازان درصدد برآمدند ، موضوع مزبور را تجزيه و تحليل كرده و براى گرمى و سردى مزاج ، و غذاهائى كه در اذهان عمومى به گرم و سرد معروفند تفسير علمى پيدا كنند ، ولى آنچه در نوشته‌هاى آنان بررسى و موشكافى به عمل آمد ، معلوم گرديد كه كمتر بحقيقت پى برده و اكثر آنها در نظرات خود راه خطا پيموده‌اند ، تنها علت\r\n\r\n","description":"","footnote":"","page_name":" 56 ","page_number":84},
  {"content":"\r\n\r\nآن اين بوده است كه بمنابع و مآخذ اصلى يعنى كتب طب قديم ايران مراجعه نكرده ، و مطالب مندرج در آنها را با موازين علمى جديد تطبيق ننموده ، بلكه هرچه گفته و نوشته‌اند فقط از روى تصورات ذهنى خود بوده است .\r\nخاورشناسان و استادان تاريخ علوم و تاريخ پزشكى در اروپا و امريكا نيز كه دربارهء اصول قضاياى علمى قديم ، و تفسير نظرات و معتقدات قدما غور و تحقيق كرده و مىكنند ، و كتابهاى متعدد در رشته‌هاى مختلف اين موضوع نوشته‌اند ، نظر بمشكلاتى كه در فهم اين مطلب وجود داشته است موفق بحل مسئله مزاج نشده و شرح و تفسير آن را در كتابها و رسالات و مقالات خود مسكوت گذاشته‌اند .\r\nدر اواخر قرن نوزدهم ميلادى 179 نفر از دانشمندان بزرگ كشور فرانسه به رياست افتخارى دشامبر  ( Dechambre )  كه يكى از محققين و دانشمندان عاليقدر بوده است ، دست به تهيه و تنظيم يك دائرة المعارف صد جلدى در رشته‌هاى مختلف دانش پزشكى زده و آن را بطبع رساندند .\r\nدشامبر كه در طب قديم ايران و يونان تحقيقات بليغى داشته ، مقالهء مفصلى در آن دائرة المعارف تحت عنوان مزاج  ( Temperament )  نگاشته ، ولى فقط مزاجهاى دموى - بلغمى - صفراوى و سوداوى را كه فهم آن سهل و آسان بوده مورد بحث قرار داده و ابدا نامى از مزاجهاى گرم و سرد و تر و خشك كه مشكلاتى در فهم و تفسير آنها موجود بوده نبرده ، و موضوعى را كه اساس طب قديم بر آن متكى است مسكوت گذاشته است .\r\nجرج سارتن ، كه يكى از بزرگترين استادان تاريخ علوم در قرن حاضر است ، در كتاب « سرگذشت علم »  « The Life of Science »  مىنويسد :\r\n« تاريخ علوم از نظر داورى در مباحث علمى قديم اهميت بسيار دارد ، مخصوصا اگر بوسيلهء كسانى نوشته شود كه هم با اصول علمى جديد ، و هم با موازين علمى قديم آشنائى كامل داشته باشند ، از اين نوشته علت اصلى عدم توفيق خاورشناسان و استادان تاريخ علوم و طب آشكار مىشود ، و آن اينست كه در دنياى كنونى چه در ايران ، و چه در اروپا و امريكا تا آنجا كه اطلاع در دست است ، هيچ فردى وجود ندارد ، كه درعين‌حال هم با اصول علمى طب قديم و هم با موازين طب جديد آشنائى كامل داشته باشد ، و اينك مشرحين ذخيرهء خوارزمشاهى مفتخرند كه براى نخستين‌بار در تاريخ علم به تفسير و تطبيق دقيق اين مسئله مىپردازند .\r\nبراى اينكه معنى و مفهوم مزاجها ، مخصوصا مزاجهاى گرم و سرد و تر و خشك كه اكنون مورد بحث ما است به خوبى روشن شود ، بايد ابتدا خاطرنشان سازيم كه از اواخر قرن نوزدهم و اوايل قرن بيستم ، دانشمندان اروپا پى بردند ، كه كليه فعل و انفعالات شيميائى و اعمال حياتى بدن ، و هرگونه تغييرات و تحولاتى كه از زمان پيدايش جنين تا به دنيا آمدن نوزاد و سپس در سنين كودكى و بلوغ و جوانى و كهولت و پيرى و مرگ در انسان پيدا مىشود ، و نيز هر اختلالى كه در دوران حيات در كار اعضاء و اجزاء مختلفهء بدن بروز مىكند ، مستقيما به علت مداخلهء سلسلهء اعصاب از يك طرف و غدد مترشحهء داخلى از طرف ديگر مىباشد -  Sezari  در كتاب « بيماريهاى غدد مترشح داخلى »  Maladies endocriniennes  صفحهء 16 راجع بدخالت هرمونها در اعمال اعضاء و جهازات مختلفهء بدن چنين مىنويسد :\r\n\r\n","description":"","footnote":"","page_name":" 57 ","page_number":85},
  {"content":"\r\n\r\n« بطور كلى مىتوان گفت كه هرمونهاى مختلف بواسطهء هم‌آهنگ ساختن آثار خود بين يكديگر كليهء اعمال حياتى را كنترول مىنمايند ، و اين كنترول شايد بلافاصله پس از لقاح تخم بوسيلهء اسپرماتوزوئيد شروع شود ، و اگر اين‌طور هم نباشد مسلما از ابتداى حيات جنين پيدا مىشود .\r\nمىتوان تأثير هرمونها را در بدن اين‌طور خلاصه كرد :\r\n1 - در نمو بدن دخالت داشته و شكل خارجى و داخلى اعضاء بدن تا حد زيادى توسط اثر آنها صورت مىگيرد .\r\n2 - عمل هريك از اعضاء  Organo - vegetatif  تحت تأثير هرمونها صورت مىگيرد ، خواه مستقيما ، و يا غير مستقيم بوسيلهء سلسلهء اعصاب حيات نباتى ، و غدد مترشح داخلى با اين اعصاب ارتباط صميم دارد ، و به اين طريق در متابوليسم عمومى بدن ( يعنى متابوليسم بازال ) و در متابوليسم خاص موادى كه بدن از آنها تشكيل يافته است ( آب ، املاح ، گلوسيدها ، ليپيدها ، پروتيدها و غيره ) دخالت مىكند ، و مىدانيم كه اين متابوليسم براى ادامهء زندگى بافت‌ها و ايجاد تعادل بدن لازم است .\r\n3 - علاوه بر اين سلسلهء « حيوانى » حيات ارتباطى :\r\n Systeme « animal » de la vie de relation \r\nرا نيز كنترول مىكند ( مخصوصا در استخوان بندى ، عضلات ، اعصاب ) ؛ و بدين طريق در تشكيل يافتن استخوانهاى بدن ( بوسيلهء تيروكسين ، پاراتيرين و هورمون‌هاى تناسلى ) ، در تغذيهء بافت‌هاى عضلانى ( تيروكسين ، كورتين ، تستوسترون ) و تغذيهء مادهء عصبى مستقيما تأثير دارد ؛ چنان كه هيچ بافتى ( پوست ، گوشت ، استخوان ، خون و . . . ) و هيچ عضوى ( قلب و عروق ، جهاز هاضمه و غيره ) نيست كه از تأثير آنها خارج باشد .\r\n4 - بالاخره تأثير هورمونها در نفسانيات  ( Psychisme )  و روانشناسى ( پسيكولوژى ) كاملا محسوس مىباشد ؛ قسمت اعظم غرائز  ( Instincts )  تأثرات و هيجانات :  ( E ? motions )  ، صفات  ( Caracteres )  و مزاج‌ها  ( Temperaments )  بواسطهء تأثير هورمونها تظاهر مىكند .\r\nخلاصه اينكه بعقيدهء فيسنژه  N . Fiessinger  در دوران حيات و در هر سنى ، غدد مترشح داخلى بوسيلهء هرمونهاى خود تنظيم‌كنندهء اعمال سه دستگاه بدنى مىباشد . دستگاه عضوى ( يا وژتاتيف ) ، دستگاه حيوانى ( يا نخاعى ) و دستگاه نفسانى ( يا دماغى ) . »\r\nو در صفحهء 11 چنين مىنويسد :\r\n« غدد مترشح داخلى داراى تشكيلات پيچيده و بغرنجى بوده و اعمال مختلفه آنها تحت تأثير عوامل گوناگون ، ممكن است تحريك شده يا متوقف گردد ، بنابراين تعادل اين دستگاه به سهولت برهم مىخورد ؛ اگر بهم خوردن اين تعادل خفيف و كم باشد ، چندان اختلالى در بدن مشاهده نخواهد شد ، ولى اگر بيشتر باشد اختلالاتى در عمل اعضاء بدن رخ داده ، و ضايعاتى در جهازات مختلفه پيدا خواهد شد . »\r\nاكنون كه اين مقدمه معلوم شد گوئيم گرمى و سردى و ترى و خشكى مزاج محكم‌ترين حقيقت علمى را در بر دارد ، زيرا از دستگاه عصبى - غددى و غلبهء عمل غدد مترشح داخلى سرچشمه مىگيرد .\r\n\r\n","description":"","footnote":"","page_name":" 58 ","page_number":86},
  {"content":"\r\n\r\nما بحث مربوط به اين مزاجها را در دو قسمت ذيلا شرح مىدهيم :\r\n1 - مزاج گرم و مزاج سرد\r\n2 - مزاج تر و مزاج خشك\r\n\r\n1 - مزاج گرم و مزاج سرد\r\nمىدانيم كه اساس فعاليت‌هاى حياتى موجودات زنده ، بر تغيير تركيبات شيميائى پرتوپلاسم استوار است ، و بيشتر فعل و انفعالاتى كه براى انجام اين امر در داخل سلولها صورت مىگيرد ، اگزوترميك بوده و با توليد حرارت توأم مىباشد ، پس هر قدر فعاليت حياتى يك فرد بيشتر باشد ، توليد حرارت در بدنش بيشتر ، و هر قدر فعاليت كمتر باشد ، ميزان حرارتى كه توليد مىكند كمتر خواهد بود .\r\nدر مورد حرارت بدن انسان و حيوانات به دو عامل بايد توجه داشت : يكى مقدار حرارتى « 1 » است كه بدن توليد مىكند ، و آن را برحسب كالرى اندازه‌گيرى مىكنند « 2 » دوم شدت حرارت است « 3 » كه بدرجهء حرارت معروف مىباشد « 4 »\r\nدر انسان و حيوانات خون گرم « 5 » مانند پستانداران و طيور ، درجهء حرارت بدن ثابت بوده ، و تغييرات حرارت خارجى ، تأثيرى در درجهء حرارت بدن آنها ندارد ؛ هرگاه درجهء حرارت محيط بالا يا پائين برود ، عوامل منظم‌كننده‌اى در بدنشان وجود دارد كه حرارت آنها را هميشه ثابت نگاه مىدارد ؛ بااين‌حال به‌طورىكه خواهيم ديد ، درجهء حرارت بدن حيوانات خون‌گرم در شرايط گوناگون كاملا ثابت نمانده ، و تحت تأثير بعضى عوامل گرم‌كننده قدرى بالا رفته ، و تحت تأثير بعضى عوامل سردكننده كمى پائين مىآيد .\r\nغدد مترشح داخلى در توليد حرارت كلى بدن ، و افزايش و كاهش درجهء حرارت مركزى دخالت دارد ؛ اين دخالت يا مستقيم است يعنى هرمون‌ها بر مراكز عصبى منظم‌كنندهء حرارت بدن اثر مىكند ، و يا بطور غير مستقيم ، از راه دخالت در متابوليسم‌هاى مختلف و انقباضات عضلانى انجام مىگيرد .\r\nاز تحقيقاتى كه دانشمندان به عمل آورده‌اند ، معلوم شده است كه فعاليت بعضى از غدد مترشح داخلى ، مخصوصا تيروئيد ، هيپوفيز و سورنال ، باعث شدت احتراق مواد غذائى ، و بعبارت ديگر\r\n\r\n\r\n","description":"","footnote":"\r\n( 1 ) -  Quantite de chaleur  .\r\n( 2 ) - كالرى بزرگ مقدار حرارتى است كه مىتواند درجهء حرارت يك ليتر آب 15 درجه را باندازهء يك درجه بالا ببرد ، و كالرى كوچك مقدار حرارتى است كه مىتواند درجهء حرارت يك سانتى متر مكعب آب 15 درجه را يك درجه بالا ببرد .\r\n( 3 ) -  Intensite de chaleur \r\n( 4 ) - يك درجهء سانتىگراد ، يك صدم اختلاف درجهء حرارت بين درجهء حرارت يخ مذاب ( صفر درجه ) و درجهء حرارت آب جوش ( صد درجه ) در فشار 760 ميلىمتر جيوه مىباشد .\r\n( 5 ) -  Homeothermes  .\r\n","page_name":" 59 ","page_number":87},
  {"content":"\r\n\r\nسرعت اكسيداسيونهاى سلولى ، و بالنتيجه افزايش حرارت كلى بدن شده ، و به اين ترتيب درجهء حرارت بدن بالا مىرود ؛ و بطؤ عمل آنها بالعكس باعث كندى احتراقات ، و نقصان توليد حرارت كلى و كاهش درجهء حرارت مىگردد ؛ و چون بنوشتهء  Sezari  ، اعمال مختلفهء غدد مترشح داخلى تحت تأثير عوامل گوناگون غالبا تحريك و يا متوقف مىگردد ، از اينجا مىتوان پى برد كه اختلال توليد حرارت و افزايش يا كاهش درجهء حرارت بدن در بين افراد بشر تا چه اندازه زياد است ، از طرف ديگر مىدانيم كه اين اختلال توليد حرارت و افزايش و كاهش درجهء حرارت ايجاد اختلالات گوناگون در اعضاء بدن نموده و مىتواند انواع بيماريها را بوجود آورد ، و پزشك براى تشخيص دقيق اين اختلالات بايد قبل از هر چيز ، ميزان حد اقل حرارت توليدى هر فرد را كه نمودار كاملى از فعاليت حياتى و شخصيت فردى خاص اوست و بنام متابوليسم بازال معروف مىباشد بدست آورد ، تا بتواند بدرمان اختلالات مزبور بپردازد ، ولى همانطور كه در امتحان نبض و قلب و اندازه‌گيرى فشار خون عواملى از قبيل حركات بدنى و تحريكات عصبى و هيجانات روحى ، و استعمال قبلى بعضى غذاها و داروها دخالت كرده ، و مانع تشخيص صحيح مىگردد ، و براى امتحانات بالينى دقيق بايد بدن را از دخالت اين عوامل بر كنار داشت ، به همين ترتيب براى تعيين حد اقل حرارتى كه بدن در مدت يك ساعت يا 24 ساعت شبانه روز توليد مىكند ، بايد از عواملى كه باعث اخلال هستند احتراز نمود .\r\nيكى از اين عوامل حركات بدنى است . طبق آزمايشى كه به عمل آمده معلوم شده است كه يك شخص سالم و طبيعى به وزن 65 كيلوگرم ، اگر فعاليتش منحصر بحركات عادى و لازم در منزل باشد ، در مدت 24 ساعت 2500 كالرى بزرگ حرارت توليد مىنمايد ، ولى يك كارگر آهنگرى كه حركات بدنى شديد دارد در همين مدت خيلى بيشتر از 2500 كالرى حرارت ايجاد مىكند ، و بالعكس اگر شخصى در تمام مدت شبانه روز در روى بسترى آرميده و استراحت بدنى كامل داشته باشد ، خيلى كمتر از 2500 كالرى حرارت توليد نموده و اگر ساير شرايط هم رعايت شود حرارت مزبور به ميزان حد اقل مىرسد .\r\nعامل دوم درجهء حرارت محيط است ؛ اگر محيط خارج سرد يا گرم شود بدن براى اينكه حرارتش در حدود 37 درجه ثابت بماند ، عليه اين سرما و گرما مبارزه مىكند . براى مبارزه با سرما بر احتراقات داخلى خود افزوده و براى مبارزه با گرما بر تعريق جلدى و تبخير ريوى مىافزايد تا بدن خنك شود ؛ ولى كار اين دستگاههاى خنك‌كننده ، هميشه همراه با توليد حرارت مىباشد ، پس بدن چه در سرما و چه در گرما بر ميزان توليد حرارت مىافزايد .\r\nبتجربه معلوم شده است كه اگر شخصى با لباس بوده ، و درجهء حرارت خارجى 18 درجه باشد هيچ‌گونه احتياجى بمبارزه با سرما و گرما نداشته ، و بدنش نسبت بموقعى كه هوا سرد يا گرم است كمترين مقدار حرارت را توليد مىكند . اين درجهء حرارت را نقطهء خنثى حرارتى « 1 » مىنامند .\r\nسومين عاملى كه باعث تغيير در حرارت توليد شدهء بدن مىگردد ، عبارتست از استعمال\r\n\r\n\r\n","description":"","footnote":"\r\n( 1 ) -  Neutralite thermique \r\n","page_name":" 60 ","page_number":88},
  {"content":"\r\n\r\nمواد داروئى و غذائى ؛ مثلا اگر شخصى در شرايط معينى قرار گرفته باشد ، ميزان حرارتى كه در 24 ساعت توليد مىكند ، مقدار مشخصى خواهد بود ؛ حال اگر اين شخص را در همان شرايط قرار دهند ، با اين تفاوت كه مقدارى از مواد داروئى از قبيل استريكتين ، تيروكسين ، آدرنالين و غيره مصرف نمايد ، خواهيم ديد كه در همان مدت مقدار بيشترى حرارت توليد مىكند ؛ و نيز اگر در ساير شرايط مساوى باشد و فقط نوع غذاهايش تغيير نمايد ، ميزان حرارتى كه توليد مىكند متفاوت خواهد بود ؛ ولى بايد توجه داشت كه اين تغيير مقدار حرارت كه از غذاها حاصل مىشود نه بواسطهء اينست كه حرارت احتراق مواد غذائى در بدن مختلف مىباشد ؛ مىدانيم كه از سوختن يك گرم چربى در بدن 9 كالرى ، و از احتراق يك گرم مواد سفيده‌اى 4 كالرى ، و از سوختن يك گرم مواد نشاسته‌اى 4 كالرى حرارت ايجاد مىشود ، ولى مواد غذائى علاوه بر اين حرارتهائى كه از احتراق آنها حاصل مىشود اثر حرارتى ديگرى نيز دارند ، و آن اينست كه در موقع جذب غذا به علت تحريك دستگاه عصبى سمپاتيك و بعضى از غدد مترشح داخلى حرارتى توليد مىكنند كه بر حسب نوع غذاها فرق مىكند ، و اين حرارت از سوختن ذخائر غذائى بدن بوجود مىآيد نه از احتراق مستقيم غذاهائى كه وارد بدن مىشود ، و اين اثر را « عمل ديناميك مخصوص غذاها » نام گذاشته‌اند ، و بتجربه ثابت شده است كه مواد سفيده‌اى خيلى بيش از ساير مواد غذائى اين حرارت اضافى را بوجود مىآورد .\r\nعلاوه بر عوامل سه‌گانه كه در بالا ذكر شد ، هرگاه شخص استراحت فكرى و روحى نيز داشته ، و در حين آزمايش از هرگونه سر و صدا و تحريكات هم بر كنار بوده ، و حتى براى استراحت دستگاه گوارشى و اعضاء داخلى بدن از 16 ساعت قبل ابدا غذا نخورده باشد ، به‌طورىكه بدن فقط از ذخيرهء خود براى ادامهء زندگى مصرف نمايد ، در اين شرايط واضح است كه انرژى لازم براى انجام اعمال حياتى بدن ، يعنى كار قلب و عضلات تنفسى و غدد و سلولها فوق‌العاده كم شده و به حد اقلى خواهد رسيد كه آن را مصرف حد اقل يا متابليسم بازال  ( Metabolisme basal )  نامند .\r\nمعمولا متابليسم بازال را برحسب متر مربع سطح بدن حساب مىكنند ، و آن مقدار حرارتى است كه يك متر مربع سطح بدن در مدت يك ساعت در تحت شرايط مخصوص كه فوقا ذكر شد تشعشع مىنمايد ؛ متابليسم بازال در شخص سالم و طبيعى به وزن 65 كيلوگرم تقريبا در حدود 40 كالرى براى هر متر مربع سطح بدن در يك ساعت مىباشد .\r\nمتابليسم بازال جزء مشخصات اصلى هر فرد بوده و مقدار آن در اشخاص مختلف كم فرق مىكند ، به‌طورىكه اگر متابليسم بازال صد شخص سالم و طبيعى را اندازه‌گيرى نمائيم ، خواهيم ديد كه با يكديگر در حدود ده درصد اختلاف دارند ؛ بالا بودن آن دليل بر افزايش احتراقات بدن و پائين بودن آن علامت نقصان احتراقات مىباشد .\r\nعلت اختلاف متابوليسم بازال در اشخاص اينست كه غدهء تيروئيد ، هيپوفيز و سورنال آنها اندكى كمتر يا بيشتر از ميزان طبيعى كار مىكند ، و به‌طورىكه مىدانيم ، بندرت كسانى يافت مىشوند كه كليهء غدد مترشح داخلى آنها بطور موزون و متعادل با يكديگر كار كند ، معمولا در هر فرد غلبهء عمل و فعاليت يك يا چند غده مشاهده مىشود ؛ ولى تا وقتىكه اين غلبهء عمل ، خفيف و ناچيز است ،\r\n\r\n","description":"","footnote":"","page_name":" 61 ","page_number":89},
  {"content":"\r\n\r\nنتيجه‌اش همان اختلاف 10 در 100 متابليسم بازال در اشخاص بوده و اختلالى در اعضاء و جهازات بدن پيدا نمىشود ؛ اما اگر اين اختلاف بيشتر و غلبهء عمل بعضى از غدد شديدتر شود اختلالاتى كم و بيش شديد عارض مىگردد .\r\nكسانى كه غدد فوق‌الذكر و مخصوصا تيروئيد در آنها زيادتر از عادى كار كند ، متابوليسم بازالشان زيادتر از حد طبيعى ، و اشخاصى كه اين غدد و مخصوصا تيروئيد در آنها كمتر از ميزان عادى فعاليت نمايد متابوليسم بازالشان كمتر از حد طبيعى خواهد بود ، و چون متابوليسم بازال نمايندهء شدت احتراقات بدن ، يعنى شدت اكسيداسيونهاى سلولى است ، بنابراين كسانى كه متابوليسم بازال در آنها زيادتر از ميزان طبيعى است ، بدن آنها در واحد زمان حرارت بيشترى توليد كرده ، و بالنتيجه درجهء حرارت بدنشان اندكى بيش از ساير اشخاص مىباشد ، و در هيپرتيروئيديسم - شديد ديده شده است كه درجهء حرارت بدن به 38 و گاهى به 39 و حتى بيشتر هم مىرسد بدون اينكه تب عفونى در كار باشد ، و اگر دست به بدن اين قبيل اشخاص بزنيم ، گرماى زائد از اندازهء طبيعى را به نسبتى كه درجهء حرارت بالا رفته است كم‌وبيش حس مىكنيم ؛ مثلا اگر بدن كودك خردسالى را لمس نمائيم ، بطور محسوس گرمتر بودن او را نسبت به اشخاص بزرگسال و مخصوصا كسانى كه در سن كهولت و پيرى هستند احساس مىكنيم زيرا متابوليسم بازال در كودكان بيشتر است ، و به نسبتى كه سن بالا مىرود كم مىشود ؛ و همچنين اگر گنجشگى را بدست بگيريم حرارت فوق‌العادهء بدن آن را به خوبى احساس مىكنيم ، زيرا متابوليسم بازال در گنجشگ بمراتب بيش از انسان و حيوانات پستاندار و طيور مىباشد .\r\nدر كسانى كه نارسائى تيروئيد يا نارسائى هيپوفيز و سورنال دارند ، شدت احتراقات بدن كمتر ، و سرعت اكسيداسيونهاى سلولى آنها بطئىتر بوده ، متابوليسم بازالشان كمتر از عادى است ؛ به اين جهت اگر بدن اين قبيل اشخاص را لمس كنيم ، به نسبتى كه درجهء حرارت در آنان كمتر است ، به همان نسبت احساس سردى در لامسهء خود مىكنيم .\r\nاز آنچه ذكر شد ، بطور اجمال آثار حياتى حرارت در بدن انسان ، و لزوم شناسائى حد اقل حرارت توليد شده كه بنام متابوليسم بازال موسوم است معلوم گرديد ؛ اكنون گوئيم پزشكان قديم ايران به اهميت حرارت در اعمال حياتى بدن به خوبى واقف بوده ، و مخصوصا به مفهوم متابوليسم بازال كاملا پى برده بودند ، و كسانى را كه متابوليسم بازال در آنان بيش از حد طبيعى مىباشد ، صاحب مزاج گرم و كسانى را كه متابوليسم بازال كمتر از ميزان عادى است داراى مزاج سرد ، و افرادى كه متابوليسم بازالشان متوسط است معتدل المزاج مىناميدند .\r\nعلائمى كه قدما براى مزاج‌هاى گرم و سرد قائل بوده ، و بتفصيل هرچه تمامتر در كتب طب قديم ديده مىشود ، كاملا با علائمى كه امروزه در كتابها براى شدت و ضعف عمل غدهء تيروئيد ، هيپوفيز ، سورنال و بيضه ذكر شده و شدت عمل همهء اين غدد باعث افزايش و ضعف عمل آنها سبب كاهش متابوليسم بازال مىشود مطابقت دارد .\r\nبراى اثبات اين مطلب كه منظور قدما از گرمى مزاج آن چيزيست كه امروزه با هيپر تيروئيدى تطبيق مىكند ، و مقصودشان از سردى مزاج همانست كه در طب امروز بنام هيپو\r\n\r\n","description":"","footnote":"","page_name":" 62 ","page_number":90},
  {"content":"\r\n\r\nتيروئيدى يا نارسائى غدهء تيروئيد ناميده مىشود « 1 » ، مطالب مندرج در كتاب كامل الصناعه تأليف على بن عباس مجوسى اهوازى را كه يكهزار و يك‌صد سال پيش تأليف شده ، با مطالب نظير آن در كتاب « غدد مترشح داخلى و بيماريهاى آن » تأليف دكتر نصرة إله كاسمى استاد دانشگاه تهران تطبيق مىنمائيم و چون بعدا نيز از مطالب كتاب اين استاد زياد استفاده خواهيم كرد ، براى سهولت كلام آن را بنام كوتاه « كتاب علم الغدد » ذكر خواهيم نمود ،\r\nدر كتاب علم الغدد جلد 3 صفحهء 256 چنين مىخوانيم :\r\n« هوش تند و تيز و دقيق مربوط بشدت عمل يا حسن عمل تيروئيد است ، به همين سبب تيروئيد را غدهء هوش :  ( Glande de l'intelligence )  لقب داده‌اند ؛ در برابر كندى و رخوت روحى و جسمى را كه ممكن است تا بلاهت و حمق :  ( Imbecilite et idiotie )  پيش رود از آثار ضعف عمل تيروئيد مىدانند »\r\nو در كتاب كامل الصناعه صفحهء 33 ضمن شرح علائم مزاجهاى گرم و سرد چنين مىخوانيم :\r\n« فمن علامات البدن الحار أن يكون صاحبه ذكيا فطنا و متى كان البدن باردا فان صاحبه يكون بليدا قليل الفهم »\r\nدر اين عبارت چنان كه مىبينيم ، بوضوح مىنويسد ، كسى كه مزاجش گرم است ، ذكى ( با ذكاوت ) و فطن ( داراى هوش تند و تيز ) مىباشد ، و كسى كه مزاجش سرد است بليد ( كند ذهن ) و قليل الفهم ( كه همان رخوت روحى و بلاهت است ) مىباشد .\r\nو سيزده علامت هيپوتيروئيدى ( بىكفايتى تيروئيد ) كه با سيزده علامت سردى مزاج تطبيق مىكند بشرح زير :\r\n1 - در كتاب علم الغدد صفحهء 152 جلد 1 مىنويسد :\r\n« بهت جسمى و بهت روحى و تنزل و انحطاط در اعمال ارگانيك بدن ، و روىهم‌رفته در تمام اعمال حيات بطؤ و كندى راه يافته است »\r\nدر كامل الصناعه صفحه 33 : مىنويسد :\r\n« و تكون الافعال النفسانية و الحيوانية و الطبيعية فيه ناقصة ضعيفة »\r\nو به‌طورىكه قبلا گفتيم ،  Sezary  در كتاب « بيماريهاى غدد مترشح داخلى » صفحه 17 مىنويسد : « غدد مترشح داخلى توسط هرمونهاى خود در تمام دوران حيات براى تنظيم اعمال سه دستگاه بزرگ بدن يعنى :\r\n\r\n\r\n","description":"","footnote":"\r\n( 1 ) - ضمنا بايد دانست كه چون بين غدد مترشح داخلى و اعصاب سمپاتيك و پاراسمپاتيك ارتباط صميم برقرار است ، به‌طورىكه تحريك هريك از غدد مزبور بر اعصاب مربوطه مؤثر واقع شده ، و تحريك هركدام از اعصاب مزبور نيز بر غدد مربوطه تأثير مىنمايد ، به اين جهت شدت و ضعف ترشح اين غدد باعث شدت و ضعف عمل تحريكى در اعصاب سمپاتيك و پاراسمپاتيك مىگردد ، و بنابراين علائم هيپرتيروئيدى يعنى گرمى و سردى مزاج غالبا با علائم  Sympathicotonie  و  Par asympathicotonie  ( يا  ( Vagotonie  همراه است ، ولى در اينجا نكات قابل بحث و تفسير بسيار مىباشد كه بواسطهء احتراز از اطناب مطلب از ذكر آن صرف‌نظر مىنمائيم .\r\n","page_name":" 63 ","page_number":91},
  {"content":"\r\n\r\n Organique , Animal , Intellectuel \r\nبه كار مىرود ؛ و چنان كه مىبينيم نام اين سه دستگاه و اعمال آن در كامل الصناعه بنام نفسانى بمعنى  ( Intellectuel )  حيوانى بمعنى  ( Animal )  و طبيعى بمعنى  ( Organique )  ديده مىشود .\r\n2 - در كتاب علم الغدد جلد 1 صفحهء 151 مىنويسد :\r\n« ارتشاح نسج زير جلدى در همه جاى بدن ديده مىشود ؛ در سينه و در حفرهء ترقوه به شكل تودهء چربى ، در شكم به شكل يك پيش‌بند ، و در اطراف عاليه و سافله به شكل آماس و ورم جلوه مىكند . »\r\nدر كامل الصناعه در يك عبارت كوتاه مىنويسد « كثرة الشحم و قلة اللحم » يعنى زيادى پيه و كمى گوشت بدن .\r\n3 - در علم الغدد صفحهء 153 مىنويسد :\r\n« كمخونى چه از لحاظ شمارهء گلبولها و چه از لحاظ مقدار هموگلوبين ديده مىشود »\r\nو باز در همان صفحه مىنويسد : « خون جريان طبيعى ندارد و علت كبودى ( سيانوز ) چهره و پايان اندامها از آنجاست » .\r\nو در كامل الصناعه مىنويسد : « و بياض اللون و كمودته ان كان البرد مفرطا » يعنى سپيدى رنگ بدن ( كه علامت كمخونى است ) و تيرگى آن ( كه همان سيانوز باشد ) هرگاه سردى مزاج زياد باشد .\r\n4 - در علم الغدد صفحهء 153 :\r\n« حرارت بدن پائين است و بين 36 و 37 درجه نوسان دارد »\r\nو در كتاب « بيماريهاى غدد مترشح داخلى » تأليف سزارى مىنويسد :\r\n« اين بيماران هيپوترمى دارند و درجهء حرارت بدن آنها گاهى تا 35 درجه هم تنزل مىنمايد »\r\nو در كامل الصناعه مىنويسد : « و اذا لمس وجد باردا » « اگر بدن را لمس كنيم آن را سرد مىيابيم »\r\n5 - كتاب علم الغدد صفحهء 153 :\r\n« بدن بكمترين سرمائى حساس است  Frilosite  »\r\nابن سينا در كتاب قانون ضمن بيان علائم گرمى و سردى مزاج مىنويسد :\r\n« و اما السادس فهو جنس الدلايل الماخوذة من سرعة انفعال الاعضاء فانه كان العضو يسخن سريعا فهو حاد المزاج و ان كان يبرد سريعا فالامر بالضد »\r\nيعنى ششمين دليل براى شناختن مزاجها « سرعت واكنش اعضاء بدن » است ؛ اگر در برابر گرما زود متأثر شود علامت گرمى مزاج و اگر از سرما زود متأثر گردد ، علامت سردى مزاج است .\r\nبراى توضيح بيشتر در اين‌باره به كتاب علم الغدد مراجعه مىكنيم . در جلد 1 صفحهء 19 ضمن علائم « زيادى ترشح تيروئيد » كه مطابق با گرمى مزاج است مىنويسد :\r\n« افزايش متابليسم با افزايش توليد حرارت همراه است ، و ازآن‌رو مىتوان فهميد كه چرا\r\n\r\n","description":"","footnote":"","page_name":" 64 ","page_number":92},
  {"content":"\r\n\r\nخوف الحراره  ( Thermophobie )  دارند . جامهء كلفت و ستبر نمىپوشند ، روانداز خود را بيك‌سو مىافكنند ، از گرما بهراس اندرند و بحرانهاى عرق‌خيز  ( Crise sudorale )  دارند » .\r\nو در صفحهء 152 همين كتاب ضمن علائم « كمى ترشح تيروئيد » كه مطابق با سردى مزاج است مىنويسد :\r\n« بيمار ممكن است ساعتها كنار آتش ( بواسطهء حس سرمائى كه دارد ) به همين حال به‌نشيند و نتوان او را به آسانى از جا برخيزاند » ؛ و در صفحهء بعد مىنويسد : « بدن بكمترين سرمائى حساس است . »\r\n6 - در علم الغدد جلد 1 صفحهء 162 :\r\n« برخى كند ذهنىها و ديرفهمىها به بىكفايتىهاى خفيف تيروئيد نسبت داده مىشود »\r\nو نيز در صفحهء 158 همين كتاب :\r\n« هوششان در درجات مختلف خلل يافته است ، و از ابله كامل  ( Cretin )  و نيمه ابله و ابله‌وار ديده مىشود »\r\nدر كامل الصناعه مىنويسد : « و يكون قليل الفهم بطئى الذهن بليدا » تصادف عجيب اينست كه اين كلمات درست مطابق با همان كلمات كتاب امروزه است ، قليل الفهم مطابق با ديرفهمىها ؛ و بطئى الذهن مطابق با كند ذهنىها .\r\n7 - علم الغدد جلد 1 صفحهء 152 :\r\n« زبان حجيم مىشود و سخن گفتن را دشوار مىسازد »\r\nدر كامل الصناعه مىنويسد « ثقيل اللسان » يعنى زبان سنگين مىشود .\r\n8 - علم الغدد جلد 1 صفحهء 152 :\r\n« بكندى راه مىرود و با شك و ترديد قدم از قدم برميدارد »\r\nدر كامل الصناعه : « بطئى المشى متوقفا فى الامور » يعنى :\r\nبكندى راه مىرود و در امور توقف مىكند .\r\n9 - علم الغدد جلد 3 صفحهء 256 :\r\n« كم دلى و ترس اغلب نتيجهء بىكفايتى تناسلى است » مىدانيم كه در اينجا نيز متابوليسم بازال پائين مىآيد ، بنابراين علامت مزبور در رديف علامات سردى مزاج ذكر مىشود و در كامل الصناعه در اين مورد مىنويسد « جبانا خائفا »\r\n10 - علم الغدد جلد 1 صفحهء 153 :\r\n« بيمار به غذا اشتها ندارد »\r\nو در كامل الصناعه « ناقص الشهوة » يعنى اشتها ناقص و ضعيف است ( توضيح آنكه در كتب طب قديم هرجا كلمهء شهوة ذكر شده منظور اشتها به غذا ) .\r\n11 - علم الغدد جلد 1 صفحهء 153 :\r\n« غذائى كه مىخورد به سختى و كندى هضم مىشود »\r\nدر كامل الصناعه :\r\n\r\n","description":"","footnote":"","page_name":" 65 ","page_number":93},
  {"content":"\r\n\r\n« بطئى الهضم » يعنى ديرهضم مىشود .\r\n12 - علم الغدد جلد 1 صفحهء 154 :\r\n« عنن در مردان ديده مىشود »\r\nدر كامل الصناعه : « قليل الجماع »\r\n13 - علم الغدد جلد 1 صفحهء 153 :\r\n« قلب آرام و نبض آهسته مىزند »\r\nدر كامل الصناعه : « و نبضه بطيئا » يعنى نبض آهسته مىزند .\r\nاين علامت‌ها كه جزئيات آن بتفصيل در كتب امروزه درج شده است ، مربوط به بىكفايتى - هاى شديد غدهء تيروئيد مىباشد كه بيمارى ميكسدم را بوجود مىآورد ، و تشخيص آن فوق‌العاده آسان است .\r\nدر كتاب « علم الغدد » جلد 1 صفحهء 165 مىنويسد :\r\n« ميكسدم كامل و معمولى بالغان را با يك نظر مىتوان شناخت . علائم مشخص كه ياد شد پزشك را از خطا بازميدارد ؛ اما در اشكال ناجور ( آتىپيك ) و ناقص بايد بين عوارض مشابه افتراق و تميز داد . »\r\nولى متأسفانه اشكال ناقص و ناجور و بىكفايتىهاى خفيف تيروئيد به اين سادگى و سهولت تشخيص داده نمىشود ، و حتى پزشكان مجرب نيز گاهى از تشخيص آنها عاجزند ، چنان كه  Sezary  در كتاب « بيماريهاى غدد مترشح داخلى » صفحهء 216 صريحا به اين معنى اشاره كرده و مىنويسد :\r\n« تشخيص بيمارى هميشه آسان نيست »  « Le diagnostic n'en est pas toujeurs facile » \r\nدر مورد گواتر اگزوفتالميك يا بيمارى بازدو كه در اثر شدت عمل غدهء تيروئيد بروز مىكند نيز همين مسئله صادق است ، و باز در كتاب « علم الغدد » راجع به تشخيص آن چنين مىخوانيم :\r\n« در اشكال جور و كامل ، تشخيص بيمارى بسيار آسانست ، و با يك نظر مىتوان آن را بازشناخت ؛ اما در اشكال ناجور و يا ناقص مخصوصا در مواقعى كه يك يا دو علامت بيشتر موجود نيست ، بدشوارى روبارو مىشويم » .\r\nولى بايد دانست كه در اجتماعات بشرى ، تعداد ميكسدم و بيمارى بازدو نسبتا كم بوده ، و بالعكس تعداد بىكفايتىهاى خفيف يا هيپرتيروئيدهاى خفيف بىاندازه زياد است ، چنان كه مثلا در يك شهر دويست هزار جمعيتى ، در برابر ده‌ها مورد ميكسدم ، مسلما ده‌ها هزار نفر مبتلا به بىكفايتىهاى خفيف تيروئيد وجود دارد كه معمولا تشخيص داده نشده و بنوشتهء  Sezary  به حساب بيماريهاى ديگر گذاشته مىشود ؛ اما در اين مسئله نبايد پزشكان را مقصر دانست ، بلكه اين طب جديد است كه از لحاظ عدم پيشرفت كافى در مباحث مربوط به بيماريهاى غدد مترشح داخلى نقطهء ضعف از خود نشان داده ، و معلومات كافى بدست پزشكان براى تشخيص صحيح اين بىكفايتىهاى خفيف نمىدهد .\r\nهنوز علم الغدد بدورهء رشد خود نرسيده و دوران كودكى خود را طى مىكند . كيست كه امروزه تشخيص دهد كه علت بروز يك رماتيسم مزمن كه متناوبا بيمار را آزار مىدهد منحصرا بى كفايتى خفيف تيروئيد مىباشد . مدت 80 سال است كه اطبا در هر بيمارى بسراغ ميكروبها و\r\n\r\n","description":"","footnote":"","page_name":" 66 ","page_number":94},
  {"content":"\r\n\r\nويروسها مىروند ، و علت بيمارى را در اين موجودات نامرئى جستجو مىكنند ، و توجهشان هنوز به اهميتى كه غدد مترشح داخلى در بروز بيماريها دارد ابدا جلب نشده ، و مىتوان گفت كه نسبت به آن تقريبا بيگانه‌اند .\r\nبراى اينكه معيارى در اين زمينه بدست آيد ، و معلوم شود كه هزاران بيمار مبتلا به ناراحتىهاى گوناگون ، و اختلالات و علائم مرضى خفيف يا شديد در اجتماعات كنونى يافت مىشود ، كه به حساب بىكفايتىهاى خفيف تيروئيد گذاشته نشده ، و توجه طبيب را ابدا بسوى غدد مترشح داخلى جلب نمىكند ، بشرح علائم اين بىكفايتىهاى خفيف كه در كتب علم الغدد امروزى درج شده است مىپردازيم :\r\n« اين بيماران معمولا چهره‌اى رنگ پريده دارند كه بىشباهت برنگ موم نيست ؛ پلكهاى آنها سنگين و متورم است ، مخصوصا صبح‌ها ؛ بيحالى و سستى بدن داشته و فشارخون شريانى آنها كم است ؛ زود از كارهاى بدنى خسته مىشوند ، و بمحض حركات شديد تنگ‌نفس پيدا مىكنند ؛ اختلاج  ( Crampe )  در پاهاى آنها زياد ديده مىشود ؛ پوستشان خشك و گاهى به بعضى بيماريهاى جلدى از قبيل اكزما ، ايكتيوز ، پسوريازيس و كهير مبتلا مىگردند ؛ از سرما متأذى و ناراحت هستند و دست و پاى آنها در موقع برودت هوا زود كرخ و بيحس مىشود ؛ معمولا بىاشتهائى دارند كه با يبوست شديد مزاج توأم است ؛ ذهنشان كند و فهمشان كم است ؛ دردهاى مبهم و مكرر مفصلى و عضلانى دارند ؛ صبح‌ها غالبا از سردرد شكايت مىنمايند ، و بالاخره گروهى از حالات رماتيسم مزمن و صداع شقى ( ميگرن ) و آسم را بايد در رديف بىكفايتىهاى غدهء تيروئيد محسوب داشت . »\r\nآيا تعداد كسانى كه در اجتماعات كنونى به اين اختلالات و ناراحتىها دچارند كم است ؟ و نيز بايد سؤال كرد كه اين بيماران را كه بايد در حقيقت نيمه بيمار ناميد امروزه چگونه درمان مىكنند و ملاك عمل اطبا براى درمان آنان چيست ؟\r\nآيا جز اينست كه همه روزه صدها و هزارها نظير اين افراد به كلينيك‌ها و مطب اطبا مراجعه كرده و از اختلالات مزمنى كه ماهها بلكه سالها آنان را رنج مىدهد شكايت كرده و پزشكان نيز جز توسل به معالجات سطحى و علامتى :  ( Symptomatique )  و مسكن  ( Palliatif )  به كار ديگرى نمىپردازند ؟\r\nاينجاست كه ارزش واقعى طب قديم ايران و شخصيت علمى پزشكان قديم معلوم مىشود ، زيرا آنان با ممارست و تبحرى كه در شناختن مزاج‌ها داشتند ، و از موى سر تا ناخن پا در هريك از بيماريها دخالت وضع مزاجى را محرز دانسته و معيار تشخيص و درمان آنها در كليهء بيماريها ، توجه به مزاج اصلى و عارضى بيماران بود ، به علت همين تمرين دائم ، منشأ اختلالات و عوارضى را كه نام برديم به سهولت دريافته ، و اگر بكتب طب قديم مراجعه كنيم خواهيم ديد در فصول و ابواب جداگانه كليهء اين علائم بيمارى را تحت عنوان « سوء مزاج بارد » شرح داده ، و بجرأت مىتوان گفت ، به همان سهولتى كه امروز ما ميكسدم را تشخيص مىدهم آنان بىكفايتىهاى خفيف تيروئيد را تشخيص مىدادند .\r\nعلت موفقيت پزشكان قديم در تشخيص و درمان بيماريها ، اين بود كه در طبقه‌بندى امراض نقش ازدياد و نقصان متابوليسم بازال و باصطلاح خودشان گرمى و سردى مزاج را فراموش نمىكردند\r\n\r\n","description":"","footnote":"","page_name":" 67 ","page_number":95},
  {"content":"\r\n\r\nو در حقيقت بايد بگوئيم كه كليهء بيماريها را از دريچهء چشم يك نفر متخصص علم الغدد نگاه كرده ، و علم الامراض انسانى را از لحاظ ارتباط بيماريها با اختلالات غدد مترشح داخلى معتبر مىدانستند ؛ پزشكان امروزى نيز اگر بخواهند در تشخيص و درمان بيماريها توفيق بيشتر و كامل‌تر پيدا كنند بايد همين اصل را رعايت نمايند ، اصلى چنان متين و محكم كه در حال حاضر ايدآل متخصصين فن است ، چنان كه دكتر نصرة اللّه كاسمى استاد علم الغدد دانشگاه تهران در كتاب ( غدد مترشح داخلى و بيمارى هاى آن ) جلد 3 صفحهء 168 مىنويسد :\r\n« دور نيست پس از زمان ما ، عصرى بيايد كه علم الامراض انسانى فقط از همين لحاظ ، يعنى ارتباط امراض با اختلالات غدد مترشح داخلى ، مناط اعتبار باشد و مورد مطالعه واقع شود . »\r\nما ايرانيان با مطالعهء دقيق در مؤلفات پزشكان قديم ايران ، و غور و تحقيق در افكار علمى آنان خواهيم توانست در راه وصول به اين هدف گامهاى مؤثرى برداشته و در حقيقت پيش قدم باشيم و چنين نيز خواهد شد .\r\nاكنون موقع آن رسيده است كه ببينيم قدما مزاجهاى گرم و سرد را چگونه تشخيص مىدادند و راهنماى آنها در اين امر چه بود ؛ پس گوئيم ابن سينا در قانون مىنويسد : ( اجناس الدلايل التى منها يتعرف احوال الامزجة عشرة ) يعنى ( مزاج‌ها را از ده راه مىتوان شناخت ) :\r\nو ما فقط خلاصهء مطالب مربوط به نخستين راه را با توضيحاتى در اينجا نقل مىكنيم :\r\n\r\nنخستين راه شناختن مزاجها لمس پوست بدن است\r\nچون از راه حس لامسه بهتر و زودتر مىتوان مزاجها را تشخيص داد و درك آن حتى براى غير طبيب نيز آسان مىباشد ، لذا آن را بر ساير راهها مقدم داشته‌اند .\r\nبه‌طورىكه قبلا گفتيم ، كسانى كه متابوليسم بازالشان بيش از ميزان عادى است ( خواه در اثر هيپرتيروئيدى يا ازدياد فعاليت سورنال ، هيپوفيز و غيره ) ، قدما چنين اشخاص را گرم مزاج مىناميدند ؛ و كسانى را كه متابوليسم بازالشان كمتر از عادى است صاحب مزاج سرد مىگفتند ، و مىدانيم كه افراد دستهء اول درجهء حرارت بدنشان معمولا از 37 درجه متجاوز بوده و تا 38 درجه هم بالا مىرود بدون اينكه عفونتى در كار باشد « 1 » ؛ علت اين ازدياد درجهء حرارت اينست كه افزايش متابليسم با افزايش توليد حرارت توأم است ، ولى چون دستگاه عصبى مأمور انتظام اخراج حرارت در شرايط معمولى كار مىكند و مختل نيست « 2 » به اين جهت حرارتى كه بطور اضافى توليد مىشود به مصرف بالا بردن درجهء حرارت بدن مىرسد ، و بدن اين قبيل اشخاص در حس لمس گرمتر محسوس مىگردد ؛ و افراد دستهء دوم درجهء حرارت بدنشان معمولا كمتر از 37 درجه بوده و تا 35 درجه هم نزول مىكند ، و اگر بدن آنها را لمس كنيم سردى حس مىنمائيم .\r\nپس اگر طبيب با حس لمس دريابد كه بدن شخصى گرمتر يا سردتر از معمولى است ، مىتواند استنباط نمايد كه متابليسم بدن او بيشتر يا كمتر از عادى مىباشد ، يعنى مزاجش گرم يا\r\n\r\n\r\n","description":"","footnote":"\r\n( 1 ) - كتاب « بيماريهاى غدد مترشح داخلى » صفحهء 233 ( تأليف  ( Sezary \r\n( 2 ) - كتاب « علم الغدد » جلد 1 صفحهء 19 .\r\n","page_name":" 68 ","page_number":96},
  {"content":"\r\n\r\nسرد است ، و اگر گرمى و سردى حس نكند ، متابليسم آن شخص طبيعى بوده و مزاجش معتدل است ، و قدما از اين راه مزاجهاى گرم و سرد و معتدل را تشخيص مىدادند ؛ ولى در اينجا يك ايراد و اعتراض علمى پيش مىآيد كه وارد هم هست ، و آن اينكه حس لامسه غالبا خطا مىكند و نمىتواند معيار صحيحى براى تشخيص گرمى و سردى بدن باشد ، و اين خطاى حس لمس را در كتاب‌هاى فيزيك امروز به اين ترتيب توضيح مىدهند كه اگر دست راست را در آب سرد و دست چپ را در آب گرم فرو برده چند لحظه نگاه داريم و سپس هر دو دست را باهم از آن آبها درآورده داخل آبى كه درجهء حرارتش متوسط بين گرم و سرد است نمائيم ، دست راست احساس گرمى كرده و از اين راه مىگوئيم اين آب گرم است ، و دست چپ احساس سردى كرده و مىگوئيم اين آب سرد است ، درحالىكه مىدانيم آب مزبور يكى بيش نيست و آن هم نه سرد است نه گرم .\r\nعلت اين خطاى حس اينست كه تشخيص گرمى و سردى اشيائى كه با حس لمس درك مىشوند بستگى مستقيم به درجهء حرارت دست لمس‌كننده دارد مثلا اگر طبيبى گرم مزاج بود و متابليسم بازالش بيش از حد عادى باشد و دست به بدن شخص معتدل المزاجى بزند ، چون پوست بدن خودش گرمتر از معمولى است احساس سردى خواهد كرد و حكم بسرد بودن مزاج آن شخص خواهد نمود ، درصورتىكه مىدانيم اين حكم خطاست ؛ ولى اگر طبيبى معتدل المزاج كه متابليسم بازالش به حد اعتدال است دست به بدن كسى گذاشته و حس سردى يا گرمى دريابد ، مىتواند حكم كند كه مزاج آن شخص سرد يا گرم است ، و اگر هيچ احساسى از سردى و گرمى ننمايد ، مىتواند بگويد كه آن شخص معتدل المزاج است ، و اين حكمها هم صحيح و مطابق با واقع مىباشد .\r\nپزشكان قديم ايران به اين مسئله كه اساس تشخيص گرمى و سردى مزاج بر آن استوار است كاملا متوجه بوده ، و صريحا در كتاب‌ها به آن اشاره كرده‌اند ، و ما بموقع خود به بيان آن خواهيم پرداخت .\r\nمشكل ديگرى براى تشخيص گرمى و سردى مزاج بوسيلهء حس لمس وجود دارد ، كه ما آن را در بيان اندازه‌گيرى متابليسم بازال شرح داديم و گفتيم كه براى تعيين حد اقل انرژى كه بدن در مدت 24 ساعت يا يك ساعت مصرف مىكند و آن را متابليسم بازال گويند بايد از عواملى كه باعث اخلال در اين اندازه‌گيرى مىشود احتراز كرد ؛ در اينجا نيز عينا همان عوامل موجود است و بايد از آنها احتراز نمود ، زيرا تعيين مزاجهاى گرم و سرد و اندازه‌گيرى متابليسم بازال در حقيقت يك عمل است كه با دو روش انجام مىگيرد .\r\nيكى از صفات مشخصهء آدمى كه مابه‌الامتياز بين افراد بشر است ، متابليسم بازال مىباشد ، و آن عبارت از مقدار انرژى است كه بدن در يك ساعت و يا در 24 ساعت براى انجام اعمال حياتى خود ، يعنى كار قلب و عضلات تنفسى و غدد و سلولها به مصرف مىرساند ؛ اين انرژى از تبديل انرژى شيميائى مواد غذائى ذخيره شده در سلولهاى بدن به انرژى حرارتى بوجود مىآيد ؛ مقدار حرارت حاصله كه بحسب كالرى تعيين مىشود در هر فرد ثابت بوده و نماينده شدت احتراقات و سرعت اكسيداسيون‌هاى سلولى است ؛ زمام اين امر در دست غدد مترشح داخلى مخصوصا تيروئيد مىباشد كه بمنزلهء كاربوراتور در يك اتومبيل است ؛ هر قدر بنزين از كاربوراتور بيشتر داخل سيلندرها شود ، احتراق شديدتر و حرارتى كه توليد مىشود بيشتر خواهد بود ؛ تيروئيد نيز همين حكم\r\n\r\n","description":"","footnote":"","page_name":" 69 ","page_number":97},
  {"content":"\r\n\r\nرا دارد ، زيرا اين غده هر قدر بيشتر فعاليت كند ، تيروكسين بيشتر ترشح نموده ، به احتراقات بدن و بر ميزان حرارت توليد شده مىافزايد ؛ كمترين كار آن وقتى است كه شخص در شرايط متابوليسم بازال قرار گرفته باشد ، يعنى به حال استراحت كامل در بسترى دراز كشيده ، و هيچ‌گونه كارهاى عضلانى و حتى فكرى نداشته و اعصابش نيز آرام است ؛ از 18 ساعت قبل غذا نخورده و معده و روده‌هايش از غذا خالى و جهاز هاضمه‌اش فعاليتى ندارد ؛ درجهء حرارت هواى اطاق معتدل بوده ، بدن نيازى بمبارزه با گرما و سرما ندارد .\r\nفرض مىكنيم چند نفر شخص سالم و طبيعى در چنين شرايطى قرار گرفته باشند ؛ مىدانيم كه بااين‌حال ميزان متابوليسم بازال همهء آنها كاملا يكسان نبوده و حد اكثر تا 10 در 100 با يكديگر اختلاف دارد ؛ آنها كه متابوليسمشان بيشتر است ، درجهء حرارت بدنشان بيشتر بوده ، و آنها كه متابوليسمشان كمتر است ، درجهء حرارت بدنشان كمتر مىباشد ؛ در بين اينها اگر شخصى كه از نظر متابوليسم بازال درست در حد وسط قرار گرفته ، و بعبارت ديگر كاملا معتدل المزاج باشد ، پوست بدن افرادى را كه متابوليسم بازال آنها اندكى بيشتر است لمس كند ، حس مىكند بدن آنها گرم است ، و اگر پوست بدن افرادى را كه متابليسم بازال آنها اندكى كمتر از مال خودش است لمس نمايد حس مىكند بدن آنها سرد است ؛ در چنين شرايطى مىتواند حكم كند كه دستهء اول گرم مزاج و دستهء دوم سرد مزاج هستند ، يعنى غدهء تيروئيد آنها بيشتر يا كمتر از ميزان متوسط كار مىكند ، و همين امر است كه گفتيم از صفات مشخصه هر فرد محسوب شده ، و در تمام مدت عمرش مقدار آن تقريبا ثابت مىباشد ، و بنابراين حس لمس در اينجا مىتواند معيار درستى براى تشخيص گرمى و سردى مزاج باشد ، و هيچ عاملى مخل اين تشخيص صحيح نيست .\r\nحال اگر تمام اين شرايط كه براى تعيين متابليسم بازال رعايت مىشود موجود باشد منهاى يكى از آنها ، مثلا اگر يكى از اين پنج نفر كه متابليسم بازالش كمتر از همه و بعبارت ديگر سرد مزاج است ، از جا برخاسته چند دقيقه حركات بدنى شديد نمايد ، در چنين حالى بر شدت احتراقات بدن و ميزان متابليسم او افزوده شده و بدنش گرمتر از همه خواهد شد ، و اگر در اين حال آن امتحان‌كننده كه گفتيم معتدل المزاج است و حس لمس او معيار تشخيص گرمى و سردى است ، بدن شخص مزبور را لمس كند گرمى درمىيابد ، و اگر ملاك تشخيص مزاج بدون توجه بشرايط مزبور صرفا بر لمس قرار گرفته باشد ، بايد حكم كند كه مزاج او گرم است ، درحالىكه مىدانيم اين حكم خطاست ، زيرا اين گرمى عارضى است ، و در اثر حركات بدنى پيدا شده ، و نبايد آن را ملاك تشخيص قرار داد ؛ همچنين فرض مىكنيم تمام شرايط متابليسم بازال موجود باشد ، جز اينكه يكى از اين پنج نفر كه سرد مزاج است ، غذاهاى خاصى تناول نمايد ؛ در اين صورت « عمل ديناميك مخصوص غذاها » ايجاد حرارت در بدن او مىنمايد ؛ براى تسريع در ايجاد اين حرارت ، كافى است يك آسيد آمينه يا گلوكز داخل وريدش تزريق شود ؛ در اين حال نيز اگر امتحان‌كننده‌اى معتدل المزاج دستش را روى بدن اين شخص بگذارد حس گرمى كرده و حكم خواهد كرد كه گرم مزاج است ، درصورتىكه اين حكم خطاست و گرماى حاصله عارضى است ؛ و در زندگى روزانه علاوه بر حركات بدنى و مصرف كردن غذاها ، عوامل ديگرى نيز از قبيل گرما و سرماى محيط و هيجانات عصبى و روحى و داروهائيكه مصرف مىشود همه و همه در تغيير حرارت توليدى و بنابراين در افزايش\r\n\r\n","description":"","footnote":"","page_name":" 70 ","page_number":98},
  {"content":"\r\n\r\nو كاهش درجهء حرارت بدن مؤثرند ، و به اين جهت اگر طبيب معتدل المزاج هم باشد ، نخواهد توانست با حس لمس گرمى و سردى مزاج ، يعنى خصيصه‌اى را كه از صفات مشخصه و ثابت هر فرد است تشخيص دهد و تعيين نمايد ، و بايد حتما اشخاصى كه مورد آزمايش قرار مىگيرند در شرايطى باشند كه از تأثير اين عوامل بر كنار باشند .\r\nآيا پزشكان قديم ايران اين عوامل را مىشناخته و باحتراز از دخالت آنها به تشخيص صحيح مزاجها توفيق حاصل مىكردند ؟ ، يا توجه به آنها نداشته و راه خطا مىپيمودند ؟ اگر بگوئيم قدما كليهء شرايطى را كه امروزه در اندازه‌گيرى متابليسم بازال رعايت مىشود مىشناختند و آنها را در مورد تشخيص مزاجها به كار مىبردند شايد اين گفته به افسانه شبيه‌تر باشد تا به حقيقت ، ولى پس از توضيح مطلب معلوم خواهد شد كه اين ادعا افسانه نيست ، بلكه عين حقيقت است . پزشكان قديم ايران طبق مدارك صريح كتبى كه در مؤلفات آنان منعكس است ، فقط وقتى با حس لمس تشخيص گرمى و سردى مزاج را در اشخاص مىدادند ، كه شخص مزبور از كليه عوامل گرم‌كننده و سردكنندهء بدن كه مخل اندازه‌گيرى متابليسم بازال مىباشد بر كنار بوده باشد . ابتدا عين يكى از اين مدارك را نقل كرده و سپس بتوضيح در اطراف آن مىپردازيم .\r\nمحمد حسين علوى در كتاب « خلاصة الحكمة » كه دويست سال پيش تأليف گرديده در صفحهء 194 ( چاپ هندوستان ) مىنويسد ، از ده راه مختلف مىتوان مزاجها را شناخت ، و مطالبى را كه شرح مىدهد كم‌وبيش از قانون ابن سينا و ديگر كتب طب قديم گرفته است . اولين طريقه عبارت از لمس پوست بدن مىباشد ؛ ابتدا مىنويسد :\r\n« شخص لامس خود معتدل المزاج باشد پس از هر بدنى كه منفعل نخواهد گشت از آن چون لمس نمايد آن را ، خواهد دانست كه معتدلست زيرا شئى از مشابه و ممائل خود منفعل نمىگردد ؛ و ملمسى كه مخالف ملمس معتدل باشد خواه لامس خود معتدل باشد و از آن منفعل گردد يا لامس عالم باعتدال باشد آن ملمس غير معتدل است . »\r\nدر اينجا به‌طورىكه مىبينيم ، مىنويسد حتى ممكن است لمس‌كننده معتدل المزاج نباشد بلكه عالم باعتدال باشد ، يعنى اگر طبيب مثلا هيپرتيروئيدى داشته و درجهء حرارت بدنش گرمتر از معتدل المزاج باشد و دست به بدن شخص معتدل المزاجى بزند ، با اينكه حس سردى مىكند ، معهذا چون توجه به اين نكته دارد كه خودش گرم مزاج است ، و به كيفيت اعتدال مزاج هم از راه دقت و تمرين در حس لمس آشنا مىباشد ، لذا حكم غلطى دربارهء مزاج آن شخص نمىنمايد ؛ و چون اطباى قديم از وسايل پاراكلينيك براى تشخيص امراض استفاده نمىكردند ، حواس پنج‌گانهء آنها جانشين آن مىشد و در اين راه دائما در تمرين و ممارست بودند ، به اين جهت از راه حس لمس با كمال دقت و مهارت ، اندك تغييرات درجهء حرارت پوست بدن بر آنها معلوم مىگرديد .\r\nمؤلف سپس مىنويسد :\r\n« چون لمس نمايد و منفعل گردد لامس از ملموس بسخونت و گرمى در بلدان معتدله الهوا دلالت مىنمايد بر حرارت مزاج ملموس و اگر منفعل گردد از آن به برودت دلالت مىكند بر برودت مزاج او بدون آنكه بسبب امر خارجى عارضى آن را سخونت و برودت عارض شده باشد . »\r\nمعنى اين جمله اينست كه اگر طبيب ، بوسيلهء حس لمس احساس سخونت ( گرمى ) يا\r\n\r\n","description":"","footnote":"","page_name":" 71 ","page_number":99},
  {"content":"\r\n\r\nبرودت ( سردى ) در شخصى نمايد ، دلالت دارد بر گرمى يا سردى مزاج آن شخص ، مشروط بر اينكه اين گرمى و سردى بسبب امر خارجى عارض آن شخص نشده باشد ؛ و در مباحث جداگانه‌اى تحت عنوان : مسخنات و مبردات ، كليهء عوامل گرم‌كننده و سردكنندهء بدن را كه باعث افزايش يا كاهش درجهء حرارت اشخاص مىشود ذكر كرده‌اند .\r\nاينك براى اينكه معلوم شود اين عوامل همانهاست كه در شرايط متابوليسم بازال در كتب امروزه قيد شده است ، و بنابراين ثابت گردد كه اطباى قديم براى تشخيص مزاجهاى گرم و سرد همان شرايط را به كار مىبردند كه امروزه براى اندازه‌گيرى متابليسم بازال به كار مىبرند ، بشرح اين شرايط نقل از كتابهاى فيزيولوژى جديد و تطبيق آنها با مطالب مندرج در كتب طب قديم مىپردازيم .\r\nدر كتاب فيزيولوژى تأليف دكتر على كاتوزيان جلد 2 صفحهء 223 مىنويسد :\r\n\r\nشرايط متابليسم بازال\r\nبراى اندازه‌گيرى متابليسم بازال كه بوسيلهء اسباب بنديكت ، كروگ و يا كنىپنيك انجام مىگيرد ، شرايطى لازم است كه عبارتند از :\r\n1 - براى جلوگيرى از « اثر ديناميك مخصوص مواد غذائى » بايد : اولا از 24 ساعت قبل از آزمايش ، مواد سفيده‌اى را از غذاى شخص حذف نموده ، و در اين مدت تحت رژيم مواد هيدروكربنه و مقدار كمى چربى قرار گيرد ؛ غذاى او منحصر به سيب‌زمينى ، پوره ، مربا ، مقدار كمى كره ، عسل ، كمپوت ميوجات و سبزيجات تازه ، اسفناج پخته ، كدوى پخته و شير باشد ؛ ثانيا از 12 تا 16 ساعت قبل از آزمايش ، شخص بايد در حال روزهء كامل باشد .\r\n2 - استراحت بدنى و فكرى - در تمام مدت روزه‌دارى ، شخص بايد از انجام كارهاى بدنى و تمرينات عضلانى خوددارى نمايد و يك ساعت قبل از آزمايش نيز روى تختخوابى دراز كشيده مطلقا استراحت نمايد . در مدت يك ساعت استراحت بدنى بايد شخص استراحت فكرى نيز داشته ، بعلاوه اطراف او سكوت كامل حكمفرما باشد ؛\r\n3 - درجهء حرارت اطاق آزمايش بايد در نقطهء خنثىى حرارتى باشد . اين درجهء حرارت براى انسان مطبوع و هيچ احساس سردى و يا گرمى نمىكند ، بنابراين بدن در مقابل سرما و يا گرما مبارزه‌اى نمىنمايد .\r\nنقطهء خنثىى حرارتى براى انسان با لباس ما بين 16 تا 20 درجه و بطور متوسط 18 درجه مىباشد ؛\r\n4 - نظر باثراتى كه بعضى داروها مانند تيروكسين ، آدرنالين ، يد و غيره در روى متابليسم بازال دارند ، بايد 48 ساعت قبل از آزمايش از استعمال هرگونه دارو بهر شكل و از هر راه كه باشد خوددارى شود .\r\nاكنون اين شرايط را يكى يكى مورد بررسى قرار مىدهيم :\r\n\r\n","description":"","footnote":"","page_name":" 72 ","page_number":100},
  {"content":"\r\n\r\n\r\nشرط اول [ حذف مواد سفيده 
  ]\r\nدراين‌مورد مطلب جالب اينست كه مواد سفيده‌اى بايد از رژيم غذائى كسى كه متابوليسم بازال او تعيين مىشود حذف شده ، و چربى هم حتىالامكان كمتر بخورد تا از « اثر ديناميك مخصوص مواد غذائى » جلوگيرى به عمل آمده ، و مصرف انرژى در بدن به حد اقل تقليل يابد ، و الا اگر كسى گوشت ميل كند بواسطهء اثر ديناميك مخصوصى كه اين ماده دارد ، حرارت بيشترى در بدنش توليد شده و متابليسم بازال او بالا مىرود .\r\nاين موضوع بر پزشكان قديم ايران نيز معلوم بوده ، و در مورد تعيين مزاج اشخاص آن را مورد توجه قرار مىدادند ؛ براى توضيح و تفسير مطلب ، ابتدا بايد ببينيم « اثر ديناميك مخصوص مواد غذائى » چيست ، پس گوئيم ، غذاها چنان كه مىدانيم در بدن سوخته و ايجاد حرارت مىنمايند ، به همان مقدار كه اگر در خارج از بدن ، در بمب كالوريمتريك بسوزند توليد مىكنند ، مثلا از سوختن 1 گرم مواد سفيده‌اى 4 كالرى ، حرارت توليد مىشود .\r\nعلاوه بر اين حرارت كه از احتراق مواد غذائى در بدن بوجود مىآيد ، بسيارى از غذاها ، پس از جذب و ورود در خون بواسطهء اثر تحريكى كه روى دستگاه عصبى سمپاتيك يا تحريك غددى مانند هيپوفيز ، سورنال ، كبد و مخصوصا تيروئيد دارند ، باعث سوزاندن مقدارى از ذخائر غذائى موجود در سلولها شده و از اين راه نيز حرارتى ايجاد مىكنند كه آن را « حرارت اضافى »  « Extra »  - «  chaleur  ناميده ، و اين خاصيت مواد غذائى را « اثر ديناميك مخصوص مواد غذائى » مىگويند « 1 » .\r\nمقدار اين « حرارت اضافى » برحسب مواد غذائى مختلف ، متفاوت است و پرتئين‌ها بيش از چربيها و قندها آن را توليد مىكنند ، و حال آنكه حرارت احتراق چربيها چنان كه ديديم ، بيش از دو برابر حرارت احتراق پرتئين‌ها است ، به اين جهت در مناطق سردسير و فصل زمستان ، احتياج بدن به گوشت براى توليد گرما و مبارزه با سرما بيش از احتياج بچربى است ( در عين حال چربيها نيز چون در وزن كم‌كالرى زياد توليد مىكنند منبع ايجاد حرارت بشمار مىروند ) ؛ به‌هرحال چون اثر ديناميك مخصوص پرتئين‌ها بيش از ساير مواد غذائى مىباشد ، به اين جهت به كسانى كه منظور اندازه - گيرى متابليسم بازال در آنها است توصيه مىشود كه از 24 ساعت قبل از آزمايش ، مواد سفيده‌اى را از غذاهاى خود حذف كنند تا اين حرارت اضافى توليد نشده ، و مصرف انرژى در بدن تا ميزان حد اقل تقليل يابد .\r\nعلت پيدايش « حرارت اضافى » كه از خوردن پرتئين‌ها بوجود مىآيد اينست كه آسيدهاى آمينه كه در نتيجهء هضم اين مواد بدست مىآيد ، سلسلهء اعصاب سمپاتيك را تحريك كرده ، آدرنالين و سمپاتين ترشح مىشود كه بنوبت خود اكسيداسيونهاى مولد حرارت اضافى را بوجود مىآورد ؛ براى تأييد مطلب عين عبارت كتاب فيزيولوژى تأليف  Launoy  را كه در صفحهء 457 بيان كرده است ذيلا نقل مىكنيم :\r\n « Al'origine de l'extra - chaleur caracterisant l'action dynamique specifique des protides il faut rechecher une excitation du systeme nerueux sympathique par les amino - acides Cette excitation libere les hormones sympathicomimeti ques , adrenaline et sympathine qui , leur tour declenchent les oxydations generatrices d'extra - chaleur . » \r\n\r\n\r\n","description":"","footnote":"\r\n( 1 ) - فيزيولوژى تأليف  Launoy  صفحهء 453\r\n","page_name":" 73 ","page_number":101},
  {"content":"\r\n\r\nهوسه « 1 » در كتاب فيزيولوژى جلد 1 صفحهء 656 مىنويسد :\r\n« اثر ديناميك مخصوص كه از خوردن پرتئين‌ها بوجود مىآيد . به علت وجود شش آسيد آمينهء زير در آنها مىباشد : گليكوكول ، آلانين ، آسيد گلوتاميك ، تيروزين و فنيل‌آلانين ، و اين آخرى از همه فعال‌تر است .\r\nمكانيسم پيدايش حرارت اضافى از غذاهاى پروتيدى اينست كه آسيدهاى آمينهء مزبور ابتدا بر تيروئيد اثر كرده ، و باعث ازدياد ترشح تيروكسين مىشود ، و اين ماده سورنال را بفعاليت واداشته كه در نتيجه آدرنالين فراوانى در خون مىريزد ، و آدرنالين سلسلهء سمپاتيك را متأثر و تحريك مىكند ، و نتيجهء همهء اينها تشديد احتراقات و بالا رفتن متابليسم بازال است .\r\nگلوسيدها ( مواد قندى ) و ليپيدها ( مواد چربى ) نيز اين حرارت اضافى را توليد مىكنند ، ولى مقدار آن خيلى كمتر از حرارتى است كه پرتئين‌ها بوجود مىآورند .\r\nسولا « 2 » در كتاب فيزيولوژى صفحهء 30 مىنويسد كه اگر گلوكز در وريد شخص تزريق كنيم ، متابليسم بازال او بالا مىرود ، و اين عمل مربوط به « اثر ديناميك مخصوص » مىباشد .\r\nهوسه در كتاب خود مىنويسد ، علت پيدايش حرارت مزبور اينست كه افزايش مواد قندى در خون باعث مىشود كه احتراق آن شديدتر شود ، و در مورد چربيها نيز علت ايجاد حرارت اضافى همين افزايش مقدار آن در خون است .\r\nاز آنچه ذكر شد معلوم مىشود كه مواد غذائى علاوه بر خواص اصلى خود كه عبارت از بدل مايتحلل و نشو و نما و ايجاد انرژى حرارتى و حفظ حرارت حيوانى باشد ، آثار تحريكى در دستگاه عصبى - غددى نيز داشته ، و از اين راه هم حرارتى اضافه بر حرارت احتراق خود توليد مىكنند ؛ بديهى است اين حرارت از سوختن ذخائر غذائى بدن بوجود مىآيد .\r\nپزشكان قديم ايران به مفهوم « اثر ديناميك مخصوص مواد غذائى » كاملا پى برده بودند ؛ توضيح آنكه اولا آنان مىدانستند كه يكى از خواص مواد غذائى ايجاد حرارت در بدن و حفظ حرارت غريزى است ، و مىگفتند غذا در بدن علاوه بر اينكه بدل مايتحلل شده ، و بر اقطار ثلثه اعضاء مىافزايد ، حكم روغن را در چراغ نيز دارد ، و همانطور كه هر ذره از روغن در چراغ سوخته و نور و حرارت مىدهد ، و سپس ذرات ديگرى از روغن جانشين آن شده حرارت و نور شعله را حفظ مىنمايد ، به همين ترتيب اجزاى غذا يكى پس از ديگرى در بدن سوخته و حرارت اصلى يا غريزى بدن را حفظ مىكند ؛ ثانيا مىدانستند كه بسيارى از مواد غذائى علاوه بر خاصيتى كه ذكر شد تأثير كيفى نيز در بدن داشته ، و پس از هضم و جذب و ورود به بدن ايجاد حرارتى زائد بر حرارت غريزى مىنمايد ، و از اين حرارت زائد درست همان منظور را داشتند كه در كتابهاى كنونى بنام « حرارت اضافى » يا  Extra - chaleur  منظور مىشود .\r\nامروز مىدانيم كه اگر غذا اثر تحريكى در دستگاه عصبى - غددى نداشته باشد ، بتدريج و آهستگى در بدن سوخته و حرارت حيوانى را حفظ مىنمايد ؛ اين‌چنين غذائى را قدما غذاى مطلق مىناميدند ، و اگر غذا اثر تحريكى در دستگاه عصبى سمپاتيك و غدد مترشح داخلى داشته باشد ، ايجاد حرارت اضافى كرده و چنين غذائى را قدما غذاى دوائى يا دواى غذائى مىناميدند ، زيرا\r\n\r\n\r\n","description":"","footnote":"\r\n( 1 ) -  Houssay \r\n( 2 ) -  Soula \r\n","page_name":" 74 ","page_number":102},
  {"content":"\r\n\r\nمعتقد بودند ، غذاهاى مزبور علاوه بر خواص غذائى خود آثار داروئى نيز دارند ، و در حقيقت همينطور هم هست ، زيرا يك غذاى پرتئين‌دار كه تحت تأثير آسيدهاى آمينهء خود مخصوصا آلانين و تيروزين و بالاخص فنيل آلانين ، غده تيروئيد را تحريك كرده و بالنتيجه تيروكسين ترشح مىنمايد ، و به اين وسيله سرعت و شدت احتراقات بدن را زياد كرده و بدن را گرم مىكند ، در حقيقت حكم يك دارو را دارد ، زيرا قرص يا آمپول تيروكسين و گرانول يا آمپول استريكنين نيز داراى همين خاصيت است .\r\nاكنون به كتب طب قديم ايران مراجعه كرده ثابت مىكنيم كه پزشكان قديم غذاهائى را مىشناختند ، كه فاقد اثر تحريكى در دستگاه عصبى - غددى بدن بوده و آنها را بنام غذاى مطلق مىناميدند ، و نيز غذاهائى را كه داراى اين اثر تحريكى مىباشد ، مىشناخته ، و آن را غذاى دوائى و دواى غذائى مىناميدند .\r\nدر كتاب « خلاصة الحكمة » صفحهء 161 چنين مىخوانيم « 1 » :\r\n« غذاى مطلق آنست كه تأثير و تأثر آن در بدن بماده فقط باشد نه بكيفيت « 2 » ، بدين قسم كه چون وارد بدن گردد ، بدن از آن متأثر و متغير نشود ، و از مزاج اصلى خود نگردد « 3 » ، بلكه در آن تصرف نموده و صورت غذائى آن را متغير و متبدل گرداند كه صورت اصلى آن نماند « 4 » مستحيل به صورت خلطى شود « 5 » و ما بالقوهء آن را بفعل آورد و مستعد اين شود كه بگردد جزء عضو و بر اقطار ثلثهء اعضاء بيفزايد و فائض گردد بر آن صورت عضوى از مبدأ فياض جل اسمه . »\r\nو در صفحهء 188 بطور صريح ذكر مىكند كه غذاى مطلق حفظ حرارت حيوانى مىكند برساندن بدل مايتحلل و مىنويسد :\r\n« غذاى مطلق كه موصوف بيكى از كيفيات نباشد ، يعنى غالب بر آن كيفيتى از كيفيات اربعه بر مادهء آن نباشد ، بلكه مادهء آن غالب بر كيفيت باشد ، كه از آن خون كامل النضج معتدل المقدار تولد يابد ، باعث گرمى بدن مىشود ، يعنى حفظ حرارت مىنمايد بر حال خود بايصال بدل مايتحلل « 6 » نه بمعنى آنكه احداث مىنمايد در بدن گرمى زياده از گرمى اصلى بدن « 7 » »\r\n\r\n\r\n","description":"","footnote":"\r\n( 1 ) - تأليف محمد حسين علوى . اين كتاب بسال 1185 هجرى قمرى تأليف شده است .\r\n( 2 ) - منظور از كيفيت ، چهار كيفيت گرمى و سردى و ترى و خشكى است كه بالقوه در بسيارى از مواد غذائى موجود بوده ، و اين غذاها پس از ورود به بدن ، كيفيات مزبور را بوجود مىآورند ، مثلا غذائى كه گرم بالقوه است در بدن ايجاد حرارت مىكند .\r\n( 3 ) - منظور از جمله ( بدن از آن متأثر و متغير نشود ) با اصطلاحات علمى امروز اينست كه غذائى يافت شود كه مراكز عصبى - غددى را تحريك نكند ؛ و مقصود از جمله ( بدن از مزاج اصلى خود نگردد ) اينست كه در بدن ايجاد گرمى - سردى - ترى و خشكى نكند .\r\n( 4 ) - و اين عمل پس از هضم غذاها بوجود مىآيد .\r\n( 5 ) - راجع به اخلاط بعدا بحث خواهد شد .\r\n( 6 ) - يعنى آنچه حرارت بوسيلهء تشعشع از بدن دفع شده و در حقيقت بتحليل مىرود ، حرارتى كه از غذاى مطلق توليد مىشود جاى آن را مىگيرد .\r\n( 7 ) - مفهوم ( گرمى اصلى بدن ) از نظر قدما درست با اصطلاح متابليسم بازال كه امروزه در طب معمول است تطبيق مىكند ، و معنى ( گرمى زياده از گرمى اصلى بدن ) كاملا با حرارت اضافى  ( Extra - chaleur )  منطبق مىباشد .\r\n","page_name":" 75 ","page_number":103},
  {"content":"\r\n\r\nو در صفحهء 161 راجع به غذاى دوائى چنين مىنويسد :\r\n« غذاى دوائى آنست كه تأثير آن در بدن به ماده و كيفيت هر دو باشد با غلبهء ماده كه بعد از تأثير و تأثر از آن خلطى حاصل گردد كه جزء بدن و مشابه آن تواند شد ، و با آن اندك كيفيتى و مزاجى باشد غالب بر كيفيت و مزاج اصلى بدن « 1 » و اندك تغيرى در بدن نمايد بكيفيت خود بهر كيفيتى كه باشد « 2 » مانند كاهو و مطبوخ جو ، و آش جو و خيار و كدو و هندوانه و خربزه و انگور و اسفناج و بابونه و شبت و شلغم و چغندر و هويج و كلم و ماش و عدس و نخود و لوبيا و امثال اينها . »\r\nو در همان صفحه راجع به دواى غذائى چنين شرح مىدهد :\r\n« دواى غذائى آنست كه تأثير آن در بدن به كيفيت و ماده هر دو باشد با غلبهء كيفيت ، و بدن را متغير سازد باندك تغييرى ، و ثانيا بدن در آن تصرف نمايد ، و از آن خلط بسيار كمى حاصل گردد ، كه قابليت غذائيت و جوهر بدن شدن و فيصان صورت عضوى داشته باشد با احداث كيفيتى غالب بر بدن مانند تره و نعناع و برگ كاسنى و سير و پياز و آلو و خرما و به زور مانند برز خيار و خربزه و هندوانه و كدو و امثال اينها . »\r\nدر اينجا سؤالى پيش مىآيد و آن اينكه آيا ممكن است ، غذاهائى يافت شود كه پس از هضم و جذب و ورود به بدن متابليسم بازال را پائين آورده و ايجاد سردى در بدن نمايد ؟\r\nجواب اين مسئله از نظر اطباى قديم ايران مثبت است ، ولى پزشكان و غذاشناسان كنونى به هيچ وجه آن را قبول ندارند ، زيرا از يك قرن به اين طرف عموم اطبا بلكه قاطبهء دانشمندان را عقيده بر اينست كه كليهء مواد غذائى در بدن سوخته و به همان اندازه حرارت ايجاد مىكنند كه از سوختن آنها در خارج بدست مىآيد ، پس چگونه ممكن است كسى قبول كند كه يك مادهء غذائى توليد برودت در بدن نمايد ؛ مثلا بعقيدهء يك نفر غذاشناس يا طبيب امروزى فرقى بين نخود و عدس از نظر ايجاد حرارت در بدن وجود نداشته و هر دوى آنها مولد كالرى هستند ، فقط مقدار حرارت حاصله از احتراق مقادير متساوى الوزن از آنها با يكديگر كم‌وبيش فرق دارد ؛ ولى از نظر يك نفر پزشك قديمى نخود گرم است و پس از ورود به بدن ايجاد حرارت مىكند ، درحالىكه عدس سرد است و پس از ورود به بدن توليد برودت مىنمايد .\r\nما براى نخستين‌بار با يك دليل منطقى و يك دليل متكى بتجربهء علمى ثابت مىكنيم كه اين مسئله حقيقت و واقعيت دارد .\r\nاما دليل منطقى اينست كه همانطور كه بعضى از مواد غذائى پس از ورود به بدن محرك دستگاه عصبى سمپاتيك ، و غددى كه فعاليت آنها باعث افزايش متابليسم بازال ، و ازدياد درجهء حرارت بدن است ( هورمونهاى تيروئيد ، هيپوفيز ، سورنال ) مىباشد ، چه اشكال دارد كه بعضى از مواد غذائى نيز پس از ورود به بدن از توليد و ترشح اين هرمونها جلوگيرى كرده و بعبارت ديگر وقفه‌اى در عمل\r\n\r\n\r\n","description":"","footnote":"\r\n( 1 ) - يعنى پس از ورود به بدن ايجاد كيفياتى از قبيل گرمى - سردى - ترى و خشكى نمايد .\r\n( 2 ) - منظور از ( تغيرى در بدن ) تغيير در كيفيات چهارگانه ( گرمى سردى ترى و خشكى ) مىباشد ؛ اگر تغيير در گرمى مورد نظر باشد بايد بگوئيم كه مادهء غذائى علاوه بر تأثير كمى ، تأثير كيفى نيز نموده و حرارتى در بدن توليد مىنمايد زائد بر حرارت غريزى ، و باصطلاح امروزه متابليسم بازال را بالا مىبرد و اين همان « اثر ديناميك مخصوص مواد غذائى » مىباشد .\r\n","page_name":" 76 ","page_number":104},
  {"content":"\r\n\r\nغدد فوق‌الذكر ايجاد نموده و بالنتيجه متابليسم بازال را پائين آورد ، و به اين ترتيب از شدت و سرعت اكسيداسيونها كاسته ، بدن را سرد نمايد .\r\nامروزه به خوبى مىدانيم كه سرعت و بطوء احتراقات بدن باعث افزايش و كاهش متابليسم بازال و در نتيجه بالا رفتن و پائين آمدن درجهء حرارت بدن مىشود ، سرعت و بطوء احتراقات نيز زمام امورش بدست بعضى از غدد مترشحهء داخلى مخصوصا تيروئيد مىباشد ؛ اگر در اثر تحريك اين غده ، تيروكسين زياد ترشح شود ، احتراقات شديد شده ، درجهء حرارت بدن بالا مىرود ، و گرماى حاصله گاهى باندازه‌اى محسوس است كه شبيه بحرارتى مىباشد كه در اثر حركات بدنى و انقباضات شديد عضلانى در بدن پيدا مىشود ، ولى اگر عاملى مانع از ترشح تيروكسين شود ، و از مقدار اين هرمون در خون بكاهد ، سرعت اكسيداسيونها و شدت احتراقات بدن كم شده و برودت ايجاد مىشود ؛ احتراق مواد غذائى را در بدن مىتوان مشابه با سوختن بنزين در ماشين ، و غدهء تيروئيد را مىتوان شبيه به كاربوراتور دانست . در اتوموبيل نيز هرگاه بنزين از كاربوراتور در هر واحد زمان به مقدار بيشتر يا كمتر داخل سيلندر شود ، به همان نسبت عمل احتراق با سرعت يا كندى انجام گرفته درجهء حرارت موتور بالا يا پائين مىآيد .\r\nبهترين و كاملترين نمونه از سرعت و بطوء احتراقات در بدن را بايد در بيمارى بازدو « 1 » ( كه در آن غدهء تيروئيد منتهاى شدت عمل را دارد ) و ميكسدم « 2 » ( كه در آن ، فعاليت غدهء تيروئيد فوق‌العاده كاهش يافته است ) مشاهده نمود .\r\nدر بيمارى بازدو « 3 » معاوضات « 4 » فزونى يافته و احتراقات ارگانيك سريع شده است . از روى اندازهء متابليسم بازال مىتوان بطور دقيق بر افزايش احتراقات بدن بيمار پى برد . اين افزايش متابليسم بازال در بيمارى بازدو بحديست كه در هيچ مرضى نظير آن ديده نمىشود . معمولا 40 در 100 و بطور متوسط 75 در 100 ، و گاهى 100 در 100 متابليسم بازال فزونى يافته است .\r\nافزايش متابليسم با افزايش توليد حرارت همراه است ، و ازآن‌رو مىتوان فهميد كه چرا اين بيماران خوف الحراره « 5 » دارند ، جامهء كلفت و ستبر نمىپوشند ، روانداز خود را بيك‌سو مىافكنند از گرما بهراس اندرند و بحرانهاى عرق خيز دارند گاهى درجهء حرارت بدن اين بيماران در اثر شدت و سرعت احتراقات از 38 درجه هم بالاتر است . در ميكسدم حرارت بدن پائين است ، و بين 36 درجه و 37 درجه نوسان دارد « 6 » بدن بكمترين سرمائى حساس است ( بيمار ممكن است ساعتها كنار آتش بواسطهء حس سرمائى كه دارد بنشيند و نتوان او را به آسانى از جا برخيزاند ) ، متابليسم بازال فوق‌العاده پائين است ( 15 در 100 تا 75 در 100 ) ، اين بطؤ و كندى عمومى تغذيه مولود كمى يا عدم ترشح غدهء تيروئيد مىباشد .\r\nاما دليل متكى بتجربهء علمى كه نشان مىدهد خوردن كلم چند روز پى در پى باعث وقفه در ترشح تيروكسين و نقصان متابليسم بازال شده و بالنتيجه درجهء حرارت بدن را پائين مىآورد « 7 » :\r\n\r\n\r\n","description":"","footnote":"\r\n( 1 ) -  Basedow \r\n( 2 ) -  Myxoedeme \r\n( 3 ) - به كتاب « علم الغدد » جلد 1 صفحهء 189 مراجعه شود .\r\n( 4 ) -  Echanges \r\n( 5 ) -  Thermophobie \r\n( 6 ) -  Sezary  در كتاب ( بيماريهاى غدد مترشح داخلى ) مىنويسد درجهء حرارت بدن اين اشخاص تا 35 درجه نيز پائين آمده و بعلاوه حتى در فصل تابستان هم از سرما شكايت داشته لباس زياد مىپوشند .\r\n( 7 ) - كتاب علم الغدد جلد 1 صفحهء 200\r\n","page_name":" 77 ","page_number":105},
  {"content":"\r\n\r\n« در سال 1938 دانشمندان دريافتند كه استعمال مفرط كلم در خرگوش موجب بروز گواتر ساده مىشود ، و در اثر آن فعاليت غدهء تيروئيد كم شده متابليسم بازال پائين مىآيد . در 1942 ثابت شد كه علت بروز اين امر وجود تيوره در كلم است ، تيوره را از سال 1869 مىشناختند ، اما تا اين اواخر بر خاصيت ضد تيروئيدى آن وقوف نداشتند . طرز عمل مواد ضد تيروئيدى به خوبى شناخته شده است . اين مواد نمىگذارد كه تيروكسين تركيب شود ، بدين طريق كه غدهء تيروئيد بر اثر آن قادر نخواهد شد دىيدوتيروزين را كه مرحلهء واسطهء اين تركيب است توليد كند ، مواد ضد تيروئيدى را در بيمارى بازدو و هيپرتيروئيدى كه متابليسم بازال در آنها بالاتر از عادى است به كار مىبرند ، و از روز بيستم تا سىام درمان ، متابليسم بازال متدرجا بسرحد عادى و طبيعى نزول مىكند . »\r\nاز اين نوشته اتخاذ سند مىكنيم . كه يك مادهء غذائى مانند كلم مىتواند در بيمارى خطيرى همچون بازدو بعنوان درمان مؤثر به كار رفته ، بتدريج باعث نقصان متابليسم بازال شده از شدت و سرعت احتراق در بافت‌ها كاسته ، و درجهء حرارت بدن را پائين آورد ، و همين امر است كه پزشكان قديم به سردى تعبير مىكردند .\r\nپائين آمدن متابليسم بازال ، فقط در اثر استعمال مفرط كلم بوجود نمىآيد ، بلكه بسيارى از مواد غذائى مانند باقلا ، گشنيز ، كدو ، غوره ، ماهى تازه و غيره داراى چنين تأثيرى هستند ، ولى هنوز دانشمندان روى آنها مطالعه نكرده‌اند ، زيرا بنا باعترافى كه در كتاب علم الغدد شده است ، تا اين اواخر بر خاصيت ضد تيروئيدى مواد غذائى وقوف نداشتند .\r\nبه‌هرحال پى بردن بخواص داروئى غذاها ، و مخصوصا تأثيرى كه اين مواد بر غدد مترشح داخلى و ازدياد يا نقصان هرمونها دارند ، فصلى بسيار تازه را در علم طب آغاز كرده است ، و ما بدون شك خواهيم توانست با تطبيق مطالب علمى طب قديم با طب جديد كمك بسيار مؤثرى در پيشرفت علم غذاشناسى و بالنتيجه درمان بيماريها بنمائيم ، زيرا ميليونها از افراد بشر مبتلا به اختلالات كم و بيش شديد و ناراحتىهاى گوناگون هستند كه ريشهء اصلى و علت حقيقى آن را بايد در ناسازگاريهاى ناشيه از غذاهاى نامناسب دانست ، و درمان آنها نيز جز با غذاى مناسب نيست ، و بايد براستى اذعان كرد كه در اين‌باره پزشكان قديم تبحر كافى و اطلاعات دقيق داشتند ، جملهء قصار سلس پزشك معروف روم قديم يادگارى از اين توجه قدما بخواص داروئى غذاها است :\r\n « Optimum remedium ist cibus opportune datus » \r\n« بهترين درمان غذاى مناسب و بهنگام است . »\r\nچون اكنون بحث ما ، در اطراف رژيم غذائى كسانى است كه منظور تعيين متابليسم بازال در آنها مىباشد ، مىخواهيم ببينيم طب قديم در اين‌باره چه كمكى مىتواند بما بكند قبلا گفتيم كه در كتابهاى فيزيولوژى امروز رژيم غذائى مزبور را اين‌طور تعيين مىنمايد :\r\n« مواد سفيده‌اى را از غذاى شخص حذف كرده ، و غذاى او منحصر به سيب‌زمينى ، پوره ، مربا . مقدار كمى كره ، عسل ، كمپوت ميوجات ، سبزيجات تازه ، اسفناج پخته ، كدوى پخته و شير باشد » .\r\nابتدا راجع به مواد سفيده‌اى بحث مىكنيم .\r\nبا توجه باينكه شرايط متابوليسم بازال بايد طورى باشد كه نه تحريك و نه وقفه در عمل\r\n\r\n","description":"","footnote":"","page_name":" 78 ","page_number":106},
  {"content":"\r\n\r\nدستگاه عصبى - غددى پيدا شود ، بنابراين بايد از خوردن مواد سفيده‌اى احتراز به عمل آيد ، زيرا چنان كه قبلا به آن اشاره كرديم . امروز دانشمندان معتقدند آسيدهاى آمينه كه از پروتئين‌ها بدست مىآيد محرك دستگاه عصبى - غددى بوده شدت و سرعت احتراقات بدن را زياد نموده متابليسم بازال را بالا مىبرند ولى تنها نخوردن غذاهائى كه متابليسم بازال را بالا مىبرند كافى نيست بلكه بايد از خوردن غذاهائى كه باعث كاهش متابليسم مىشود نيز احتراز كرد . زيرا در اين صورت پزشك به اشتباه افتاده و تصور خواهد كرد متابليسم بازال شخص مورد امتحان پائين‌تر از طبيعى است اين مسئله كه در طب امروز ابدا مورد توجه واقع نشده در طب قديم براى تشخيص مزاجها كاملا رعايت مىشده است بنابراين بايد در رژيم غذائى كه امروز براى تعيين متابليسم بازال تجويز مىشود تجديد نظر به عمل آيد و روى هريك از مواد غذائى مزبور بحث و انتقاد شود .\r\nگوشت يكى از مهمترين انواع مواد سفيده‌ايست بنابراين بدستور دانشمندان كنونى از خوردن هر نوع گوشت بايد احتراز شود ولى در كتب طب قديم فقط گوشت پستانداران و طيور را گرم دانسته ( يعنى اگر كسى آن را تناول كند در بدنش ايجاد حرارتى مىشود زائد بر حرارت غريزى و طبيعى او ) و گوشت ماهى تازه را سرد ذكر كرده‌اند ( يعنى اگر كسى ماهى تازه تناول نمايد نه تنها ايجاد حرارت اضافى در بدنش نمىشود بلكه از شدت احتراقات نيز كاسته و متابليسم بازال را پائين هم خواهد آورد ) ولى در كتابهاى امروز هيچ‌گونه استثنائى براى مواد سفيده‌اى قائل نشده و اشاره‌اى بماهى تازه در كم كردن متابليسم بازال نكرده‌اند .\r\nتخم‌مرغ يكى ديگر از مواد سفيده‌ايست و بنابراين امروز بطور مطلق احتراز از آن را براى رعايت شرايط متابليسم بازال دستور داده‌اند ولى اگر بكتب طب قديم مراجعه كنيم مىبينيم بين زرده و سفيدهء آن را از اين لحاظ فرق گذاشته زردهء آن را گرم و سفيدهء آن را سرد و مجموع آن را معتدل دانسته‌اند .\r\nپس اگر در رژيم غذائى كسانى كه منظور اندازه‌گيرى متابليسم بازال در آنها است سفيدهء تخم‌مرغ و ماهى تازه داخل كنيم با اينكه اينها از مواد سفيده‌اى هستند نه تنها متابليسم را بالا نمىبرند بلكه اندكى هم از مقدار آن خواهند كاست در بين ساير مواد غذائى كه امروزه جزء رژيم مخصوص اندازه‌گيرى متابوليسم بازال منظور مىشود بعضىها مانند عسل كره و مربا در افزايش متابليسم و بعضى ديگر مثل اسفناج پخته و كدوى پخته در كاهش متابليسم بازال تأثير دارند اوليها را قدما گرم و دوميها را سرد مىدانسته‌اند .\r\nفايدهء عملى اين بحث علمى اينست كه در امتحانات بالينى ، موارد عديده‌اى پيش مىآيد كه پزشك بايد وضع مزاجى بيمار را از لحاظ اندازهء متابليسم و افزايش يا كاهش آن در نظر گيرد ، و اگر روزى برسد كه بنوشتهء دكتر نصرة اللّه كاسمى ، كليهء بيماريها را از نظر ارتباط آنها با اختلالات غدد مترشح داخلى مورد مطالعه قرار دهند « 1 » ، در آن روز اهميت اين مسئله بيشتر معلوم خواهد شد ، زيرا بايد وضع مزاجى هر بيمار را از نظر شدت يا بطؤ احتراقات بدن تعيين نمود ، و آنگاه عكس -\r\n\r\n\r\n","description":"","footnote":"\r\n( 1 ) - دور نيست پس از زمان ما ، عصرى بيايد كه علم الامراض انسانى فقط از همين لحاظ ، يعنى ارتباط امراض با اختلالات غدد مترشح داخلى ، مناط اعتبار باشد و مورد مطالعه واقع شود ( علم الغدد جلد 3 صفحهء 168 )\r\n","page_name":" 79 ","page_number":107},
  {"content":"\r\n\r\nالعمل مواد غذائى در بدن يكى از بزرگترين مدارك تشخيص در دست پزشكان خواهد بود .\r\nبراى درك اهميت اين مطلب ، فرض مىكنيم شخصى متابليسم بازالش اندكى بالاتر از طبيعى است ؛ براى چنين شخصى رژيم غذائى زير را دستور مىدهيم :\r\nآش زرشك يا آش آب‌غوره بعنوان سوپ قبل از غذا و سپس كباب ماهى تازه و خوراكى از سفيدهء تخم‌مرغ ، اسفناج پخته ، كدوى پخته يا ريواس پخته و بعنوان دسر هم ميوجاتى مانند هلو و آلو و نظاير آنها ؛ كليهء اين مواد غذائى باصطلاح قدما سرد هستند ، و مسلما متابليسم بازال را پائين آورده ، به‌طورىكه ممكن است در شخص مزبور كه هيپرتيروئيدى دارد باعث شود كه متابليسم بازالش از حد متوسط نيز كمى پائين‌تر آيد ؛ و اگر پزشك از خواص مواد غذائى مزبور بىاطلاع باشد حكم خواهد كرد متابليسم اين شخص كمتر از طبيعى است ، درحالىكه چنين نيست ، و پزشكان قديم در موقعيتى نظير اين مورد اشتباه نكرده و حكم به سرد بودن مزاج شخص مزبور نمىدادند ، زيرا براى تعيين گرمى و سردى مزاج در اشخاص ، رعايت تأثير نوع غذاها كه اولين شرط از شرايط اندازه‌گيرى متابليسم بازال است ، كاملا مورد توجه آنان بوده است .\r\nقبلا گفتيم كه پزشكان قديم از راه حس لمس و دريافت گرمى و سردى در بدن اشخاص ، تشخيص گرمى و سردى مزاج را در آنها مىدادند ، ولى شرط اين بود كه اين گرمى و سردى بسبب عوامل عارضى خارجى ايجاد نشده باشد ؛ براى تأييد مطلب بكتاب خلاصة الحكمة مراجعه مىكنيم .\r\nدر صفحهء 194 اين كتاب چنين مىنويسد :\r\n« چون لمس نمايد و منفعل گردد لامس از ملموس بسخونت و گرمى در بلدان معتدلة الهوا دلالت مىنمايد بر حرارت مزاج ملموس و اگر منفعل گردد از آن ببرودت دلالت مىكند بر برودت مزاج او بدون اينكه بسبب امر خارجى عارضى آن را سخونت و برودت عارض شده باشد . »\r\nو اين اسباب خارجى عارضى را نيز جداگانه در فصلى ذكر كرده‌اند ؛ يكى از اين امور عارضى غذاهاى گرم و سرد ( يعنى غذاهائى كه بالقوه گرم و سرد بوده و پس از ورود به بدن ايجاد حرارت و برودت نمايند ) بوده است .\r\nدر صفحهء 187 كتاب خلاصة الحكمه در اين‌باره چنين مىنويسد :\r\n« سوم ملاقات مسخن « 1 » بالقوه « 2 » است مانند استعمال مسخنات غذائيه كه غذائى مسخن تناول نمايند كه بعد فعل و انفعال و تغذيه احداث گرمى در بدن نمايد و ادويه از داخل كه بعد تناول و فعل و انفعال بسبب بقاء صورت نوعيهء آن احداث سخونت نمايد . »\r\nو در صفحهء 188 ضمن بيان عللى كه ايجاد سردى در بدن مىكند چنين مىنويسد :\r\n« دوم ملاقات برودت بالقوه است باستعمال اغذيه و ادويهء بارده از داخل و يا خارج به اضمده « 3 » و اطليه « 4 » و نطولات « 5 » و غيرها . »\r\nاز آنچه تاكنون ذكر شد معلوم گرديد كه تأثير نوع مواد غذائى كه امروزه بعنوان اولين شرط از شرايط متابليسم بازال در نظر گرفته مىشود ، مورد توجه كامل پزشكان قديم ايران نيز بوده است .\r\n\r\n\r\n","description":"","footnote":"\r\n( 1 ) - يعنى گرم‌كننده\r\n( 2 ) - يعنى بطور انرژى پتانسيل و ذخيره\r\n( 3 ) - ضمادها\r\n( 4 ) - ماليدنيها\r\n( 5 ) - حمام‌هاى مخصوص .\r\n","page_name":" 80 ","page_number":108},
  {"content":"\r\n\r\n\r\nشرط دوم - استراحت بدنى و فكرى\r\nبه‌طورىكه قبلا يادآورى كرديم اقلا از ده ساعت قبل از اندازه‌گيرى متابليسم بازال شخص بايد از انجام كارهاى بدنى و تمرينات عضلانى خوددارى نمايد و يك ساعت قبل از آزمايش نيز روى تختخوابى دراز كشيده مطلقا استراحت كند ؛ در مدت يك ساعت استراحت بدنى بايد شخص استراحت فكرى نيز داشته بعلاوه اطراف او سكوت كامل حكمفرما باشد ؛ زيرا منظور از اندازه‌گيرى متابليسم بازال اينست كه حد اقل انرژى لازم براى زندگى بافت‌ها و اعضاء بدن تعيين شود ؛ و چون اين انرژى از سوختن مواد غذائى بدست مىآيد ، بالنتيجهء حرارتى در بدن توليد خواهد شد . اگر شخص استراحت كامل جسمى و فكرى داشته باشد ، حرارت حاصله ، كمترين مقدار را پيدا كرده ، و اين حرارت معرف فعاليت طبيعى بافت‌ها و اندازهء متابليسم بازال در شخص مزبور خواهد بود ؛ ولى اگر همين شخص بحركات بدنى بپردازد ، در اثر انقباضات عضلانى ، احتراقات بدن او افزايش يافته ، حرارت زيادترى توليد خواهد كرد و اين حرارت زائد باعث اشتباه پزشك در تشخيص ميزان متابليسم طبيعى او خواهد گرديد ، زيرا معيار تشخيص ، اندازه‌گيرى احتراقات بدنست ، بنابراين اگر شخصى را فرض كنيم كه هيپوتيروئيدى داشته و شدت احتراقات بدنش كمتر از عادى باشد ( كه قدما آن را سرد مزاج مىگفتند ) ، و چنين شخصى چند ساعت قبل از اندازه‌گيرى متابليسم بازال ، در خفا و بدون اطلاع پزشك ، بحركات بدنى شديد پردازد ، در اثر انقباضات عضلانى ، احتراقات بدنش ، شدت پيدا كرده ، و بنابراين اندازهء متابليسم بازال او در حين آزمايش ، بيش از مقدار طبيعى را نشان خواهد داد ، و به اين طريق پزشك را باشتباه انداخته تصور خواهد كرد كه هيپرتيروئيدى دارد ( و باصطلاح قدما گرم‌مزاج است ) ، اينست كه براى اندازه‌گيرى متابليسم بازال ، استراحت كامل بدنى بعنوان دومين شرط از شرايط چهارگانه قيد گرديد است ؛ اينك بايد بگوئيم كه همين شرط را پزشكان قديم ايران نيز براى تعيين مزاجهاى گرم و سرد در نظر مىگرفته‌اند ؛ توضيح آنكه انقباضات عضلانى كه توأم با ايجاد حرارت در بدن است ، با ازدياد درجهء حرارت بدن نيز همراه بوده و گاهى مىشود كه ورزش و كارهاى عضلانى ، درجهء حرارت بدن را تا 38 درجه بالا مىبرد . « 1 »\r\nپزشكان قديم ايران ، كه از راه حس لمس بگرمى و سردى مزاج پى مىبردند قيد كرده‌اند كه اگر شخص معتدل المزاجى دست به بدن شخصى گذاشته و حس گرمى دريابد مىتواند حكم كند كه مزاج آن شخص گرم است ، به شرطى كه اين گرمى در اثر عواملى كه در بدن ايجاد حرارت مىكند پيدا نشده باشد ، و يكى از اين عوامل را حركات بدنى و ورزش دانسته‌اند .\r\nابن سينا در كتاب اول از قانون ( صفحهء 69 چاپ تهران بسال 1295 هجرى قمرى ) شرحى در باب عواملى كه در بدن ايجاد حرارت مىكند تحت عنوان « المسخنات » « گرم‌كننده‌ها » مىنويسد كه يكى از آنها اينست :\r\n« الحركة المعتدلة و تدخل فيها الرياضات المعتدلة و الدلك المعتدل » يعنى « حركت باعتدال و از آن قبيل است ورزش و ماساژ كه در حد اعتدال باشد » و منظور از اعتدال اينست كه از افراط و\r\n\r\n\r\n","description":"","footnote":"\r\n( 1 ) - فيزيولوژى دكتر كاتوزيان جلد 2 صفحهء 215\r\n","page_name":" 81 ","page_number":109},
  {"content":"\r\n\r\nتفريط بر كنار باشد ، زيرا حركت بدن در حد تفريط ، بمنزلهء سكون و يك جا نشستن است ، و همانست كه امروزه بعبارت فرانسوى  « La vie sedentaire »  تعبير مىشود ، و مىدانيم كه اين زندگى بيحركت باعث بطؤ احتراقات بدن شده ، درجهء حرارت را اندكى پائين مىآورد ، پس گرمى ايجاد نمىكند ، و حركات بدنى به حد افراط نيز بعقيدهء قدما به علت فرط تحليل باعث سردى بدن مىشود ، و اين عقيده امروزه نيز به قوت خود باقى است ، چنان كه هوسه  Houssay  در كتاب فيزيولوژى جلد 1 صفحهء 605 مىنويسد :\r\n« حركات بدنى مفرط و شديد ، احتراق گلوكز را در بدن شدت داده و مقدار ذخيرهء آن را بتحليل برده ، ايجاد هيپوگليسمى مىكند ، و در اثر آن ، درجهء حرارت بدن پائين مىآيد . »\r\nابن سينا عوامل نفسانى را نيز در رديف حركات ذكر كرده و مىنويسد غضب و هم و غم و فرح و سرور به شرطى كه در آن افراط نشود ايجاد حرارت در بدن مىنمايد . هوسه نيز در صفحهء 577 جلد اول فيزيولوژى مىنويسد :\r\n« حالات هيجانى « 1 » بواسطهء ازدياد ضربانات قلب و تغيير تنوس عضلات يا حركات تنفسى پنج الى ده درصد متابليسم بازال را زياد كرده و بر حرارت بدن مىافزايد »\r\n\r\nشرط سوم [ درجه حرارت 
  ]\r\nگفتيم كه سومين شرط از شرايط تعيين متابليسم بازال اينست كه درجهء حرارت اطاق آزمايش بايد در نقطهء خنثىى حرارتى باشد . اين درجهء حرارت براى انسان مطبوع و هيچ احساس سردى يا گرمى نمىكند ، بنابراين بدن در مقابل سرما و يا گرما مبارزه‌اى نمىنمايد . نقطهء خنثىى حرارتى براى انسان بالباس بطور متوسط 18 درجه مىباشد . نقطهء خنثىى حرارتى يعنى 18 درجه را درجهء حرارت  Optima  نيز گويند .\r\nهرگاه درجهء حرارت محيط بالاتر يا پائين‌تر از 18 درجه شود ، بدن در برابر گرما يا سرماى محيط مبارزه كرده ، و در هرحال حرارت توليد خواهد شد ، توضيح آنكه « موقعى كه حرارت خارجى پائين‌تر از  Optima  باشد ، براى اينكه حس سرما نشود حرارت بيشترى در بدن توليد مىگردد ، و هنگامى كه حرارت خارجى بالاتر از  Optima  باشد باز توليد حرارت بدن شدت پيدا مىكند ، زيرا مكانيسم‌هاى منظم‌كنندهء حرارت بدن ( سرعت ضربان قلب و بخصوص تندى حركات تنفس ) موجب مصرف انرژى اضافى مىگردند » « 2 »\r\nاز اينجا به اين نتيجه مىرسيم كه هم گرما و هم سرماى محيط توليد حرارت در بدن مىنمايد ؛ پس در اندازه‌گيرى متابليسم بازال كه حد اقل انرژى حرارتى توليد شده در بدن را به آن وسيله تعيين مىكنند ، درجهء حرارت محيط بايد معتدل و متوسط باشد ، يعنى نه گرم و نه سرد ، اين اصل كه امروزه آن را در موقع اندازه‌گيرى متابليسم بازال رعايت مىكنند ، پزشكان قديم ايران نيز براى تعيين مزاجهاى گرم و سرد مورد توجه قرار مىدادند ، توضيح آنكه آنان مىدانستند كه در هواى گرم و سرد ، درجهء حرارت بدن اندكى بالا مىرود ، بنابراين معيار تشخيص مزاجهاى گرم و سرد بوسيلهء لمس پوست بدن ، معتدل بودن درجهء حرارت محيط بوده است . براى تائيد مطلب به كتابهاى قانون و كامل الصناعه مراجعه مىكنيم .\r\n\r\n\r\n","description":"","footnote":"\r\n( 1 ) -  E ? tats emotifs \r\n( 2 ) - فيزيولوژى دكتر كاتوزيان جلد 2 صفحهء 229 .\r\n","page_name":" 82 ","page_number":110},
  {"content":"\r\n\r\nدر قانون تحت عنوان « المسخنات » مىنويسد ، يكى ديگر از عواملى كه ايجاد حرارت در بدن مىنمايد ، ملاقات هواى گرم و آب گرم با بدن مىباشد و عين عبارت كتاب اينست :\r\n« و ملاقات المسخنات الغير المفرطة مثل الاهوية و الاضمدة و الحمام المعتدل على ما عرف من تسخينه بهوايه و مايه » يعنى :\r\n« ملاقات هواى گرم و ضماد گرم و حمام گرم بواسطهء هوا و آب به شرط آنكه به حد افراط نرسد « 1 » ايجاد حرارت در بدن مىكند . »\r\nو در كتاب كامل الصناعه « 2 » مىنويسد ؛ عواملى كه ايجاد حرارت در بدن مىكند شش تا هستند ، و سومى را تكاثف پوست بدن ذكر مىكند ، به اين عبارت :\r\n« و الثالث تكاثف المثام و استحصافها فتمتنع الحرارة من ان تنحل بمنزلة من يمشى فى الثلج او يستحم بماء بارد او قابض كماء الشب فتتكاثف المسام و تنقبض » يعنى :\r\n« سوم تكاثف منافذ پوست بدن است كه از اتلاف حرارت جلوگيرى مىكند ، مثلا هرگاه در برف راه بروند ، يا با آب سرد يا آب قابض مثل آب شب ( يك نوع ملح معدنى قابض است ) استحمام نمايند ، باعث تكاثف خلل و فرج و انقباض پوست بدن مىگردد » .\r\nو ابن سينا نيز تكاثف پوست بدن ( تكاثف در اينجا بمعنى انقباض است ) را يكى از عوامل گرم كنندهء بدن مىداند و مىنويسد :\r\n« و من المسخنات التكاثف فى ظاهر البدن »\r\nو اگر به كتابهاى فيزيولوژى جديد مراجعه كنيم خواهيم ديد همين تكاثف و انقباض سطحى پوست بدن را كه در اثر سرماى محيط پيدا مىشود ذكر كرده‌اند ، چنان كه در كتاب فيزيولوژى دكتر كاتوزيان جلد 2 صفحهء 235 در اين‌باره چنين مىنويسد :\r\n« بعلاوه اعصاب وازوموتور ، در تقليل تشعشع حرارت عمل مهمى دارند ، حس برودت بوسيلهء تحريك اعصاب حسى جلد ، مراكز عصبى انقباض دهندهء عروق را تحريك نموده ، منجر بانقباض سطحى جلد مىشود ، و در نتيجه پوست سرد و كم خون شده از تشعشع حرارت جلوگيرى مىشود . »\r\nو در كتاب فيزيولوژى تأليف هوسه نيز مىنويسد ، انقباض سطحى پوست بدن از تشعشع و اتلاف حرارت جلوگيرى مىكند ، و با اندك دقتى توجه خواهيم كرد كه عبارت فرانسوى -  reduit la perte de chaleur  كه هوسه بيان كرده است در حقيقت همان عبارت عربى على بن عباس مجوسى اهوازى مىباشد كه مىگويد : فتمتنع الحرارة من ان تنحل . يعنى مانع از اتلاف حرارت مىشود .\r\nپس سرما نيز مانند گرما ، اگر به بدن برسد ايجاد حرارت در بدن مىنمايد ، ولى بايد دانست كه اين امر حدى دارد ، و از آن حد ببعد انسان و حيوانات خون گرم تحمل آن را ننموده و بتدريج سرما باعماق بدن نفوذ پيدا كرده و درجهء حرارت مركزى پائين مىآيد و بدن سرد مىشود ، و اگر درجهء حرارت بدن از 24 + درجه پائين‌تر رود مرگ فرا مىرسد ، همچنين بايد دانست كه بدن نمىتواند مدت مديدى تحمل درجه حرارتهاى خيلى زياد يا خيلى كم را بنمايد و فقط مدت كمى\r\n\r\n\r\n","description":"","footnote":"\r\n( 1 ) - زيرا اگر به حد افراط برسد انسان و حيوان تلف خواهد شد .\r\n( 2 ) - تأليف على بن عباس مجوسى اهوازى كه يك‌صد سال قبل از ابن سينا تأليف شده .\r\n","page_name":" 83 ","page_number":111},
  {"content":"\r\n\r\nتوانائى مقاومت با آن را دارد . « 1 »\r\nاين مطلب نيز در كتابهاى طب قديم ديده مىشود ؛ چنان كه در كتاب كامل الصناعه ضمن شرح هشت عامل كه براى ايجاد سرما در بدن ذكر مىكند ، اولى آنها همين سرماى محيط است كه مدت آن طولانى شود و مىنويسد :\r\n« ملاقاة البدن للاشياء التى تبرد بالفعل كالذى يعرض لمن يلقى بدنه الثلج و الهواء البارد اذا طال لقاؤه لهما حتى تجمد الحرارة الغريزية لانه متى لم يبطل مكثه اسخن بما يحقن من الحرارة الغريزية الى داخل البدن و اذا طال مكثه و لقاؤه لذلك غارت الحرارة الغريزية الى داخل عمق البدن و جمدت » يعنى :\r\n« ملاقات بدن با چيزهايى كه بالفعل سرد مىكند مانند مجاورت بدن با برف و هواى سرد ، مشروط بر اينكه اين ملاقات طولانى شود ، كه در اين صورت حرارت غريزى از بين مىرود ؛ ولى اگر مجاورت با سرما به طول نيانجامد ، به علت نفوذ حرارت غريزى به داخل بدن ايجاد گرما مىنمايد ؛ در صورت طول مكث ، چنان كه گفتيم ، حرارت غريزى را در اعماق بدن غارت كرده نابود مىسازد »\r\nخلاصه همانطور كه امروز يكى از شرايط اندازه‌گيرى متابليسم بازال اينست كه درجهء حرارت اطاق آزمايش بايد در نقطهء خنثىى حرارتى بوده ، و بعبارت ديگر هواى اطاق نه گرم باشد و نه سرد ، در ازمنهء قديم نيز يكى از شرايط تشخيص مزاجهاى گرم و سرد بوسيلهء حس لمس اين بوده است كه آزمايش‌كننده ( كه در كتب طب قديم بلفظ لامس نوشته شده ) و كسى كه مورد آزمايش قرار مىگيرد ( ملموس ) هر دو در منطقهء معتدل و هواى معتدل باشند ؛ در غير اين صورت ، ادراك گرمى و سردى از روى حس لمس مناط اعتبار نمىتواند باشد ، و عين عبارت كتاب خلاصة - الحكمة در اين‌باره كه در صفحهء 194 نوشته شده اينست :\r\n« سزاوار آنست كه اعتبار ننمايند حال ملمس را در هروقت و زمان ، و در هر بلد كه اتفاق افتد نسبت به حال معتدل كه در بلد معتدل الهوا باشد بلكه صحيح و معتبر است حال ملموس در بلد معتدل و هواى معتدل كه قياس نمايند به حال معتدلى كه نيز در بلد معتدل و هواى معتدل باشد . »\r\n\r\nشرط چهارم [ شرايط استعمال دارو 
  ]\r\nبه‌طورىكه قبلا گفتيم ، چهارمين شرط از شرايط اندازه‌گيرى متابليسم بازال اينست كه چون بعضى داروها مانند تيروكسين ، آدرنالين ، يد و غيره در روى متابليسم بازال تأثير دارند ، بايد 48 ساعت قبل از آزمايش از استعمال هرگونه دارو ، بهر شكل و از هر راه كه باشد خوددارى شود .\r\nبطور كلى هر داروئى وارد بدن شود ، كم‌وبيش روى دستگاه عصبى - غددى تأثير داشته ، و مقدار متابليسم بازال را تغيير مىدهد ؛ بعضى داروها شدت متابليسم را زياد كرده ، و بعضى ديگر كم مىكنند ، و گاهى نيز دارو روى متابليسم بازال بىتأثير است ؛ قدما دستهء اول را داروهاى گرم ، دستهء دوم را داروهاى سرد و آنهائى كه روى متابليسم بىاثرند داروهاى معتدل مىناميدند .\r\nبديهى است به‌طورىكه مكرر گفتيم ، منظور پزشكان قديم از گرمى و سردى ، نه اين بوده است كه اگر داروهاى مزبور را لمس كنيم احساس گرمى و سردى در آنها نمائيم بلكه مقصود گرمى و سردى بالقوه بوده ، يعنى پس از ورود به بدن ايجاد حرارت و برودت نمايد .\r\n\r\n\r\n","description":"","footnote":"\r\n( 1 ) - فيزيولوژى دكتر كاتوزيان جلد 2 صفحهء 239\r\n","page_name":" 84 ","page_number":112},
  {"content":"\r\n\r\nابن سينا و ساير پزشكان قديم ، در مؤلفات خود ، ضمن شرح عواملى كه ايجاد حرارت و برودت در بدن مىنمايد ، يكى هم داروهاى گرم و سرد را نام برده‌اند ، و همچنانكه امروزه يكى از شرايط اندازه‌گيرى متابليسم بازال اينست كه شخص مورد آزمايش نبايد از 24 ساعت قبل داروئى كه روى متابليسم بدن تأثير دارند مصرف نمايد ، قدما نيز نظير همين شرط را دربارهء تشخيص مزاج‌هاى گرم و سرد در اشخاص به كار برده و مىگفتند اگر شخص معتدل المزاجى دست به بدن شخصى گذاشته و احساس گرمى نمايد ، مىتواند حكم كند كه مزاج آن شخص گرم است ، به شرطى كه شخص مزبور هيچ‌گونه داروئى كه در بدن ايجاد حرارت كند مصرف نكرده باشد .\r\nاكنون مىخواهيم بدانيم چگونه و از چه راه ، داروها ايجاد حرارت و برودت در بدن مىكنند . مىدانيم كه درجهء حرارت بدن انسان و حيوانات خون گرم ثابت است . اين ثبات درجهء حرارت ، از تعادل و توازن بين توليد و اتلاف حرارت در بدن نتيجه مىشود ، بدين معنى كه از يكسو ، در اثر فعل و انفعالات شيميائى ، ايجاد حرارت در بدن شده و نتيجهء قهرى آن ، افزايش درجهء حرارت بدن مىباشد ؛ از سوى ديگر بوسيلهء يك سلسله پديده‌هاى فيزيكى از قبيل تشعشع حرارت ، تعريق جلدى و غيره ، برودت در بدن ايجاد گرديده و بالنتيجه درجهء حرارت بدن نقصان مىيابد . اين دو رشته اعمال شيميائى و فيزيكى دائما در كار بوده و بواسطهء دخالت دستگاه تنظيم كنندهء حرارت در بدن ( دستگاه عصبى و غدد مترشح داخلى ) بين آنها هميشه تعادلى برقرار مىگردد كه بىشباهت بتعادل در ترازو نيست ، و نتيجهء آن ثبات و استقرار درجهء حرارت بدن در حدود معين مىباشد .\r\nهرگاه بعلتى ، حرارت توليدى در بدن افزايش يافته ، يا اينكه بدن تحت تأثير عوامل سردكننده قرار گيرد ، تعادل مزبور موقتا برهم خورده ، درجهء حرارت كم‌وبيش بالا يا پائين مىرود .\r\nحرارتى كه در بدن انسان توليد مىشود ، مربوط به شدت اكسيداسيونهائى است كه در بدن صورت مىگيرد ؛ بعبارة اخرى هميشه از پديده‌هاى متابوليك سرچشمه مىگيرد .\r\nمكانيسم‌هاى اصلى ايجاد حرارت در بدن به ترتيب اهميت نزولى عبارتند از :\r\n1 - فعاليت عضلانى ( ورزش يا لرز )\r\n2 - تونوس عضلانى « 1 »\r\n3 - عمل ديناميك مخصوص مواد غذائى\r\n4 - تغييرات متابليسم بازال .\r\nما بين تمام نسوجى كه عمل اكسيداسيون در آنها توليد حرارت حيوانى مىكند ، نسج عضلانى بواسطهء حركات انقباضى كه دارد ، مقدار زيادترى اكسيژن را سوزانده ، بنابراين حرارت بيشترى توليد مىنمايد ؛ و چون 50 درصد وزن بدن را عضلات تشكيل مىدهند ، لذا سرچشمهء اصلى حرارت بدن مىباشند ؛ به اين دليل فعاليت و يا استراحت عضلانى تأثير فوق‌العاده‌اى در مقدار توليد حرارت بدن دارد ، و چون انقباض عضلات تحت فرمان دستگاه عصبى است ، نتيجه مىشود كه در حقيقت مقدار حرارت توليدى در عضلات ، مربوط بفعاليت دستگاه عصبى مىباشد ، از\r\n\r\n\r\n","description":"","footnote":"\r\n( 1 ) -  Tonus \r\n","page_name":" 85 ","page_number":113},
  {"content":"\r\n\r\nازاين‌رو سموم و ادويهء خواب‌آور و بيهوش‌كننده كه سلول‌هاى مغزى را موقتا فلج و عمل آنها را متوقف مىسازند از مقدار توليد حرارت كاسته حرارت بدن را پائين مىآورند ؛ به عكس ادويه و سموم تشنج‌آور مانند استريكنين و بروسين و كوكائين و غيره بر احتراقات بدن افزوده درجه حرارت را بالا مىبرند . « 1 »\r\nپس هر داروئى كه به علت تحريك دستگاه عصبى ، تنوس عضلات را زياد كرده ، و بر شدت احتراقات بدن بيفزايد ، ايجاد حرارت كرده ، درجهء حرارت بدن را بالا مىبرد ، و بالعكس هر داروئى كه وقفه در دستگاه عصبى ايجاد نمايد ، تنوس عضلات را كم كرده ، احتراقات را كند كرده و درجهء حرارت بدن را پائين مىآورد .\r\nاز طرف ديگر مىدانيم كه داروها بر غدد مترشح داخلى نيز تأثير دارند ؛ بعضى از آنها باعث سرعت و شدت احتراقات ، و برخى ديگر سبب بطؤ آن شده ، و از اين راه هم ايجاد حرارت يا برودت در بدن مىنمايند ، و بواسطهء ارتباط كامل و صميم بين دستگاه عصبى و غدد مترشح داخلى ، در حقيقت اين دو دستگاه را از نظر ايجاد حرارت و برودت در بدن ، بايد يكى دانست ؛ پس همانطور كه قبلا گفتيم ، مواد غذائى و داروئى ، در اثر تأثير در دستگاه عصبى - غددى مىتوانند توليد حرارت يا برودت در بدن نمايند . پزشكان قديم ايران ، از اين آثار و خواص داروئى آگاه بوده ، و داروهائى كه دستگاه عصبى - غددى را تحريك كرده ، باعث افزايش يا كاهش احتراقات بدن مىشوند بنام داروهاى گرم و سرد مىناميدند ؛ مثلا در كليهء كتب طب قديم نوشته شده است كه ازاراقى يا كچوله گرم است ، و مىدانيم كه از اراقى همان  Noix vomique  مىباشد ، كه از آن استريكنين مىگيرند ، و گفتيم كه استريكنين يكى از داروهاى تشنج‌آور بوده ، و تنوس عضلات را زياد كرده ، باعث شدت احتراقات و ايجاد حرارت در بدن مىشود ؛ همچنين در كتابها مىنويسند افيون سرد است ، و مىدانيم كه اين دارو برعكس استريكنين يكى از داروهاى منوم و مخدر بوده و باعث تسكين و تخدير مراكز عصبى شده ، و تنوس عضلات را كم كرده ، ايجاد برودت در بدن مىنمايد .\r\nبا در دست داشتن اين مفتاح رمز ، اكنون ما مىتوانيم بكتب طب قديم مراجعه كرده و بخواص داروها از نظر ايجاد حرارت و برودت در بدن آشنا شويم ، و چون در كتب پزشكى امروز خواص داروئى را از اين لحاظ مورد بررسى قرار نداده‌اند ، لذا اطلاع بر چگونگى آن تأثير شگرفى در نحوهء درمان بيماريها خواهد داشت و صفحهء جديدى بر صفحات كتب پزشكى امروز از لحاظ بررسيهاى علمى خواهد گشود ؛ مثلا با مراجعه بكتب طب قديم معلوم مىشود كه زيره ، رازيانه ، انيسون و غيره گرم‌اند ، و تخم خيار ، تخم كدو ، تخم هندوانه و غيره سرد مىباشند .\r\nناگفته نماند كه هنوز آثارى از كلمات گرمى و سردى در نوشته‌هاى دانشمندان كنونى يافت مىشود ؛ چنان كه در كتاب  Dorvault  كه كتاب رسمى داروشناسى امروز در كشورهاى فرانسوى زبان مىباشد در چاپ 1945 صفحهء 862 مىنويسد :\r\n\r\n\r\n","description":"","footnote":"\r\n( 1 ) - فيزيولوژى تأليف دكتر على كاتوزيان جلد 2 صفحهء 227\r\n","page_name":" 86 ","page_number":114},
  {"content":"\r\n\r\nو اگر روزى برسد ، كه بگفتهء دكتر نصرة اللّه كاسمى ، علم الامراض انسانى فقط از لحاظ ارتباط بيماريها با اختلالات غدد مترشح داخلى مناط اعتبار باشد و مورد مطالعه واقع شود ، در آن روز خواص درمانى مواد غذائى و داروئى نيز از همين لحاظ مورد بررسى قرار خواهد گرفت ، و آنگاه از يكسو بشر نيازى به هورمونها و مواد شيميائى سنتتيك كه امروزه آنها را در اختلال عمل غدد مترشح داخلى به كار مىبرند نداشته ، و متوسل بمنابع طبيعى مخصوصا گياهان داروئى كه طبيعت به حد وفور در اختيار آدمى گذاشته خواهد گرديد ؛ و از سوى ديگر كتب طب قديم ايران و ذخائر علمى شگرف پيشينيان مجددا مورد بررسى و مطالعهء دقيق قرار خواهد گرفت ؛ بعبارة اخرى بار ديگر در تاريخ پزشكى ، موضوع گرمى و سردى مزاج و مسئلهء سوء مزاجها و طبيعت گرم و سرد مواد غذائى و داروئى بميان كشيده خواهد شد .\r\n\r\nمزاح تر و مزاج خشك\r\nمىدانيم كه قسمت اعظم بدن انسان از آب تشكيل يافته ، و مقدار آن در سنين مختلفه و در طول عمر بتدريج كم مىشود ، چنان كه در جنين سه ماهه 94 درصد ، در كودك نوزاد 70 درصد ، در شخص بالغ 64 درصد وزن بدن را تشكيل مىدهد ، و در كهولت و پيرى اين نسبت اندكى كمتر مىگردد « 1 » .\r\nدر حالت فيزيولوژيك براى هر فرد ، مخصوصا در اشخاص بالغ ، مقدار آب بدن ثابت بوده ، و تغييرات آن بسيار اندك مىباشد .\r\nبطور متوسط روزانه 2500 گرم آب از بدن بوسيلهء مجارى بول و تنفس و عرق ، و در زنان شيرده از شير دفع شده و بطور فرعى نيز بوسيلهء اشك چشم ، ترشحات بينى ، دهان ، مجراى تناسلى ، قى و اسهال دفع مىگردد ؛ بنابراين روزانه همين مقدار آب بايد به بدن برسد ؛ آب بوسيلهء آب آشاميدنى و خوراكهاى مختلف كه هميشه داراى مقدار زيادى آب هستند وارد بدن مىشود ، و به اين ترتيب تعادلى بين مقدار آبى كه داخل بدن مىشود ، با آنچه خارج مىگردد پيدا\r\n\r\n\r\n","description":"","footnote":"\r\n( 1 ) -\r\n Precis de Chimie Medicale par A . Desgrez page 38 \r\n","page_name":" 87 ","page_number":115},
  {"content":"\r\n\r\nشده ، نسبت آب در بدن ثابت مىماند .\r\nآدولف « 1 » در اين‌باره مىگويد ، يك اصل كلى كه حاكم بر موجودات زنده است اينست كه سعى مىكند آب زيادى را از بدن خارج كرده ، و در موردى كه مقدار ورودى آن كم است ، در نگاهدارى آن بكوشد « 2 » .\r\nبااين‌حال چنان كه قبلا گفتيم ، مقدار آب در سنين مختلف عمر يكسان نبوده ، و به نسبت بالا رفتن سن رفته‌رفته كم مىشود . در سن معين نيز مقدار آن در اشخاص مختلف كاملا يكى نيست ؛ در بعضى افراد كمى بيشتر ، و در برخى اندكى كمتر و بالاخره در عده‌يى متوسط است . قدما از اين حقيقت علمى باخبر بوده و مىگفتند افراد دستهء اول مزاجشان تر و دستهء دوم مزاجشان از حيث ترى و خشكى معتدل مىباشد .\r\nاين زيادى و كمى مقدار آب در بدن تا وقتىكه اخلالى ايجاد نكند ، و ضايعاتى بوجود نياورد ، و بعبارت ديگر ما دامى كه فيزيولوژيك باشد ، قدما بلفظ مزاج تر و مزاج خشك اصطلاح مىكردند ؛ ولى هنگامى كه اختلالات عملى و ضايعات تشريحى در اعضاء بدن بوجود آورده و پيدايش بيماريهاى گوناگونى را سبب شود ، بلفظ سوء مزاج تر و سوء مزاج خشك مىناميدند .\r\nامروز در كتابهاى طب مىبينيم ، در مورد بيماريهاى ناشى از سوء تغذيه ، يك سرى امراض را شرح مىدهند كه علت آنها ازدياد يا نقصان مواد موجود در بدن مىباشد ، مثلا زيادى و كمى قند خون ، زيادى و كمى چربى و كلسترل ، و حتى آسيد اگزاليك كه به مقدار فوق‌العاده ناچيزى در خون وجود دارد ، افزايش ميزان آن مرضى بنام\r\n Oxalemie \r\nايجاد مىكند ؛ ولى در هيچيك از كتب طب جديد بحث دربارهء بيماريهائى كه علت آنها كمى و زيادى آب بدن باشد نشده است ، درصورتىكه اين امر حقيقتا وجود دارد ، و اگر در كتابها بحثى از آن به عمل نيامده ، فقط و فقط به اين جهت بوده است كه علت بروز بيماريهاى مزبور را بعوامل ديگرى نسبت داده و ازدياد و نقصان آب بافت‌هاى بدن را مورد توجه قرار نداده‌اند .\r\nدر اينجا بايد يادآورى كنيم ، كه در طول تاريخ پزشكى ، در هر عصر و زمان ، يك عده اصطلاحات و مطالب طبى به صورت مد روز درآمده و همه جا در محافل پزشكى شايع مىگردد ، و در زمان ديگر همان اصطلاحات و مطالب كهنه شده و ارزش و اعتبار خود را از دست مىدهد ، و پس از چندى ممكن است مجددا مورد توجه واقع شده ، ولى با عبارات و كلمات ديگرى بيان گردد ؛ مسئلهء ترى و خشكى مزاج نيز از اين قبيل است ، و براى اينكه معلوم شود اولا مفهوم اين حقيقت علمى امروز نيز واقعا وجود دارد ، و ثانيا ثابت گردد كه كمى و زيادى آب در بافت‌ها و مايعات بدن مبداء بروز يك عده از بيماريها مىگردد ببررسى تجربيات و تحقيقاتى كه دانشمندان جديد در اين باره كرده‌اند مىپردازيم :\r\nهوسه فيزيولوژيست معروف امريكائى در جلد 1 كتاب فيزيولوژى خود ازدياد و نقصان آب بدن و اختلالات حاصله از آن را به اين ترتيب شرح مىدهد : ( رجوع به ترجمهء فرانسوى فيزيولوژى هوسه ص 679 شود ) :\r\n\r\n\r\n","description":"","footnote":"\r\n( 1 ) -  Adolph . \r\n( 2 ) - ترجمهء فرانسوى فيزيولوژى هوسه جلد 1 صفحه 679\r\n","page_name":" 88 ","page_number":116},
  {"content":"\r\n\r\n1 - هرگاه مقدار آب بدن زيادتر از اندازهء عادى شود حالى بوجود مىآيد كه آن را مسموميت از آب « 1 » گويند . توضيح آنكه اگر كليه سالم و طبيعى باشد ، آشاميدن آب به مقدار زياد هيچ‌گونه اختلالى ايجاد نمىكند ، زيرا درست است كه ابتدا آب خون اندكى زياد مىشود ، ولى اين هيدرمى بلافاصله بوسيلهء دفع مقدار زائد آب جبران مىگردد ، اما اشخاصى كه ظرفيت دفع آب از كليهء آنها كم است ، اگر مقدار زيادى آب بياشامند ، اختلالاتى در آنها بروز مىكند كه روىهم‌رفته بنام « مسموميت از آب » ناميده مىشود و علائم آن بقرار زير است :\r\nبيحالى و سستى ، سردرد ، قى ، انقباض دردناك عضلات ، ازدياد وزن بدن و ازدياد فشار خون . در سگ بتجربه معلوم كرده‌اند كه اگر مقدار زيادى آب به او بياشامند ( 50 سانتىمتر مكعب در هر كيلو از وزن حيوان كه از راه لولهء لاستيكى داخل معده مىكنند ) ، و ضمنا تزريق ضد ديورتيك قاچ خلفى هيپوفيز به حيوان تجويز شود كه دفع ادرار كم گردد ، علائم مسموميت از آب بشرح زير در او پيدا مىشود :\r\nضعف و بيحالى « 2 » ، جارى شدن آب از دهان « 3 » ، اسهال ، تهوع ، قى ، رعشه « 4 » ، تكانهاى عضلانى ، تشنج « 5 » بهت و خيرگى « 6 » كما و مرگ .\r\nدر تشريح نعش اين حيوانات خيزدماغى « 7 » ديده شده است .\r\nتمام اين علامات در كتب طب قديم تحت عنوان سوء مزاج رطب يا ( غلبهء رطوبت در بدن ) ثبت شده و پزشكان قديم براى درمان آنها غذاها و داروهائى به كار مىبردند كه آب زائد را از بدن دفع و غلظت مايعات و نسوج بدن را به حال عادى برميگرداند .\r\n2 - هرگاه مقدار آب بدن كمتر از ميزان عادى شود علائمى ظهور مىكند كه هوسه آنها را چنين شرح مىدهد :\r\n« كم شدن وزن بدن ، تشنگى ، خشكى لب و دهان و گلو و پوست بدن ، فرو رفتن چشم‌ها در حدقه ، و غالبا آسيدوز و تب بروز كرده ، در حالات وخيم كلاپسوس قلب مشاهده مىگردد »\r\n« بايد دانست كه دفع آب از بدن توأم با دفع الكتروليت‌ها مىباشد ، و علت اختلالات حاصله دفع همين الكتروليت‌ها است ؛ كارهاى عضلانى سخت در مناطق گرم و خشك توليد عرق مفرط كرده ، و اگر اين حركات شديد بدنى هر روز تكرار شود ، منجر به اتلاف املاح بدن و نقصان آب گرديده وزن بدن كم مىشود ؛ در اين حال آب ، كلرورسديم پلاسما كم شده و غلظت گلبولهاى قرمز خون و پروتئين‌هاى پلاسما زياد مىگردد ( باصطلاح  Anhydremie  پيدا مىشود ) ، و از علائم واضح آن ، بيخوابى ، انقباض دردناك عضلات  ( Crampe )  و ضعف بدن است . »\r\nكليهء اين علائم ( كم شدن وزن بدن ، تشنگى ، خشكى حلق ، دهان ، لبها و پوست بدن ، بيخوابى ، انقباض دردناك عضلات و ضعف بدن ) كه امروزه علت آنها به كمى مقدار آب بدن نسبت داده شده است ، در كتب طب قديم نيز تحت عنوان سوء مزاج خشك ثبت شده است ؛ مثلا بدون استثنا كليهء پزشكان قديم معتقد بودند كه يكى از علل خواب مفرط ازدياد مقدار آب بدن ، و يكى\r\n\r\n\r\n","description":"","footnote":"\r\n( 1 ) -  Intoxication hydrique \r\n( 2 ) -  Asthenie \r\n( 3 ) -  Salivation \r\n( 4 ) -  Trembbement \r\n( 5 ) -  Convulsion \r\n( 6 ) -  Stupeur \r\n( 7 ) -  Oedeme cerebrale \r\n","page_name":" 89 ","page_number":117},
  {"content":"\r\n\r\nاز علل مهم بيخوابيها خشكى مغز ( كمتر بودن ميزان آب در مغز ) مىباشد ؛ علاوه بر اينها بسيارى از بيماريها به علت ازدياد و نقصان آب بدن ، و بعبارت ديگر سوء مزاج تر و سوء مزاج خشك پيدا مىشود ، و اگر بكتب طب قديم مراجعه كنيم ، خواهيم ديد در مبحث امراض معده ، چندين علت براى بروز سوء هاضمه قائل‌اند ؛ يكى از آنها سوء مزاج تر و ديگرى سوء مزاج خشك است ، يعنى هم ازدياد و هم نقصان آب در بدن ايجاد سوء هاضمه مىكند ؛ و همچنين در بيماريهاى كبدى قدما عده‌اى از اختلالات و عوارض مربوط بكبد را به علت سوء مزاج تر و سوء مزاج خشك مىدانستند ، و بطور كلى پيدايش بسيارى از بيماريها را در اعضاء مختلفهء بدن به همين علت ذكر كرده‌اند ؛ درصورتىكه اگر ما بكليهء كتب طب جديد مراجعه كنيم خواهيم ديد كه در هيچيك از بيماريها ، ترى و خشكى اعضاء بدن را علت بروز بيمارى ذكر نكرده‌اند .\r\nدر مورد درمان اين بيماريها ، منطق علم حكم مىكند كه عليه ترى و خشكى مبارزه شود و چنين كارى را قدما انجام مىداده‌اند ؛ در سوء مزاج تر ، غذاها و داروهاى خشك‌كننده ، يعنى موادى كه آب بدن را كم مىكند ، و در سوء مزاج خشك غذاها و داروهاى ترى افزا تجويز مىنمودند ؛ و اگر بمطالب مندرج در كتب طب جديد دقيقا توجه كنيم ، ملاحظه خواهيم كرد ، كه در مورد اين سوء مزاجها ، اصل درمان را متكى به همين نظريهء علمى قرار داده ، و در بعضى جاها صريحا به اين مطلب اشاره كرده‌اند ؛ مثلا مىدانيم كه كم شدن آب بدن ، و باصطلاح قدما سوء مزاج خشك ، منطبق و معادل با آسيدوز مىباشد ، زيرا در هرجا آسيدوز هست ، دفع آب از بدن مساعد شده و خون غليظ و آب بدن كم مىشود « 1 » ، و اين مسئله در ايجاد عوارض بيمارى دخالت كامل داشته تا آنجا كه مىتواند ايجاد كلاپسوس قلب نمايد ؛ به اين جهت هيچ‌گونه درمانى ، باندازهء زياد كردن آب بدن و مبارزه با خشكى بافت‌ها مؤثر نيست ، و اتفاقا در مورد كماديابتيك ، دانشمندان جديد به اين مسئله صريحا اشاره كرده‌اند و چنين مىنويسند :\r\n« در كماديابتيك بايد اصولا با كم شدن آب بدن ( دزيدراتاسيون ) كه توأم با آن مىباشد مبارزه كرد . »\r\n* * * براى اينكه سوء مزاج‌هاى تر و خشك ، يعنى اختلالات حاصله از زيادى و كمى آب بدن به خوبى معلوم شود بايد موضوع « تنظيم و گردش آب در بدن » را مورد بررسى قرار دهيم .\r\nامروزه معلوم شده است كه بدن سعى مىكند ، مقدار آب موجود در بافت‌ها و مايعات درونى را ثابت نگاهدارد .\r\nآب بدن در پلاسماى خون و مايع ميان بافتى و مايع داخل سلولى وجود داشته ، و دائما تبادلاتى بين اين سه مايع انجام مىگيرد ؛ در اين مبادلات ، آب فقط انتقال نيافته ، بلكه مواد محلول نيز انتقال پيدا مىكند ، و يك جريان دائم بين مايعات مزبور ، و مواد موجود آنها برقرار مىباشد ؛ و چون همه روزه ، از راههاى مختلف ، مقدارى آب مرتبا داخل بدن شده ، و از آن خارج مىگردد ، لذا بايد دستگاههائى براى تنظيم ميزان آب در بدن موجود باشد ؛ هرگاه آب بدن كم شود ، مكانيسم‌هاى عملى براى ازدياد آن بفعاليت پرداخته ، و وقتىكه آب بدن زياد گردد ، مكانيسم‌هاى كم‌كننده كار مىكند ، و همواره تعادلى بين اين دو مكانيسم برقرار بوده ، به‌طورىكه با\r\n\r\n\r\n","description":"","footnote":"\r\n( 1 ) - فيزيولوژى هوسه جلد 1 ص 687\r\n","page_name":" 90 ","page_number":118},
  {"content":"\r\n\r\nجزئى تغييراتى مقدار آب بدن ثابت مىماند ؛ مثلا اگر مقدار زيادى آب آشاميده شود ، تقريبا پس از نيم ساعت ، خون به ميزان 10 در 100 رقيق مىشود ، ولى پس از يك ساعت غلظت آن به حال عادى برميگردد ، زيرا آبى كه جذب خون مىشود ، در آن باقى نمانده ، و داخل در مايع ميان بافتى « 1 » شده و سپس از كليه دفع مىگردد .\r\nدر موارد كم آبى بدن ، مىتوان از راههاى مختلف ( هاضمه ، زيرجلدى ، داخل وريدى ) آب به بدن رساند . در انسان راه فيزيولوژيكى ، براى انجام اين امر آشاميدن آبست ، و تشنگى محرك آشاميدن آب مىباشد . سلسلهء اعصاب و مكانيسم‌هاى تنظيم‌كننده در خون باعث تنظيم در جذب و عبور آب و دفع آن از بدن مىباشد ؛ مهمترين اعضاء تنظيم‌كننده عبارتند از روده ، كبد و كليه ، و مهمترين عواملى كه باعث حركت و نفوذ آب در مجارى بدن مىباشد ، عبارتند از تعادل آسيد - باز و تعادل يونى خون و مايعات داخلى بدن . اعضاء اصلى دفع آب از بدن ، كليه ، پوست ، ريه و گاهى نيز جهاز هاضمه مىباشد .\r\nاكنون بايد ببينيم ، با وجود مكانيسم‌هاى تنظيم‌كننده ، چگونه مقدار آب در بدن اشخاص تغيير پيدا كرده در بعضى افراد كه قدما مىگفتند مزاج آنان تر است ؛ ميزان آب بيشتر و در برخى كه مزاج آنان خشك ناميده مىشد ، مقدار آب كمتر از حد متوسط مىباشد ، يا اينكه در فرد خاصى چگونه ممكن است مقدار آب موجود در بدن برحسب شرايطى تغيير كرده كم و زياد شود و باصطلاح قدما سوء مزاج تر عارض شده ، و از اين راه اختلالات و عوارضى در بدن بروز نمايد .\r\nراز اين مطلب در اعضائى كه نقش تنظيم‌كنندهء آب را در بدن دارند نهفته است ، و مهمترين آنها كليه مىباشد ، زيرا كليه بزرگترين عضو دفع آب از بدنست و از گلمرولهاى آن هر روز 170 ليتر آب خارج شده كه 5 / 168 ليتر آن مجددا در طول لوله‌هاى پيچيدهء كليه « 2 » جذب و 5 / 1 ليتر بقيه بوسيلهء ادرار دفع مىشود ؛ به اين جهت بايد گفت كه كليه قبل از هر چيز عضويست كه آب زيادى بدن را دفع مىكند ، ولى عمل كليه ، مخصوصا دفع آب از آن مستقيما تابع عمل غدد مترشحهء داخلى است ، زيرا فعاليت طبيعى بعضى از غدد مستلزم دفع مقدار زيادترى آب از كليه و فعاليت بعضى ديگر از اين غدد ، بالعكس باعث نقصان دفع آب از اين عضو مىباشد ، مثلا تيروئيد غده‌ايست كه ترشحات طبيعى آن روى كليه اثر كرده ، باعث دفع مقدار بيشترى آب از آن مىشود ؛ و اگر فتور و نقصانى در عمل اين غده پيدا شود ، چنان كه در بىكفايتى تيروئيد مشاهده مىگردد ، آب باندازهء طبيعى از كليه‌ها دفع نشده و مقدارى از آن در پرتئين‌هاى پوست متراكم گرديده و به شكل تراوش شبه بلغمى « 3 » ايجاد ميكسدم « 4 » مىكند ؛ در اين مورد آبى كه شخص مىآشامد نسبت به اشخاص عادى بطئىتر از كليه‌ها دفع مىشود ، و اگر به اين اشخاص تيروئيد تجويز نمائيم . ادرار زيادتر شده ، و وزن بدن مخصوصا در روزهاى اول كم مىگردد .\r\nغدهء سورنال از اين حيث برعكس غدهء تيروئيد عمل مىكند ، زيرا فعاليت سورنال باعث\r\n\r\n\r\n","description":"","footnote":"\r\n( 1 ) -  Liquide interstitielle \r\n( 2 ) -  Tubes contournes \r\n( 3 ) -  Infiltration d , aspect mucoide \r\n( 4 ) -  Myxoedeme \r\n","page_name":" 91 ","page_number":119},
  {"content":"\r\n\r\nاحتباس سديم در بدن شده ، و هرجا احتباس سديم در كار باشد احتباس آب نيز هست « 1 » .\r\nدر بىكفايتى سورنال سديم بشدت از كليه‌ها دفع شده ، و آب نيز به همان شدت دفع مىگردد ؛ بنابراين كسانى كه سورنال آنها كمتر از سورنال اشخاص سالم و طبيعى كار مىكند ، مقدار آب بدنشان كمتر بوده و خونشان كم آب  ( anhydremie )  و غليظ  ( H emoconcentration )  مىشود ؛ و اشخاصى كه سورنالشان بيشتر كار مىكند پلاسماى خونشان نسبت به اشخاص عادى آبدارتر و رقيقتر است .\r\n« در بىكفايتى حاد سورنال مقدار بول زياد مىشود كه علت آن دفع سديم توأم با دفع كلر و آب مىباشد ، و از اين راه آب و سديم و كلر پلاسما و مايع ميان بافتى كم شده و خون غليظ گرديده ، و حجم پلاسما و مايع ميان بافتى نقصان مىيابد ، ولى آب داخل سلولها اندكى زيادتر مىشود .\r\nتجويز هورمون كورتيكو سورنال آب و الكتروليت‌ها را به پلاسما برگردانده كه حجم و تركيب معدنى اوليه را پيدا مىكند . « 2 » »\r\nاين زيادى و كمى آب در بدن ، چنان كه قبلا گفتيم ، همانست كه قدما بلفظ مزاج تر و مزاج خشك مىناميدند ، و منظور از كلمهء تر و خشك زيادتر و كمتر بودن آب نسبت به ميزان طبيعى و متوسط بوده است ؛ و اگر اين زيادى و كمى از حد معينى تجاوز كرده ، اختلالاتى ايجاد كند ، سوء مزاج تر و سوء مزاج خشك ايجاد مىكند . قبلا راجع به مزاج‌هاى گرم و سرد بحث كرديم ، و گفتيم كه هرگاه غدد تيروئيد و سورنال بيش از اندازه طبيعى و عادى كار كند ( هيپرتيروئيدى و هيپراپى نفرى ) ، متابليسم بازال بالا رفته ، و افرادى كه چنين وضعى را دارند ، قدما آنها را گرم مزاج مىناميدند ، و هرگاه غدد مزبور كمتر از حال طبيعى و متوسط فعاليت نمايد ، و بعبارت ديگر بىكفايتى در عمل آنها مشاهده شود ، متابليسم بازال پائين آمده ، و چنين اشخاصى را قدما صاحب مزاج سرد مىناميدند ؛ اكنون گوئيم اگر تيروئيد بيش از وضع طبيعى فعاليت نمايد آب بدن نيز كمتر شده و خشكى عارض مىشود ؛ تعداد افرادى كه هيپرتيروئيدى دارند ، در اجتماعات بشرى فوق‌العاده زيادند و قدما مىگفتند ؛ اشخاص مزبور داراى مزاج گرم و خشك‌اند ؛ همچنين در بىكفايتى تيروئيد كه توأم با پائين آمدن متابليسم بازال مىباشد . رطوبت بدن نيز زياد مىشود ، قدما مىگفتند اشخاص مزبور صاحب مزاج سرد و تر مىباشند ؛ در مورد سورنال بايد بگوئيم ، كسانى كه افزايش فعاليت اين غده را دارند ، درعين‌حال كه متابليسم بازالشان بيش از عادى است ، آب بدنشان نيز زيادتر بوده ، و چنين افراد را قدما داراى مزاج گرم و تر مىناميدند ، و در بىكفايتى سورنال كه با كاهش متابليسم بازال آب بدن نيز كم مىشود ، پزشكان قديم ، اين قبيل اشخاص را صاحب مزاج سرد و خشك مىدانستند .\r\nتبصره - غدد ديگر مانند هيپوفيز ، لوزالمعده و تيموس و غيره نيز در متابليسم بازال و متابليسم آب در بدن تأثير دارند ، ولى به علت ارتباط صميم غدد مترشحهء داخلى با يكديگر ، نتيجهء نهائى همانست كه در مورد غدد تيروئيد و سورنال شرح داديم ؛ بعبارت ديگر ، تأثير كلى غدد مترشح داخلى در بدن از نظر متابليسم بازال آنست كه باعث افزايش و يا كاهش آن شده كه قدما بلفظ مزاجهاى گرم و سرد مىناميدند ، و از نظر مقدار آب در بدن باعث ازدياد يا نقصان آب شده كه بنام مزاجهاى تر و خشك\r\n\r\n\r\n","description":"","footnote":"\r\n( 1 ) - فيزيولوژى هوسه جلد 1 صفحهء 684 ( ترجمه فرانسه ) .\r\n( 2 ) - فيزيولوژى هوسه جلد 1 ترجمه فرانسوى صفحهء 687\r\n","page_name":" 92 ","page_number":120},
  {"content":"\r\n\r\nناميده مىشد ؛ مثلا هيپوفيز غده‌ايست كه فعاليت آن از يك طرف مستلزم بالا رفتن متابليسم بازال ، و از طرف ديگر نقصان دفع آب از كليه و بنابراين تجمع آب در بدن مىشود « 1 » و به اين ترتيب كسانى كه فعاليت غدهء هيپوفيز در آنها غلبه دارد مزاجشان گرم و تر است .\r\n\r\nباب 3 - اندر شناختن مزاجهاى اصلى\r\n- هرگاه كه مزاج اصلى يعنى مادرزاد به خشكى گرايد آن تن اندر همهء سالهاى عمر بجوانان ماند و اگر اين مزاج بسردى گرايد يا به ترى اندر همهء سالها به پيران ماند و هر تن چون اندر عمر بدان سال رسد كه مزاج او اندر آن سال مانند مزاج اصلى باشد حال وى بد شود و به بيمارى گرايد از بهر آنكه چون دو مزاج از يك گونه بر يك تن گرد آيد از اعتدال بيرون شود چنان كه اگر مثلا مزاج اصلى گرم و خشك باشد چون از حدّ كودكى بيرون شود و بجوانى رسد بدحال شود از بهر آنكه مزاج جوانى گرم و خشك باشد پس هر دو مزاج گرم و خشك چون بيك‌بار بر تنى پديد آيد آن تن را از اعتدال بيرون برد و هر تنى كه در عمر بدان سال رسد كه مخالف مزاج اصلى او باشد در آن سال نيك‌حال‌تر باشد چنان كه اگر مزاج اصلى او مثلا سردتر باشد چون بجوانى رسد معتدل شود از بهر آنكه مزاج سالهاى جوانى گرم و خشك باشد كه ضد سردى و ترى است . و اگر مثلا مزاج اصلى گرم و تر باشد اندر سالهاى كهلى نيك حالتر باشد از بهر آنكه مزاج سالهاى كهلى بقياس بمزاج سالهاى جوانى سرد و خشك باشد بدين سبب معتدل گردد .\r\n\r\nباب 4 - اندر شناختن مزاج مردان و زنان\r\n- مزاج مردان بقياس بمزاج زنان گرم و خشك است بدين سبب قوتهاى مردان اندر همهء كارها قويتر باشد و هرگاه كه مزاج گرم و تر باشد كارهاى قوت طبيعى تمامتر آيد و قوت طبيعى قوت پروردن و باليدن و غذا پذيرفتن را گويند و آن قوت از جگر خيزد و از بهر آنكه\r\n\r\n\r\n","description":"","footnote":"\r\n( 1 ) - عصارهء قاچ خلفى هيپوفيز دفع بول را كم كرده و مخصوصا مانع دفع آب از بول مىشود ، و به اين جهت در پولىاورى ديابت بيمزه  ( diabete insipide )  اثر واضح ضد ديورتيك داشته و براى درمان اين بيمارى تجويز مىشود ( فيزيولوژى هوسه جلد 1 صفحهء 687 )\r\n","page_name":" 93 ","page_number":121},
  {"content":"\r\n\r\nمزاج پسران اندر سالهاى طفلى و كودكى گرم و تر باشد ايشان اندرين سالها بهتر پرورند و بيشتر بالند و مزاج دختران اندر سالهاى طفلى و كودكى سرد و تر باشد و اندر سالهاى جوانى گرم و تر باشد و اندر سالهاى جوانى بيشتر بالند و اندر همهء سالها كارهاى قوت حيوانى و نفسانى از مردان بيشتر آيد و قوت حيوانى قوت حرارت و قوت حركت رگها را گويند و اين قوت از دل خيزد و قوت نفسانى قوت حس و حركت را و قوت تفكر و تدبر را گويند و اين قوت از دماغ خيزد ، و مزاج زنان بقياس با مزاج مردان سرد و تر باشد و بدين سبب به قوت حيوانى و نفسانى از مردان بازپس‌تر باشند و رگهاى ايشان باريكتر باشد و مسام ايشان بسته‌تر و گوشت اندام‌هاى ايشان برهم نشسته‌تر و نازكتر تا بدين سبب مايه‌هاى خام اندر تن ايشان بيشتر گرد آيد و كمتر تحليل پذيرد يعنى كمتر خرج شود و مردان بسبب آنكه مزاجهاى ايشان گرم و خشك‌تر است قوتهاى حيوانى و نفسانى ايشان فزون است و رگهاى ايشان فراختر و مسام ايشان گشاده‌تر و كارها و تدبيرها و انديشه‌هاى ايشان بهتر و درست‌تر آيد و همچنين مردان بتن سخت‌تر باشند و خلطهاى خام اندر تن ايشان كمتر گرد آيد و بتحليل بيشتر خرج شود در همه وقت .\r\n\r\nباب 5 - اندر شناختن مزاج فربهى و لاغرى\r\n- تنهاى مردم بعضى فربه است و بعضى لاغر و بهرهء معتدل ميان اين و آن و بهرهء اندامهاى آگنده‌تر است و گوشت آن سخت‌تر و بهره هست كه به آن سختى و آگندگى نيست .\r\nاما فربهى دو گونه باشد يكى از بسيارى گوشت و ديگر از بسيارى پيه و آنچه از بسيارى گوشت باشد مزاج او گرم و تر باشد و آنچه از بسيارى پيه باشد مزاج او سرد و تر باشد ؛ و لاغرى هم دو گونه است يكى از كم گوشتى باشد و ديگر از كم پيهى اما آن را كه گوشت كمتر باشد سردى و خشكى بر مزاج او غلبه دارد و آن را كه پيه كمتر باشد گرمى و خشكى غلبه دارد و فربهى كه مادرزادى باشد سردى و ترى بر مزاج او غلبه دارد و رگها اندر تن او باريكتر باشد و خون اندر تن وى اندك باشد و بدين سبب بر گرسنگى صبر نتواند كرد و همچنين كسى كه مزاج او گرم باشد پيه\r\n\r\n","description":"","footnote":"","page_name":" 94 ","page_number":122},
  {"content":"\r\n\r\nبر تن او كمتر باشد و رگهاى او فراختر باشد و خون اندر تن وى بسيار باشد و بر گرسنگى صبر تواند كرد از بهر آنكه چربى خون او بسبب گرمى مزاج غذاى او گردد و چون غذا همىيابد اگر طعام كمتر يابد صبر تواند كردن و كسى كه از غم يا از رنج پيه او گداخته شده باشد و رگهاى او باريك مانده و خون او اندك باشد بر گرسنگى صبر نتواند كرد و تنى كه اندامهاى او آگنده باشد و گوشت او سخت باشد مزاج او بسردى ميل دارد يا به خشكى يا بهر دو و كسى كه گوشت او نرم باشد و سخت آگنده نباشد يا گرمى بر مزاج او غلبه دارد يا ترى يا هر دو و تن هاى معتدل را گوشت بيش از پيه باشد و گوشت اندام اين قوم اندر سختى و نرمى معتدل باشد و اللّه اعلم .\r\n\r\nباب 6 - اندر نمودن حال عادتها\r\n- هرگاه كارى بسيار بار اندك اندك كرده شود يا غذائى بسيار بار اندك‌اندك خورده شود آن كار و آن غذا عادت گردد تا بسيار تنها بسبب عادت كردن چيزى چنان شود كه آن عادت وى را چون مزاج اصلى شود و بدان جاى رسد كه اگر كارى بد يا غذائى بد عادت كند زيان ندارد و ليكن زيان داشتن آن مر تن را ديرتر و كمتر پديد آيد و غذا و كارهاى نيك كردن چون عادت گردد منفعت آن زود پديد آيد و عادت كردن چيزهاى بد زيان دارد و دست از آن عادت بداشتن و بدان عادت بماندن هم زيان دارد . اما ماندن بر آن عادت از بهر آن زيان دارد كه عادتى بد است و دست بداشتن از بهر آن زيان دارد كه عادت است ؛ و عادت كردن چيزهاى نيك سود دارد و دست بداشتن از آن عادت زيان دارد ؛ و همچنانكه مزاج مادرزادى بگردانيدن دشوار و با خطر باشد ، عادت نيز بيك‌بار بگردانيدن دشوار باشد ليكن اگر تنى را حاجت باشد بدانكه عادت بگرداند بتدريج بايد گردانيد اندك‌اندك و هرگاه كه مزاج مادرزادى بد باشد آن را هم بتدريج اندك‌اندك بغذاها و كارها كه ضد آنست ببايد گردانيد ؛ و كارها و حركتهايى كه مردم را از آن رنج و ماندگى باشد و يا سرمائى رسد و يا گرمائى و همچنان كارهائى كه حاستها و قوت‌ها را اندران به كار بايد داشتن چون چيزى نبشتن و خواندن و چون\r\n\r\n","description":"","footnote":"","page_name":" 95 ","page_number":123},
  {"content":"\r\n\r\nرودها ساختن و زدن همه آنست كه مردم را عادت گردد و هريكى را اندر مزاج و اندر قوتهاى اندامها اثريست ، طبيب را هيچ از آن غافل نبايد بودن اندر تدبير تنها كه تندرستى بدان نگاه مىدارد يا علاج مىكند .\r\n\r\nباب 7 - اندر شناختن مزاج معتدل و نامعتدل بر وجهى كلى\r\n- مزاج معتدل و نامعتدل از پنج روى معلوم گردد :\r\nيكى آنكه دست بر اندامها نهند اگر سخت گرم باشد بىسببى معلوم شود كه مزاج گرم است و اگر سرد باشد مزاج او سرد است و اگر معتدل باشد مزاج معتدل است .\r\nدوم آنكه بنگرند اگر گوشت اندام سخت است مزاج خشك است و اگر نرم است مزاج تر است و اگر معتدل است مزاج معتدل است .\r\nسوم آنكه بنگرند اگر بر اندامها گوشت و پيه برابر است مزاج سرد و تر است و سردى و ترى برابر يكديگر است و اگر پيه بيشتر است سردى برترى غلبه دارد و اگر گوشت بر پيه غلبه دارد ترى بر سردى غلبه دارد ؛ از اينجا معلوم گردد كه بسيارى گوشت نشان ترى مزاج است و پيه اندك نشان گرمى مزاج است و هرگاه كه گوشت و پيه هر دو اندك باشد نشان گرمى و خشكى مزاج است و مادهء پيه و فربهى چربى خون است و اندر مزاج سرد فسرده شود و بدين سبب است كه بر اندامهاى گرم هيچ پيه نبود چون دل و جگر و آنچه باشد بر اندامهاى سرد باشد چون غشاء و باشد كه بر گوشتى كه مزاج آن ميل بسردى دارد فسرده شود چنان كه بر گوشت زبان و بر گوشت ديگر جانوران ماده .\r\nچهارم اندر موى نگاه كنند و موى از سه روى نشانى دهد بر مزاجها : يكى از بسيارى و كثيفى دوم از رنگ سيم از جعدى و راستى ؛ اگر بسيار است و كثيف مزاج گرم است و اگر اندك است و باريك مزاج سرد است و اگر در هر دو معتدل است مزاج معتدل است و اگر مجعد است و بهم شكسته مزاج خشك است و اگر راست است و برهم ناشكسته مزاج تر است و اگر در هر نوع معتدل است مزاج\r\n\r\n","description":"","footnote":"","page_name":" 96 ","page_number":124},
  {"content":"\r\n\r\nمعتدل است و اگر سياهست مزاج گرم است و اگر سرخ است يا اشقر مزاج معتدل است و اگر رنگ سرخى ميل به سپيدى و زردى دارد مزاج سرد است .\r\nپنجم آنكه برنگ پوست نگاه كنند اگر سرخ است مزاج گرم است و اگر سپيد است مزاج سرد است و اگر رنگى است تيره و گرفته سردى نيك غالب است و اگر سياهست مزاج گرم و خشك است و هرگاه كه مزاج اندامها همه با يكديگر برابر باشند و سينهء پهن و رگهاى فراخ و نبض عظيم و دلاورى و عضله‌هاى پيدا و گوشت سخت و رنگى كه ميل بسياهى دارد يا بسرخى و بسيارى موى و لاغرى اين همه نشان گرمى و خشكى مزاج است و آنچه بر خلاف اين باشد نشان سردى و ترى است و آنچه بين اين و آن باشد معتدل است و اللّه اعلم .\r\n\r\nباب 8 - اندر شناختن مزاج هر اندامى از اندامها\r\nو اين شش فصل است :\r\n\r\nفصل 1 - اندر شناختن مزاجهاى دماغ\r\nدماغ معتدل - اگر سر بزرگ باشد و شكل آن طبيعى چنان كه اندر تشريح ياد كرده آيد و با بزرگى سر گردن سطبر باشد و سينه پهن و استخوانهاى مهرهء پشت قوى باشد حال دماغ نيك باشد و مردم زيرك باشد و چيزها را زود دريابد و كارها و انديشه‌ها همه صواب و درست ؛ و اگر سر كوچك باشد نهاد دماغ اندر وى بدان شكل نباشد كه بايد و نيز اندكى باشد و حالهاى او بد باشد و اگر با بزرگى سر گردن و سينه و مهرهء پشت بدين صفت نباشد كه گفته آمده است حال او بد باشد .\r\nدماغ گرم - رنگ روى و رنگ چشم بسرخى گرايد و رگهاى چشم برخاسته و پيدا باشد و موى سر پس از آنكه از مادر بزايد زود برآيد و رنگ موى نيك سرخ باشد يا سياه و اگر سخت گرم نباشد رنگ موى نخست اشقر باشد و هر سال كه برآيد بسرخى گرايد تا بسياهى باز آيد و در پيرى اصلع شود خاصه كه اگر حرارت غلبه دارد و خداوند دماغ گرم را از هواى گرم و از آفتاب و از طعام و شراب گرم دردسر خيزد و خواب او سبك باشد .\r\n\r\n","description":"","footnote":"","page_name":" 97 ","page_number":125},
  {"content":"\r\n\r\nدماغ سرد موى سر راست باشد و ناشكسته و رنگ او بزردى و سپيدى گرايد و از هواى سرد و بوهاى سرد و از طعام و شراب سرد رنجور شود و از سر او ترىها پالايد و زكام و نزله بسيار باشد او را و رنگ چشم هيچ سرخى ندارد و رگها باريك باشد و پوشيده و خواب تمام باشد .\r\nدماغ خشك از سروى هيچ ترى نپالايد و حاستها تيز باشد چنان كه آوازهاى نرم و بويها و طعام اندك زود دريابد و سبك خواب بود و خوابش اندك بود و موى سر زود برآيد و كثيف باشد و بر جعدى ميل دارد و زود اصلع شود .\r\nدماغ تر حاستها كند باشد و از دماغ تريها بسيار پالايد و خواب سنگين باشد .\r\nدماغ گرم و خشك از دماغ هيچ ترى نپالايد و حاستها تيز باشد و خواب سخت اندك باشد و موى بسيار جعد و سياه باشد و زود برآيد و رنگ روى سرخ باشد يا گندم‌گون و زود اصلع شود .\r\nدماغ گرم و تر تريها كه از دماغ پالايد بقوام باشد و برنگ اثر پختگى دارد و رنگ روى خوب باشد و روشن و رگهاى چشم برخاسته و پيدا و موى سر ناشكسته باشد و ناشكافته و يا كم شكسته و كم‌شكن و بسرخى گرايد و از چيزهاى گرم اندكى سر او گرانى كند و پالودن ترىها زياده گردد تا بدين حال باشد اندر گرمى و ترى از اعتدال بس دور نباشد و هرگاه كه از اعتدال دور باشد باد جنوب و گرمابه و همهء چيزهاى گرم و تر سخت زيان دارد و بيماريهاى سرد بسيار افتد و ترى بسيار پالايد و بيدار كم تواند بودن و اگر خواهد كه بخسبد خوابهاى شوريده و خيالهاى بسيار بيند و حاستها كند باشد و اگر حرارت غلبه دارد نشانه‌هاى حرارت پيداتر بود و اگر ترى غلبه دارد نشانه‌هاى ترى پيداتر باشد .\r\nدماغ سرد و خشك رنگ روى تيره باشد و همهء چيزهاى سرد زيان دارد و اندكى سبكسار باشد و اندر جوانى حاستها تيز باشد و پس از آن تيرگى پديد آيد و موى سر ضعيف باشد و رنگ او بزردى گرايد و زود سپيد شود و اگر خشكى\r\n\r\n","description":"","footnote":"","page_name":" 98 ","page_number":126},
  {"content":"\r\n\r\nبر سردى غلبه دارد زود اصلع شود .\r\nدماغ سرد و تر هرچه اندر مزاج دماغ سرد گفته آمده است و اندر مزاج دماغ تر هر دو سخت ظاهر باشد .\r\n\r\nفصل 2 - اندر شناختن مزاجهاى چشم\r\nچشم گرم - حركتهاى او زودازود باشد و رگها پيدا و رنگ او بسرخى گرايد .\r\nچشم سرد - هرگاه كه بر خلاف اين باشد سرد باشد .\r\nچشم خشك - كوچك باشد و خشك و اشك و رمص نباشد و حركت او سبك باشد و درد چشم كمتر و رگهاى چشم باريك باشد .\r\nچشم گرم و تر - بزرگ باشد و رمص بسيار كند و اشك معتدل باشد .\r\n\r\nفصل 3 - اندر شناختن مزاجهاى دل\r\nدل گرم - نبض و نفس هر دو عظيم باشد و سريع و متواتر و مرد شجاع باشد و نشاط كار كردن دارد و هيچ كسلانى نكند و اگر سخت گرم باشد شتاب‌زده باشد و متهور و زود خشم گيرد و سينه پهن باشد و بر سينه و حوالى آن موى بسيار دارد و اگر با پهنى سينه سر كوچك باشد نشان درست است بر آنكه مزاج دل سخت گرم است و تنگى سينه با بزرگى سر نشان درست است بر آنكه مزاج دل سرد است و هرگاه كه سينه و سر هر دو درخور يكديگر باشند اعتماد بر نشانهاى ديگر باشد و هرگاه كه دل گرم باشد همهء تن گرم باشد مگر كه مزاج جگر سرد باشد و با دل برابرى كند تا با گرمى دل تن گرم نباشد .\r\nدل سرد - نبض صغير باشد و متفاوت و نفس همچنان باشد و مرد بددل و اندر كارها كسلان باشد و سينه از موى برهنه و فربه باشد و هرگاه كه دل سرد باشد همهء تن سرد بود مگر كه جگر گرم بود و با سردى دل برابرى كند :\r\nدل خشك - نبض صلب باشد و مرد آهسته باشد و بآهستگى اگر وقتى خشم\r\n\r\n","description":"","footnote":"","page_name":" 99 ","page_number":127},
  {"content":"\r\n\r\nگيرد دشوار خوشنود شود و لجوج باشد و همهء تن نيز خشك باشد اگر ترى جگر با خشكى دل برابرى نكند .\r\nدل تر - نبض نرم باشد و مرد زود از هر كارى متغير شود و زود خشمگين گردد و زود ساكن شود و همهء تن نرم باشد اگر خشكى جگر با ترى دل برابرى نكند .\r\nدل گرم و خشك - نبض صلب باشد و عظيم و سريع و متواتر و نفس نيز همچنان باشد و بر سينه و حوالى آن موى بسيار باشد و مرد اندر همهء كارها سبك باشد و جلد و لجوج و زود خشم گيرد و دير ساكن شود و همه تن گرم باشد و هرگاه كه سينه پهن باشد و دل گرم و خشك نفس اندر عظم و سرعت و تواتر از حد بيرون باشد .\r\nدل گرم و تر - نبض و نفس هر دو عظيم باشد و سريع و متواتر نباشد و سبكى و جلدى اندر كارها از مزاج گرم و خشك كمتر باشد و موى بر سينه لختى كمتر باشد و زود خشم گيرد و زود ساكن شود .\r\nدل سرد و تر - نبض نرم باشد و مرد بددل و كسلان باشد و بر سينه موى ندارد و سازنده باشد و لجاج دشمن دارد .\r\nدل سرد و خشك - نبض صلب باشد و صغير و نفس معتدل باشد و بر سينه موى نباشد و كسلانى بدان اندازه نباشد كه مزاج سرد و تر و لختى سبكبار باشد ليكن بسى جلد نباشد و اندر وى نشاطى نباشد و خشم كمتر گيرد و اگر وقتى خشم گيرد كينه آن باوى بماند .\r\n\r\nفصل 4 - اندر شناختن مزاجهاى جگر\r\nجگر گرم - گفتيم كه رگهائى كه از جگر رستست آن را آورده گويند هرگاه كه مزاج جگر گرم باشد آورده فراخ باشد و صفرا بسيار تولد كند و خون گرم باشد و همه اندام‌ها نيز گرم باشد اگر دل سرد با وى برابرى نكند و اندر سالهاى كهولت سودا تولد كند و بر شكم خاصه بر نيمه راست موى بيشتر باشد .\r\nجگر سرد - آورده تنگ باشد و باريك و رطوبت اندر وى بسيار باشد و خون\r\n\r\n","description":"","footnote":"","page_name":" 100 ","page_number":128},
  {"content":"\r\n\r\nسرد باشد و همه اندامها نيز سرد باشد اگر دل گرم با او برابرى نكند و بر شكم هيچ موى نباشد .\r\nجگر خشك - خون او غليظ باشد يعنى سطبر و اندك و آورده صلب باشد و تن خشك باشد .\r\nجگر تر - خون بسيار باشد و آورده نرم و همهء اندامها نيز نرم باشد اگر خشكى دل با او برابرى نكند .\r\nجگر گرم و خشك - موى بر شكم بسيار باشد و خون سخت غليظ باشد و اندك و صفرا بسيار تولد كند زيادت از همهء مزاجها و اندر كهلى سوداوى شود و آورده فراخ باشد و صلب و همهء اندامها همچنين باشد و بدانكه حرارت دل با سردى جگر برابرى تواند كرد و سردى دل با گرمى جگر برابرى تواند كرد و ليكن ترى دل با خشكى جگر برابرى نتواند كرد .\r\nجگر گرم و تر - خون اين مزاج از خون همه مزاجها زيادت باشد و لختى موى كمتر از مزاج گرم و خشك باشد و رگها غليظ باشد و همه اندامها گرم و نرم باشد و كيموسهاى بد بسيار تولد كند و بسيار بيمارى باشد و هرگاه كه گرمى بر ترى غلبه دارد كيموس بد كمتر باشد .\r\nجگر سرد و تر - حوالى جگر و شكم از موى برهنه باشد و خون با رطوبت آميخته باشد و آورده باريك باشد و اندامها سرد باشد اگر حرارت دل غلبه نكند .\r\nجگر سرد و خشك - خون اندك تولد كند و آورده باريك باشد و حوالى جگر و شكم از موى برهنه باشد و اندامها سرد باشد اگر حرارت دل غلبه نكند و اللّه اعلم .\r\n\r\nفصل 5 - اندر شناختن مزاجهاى معده :\r\nمعدهء گرم - گواريدن طعام بيش از آرزو باشد و طعام‌ها كه اندر ديگر معده‌ها دير گوارد اندرين معده زود گوارد و طعام‌ها كه اندر معده‌هاى ديگر زود گوارد اندرين معده بسوزد و دردناك شود و باشد كه درد سر گيرد .\r\n\r\n","description":"","footnote":"","page_name":" 101 ","page_number":129},
  {"content":"\r\n\r\nمعده سرد - آرزوى طعام بيش از گواريدن باشد و طعام ترش شود و آروغ ترش برآرد و طعام‌هاى سرد آرزو كند و آن بهتر تواند خورد و از آن رنجور شود .\r\nمعدهء تر - تشنگى اندك باشد و چيزهاى تر آرزو كند .\r\nمعدهء خشك - تشنگى بسيار باشد و اندكى آب او را كفايت باشد و اگر آب بسيار خورد بر وى گران گردد و خوردنيهاى خشك آرزو كند و بسيارى آن زيان دارد و فرق ميان مزاج عارضى و اصلى آنست كه صاحب مزاج اصلى چيزها مانند مزاج خويش آرزو كند و صاحب مزاج عارضى چيزها مخالف مزاج آرزو كند مگر روزگارى برآيد و مزاج عارضى همچون مزاج اصلى گردد آنگاه چيزها مانند مزاج آرزو كند .\r\n\r\nفصل 6 - اندر شناختن مزاجهاى خايه :\r\nخايهء گرم - خداوند خصيهء گرم را بر زهار و حوالى آن موى بسيار باشد و بسيار جماع باشد و فرزند نرينه بسيار آيد .\r\nخايهء سرد - احوال آن ضد خصيهء گرم باشد .\r\nخايهء تر - بسيار منى باشد .\r\nخايه خشك - منى سخت غليظ باشد و زود خواب بيند و بر جماع حريص گردد و بسيار فرزند باشد و بر زهار و حوالى آن موى بسيار دارد ليكن زود از كار بازماند و اگر الحاح كند سخت زيان دارد .\r\nخايهء گرم و تر - منى بسيار باشد و قوام آن تنك باشد و اندر شهوت جماع بيش از خداوندان مزاج گرم و خشك باشد ليكن بسيار كردن ويرا كمتر زيان دارد و موى بر حوالى زهار به اندازه باشد .\r\nخايه گرم و خشك - اندك منى باشد و رقيق و بر جماع حريص بود و موى زهار او اندك بود و خايهء او در غايت كوچكى باشد و بيشتر فرزند او بسقط رود .\r\nخايه سرد و تر - دير بالغ شود و دير اندر كار آيد و بر جماع حريص نباشد و\r\n\r\n","description":"","footnote":"","page_name":" 102 ","page_number":130},
  {"content":"\r\n\r\nمنى بسيار رقيق باشد يعنى تنك و حوالى زهار از موى خالى باشد و فرزند كم زايد و دختر زايد .\r\nخايه سرد و خشك - اندر همه حالها با مزاج خشك برابر بود مگر آنكه منى غليظ باشد و اندك باشد .\r\n\r\nگفتار سوم - اندر ياد كردن خلطهاى چهارگانه « 1 » و اين گفتار شش بابست :\r\nتفسير و توضيح\r\n\r\n\r\n","description":"","footnote":"\r\n( 1 ) - مكتب طب اخلاطى  ( Humorisme )  كه واضع آن را بقراط طبيب معروف يونانى مىدانند ، مدت 16 قرن در سراسر كشورهاى جهان حاكم بر اصول علم طب بوده و كليهء پزشكان دنيا كم و بيش از آن پيروى مىكرده‌اند ، در چند قرن اخير ، دانشمندان اروپا همان مكتب را كه براساس مايعات درونى بدن استوار بوده پذيرفته و ضمن تغييرات نامحسوس و تدريجى ، به صورت علمىتر درآوردند .\r\nطب اخلاطى مسلما پيش از بقراط نيز وجود داشته و آن پزشك دانشمند اصول آن را از پيشينيان اقتباس كرده است .\r\nبقراط ، انباذ قلس  ( Empedocle )  و ديگران به چهار عنصر ( خاك ، آب ، هوا و آتش ) و چهار خاصيت اين عناصر ( گرمى ، سردى ، ترى و خشكى ) معتقد بوده و بوجود چهار مايع اصلى در بدن انسان و حيوانات قائل بودند كه آنها عبارتند از : خون ، بلغم ، صفرا و سودا ، و دخالت اين چهار مايع را در كليهء حالات بدنى اعم از تغييرات فيزيولوژيك و پيدايش بيماريها و بهبود حال بيماران مؤثر دانسته و مىگفتند هرگاه اين چهار مايع به نسبت طبيعى و متعادل با يكديگر در بدن وجود داشته باشد بدن سالم است ، ولى اگر يكى از اين مايعات يا چند تا از آنها از نظر كمى ( نسبت بساير اخلاط ) يا از نظر كيفى متحمل تغييراتى شوند ( خواه اين تغييرات به علت سوء تغذيه يا تنفس هواى فاسد يا بواسطهء شدت گرماى هوا باشد كه در اين صورت آنچه از بدن دفع مىشود افزايش پيدا نموده و يا بالعكس فضولات در بدن متراكم مىگردند ) تعادل اين مايعات برهم خورده ، و در اين حال ساختمان طبيعى بدن تغيير كرده و مواد مختلفى بوجود مىآيد كه طعم آنها تلخ ، شور ، شيرين ، ترش يا بىطعم مىباشد و برحسب كم‌وبيشى مقدار يا كيفيت آنها كم‌وبيش زيان‌آور مىگردند ، و به اين ترتيب امتلا  ( Plethore )  يا لاغرى شديد بروز مىكند .\r\nقدما معتقد بودند كه طبيعت براى اصلاح حال بدن چند راه را انتخاب مىكند :\r\nيكى از آنها تغييراتى است كه در اثر عكس‌العمل طبيعت در داخل بدن انجام گرفته و هدفش اينست كه بدن را به حالت و طبيعت اصلى خود برگرداند و اين عمل را تعديل ناميده و داروهائيكه براى انجام اين منظور به كار مىبردند محلل مىناميدند ، در حالت دوم طبيعت به ترتيب ديگرى عمل -\r\n","page_name":" 103 ","page_number":131},
  {"content":"\r\n\r\n\r\nباب 1 - اندر شناختن آنكه خلط چيست و چند است\r\n- ببايد دانستن كه خلط رطوبتى است اندر تن مردم روان و جايگاه طبيعى مر آن را رگها است و اندامهائى كه ميان آن تهى باشد چون معده و جگر و سپرز و زهره و اين خلط از غذا خيزد و بعضى خلطها نيك باشد و بعضى بد ؛ آنچه نيك باشد آنست كه اندر تن مردم اندر افزايد و ببدل آن تريها كه خرج مىشود بايستد و آنكه بد باشد آنست كه به اين كار نشايد و اين آن خلط باشد كه تن از آن پاك بايد كرد بداروها . و خلطها چهار گونه است خونست و بلغم و صفرا و سودا .\r\n\r\n\r\n","description":"","footnote":"\r\n- مىكند و آن اينست كه خلط را اگر غليظ شده باشد رقيق و اگر رقيق شده باشد غليظ كرده و از بدن دفع مىنمايد ، و اين عمل را نضج اخلاط مىگفتند و معتقد بودند اين عمل به علت دخالت قوهء مدبرهء بدنى كه آن را طبيعت مىناميدند انجام مىگيرد و آن را به قوه‌اى نسبت مىدادند موسوم به نيروى حياتى .\r\nعمل نضج مواد توأم با حالاتى كم‌وبيش خطرناك در بدن بوده و منتهى به حالتى مىشود بنام بحران كه گاهى سرانجام آن بنفع بدن و زمانى وخيم و خطرناك مىباشد و در اين بحران مواد زائد از بدن دفع شده و اگر منجر بسلامت بيمار گردد ، مواد زائد از راه مدفوع و عرق و ادرار يا قى دفع مىشود ، اگر طبيعت قادر بدفع اخلاط فاسد نباشد ، اين مواد بجاى اينكه از بدن دفع شوند متوجه اعضاء و احشاء داخلى بدن شده و توليد رسوب مضرى در اعضاء مزبور مىنمايند ، ولى غالبا كليهء اجزاء بدن به علت ارتباط عملى صميم كه با يكديگر دارند مانند عامل واحدى اثر كرده و در عمل نضج يا بحران شركت مىنمايند و اگر بحران مساعد باشد بيمار بهبود مىيابد .\r\nاين بود خلاصهء تئورى خلطى بقراط ، ولى بقراط بروز بيماريها را منحصرا به علت دخالت مايعات بدن  ( Humeurs )  نمىدانست ، بلكه اختلالات اعضاء بدن و قواى طبيعى آنها را نيز مؤثر مىدانست و در حقيقت بايد آن را بجاى مكتب اخلاطى  ( Humorisme )  مكتب طبيعى  ( Naturisme )  ناميد . - بعقيدهء جالينوس ، هم‌آهنگى چهار خلط ، سلامت بدن را تأمين مىكند ؛ هرگاه تعادل كاملى بين اين اخلاط موجود باشد ، بدن سالم بوده و اعمال آن طبق قوانينى كه حاكم بر آنها است انجام مىگيرد ، و برحسب همين اخلاط است كه چهار مزاج دموى ، بلغمى ، صفراوى و سوداوى قائل بودند .\r\nاكثر امراض در اثر غلبه يا ضعف اين اخلاط اربعه بروز مىنمايد . غلبهء مقدار آنها امتلا  ( Plethore )  را بوجود مىآورد ؛ هريك از اين اخلاط ممكن است عفونت پيدا كرده و آثار آن در تمام بدن ظاهر شود ، همچنين تحت تأثير بعضى عوامل اخلاط بدن ممكن است گرمتر ، سردتر ، خشك‌تر ، ترتر ، شيرين‌تر ، شورتر ، عفص‌تر ، ترش‌تر از آنچه در حال طبيعى هستند بشود .\r\nاين عقايد تا قرن 16 و 17 ميلادى در اروپا به قوت خود باقى بود و سپس تدريجا بواسطهء دخالت علم شيمى و زيست‌شناسى و علوم ديگر متحمل تغييراتى شده و به صورت امروزى درآمد .\r\n","page_name":" 104 ","page_number":132},
  {"content":"\r\n\r\n\r\nباب 2 - اندر شناختن حالهاى خون\r\n- طبع خون گرم است و تر . هر خوردنى كه خورده شود آن‌وقت غذا گردد كه خون شود و غذاى راستين خونست و خورشها را غذا از بهر آن گويند كه اندر تن مردم خون خواهد شدن و باندامها خواهد رسيدن و تن از آن پرورده خواهد شدن و خون دو گونه است : يكى سخت سرخ باشد و اندكى سطبرى دارد و اين اندر جگر باشد و اندر رگها كه از جگر رسته است و بتازى آن را آورده گويند ؛ و گونه دوم سرخ باشد و درخشان‌تر و گرمتر و روان‌تر از آن باشد و اين اندر دل باشد و اندر رگها كه از دل رسته است و بدين سبب گرم‌تر باشد و بتازى آن رگها را شرائين گويند و يكى را شريان و خون طبيعى اندر سطبرى و تنكى معتدل باشد و سرخ و شيرين و خوشبوى باشد و چنين خون اندر جگر معتدل خيزد و از غذاهاى معتدل و اندر سالهاى كودكى بيشتر خيزد و اندر فصل بهار و از پس حركتهاى معتدل و از پس شاديها ؛ و منفعت خون آنست كه تن را پرورش دهد و اندامها از آن بيفزايد و اندر زمستان و سالهاى پيرى تن را گرم دارد و از حرارت او قوتهاى طبيعى و حيوانى يارى داشته باشد تا هر قوتى كار خويش را تمام كند و پوست را روشن كند و رنگ بشره و رنگ روى را سرخ كند .\r\nو خون ناطبيعى دو گونه باشد :\r\nيكى آن باشد كه مزاج او بگردد و بد شود چنان كه گرمتر باشد يا سردتر بىآنكه چيزى با وى بياميزد .\r\nدوم آنكه صفراء فزونى يا سوداء فزونى يا بلغم فزونى با وى بياميزد و آن را تباه كند بدين سبب رنگ و بوى و مزهء آن بگردد . اگر با صفرا آميخته شود تلخ باشد و تنك و روشن و اگر با سودا آميخته شود ترش و سياه باشد و سطبر و اگر با بلغم آميخته شود سرخى آن كمتر كند يا مزهء شيرينى كمتر شده باشد يا هيچ مزه ندارد و اگر با بلغم حرارتى باشد شور شده باشد و سطبرتر باشد از خون طبيعى و كمرنگ‌تر از همهء خونها باشد و اگر چنان باشد كه حرارتى ضعيف‌تر بر جزوى\r\n\r\n","description":"","footnote":"","page_name":" 105 ","page_number":133},
  {"content":"\r\n\r\nاز اجزاى بلغم غلبه كند آن بلغم را ترش گرداند و رقيق كند و طعم و بوى ترشى دهد .\r\n\r\nباب 3 - اندر شناختن حالهاى بلغم\r\n- و آن دو گونه است : طبيعى و ناطبيعى .\r\nطبيعى غذائى است خام كه حرارت و قوت معده آن را تمام نگواريده باشد و اين بلغمى تواند بود كه چون حرارت اصلى و قوت هاضمه يعنى قوت گوارنده قويتر گردد غذا گردد از بهر آنكه وى خونى است تمام ناپخته و رنگ او سفيد باشد و سطبرتر از خون باشد و هيچ مزه ندارد و طبع او بقياس با خون و صفرا سرد باشد و بقياس با تن مردم سرد نباشد و آفريدگار جل و علا بلغم را جايگاهى خاصه پديد نكرد چنان كه صفرا و سودا كرده است و اندر همهء تن پراكنده آن را بگذاشت همچنان خون از بهر آنكه بلغم طبيعى ماننده است به خون و تن را بدان حاجت‌هاى ضرورى است از چند گونه : يكى آنكه تا هرگاه كه سببى افتد كه غذا باندامها ديرتر خواهد رسيد نزديك هر اندامى چيزى حاصل باشد كه حرارت اصلى و قوت هاضمه كه هر اندامى را هست روى بدان آرند و آن را تمام بپزند و بگوارند و اين حاجت كه ياد كرده آمد نه بصفر است و نه بسودا و هيچ از اين دو بدين كار نشايد از بهر آنكه هر دو تمام پخته‌اند و از تمامى اندر گذشته و قوت هاضمه آن را از تمام پختگى بازپس نتوان آورد و ديگر باره پختن و بگواريدن ، ليكن اين بلغم هنوز اندر وى لختى خامى هست و قوت هاضمه آن را تمام تواند پخت و حاجت دوم آنست كه مىبايد كه جزوى از اين بلغم با خون بياميزد تا خون بدان سبب شايستهء غذاى اندامهائى گردد كه مزاج آن سرد و تر بايد باشد چون دماغ و حاجت سوم آنست كه تا بندگاه‌ها را كه حركت بسيار باشد تر و نرم مىدارد تا بسبب حرارتى كه از حركت خيزد خشكى اندر وى پديد نيايد ، و معدن بلغم معده است . و هرگاه كه حرارت معده كمتر باشد و قوت هاضمه سخت ضعيف باشد بلغم بسيار تولد كند خاصه اگر خوردنيها سرد و تر باشد و روزگار زمستان باشد و مردم نيز رياضت و حركت كمتر كنند و انديشه بر دل نباشد .\r\nو بلغم ناطبيعى چهارگونه است : يكى تنك است آن را مائى گويند ؛ و\r\n\r\n","description":"","footnote":"","page_name":" 106 ","page_number":134},
  {"content":"\r\n\r\nديگر سطبر است آن را مخاطى گويند و سه ديگر همچون آبگينه است گداخته آن را زجاجى گويند ؛ و چهارم سطبرتر است از همه آن را جصى گويند و جصّى از بهر آن بود كه اندر بندگاه‌ها دير بماند و آنچه لطيفتر است از وى خرج شود باقى جصّى بماند . و مزهء هريكى بسبب ديگر بگردد .\r\nاما آنچه تنك قوام باشد كه حرارت اندك اندر وى كار كند و آن را بجوشاند پس ترش كند همچنانكه آب ميوه‌ها و شير از حرارت هوا بجوشد و ترش گردد ، و عرق پيران و كسانى كه ترى بر ايشان غلبه دارد و مزاج ايشان بس گرم نباشد بدين سبب بوى ترش دهد ؛ و باشد كه حرارتى قويتر اندر وى كار كند و صفراى سوخته با وى بياميزد و آن را شور كند و آبهاى دريا بدين سبب شور شود . و آنچه سطبر باشد اگر سبب سطبرى خامى باشد هيچ مزه ندارد و سخت سرد باشد و اگر بسبب دير ماندن سطبر شود و صفراى سوخته با وى بياميزد و در وى كار كند مزهء آن تلخ باشد و اگر سودا با وى بياميزد مزهء آن ترش باشد و دهان فراز هم كشد و اگر همچنان خالص بماند سردتر از همهء انواع باشد و بدتر .\r\n\r\nباب 4 - اندر شناختن حالهاى صفرا :\r\nصفرا دو گونه است : طبيعى و ناطبيعى .\r\nامّا طبيعى خلطى است تيز و گرم‌تر و سبكتر از خون از بهر آنكه وى كفك خونست و رنگ خاصهء او زرد است و طبع او گرم و خشك است و مزهء او تلخ است و تولد او اندر جگر باشد ، چون از جگر بيرون آيد بعضى از وى با خون اندر رگها بگذرد از بهر دو كار :\r\nيكى آنكه اگرچه خون خلطى روان است ، صفرا از او روانتر است و اندر تن مردم گذرهاى تنگ و رگهاى باريك بسيار است . اين بارهء صفرا با وى برود تا خون بسبب تيزى آن بدان رگهاى تنگ و گذرهاى باريك بگذرد و بهمهء اندامها برسد ؛ و دوم آنكه باندامى رود كه اعتدال او آنست كه بهرهء تمامتر از صفرا با خون آميخته غذاى او شود و آن شش است كه بتازى او را ريه خوانند و غذاى او با بهرهء\r\n\r\n","description":"","footnote":"","page_name":" 107 ","page_number":135},
  {"content":"\r\n\r\nتمامتر از صفرا از بهر آنست كه مىبايد كه وى سبك باشد و ميان او آگنده نباشد و اندر وى گشادگيها بسيار باشد و هميشه چنان بايد كه با جنبيدنى زودازود بود و اين سبكى و اين گشادگيهاى بسيار اندر وى و جنبانيدن زودازود ازين تواند بود كه غذاى وى خون صفراوى باشد .\r\nو اما شرح آنكه چرا سبك و گشاده بود و زود حركت مىيابد اندر جاى خويش گفته شود .\r\nو اما اين بهرهء ديگر از صفرا كه با خون برگها بيرون نرود آن را خزينه‌ايست با جگر پيوسته و آن زهره است تا اندر آن خزينه گرد مىشود از بهر سه كار :\r\nيكى آنكه زهره اندامى است كه غذاى او صفرا مىبايد باشد و غذاى خويش را از خون مخلوط با صفرا مىگيرد .\r\nدوم آنكه تا همگى صفرا با خون اندر همهء تن پراكنده نشود كه اگر همگى صفرا با خون اندر همهء تن برفتى اندامهائى كه غذاى آن صفرا باشد از اعتدال بيرون شدى و هميشه مردم را دهان تلخ بودى و هميشه تن‌هاى مردم اندر علت يرقان بودى ، و يرقان علتى است كه هرگاه كه آن راه كه ميان جگر و زهره است بسته شود و آن صفرا كه مىبايد بزهره اندر شود با خون اندر همهء تن برود پوست مردم و سفيدى چشم‌ها زرد شود و مردم لاغر شود و اگر تدبير و علاج آن نكنند هر وقتى كه از آن صفرا مقدارى فزونتر بدل رسد مردم بميرد .\r\nو سوم آنكه تا اين صفرا كه اندر زهره گرد مىشود بهرهء از وى بروده‌ها فرو مىآيد و روده‌ها را از بلغم سطبر و از ثفل‌ها مىشويد و تيزى آن عضلهاى مقعد را خبرى مىدهد تا مردم بحاجت برخيزد ؛ و هرگاه كه اين راه كه ميان زهره و روده است بسته شود كرم دراز و خرده و نوعى كه آن را كدو دانه گويند اندر روده‌ها تولد كند و نيز نوعى از قولنج تولد كند از بهر آنكه صفرا بروده فرو نتواند آمد نبينى كه اين هر دو علت يعنى قولنج و تولد كرم اندر روده‌هاى كسى افتد كه مزاج او ميل بسردى دارد و در تن او تولد صفرا كمتر باشد ، آفريدگار سبحانه و تعالى چندين\r\n\r\n","description":"","footnote":"","page_name":" 108 ","page_number":136},
  {"content":"\r\n\r\nنفع اندر خلط صفرا نهاده تا تن مردم يك‌چندى بسلامت بماند تبارك اللّه احسن الخالقين .\r\nو ببايد دانست كه تولد اين خلط بيشتر اندر وقت خشم باشد و اندر تابستان خاصه كه مردم جوان باشد و كارها با رنج كند و چيزى گرم و خشك خورند ؛ و اگر اين صفرا تا چندانى باشد كه پارهء با خون اندر رگها بگذرد و باندامها رسد و آنچه بماند اندر زهره شود و پارهء از آن بروده‌ها فرود آيد طبيعى باشد ، و هرچه كمتر ازين يا بيشتر ازين باشد بيمارى باشد و صفراى ناطبيعى باشد ؛ و همچنين تا اندر گرمى و خشكى از اندازه بيرون نشود يا چيزى ديگر با وى نياميزد طبيعى باشد و چون از اندازهء طبع خويش اندر گذرد يا با چيزى ديگر بياميزد ناطبيعى گردد و حالهاى او ديگرگون شود .\r\nيك حال او آنست كه با رطوبتى بياميزد و رنگ او از زردى باز پس‌تر آيد و حرارت او نيز كمتر شود و هرگاه كه از خون تمام جدا نشده باشد رنگ او سرخ باشد و طبيبان آن را حمرا گويند و اين ناطبيعى نباشد و بدان گرمى نباشد كه صفراى خالص باشد .\r\nو هرگاه كه بلغم سطبر با وى بياميزد هم حرارت او كمتر شود و هم سطبر گردد همچون زردهء خايهء مرغ و طبيبان او را محيى گويند و بتازى مح زردهء خايهء مرغ را گويند .\r\nو نوعى صفرا است كه تولد آن اندر معده‌هاى گرم باشد و برنگ سبز باشد بسان گندنا طبيبان آن را كراثى گويند و بتازى گندنا را گراث گويند ، و از صفراى كراثى حميات كمتر تولد كند از بهر آنكه طبيعت آن را زود از معده دفع كند يا بقى يا باسهال و نگذارد كه چندان اندر معده بماند كه عفونت پذيرد و باشد كه اين كراثى با گونه ديگر از صفرا بسوزد و برنگ و طبع زنگار شود و طبيبان آن را زنجارى گويند و بدترين نوعهاى صفرا اين باشد و طبع زهر دارد و كشنده باشد ؛ و باشد كه نوعى از صفرا بسوزد و سطبر و سياه شود آن را سوداء صفراوى گويند سياه باشد و روشن و\r\n\r\n","description":"","footnote":"","page_name":" 109 ","page_number":137},
  {"content":"\r\n\r\nتيز و ترش و مگس گرد او نگردد و زمين را بجوشاند و هرجا كه بگذرد بسوزاند و بخراشد و با اين همه زنگارى از اين هم بدتر و تيزتر باشد و حال اين نوع و حال زنگارى همچون حال چوبى باشد كه بسوزند و انكشت كنند ، هرگاه كه چوب نيم سوخته شود و هنوز اندكى ترى با وى مانده باشد انكشت شود ، و چون سوخته شود و هيچ ترى در وى نماند خاكستر سفيد شود و صفراى زنگارى همچنين از سياهى اندر گذشته باشد تا برنگ زنگارى باز آيد ، و اين از غايت سوختگى باشد و سخت بد باشد .\r\n\r\nباب 5 - اندر شناختن حالهاى سودا\r\n- سودا دو گونه است طبيعى و ناطبيعى\r\nاما سوداى طبيعى - دردى خون است و بدين سبب سطبرتر و گرانتر از اوست و طبع او طبع زمين است سرد و خشك و رنگ او سياهست و مزهء او آميخته است از شيرينى و از ترشى و فراز هم كشيدگى و تولد او اندر جگر باشد ، و چون از جگر بيرون آيد پارهء از وى با خون اندر رگها بگذرد از بهر دو كار يكى آنكه بهرهء اندامهائيست كه اعتدال آن آنست كه غذاى او از خونى باشد كه بهرهء تمام از سودا با وى آميخته باشد و آن استخوانست ؛ و دوم تا خون به دو قوى گردد تا هرگاه باندامها رسد و غذا گردد نهاد اندامها بر جاى بماند چنان كه اندر باب سوم از گفتار نخستين گفته آمده است كه هستى زمين اندر هر تنى از بهر آنست كه تا تن پايدار باشد و بر آن نهاد كه هست بماند ؛ و سودا طبع زمين دارد و منفعت او آنست كه خون بوى قوى گردد تا از وى غذائى خيزد كه نهاد اندامها بر جاى بدارد ؛ و آن بهرهء ديگر كه با خون برگها بيرون نشود همچنانكه صفرا را خزينه‌ايست كه اندر وى گرد آيد سودا را نيز خزانه‌ايست كه برابر جگر نهاده است و آن سپرز است تا اندر وى گرد آيد از بهر سه كار :\r\nيكى آنكه سپرز عضويست كه غذاى او بايد سودا باشد تا اين عضو غذاى خويشتن يابد .\r\nدوم آنكه تا همگى سودا با خون اندر تن آميخته نشود كه اگر همگى سودا\r\n\r\n","description":"","footnote":"","page_name":" 110 ","page_number":138},
  {"content":"\r\n\r\nبا خون اندر همهء تن پراكنده شدى اندامهائى كه نشايد كه غذاى آن سودا باشد از اعتدال برفتى و هميشه تنهاى مردم اندر علت يرقان سياه بودى از بهر آنكه هرگاه كه راهى كه ميان جگر و سپرز است و سودا بدان راه بسپرز آيد بسته شود تا بدين سبب سودا با خون اندر همه تن برود پوست مردم سياه شود و اگر تدبير گشادن آن راه نكنند هرگاه كه سودا فزونتر بدماغ رسد ماليخوليا به آن يار شود و هروقت كه بدل رسد بكشد .\r\nسوم تا مقدارى سودا از سپرز بمعده شود بدان راهى كه ميان هر دو است تا سر معده را قوى كند و بخارد و آرزوى غذا پديد آيد بتقدير و تدبير بارى جل و علا ؛ و هرگاه اين سودا تا چندانى باشد كه خون را قوى كند و با خون برود و اندامها از وى نصيب خويش بيابند و بهرهء بسپرز آيد و آنچه كار اوست بكند طبيعى باشد ، و هرچه از اين اندازه فزونتر و يا كمتر باشد بيمارى و ناطبيعى باشد و تولد سودا بيشتر اندر فصل خريف باشد كه بپارسى خزان گويند ، و اندر سالهاى كهولت و اندر غم و اندر غذاهاى سرد و خشك خاصه كه كارهاى با رنج كنند و خون پيران و خون كسانى كه انديشهء بسيار كنند اندر علم‌ها و تدبيرها و غير آن سياه باشد و خون سياه پديد آيد و بسودا ماند و فرق ميان هر دو آنست كه خون را كه از رگ بيرون كنند بفسرد و خلط سودا و هيچ خلط ديگر نفسرد .\r\n\r\nباب 6 - اندر شناختن آنكه خلطها اندر تن مردم چگونه پديد آيد و بيكجا اندر تن چگونه باشد و اندر بيرون آوردن بدارو چگونه از هم جدا شوند و چگونه بيرون آيند\r\nببايد دانست كه طعام كه خورده شود چون بمعده اندر آيد حرارت معده آن را بگوارد و آبى كه از پس طعام خورده شود بدان بياميزد تا حرارت معده آن را تمام بپزد و بگوارد چون كشگابى كند آن را كيلوس گويند و اين گواريدن را طبيبان گواريدن نخستين گويند و حرارت معده اندر اين گواريدن تنها پسنده نباشد ليكن حرارت اندامهاى ديگر كه گرد وى نهاده آمده است اندر آن يارى دهند ، چون جگر كه سوى راست است ، و حرارت او يارى دهد ، و از سوى\r\n\r\n","description":"","footnote":"","page_name":" 111 ","page_number":139},
  {"content":"\r\n\r\nچپ از حرارت شريانها كه اندر سپرز است و از بالاى آن حجاب بحرارتى كه از دل بوى مىرسد و از پيش او عضله‌هاى شكم ، ازين همه سوها يارى باشد تا تمام پخته شود و كيلوس گردد ، و چون تمام شد جگر هرچه از اين كيلوس پخته‌تر است و لطيفتر بخويشتن كشد ، و نهاد جگر چنانست كه يك جانب بر جانب راست معده نهاده آمده است ، و گرد وى اندر آمده و ازاين‌روى ناچار ژرفى دارد باندازهء گردى معده ، اينجانب را مقعر گويند ، و ديگر روى جگر ناچار بدان اندازه برآمده باشد ، اين روى را جانب محدّب گويند . و از هر دو جانب جگر دو رگ بزرگ رسته است ، و اندر جگر پراكنده شده برسان بيخ‌ها ، و اين بيخ‌ها هر دو بهم پيوسته است ، چنان كه از هر دو گذرها است اندر يكديگر گشاده تا هرچه از جانب مقعر بجگر اندر شود ، بدين رگها بگذرد ، و بدان رگ كه از جانب محدب رسته است بيرون آيد ، و اين رگ را كه از جانب مقعر رسته است باب گويند ، و از بيرون جگر هم از اين رگ رگهاى ديگر رسته است ، و اين رگها را به زبان يونانى ماساريقا گويند ؛ و بعضى بروده‌ها كه بالاتر است پيوسته است ، و جگر بدين رگها آنچه لطيفتر است از كيلوس بخويشتن مىكشد و مىمزد ، و كيلوس چون بجگر اندر آيد ، اندرين رگها كه بيخ آن رگ بزرگ است پراكنده شود تا همچنان باشد كه همگى كيلوس با همگى جگر بسوده شده باشد ، حرارت جگر بهمگى كيلوس رسيده باشد ، و از آن حرارت پختنى و گواريدنى ديگر يافته و آن را گواريدن دومين گويند ، و چون تمام پخته شد بدان رگ ديگر كه از جانب محدب رستست بيرون آيد و از اين رگ نيز بسيار رگهاى ديگر رستست از بيرون جگر ، و اين رگها را بتازى آورده گويند ، و يكى را وريد گويند ، بدين رگها بهمهء تن بگذرد و بهمهء اندامها برسد ، و همه را غذا دهد ، و اين كيلوس اندر جگر سه بهره شود : بهرهء كفك شود و آن صفرا باشد و بهرهء دردى شود و آن سودا باشد ، و بهرهء خلطى صافى و پالوده بماند و آن خون باشد و هرگاه كه جگر گرم شود كفك او بيشتر باشد ، و اگر بغايت گرمى رسد صفراى سوخته تولد كند و آن را سودا گويند ، و باشد كه جگر بس گرم نباشد ،\r\n\r\n","description":"","footnote":"","page_name":" 112 ","page_number":140},
  {"content":"\r\n\r\nو اندر گواريدن گيلوس كه آن را هضم دوم گويند تقصيرى افتد و چيزى بماند كه بخامى گرايد ، آن بلغم باشد . از اينجا معلوم گردد كه هرگاه كه مزاج جگر معتدل باشد خون صافى باشد ، و صفرا و سودا كه از وى تولد كند طبيعى باشد ، و هرگاه كه بگرمى ميل دارد ، صفرا بيشتر تولد كند ، و هرگاه كه سخت گرم باشد صفراى سوخته تولد كند ، و هرگاه كه سرد باشد بلغم تولد كند و هرگاه كه سخت سرد باشد بلغم فسرده تولد كند ، و آن را هم سودا گويند ، و مزاج هر دو سرد و خشك باشد ، و بسبب تمام ناگواريدن طعام پيدا شود ؛ و تولد بلغم بيشتر اندر معده باشد ، و اندر روده‌هاى بالا و اندر جگر بنادر باشد ، و صفرا و سودا بيشتر اندر جگر باشد ، و بنادر اندر معده باشد ، و اندر رگها نيز باشد .\r\nو ببايد دانست كه طعام از معده بجگر اندر شدن و بدان رگهاى باريك كه اندر جگر است بگذشتن ممكن نيست تا كيلوس نگردد و كيلوس گشتن ممكن نيست تا آب خورده نشود ، يا چيزى تر كه بجاى آب باشد ، پس بارىتعالى تشنگى را برگماشت تا مردم را پس از طعام آب خوردن حاجت افتد ، و آن آب اندر معده با طعام بياميزد تا طعام بدان آب كيلوس گردد ، و روان شود ، و بدان رگهاى باريك اندر شود و تمام پخته گردد و خون شود ، پس بدان رگ بزرگ كه از جانب محدب رستست برآيد و آن رگ را بتازى الطالع من الكبد گويند ، پس از آن به آب حاجتمندى نباشد ، و آن آب از او جدا گردد ، با اندكى خون و بدان دو رگ كه از اين رگ رستست و بهر دو گرده پيوسته فرو پالايد و گرده آن را به مزد و به خود كشد به قوت كشنده كه آفريدگار جل و علا از بهر دو كار اندر وى نهاده است : يكى تا گرده از آن اندكى خون كه با آن آب بوى رسد غذا يابد ؛ دوم تا آب را از خون جدا كند و به خود كشد و از خود بمثانه فرستد . و بايد دانست كه خون را و هر خلطى كه با خون برگها اندر شود آن را پختنى و گواريدنى ديگرست و آن را گواريدن سوم گويند ، و چون باندامها رسد در هر اندامى گواريدن ديگر است آن را گواريدن چهارم گويند ، و از هر گواريدنى چيزى تمام ناگواريده بماند اما آنچه از گواريدن نخستين بماند كه اندر معده باشد\r\n\r\n","description":"","footnote":"","page_name":" 113 ","page_number":141},
  {"content":"\r\n\r\nبروده‌ها فرود آيد و بيرون شود ، و آنچه اندر جگر بماند بيشتر آب باشد . و آب گواريدن را نشايد . و جز از بهر آن نمىبايد تا طعام در معده نسوزد و كيلوس گردد و اگر آب با طعام نياميزد طعام اندر بعضى معده‌هاى گرم بسوزد همچنانكه اگر در ديگى گوشت و ديگر حوائج در كنند و بىآب بر آتش نهند ، هيچ پخته نگردد و بسوزد . پس هرگاه كه طعام به آب پخته شد ، و اندر جگر آمد و تمامتر پخت ، و از ديگر جانب جگر برآمد به آب حاجت نماند . و آن آب فزونى باشد . و قوهء كشنده كه اندر گرده است آن را از خون جدا كند و بخويشتن كشد و بمثانه فرستد تا بيرون شود و از فزونيهاى گواريدن دوم لختى صفرا باشد بزهره اندر شود و لختى سودا باشد بسپرز اندر شود ؛ و آنچه اندر رگها بماند آن را فزونى گواريدن سوم گويند . و آنچه اندر اندامها بماند آن را فزونى گواريدن چهارم گويند ؛ و اين هر دو فزونى لختى از راه بينى و گوش بپالايد و لختى بخوى و وسخ بيرون آيد و لختى غذاى ناخن و موى گردد ، و لختى مادهء منى شود ، و لختى از مسام بيرون شود و اين را نتوان ديدن ، و مسام آن گشادگيها باشد كه اندر پوست مردم است كه موى از وى برآمده است .\r\nو ببايد دانست كه اين خلطها كه ياد كرده شد همه اندر رگها با خون آميخته است و از يكديگر جدا نتوان كرد مگر به قوت داروها كه هريكى را از ديگرى جدا كند و بيرون آورد . و آفريدگار جل و علا از بهر هر خلطى داروهاى جداگانه آفريده است تا طبيب بهريكى از آن داروها آن خلط را كه خواهد جدا كند و از تن بيرون آرد ، و اگر همهء خلطها بيك‌بار افزون شود رگ فرمايد زدن ، تا از هر خلطى لختى با خون بيرون شود ، و اين خلطها اندر بيشتر وقتها اندر تن به كار مىآيد و تن بدان برپاست ، و گاه باشد كه يك خلط و يا دو خلط فزونتر شده يا تباه شود ، آن را لختى كمتر بايد كرد و از ديگر خلطها جدا كردن و از تن بيرون آوردن و مثال اين و مثال تن مردم و مثال جدا كردن و مثال بيرون آوردن آن همچون حصاريست كه اندر وى بعضى دوست باشند و بعضى دشمن و آن خلط كه از تن بيرون همىبايد آورد همچون دشمن است ؛ و آنچه اندر تن نگاه بايد داشت همچون دوست ، و تن همچون\r\n\r\n","description":"","footnote":"","page_name":" 114 ","page_number":142},
  {"content":"\r\n\r\nحصار و طبيب همچون حمايت‌گرى مر اين حصار را و همچون خصم مر اين گروه را كه دشمن‌اند ؛ پس همچنانكه حامى سنگى اندر حصار اندازد و خواهد كه بر دوست نيايد و بر دشمن آيد طبيب بايد كه از بهر هر خلطى اندر هر تنى آن دارو به كار دارد كه آن خلط را بيرون آرد و با ديگرى نكوشد . و اگرچه هرگاه كه اين دارو در كار آيد بضرورة خلطى ديگر را لختى بجنباند بسبب آنكه خلطها بهم آميخته است .\r\nطبيب بايد كه دارو آن دهد و به آن اندازه دهد كه خلطهاى ديگر را كمتر بجنباند و و اين پس از قياس و تجربه و مشاهده توان دانست ، و هرگاه كه دارو خورده شود كه خلطى را بيارد نخست آن خلط را كه مقصود است بيارد ، و اگر هنوز قوت دارو مانده باشد ، خلطى ديگر كه تنگ‌تر باشد بجنباند و بيارد ، مثلا اگر داروئى است كه سودا بيارد نخست سودا بيرون آورد پس صفرا پس بلغم ؛ و اگر داروئى است كه صفرا آرد نخست صفرا آرد پس بلغم پس سودا ؛ و اگرچه خون از بلغم و از سودا تنكتر است آفريدگار تبارك و تعالى اندر طبيعت مردم اين قوت نهاده است كه آن را نگاه دارد و بدارو ندهد . از بهر آنكه حاجت بدان بيشتر است . و غذاى راستين آنست ؛ و و تن بدان برپاى است ؛ و هرگاه كه دارو كار از حد بيرون كند تا بدان رسد كه بر طبيعت قهر كند و خون از وى بستاند كارى با خطر باشد ؛ و من كسى را ديدم كه از بهر درد اندامها داروى قى خورده بود و مقصود تمام حاصل شده بود ؛ و ديگر روز يك مجلس سرخى اجابت كرد . مرد ترسيد و جاى ترس نبود ، از بهر آنكه اين سرخى خون نبود لكن دارو كار خويش تمام كرده بود بلغم سطبرتر آورده بود ، خلطى كه از آن تنك‌تر باشد صفراست و گفتيم كه هرگاه صفرا تمام از خون جدا نگشته باشد رنگ او سرخ باشد آن را حمرا گويند اين سرخى كه از آن مرد بيرون آمد حمرا بود و نشان آن بود كه مادهء درد اندامها تمام برآمده است . پس اندك مايه لسان الحمل با رب آبى داده شد ديگر نيامد . اين فصل اندرين جايگاه از بهر آن گفته تا اگر كسى سرخى بيند كه بر اين وجه بيرون آيد ترسان نشود ، و اندر كتاب سوم كه كتاب حفظ الصحه است اندر تدبير استفراغ بداروى مسهل ياد كرده آيد .\r\n\r\n","description":"","footnote":"","page_name":" 115 ","page_number":143},
  {"content":"\r\n . \r\n\r\n","description":"","footnote":"","page_name":" 116 ","page_number":144}
  ]