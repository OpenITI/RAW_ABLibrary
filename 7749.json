[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nبا كاروان حسينى از مدينه تا مدينه\r\nجلد اول\r\nامام حسين ( ع ) در مدينه منوره\r\nنويسنده : على الشاوى\r\nمترجم : عبدالحسين بينش\r\nنمايندگى ولى فقيه در سپاه\r\nپژوهشكده تحقيقات اسلامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nالشاوى ، على ، 1330 -\r\nبا كاروان حسينى از مدينه تا مدينه / نويسنده على الشاوى ، - تهيه كننده : پژوهشكده تحقيقات اسلامى نمايندگى ولى فقيه در سپاه ، ترجمه عبدالحسين بينش - قم : زمزم هدايت ، x x 13 .\r\nج - ( مجموعه موضوعى ، 1 )\r\n30000 ريال : ( ج . 1 ) ISBN 978 - 964 - 2854 - 14 - 1\r\n25000 ريال : ( ج . 2 ) ISBN 978 - 964 - 2854 - 15 - 8\r\n12000 ريال : ( ج . 3 ) ISBN 964 - 94742 - 6 - 9\r\n20000 ريال : ( ج . 4 ) ISBN 964 - 8769 - 19 - 2\r\n9000 ريال : ( ج . 5 ) ISBN 964 - 8769 - 20 - 6\r\nعنوان اصلى : مع الركب الحسينى من المدينه الى المدينه .\r\nفهرستنويسى بر اساس اطلاعات فيپا .\r\nفهرستنويسى بر اساس جلد سوم ، 1383 .\r\nناشر جلد 4 و 5 : زمزم هدايت .\r\n1 . حسين بن على ( ع ) ، امام سوم ، 4 . 61 ق . 2 . واقعه كربلا ، 61 ق . الف . بينش ، عبدالحسين ، 1325 - مترجم ب . سپاه پاسداران انقلاب اسلامى . نمايندگى ولى فقيه ، پژوهشكده تحقيقات اسلامى ج . عنوان .\r\n641 م 27 ط / 4 / 41 BP\r\n953 / 297\r\nكتابخانه ملى ايران / 3526 - 83 م\r\nانتشارات زمزم هدايت\r\nبا كاروان حسينى از مدينه تا مدينه\r\nترجمهء مع الركب الحسينى من المدينه الى المدينه\r\nموضوع : تاريخ\r\nنويسنده : على الشاوى\r\nمترجم : عبدالحسين بينش\r\nتهيه كننده : پژوهشكده تحقيقات اسلامى نمايندگى ولى فقيه در سپاه\r\nناشر : زمزم هدايت\r\nچاپ : زيتون\r\nحروفچينى و صفحه آرايى : پژوهشكده تحقيقات اسلامى\r\nنوبت چاپ : دوم\r\nتاريخ انتشار : بهار 1386\r\nتيراژ : 2000\r\nقيمت : 3000 تومان\r\nشابك : 1 - 14 - 2854 - 964 - 978\r\nمركز پخش : خيابان شهيد فاطمى ( دورشهر ) ، نبش فاطمى 3 ، انتشارات زمزم هدايت تلفكس 7730735\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nجلد اول\r\nامام حسين ( ع ) در مدينه منورهّ ( ج 1 )\r\n\r\n[ مقدمات پژوهش 
  ]\r\n\r\nپيشگفتار\r\nالحمد لِلَّه الذى جعل الحمد مفتاحا لذكره ودليلا على نعمه و آلائه والصلاة والسلام على أشرف الخلائق محمد و آله الطيبين الطاهرين .\r\nجهان اسلام در قرن چهاردهم هجرى پديده‌اى به شكوه و جلال و تابناكى و عظمت و اهميت انقلاب اسلامى ايران به رهبرى مرجع بزرگ دينى ، حضرت آية الله العظمى ، سيد روح الله موسوى خمينى قدس سره نديد .\r\nاين پديدهء بزرگ ديدگان جهانيان ، به ويژه مسلمانان را خيره ساخت و هر كس به اندازهء شناخت خود از آن متأثر گشت . آرزوى بازگشت به حاكميت اسلام ، بار ديگر در جان امّت اسلامى برانگيخته شد و ضعف و نوميدى جايش را به قدرت و اميدوارى داد .\r\nپايه‌هاى حكومت‌هاى مزدور در جاى جاى سرزمين‌هاى اسلامى از بيم قيام‌هاى مردمى به لرزه درآمد ؛ و مستضعفان جهان ، انقلاب اسلامى را بهترين الگو براى رهايى از چنگ استعمارگران و طاغوت‌ها يافتند ؛ و مستكبرانى كه دستاوردهاى اين انقلاب مقدس لرزه بر اندامشان افكنده است ، شتابان بر آن شدند تا در تنگنا قرارش دهند و آن را از ميان ببرند . همچنين در دو دههء اخير ، جهان ، به ويژه جهان اسلام ، شاهد دگرگونىهاى بزرگى بوده است كه پيروزى انقلاب اسلامى ايران را بايد مهم‌ترين عامل ، يا دست كم يكى از عوامل مهم ، اين دگرگونىها دانست .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nطبيعى بود كه اين انقلاب از همان آغاز پيروزى در همهء زمينه‌ها ، به ويژه جنبه فكرى ، ماهيت خود را بشناساند و نشان بدهد كه فداكارى و جانبازى را از امام حسين عليه السلام و قيام عاشورا الهام گرفته است . انقلاب اسلامى ، به حق ، يكى از بركت‌ها و دستاوردهاى فراوان قيام مقدس عاشورا و از مصداق‌هاى بارز « پيروزى حسينى » در فاصله ميان عاشورا تا دوران ظهور است . اگر عاشورا نبود ، اين انقلاب مقدس هم نبود . چنان كه امام خمينى قدس سره در تصوير اين حقيقت مىفرمايد : « ما هر چه داريم از عاشورا داريم » .\r\nاين كه سازمان‌هاى استكبار جهانى و دست‌پرورده‌هاى فكرى و سياسىشان ، تهاجمى فكرى را عليه اسلام و به ويژه مذهب اهل بيت عليهم السلام و هويت اسلامى اين انقلاب تدارك ببينند ، دور از انتظار نبود . تهاجمى همه سويه كه نقشهء آن با دقت كامل از سوى استكبار تهيه شده است و جنبه‌هاى گوناگون زندگى امّت اسلامى را در همه جاى دنيا و به ويژه در ايران دربر مىگيرد .\r\nبادرك اهميت و خطر اين موضوع است كه رهبرى خردمندانهء انقلاب اسلامى ، بر استمرار راه انقلاب در همه ابعاد و زمينه‌ها ، به ويژه بُعد فرهنگى ، كه نمايانگر هويتِ انقلاب است ، تأكيد مىورزد . هويتى كه به مرزهاى جغرافيايى يا موانع سياسى محدود نمىشود ؛ و با اقتدار در مقابله با تهاجم فرهنگ الحادى قرار دارد كه در طول تاريخ طوفان‌هاى سهمگين آن ، جهان اسلام را بيرحمانه درنورديده است .\r\nنگرشى به خطابه‌ها و بيانات امام خمينى قدس سره و آيت الله سيد على خامنه‌اى ، تأكيد بر اين موضوع را به خوبى نشان مىدهد ، به ويژه در روزگار كنونى كه نيروى تهاجم فرهنگى الحادى چند برابر شده و دستگاه‌هاى تبليغاتى آن با روش‌هاى نوين و برتر و گوناگون و فراگير خود بر همه جهان پنجه افكنده است . بدون شك براى رويارويى با چنين دستگاهى و به منظور رساندن پيام هدايت اسلامى و فطرت انسانى به همهء دل‌هاى مشتاق ، نيازمند آنيم كه روش‌هاى گوناگون تبليغى و هنرى را به كار بنديم ؛ باشد كه اين دل‌هاى پاك از سر اخلاص به خداى روى آورند و با تدبر و آگاهى ، از بند حيله‌هاى شيطانى برهند .\r\nسپاه پاسداران انقلاب اسلامى ، اين مولود مبارك انقلاب ، كه با سرمشق گرفتن از فداكارى ، جانبازى و شهادت‌طلبى حضرت اباعبدالله الحسين عليه السلام ، حفظ دستاوردهاى\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nانقلاب را در برابر دشمنان داخل و خارج به عهده دارد و پيام‌هاى كربلا و عاشورا را لبيك مىگويد مىبايست خواست رهبرى انقلاب اسلامى را مبنى بر استمرار انقلاب فرهنگى ، پيش‌تر و شتابان‌تر از ديگران به اجرا درآورد . زيرا به اهميت نقش سخن ، انديشه و شناخت ، در تثبيت و توضيح اصول و خاستگاه‌ها و نشر انقلاب اسلامى ، در دعوت به حق و عدالت و دفاع از آن ، در كنار آماده‌سازى ساز و برگ نظامى ، كه موجب ترس دشمنان خدا و دشمنان مؤمنان مىگردد ، به خوبى آگاه است . از اين رو نهادهاى فرهنگى و علمى وابسته به سپاه پاسداران انقلاب اسلامى ، در نشر فرهنگ و تربيت اسلامى در جامعه ، به ويژه ميان نيروهاى سپاه ، نقشى به سزا داشته و دارد .\r\nسپاه پاسداران انقلاب اسلامى ، با ايمان و اعتقاد كامل به راه حسينى ، كه مهم‌ترين عامل پيروزى انقلاب بود و رهبرى انقلاب و ملت مسلمان ايران در جهاد و درهم كوبيدن فساد و ستم و كفر بدان تكيه كردند ؛ و نيز با احساس ضرورت گسترش فرهنگ عاشورا در ميان نيروهاى سپاه و عموم امّت اسلامى و نيز اداى دينى كه امام حسين بر گردن فرزندان اين انقلاب دارد ، اقدام به تأسيس « مديريت ويژه تحقيقات عاشورا » در مركز تحقيقات اسلامى سپاه نمود . مأموريت اين مديريت توجّه به گسترش ميراث حسينى ، ترويج فرهنگ عاشورا ، ارائه تحقيقات جديد در ارتباط با تاريخ انقلاب حسينى در ابعاد و زمينه‌هاى گوناگون ؛ و احياى آثار علمى ، تاريخى و ادبى مربوط به تاريخ زندگانى امام حسين عليه السلام مىباشد .\r\nاز كارهاى آغاز شده در اين مديريت « كتاب‌شناسى توصيفى تاريخ زندگانى امام حسين عليه السلام و قيام عاشورا » مىباشد كه در سه بخش است و به معرفى و توصيف 120 كتاب مهم مربوط به زندگانى امام حسين و قيام عاشورا را در بر دارد . اين كتاب بر طبق تاريخ تأليف كتاب‌ها تنظيم شده است و معرفى هر كتاب دو تا چهار صفحه از آن را به خود اختصاص داده است .\r\nهمچنين اين مديريت براى معرفى قيام عاشورا ، اقدام به تأليف كتاب‌هايى با شيوه‌هاى گوناگونى كرده است كه از آن جمله « پيام‌هاى عاشورا » ؛ « زمينه‌هاى انقلاب حسينى » و « دستاوردهاى قيام عاشورا » را مىتوان نام برد كه « پيام‌هاى عاشورا » چاپ شده است .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nچاپ تحقيقى كتاب « ابصار العين فى أنصار الحسين عليه السلام » از ديگر كارهايى است كه اين مديريت در چارچوب احياى آثار حسينى ، بدان پرداخته است .\r\nاز كارهاى تحقيقى مهمى كه اين مركز افتخار تهيه و تقديم آن به فرهنگ اسلام ، به‌ويژه فرهنگ حسينى را دارد ، پژوهشى تاريخى ، تحليلى و انتقادى مفصل و نوينى است با عنوان « با كاروان حسينى از مدينه تا مدينه » ، اين پژوهش تاريخ دوران امامت امام حسين عليه السلام و پيش‌آمدهاى مربوط به باقيمانده خاندان پيامبر صلى الله عليه و آله و سلم ، پس از شهادت امام تا بازگشت مجدد كاروان حسينى به مدينه را كه با قيام عاشورا ارتباطى تنگاتنگ دارد ، دربر مىگيرد .\r\nاز آن جا كه براى نگارش كامل قيام حسينى ، ناگزير زمينه‌ها و اسباب و علل اين قيام را ، هر چند به طور اجمال ، بايد شناخت ، اين پژوهش دوران پنجاه ساله پس از رحلت پيامبر صلى الله عليه و آله و سلم تا سال شصت هجرى را در گفتارى با عنوان « جريان نفاق ، مطالعه‌اى در ماهيت و آثار آن » ، مورد بررسى قرار داده و طى آن موضوع‌هاى زير را به بحث گذاشته است : تعريف نفاق ، سردمدار خاطيان از آغاز جريان نفاق تا پايان آن ، شاخه‌هاى نفاق و نقطه عطف‌هاى اساسى پس از رسول خدا صلى الله عليه و آله و سلم و دستاوردها . اين گفتار به عنوان پيش درآمد كتاب به خوانندگان عزيز تقديم شده است .\r\nشايان ذكر است كه پژوهش « با كاروان حسينى از مدينه تا مدينه » را به شش مقطع زير تقسيم كرده و هر مقطع را به عهدهء يكى از محققين قرار داده‌ايم .\r\n1 - تاريخ وقايع حضور امام حسين عليه السلام در مدينه تا حركت به مكّه مكرمه ؛\r\n2 - تاريخ حضور امام حسين عليه السلام در مكّه مكرمه ؛\r\n3 - تاريخ وقايع حركت امام عليه السلام از مكّه تا كربلا ؛\r\n4 - تاريخ وقايع حضور امام عليه السلام در كربلا تا شهادت ؛\r\n5 - تاريخ وقايع كاروان حسينى ، پس از شهادت امام حسين عليه السلام تا رسيدن به شام ؛\r\n6 - تاريخ وقايع كاروان حسينى در شام و در فاصله شام تا ورود به مدينه .\r\nما بر اين باوريم كه يك پژوهش تحليلى گسترده و همه جانبه از عهده يك تن ، آن هم در زمانى محدود ، ساخته نيست . هر چند كه شخص در پژوهش و تتبع مهارت كامل داشته باشد ، درك و آگاهى تاريخى عالىاى داشته از قدرت تحليل قوى برخوردار باشد ؛\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nو در فهم مطالب خارج از متن و تشخيص قضاياى پنهان و امور پراكنده از دريافتى ظريف برخوردار باشد .\r\nچرا كه پژوهشگر ، هر چند برخوردار از همهء ويژگىهاى عالى ، كم پيش مىآيد كه در بستر پژوهشى ژرف و همه جانبه و داراى زواياى گوناگون ، از ورطه‌هاى غفلت و لغزشگاه‌هاى شتاب مصون بماند يا اختصار و تفصيل را در همه جا رعايت كند ؛ يا بتواند با وجود عوامل بازدارنده فراوان بحث را به كمال برساند ، به‌ويژه هنگامى كه در تنگناى زمانى قرار داشته باشد .\r\nاز اين رو انجام اين پژوهش مفصل تاريخى ، « با كاروان حسينى ، از مدينه تا مدينه » ، بر عهده شش تن از برادران پژوهشگر خبره و ماهر زير گذاشته‌شد : استاد علىالشاوى ، شيخ نجم‌الدين طبسى ، شيخ محمد جواد طبسى ، شيخ عزت‌الله مولائى ، شيخ محمدجعفر طبسى ، شيخ محمد امين پورامينى . براى آن كه هم از امتياز كار فردى و هم كار گروهى بهره برده باشيم ، از استاد على الشاوى تقاضا كرديم تا پژوهش همه همكاران خويش را مورد نقد و بررسى قرار دهد و سپس همه آن را با يك قلم به نگارش درآورد .\r\nاز خداوند خواستاريم همه تلاش‌هاى طاقت فرسايى را كه براى به بار نشستن اين پژوهش انجام شده است از ما بپذيرد و به اين برادران عزيز توفيق خدمت هر چه بيش‌تر در زمينه‌هاى تاريخ اسلام ، به‌ويژه قيام حسينى را عنايت فرمايد .\r\nكتاب حاضر بخش نخست پژوهش « با كاروان حسينى ، از مدينه تا مدينه » است و مقطع اول از مقطع‌هاى ششگانه آن را تشكيل مىدهد و شامل موضوع‌هاى زير است :\r\nتاريخ دوران حضور امام حسين عليه السلام پس از شهادت امام حسن عليه السلام در مدينه ، تاريخ سفر آن حضرت از مدينه به مكّه مكرمه ، پس از مرگ معاويه و تسلط يزيد .\r\nاستاد على الشاوى در گفتار نخست اين كتاب يعنى « جريان نفاق . . . مطالعه‌اى در ماهيت و دستاوردها » كوشيده است تا در لابه لاى تحولات بزرگى كه از وفات رسول خدا صلى الله عليه و آله و سلم تا سال شصتم هجرى بر امّت اسلامى گذشته است ، علاوه بر كشف حقايقى تازه ، موضوع‌هاى زير را مورد بحث و بررسى قرار دهد : منشأ پيدايش « ضعف روحى » و « دوگانگى » در شخصيت انسان مسلمان و عواملى كه موجب شد تا اين بيمارى در جامعه\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاسلامى تا آن جا اوج بگيرد كه دل‌هاى مردم با حسين عليه السلام و شمشيرهايشان عليه او باشد .\r\nمؤلف در مقاله دوم پيش درآمد زير عنوان « در پيشگاه شهيد پيروز » كوشيده است تا نشان بدهد كه شهيد پيروز از ويژگىهاى حسينى است ، علاوه بر آن تصوير روشنى از منطق ژرف نگرى را در حركت امام حسين عليه السلام روشن سازد و آن ، منطق شهيد فاتح است .\r\nمنطقى كه به ما امكان مىدهد تا در پرتو آن از گفته‌ها و موضع‌گيرىهاى امام ، كه در ظاهر برخىشان با يكديگر در تعارض هستند ، تفسيرى يگانه ، منسجم و درست ارائه دهيم .\r\nهمچنين مؤلف كوشيده است تا در اين مقاله تصويرى روشن از افق‌هاى پيروزى حسينى را در دوران قيام عاشورا و پس از آن تا دوران ظهور و در خود دوران ظهور نشان بدهد ، چرا كه تأكيد دارد ، قيام حضرت مهدى ( عج ) فصل پايانى قيام حسينى را تشكيل مىدهد .\r\nوى در متن تاريخى « باب نخست » اين پژوهش ، كوشيده‌است تاريخ اين دوره را مورد مطالعه‌اى انتقادى و تحليلى قرار دهد و طى آن بر آنچه درست است تأكيد ورزد ، خطاها را تصحيح كند و نتايجى جديد بگيرد . اين مبحث به چهار فصل زير تقسيم شده است :\r\nفصل اول - امام حسين عليه السلام پس از برادرش امام حسن عليه السلام .\r\nفصل دوم - ويژگىهاى كلّى روش امام حسين عليه السلام در دوران معاويه .\r\nفصل سوم - داستان آغاز انقلاب .\r\nفصل چهارم - آغاز سفر « پيروزى با شهادت » .\r\nتأمل در محتواى اين كتاب نشان مىدهد كه اين قراءت ، ديدگاه‌هاى استدلالى نوينى به بار آورده است ؛ و نفس روش مطالعه و ارتباط ميان ابعاد آن تازگى دارد . با اطمينان مىتوان گفت كه اين كتاب از كتاب‌هايى كه نخوانده به فرهنگ حسينى بپيوندد نيست ، بلكه كيفيتى تازه دارد و همگان را سودمند خواهد افتاد . ان شاء الله .\r\nمركز تحقيقات اسلامى\r\nنمايندگى ولى فقيه در سپاه\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\n. . . مقدمه\r\nآيا پيرامون قيام امام حسين عليه السلام سخن تازه‌اى وجود دارد ؟ به عبارت ديگر آيا تأليف اين كتاب ضرورت دارد ؟\r\nدر حالى كه كتاب‌هاى تأليف شده و پژوهش‌هاى انجام گرفته پيرامون قيام و نهضت امام حسين عليه السلام و شهادت آن حضرت و يارانش و نيز درباره پيامدهاى سياسى ، اجتماعى و ادبى انقلاب حسينى و ابعاد گوناگون اين سيرهء مقدس و انقلاب يگانه و بىمانند - سواى نسخه‌هاى خطى فراوانى كه جاى آنها را كسى نمىداند و همچنان از ديد اهل پژوهش پنهان مانده است و يا كتاب‌ها و مقاله‌هاى زيرچاپ و در دست تأليف - بر مبناى يك شمارش معجمى ، به بيش از سه هزار تأليف مىرسد ، « 1 » آيا باز هم موضوعى كه پيشينيان به آن نپرداخته باشند باقى مانده است ؟ و آيا اين كتاب چيز جديدى دارد كه در كتاب‌ها و پژوهش‌هاى مربوط به مكتب حسينى ارائه نشده باشد ؟\r\nپيش از پاسخ به پرسشى كه در آغاز اين مقدمه آمد و نيز پرسش‌هاى ديگرى كه در چارچوب آن جاى مىگيرند ، يادآورى دو حقيقت مهم لازم است :\r\n1 - همانطور كه قرآن يعنى ثقل اكبر داراى منزلتى بلند و جايگاهى نيكوست ، ثقل اصغر يعنى عترت نيز از همان منزلت برخوردار است . على عليه السلام ما را به شناخت اين حقيقت و درس گرفتن از آن فرا خوانده مىفرمايد :\r\n\r\n\r\n","description":"","footnote":"\r\n( 1 ) - معجم ما كتب عن الرسول و اهل البيت - صلوات الله عليهم - جزءهاى هفتم و هشتم .\r\n","page_name":" 17 ","page_number":17},
  {"content":"\r\n\r\n« . . . وَبَيْنَكُمْ عِتْرَةُ نَبِيِّكُمْ وَهُمْ أَزِمَّةُ الْحَقِّ وَأَعْلامُ الدِّينِ وَأَلْسِنَةُ الصِّدْقِ فَأَنْزِلُوهُمْ بِأَحْسَنِ مَنازِلِ الْقُرآنِ وَرِدُوهُمْ وُرُودَ الْهِيمِ الْعِطاشِ » « 1 »\r\nخاندان پيامبر شما در ميانتان است و آنان زمامداران حق و نشانه‌هاى دين و زبان‌هاى راستگويىاند . پس همچون قرآن ، حرمت آنان را در دل نيكو بداريد و چونان شتران تشنه به [ آبشخورهاى دانش 
  ] آنان روى آوريد .\r\nبنابر اين ، خاندان پاك پيامبر صلى الله عليه و آله و سلم نيز درست از همان منزلت قرآن كريم برخوردارند ؛ و اين حقيقتى است كه از حديث شريف ثقلين نيز قابل دريافت است .\r\nرسول خدا صلى الله عليه و آله و سلم در بخشى از اين حديث شريف مىفرمايد : اين دو از يكديگر جدا نمىشوند ، تا آن كه كنار حوض بر من وارد شوند . آن حضرت با اين سخن مفهوم جدايىناپذيرى را بيان مىدارد و مىفرمايد كه قرآن و عترت هم از نظر اوصاف و هم منزلت ، جدايى ناپذيرند ؛ چه اگر جز اين باشد ، مفهوم جدايى دربارهء آنها صدق مىكند .\r\nاز اين رو ، همان طورى كه قرآن كريم از مرتبهء هدايتگرى برخوردار است ،  « يَهْدِي لِلَّتِي هِيَ أَقْوَمُ » ،  « 2 » امامان نيك سرشت نيز به درست‌ترين راه هدايت‌مىكنند ؛ و همان گونه‌اىكه قرآن كريم در بلندترين مرتبه قرار دارد ،  « وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ »  « 3 » ، مرتبه امام نيز در ام‌الكتاب ، بلند و حكمت‌آميز است ؛ و به همين ترتيب در ديگر صفات و منزلت‌هاى قرآنى .\r\nاز جمله مراتب قرآنى اين است كه همهء تفسيرها از اين كتاب شريف برگرفته شده‌اند ، ولى همهء آنها چيزى جز ميزان گنجايش و مرتبهء فهم و درك مفسران در برداشت از قرآن كريم نيستند . « 4 »\r\nقرآن كريم ، موهبتى همگانى ، ثروتى كامل و اقيانوسى است بيكران « 5 » كه نيازمندان به اندازه گنجايش و امكان خويش از آن بر مىگيرند ؛ و چنين است منزلت و مرتبهء امام عليه السلام .\r\n\r\n\r\n","description":"","footnote":"\r\n( 1 ) - نهج البلاغه ، صبحى صالح ، ص 120 ، خطبه 87 .\r\n( 2 ) - قطعاً اين قرآن به آيينى كه خود پايدارتر است راه مىنمايد ( اسرا ( 17 ) ، آيه 9 ) .\r\n( 3 ) - و همانا كه آن در كتاب اصلى [ / لوح محفوظ 
  ] به نزد ما سخت و الا و پرحكمت است ( زخرف ( 43 ) ، آيه 4 ) .\r\n( 4 ) - مراد همهء تفسيرهاى دانشمندان اسلامى ( جز از سوى امامان ) است . گذشته از اين ، حتى تفسيرهاى روايت شده از اهل بيت مانند نورالثقلين ، برهان و صافى - در بهترين فرض - تنها بخشى از گفته‌هاى امامان در زمينه تفسير قرآن است .\r\n( 5 ) - تنها پيامبر صلى الله عليه و آله و سلم و خاندانش به همهء قرآن احاطه‌دارند ؛ « قرآن را در نمىيابد ، مگر كسىكه مورد خطاب آن است . »\r\n","page_name":" 18 ","page_number":18},
  {"content":"\r\n\r\n2 - يكى از عوامل روشنگر حقايق ، « زمان » است ، زيرا با گذر آن موانع شناخت و ايمان به حقايق بر طرف مىگردد . قرآن كريم به نقش گذر زمان در روشن ساختن حقايق از زبان مؤمن آل فرعون اشاره كرده است . وى هنگامى كه مردم خويش را اسير گمراهى فكرى و معنوى دربار فرعونى يافت ، آنان را نصيحت كرد و چنين گفت :\r\n « فَسَتَذْكُرُونَ ما أَقُولُ لَكُمْ وَ أُفَوِّضُ أَمْرِي إِلَى اللَّهِ إِنَّ اللَّهَ بَصِيرٌ بِالْعِبادِ »  « 1 »\r\nپس به زودى آنچه را به شما مىگويم به ياد خواهيد آورد ، و كارم را به خدا مىسپارم ، همانا خداوند به كار بندگان بيناست .\r\nعبارت « فَسَتَذْكُرُونَ » ( به زودى به ياد خواهيد آورد ) در آيه شريفه ، اشاره به حصول اين تذكار و يادآورى در آينده و پس از فراهم آمدن اسباب و زمينه‌هاى آن دارد ؛ و اين خود نشان تأثير عامل زمان در كشف ابهام و پيچيدگى از سيماى حقايق و نيز تأثير آن در رفع موانع از سر راه ايمان بدانها است .\r\nاميرالمؤمنين ، على عليه السلام ، نيز در بيانى كوتاه ، به تأثير عامل زمان در كشف حقايق و كنار زدن پرده‌هاى گمراهى فكرى ، سياسى و روانى از روى آن مىفرمايد :\r\n« غَداً تَرَوْنَ أيَّامِى وَيُكْشَفُ لَكُمْ عَنْ سَرائرى وَ تَعْرِفُونَنىِ بَعْدَ خُلُوِّ مَكانِى وَ قِيامُ غَيْرى مَقامى » . « 2 »\r\nفردا به ياد دوران من مىافتيد و انديشه‌هاى پنهان من برايتان آشكار مىگردد ، و پس از تهى شدن جاى من و برپا ايستادن ديگرى در آن ، مرا خواهيد شناخت .\r\nبنابر اين گذر زمان يكى از عامل‌هاى مهم رفع مانع از شناخت حقيقت است ؛ و فيلسوفان تاريخ بر اين باورند كه ارزيابى دقيق و شناخت هيچ كدام از پديده‌هاى تاريخى در دوران خودشان امكان‌پذير نيست . « 3 »\r\n\r\n\r\n","description":"","footnote":"\r\n( 1 ) - غافر ( 40 ) ، آيه 44 .\r\n( 2 ) - نهج البلاغه ، صبحى صالح ، ص 208 ، خطبه 149 .\r\n( 3 ) - ر . ك . الملحمة الحسينيه ، ج 2 ، ص 203 .\r\n","page_name":" 19 ","page_number":19},
  {"content":"\r\n\r\nهمين قاعده بر شخصيت‌هاى تاريخى نيز صدق مىكند و بر آنان انطباق دارد . كم‌تر شخصيتى است كه در دوران زندگانى خودش ، آن چنان كه شايسته است شناخته گردد ، بلكه ابعاد وجودىاش پس از مرگ او و به تدريج شناخته مىشود و ارزش واقعى عظمتش اندك اندك و ده‌ها سال پس از رفتن او از اين دنيا آشكار مىگردد .\r\nاين سواى نقشى است كه گذر زمان در رشد و كمال خرد بشر دارد و در سايه كسب تجارب و مهارت‌هاى علمى و عملى و گسترش و ژرفا يافتن زمينه‌هاى نقد و پژوهش ، آن را شايسته ادراك كامل‌تر حقايق مىسازد .\r\nمؤيد اين مطلب ، سخن امام سجاد عليه السلام است كه با اشاره به ژرفا يافتن ادراك بشرى در گذر زمان ، در پاسخ به پرسشى دربارهء توحيد فرموده است :\r\n« إِنَّ اللَّه عَزَّ وَجَلَّ عَلِمَ أَنَّهُ يَكُونُ فى آخِرِ الزَّمانِ أَقْوامٌ مُتَعَمَّقُونَ فَأَنْزَلَ اللَّهُ تَعالى « قُلْ هُوَ اللَّهُ أَحَدٌ » وَالآيات مِنْ سُورةِ الْحَديد الى قَوْلِهِ : « وَهُوَ عَليمٌ بِذاتِ الصُّدورِ » فَمَنْ رامَ وَراءَ ذلِكَ فَقَدْ هَلَكَ » « 1 »\r\nخداى عزوجل [ مى 
  ] دانست كه در آخر الزمان مردمانى ژرف‌انديش خواهند بود ، از اين رو سورهء « قل هو الله احد » و آيه‌هاى سوره حديد را تا « و هو عليم بذات الصدور » نازل فرمود ؛ و هر كس در خداشناسى بالاتر از اين را بجويد هلاكت يافته است .\r\nاين ژرف‌انديشى ، تنها به درك حقايق اعتقادى محدود نمىشود ، بلكه هر حقيقتى كه براى خِرد انسانى قابل درك باشد ، از جمله حقايق تاريخى را در بر مىگيرد .\r\nخلاصه اين كه همان طورى كه در پژوهش‌هاى قرآنى پيوسته به مطالبى نو دست مىيابيم در پژوهش‌هاى مربوط به سيرهء پيامبر اكرم صلى الله عليه و آله و سلم و خاندان پاكش نيز پيوسته به مطالبى تازه برمىخوريم و از آن جا كه زمان عامل روشنگر حقايق و ظرف شكوفاسازى خرد بشرى است و پيوسته بر ژرفاى انديشهء او مىافزايد ، باب شناخت حقايق نيز بيش از پيش باز مىشود . بنابر اين با گذر زمان هر لحظه پديده‌هايى جديد كشف و راه‌هاى نوينى براى گفتن سخنان تازه گشوده مىشود .\r\n\r\n\r\n","description":"","footnote":"\r\n( 1 ) - الكافى ، ج 1 ، ص 91 ، شماره 3 .\r\n","page_name":" 20 ","page_number":20},
  {"content":"\r\n\r\nبا توجّه به اين دو حقيقت ، حقايق ديگرى نيز در ارتباط با زمينه بحث و خاستگاه‌هاى تحقيق و نظر و تفكر در تاريخ قيام امام حسين عليه السلام وجود دارد كه براى نمونه به موارد زير مىتوان اشاره كرد .\r\n1 - در راستاى تحقق قيام امام حسين عليه السلام عوامل گوناگونى نقش داشته است ؛ مثل خوددارى آن حضرت از بيعت با يزيد ، نامه‌هاى كوفيان ؛ امر به معروف و نهى از منكر ، و ايجاد اصلاح در امّت محمد صلى الله عليه و آله و سلم ، كه موجب پيدايش ديدگاه‌هاى گوناگون درباره اين قيام گشته است ؛ زيرا برخى از كسانى كه درباره تاريخ اين نهضت انديشه ورزيده و آن را مورد دقت و بررسى قرار داده‌اند ، تنها به يكى از اين عامل‌ها بسنده كرده‌اند . به هم آميختن عامل‌هاى گوناگون نيز موجب تداخل و به هم آميختگى تفسير و تحليل‌ها شده است ؛ و آنچه ما در پى آن هستيم ، [ تلاش براى 
  ] دستيابى به كنه پديده‌اى است كه با وجود كوتاه بودن برهه تاريخىاش ، حقيقتى بسيار ژرف دارد .\r\nاين نكته را نيز نبايد از نظر دور داشت كه ديدگاه‌ها و تفسيرهاى مربوط به قيام امام حسين عليه السلام ، اغلب در يك جهت و در طول هم نيستند ، حتى برخى از آنها تا سرحد تضاد با يكديگر پيش مىروند .\r\n2 - بسيارى از كاستىهايى كه در مباحث و پژوهش‌هاى مربوط به اين قيام مقدس رخ مىنمايد ، از آن جا ناشى مىشود كه هر كدام از عوامل پيدايش آن به تنهايى مورد بحث و بررسى قرار مىگيرند ؛ و در راستاى برپايى نهضت چنان اهميتى به آنها داده مىشود كه به واقع از آن برخوردار نيستند ؛ مانند تأكيدى كه گروهى از عالمان گذشته و معاصر بر عاملِ « نامه‌هاى كوفيان » كرده آن را سبب اصلى قيام امام حسين عليه السلام دانسته‌اند .\r\nديگر از عوامل قصور پژوهشگران اين است كه رويدادها و مسائل مربوط به قيام حسينى را به دور از اعتقاد صحيح دربارهء اصل امامت و لوازم آن و نيز ويژگىهاى شخصيت امام معصوم ، بويژه آنچه به موضوع علم امام مربوط مىشود و از آن مهم‌تر آنچه به آگاهى امام بر سرنوشت خويش ارتباط دارد ، مورد بحث قرار داده‌اند .\r\nاز خلال نوشته‌هاى برخى عالمان گذشتهء شيعه چنين برمىآيد كه در تحليل رويدادهاى عاشورا بر اين باور بوده‌اند كه امام حسين عليه السلام از آينده و سرنوشت خويش\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nآگاهى نداشت و تنها در پاسخ نامه‌هاى فراوان اهل كوفه به سوى آنان رفت . او نيز مانند ديگر انسان‌ها بر پايهء اجتهاد رفتار كرد ؛ و خيانت مردم و خوددارى پيروان حق از يارى وى و ديگر امور شگفت‌انگيزى كه روى داد ، در محاسبه اوّليهء آن حضرت گنجانيده نشده بود . بنابر اين ، آنچه روى داد مد نظر نبود و آنچه مد نظر بود روى نداد !\r\nدر اين جا متن اين تحليل را مورد مطالعه و بررسى قرار مىدهيم :\r\nسيد مرتضى - اعلى الله مقامه - در اين باره مىگويد : اين را دانستيم كه هرگاه امام گمان قوى ببرد كه با انجام كارى ، به حق خويش مىرسد و آنچه بر عهده اوست به پا مىدارد ، انجام آن كار بر او واجب مىگردد ، و اگر سختى و مشقّتى داشته باشد كه نوعاً قابل تحمل است ، آن را تحمل مىكند . سرور ما امام حسين عليه السلام نيز تنها هنگامى به كوفه رفت كه از مردم عهد و پيمان گرفته بود و به دلخواه نه از سر اجبار و بى آن كه وى از آنها تقاضايى كرده باشد و بدون مقدمه ، خودشان به آن حضرت نامه نوشتند . در دوران معاويه ، پس از صلح امام حسن عليه السلام ، سران ، بزرگان و قاريان كوفه با سيد الشّهدا مكاتبه كردند و آن حضرت نپذيرفت و آنچه را كه واجب بود در پاسخشان نوشت . بار ديگر كوفيان ، پس از وفات امام حسن عليه السلام مكاتبه كردند و چون روزگارى سخت و دشوار بود و در آن شرايط امكان قيام وجود نداشت ، آن حضرت نيز تنها به دادن وعده بسنده كرد و آنان را اميدوار ساخت . پس از مرگ معاويه ، بار ديگر مكاتبه آغاز گشت و كوفيان اظهار اطاعت مىكردند و تقاضا و تمايل خويش را پى در پى ابراز مىداشتند . امام عليه السلام نيز با مشاهده قدرت برتر آنان نسبت به يزيد ملعون ، گمان قوى برد كه حركت وى واجب است و آنچه انجام داد بر اثر اجتهاد و استدلال بر او متعيّن گشت ، آن حضرت هيچ گاه فكر نمىكرد كه مردم كوفه نسبت به وى خيانت كنند و پيروان حق دست از يارى او بردارند و آن امور شگفت‌انگيز رقم بخورد . « 1 »\r\nپيش از وى ، استادش شيخ مفيد ( ره ) در پاسخ به اين پرسش كه چرا امام حسين عليه السلام با وجود آگاهى از اين كه كوفيان نسبت به وى بىوفايى خواهند كرد و از يارى او دست\r\n\r\n\r\n","description":"","footnote":"\r\n( 1 ) - تنزيه الانبياء ، ص 175 - 176 .\r\n","page_name":" 22 ","page_number":22},
  {"content":"\r\n\r\nبرخواهند داشت و در اين سفر كشته خواهد شد ، باز هم به سوى كوفيان حركت كرد ، گفته است : اما اين كه امام حسين عليه السلام نسبت به بىوفايى كوفيان آگاه بوده است ، ما يقين نداريم ؛ زيرا هيچ دليل عقلى و نقلىاى برايش در دست نيست . « 1 »\r\nبرخى نويسندگان معاصر ، از جمله شيخ نعمت الله نجف آبادى ، صاحب كتاب « شهيد جاويد » نيز اين نظريه را پذيرفته‌اند . منشأ اين نظريه آن جاست كه تصور مىكنند مفهوم قيام با آگاهى به اين كه پايان آن كشته شدن است ، خويشتن را به هلاكت افكندن است . يا اين كه آگاهى به كشته شدن ، به معناى آگاهى به عدم تحقق هدف‌هاى قيام است و در چنين شرايطى ، قيام بيهوده و خودكشى است ؛ و همين امر پيروان اين نظريه را واداشته تا بگويند كه امام از سرنوشت خويش آگاه نبود .\r\nبسيارى از دانشمندان اين نظريه را رد كرده از جنبه‌هاى اعتقادى و تاريخى ، مورد مناقشه قرار داده‌اند .\r\nسيّد بن طاووس قدس سره گويد : بر ما روشن است كه امام حسين عليه السلام از سرانجام كار خويش آگاه بود و وظيفه‌اش همان چيزى بود كه انجام داد . « 2 »\r\nوى همچنين در رد نظريه ياد شده مىگويد : شايد برخىاز كسانىكه به حقيقت شرف سعادت شهادت آگاهى ندارند بگويند كه اين كار عبادت خداوند محسوب نمىگردد .\r\nولى آيا اينان قرآن كريم را نخوانده‌اند كه گروهى با كشتن يكديگر خداى را عبادت كرده‌اند :\r\n « فَتُوبُوا إِلى بارِئِكُمْ فَاقْتُلُوا أَنْفُسَكُمْ ذلِكُمْ خَيْرٌ لَكُمْ عِنْدَ بارِئِكُمْ »  « 3 »\r\nپس به درگاه آفرينندهء خود توبه كنيد ؛ [ خطاكاران 
  ] خودتان را به قتل رسانيد ، كه [ اين كار 
  ] نزد آفريدگارتان براى شما بهتر است .\r\n\r\n\r\n","description":"","footnote":"\r\n( 1 ) - المسائل العكبريه ، ص 69 - 71 مسأله بيستم . اين در حالى است كه شيخ مفيد ( ره ) در كتاب « اوائل المقالات » ، زير عنوان « گفتار دربارهء علم ائمه عليهم السلام به امور قلبى و كاينات و قائل شدن به اين كه آنان علم غيبت دارند و علم غيب از صفات آنهاست » مىگويد : من بر اين باورم كه امامان از اهل بيت پيامبر صلى الله عليه و آله و سلم از قلب برخى مردم آگاه بودند و پيش از روى دادن امور ، آنها را مىدانستند ( مصنفات الشيخ المفيد ، ج 4 ، ص 67 ) .\r\n( 2 ) - اللهوف ، ص 11 .\r\n( 3 ) - بقره ( 2 ) ، آيه 54 .\r\n","page_name":" 23 ","page_number":23},
  {"content":"\r\n\r\nشايد اينان بر اين باورند كه معناى سخن خداى متعال ،  « وَ لا تُلْقُوا بِأَيْدِيكُمْ إِلَى التَّهْلُكَةِ »  قتل است . در حالى كه چنين نيست و عبادت خداوند به وسيلهء كشته شدن از بالاترين درجه‌هاى سعادت است .\r\nهمانطور كه امام خمينى قدس سره در تاكيدهاى چندى با اين نظريه مخالفت كرده است . مثل اين سخنشان كه مىفرمايد : « سيد الشهدا به حسب روايات ما و به حسب عقايد ما ، از آن وقتىكه از مدينه حركت كرد ، مىدانست‌كه چى دارد مىكند ، مىدانست كه شهيد مىشود . » « 1 »\r\n3 - اختلاف تنها به چارچوب تاريخ محدود نمىشود ، بلكه دامنه‌اش به فقه نيز كشيده شده است . صاحب جواهر بر اين باور است كه امام حسين عليه السلام وظيفهء خاصى داشت كه آن را انجام داد و ديگران نمىتوانند در اين كار به وى تأسى بجويند . او مىگويد : كارى كه امام حسين عليه السلام انجام داد ، با آن كه از اسرار الهى و علوم مكنون است ، تنها راهى بود كه پيش روى آن حضرت قرار داشت . زيرا ايشان مىدانست كه در هر حال او را خواهند كشت . همان طورى كه از ظاهر رفتار و حالاتشان و نيز كفر و عنادى كه مىورزيدند نيز اين سرانجام پيدا بود . شايد ده تنى « 2 » كه از سوى پيامبر صلى الله عليه و آله و سلم اعزام شدند نيز چنين وضعيتى داشتند . علاوه بر اين آن حضرت وظيفه داشت كه دين جدش را حفظ كند و كفر [ دشمنان 
  ] را براى مخالف و موافق بازگويد . گذشته از اين او وظيفه خاصى داشت كه بدان اقدام كرد و آن را به جاى آورد . به گفتار و كردار امام معصوم نمىتوان اعتراض كرد ؛ و كسى را كه وظيفه‌اش عمل به ظاهرِ دلايل و عموم و اطلاق آنها است و با مرجحات ظنّى آن دلايل را بر يكديگر ترجيح مىدهد ، نمىتوان با امام قياس كرد . « 3 »\r\nشمارى ديگر از علما نيز بر همين باورند : مثل مامقانى ، رجالى مشهور ، در زندگىنامهء عمرو بن جنادهء 21 ساله ، از ياران امام حسين عليه السلام . « 4 »\r\n\r\n\r\n","description":"","footnote":"\r\n( 1 ) - صحيفه نور ، ج 18 ، ص 140 ، تأكيدهاى ديگرى نيز به همين مضمون و در همان مأخذ ديده مىشود . ر . ك . ج 17 ، ص 58 و ج 1 ، ص 174 .\r\n( 2 ) - اين ده تن كه اصحاب رسول خدا ( ص ) بودند ، كه آنان را با گروهى از دو طايفه « عضل » و « قاره » همراه ساخت ، ولىآنان بر سر « آب رجيع » با كمك قبيله « حذيل » نسبت به آنها خيانت كردند . صحابه ياد شده نيز با آنان مبارزه كردند و تا آخرين نفر به شهادت رسيدند كه داستان آن‌ها به طور مفصل در كتاب‌هاى تاريخى در ذيل حوادث سال چهارم هجرى نقل شده است .\r\n( 3 ) - جواهر الكلام ، ج 1 ، ص 295 - 296 .\r\n( 4 ) - تنقيح المقال ، ج 2 ، ص 327 .\r\n","page_name":" 24 ","page_number":24},
  {"content":"\r\n\r\nعلامهء مجاهد ، شيخ محمد حسين كاشف الغطا قدس سره نيز در كتاب « جنة المأوى » در پاسخ به پرسشى كه در اين باره از وى شده همين ديدگاه را ابراز كرده است . « 1 »\r\nاما عالمان ديگر ، ديدگاه‌هايى جز نظريهء « تكليف خاص » دارند ؛ زيرا اينان قيام امام حسين عليه السلام را بر مبناى انطباقش بر موازين كلى شرعى تفسير كرده‌اند . براى مثال محقق ثانى مىگويد : دربارهء قيام امام حسين عليه السلام ، ما نمىدانيم كه آيا مصلحت در صلح و ترك قيام بود [ يا نه 
  ] ؟ شايد آن حضرت مىدانست كه اگر با يزيد ملعون صلح كند ، به پيمان خويش وفا نمىكند ؛ يا اين كه جبهه حق چنان ناتوان مىشود كه كار بر مردم مشتبه مىگردد .\r\nگذشته از اين ، يزيد به خلاف پدرش ، معاويه ، كه اهل مدارا و تظاهر به اسلام بود ، فردى بى بند و بار بود و با شعاير دينى آشكارا مخالفت مىورزيد . هيچ بعيد نيست كه امام عليه السلام در برابر چنين كسى جهاد را واجب ببيند ، هر چند بداند كه به شهادت خواهد رسيد . « 2 »\r\nاز ديگر عالمانى كه با نظريه « تكليف خاص » به مخالفت برخاسته‌اند ، امام خمينى قدس سره است كه در نظريه فقهىاش ، اولويّت مصالح عاليهء اسلام را مبنا قرار داده است ؛ به اين معنا كه برخى مصالح عاليه اسلامى از چنان اهميتى برخوردار است كه قواعد ديگر همچون قاعده عسر و حرج و قاعده لا ضرر نمىتواند با آنها معارضه و مخالفت كند ؛ و برخى موارد معروف يا منكر ، و به تبع آن ، دفع منكرى بزرگ چون حكومت يزيد ، يا برپا داشتن معروفى چون استوار ساختن مبانى حكومت اسلامى ، از بارزترين اين مصداق‌ها مىباشند . ايشان در اين باره مىفرمايد : « اگر معروف و منكر از امورى باشد كه شارع مقدس به آن اهميّت مىدهد ، مانند حفظ جان يك قبيلهء مسلمان ، يا هتك نواميس‌شان ، يا محو آثار اسلام و محو دليل آن كه موجب گمراهى مسلمانان گردد ؛ يا از بين بردن برخى شعاير اسلامى ، مانند بيت‌الله الحرام ، به طورى كه آثار و محل آن محو گردد ؛ و مانند اينها ، ناچار بايد آن اهميت در نظر گرفته شود .\r\nمطلق ضرر ولو جانى با سختى [ كار 
  ] موجب رفع تكليف نيست . بنابراين چنانچه اقامهء حجت‌هاى اسلامى كه موجب از ميان رفتن گمراهى مىشود ، بر بذل جان يا\r\n\r\n\r\n","description":"","footnote":"\r\n( 1 ) - جنة المأوى ، ص 224 - 225 و 227 .\r\n( 2 ) - جامع المقاصد فى شرح القواعد ، ج 3 ، ص 467 .\r\n","page_name":" 25 ","page_number":25},
  {"content":"\r\n\r\nجان‌هايى متوقّف باشد ، - گذشته از افتادن در ضرر يا دشواريى پايين‌تر از آن - ظاهر وجوب آن است . » « 1 »\r\nوى با اشاره به خطبه امام حسين عليه السلام در راه عراق ، پس از برخورد با سپاه حر بن يزيد رياحى ، آن جا كه گفتار رسول خدا صلى الله عليه و آله و سلم را براى مردم يادآور شد كه « هر كس سلطانى ستمگر را ببيند كه حرام خدا را حلال مىشمرد ، پيمان خدا را مىشكند ، با سنّت رسول خدا مخالفت مىورزد و در ميان بندگان خدا با گناه‌كارى و ستمگرى رفتار مىكند ؛ و او با گفتار و كردارش با وى مخالفت نورزد ، بر خداوند است كه او را در جايگاه همان ستمگر داخل كند » ، مىگويد :\r\nامام عليه السلام اين مطلب را در هنگامى بيان فرمود كه خود با شمارى اندك عليه يزيد بن معاويه قيام كرده بود ؛ و بدين وسيله مىخواست راه هرگونه عذرى را بر ما ببندد ، مثل اين كه بگوييم : شمار ما اندك است و نيروى ما كم است . . . اين سخن سيّد الشهدا عمومى است و همگان را دربر مىگيرد . عبارت « كسى كه سلطانى ستمگر را ببيند » نشان آن است كه هر كس سلطان جائرى را با اوصاف ياد شده ببيند و در برابرش ساكت بنشيند و هيچ اقدامى عليه او نكند ، جايگاه چنين انسانى ، جايگاه همان سلطان ستمكار است . » « 2 »\r\nايشان در جايى ديگر مىگويد : « عمل امام حسين عليه السلام دستور است براى همه » . « 3 »\r\nشهيد مرتضى مطهرى معتقد است كه اين اعتقاد كه قيام امام حسين عليه السلام بر اساس تكليف خاص بود از جمله تحريف‌هايى است كه نهضت حسينى دست خوش آن گشته است . « 4 »\r\n4 - از ديگر نكات قابل توجّه در تحقيق و پژوهش درباره نهضت حسينى - تا آن جا كه ما جست و جو كرده‌ايم - اين است كه با وجودى كه « تبليغات » يكى از عامل‌هاى بسيار مهم اين نهضت به شمار مىآيد ، در هيچ يك از پژوهش‌هايى كه تا كنون انجام پذيرفته است ، به اين عامل مهم توجّهى نظام‌مند نشده است . نگاه‌هاى كم رنگ و پراكنده و نادرى هم كه در برخى از كتاب‌ها و پژوهش‌ها به چشم مىخورد نمايانگر هيچ راه و روشى در بحث نيستند .\r\n\r\n\r\n","description":"","footnote":"\r\n( 1 ) - تحريرالوسيله ، امام خمينى ( ره ) ، ج 1 ، ص 472 ، چاپ سوم ، 1397 ه . ق ، مسأله 6 ؛ مسائل پس از آن نيز ملاحظه گردد .\r\n( 2 ) - صحيفه نور ، ج 2 ، ص 42 .\r\n( 3 ) - همان ، ج 10 ، ص 31 .\r\n( 4 ) - حماسه حسينى ( ترجمه عربى ) ، ج 3 ، ص 240 .\r\n","page_name":" 26 ","page_number":26},
  {"content":"\r\n\r\nتبليغاتى كه در جاى جاى وقايع نهضت حسينى ديده مىشود و آنها را تفسير مىكند ، شخص انديشمند را به سوى شناخت هدف‌هاى اصلى و فرعىاى كه امام عليه السلام براى تحقق آنها مىكوشيد رهنمون مىگردد .\r\nبراى مثال ، هنگامى كه امام عليه السلام از وليد بن عتبه ، والى وقت مدينه ، خواست كه از ايشان در حضور همهء مردم شهر بيعت بگيرد ، چه هدفى را دنبال مىكرد ؟ هدف تبليغاتى امام عليه السلام در خوددارى از پيمودن راه فرعى مدينه - مكّه چه بود ؟ هدف تبليغاتى امام از سخنرانىهاى مكرر و اشاره‌هاى پى در پى ، مبنى بر اين كه او به زودى كشته خواهد شد چه بود ؟ آن حضرت از همراه بردن زنان و كودكان در سفر شهادت چه هدفى را دنبال مىكرد ؟ هنگامى كه در عصر تاسوعا از سپاه دشمن تقاضا كرد كه تا صبح عاشورا به ايشان مهلت دهند ، چه هدفى داشت ؟ و پرسش‌هاى فراوان ديگرى كه در برابر ديدگان تأمل ورزنده در هدف‌هاى تبليغاتى ، در جزئيات رويدادهاى نهضت حسينى خودنمايى مىكند .\r\nپىجويى آگاهانه ، از منظر عامل تبليغاتى ، در اهداف نهفته در جزئيات رويدادهاى اين نهضت مقدس ، معيار ارزشمندى را براى تفسير تاريخى وقايع اين حركت بى مانند فراهم مىآورد ، چيزى كه پيوسته و به طور آشكار جاى آن در بررسى نهضت بىنظير حسينى خالى مانده است .\r\nآنچه گفته شد ، تنها برخى از مشكلات بحث و بررسى موضوع قيام حسينى بود كه براى پرهيز از درازگويى به همين اندازه بسنده مىكنيم ؛ و نمونه‌هاى ديگر آن را در خلال مباحث كتاب مورد اشاره قرار خواهيم داد .\r\nاز لابلاى مثال‌هاى ارائه شده ، اين حقيقت بر ما روشن مىشود كه ميدان پژوهش در موضوع قيام امام حسين عليه السلام ، به طور پيوسته و دائم ، بحث و جست و جوى فراگير و مفصل در جنبه‌هاى گوناگون موضوع همچون جنبه‌هاى فكرى ، سياسى ، اخلاقى ، سازمانى ، نظامى و جز آن را مىطلبد .\r\nنياز به بحث درباره تاريخ نهضت حسينى تا پيدا شدن يك تئورى فراگير كه همهء عامل‌هاى مؤثر در اين قيام را چنان كه بايد جدى بگيرد و حق هر كدام از عوامل را چنان كه شايسته است ، بدون افراط و تفريط ادا نمايد ، همچنان باقى است .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nتلاش شهيد مرتضى مطهرى در كتاب « حماسه حسينى » براى بر شمردن عوامل مؤثر در قيام سيدالشهدا بسيار ارزشمند است و جاى سپاسگزارى دارد . اين تلاش مىتواند سرفصل روشنى براى يك تحقيق مفصل تاريخى در اين موضوع باشد .\r\nهرگاه ميزان آگاهى اعتقادى ، در راستاى تفكر و استنباطِ فقهىِ موضوعى كه از زمينه‌هاى اعتقادى و تاريخى برخوردار است ، تأثيرگذار باشد ، بسيار ضرورى مىنمايد كه عاشورا ، در فقه نيز مورد بحث و پژوهش قرار گيرد . پژوهشى مفصل و ژرف از سوى يكايك فقيهان ، يا در يك چارچوب جمعى ، تا اين كه نتايج حاصل از آن ، نظريه صائب را از ميان آراى فقيهان گذشته و حال روشن سازد . يا آن كه از اين ميان نظريه‌اى نوين كشف گردد .\r\nما همچنان نيازمند پژوهشى هستيم كه ماهيت منطقى را كه امام حسين عليه السلام ، از آغاز نهضت تا هنگام شهادتشان ، بر پايه آن رفتار كرد ، كشف كند ؛ منطقى كه در چارچوب آن همهء سخنان و موضع‌گيرىهايى كه گاه متعارض مىنمايند ، قابل تفسير باشد . تفسير يگانه و منسجمى كه همهء اين سخنان و موضع‌گيرىها را به طور عميق و در يك راستا در بر گيرد . منطقى كه در پرتو آن منافاتى كه در ظاهر برخى رفتارهاى امام عليه السلام همچون موارد زير به چشم مىخورد ، منتفى گرداند :\r\n- تلاش امام براى دستيابى به حكومت و آگاهى ايشان به قتل خويش .\r\n- پاسخ گفتن ايشان به نامه‌هاى مردم كوفه و اين سخن كه « از عراق گريزى نيست » .\r\n- آگاهى ايشان بر اين كه مردم عراق به زودى او را رها خواهند كرد و خواهند كشت .\r\n- اعتراف آن حضرت بر اين كه مشورت با عمرو بن لوذان ، يك يا يكى از ديدگاه‌هايى بود كه براى ايشان روشن بود ؛ و اين كه مشورت عبدالرحمن از روى خيرخواهى و خردمندانه بود ؛ و اين كه آنچه برادرش ، محمد ، بدان توصيه كرد درست بود .\r\n- ناديده گرفته شدن همهء اين پيشنهادها و نظريه‌ها و مشورت‌ها به وسيلهء ايشان .\r\n- نپذيرفتن يارىاى كه هنگام رويارويى دو سپاه ، پيوسته از سوى فرشتگان و جن‌ّها به آن حضرت پيشنهاد مىشد ؛ و اين فرياد ايشان كه « آيا فريادرسى هست كه به داد ما برسد ؟ » آيا كسى هست كه به دفاع از حرم پيامبر صلى الله عليه و آله و سلم برخيزد ؟ »\r\nما همچنان نيازمند پژوهشى هستيم كه روش اخلاق الهى - انقلابى و موازين آن را بر\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nصفحه تاريخ روند حوادث انقلاب حسينى روشن سازد و زندگى ، شكست و پيروزى ، ذلت و عزت ، ضعف و قوت و بدبختى و سعادت را در اين قاموس بيابد .\r\nما همچنان نيازمند پژوهشى نظامى - تخصصى هستيم كه از قلمرو تاريخ انقلاب حسينى ، مسائل‌جديد بسيارى را در فن بسيج شهادت‌طلبانه در راه هدفى مقدس ، فن طرح‌هاى جنگى فداكارانه و فن انتقال نيروى محاصره شده به زمين مورد دلخواه و امثال آن كشف كند .\r\nما همچنان نيازمند پژوهش‌هايى هستيم كه در افق‌هاى عرفان عاشورا اوج بگيرد .\r\nدر ادبيات اين انقلاب همچنان نيازمند پژوهشيم . نيازها در يك يا دو مورد خلاصه نمىشود ، بلكه در زمينه‌هاى گوناگون و از زواياى گوناگون ، در اين قيام جاويد به تحقيق و تفحص نياز داريم . هرچند كه از ما كارى جز به اندازه گنجايش و توانايىمان ساخته نيست ، اما تا هنگامى كه با گذشت زمان ژرف‌انديشى ، پژوهش و تحقيق شتاب مىگيرد و تقويت مىگردد ؛ و دربارهء تاريخ اين انقلاب مقدس خلأ و ابهام‌هاى پژوهشى احساس مىشود ، نيازهاى ياد شده همچنان به قوت خود باقى هستند .\r\nما در اين پىجويى تاريخى مدعى پرداختن به همهء جنبه‌هاى جديد بحث نيستيم ؛ و چنين كارى در توان ما هم نيست . ما مدعى نيستيم كه پژوهش ما درباره انقلاب حسينى از هرگونه كاستىاى به دور است ؛ زيرا نه دانش آن را داشته‌ايم و نه تجربه‌اش را ؛ ما نمىگوييم كه همهء آنچه را كه شايسته بوده است ديده‌ايم و به همهء جنبه‌هاى موضوع پرداخته‌ايم ، زيرا چنين كارى جز از امام معصوم ساخته نيست .\r\nهمهء ادعاى ما اين است كه تاريخ دوران امامت امام حسين عليه السلام و پس از آن را تا هنگام بازگشت كاروان حسينى به مدينه به رهبرى امام سجاد عليه السلام ، مورد مطالعه‌اى تحليلى و انتقادى قرار داده‌ايم و طى آن كوشيده‌ايم تا جنبه‌هاى ناشناخته و پنهان و نيز موارد ارزشمندى را كه تا كنون ، چنان كه بايد ، به ارزش آنها پى نبرده‌ايم و يا حقايقى را كه در پس پرده‌هاى دروغ پنهان مانده است ؛ و يا دروغ‌هايى را كه لباس حقيقت پوشيده‌اند آشكار سازيم .\r\nتلاش ما مطالعه نوينى است كه طى آن در نقطه نقطه و جاى جاى حركت كاروان حسينى از مدينه تا مدينه درنگ نموده همهء مفاهيم و الا و درس‌هاى آموزنده و پندهاى شايان توجّه و درخور اشاره‌اش را بازگو كرده است . هدف ما در اين قراءت جديد اين\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nبوده است كه قراءت درستى را نشان بدهيم كه ما را به سوى ربط دقيق و استنتاج درست و فراگيرى مطلوب و ژرفاى لازم رهنمون مىگردد .\r\nاما بايد ديد كه تا چه اندازه به هدف‌هايمان رسيده‌ايم . . .\r\nآنچه ما مدعى آن هستيم اين است كه اين كتاب سخنى تازه دارد و كوششى تكرارى در مكتب حسينى نيست . . . و اين سخن تازه مورد نياز است .\r\nدر آنچه به مقطع نخست بحث ، يعنى بخش اول كتاب ، مربوط مىشود ، بر خود لازم مىدانم كه مراتب سپاس و قدردانىام را به همهء برادران ايمانى ، به‌ويژه پژوهشگران ، خاصه آنهايى كه از ملاحظه‌هاى سودمند و مساعدت‌هاى معنوى فراوانشان ، به‌ويژه در زمينه دستيابى به منابع مورد نياز بهره‌مند گرديده‌ام ، تقديم دارم . در اين ميان از برادر بزرگوار ، پژوهشگر مرحوم ، شيخ على رئيس اشكنانى ، بايد تشكر كنم ، كه كتابخانه شخصىاش را در اختيار من گذاشت ؛ وقت بسيارى را به من اختصاص داد و دشوارىهاى طاقت‌فرساى اين پژوهش مفصل را بر من آسان ساخت . اما مرگ ( اين جداكننده دوستان ) ، ما را در دوران تحقيق ، گرفتار اندوه فقدان وى بر اثر يك حادثه اسفبار گردانيد . خداوند او را مشمول رحمت واسعهء خويش قرار دهد و با پيامبر گرامى صلى الله عليه و آله و سلم و خاندان پاكش محشور گرداند .\r\nبار پروردگارا بر ما به ديدهء رحمت بنگر و از ما بپذير و از ناتوانى و كوتاهى ما چشم بپوش و از سر تقصير ما درگذر و تلاش ما را بيهوده مگردان و به رحمت خويش ما را در زمره خادمان حسين عليه السلام قرار بده آمين .\r\nعلى الشاوى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nپيش درآمد\r\n\r\nمقاله نخست : جريان نفاق . . . مطالعه‌اى در ماهيت و دستاوردها\r\nتعريف\r\nسردمدار خاطيان از آغاز تا پايان\r\nشاخص‌هاى جريان نفاق\r\nديدگاه‌هاى بنيادين و دستاوردهاى آن\r\n\r\n","description":"","footnote":"","page_name":" 31 ","page_number":31},
  {"content":"\r\n . \r\n","description":"","footnote":"","page_name":" 32 ","page_number":32},
  {"content":"\r\n\r\nچنانچه تأثير نيم سده عملكرد جريان نفاق - از رحلت پيامبر صلى الله عليه و آله و سلم تا پايان سال شصتم هجرى - را در حيات اسلام و زندگانى امّت اسلامى ، هر چند به طور اجمالى نشناسيم ، شناخت ما نسبت به عظمت حادثه عاشورا بسيار اندك خواهد بود ؛ و مفهوم پيروزى را در قيام حسينى درنخواهيم يافت . از اين رو چنين مطالعه‌اى اجتناب‌ناپذير است .\r\nجريان نفاق . . . مطالعه‌اى در ماهيت و دستاوردها\r\n\r\nتعريف\r\nنفاق به معناى [ به دروغ 
  ] آشكار كردن ايمان و پوشاندن و در پرده نگه داشتن كفر است . بنابر اين منافق به كسى گفته مىشود كه كفر خويش را پنهان مىدارد و بر آن سرپوش مىنهد و به دروغ اظهار ايمان مىكند . نفاق واژه‌اى اسلامى است و اعراب پيش از اسلام با مفهوم ويژه اين واژه آشنا نبودند ، گرچه اصل آن در زبان عربى رواج داشت . « 1 »\r\n\r\n\r\n","description":"","footnote":"\r\n( 1 ) - دربارهء اصل اشتقاق اين واژه گفته شده است : منافق را از آن رو منافق مىخوانند كه مانند موش صحرايى رفتار مىكند . لانه اين حيوان دو سوراخ دارد . يكى نافقاء كه آن را پنهان مىدارد و ديگرى قاصعاء كه آشكار است . هرگاه كه مورد حمله قرار گيرد از قاصعاء وارد مىشود و از نافقاء خارج مىگردد . منافق نيز چنين رفتارى دارد . در ظاهر وارد اسلام مىشود و سپس به شكلى ديگر از آن خارج مىگردد ( لسان العرب ماده نفق ) .\r\nراغب در كتاب مفردات ( ص 502 ) درباره معناى نفاق گويد : نفاق وارد شدن به شرع از درى و خارج شدن از آن از درى ديگر است . از اين رو خداوند فرموده است ؛ « انَّ الْمُنافقين هم الفاسقون » يعنى منافقان از شرع بيرونند .\r\n","page_name":" 33 ","page_number":33},
  {"content":"\r\n\r\nجريان نفاق و تئورىهاى نادرست\r\nجريان نفاق چگونه در جامعه اسلامى آغاز گرديد ؟ و آيا اين جريان در جايى از تاريخ زندگى مسلمانان پايان پذيرفته است ؟\r\nيك نظريه مشهور مىگويد : « جريان نفاق با مهاجرت پيامبر صلى الله عليه و آله و سلم به مدينه و تشكيل دولت اسلامى در اين شهر آغاز شد . » ؛ و اين جريان تا واپسين روزهاى زندگى پيامبر صلى الله عليه و آله و سلم ادامه يافت .\r\nاين نظريه كه بر پايهء عامل « ترس » از اقتدار و شوكت اسلام و مسلمانان مبتنى است بر اين باور است كه زير تأثير اين عامِل ، كسانى كه در حقيقت كافر بودند ، پس از ورود به اسلام ، به نفاق روى آوردند ؛ به اين ترتيب كه با مؤمن وانمود كردن خود در ظاهر ، كفرشان را پوشيده مىداشتند .\r\nمنحصر دانستن [ شكل‌گيرى پديدهء 
  ] نفاق به عامل ترس ، ضرورتاً به اين جا مىانجامد كه گفته شود : جريان نفاق هنگامى در جامعه اسلامى پديد آمد كه اين دين مبين از قدرت و شوكت و نيروى قهر و غلبه برخوردار گرديد .\r\nاما يك تأمل ساده نشان مىدهد كه نفاق انگيزهء نيرومندترى جز ترس داشته و آن « طمع » بوده است . براى مثال طمع به آينده اسلام چيزى نيست كه در مدينه منوره پديد آمده باشد ، بلكه از همان روزهاى آغازين ظهور اسلام در مكّه مكرمه شكل گرفته است ؛ زيرا در ميان اعراب كسانى بودند كه نسبت به واقعيّت سنّت‌هاى اجتماعى و قانون منازعه و آينده آگاهى و شناخت داشتند ؛ و مىدانستند كه دعوت بىرونق پيامبر صلى الله عليه و آله و سلم در مكّه ، به زودى پيروز خواهد شد و آوازه‌اش در همه جا خواهد پيچيد .\r\nپژوهنده در تاريخ دعوت اسلامى و سيرهء نبوى به آسانى [ و با اندكى تحقيق 
  ] به مصاديق اين حقيقت مىرسد . چنان كه يكى از مردان بنى عامر بن صعصعه پرده از اين حقيقت برداشته مىگويد : « به خدا سوگند ، اگر من اين جوان قريشى را در اختيار مىداشتم ، همه عرب را به وسيلهء او مىخوردم . » وى به رسول خدا صلى الله عليه و آله و سلم چنين پيشنهاد كرد : « اگر ما با تو بيعت كنيم و آن گاه خداوند تو را بر مخالفانت پيروز سازد ، آيا مىپذيرى كه پس از تو قدرت و جانشينى از آن ما باشد ؟ » حضرت در پاسخ فرمود : « جانشينى من\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nامرى الهى است و او در هر جا كه خود بخواهد قرارش مىدهد . » مرد عامرى گفت : آيا مىخواهى كه پس مادر مقابل عرب جان نثار تو باشيم و پس از آن كه خداوند تو را پيروز كرد قدرت از آن ديگران باشد ؟ ما را به قدرت تو نيازى نيست ؛ و [ با اين استدلال 
  ] دعوت آن حضرت را نپذيرفتند . « 1 »\r\nهمچنين در ميان اعراب افراد با نبوغى بودند كه از همان آغاز ظهور اسلام دريافتند كه اين دين در آينده‌موقعيّتى ممتاز خواهد داشت . نيز كسانى از آنها با يهوديان و مسيحيانى كه اخبار جنگ‌ها و حوادث آينده را از پيشينيان خود به ارث برده بودند ، ارتباط نزديك داشتند . آن گونه كه در قرآن كريم آمده است ، اهل كتاب حتى به ويژگىهاى جسمى و روحى پيامبر صلى الله عليه و آله و سلم آگاهى كامل داشتند :  « الَّذِينَ آتَيْناهُمُ الْكِتابَ يَعْرِفُونَهُ كَما يَعْرِفُونَ أَبْناءَهُمْ »  « 2 »  *  و در گفت و گو با مردم ، او را پيامبر خاتم و پيروز معرفى كردند .\r\nهنگامى كه پيامبر اكرم صلى الله عليه و آله و سلم به رسالت مبعوث شد ، اهل كتاب اين موضوع را با برخى اعراب در ميان گذاشتند و تأكيد ورزيدند كه آينده از آن پيامبر اسلام و دعوت تازه‌اش خواهد بود .\r\nچشمداشت به آينده ، از انگيزه‌هاى قوى پيوستن به اسلام و درآمدن زير پرچمش بود ؛ و اعراب در موضوع‌هاى اعتقادى و حوادث مربوط به آينده بر آراى اهل كتاب اعتماد مىكردند .\r\nبراى مثال ، برخى از افراد قبيلهء كنده با اين سخن اهل كتاب كه « به زودى پيامبرى از مكّه ظهور خواهد كرد كه روزگارش نزديك است » به حقانيت دعوت پيامبر صلى الله عليه و آله و سلم پى بردند . « 3 »\r\nپس از آن كه رسول خدا صلى الله عليه و آله و سلم دعوتش را به قبيله بنىعيس عرضه كرد ، گروهى از آنان نزد يهوديان فدك رفتند و نظرشان را در اين باره جويا شدند . « 4 »\r\nدر روايتى آمده است كه در يكى از سفرهاى تجارى ابوبكر به شام ، يكى از راهبان ،\r\n\r\n\r\n","description":"","footnote":"\r\n( 1 ) - السيرة النبويه ، ابن هشام ، ج 2 ، ص 66 .\r\n( 2 ) - كسانى كه به ايشان كتاب آسمانى داده‌ايم ؛ او را مىشناسند ، همان گونه كه پسران خود را مىشناسند [ بقره ( 2 ) ، آيه 146 ؛ انعام ( 6 ) ، آيه 20 . 
  ]\r\n( 3 ) - دلائل النبوه ، ابونعيم اصفهانى ، ص 252 .\r\n( 4 ) - البدايه والنهايه ، ج 3 ، ص 140 - 146 ؛ دلائل النبوه ، ص 248 - 249 .\r\n","page_name":" 35 ","page_number":35},
  {"content":"\r\n\r\nهنگام ظهور پيامبر صلى الله عليه و آله و سلم را در مكّه به او خبر داد ؛ و به او دستور داد كه در شمار پيروان آن حضرت درآيد . وى چون از سفر بازگشت ، مطلع شد كه پيامبر صلى الله عليه و آله و سلم مردم را به سوى خداوند دعوت مىكند و بى درنگ نزد آن حضرت رفت و اسلام آورد . « 1 »\r\nعثمان بن عفان گويد كه او در يكى از دروازه‌هاى شام از زنى كاهن شنيد كه احمد صلى الله عليه و آله و سلم ظهور كرده است ، آن گاه به مكّه بازگشت ، ديد كه پيامبر صلى الله عليه و آله و سلم مبعوث گشته و مردم را به سوى خداوند عزّوجلّ دعوت مىكند . « 2 »\r\nدربارهء اسلام طلحة بن عبيدالله گويند : در بُصرى بود كه از راهبى شنيد پيامبرى به نام احمد ظهور كرده است . چون به مكّه رفت ، شنيد كه مردم مىگويند : محمد پسر عبدالله ادعاى پيامبرى كرده است . آن گاه نزد ابوبكر رفت و موضوع را از او جويا شد . او نيز وى را از موضوع آگاه ساخت و نزد پيامبر صلى الله عليه و آله و سلم برد ؛ و طلحه اسلام آورد . « 3 »\r\nبرخى از صحابه ، بر حفظ پيوند محكم با يهود و كمك گرفتن از انديشه آنان چنان اصرار و پافشارى داشتند كه جرأت كردند با كمال جسارت ، صفحاتىاز تورات را بياورند و بر پيامبر صلى الله عليه و آله و سلم بخوانند و بدين وسيله آن حضرت را به شدّت بيازارند ! در خبر آمده است :\r\nعمر بن خطاب [ به نزد حضرت 
  ] آمد و گفت : من نزد يكى از برادران يهوديم ( از قريظه ) رفتم و او سخنان پرمعنايى را از تورات برايم نوشت ، آيا اجازه مىدهيد كه آن را براى شما بخوانم ؟ ( راوى گويد ) چهره رسول خدا صلى الله عليه و آله و سلم دگرگون شد ؛ و عبدالله گفت :\r\nخدا عقل تو را مسخ كند آيا رنگ رخسار پيامبر صلى الله عليه و آله و سلم را نمىبينى ؟ در اين هنگام عمر گفت : رضايت دادم به اين كه اللّه ، پروردگارم و اسلام دينم و محمد صلى الله عليه و آله و سلم پيامبرم باشد .\r\nگويند : در اين هنگام چهرهء پيامبر صلى الله عليه و آله و سلم باز شد و فرمود : به آن كه جانم به دست اوست سوگند ، چنانچه موسى در ميان شما پيدا شود و شما مرا رها و از او پيروى كنيد ، گمراه شده‌ايد ! شما سهم من از امّت‌ها و من سهم شما از پيامبرانم . « 4 »\r\n\r\n\r\n","description":"","footnote":"\r\n( 1 ) - البدء والتاريخ ، ج 5 ، ص 77 .\r\n( 2 ) - دلائل النّبوه ، اصفهانى ، ص 70 .\r\n( 3 ) - البدء والتاريخ ، ج 5 ، ص 82 ؛ مستدرك الحاكم ، ج 3 ، ص 396 والبدايه والنهايه ، ج 3 ، ص 29 .\r\n( 4 ) - المصنف ، عبدالرزاق ، ج 10 ، ص 313 - 314 ؛ ابن ابى شيبه نيز در كتاب مصنف خويش آن را آورده است : ج 9 ، ص 47 ، شمارهء 6472 ، چاپ بمبئى ، هند ؛ نيز ر . ك . مسند احمد بن حنبل ، ج 3 ، ص 387 .\r\n","page_name":" 36 ","page_number":36},
  {"content":"\r\n\r\nاين ارتباط با اهل كتاب و تأثير پذيرى از آنان ، حتى در درون خانه نيز موجبات آزار و اذيت پيامبر صلى الله عليه و آله و سلم را فراهم مىآورد ؛ چنان كه نقل شده است : روزى حفصه ، همسر پيامبر صلى الله عليه و آله و سلم ، نوشته‌اى از داستان يوسف را كه بر استخوانى نوشته شده بود نزد آن حضرت آورد و آغاز به خواندن آن كرد رسول خدا صلى الله عليه و آله و سلم فرمود : « به آن كه جانم در دست اوست سوگند ، در حالى كه من در ميان شما هستم ، اگر يوسف هم بيايد و شما از او پيروى كنيد ، گمراه شده‌ايد ! » « 1 »\r\nبرخى از صحابه نيز به اين دليل بر حفظ ارتباط نزديك و محكم با يهود و نصارى پاى مىفشردند كه اگر روزى مسلمانان به سختى شكست بخورند ، يا نشانى از ناتوانى و افول قدرت و زوال اقتدارشان ديده شود ، از آن استفاده كنند . سدّى گويد : هنگامى كه رسول خدا صلى الله عليه و آله و سلم در جنگ احد زخمى شد ، عثمان گفت : من بايد به شام بروم و از دوست يهوديم در آن جا امان بگيرم ، زيرا بيم آن دارم كه روزگار به نفع يهود ورق بخورد .\r\nطلحة بن عبيدالله نيز گفت : من بايد به شام بروم و از دوست نصرانى خود در آن جا امان بگيرم زيرا بيم آن دارم كه روزگار به نفع مسيحيان ورق بخورد . سدى گويد : يكى از آن دو قصد داشت كه يهودى شود و ديگرى مسيحى . « 2 »\r\n\r\nمراتب طمع منافقان از ورود به اسلام ، در موارد زير قابل تصوير است :\r\n1 - رسيدن به رهبرى و حكومت و سلطه بر جامعه ، به منظور اشباع غريزهء سلطه‌جويى . علامهء طباطبائى در اين باره مىگويد : در ميان جوامع مردان بسيارى ديده مىشوند كه به دنبال هر دعوتگرى راه مىافتند و بر گرد هر فريادى تجمع مىكنند . بدون\r\n\r\n\r\n","description":"","footnote":"\r\n( 1 ) - المصنف ، عبدالرزاق ، ج 6 ، ص 113 - 114 ، شمارهء 10165 .\r\n( 2 ) - نهج الحق و كشف الصدق ، ص 305 - 306 . ابن كثير نيز در تفسير خويش ( ج 2 ، ص 68 ) مطلب را اين گونه نقل كرده است : « سدّى يادآور شده است كه اين آيه درباره دو مردى نازل شده است كه يكى از آنها پس از جنگ احد به دوستش گفت : اما من نزد اين يهودى مىروم و به او پناهنده مىشوم و به كيش او درمىآيم ، باشد كه در دوران سختى بر حالم سودمند باشد و ديگرى گفت : من نزد فلان نصرانى در شام مىروم و به او پناهنده مىشوم و به كيش او درمىآيم . . . » خازن در تفسير « لباب التأويل فى معانى التنزيل » خويش مطلب را چنين نقل كرده است : « سدّى گويد : چون جنگ احد روى داد . . . مردى از مسلمانان گفت : من به فلان يهودى مىپيوندم . . . و ديگرى گفت : من به فلان نصرانى از اهل شام مىپيوندم . » بغوى نيز در تفسير خويش به نام « معالم التنزيل » كه در حاشيه تفسير خازن به چاپ رسيده است ، اين مطلب را نقل كرده است .\r\n","page_name":" 37 ","page_number":37},
  {"content":"\r\n\r\nآن كه از نيروهاى مخالف هر چند توانا باشند پروا كنند . اينان با اصرار تمام زندگى خود را به خطر مىاندازند ، به اين اميد كه روزى هدفشان را به اجرا درآورند و بر مردم حكومت كنند و ادارهء امور را به تنهايى در دست گيرند و در زمين از ديگران برتر باشند . . . » « 1 » اين دسته از منافقان نيز براى مصالح اسلام تا جايى كه در راستاى هدف‌هاى مطلوب خودشان باشد تلاش مىكنند . علامهء طباطبائى مىگويد : « پى آمد چنين نفاقى جز دگرگون كردن اوضاع و كمين كردن عليه اسلام و مسلمانان و فاسد كردن جامعهء دينى نيست . حتى چنين منافقانى ، تا آن جا كه بتوانند جامعه را تقويت مىكنند و مال و مقامشان را در راه آن فدا مىسازند ، به اين منظور كه اوضاع جامعه به سامان آيد و براى بهره‌بردارى خودشان آماده شود و آسياب امور مسلمانان در راستاى منافع شخصى آنان به گردش درآيد . آرى اين گونه منافقان هرگاه متوجّه شوند كه چيزى امنيت و اقتدار آنان را به خطر مىاندازد ، با آن به مخالفت بر مىخيزند و كارشكنى مىكنند تا اين كه امور را به مجراى هدف‌هاى فاسد خودشان باز گردانند . » « 2 »\r\nتدبّر كافى در تاريخ صدر اسلام ، به‌ويژه سيرهء شريف نبوى بر پيشانى بسيارى از صحابه مهر اين اتهام را مىزند كه اسلامى طمع‌ورزانه داشته‌اند نه ايمانى خالصانه ! زيرا تحليل وقايع و رويدادهاى اين دوره به روشنى نشان مىدهد كه رفتار و موضع‌گيرىهاى اين دسته از صحابه ، مصداق بارز رفتار منافقان است .\r\n2 - دست يافتن به جايگاه معنوى در دل حكمرانان يا مسلمانان به منظور « تخريب از داخل » ؛ و مصداق آن كسانى هستند كه اهل كتاب در صفوف جامعه اسلامى وارد كردند .\r\nمثل « كعب الاحبار » يهودى و « تميم دارى » مسيحى .\r\n3 - رسيدن به اهدافى كم‌اهميت‌تر ، مثل غنايم ، رشد و توسعه منافع شخصى در پرتو مصالح اسلامى يا حمايت از قوميت و امثال آن . مصاديق اين نوع طمع‌ورزان ، سودپرستانى هستند كه شمار آنان نيز فراوان است .\r\nعلاوه بر اين‌ها كسانى بودند كه در آغاز به اسلام ايمان آوردند ، اما در ادامهء راه پس از\r\n\r\n\r\n","description":"","footnote":"\r\n( 1 ) - تفسير الميزان ، ج 19 ، ص 289 .\r\n( 2 ) - همان .\r\n","page_name":" 38 ","page_number":38},
  {"content":"\r\n\r\nروبه‌رو شدن با دشوارىهاى فراوان و ديدن صدمه‌هاى بزرگ و يا امثال شبهه‌هاى گمراه كننده‌اى كه در نبوّت رسول خدا صلى الله عليه و آله و سلم ايجاد ترديد مىكرد ، از دين برگشتند ، اما بىدينىشان را از روى ترس يا از سر طمع پنهان كردند . اينان تا هنگامى كه كفر و ارتدادشان را پنهان مىداشتند منافق به شمار مىآمدند .\r\nوقوع چنين حالتى هم در مكّهء مكرّمه و پيش از هجرت به مدينه و هم پس از هجرت و برپايى دولت اسلامى در مدينه منّوره و پيرامون آن امكان داشته است .\r\nاز آنچه گذشت به روشنى درمىيابيم كه جريان نفاق با ورود پيامبر اكرم صلى الله عليه و آله و سلم به مدينه منّوره آغاز نشد ، بلكه از همان آغاز ظهور اسلام در مكّهء مكرّمه در صف جامعه اسلامى نفوذ كرد ؛ و پس از ورود پيامبر اكرم صلى الله عليه و آله و سلم به مدينه و تشكيل دولت اسلامى به صورت يك پديدهء خطرناك اجتماعى ظاهر شد .\r\nتا اين جا دربارهء آغاز پيدايش جريان نفاق سخن گفتيم ؛ و دربارهء زمان تداوم آن ، يك نظريه مشهور مدعى است كه جريان نفاق تنها تا نزديكى وفات پيامبر صلى الله عليه و آله و سلم ادامه يافت .\r\nاما اين ديدگاه به طور كامل خطا است و واقعيّت‌هاى تاريخى آن را مردود مىشمارد .\r\nدر اين زمينه شايسته است دو موضع را از هم تفكيك كرد :\r\n1 - از تلاش‌هاى منافقان در مقابله با مؤمنان خبرى نمىرسيد و آنها توطئه‌ها و رفتارهاى مخالفت آميزشان را به طور پنهانى انجام مىدادند .\r\n2 - جريان نفاق در عمل به پايان رسيد و حضورش در صحنه‌هاى سياسى و اجتماعى زوال يافت .\r\nآرى بلافاصله پس از رحلت پيامبر صلى الله عليه و آله و سلم و تشكيل سقيفه و انتشار نتايج آن ، ديگر آن رفتارى كه منافقان در دوران پيامبر صلى الله عليه و آله و سلم داشتند ، به چشم نمىخورد ؛ و اين جريان بزرگ و خطرناك اجتماعى ، يكباره پنهان گرديد . به راستى چه شد ، جريانى كه روزى از چنان نيرويى برخوردار بود كه پيش از جنگ احد سيصد تن از سپاه نهصد يا هزار نفرى اسلام را از ورود به ميدان نبرد باز داشت ؛ « 1 » و در ديگر رويدادها نيز مواضع زشت و ذلت‌بارش\r\n\r\n\r\n","description":"","footnote":"\r\n( 1 ) - حتى با فرض اين‌كه بگوييم رسول خدا صلى الله عليه و آله و سلم خود فرمان به بازگشت آنها داد ، و از ورود به سپاه اسلام باز داشت - چنان كه در برخى نقل‌ها آمده است - باز هم استدلال به قوت خود باقى است ؛ و در ضمن اين روايت‌ها حاكى از آن است كه شمارشان هفتصد تن بوده است .\r\n","page_name":" 39 ","page_number":39},
  {"content":"\r\n\r\nرا اعلام مىكرد و تا واپسين روزهاى زندگانى پيامبر صلى الله عليه و آله و سلم مكرورزى و دسيسه‌چينى مىكرد ، يكباره پنهان گرديد ؟ دليل اين كه پنهان شدند چه بود ؟ و چرا ديگر از آنها خبرى نمىرسيد ؟\r\nدر اين جا سه احتمال وجود دارد :\r\nنخست اين كه بگوييم همه افراد يا رهبران و اعضاى فعال آن پيش از رحلت پيامبر صلى الله عليه و آله و سلم نابود يا يك جا كشته شدند . مفهوم چنين احتمالى اين است كه بگوييم اين جريان به طور كامل از ميان رفت يا اين كه رحلت پيامبر صلى الله عليه و آله و سلم موجب فلج شدن كامل آن گرديد . ولى تاريخ سيرهء نبوى چنين احتمالى را تأييد نمىكند و به طور كامل آن را مردود مىشمارد .\r\nدوم اين كه بگوييم بلافاصله پس از رحلت پيامبر صلى الله عليه و آله و سلم و بر اثر اين مصيبت جانكاه ، منافقان به شدّت تكان خوردند و به خود آمدند و چنان متأثر شدند كه يكباره به خدا روى آوردند و توبه كردند و همگى خالصانه ايمان آوردند ؛ و به اين ترتيب اسلامشان نيكو گرديد . ولى تاريخ حوادث پس از درگذشت پيامبر صلى الله عليه و آله و سلم ، اين احتمال را نيز به طور كامل مردود مىشمارد .\r\nاحتمال سوم اين است كه بگوييم پس از رحلت پيامبر صلى الله عليه و آله و سلم ، جريان نفاق ، زمام امور را خود به دست گرفت ، يا اين كه دست كم با اولياى حكومت ، به طور پنهانى به اين تفاهم رسيد كه مخالفت نورزد و آشوب و ناامنى ايجاد نكند ، با اين شرط كه آنچه موجب تأمين امنيت آنان مىشود نيز پذيرفته شود . يا اين كه پس از درگذشت پيامبر خدا صلى الله عليه و آله و سلم و پس از تشكيل سقيفه جريان اسلام و جريان نفاق در يك مجرا و راستا قرار گرفتند و بدون عهد و پيمان و به صورت خودجوش به صلح رسيدند و به اين ترتيب برخورد و تعارض و مخالفت از ميانشان رخت بربست !\r\nبىترديد انديشه‌ورزى و ژرف‌نگرى لازم در رويدادهاى پايان دوران پيامبر صلى الله عليه و آله و سلم و آشوب هايى كه بلافاصله پس از رحلت ايشان برپا شد ، ما را به اين مطلب رهنمون مىگردد كه آنچه روى داد از چارچوب احتمال سوم بيرون نيست . البته به شرط آن كه بررسى كننده اين حوادث و كسى كه آنها را مورد ژرف‌انديشى قرار مىدهد ، از سلطهء قداست دروغينى كه تبليغات گمراه كننده امويان ، پيش از مرگ صحابه مشهور ، برايشان ، ابداع كرده است بيرون باشد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nشاخص‌هاى جريان نفاق\r\n\r\n1 - حزب سلطه\r\nبراى اثبات اين موضوع كه گروهى از صحابه در دايره نفاق قرار مىگيرند ، همين بس كه بدانيم اينان در كارى كه رسول خدا صلى الله عليه و آله و سلم مقرر داشته بود ، ايجاد مانع مىكردند ، چنان كه خداى متعال مىفرمايد :\r\n « وَ إِذا قِيلَ لَهُمْ تَعالَوْا إِلى ما أَنْزَلَ اللَّهُ وَ إِلَى الرَّسُولِ رَأَيْتَ الْمُنافِقِينَ يَصُدُّونَ عَنْكَ صُدُوداً »  « 1 »\r\nو چون به ايشان گفته شود : « به سوى آنچه خدا نازل كرده و به سوى پيامبر [ او 
  ] بياييد ؛ منافقان را مىبينى كه از تو سخت روى برمىتابند .\r\nواژه « صَدّ » در آيهء شريفه به معناى رو ى گردانيدن ، خوددارى ورزيدن و باز داشتن است ؛ « 2 » و انتساب آن به منافقان تا هنگامى كه اصرار بر منع داشته از آن خوددارى نورزند ، استمرار دارد . زيرا ايمان تنها به فرمانبردارى مطلق از پيامبر صلى الله عليه و آله و سلم در همهء آنچه آورده است و احساس حرج نكردن از آنچه مقرر داشته است و تسليم كامل نسبت به فرمان آن حضرت است ؛ و اين از حقايق بزرگ و روشن قرآنى است كه نياز به توضيح ندارد .\r\nحال چگونه خواهد بود اگر گروهى از صحابه نه تنها فرمان نازل شده خداوند بر پيامبر صلى الله عليه و آله و سلم را نپذيرند ، بلكه بكوشند كه آن حضرت را از تحقّق آن نيز باز دارند و مانع اجرايش بشوند ؟ به‌ويژه آن كه اين فرمان دربارهء يكى از بزرگ‌ترين و مهم‌ترين مسائل اسلامى يعنى قضيه ولايت و خلافت باشد .\r\nرهبران اين حزب در دوران پيش از اسلام ميان قريش گمنام بودند و در پيش‌آمدهاى مهم و خطرهاى بزرگ ، مورد توجّه نبودند .\r\n\r\n\r\n","description":"","footnote":"\r\n( 1 ) - نساء ( 4 ) ، آيه 61 .\r\n( 2 ) - ر . ك . مفردات راغب اصفهانى .\r\n","page_name":" 41 ","page_number":41},
  {"content":"\r\n\r\nرهبرى گروه قريش قبل از اسلام با توافق و به طور مسالمت‌آميز گزينش مىشد ، به طورى كه مردان برجسته‌اى از تيره‌هاى معينى از قريش ، زعامت را در اختيار مىگرفتند و رهبران حزب سلطه هيچ جايگاهى در رهبرى قريش نداشتند ، درست خلاف آنچه تبليغات مسموم مدعى بودند كه آنان بزرگوار بودند و خداوند دين خود را با مسلمان شدن ايشان عزت بخشيد . حتى دو تن از بزرگ‌ترين رهبران اين حزب ؛ به تعبير ابىسفيان بن حرب ، كه در دوره‌هاى بعد با آنان هم پيمان شد ، از دو قبيله بسيار كم ارزش قريش بودند .\r\nبنابراين يقين داشتند كه بيرون از اسلام هيچ جايگاهى در رهبرى و رياست نخواهند يافت ، از اين رو با توجّه به آينده درخشانى كه از سوى اهل كتاب و آگاهان به حوادث آينده براى اسلام پيش‌بينى شده بود ، به اميد آن كه پس از رسول خدا صلى الله عليه و آله و سلم در مسند رهبرى قرار گيرند ، به اين دين پيوستند .\r\nدر چنين شرايطى مصلحت رهبران حزب در اين بود كه همهء آنچه را اسلام تشريع كرده است ، بجز مواردى كه به موضوع خلافت و شخص خليفه پس از پيامبر صلى الله عليه و آله و سلم مربوط مىشد ، بپذيرند .\r\nوجود آيه‌هاى شريفه قرآنى دربارهء ولايت و خلافت و شخص خليفه پس از پيامبر صلى الله عليه و آله و سلم و اين كه خلافت نيز مانند نبوّت امرى الهى است و مردم در انتخاب خليفه نقشى ندارند ، از دشوارىهاى عمده‌اى بود كه خود را با آن رودررو مىديدند . اما مشكل بزرگ‌تر آنان وجود احاديث نبوى در اين باره بود . زيرا كه سخنان آن حضرت در اين زمينه ، از سويى بيان قرآن را روشن مىساخت و از سوى ديگر ، از همان آغاز بر اين موضع متمركز بود كه جانشينان خود را تا برپايى قيامت معرفى كند . آن حضرت از جانشينان خود به نام ياد مىكرد ؛ و تأكيد ايشان بر شخص خليفه اول يعنى اميرالمؤمنين على عليه السلام جاى هيچ گونه تأويل و انكارى را باقى نگذاشته است .\r\nرسول خدا صلى الله عليه و آله و سلم همزمان با اعلام نبوّت خويش موضوع خلافت و ولايت را نيز مطرح كردند و شخص ولىّ و خليفهء پس از خود را تعيين فرمودند . اين موضوع در حديث مشهور به « حديث الدار » در « يوم الانذار » آمده است ، همان حديث متواترى كه هم شيعه و هم سنى آن را نقل كرده‌اند . پيامبر صلى الله عليه و آله و سلم پس از دعوت خويشاوندانش به\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nاسلام با اشاره به اميرمؤمنان ، على عليه السلام ، فرمود : « اين برادر من و وصى و جانشين من در ميان شماست ، پس ، از او بشنويد و از او فرمان ببريد » « 1 » ؛ و پس از آن نه تنها هيچ سخنى از ايشان مبنى بر لغو اين نصب الهى نقل نشده است ، بلكه با سخنان و بيانات پى در پى ، بر اين موضوع كه امامان اهل بيت و در آغازشان على عليه السلام جانشينان وى هستند ، تأكيد مىورزيد . از مهم‌ترين اين حديث‌هاى مقدس و شريف موارد زير را مىتوان نام برد :\r\nحديث ثقلين ، حديث سفينه ، حديث باب حطه ، حديث نجوم ، « 2 » حديث منزلت ، خطبه غدير و بيعت در اين روز و سرانجام وصيت‌نامه‌اى كه آن حضرت اندكى پيش از رحلتشان قصد داشتند كه براى جلوگيرى از گمراهى امّت بنويسند . « 3 »\r\nاين بزرگ‌ترين مشكلى بود كه رهبرى حزب سلطه‌گر را رنج مىداد ، از اين رو ناچار بود كه روياروى رسول خدا صلى الله عليه و آله و سلم قرار گيرد .\r\nاما اين رويارويى در چه زمينه‌اى مىتوانست باشد ؟\r\nبدون ترديد تنها راهى كه در دوران رسول خدا صلى الله عليه و آله و سلم پيش روى آنان قرار داشت ، اين بود كه در هر فرصتى عصمت پيامبر صلى الله عليه و آله و سلم را به طور پنهان و آشكارا مورد ترديد قرار دهند و از انتشار سخنان آن حضرت به ويژه آنچه به موضوع ولايت و خلافت مربوط مىشد جلوگيرى كنند .\r\nاين حزب اين مسأله را مطرح كرد كه « پيامبر انسانى است كه در خشنودى و خشم سخن مىگويد » ، اين سخنى بود كه رهبران اين حزب بر سر زبان‌ها انداختند ؛ و بر خوانندهء آگاه و دانا روشن است كه مفهومش اين است كه رسول خدا صلى الله عليه و آله و سلم در حال خشنودى كسانى را بيش از آنچه شايسته‌اند مىستايد و به آنان منزلتى بزرگ‌تر از استحقاقشان مىبخشد ! همانطور كه كسانى را در حالت خشم بيش از اندازه نكوهش مىكند . بنابر اين در حالت خشنودى و خشم ، از سر هواى نفس سخن مىگويد نه بر اساس آنچه بر او وحى شده است ! - پناه بر خدا - .\r\n\r\n\r\n","description":"","footnote":"\r\n( 1 )\r\n- براى شناخت آن دسته از حافظان اهل تسنن كه اين روايت را نقل كرده‌اند ، ر . ك . المراجعات ، ص 110 - 112 .\r\n( 2 ) - مقصود اين حديث شريف نبوى است كه مىفرمايد : « ستارگان امان اهل آسمان و خاندان من امان اهل زمين‌اند » .\r\n( 3 ) - براى آگاهى دربارهء اين احاديث شريفه و شناخت راويان آنها از حفاظ اهل سنّت ، ر . ك . « المراجعات » ، « عبقات الانوار فى امامة ائمة الاطهار » و « نفحات الازهار فى خلاصة عبقات الانوار » .\r\n","page_name":" 43 ","page_number":43},
  {"content":"\r\n\r\nاز جمله اسناد كاشف از اين تبليغِ ترديدبرانگيز روايتى است كه از عبدالله بن عمرو بن عاص نقل شده است ، وى مىگويد : « من به قصد نگهدارى ، هر چه را كه از پيامبر صلى الله عليه و آله و سلم مىشنيدم مىنوشتم ، ولى قريش مرا از اين كار باز داشتند ( ! ) و گفتند : آيا هر چه را كه از پيامبر صلى الله عليه و آله و سلم مىشنوى مىنويسى ؟ حال آن كه پيامبر انسانى است كه در حالت خشنودى و خشم سخن مىگويد . من از نوشتن خوددارى ورزيدم و موضوع را به رسول خدا صلى الله عليه و آله و سلم يادآور شدم . آن حضرت با اشاره به دهان مباركشان فرمودند : « بنويس ، زيرا به خدايى كه جانم در دست اوست سوگند ، جز حق چيزى از آن بيرون نمىآيد . » « 1 »\r\n\r\n\r\n","description":"","footnote":"\r\n( 1 ) - سنن أبى داود ، ج 2 ، ص 286 ( باب فى كتاب العلم ) ؛ مسند احمد : ج 2 ، ص 162 ؛ حاكم نيشابورى نيز اين روايت را در المستدرك ، ج 1 ص 104 - 106 با اسناد متعدد نقل كرده در يكى از آنها گفته است : اين حديث داراى اسنادى است صحيح كه در نسخه‌هاى حديث از رسول خدا صلى الله عليه و آله و سلم اصل است . اما آن دو آن را نقل نكرده‌اند .\r\nدر امتداد فعاليت براى ايجاد ترديد دربارهء عصمت پيامبر صلى الله عليه و آله و سلم و شخصيت آن حضرت ، افتراهاى فراوان ديگرى وجود دارد كه كتاب‌هاى « صحيح » و « مسندها » از آن‌ها پر است و دشمنان اسلام در گذشته و حال براى اسائهء ادب به ساحت رسول خدا صلى الله عليه و آله و سلم از آنها استفاده برده و مىبرند ؛ همان كارى كه اخيراً سلمان رشدى مرتد در كتاب آيات شيطانى خويش انجام داد . در اين جا به برخى ديگر از روايات همسو با روايت نقل شده در متن اشاره مىكنيم .\r\nالف - در اين كه رسول خدا صلى الله عليه و آله و سلم به خشم مىآمد و لعنت مىكرد و دشنام مىداد و كسانى را بىجهت مىآزرد و سپس از خداوند مىخواست كه اين برخورد او ، موجب تزكيه آن شخص گردد » [ بخارى ، ج 8 ، ص 77 ، كتاب الدعوات ، باب قول النبى من آذيته ؛ مسلم ، ج 4 ، ص 2007 ، كتاب البر والصله ، باب من لعنه النبى صلى الله عليه و آله و سلم 
  ] . رسول خدا صلى الله عليه و آله و سلم كجا و اين افترايى كه در خور مؤمنان عادى هم نيست ، مگر نه اين است كه خداى متعال در ستايش آن حضرت مىفرمايد : « وَإنَّكَ لَعَلى خُلُقٍ عَظيمٍ » . غرض از چنين بهتانى اثبات ادعاى مظلوميت افراد بسيار زيادى است كه پيامبر صلى الله عليه و آله و سلم آنان را لعنت كرده است ؛ و مىخواهند كه بدين وسيله دامن آنها را پاك گرداند .\r\nب - « پيامبر صلى الله عليه و آله و سلم چنان مسحور شد كه خيال مىكرد كارى را انجام داده است و حال آن كه انجام نداده بود » . [ بخارى ، 4 ، 122 كتاب بدأ الخلق باب صفة ابليس وجنوده ؛ مسلم ، ج 4 ، ص 1719 ، ح 43 
  ] . اين بيان ، اوج تشكيك درباره همهء چيزهايى است كه از رسول خدا صلى الله عليه و آله و سلم نقل شده است ؛ و هدف آن ، بى ارزش ساختن احاديث مربوط به خلافت و جايگاه و منزلت ويژه اهل بيت در سخنان رسول خدا صلى الله عليه و آله و سلم ؛ و نيز اسقاط كامل حجيت قول و فعل آن حضرت است .\r\nج - « اين كه رسول خدا صلى الله عليه و آله و سلم هنگامى كه شنيد مردى در مسجد قرآن مىخواند ، فرمود : خدا او را رحمت كند ، آيه‌هاى فلان فلان را كه از سوره‌هاى فلان و فلان انداخته بودم به يادم آورد . » [ بخارى ، ج 3 ، ص 172 ؛ مسلم ، ج 1 ، ص 543 ح 224 
  ] اين سخن نه تنها اعتماد به بيان نبوى را از بين مىبرد و در آن طعن وارد مىسازد و عصمت پيامبر صلى الله عليه و آله و سلم را در زمينه تبليغ از سوى خداوند متعال مخدوش مىسازد . بلكه بر منزه بودن ساحت قرآن كريم از نقصان و كاستى نيز خدشه وارد مىسازد . زيرا ممكن است كسى بگويد : هرگاه كه خود رسول خدا صلى الله عليه و آله و سلم - العياذ بالله - اعتراف دارد كه به دليل فراموشى ، آيه‌هاى فراوانى را از فلان سوره انداخته است ، پس ما چگونه يقين كنيم كه آيه‌هاى قرآنى ديگرى به خاطر چنين نسيانى از كاستى مصون مانده‌اند .\r\nببينيد كه چگونه مخالفت و افتراى به رسول خدا صلى الله عليه و آله و سلم و اعراض از او آن هم به منظور دفاع از كسانى كه خداوند بر آنان خشم گرفته است ، به طعن وارد كردن به عصمت و قداست آن حضرت مىانجامد ! موضوعى كه ضرورتاً به طعن در عصمت و قداست قرآن نيز خواهد انجاميد .\r\n","page_name":" 44 ","page_number":44},
  {"content":"\r\n\r\nمقصود رهبرى اين حزب از اين تبليغ‌هاى ترديدبرانگيز ، ايجاد مانع بر سر راه پيامبر صلى الله عليه و آله و سلم بود . رهبرى ياد شده با جعل شعار « نبوّت و خلافت در بنىهاشم جمع نمىشود » با بسيارى از دشمنان اسلام و نيز آن دسته از تيره‌هاى قريش كه با اكراه و علىرغم ميل‌شان به اسلام درآمده بودند و هنوز هم غرور جاهليت را در سر داشتند ، هم‌پيمان گرديد .\r\nدليل اين كه مانع تراشىها و تبليغاتِ شك‌برانگيز ، پرداختهء رهبرى اين حزب است ، اين بود كه پس از رحلت رسول خدا صلى الله عليه و آله و سلم اين رهبرى طى سه دوره خلافت خود توانست بر گرد سخنان آن حضرت ، حصارى آهنين بكشد و به هيچ كس اجازه دست يافتن به آنها را ندهند ، عايشه گفته است : خليفه اول در نخستين گام همهء احاديثى را كه خودش نوشته بود جمع كرد و آتش زد آن گاه مردم را گرد آورد و گفت : شما احاديثى را از رسول خدا صلى الله عليه و آله و سلم نقل مىكنيد كه دربارهء آنها اختلاف داريد ؛ و اختلاف ميان مردم پس از شما بسيار شديدتر خواهد بود . بنابراين از رسول خدا صلى الله عليه و آله و سلم چيزى نقل نكنيد ، و هر كس از شما [ از سخنان ايشان 
  ] پرسيد بگوييد : ميان ما و شما كتاب خداوند است . « 1 »\r\nاز ديگر مقررات خليفه دوم اين بود كه از مردم خواست همه احاديثى را كه پيش خود دارند نزد او بياورند ؛ و چون آوردند ، دستور داد همه را آتش زدند . « 2 » او همچنين دستور داد كه تا او زنده است همهء راويان حديث بايد در مدينه سكونت داشته باشند . « 3 » به سربازانش نيز فرمان داد كه از پيامبر صلى الله عليه و آله و سلم چيزى نقل نكنند . « 4 »\r\nخليفه سوم نيز با صدور فرمانى نقل هر حديثى را كه در روزگار ابوبكر و عمر شنيده نشده بود ممنوع ساخت . « 5 »\r\nهدف نهايى از همهء اين سنگ‌اندازى و بازدارندگىها اين بود كه سخنان پيامبر صلى الله عليه و آله و سلم دربارهء ولايت و جانشينى و شخص خليفه پس از ايشان و موقعيّت ممتاز اهل بيت در\r\n\r\n\r\n","description":"","footnote":"\r\n( 1 ) - تذكرة الحفاظ ، ذهبى ، ج 1 ، ص 5 ؛ كنز العمال ، ج 10 ، ص 285 / شماره 29460 .\r\n( 2 ) - تذكرة الحفاظ ، ج 1 ، ص 2 - 3 .\r\n( 3 ) - مستدرك حاكم ، ج 1 ، ص 110 .\r\n( 4 ) - تذكرة الحفاظ ، ج 1 ، ص 7 .\r\n( 5 ) - مسند احمد بن حنبل ، ج 1 ، ص 65 ؛ همچنين ذهبى در تذكرة الحفاظ ( ج 1 ، ص 7 ) نقل مىكند كه معاويه مىگفت : « به سراغ حديث‌هاى روزگار عمر برويد ، زيرا كه او مردم را از نقل احاديث پيامبر صلى الله عليه و آله و سلم مىترساند . »\r\n","page_name":" 45 ","page_number":45},
  {"content":"\r\n\r\nدوران زندگى و پس از رحلت وى در عمل باطل و بى اثر گردد . رهبران اين حزب ناچار بودند كه بر هدف اصلى و واقعى خود با ابزار و روش‌هاى گوناگون سرپوش بنهند . مانند دستاويز قرار دادن ترس از اختلاف ميان مردم و امثال آن كه اگر با دليل و برهان محك زده شود از خانهء عنكبوت هم سست‌تر است .\r\nپس از گذشت روزگارى پرالتهاب معاوية بن ابى سفيان - وارث و امتداد طبيعى رهبرى اين حزب - بر مسند خلافت تكيه زد . او با كمال جرأت و جسارت از هدف واقعى منع و بازدارندگىهاى گستاخانه خود پرده برداشت و در سال عجفاء ( لاغر ) موسوم به « عام الجماعة » با صدور بخشنامه‌اى با صراحت اعلام كرد : « هر كس چيزى در فضايل ابوتراب و اهل بيت او نقل كند ، از پناه حكومت بيرون است » . « 1 »\r\nرهبرى حزب سلطه‌گر در ممانعت مردم از سخنان پيامبر صلى الله عليه و آله و سلم جرأت و جسارت را به اوج رساند و هنگامى كه آن حضرت قصد داشت در واپسين لحظه‌هاى زندگى وصيتى بنويسد كه مردم را از گمراهى و اختلاف برهاند ، « 2 » جلوگيرى كردند . در جسارت ديگرى كه بالاتر از آن تصور نمىتوان كرد ، حضرت را به هذيان‌گويى متهم ساختند و آشكارا شعار « حَسْبُنا كِتابُ اللَّهِ » ( كتاب خداوند ما را بس است ) را در برابر ايشان علم كردند . به طورى كه حاضران غير حزبى غافلگير و سخت حيرت‌زده شدند و با آن جريان به منازعه و مخالفت برخاستند . اما اعوان و انصار اين حزب در ظاهر بيش‌تر بودند و با كمال قدرت همان سخن عمر را تكرار كردند ! تا آن‌جا كه اجازه ندادند پيامبر صلى الله عليه و آله و سلم آخرين وصايايشان را بنويسند ؛ و به تعبير ابن‌عباس ، اين مصيبتى بود كه بالاتر از آن قابل تصور نيست !\r\nخليفهء دوم در گفت و گويى با عبدالله بن عباس اعتراف مىكند كه از نظر او گفتار پيامبر حجيّت ندارد و هيچ عذرى را پذيرفتنى نمىسازد و اين كه پيامبر صلى الله عليه و آله و سلم در آخرين لحظات تصميم داشت تا على را صريحاً معرفى كند . همچنين خليفهء دوم خود را سخن گوى رسمى قريش و بيان كنندهء احساسات ايشان و نيز نمايندهء آنان در مخالفت با پيامبر صلى الله عليه و آله و سلم مىدانست همهء اين موارد در آغاز خلافتش و در گفت و گويى با ابن عباس كه سؤال‌هايى\r\n\r\n\r\n","description":"","footnote":"\r\n( 1 ) - شرح نهج البلاغه ، ابن ابى الحديد ، ج 11 ، ص 15 .\r\n( 2 ) - اين تعبير است كه خود رسول خدا صلى الله عليه و آله و سلم دربارهء آن وصيت به كار برده است ؛ و اين تعبير در رواياتى كه حافظان‌اهل تسنن درباره مصيبت روز پنج‌شنبه [ روز وفات پيامبر صلى الله عليه و آله و سلم 
  ] نقل كرده‌اند آمده است .\r\n","page_name":" 46 ","page_number":46},
  {"content":"\r\n\r\nدربارهء على عليه السلام مىكند ، مطرح شد . عمر گفت : اى عبدالله ، كفاره بر تو باشد اگر از من پنهان كنى [ بگو 
  ] آيا در دل او [ على 
  ] ميلى به خلافت باقى ماند ؟ گفتم : بلى . گفت : آيا مىپندارد كه او تعيين شده از سوى پيامبر خدا صلى الله عليه و آله و سلم است ؟ گفتم آرى ؛ بالاتر اين ، كه من از پدرم دربارهء ادعاى على عليه السلام پرسيدم و او تأييدش كرد . عمر گفت : رسول خدا صلى الله عليه و آله و سلم گفته‌هايى داشت كه هيچ دليلى را ثابت نمىكند و هيچ عذرى را پذيرفتنى نمىسازد . او گاهى در كارهايش توقف مىكرد و منتظر مىماند . . . در وقت بيمارى قصد داشت كه صريحاً به نام او [ على 
  ] اشاره كند ولى من از روى دلسوزى و حفظ اسلام از آن جلوگيرى كردم . نه ، به خداى اين قرآن سوگند كه قريش بر آن توافق نمىكند ؛ و اگر او زمام امور را به‌دست گيرد ، همهء عرب شورش خواهد كرد . رسول خدا صلى الله عليه و آله و سلم نيز دانست كه من از قصدش آگاهم و از [ نوشتن 
  ] خوددارى كرد ؛ و خداوند از انجام كارى جز آنچه مقدر كرده است ابا دارد . « 1 »\r\nبراى بسيارى از مورخان و انديشمندان اسلامى كه از بند قداست خيالى و ساخته تبليغات سوء اموى براى برخى صحابه رهيده‌اند ، دشوار است كه اين حقيقت را بپذيرند كه اسلام رهبران اين حزب به طمع آينده اسلام و اميد رسيدن به منصب‌هاى حكومتى در دوران پيامبر صلى الله عليه و آله و سلم و پس از ايشان بوده و نه از سر اعتقاد كامل به حقايق دين . آنان بر اين باورند كه رهبرى اين حزب با ايمان كامل به اسلام درآمد ولى نتوانست كه از روحيه حب شهرت ، جاه‌طلبى و مقام‌پرستى ، كه در كردار و رفتارش فراوان ديده مىشود خود را برهاند . اين روحيه ناشى از بيمارى دل است كه گرچه بر بسيارى از مؤمنان عارض مىشود ولى آنان را از دايرهء ايمان بيرون نمىبرد . اين انديشمند براى تأييد نظريه‌اش عنوان مىكند كه در بسيارى از خطاب‌هاى قرآنى منافقان و افراد بيماردل در يك رديف آمده‌اند . « 2 » ولى تمايز ميان اين دو گروه در مقام تعريف كاملًا روشن است ، به اين معنا كه\r\n\r\n\r\n","description":"","footnote":"\r\n( 1 ) - شرح نهج البلاغه ، ابن ابى الحديد ، ج 12 ، ص 97 .\r\n( 2 ) - مانند اين فرمودهء خداى متعال : « وَ اذْ يَقُولُ الْمُنافِقُونَ وَالَّذينَ فى قُلُوبِهِمْ مَرَضٌ ما وَعَدَنَا اللَّهُ وَ رَسُولُهُ الَّا غُرُوراً » ( وهنگامى كه منافقان و كسانى كه در دل‌هاىشان بيمارى است مىگفتند : « خدا و فرستاده‌اش جز فريب به ما وعده‌اى ندادند » ( احزاب ( 32 ) ، آيهء 12 ) .\r\nو اين آيه شريفه كه مىفرمايد : « إِذْ يَقُولُ الْمُنافِقُونَ وَ الَّذينَ فى قُلُوبِهِمْ مَرَضٌ غَرَّ هؤِلاءِ دينُهُمْ » آن گاه كه منافقان و كسانى كه در دل‌هايشان بيمارى بود مىگفتند : « اينان [ مؤمنان 
  ] را دينشان فريفته است » ( انفال ( 8 ) ، آيهء 49 ) .\r\n","page_name":" 47 ","page_number":47},
  {"content":"\r\n\r\nهر منافقى بيماردل هست ، اما هر بيماردلى منافق نيست . « 1 »\r\nاين نظريه هنگامى درست است كه صحابىاى با ايمان كامل به اسلام درآمده و بيمارى دل او نيز ناشى از چند شهوت نفسانى مثل مقام‌پرستى زن‌بارگى يا مال‌دوستى باشد ؛ و هرگاه كه فرصتى براى ارضاء و اشباع اين شهوت‌ها پيش آيد آن را مغتنم بشمرد و به لذت خود برسد . اما پس از آن زير تأثير ايمانش ، دوباره به اسلام روى آورد و به انجام فرايض الهى بپردازد ، يا دست كم از قرار گرفتن اسلام در راه روشنى ، كه خدا و پيامبرش خواسته‌اند جلوگيرى نكند .\r\nاما همين صحابى كه با وجود اعتراف‌هاى مكرر به خطا ، جهالت و ناآشنايى خود با فقه اسلامى ، تا واپسين لحظه‌هاى زندگى ، در قضيه جانشينى بر همان شيوه‌اى كه خود پيش گرفته و نه آنچه خدا و پيامبر خواسته‌اند ، اصرار ورزد ، نه تنها در شمار افراد بيماردل قرار مىگيرد [ كه منافق نيز هست 
  ] . علت اصلى چيز ديگرى است و از نوع شهوت‌هاى نفسانى كه با رسيدن به كام دل ، فرو مىنشيند نيست ؛ بلكه اعتقادى است پنهانى و نقشه‌اى از پيش طرح شده كه بر نافرمانى عمومى خدا و رسول او سرشته شده است . همان چيزى كه اين صحابى تا دم مرگ بر اجراى آن اصرار داشت .\r\nابن‌اثير گويد : ابوبكر ، عثمان‌بن عفان را احضار و با او خلوت كرد تا فرمان عمر را بنويسد ، آن گاه گفت : « بنويس بسم الله الرحمن الرحيم ، اين عهدنامهء ابوبكر بن ابىقحافه به مسلمانان است ، اما بعد » ، در اين هنگام از هوش رفت ؛ و عثمان نوشت : « اما بعد ، من عمر بن خطاب را به خلافت بر شما گماردم و از خيرخواهى براى شما دريغ نكردم . » آن گاه ابوبكر به هوش آمد و گفت : برايم بخوان ؛ عثمان خواند . دراين حال ابوبكر تكبير سرداد و گفت :\r\nگمان مىكنم ، از اين كه من در اين بيهوشى بميرم و مردم دچار اختلاف شوند ترسيده‌اى ، گفت : آرى . گفت : خداوند از سوى اسلام و اهل اسلام به تو پاداش خير بدهد . « 2 »\r\nسبحان الله ! روزى كه پيامبر صلى الله عليه و آله و سلم قصد داشت آخرين وصيتش را به امّت بنويسد تا از گمراهى و اختلافشان جلوگيرى كند ، اين احتياط و بيم از اختلاف كجا بود ؟ آيا عقل مىپذيرد كه رهبران اين حزب براى وضع امّت اسلامى از پيامبر صلى الله عليه و آله و سلم هم دلسوزتر بوده‌اند ؟ !\r\n\r\n\r\n","description":"","footnote":"\r\n( 1 ) - چنان كه از كتاب « معالم الفتن » نوشته سعيد ايوب دانسته مىشود ؛ ج 1 ، ص 57 - 66 ، مجمع احياء الثقافة الاسلاميه .\r\n( 2 ) - الكامل فى التاريخ ج 2 ، ص 425 و طبرى نيز در تاريخ خود آورده با اندكى تفاوت ، ج 2 ، 618 - 619 .\r\n","page_name":" 48 ","page_number":48},
  {"content":"\r\n\r\nعمر بن خطاب آرزو مىكرد كه‌اى كاش ابوعبيده بن جراح - شخص سوم رهبرى حزب - زنده مىبود تا او را خليفه مىگردانيد . « 1 » او همچنين آرزو مىكرد ، اى كاش خالد بن وليد ، كه در دوران سختى آنان را يارى داده زنده مىبود تا او را به خلافت برمىگزيد ؛ « 2 » و نيز آرزو مىكرد كه‌اى كاش سالم ، غلام ابوحذيفه - چهارمين شخصيّت رهبرى حزب - زنده بود تا او را خليفه مىگردانيد . « 3 »\r\nناگفته نماند كه خلافت « سالم » با مبناى اين حزب كه « خلافت تنها از آن قريش است » سازگارى ندارد ؛ و اين اصلى بود كه رهبرى اين حزب در روز سقيفه عليه انصار علم كرد .\r\nعمر همچنين آرزو مىكرد كه اىكاش معاذ بن جبل زنده بود تا او را خليفه مىساخت ؛ در حالى كه معاذ از انصار است !\r\nگذشته از اين ، توجّه به ماهيت شوراى ابتكارى عمر - كه به زودى درباره‌اش سخن خواهيم گفت - ما را به اين نكته رهنمون مىشود كه تعيين عثمان از سوى خليفه دوم ، برپايه يك سناريوى ويژه بود . علاوه بر آن ، وى زمينه‌هاى حكومت پادشاهى امويان را فراهم ساخت . به اين ترتيب كه دست معاويه را در شام باز گذاشت تا هرطور كه دوست داشت و مىخواست رفتار كند ؛ و آن خليفه قاطع در مدينه به خاطر جوان قريش و كسراى عرب [ معاويه 
  ] به عمد از شام چشم پوشيد !\r\nبر طبق آنچه گذشت ، جاى هيچ شكى باقى نمىماند كه شمارى از صحابه بسيار اصرار داشتند در راه اجراى فرمان‌هاى الهى مربوط به تعيين جانشين به وسيلهء پيامبر صلى الله عليه و آله و سلم و شخص خليفهء پس از وى ، تا آن جا كه مىتوانند مانع‌تراشى كنند و اين رويه را تا دم مرگ ادامه دادند .\r\nحزب سلطه در ميان شاخه‌هاى گوناگون جريان نفاق ، بيش‌ترين تأثير را بر اسلام و مسلمانان داشته است ؛ زيرا شاهراه انحراف را كه راه‌هاى فرعى از آن منشعب مىشود گشود ، و هنوز هم اسلام و مسلمانان گرفتار بدبختى و بيچارگى ناشى از عملكرد اين\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 292 .\r\n( 2 ) - الامامة والسياسة ، ج 1 ، ص 27 .\r\n( 3 ) - تاريخ الطبرى ، ج 3 ، ص 292 .\r\n","page_name":" 49 ","page_number":49},
  {"content":"\r\n\r\nحزب هستند . رهبرى اين حزب بار گناه اين بدبختىها و همه جناياتى را كه از روز سقيفه تا قيامت به بار آمده و خواهد آمد بر دوش دارد .\r\n\r\n2 - منافقان اهل كتاب\r\nبرخوردهاى اهل كتاب با اسلام و پيامبر اكرم صلى الله عليه و آله و سلم داستان تأسف‌بارى دارد كه سزاوار است همهء مؤمنان در قضيه انتظار ظهور حضرت مهدى ( عج ) غفلت نورزند و از آن عبرت بگيرند .\r\nپس از روزگار عيسى بن مريم ، اهل كتاب چشم انتظار ظهور خاتم پيامبران صلى الله عليه و آله و سلم بودند و براى فرا رسيدن هنگام ظهور آن حضرت لحظه‌شمارى مىكردند . زيرا از پيامبرانشان و نيز جانشينان آنها مژده آمدن وى را شنيده بودند ؛ و حتى نسبت به ويژگىهاى روحى و جسمى آن حضرت آگاهى داشتند . آنان نام‌ها ، لقب‌ها و كنيه‌هاى پيامبر صلى الله عليه و آله و سلم را مىدانستند و جزئيات شخصيت وى را همانند شخصيت فرزندانشان به طور كامل مىشناختند . قرآن كريم در تأكيد بر اين حقيقت مىفرمايد :\r\n « الَّذِينَ آتَيْناهُمُ الْكِتابَ يَعْرِفُونَهُ كَما يَعْرِفُونَ أَبْناءَهُمْ »  « 1 »  * \r\nكسانى كه به ايشان كتاب [ آسمانى 
  ] داده‌ايم ، همان گونه كه پسران خود را مىشناسند ، او [ / محمد 
  ] را مىشناسند .\r\nآنان به وسيله اخبارى كه از كتاب‌ها و روايت‌هاى دينى دريافت كرده بودند نسبت به شخصيت و سيره پيامبر آگاهى كامل داشتند و مىدانستند كه رفتار خوب و بد در نظر آن حضرت كدام است . حتى آداب نشست و برخاست ، خواب و بيدارى و سكوت و سخن و جز آن را مىدانستند ، چنان كه قرآن كريم مىفرمايد :\r\n « الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ . . . »  « 2 »\r\nكسى كه [ نام 
  ] او را نزد خود در تورات و انجيل نوشته مىيابند .\r\n\r\n\r\n","description":"","footnote":"\r\n( 1 ) - بقره ( 2 ) ، آيه 146 .\r\n( 2 ) - اعراف ( 7 ) ، آيه 157 .\r\n","page_name":" 50 ","page_number":50},
  {"content":"\r\n\r\nآنان همچنين به ويژگىهاى همراهان او و مثل‌هايى كه در بارهء آنان زده مىشد آگاه بودند . چنان‌كه قرآن كريم مىفرمايد :\r\n « ذلِكَ مَثَلُهُمْ فِي التَّوْراةِ وَ مَثَلُهُمْ فِي الْإِنْجِيلِ . . . »  « 1 »\r\nبلكه آن گونه كه از روايت‌هاى فراوان بر مىآيد ويژگىهاى جانشينان پيامبر صلى الله عليه و آله و سلم را نيز مىدانستند .\r\nجمعيّت‌هايى از يهود نيز به جِدّ و همراه همه لوازم عملى آن چشم انتظار پيامبر خاتم صلى الله عليه و آله و سلم بودند . اين انتظار جدى آنان را وادار كرد تا شهر و ديارشان را ترك گفته به سرزمينى كه پيامبر بدانجا هجرت مىكند ؛ و آنان اخبارش را نسلى پس از نسل ديگر به ارث برده بودند كوچ كنند . اينان در اين راه دشوارىهاى بسيارى تحمل كردند ، چنان كه در روايتى آمده است : يهوديان در كتاب‌هايشان ديده بودند كه محمد صلى الله عليه و آله و سلم به جايى ميان « عير » و « احد » « 2 » مهاجرت خواهد كرد . از اين رو در جست و جوى اين مكان برآمدند و چون بر كوهى به نام « حِداد » گذشتند گفتند : حِداد و احد يكى هستند ؛ و در اطراف آن پراكنده شدند و برخى در « تيماء » برخى در « فدك » و برخى در « خيبر » فرود آمدند .\r\nآنهايى كه در تيماء بودند ، مشتاق ديدار برادران خويش گشتند . در اين هنگام عربى از قبيله قيس بر آنان گذشت ؛ و شتر او را كرايه كردند . عرب گفت : من شما را ميان عير و احد مىبرم . گفتند : چون به آن دو كوه رسيدى ما را خبر كن ؛ و چون به سرزمين يثرب رسيدند ، رو به آنان كرد و گفت : اين عير است و آن احد . يهوديان از شتر پايين آمدند و گفتند : ما به هدف خود رسيديم و ديگر به شتر تو نيازى نداريم ، هر جا خواهى برو .\r\nسپس به برادران خود كه در خيبر و فدك ساكن بودند چنين نوشتند : سوى ما بشتابيد كه به جايگاه مورد نظر رسيديم ؛ و آنان در پاسخ نوشتند : ما در اين سرزمين استقرار يافته و اموالى به دست آورده‌ايم ، و اينك كه به شما بسيار نزديكيم مىتوانيم زود به شما بپيونديم .\r\nيهوديان در سرزمين مدينه اموالى به دست آوردند و چون اين خبر به تُبَّع رسيد با آنها\r\n\r\n\r\n","description":"","footnote":"\r\n( 1 ) - فتح ( 48 ) ، آيهء 29 .\r\n( 2 ) - دو كوه از كوه‌هاى مدينه .\r\n","page_name":" 51 ","page_number":51},
  {"content":"\r\n\r\nبه جنگ پرداخت . آنان به حصار پناه بردند و تُبّع محاصره‌شان كرد . يهودىها دلسوزى مىكردند و شبانه براى افراد ناتوان سپاه تبّع خرما و جو مىانداختند . چون اين خبر به تبّع رسيد بر آنان رقّت آورد ؛ و به يهودىها امان داد . چون نزد او فرود آمدند ، تبع گفت :\r\nسرزمين شما را جايى پاكيزه يافتم و تصميم دارم كه ميان شما بمانم . گفتند : تو شايسته اين كار نيستى ، زيرا اين سرزمين هجرتگاه يك پيامبر است و تا او هجرت نكند هيچ كس حق چنين كارى را ندارد . گفت : بنابر اين من كسانى را از خاندانم در ميان شما مىگذارم كه چون آن پيامبر به اين جا هجرت كرد ياريش دهند ؛ و دو قبيله اوس و خزرج را به جاى گذاشت . پس از آن كه شمار افراد اين دو قبيله فزونى يافت اموال يهوديان را تصاحب كردند ؛ و آنها مىگفتند : آن روزى كه محمد ظهور كند شما را از سرزمين ما بيرون مىراند و اموالمان را بازپس مىگيرد . پس از ظهور حضرت محمد صلى الله عليه و آله و سلم ، انصار به او ايمان آوردند و يهود انكارش كردند ! و اين است معناى كلام خداى عزوجل كه مىفرمايد :\r\n « وَ كانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا فَلَمَّا جاءَهُمْ ما عَرَفُوا كَفَرُوا بِهِ فَلَعْنَةُ اللَّهِ عَلَى الْكافِرِينَ »  « 1 »\r\nو از ديرباز [ در انتظارش 
  ] بر كسانى كه كافر شده بودند پيروزى مىجستد ؛ ولى همين كه آنچه [ كه اوصافش 
  ] را مىشناختند برايشان آمد ، انكارش كردند . پس لعنت خداوند بر كافران باد .\r\nبايد ديد چرا آن انتظار جدى يهوديان اين نتيجه ناخوشايند و زيانبار را به همراه داشت ؟ در پاسخ بايد گفت كه دليل اين زيانبارى توقع يهود بود كه خوش نداشتند رسول خدا صلى الله عليه و آله و سلم آنها را در رديف ديگر مردم قرار دهد و يا ديگران را برتر از ايشان بشمارد ؛ و موقعيّت ممتاز مادى و معنوى و اجتماعىشان را به خطر بيندازد و بسيارى استثناهاى ديگر ، بنابر اين انتظار آنها يك انتظار مشروط بود .\r\nوقتى ديدند كه مردم نزد پيامبر صلى الله عليه و آله و سلم ، از نظر حقوق و وظايف همانند دندانه‌هاىشانه\r\n\r\n\r\n","description":"","footnote":"\r\n( 1 ) - بقره ( 2 ) ، آيه 89 .\r\n","page_name":" 52 ","page_number":52},
  {"content":"\r\n\r\nمساوى هستند و ملاك برتريشان تقواست ، [ ازپذيرش حق 
  ] سر باز زدند و به گذشتهء خود بازگشتند و از هواى نفس پيروى كردند و نسبت به حقيقتى كه نزدشان شناخته شده بود كفر ورزيدند ؛ و آن خسارت بزرگ و جبران‌ناپذير به بار آمد .\r\nاما چنانچه انتظارشان بى قيد و شرط مىبود و به طور كامل و مطلق از فرمان آن حضرت اطاعت مىكردند و همهء شرايط او را مىپذيرفتند ، پيامد انتظارشان نيز رستگارى روشن مىبود كه « تسليم‌شدگان رستگار شدند » . « 1 »\r\nو چون يهوديان - پس از آن انتظار جدى و دراز مدت - از تسليم شدن بدون شرط به خدا و رسول و گردن نهادن به اسلام همچنان كه ديگر مردم چنين كردند ، سرباز زدند ، با آن كه حقيقت برايشان روشن بود ، از سر جسارت ، در شمار سرسخت‌ترين دشمنان اسلام و مسلمانان درآمدند ، نتيجه آن شد كه به صفوف دشمنان پيوستند و پيمانى را كه با پيامبر صلى الله عليه و آله و سلم بسته بودند نه يك بار بلكه چندين بار شكستند . تا آن كه سرانجام خداوند آنان را شكست داد و با خوارى و ذلت آنان را از سرزمين‌شان راندند .\r\nپس از آن كه دعوت محمدى نيرو گرفت و پشتوانه يافت همهء نيروهاى مخالف در هم شكسته شدند ، كسانى كه مقابلش قرار گرفته بودند در صدد برآمدند تا اهدافى را كه با زور و جنگ به دست نياورده بودند ، از راه مكر و فريب و نيرنگ كسب كنند .\r\nيهوديان ، فريبكارى را با شيوه تخريب از داخل - كه از هر حربهء ديگرى كارآمدتر است - دنبال مىكردند . اينان در اين زمينه تاريخى دارند كه هنوزهم ادامه دارد . اگر بگوييم كه يهود ، برعكس تاريخ سياسىاى كه در تخريب از درون عليه ديگران دارد ، در تبليغ مستقيم\r\n\r\n\r\n","description":"","footnote":"\r\n( 1 ) - ما نيز در موضوع انتظار ظهور حضرت مهدى بايد به اين نكته مهم توجّه داشته باشيم كه جدى بودن انتظار كافى نيست - گرچه شمار منتظران واقعى اندك است - ، بلكه انتظار بايد صحيح و اساسى باشد ؛ و آن هنگامى است كه انتظار بر تسليم كامل نسبت به فرمان آن حضرت مبتنى باشد .\r\nتسليم كامل نيز زمانى حاصل مىشود كه از سويى براى فرمانبردارى هيچ شرطى قايل نشويم و از سوى ديگر همهء شرايط آن حضرت را به طور كامل و برپايه تسليم محض بپذيريم .\r\nاين موضوع در مقام سخن آسان ولى در عمل بسيار دشوار است ؛ و به مجاهدتى بزرگ و توفيق خداوندى نياز دارد . زيرا كم‌تر كسى حاضر است كه براى مثال از موقعيّت‌هاى علمى ، اجتماعى ، سياسى يا مادى و معنوى كه عمرى را در سايه‌اش به سر برده چشم بپوشد .\r\nاين از مهم‌ترين نكاتى است كه در موضوع انتظار امام مهدى بايد مد نظر قرار گيرد .\r\n","page_name":" 53 ","page_number":53},
  {"content":"\r\n\r\nدين خود هيچ سابقه‌اى ندارد ، شايد خطا نرفته باشيم . شواهد اين حقيقت از نخستين روزهاى پيدايش اينان تا روزگار ما ، در جاى جاى تاريخ بشرى ، به چشم مىخورد .\r\nمسيحيان نيز در شيوه تخريب از درون ، همان راهِ يهوديان را در پيش گرفته ، در اين زمينه به موفقيت‌هاى بزرگى نيز دست يافته‌اند . پيروان اين دين هم در اين زمينه تاريخ ويژه‌اى دارند كه تأثير آن در زندگى مسلمانان تا به امروز عميق و با اهميت بوده است .\r\nاهل كتاب در حالى كه دل‌هايشان در آتش كينه و حسد مىسوخت همچنان روند حركت اسلام را در روزگار پيامبر صلى الله عليه و آله و سلم زير نظر داشتند ، ولى خود را بى تفاوت نشان مىدادند و پيوسته منتظر فرصتى بودند كه در روند حوادث مداخله كرده جامعه اسلامى را از مسير روشن و مستقيم منحرف سازند . گرچه اينان با استفاده از ارتباط مستحكم و ديرينه برخى عناصرى كه اينك به اسلام درآمده بودند و از صحابه به شمار مىرفتند - و نام هايشان معلوم است - « 1 » اعمال نفوذ مىكردند ، ولى به اين اندازه بسنده نكردند و شمارى از عالمان خود را كه در كار تخريب از درون استاد بودند ، به صفوف مسلمانان نفوذ دادند تا يكى ديگر از شاخه‌هاى جريان نفاق را در درون حركت اسلام تشكيل دهند ؛ و اين نوع از نفاق را در راستاى كمك به خط انحراف و روى گرداندن از رسول خدا صلى الله عليه و آله و سلم به طور مؤثر و كارآمد پشتيبانى كنند .\r\nسرشناس‌ترين اين عناصر مخرّب از يهود « كعب الاحبار » و از نصارا « تميم الدارى » بودند . پس از اينها شاگردانشان آمدند و شبكه خطرناكى را در ميان مشاوران ، دبيران ، خدمتكاران و اطرافيان خلفا تشكيل دادند .\r\nشگفت اين جاست كه كعب الاحبار نه در روزگار پيامبر صلى الله عليه و آله و سلم و ابوبكر ، بلكه در روزگار عمر اسلام آورد . در حالى كه استادش به نام ابوسموئل [ پيش از او 
  ] در روزگار خليفه اول ، « ابوبكر » ، به اسلام گرويده بود . « 2 » هنگامى كه عباس بن عبدالمطلّب سبب تأخير اسلام كعب الاحبار تا روزگار عمر را از وى پرسيد ، پاسخ داد كه پدرش حقيقت كار محمد صلى الله عليه و آله و سلم و امّتش را در نامه‌اى نوشته و مهر كرده بود و دستور داده بود كه مهر آن\r\n\r\n\r\n","description":"","footnote":"\r\n( 1 ) - ر . ك . السيرة النبويه ، ابن هشام ، ج 2 ، ص 174 - 177 .\r\n( 2 ) - أضواء على السنة المحمديه ، ص 148 - 149 .\r\n","page_name":" 54 ","page_number":54},
  {"content":"\r\n\r\nگشوده نشود ، تا آن كه وى آن را در روزگار عمر باز كرد و مسلمان شد ! اين در حالى است كه به گزارش تاريخ ، وى از بزرگ‌ترين دانشمندان يهود بوده است .\r\nكعب الاحبار زندگانى به ظاهر اسلامىاش را در حالى آغاز كرد كه در شمار نزديكان خليفه دوم به شمار مىآمد . با او انس و الفت داشت و به مشورت مىپرداخت و بر انديشه‌اش تأثير مىگذاشت . خليفه پرسش‌هايى را كه پاسخ ديگر صحابه برايش خوشايند نبود به او ارجاع مىداد . نقل شده است كه يك بار خليفه دوم از سلمان پرسيد :\r\n« آيا من پادشاهم يا خليفه ؟ » سلمان گفت : « اگر درهمى يا كم‌تر و بيش‌تر ، از زمين مسلمانان ماليات گرفته جز در راه خودش به مصرف رسانده باشى ، پادشاهى نه خليفه » « 1 » پاسخ سلمان خليفه را خوش نيامد و از كعب ، كه در دادن پاسخ‌هاى محبت‌آفرين ماهر بود ، پرسيد و گفت : « تو را به خدا سوگند ، آيا به نظر تو من خليفه‌ام يا پادشاه ؟ » گفت :\r\n« خليفه » و هنگامى كه عمر او را سوگند داد ، در پاسخ گفت : به خدا سوگند خليفه‌اى هستى از بهترين خليفه‌ها و روزگار تو بهترين روزگارهاست ! » « 2 »\r\nپس از فتح بيت المقدس ، كعب ، عمر را در سفر به آن سرزمين همراهى كرد و هنگامى كه در قدس قصد خواندن نماز داشت از كعب پرسيد : « به نظر تو كجا بايد نماز بخوانم ؟ » « 3 » ؛ و هنگامى كه قصد ساختن مسجد را داشت نيز از وى پرسيد « به نظر تو مسجد را بايد كجا قرار دهيم ؟ » « 4 »\r\nيك بار از او پرسيد : « از فضايل پيامبر صلى الله عليه و آله و سلم پيش از ولادتش ما را خبر بده » « 5 » و بار ديگر پرسيد « اى كعب از بهشت عَدْن برايم بگو » « 6 »\r\nپس از خليفه دوم ، كعب در شمار مشاوران نزديك عثمان درآمد به طورى كه از آزرده شدن خاطر خليفه او نيز برآشفته و ناراحت مىشد .\r\n\r\n\r\n","description":"","footnote":"\r\n( 1 )\r\n- كنز العمال ، ج 12 ، ص 567 ، شماره 35777 به نقل از ابن سعد .\r\n( 2 ) - همان ، ص 574 ، شماره 35794 به نقل از كتاب « الفتن » نعيم بن حماد .\r\n( 3 ) - همان ، ج 14 ، ص 143 .\r\n( 4 ) - همان ، ص 148 .\r\n( 5 ) - همان ، ج 12 ، ص 364 .\r\n( 6 ) - همان ، ص 561 .\r\n","page_name":" 55 ","page_number":55},
  {"content":"\r\n\r\nنقل شده است كه روزى عثمان پرسيد : آيا جايز است كه امام از اموال بيت‌المال بردارد و هرگاه كه توانست بازپس دهد ؟ كعب گفت : هيچ مانعى ندارد . در اين هنگام ابوذر فرياد زد كه‌اى يهودى زاده - آيا تو دين ما را به ما مىآموزى ! ؟ عثمان گفت : تو بسيار مرا زخم زبان مىزنى و نسبت به يارانم فراوان تندى مىكنى ، برو به شام ؛ و او را به آن سرزمين تبعيد كرد . « 1 »\r\nدر هنگام كه خليفه دوم موفق شد با كشيدن حصارى آهنين بر گرد احاديث نبوى از نشر آنها جلوگيرى كند ، دَرِ بزرگى را بر روى منافقان اهل كتاب گشود ، تا چيزهايى را كه هيچ ارتباطى با اسلام ناب محمدى نداشت از طريق نقل داستان‌ها در اذهان مسلمانان رخنه دهند . به اين ترتيب برخى از كتاب‌هاى پنهان يهود و بسيارى از جعليات و دروغ‌هاى خودِ قصه‌پردازان كه موجب انحراف امّت اسلامى از دين حق مىگشت ، ميانشان رواج يافت .\r\nنخستين كسى كه آغاز به قصه‌پردازى كرد ، تميم دارى بود . وى از عمر بن خطاب اجازه خواست كه سرپا بايستد و براى مردم قصه بگويد ؛ و او نيز اجازه داد . « 2 »\r\nبا ورود كعب به ميدان قصه‌پردازى ، دامنهء فاجعه گسترده‌تر شد و هنگامى كه در شام به معاويه پيوست ، معاويه به او فرمان داد كه در آن جا نيز قصه بگويد . كعب دست پروردگانى از سنخ خود داشت و آنان نيز شاگردانى داشتند كه زنجيره تخريبى ممتدى را تشكيل مىدادند .\r\nدر روزگارى كه مسلمان‌ها از احاديث نبوى منع مىشدند ، اين قصه‌گويان در زندگى مسلمانان تأثيرى بس بزرگ داشتند ، و همانند روزنامه‌اى انحصارى ، در زندگى آنها تأثير مىگذاشتند و اذهانشان را در جهت دلخواه سوق مىدادند .\r\nامويان به داستان ، به عنوان يك ابزار تبليغاتى - سياسى ، بسيار اهميت مىدادند ، زيرا قصه‌پردازان با جعل فضايل دروغين براى آنها و برخى ديگر از صحابه‌اى كه رفتارشان همواركنندهء راه بنىاميه بود ، آنان را در ديد مردم بزرگ جلوه مىدادند . در حالى كه پيش از آن و در روزگار پيامبر صلى الله عليه و آله و سلم از هرگونه فضيلتى كه موجب برتريشان باشد بىبهره بودند .\r\n\r\n\r\n","description":"","footnote":"\r\n( 1 ) - شرح نهج البلاغه ، ابن ابى الحديد ، ج 1 ، ص 240 .\r\n( 2 ) - الفتح الربانى ، ج 20 ، ص 145 .\r\n","page_name":" 56 ","page_number":56},
  {"content":"\r\n\r\nدر اين راستا حديث‌هاى فراوانى با اين روش ساخته شد و واقعيت و خيال به هم آميخت . ميزان وحشت انگيزى از موهاماتِ ساخته و پرداخته جاعلان و قصه پردازان ، انباشته شد ، به طورى كه با گذشت زمان به صورت بخشى از ميراث دينى درآمد و بسيارى از مسلمانان به آن‌ها معتقد و پايبند شدند . يكى از دشوارىهاى بسيار بزرگ بر سر راه محققان اين شد كه با وجود اسناد موثقى كه در دست دارند ، جرئت نقد و رد ناخالصىهاى زيادى را كه در اين ميراث دينى رخنه كرده بود ، نداشتند و اين علىرغم اطلاع ايشان از اسناد و مدارك قاطعى بود كه مىتوانست اذهان را به تأمل وادارد و حقايق واژگونه شده را روشن كند .\r\nاگر قصه‌پردازان منافق اهل كتاب روزگار بنىاميه براى خاموش ساختن نور على عليه السلام و فرزندانش و كتمان فضايل آن بزرگواران بدگويى كنند ، جاى شگفتى ندارد ، زيرا آنها به خوبى مىدانستند كه فلسفه وجودىشان [ در جامعه اسلامى 
  ] پشتيبانى خط انحراف از مكتب اهل بيت است . يك نگاه گذرا به سيرهء زندگى كسانى چون كعب الاحبار ، تميم دارى ، وهب بن منبه ، نافع بن سرجس - مولاى عبدالله عمر - و سرجون - مشاور معاويه و يزيد - و ابوزبيد - مشاور وليد بن عقبه - و ديگران ، بهترين گواه براى معرفى راه اين گروه است .\r\nاز نكات جالبى كه تاريخ از ابن عباس نقل مىكند اين است كه عمر بن خطاب در واپسين روزهاى زندگانىاش از خلافت رنجيده خاطر بود و از بيم آن كه از عهده ادارهء امور مردم برنيايد ، از اين رو پيوسته از خداوند تقاضاى مرگ مىكرد . ابن عباس گويد :\r\nروزى در حالى كه من نيز نزدش بودم رو به كعب الاحبار كرد و گفت : دوست دارم كه خلافت را بر عهده ديگرى بگذارم چون گمان مىكنم كه مرگم نزديك شده است ، نظر تو دربارهء على چيست ؟ آن را بازگو كن ، شما كه مىپنداريد اين موضوع مربوط به ما در كتاب‌هايتان آمده است بگو ببينم چه در نزد خود داريد ؟ كعب گفت : اگر رأى مرا مىخواهى على شايسته اين منصب نيست چرا كه مردى سخت ديندار است ، از هيچ لغزشى چشم نمىپوشد و از هيچ ضعفى درنمىگذرد . خودسرانه و به نظر خودش عمل مىكند ، اين امور در سياست رعيت جايگاهى ندارد . اما آنچه را در كتاب‌هايمان مىيابيم اين است كه نه او اين امر را تصدى مىكند و نه فرزندانش و اگر او به خلافت برسد ،\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nآشوبى سخت به پا خواهد شد . عمر گفت : چگونه ؟ گفت : زيرا او خون ريخته است و كسى كه خون بريزد به حكومت نمىرسد . هنگامى كه داود قصد ساختن ديوار بيت المقدس را كرد ، خداوند به او وحى فرمود : تو آن را بنا نمىكنى ، زيرا خون ريخته‌اى ؛ و سليمان آن را بنا مىكند . عمر گفت : آيا خون‌ها را به حق نريخته است ؟ كعب گفت : يا اميرالمؤمنين ، داوود هم به حق ريخت ! « 1 »\r\nنمىدانيم بخنديم يا گريه كنيم ! اين منافق بزرگ قصد بدگويى از سرور اوصيا را دارد ولى ندانسته آن حضرت را ستوده است . او بر داوود دروغ مىبندد ، غافل از اين كه خداى متعال به خلافت وى تصريح كرده است :\r\n « يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ »  « 2 »\r\nاى داود ، ما تورا در زمين ، خليفه [ و جانشين 
  ] گردانيديم ؛ پس ميان مردم به‌حق داورى كن .\r\nاين را هم بگوييم كه منافقانِ اهل كتاب ، در پناه ديگر شاخه‌هاى نفاق ايفاى نقش مىكردند . در دوران رسول خدا صلى الله عليه و آله و سلم در پناه منافقان اوس و خزرج مدينه عمل مىكردند ؛ در روزگار سه خليفه اول ، در پناه حزب سلطه فعال بودند ؛ و در طول دوران بنىاميه و بنى عباس ، در پناه احزاب اين دو خاندان فعاليت داشتند .\r\nشواهد اين حقيقت آشكار و فراوان است . هر كس در توطئه‌هاى پيچيده و چند سويه‌اى كه براى كشتن امام على عليه السلام طرح‌ريزى مىشد تأمل كند ، سرانگشت يهود را به‌طور آشكار در آن‌جا خواهد ديد . چنان‌كه نقل شده است اميرالمؤمنين على عليه السلام پس از ضربت خوردن در محراب عبادت به فرزندش حسن عليه السلام فرمود : « مرا عبدالرحمن بن ملجم مرادىِ فرزند زن يهودى كشت . » « 3 » همان گونه كه نقش سرجون مسيحى ، مشاور معاويه و يزيد ، در سياست‌ها و اداره امور اموىها بر آگاهان پوشيده نيست و نقش او در طراحى براى پايان دادن به انقلاب امام حسين عليه السلام روشن‌تر از آن است كه بتوان پنهان كرد . متوكل عباسى نيز\r\n\r\n\r\n","description":"","footnote":"\r\n( 1 ) - شرح نهج البلاغه ، ج 12 ، ص 115 .\r\n( 2 ) - ص ( 38 ) : آيه 26 .\r\n( 3 ) - بحار الانوار ، ج 42 ، ص 284 ، باب 127 .\r\n","page_name":" 58 ","page_number":58},
  {"content":"\r\n\r\nقبر امام حسين عليه السلام را به دست ابراهيم ديزج و با همكارى چند يهودى ديگر شخم زد . « 1 »\r\nاين نوع از انواع جريان نفاق ، هميشه در لباس طاغوت‌ها و حكومت‌هاى ستمگرى كه در جاى جاى جهان اسلام تا به امروز بر امّت رنجديدهء اسلامى حكم رانده ، پنهان شده است . همهء مصايب و بدبختىهاى امّت اسلامى زاييدهء توطئه‌هاى يهود و نصارا است . اينان نخستين كسانى بودند كه مظاهر غير اسلامى و منكرات را در جوامع اسلامى اشاعه دادند . آنها بودند كه براى نخستين بار احزاب كافر مثل حزب‌هاى كمونيستى و سوسياليسى و ملى را در جهان اسلام تشكيل دادند و به انتشار افكارشان پرداختند . نيز منشأ همهء حركت‌هاى افراطى كه به نام اسلام تمام شده ولى همه مسلمانان و به‌ويژه شيعيان آنان را مردود مىشمرند ، همين يهودىها هستند .\r\n\r\n3 - منافقان ساكن مدينه\r\nاين شاخه از منافقان را منافق‌هاى اوس و خزرج تشكيل مىدادند . اينها كسانى بودند كه از صميم دل اسلام نياورده بودند ، اما پس از آن كه همه اوس و خزرج ساكن مدينه اسلام آوردند و آمادگى كامل خود را براى فداكارى در راه دين اعلام داشتند ، اينان نيز خود را مسلمان وانمود كردند . رئيس آنها عبدالله بن ابَىِّ بن سلول عوفى بود كه خويشاوندانش براى او تاجى از مرواريد آماده ساخته ، قصد داشتند كه او را پادشاه خود گردانند . در چنين وضعيتى بود كه خداوند پيامبرش را مبعوث كرد . پس از آن كه قوم اوس به اسلام روى آوردند و ديد كه رسول خدا صلى الله عليه و آله و سلم پادشاهى را از او سلب كرده كينه حضرت را به دل گرفت . اما هنگامى كه ديد همه قوم او به اسلام روى آورده‌اند ، او نيز با اكراه اسلام آورد ، ولى همچنان بر نفاق و كينه‌اش پاى مىفشرد . « 2 »\r\nاز ويژگىهاى اين مرد و دار و دسته‌اش اين بود كه آشكارا عليه اسلام و پيامبر صلى الله عليه و آله و سلم سخن مىگفتند . يهوديان و به‌ويژه منافقانشان اين گروه را به شدت پشتيبانى مىكردند و به طور مؤثرى كمك مىدادند . عكس قضيه نيز درست بود . پس از آن كه توسط يهود بنى قينقاع در پى محاصره توسط رسول خدا صلى الله عليه و آله و سلم شكست خوردند ، عبدالله بن ابَىّ به\r\n\r\n\r\n","description":"","footnote":"\r\n( 1 ) - مقاتل الطالبيين ، ص 395 - 396 .\r\n( 2 ) - سيرة النبويه ، ابن هشام ، ج 2 ، ص 234 .\r\n","page_name":" 59 ","page_number":59},
  {"content":"\r\n\r\nرسول خدا صلى الله عليه و آله و سلم اصرار مىكرد كه نسبت به آنها نيكى كند ، تا آن جا كه دست در زره آن حضرت نهاد و تا نگرفتن پاسخ مثبت رهايش نكرد . همچنين در لشكركشى رسول خدا صلى الله عليه و آله و سلم براى جنگ احد ، يهوديان و منافقانشان به نيروى نظامىاى كه منافقان مدينه به فرماندهى عبدالله بن أبى تشكيل داده بودند پيوستند . گفته‌اند كه اين نيرو يك سوم سپاه اسلام و شمارشان سيصد تن بود . عبدالله بن ابَىّ به منظور تضعيف مسلمانان ، به بهانه اين كه جنگى در كار نيست ، « 1 » پيش از جنگ ، به مدينه بازگشت . نيز گفته شده است كه پيامبر صلى الله عليه و آله و سلم به دليل كفرشان آنان را باز گرداند و شمار آنها ششصد تن بود . در روايتى آمده است كه پيامبر صلى الله عليه و آله و سلم روز احد بيرون آمد . پس از گذشتن از ثنية الوداع ، عبدالله بن ابَىّ را در رأس دسته‌اى آراسته ديد . پرسيد : اينان كيستند ؟ گفتند : عبدالله بن ابَىّ در رأس ششصد تن از هم پيمان‌هاى او از يهود بنى قينقاع ، فرمود : آيا اسلام آورده‌اند ؟ گفتند : يا رسول‌الله ، نه .\r\nفرمود : به آنان فرمان بازگشت بدهيد ؛ زيرا ما از مشركان عليه مشركان كمك نمىگيريم . « 2 »\r\nاين شاخه از جريان نفاق ، برجلوگيرى از پيشرفت اسلام و شكست مسلمانان و آزار پيامبر صلى الله عليه و آله و سلم و توطئه‌چينى براى قتل آن حضرت تلاش فراوان كرد . غزوه‌ها و جنگ‌هاى رسول خدا صلى الله عليه و آله و سلم گواه همهء اين موارد است ؛ و پژوهندهء سيرهء نبوى اين حقيقت آشكار را به آسانى در خواهد يافت . اما در طول دوران ده سالهء زندگى پيامبر صلى الله عليه و آله و سلم در مدينه تلاش اين شاخه از منافقان براى آنان جز خوارى و ذلت چيزى به بار نياورد .\r\nرفتار پيامبر صلى الله عليه و آله و سلم با رهبر اين شاخه و پيروان او و رويارويى آن حضرت با كارها و دسيسه هايشان به مقتضاى مصالح اسلام و تداوم پيشرفت آن بود . آن حضرت طبق شرايط اسلام و به مقتضاى حكمت الهى و خطاناپذيريش ، صبر و بردبارى و گذشت به خرج مىداد و يا اين كه بر آنها سخت مىگرفت و تنبيه‌شان مىكرد .\r\nاين شاخه و رهبرشان ، عبدالله بن ابى ، ديگر شاخه‌هاى نفاق ، به طور پنهانى روابط حسنه داشتند . براى پژوهنده ، اين روابط ، با كنار هم قرار دادن مضمون برخى روايت‌ها ، دريافت و فهم نانوشته‌هاى ميان سطور قابل كشف است . براى مثال در جنگ احد ، پس از بروز شايعه\r\n\r\n\r\n","description":"","footnote":"\r\n( 1 ) - اقتباس از آيه شريفه 167 ، سوره آل عمران : « لَوْ نَعْلَمُ قِتالًا لَاتَّبَعْناكُمْ » .\r\n( 2 ) - وفاء الوفاء ، ج 1 ، ص 2 و 2 ؛ مغازى واقدى ، ج 1 ، ص 215 .\r\n","page_name":" 60 ","page_number":60},
  {"content":"\r\n\r\nقتل رسول خدا صلى الله عليه و آله و سلم ، برخى از مسلمانان كه شيطان آنها را گمراه كرده بود ، در حالى كه فرار مىكردند و از كوه بالا مىرفتند و به هيچ كس توجّه نداشتند ، گفتند : « اى كاش وكيلى را نزد عبدالله بن أبى بفرستيم تا از ابوسفيان براى ما امان بگيرد . اى مردم محمد كشته شده است ، بنابر اين پيش از آن كه بيايند و شما را بكشند نزد خويشاوندان خود بازگرديد . » « 1 »\r\nبرخى گفتند : « اگر او پيامبر بود كشته نمىشد ، پس به دين نخست خويش باز گرديد ؛ « 2 » و برخى ديگر گفتند : ما دستمان را سوى آن‌ها دراز مىكنيم ، آنان خويشاوندان و عموزادگان ما هستند . » « 3 » صاحب كتاب « السيرة الحلبيه » مىگويد : « اين [ عبارت اخير 
  ] نشان مىدهد كه اين گروه [ فرارى 
  ] نه از انصار ، بلكه از مهاجران بودند . » « 4 »\r\nاين سخن‌ها و اظهار نظرها به گونهء شك‌برانگيزى به اين واقعيت اشاره دارد كه ميان منافقان قريش عبدالله بن ابى بن سلول و ابوسفيان - سركرده كفر در رويارويى با اسلام و كسى كه پس از آن در رأس نفاق اموى و پناهگاه منافقان بود - « 5 » روابطى پنهانى وجود داشته است . بىترديد رهبر حزب سلطه در شمار كسانى بود كه به منظور فرار ، از صخره بالا رفت ؛ دلايل خاص تاريخى اين امر را اثبات مىكند . « 6 »\r\nمطلب ديگرى كه اين ادعا را اثبات مىكند و از قضاياى مسلم تاريخى است ، اين كه در جنگ احد ، همه مهاجران بجز اميرمؤمنان على عليه السلام ، از كنار رسول خدا صلى الله عليه و آله و سلم فرار كرده‌اند . در خبر آمده است كه أنس بن نضر ، قبل از شهادتش در اين جنگ ، عمربن خطاب و چند تن ديگر از فراريان را كه دست از جنگ كشيده بودند به جهاد و شهادت فرا خواند ، اما آنها اجابت نكردند . روايت در اين باره چنين مىگويد : انس بن نضر ، عموى انس بن مالك به عمربن خطاب و طلحة بن عبيدالله و چند تن ديگر از مهاجران و انصار رسيد كه دست از جنگ كشيده بودند . گفت : چرا نشسته‌ايد ؟ گفتند : پيامبر صلى الله عليه و آله و سلم\r\n\r\n\r\n","description":"","footnote":"\r\n( 1 ) - السيرة الحلبيه ، ج 2 ، ص 240 .\r\n( 2 ) - همان .\r\n( 3 ) - النزاع والتخاصم ، مقريزى ، ص 43 .\r\n( 4 ) - السيرة الحلبيه ، ج 2 ، ص 240 .\r\n( 5 ) - النزاع والتخاصم ، مقريزى ، ص 43 .\r\n( 6 ) - ر . ك . الصحيح من سيرة النبى الاعظم ، ج 4 ، ص 241 - 251 .\r\n","page_name":" 61 ","page_number":61},
  {"content":"\r\n\r\nكشته شده . گفت : در اين صورت زندگى پس از او را مىخواهيد چه كنيد ؟ برخيزيد و براى همان چيزى كه پيامبر مرده است شما نيز بميريد ! سپس خود به سوى دشمن رفت و جنگيد تا كشته شد . « 1 » اين روايت ناظر بر اين حقيقت است كه آنها همراه وى به جنگ برنخاستند .\r\nبازگشت به گذشته كه ناشى از ترديد در نبوّت رسول خدا صلى الله عليه و آله و سلم بود ، تنها به شمارى از صحابه در جنگ احد محدود نمىشود ، بلكه در همهء سختىها و شكست‌ها و شرايطى كه جريان باد مخالف مىوزيد ، تكرار مىشد . عمر بن خطاب ، خود دربارهء تكرار اين ترديد ، آن هم به صورتى شديدتر ، در روز صلح حديبيه براى ما سخن مىگويد ؛ كه شك در آن روز وى را به انديشه تمرد نسبت به رسول خدا صلى الله عليه و آله و سلم و قيام عليه او واداشت . او مىگويد : « چنان به شك افتادم كه از هنگام اسلام آوردنم تا به آن روز چنين شك نكرده بودم . اگر در آن روز پيروانى مىيافتم ، زير بار اين صلح نمىرفتم » . « 2 »\r\nخنده‌دار و گريه‌آور اين است كه چنين گزافه گويىهايى از اين صحابه تنها هنگامى شنيده مىشد كه ترس از ميان رفته بود ، و بيم خطر وجود نداشت . يعنى همان حالتى كه زبان‌هاى تند به سخن درمىآيد . هرگاه كه رسول خدا صلى الله عليه و آله و سلم از لاف زدن‌هاى دروغين‌شان به تنگ مىآمد به قصد خاموش كردن آنها ترسشان را يادآور مىشد ، چنان كه در روز حديبيه فرمود : « آيا جنگ احد را فراموش كرده‌ايد كه بالا مىرفتيد و به هيچ كس توجّه نداشتيد و من از دنبال شما را صدا مىزدم ؟ آيا جنگ احزاب را فراموش كرده‌ايد كه از بالا و پايين بر سر شما ريختند و چشم‌ها برگشت و جان‌ها به گلو رسيد ؟ آيا فراموش كرده‌ايد روز چنان را ؟ . . . » « 3 »\r\n\r\n4 - حزب اموى\r\nفتح مكّه يكى از نقاط عطف اصلى تاريخ اسلام است . پس از آن بود كه مسلمانان از حالت يك گروه انقلابى به نيرويى متمركز و قدرتمند و دولتى پيروزمند و چيره تبديل\r\n\r\n\r\n","description":"","footnote":"\r\n( 1 ) - السيرة النبويه ، ابن هشام ، ج 3 ، ص 88 .\r\n( 2 ) - مغازى واقدى ، ج 2 ، ص 7 و 6 .\r\n( 3 ) - همان ، ص 609 .\r\n","page_name":" 62 ","page_number":62},
  {"content":"\r\n\r\nشدند ؛ و مشركان متحد و به هم پيوسته ، در روند حوادث ، به صورت گروه‌هايى پراكنده و ناتوان و شكست خورده درآمدند .\r\nهوشمندان سودپرست قريش ، امثال عمروعاص ، خالد بن وليد ، پيش از ديگران اين موضوع را دريافتند ؛ و پس از آن كه يقين كردند چاره‌اى جز پذيرش اسلام ندارند ، به آن گرويدند .\r\nاما بيش‌تر اموىها بر ستيز و دشمنى خود پاى فشردند ، تا آن كه پرچم‌هاى فتح اسلامى در برابرشان نمودار گشت ؛ و اينان در شمار آزادشدگان قرار گرفتند . اموىها پس از شكست در فتح مكّه به اسلام درآمدند ولى دل‌هايشان هرگز از كوثر اسلام سيراب نگشت . حقيقت نفاق و اصرار اينان بر كفر ، از واقعيت‌هاى مسلم تاريخ است كه هيچ منصفى در ثبوت آن ترديد نمىكند . شواهد اين واقعيت آشكارتر از آن است كه با تأويل‌هاى حق گريزان و حقيقت ستيزان قابل انكار باشد .\r\nپس از آن كه عثمان زمام امور خلافت را به دست گرفت ، ابوسفيان نزد او رفت و گفت : پس از « تَيْم » و « عدى » خلافت به تو رسيد بنابر اين آن را چون گوى بچرخان ؛ و بنىاميه را ميخ‌هاى آن قرار ده ، زيرا اين حكومت است و من بهشت و جهنمى نمىشناسم . « 1 » آن گاه كه كارها به نفع معاويه سامان گرفت ، روزى مغيرة بن شعبه با وى خلوت كرد و گفت : « يا اميرالمؤمنين ، تو به آرزوى خويش رسيدى ، كاش عدل را آشكار كنى و نيكى را گسترش دهى ، تو امروز سرورى يافته‌اى و چنانچه به برادران خود از بنىهاشم بنگرى و با آنان صلهء رحم كنى ، به خدا سوگند امروز چيزى كه تو را بترساند نزدشان نخواهى يافت . « 2 »\r\nمعاويه برآشفت و پرده از كفر و جاهليت خويش برداشت و گفت : « هيهات ، هيهات ، برادر تَيْمى [ يعنى ابوبكر 
  ] حكومت يافت ، پس به عدالت رفتار كرد و كرد آنچه كرد . به خدا سوگند پس از مرگش ياد و نام او هم نيست شد ، جز اين كه مىگويند كسى به نام ابوبكر هم بود . پس از او آن برادر عدوى [ عمر 
  ] حكومت را به دست گرفت و ده سال\r\n\r\n\r\n","description":"","footnote":"\r\n( 1 ) - النزاع والتخاصم ، ص 44 .\r\n( 2 ) - مروج الذهب ، ج 4 ، ص 41 ؛ شرح نهج البلاغه ، ج 5 ، ص 463 با اندكى تفاوت .\r\n","page_name":" 63 ","page_number":63},
  {"content":"\r\n\r\nخلافت كرد . به خدا سوگند كه پس از مرگ او نام و ياد او هم نيست شد ، جز اين كه كسى بگويد عُمَرى هم بود . سپس برادرمان عثمان حكومت يافت ؛ و مردى زمام امور را به دست گرفت كه هيچ كس نسب او را نداشت ؛ و او نيز كرد آن چه كرد . به خدا سوگند همين كه از دنيا رفت نام و ياد و رفتار او نيز از ميان رفت . ولى هنوز هم نام برادر هاشمى [ محمد صلى الله عليه و آله و سلم 
  ] همه روز پنج بار با صداى رسا نام برده مىشود كه « اشهد انّ محمداً رسول الله » ! اى مادرمرده ، از اين پس به خدا سوگند جز اين كه اين نام را به خاك بسپاريم ، كارى نداريم . . . ! » « 1 »\r\nمىبينيم كه يزيد نيز با صراحت تمام كفر خود و پدرانش را اعلام مىدارد و با مثل زدن به شعر ابن زبعرى خشنودى خود را از كشتن سيدالشهدا بيان مىدارد ؛ و مىگويد :\r\n ليت اشياخى ببدر شهدوا * جزع الخزرج من وقع الأسل\r\nلأهلوا واستهلوا فرحاً * ثم قالوا يا يزيد لا تُشل\r\nقد قتلنا القَرْم من ساداتهم * وعدلناهُ ببدر فاعتدل\r\nلعبت هاشم بالملك فلا * خبرجاء ولا وحىٌ نزل « 2 » \r\nاى كاش پدرانم كه در بدر كشته شدند ، نالهء كشتگان از دم شمشير خزرج را مىشنيدند . و شادى مىكردند و ديگران را در شادى خويش شركت مىدادند و سپس مىگفتند : يزيد ! دست مريزاد ! من از خندف نباشم اگر از رفتار فرزندان احمد انتقام نگيرم ! هاشم پادشاهى را به بازى گرفت و گرنه ، نه خبرى رسيد و نه وحيى فرود آمد !\r\nاموىها پس از شكست در فتح مكّه به اسلام درآمدند ؛ و روند حوادث را زير نظر گرفتند به اميد اين كه شايد پس از رسول خدا دين اسلام از مسير اصلى خود منحرف و اوضاع به حالت پيشين باز گردد و اميد رسيدن به موقعيّتى كه در روزگار جاهليت داشتند تجديد مىشود و بار ديگر ، با پوشش اسلامى زمام امور را به دست مىگيرند .\r\nابوسفيان در حضور عثمان از اين آرزو پرده برداشته مىگويد : « اى بنىاميه حكومت\r\n\r\n\r\n","description":"","footnote":"\r\n( 1 ) - مروج الذهب ، ج 4 ، ص 41 ؛ شرح نهج البلاغه ، ج 5 ، ص 463 با اندكى تفاوت .\r\n( 2 ) - اللهوف ، ص 79 .\r\n","page_name":" 64 ","page_number":64},
  {"content":"\r\n\r\nرا مانند گوى در هوا بگيريد ، به آن كه ابوسفيان سوگند مىخورد ، من هميشه براى شما آرزو مىكردم و شما بايد آن را براى فرزندانتان به ارث بگذاريد » . « 1 » در نقل ديگرى آمده است : « اى گروه بنى اميه ، پس از آن كه خلافت ميان قبايل تيم و عدى قرار گرفت من نيز در آن طمع بستم و سرانجام به شما رسيد . پس ، آن را ميان خود مانند گوى در هوا بگيريد ، به خدا سوگند كه نه بهشتى در كار است و نه جهنمى ! » « 2 »\r\nعبدالله علايلى در كتاب « الامام الحسين » خويش مىنويسد : اين سخن ابوسفيان كه مىگويد : « من پيوسته آن را براى شما آرزو مىكردم » ، ما را به اين نكته رهنمون مىكند كه حزب اموى از قبل وجود داشت و زير پوشش خلفا عمل مىكرد و در خفا فعاليت داشت و گرنه به چه دليل وى خلافت را براى امويان آرزو مىكرد ؟ اينان كه در اسلام هيچ سابقه‌اى نداشتند ، تنها افتخارشان به اين بود كه به طور آشكار با خدا و رسول به ضديت بپردازند . « 3 »\r\nبدون شك توجّه علايلى به اين نكته كه حزب اموى از پيش وجود داشته بجاست ، ولى پرسش او دربارهء سبب اميد ابوسفيان مبنى بر اينكه « روزى خلافت به بنىاميه برسد » نابجا مىباشد ؛ زيرا غصب خلافت از شايستگان آن و تعيين‌شدگان از جانب رسول خدا و محروم ساختن آنها از منصبى كه حق آنان بود ؛ و قرار گرفتن آن - به تعبير خود ابوسفيان در كم‌ارزش‌ترين قبيله قريش - همان چيزى بود كه امويان را نيز به طمع خلافت انداخت . ابوسفيان خود به صراحت در اين باره مىگويد : « خلافت در تَيْم و عدِى قرار گرفت تا آن كه من نيز در آن طمع بستم » . دليلش هم اين بود كه اموىها خود را از دو خليفه نخست با شرافت‌تر ، پرجمعيّت‌تر و در دانش و مهارت و زيركى برتر مىدانستند ؛ و حال كه امر خلافت چنين بى قدر و شأنش چنين پست شده است ، چرا آنها نبايد در آن طمع بورزند ؟\r\nاموىها با تفكر حزبى ، در ظاهر به اسلام گرويدند و از همان آغاز بخت و اقبال ديگر شاخه‌هاى نفاق و همفكران خود را ، كه دست اندر كار ايجاد مانع بر سر راه پيامبر صلى الله عليه و آله و سلم\r\n\r\n\r\n","description":"","footnote":"\r\n( 1 ) - مروج الذهب ، ج 2 ، ص 351 - 352 .\r\n( 2 ) - الاغانى ، ج 6 ، ص 356 . ( ذكر ابىسفيان و خبره ونسبه ) .\r\n( 3 ) - الامام الحسين عليه السلام ، ص 30 .\r\n","page_name":" 65 ","page_number":65},
  {"content":"\r\n\r\nبودند حس كردند و در پى آنان رفتند ، تا همانند دورانى كه زير پوشش كفر با يكديگر همكارى داشتند ، اينك نيز زير پوشش هويت اسلامى باهم پيوند همكارى برقرار كنند . « 1 »\r\nروابط ديرين گذشته ، راه همكارى ميان حزب اموى و ديگر شاخه‌هاى نفاق را هموار ساخت ؛ ولى كشف شواهد نشان دهندهء اين همكارى - بجز برخى اشاره‌هاى حاكى از آمادگى طرفين براى اين كار - پس از غزوه فتح تا هنگام رحلت پيامبر صلى الله عليه و آله و سلم براى پژوهشگران دشوار است . در روايتى كه مسلم نقل كرده آمده است : ابوسفيان همراه چند تن ديگر به جمع سلمان و صهيب و بلال وارد شد . گفتند : « به خدا سوگند ، دشمن خدا [ ابوسفيان 
  ] از شمشيرهاى خدا جان سالم به در برد ! در اين ميان ابوبكر گفت : آيا به بزرگ و سرور قريش چنين سخنى را مىگوييد ؟ ! و چون پيامبر 6 آمد موضوع را به آن حضرت گزارش داد . وى فرمود : اى ابوبكر ، شايد آن‌ها [ سلمان و . . . 
  ] را به خشم آورده‌اى ! بدان كه اگر آنان را خشمگين كرده باشى پروردگار خويش را خشمگين ساخته‌اى ! . . . » « 2 »\r\nاما پس از رقم خوردن نتايج سقيفه به نفع جريان نفاق ، دست يافتن به شواهد همكارى ميان آن‌ها براى پژوهشگران چندان دشوار نيست ؛ و دلايل بسيارى آن را به اثبات مىرساند . موضع‌گيرى مقطعى ابوسفيان و تقاضاى وى براى بيعت با اميرالمؤمنين ، على عليه السلام ، نيز نمىتواند اين دلايل را مخدوش سازد ؛ زيرا كه هر چند وى در آغاز ، نتايج سقيفه را نادرست خواند ، ولى اين موضع‌گيرى نه از سر خيرخواهى ، بلكه براى رسيدن به هدف‌هاى پليد خود او يعنى يورش بىرحمانه به اسلام ، بلافاصله پس از رحلت رسول خدا صلى الله عليه و آله و سلم ، و به جان هم انداختن مسلمانان بر سر خلافت و ساقط كردن حاكميت اسلام و بازگرداندن مردم به وضع دوران جاهليت و اعادهء رهبرى پيشين قريش بود . اميرالمؤمنين عليه السلام كه از قصد ابوسفيان در اين موضع‌گيرى آگاه بود ، او را طرد كرد و بر او خشم گرفت و فرمود : « به خدا سوگند ، تو از اين پيشنهاد هدفى جز فتنه ندارى ؛ چرا كه هميشه براى اسلام ، خواهان شرّ و بدى بوده‌اى . . . » « 3 »\r\n\r\n\r\n","description":"","footnote":"\r\n( 1 ) - اگر بيم خروج از مقصد گفتار نبود ، دلايل چندى را درباره اين همكارى سابقه‌دار ميان اموىها و ديگر شاخه‌هاى نفاق ارائه مىداديم و براى شناخت موارد اين همكارى ديرينه مطالعه كتاب ارزشمند « الصحيح من سيرة النّبى الاعظم » توصيه مىگردد .\r\n( 2 ) - صحيح مسلم ( به شرح نووى ) ، مجلد هشتم ، بخش شانزدهم ، ص 66 ( فضايل سلمان ، بلال و صهيب ) .\r\n( 3 ) - الكامل فى التاريخ ، ج 2 ، ص 326 .\r\n","page_name":" 66 ","page_number":66},
  {"content":"\r\n\r\nهمه يا دست كم اكثريت صحابه ، از طريق تعاليم و روشنگرىهاى رسول خدا صلى الله عليه و آله و سلم مىدانستند كه مراد از « شجره ملعونه » در قرآن ، بنى اميّه هستند ؛ اين بخشى از اطلاعات مربوط به پرونده آشوب و فتنه‌هاى آينده بود كه پيامبر خدا صلى الله عليه و آله و سلم به طور كامل براى امّت اسلامى روشن ساخت . « 1 »\r\nپيامبر صلى الله عليه و آله و سلم با اين شيوه ، براى شناخت راه روشن و خلفاى پس از خويش حجت را بر مردم تمام كرد . حذيفة بن يمان گويد : « به خدا سوگند ، نمىدانم كه يارانم فراموش كرده‌اند و يا خود را به فراموشى زده‌اند رسول خدا صلى الله عليه و آله و سلم سران همهء فتنه‌هايى را كه شمار پيروانشان به سيصد تن يا بيش‌تر برسد ، تا پايان دنيا براى ما معرفى كرد ؛ و از آنها به نام و نام پدر و نام قبايلشان ياد فرمود . » « 2 »\r\nبنابر اين رهبرى حزب سلطه كه خود از صحابه بود ، بنى اميه را خوب مىشناخت ، دليلش هم اين كه چون از كعب الاحبار يهودى دربارهء موضوع جانشينى پيامبر صلى الله عليه و آله و سلم و حوادث پس از آن در كتاب‌هايشان پرسيد ، گفت : ما در اين كتاب‌ها مىبينيم كه پس از صاحب اين شريعت و دوتن از ياران او ، حكومت به دشمنانش مىرسد كه بر سر دين با او جنگيدند و او نيز با آنها پيكار كرد . عمر چندين بار كلمه استرجاع را بر زبان راند و سپس گفت : اى پسر عباس ، آيا مىشنوى ؟ به خدا سوگند ، من نيز مانند همين موضوع را از پيامبر صلى الله عليه و آله و سلم شنيده‌ام ، از آن حضرت شنيدم كه فرمود : « بنى اميه بر منبر من بالا خواهند رفت ، زيرا در خواب ديدم كه ميمون‌وار از آن بالا مىروند ؛ و آيه  « وَ ما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ وَ الشَّجَرَةَ الْمَلْعُونَةَ فِي الْقُرْآنِ »  « 3 » دربارهء آنان نازل شده است . « 4 »\r\nزبير بن به كار در « الموقفيات » مطلبى را از مغيرة بن شعبه آورده كه نقلش در اين جا بىمناسبت نيست . مغيره گويد : روزى عمر به من گفت : اى مغيره آيا از روزى كه چشم تو\r\n\r\n\r\n","description":"","footnote":"\r\n( 1 ) - اين حقيقت را شمار زيادى از صحابه به طرق گوناگون از رسول اكرم صلى الله عليه و آله ، نقل كرده‌اند ، ر . ك . الميزان فى تفسيرالقرآن ، ج 13 ، ص 148 - 149 .\r\n( 2 ) - سنن ابى داود ، ج 4 ، ص 95 ، حديث شماره 42403 .\r\n( 3 ) - و آن رؤيايى را كه به تو نمايانديم و [ نيز 
  ] آن درخت لعنت شده در قرآن را جز براى آزمايش مردم قرار نداديم [ اسراء ( 17 ) ، آيه 60 
  ] .\r\n( 4 ) - شرح نهج البلاغه ، ابن ابى الحديد ، ج 12 ، ص 115 .\r\n","page_name":" 67 ","page_number":67},
  {"content":"\r\n\r\nبر اثر جراحت نابينا شده است هيچ مىبينى ؟ گفتم : نه . گفت : به خدا سوگند بنىاميه اسلام را همانند اين چشم تو چنان نابينا خواهند كرد كه نداند به كجا مىرود و از كجا مىآيد ! . . . » « 1 »\r\nاما رهبر حزب سلطه با وجود همه آگاهى نسبت به اين موضوع ، در چارچوب روابط دوستانه‌اى كه اساس آن رو برگرداندن از رسول خدا صلى الله عليه و آله و سلم بود ، با حزب اموى همكارى بسيار نزديكى داشت .\r\nنكته قابل توجّه اين كه « بيش‌تر اميران و حكمرانانِ روزگار ابوبكر ، عمر و عثمان از بنىاميه بودند . » « 2 » اين در هنگامى بود كه رهبرى اين حزب ، بنىهاشم را از هرگونه منصبى چون فرماندهى يا واليگرى و يا فروتر از آن منع كرده بود . استدلال عمر براى ابن عباس دربارهء موضع سخت‌گيرانه‌اش در منع بنىهاشم از اين گونه منصب‌ها ، اين بود كه هرگاه بنىهاشم منصبى را در ادارهء امور امّت به دست گيرند ، مردم را به سوى صاحبان حقيقى خلافت هدايت مىكنند و آنان را نسبت به كسانى كه در صدد باز داشتن و روى گرداندن مردم از پيامبر صلى الله عليه و آله و سلم هستند آگاه مىسازند ؛ و اين چيزى بود كه حزب سلطه هرگز به آن تن نمىداد . عمر خطاب به ابن عباس دربارهء اين موضوع مىگويد : « اى پسر عباس ، عامل حِمْص مُرد . او از اهل خير بود و اهل خير اندكند . اميدوارم تو از آنان باشى ، در حالى كه در دلم ، از تو اميد چيزى دارم كه از تو نديده‌ام و اين مرا رنج مىدهد ، نظر تو دربارهء كارگزارى چيست ؟ گفتم : كارگزارى را نخواهم پذيرفت تا آنچه را در دل دارى برايم بازگويى . گفت : مىخواهى چه كنى ؟ گفتم : مىخواهم ؛ زيرا اگر چيزى باشد كه از آن بر خود مىترسم ، من نيز مانند تو نگران مىشوم و اگر چيزى است كه آن در وجود من نيست باشد ، مىدانم كه اهل آن نيستم و كارگزارى تو را مىپذيرم ، زيرا كم‌تر چيزى است كه آن را بخواهى و در انجام آن كوتاهى كنى . عمر گفت : اى ابن عباس من بيم آن دارم كه مرگ من فرا رسد و تو بر سر حكومت خود باشى و آن گاه از مردم بخواهى كه به سوى شما بيايند اما جز خودتان كسى نپذيرد . » « 3 »\r\n\r\n\r\n","description":"","footnote":"\r\n( 1 ) - شرح نهج البلاغه ، ابن ابى الحديد ، ج 12 ، ص 115 .\r\n( 2 ) - الامام الحسين عليه السلام ، ص 192 .\r\n( 3 ) - مروج الذهب ، ج 2 ، ص 330 ؛ بلكه حتى از اين كه بنى هاشم ، پس از مرگ وى به خلافت دست يابند و مردم را به سوى خود بخوانند نيز جلوگيرى مىكند .\r\n","page_name":" 68 ","page_number":68},
  {"content":"\r\n\r\nبنابراين خليفه دوم نه تنها از رسيدن خلافت به تعيين شدگان از سوى خداوند بلكه حتى از اين كه بنى هاشم ، پس از مرگ او ، به خلافت برسند و مردم را به خودشان بخوانند ابا دارد . اما حزب سلطه ، خود از همان آغاز براى بر سر كار آمدن و به دست گرفتن زمام امور تلاش داشت . و مقدمات زمامدارى بنىاميه را نيز پس از خود فراهم آورد ؛ زيرا امويان را تنها گروهى مىديد كه ادامه دهنده فكرى و عملى راه خود و تضمينى براى استمرار كينه به اهل بيت باشند ، به طورى كه رودرروى آنان بايستند و آنان را از حقّ تصدّى امور مسلمانان محروم و معزول سازند .\r\nپس از رقم خوردن نتايج سقيفه به نفع حزب سلطه ، دلجويى اين حزب از اموىها در راستاى همكارى جديد و به منظور رويارويى مداوم با اهل بيت از پديده‌هاى آشكار تاريخ اسلام پس از رحلت پيامبر خدا صلى الله عليه و آله و سلم است .\r\nبراى تأييد اين واقعيت همين بس كه ميان خليفه دوم ، عمر بن خطاب ، و معاوية بن ابىسفيان - آزادشده‌اى كه پيامبر صلى الله عليه و آله و سلم بارها او را لعنت كرده و به مسلمانان فرمان داده بود هرگاه او را بر منبرش بيابند بكشند - روابطى دوستانه و نزديك وجود داشت . « 1 » خليفه دوم از همان نخست با معاويه خلوت مىكرد . تاريخ رويدادى را از دوران نخست حكومت عمر بن خطاب و دوران كودكى امام حسين عليه السلام از زبان خود وى نقل مىكند . آن حضرت فرمود : بر منبر عمربن خطاب بالا رفتم و گفتم : از منبر پدر من پايين بيا و بر منبر پدر خودت برو . گفت : پدر من كه منبر نداشت ! آن گاه مرا در كنار خود نشاند . هنگامى كه از منبر پايين آمد مرا به خانه برد و گفت : پسرم ، چه كسى اين ( جمله ) را به تو آموخته است . گفتم : هيچ كس اين را به من نياموخته است ! گفت : چه خوب است در مجالس ما شركت كنى ! امام حسين عليه السلام مىگويد : من روزىرفتم و او را با معاويه تنها ديدم . پسر عمر بر در خانه ايستاده بود و به او اجازهء ورود داده نشده بود . پس از آن عمر مرا ديد و گفت :\r\nپسرم چرا نيامدى ؟ گفتم : آمدم ولى تو با معاويه خلوت كرده بودى و پسرت بازگشت و من نيز بازگشتم . گفت : تو از عبدالله عمر به اجازه سزاوارترى ، همانا خداوند و شما در سر ما چيزى رويانده‌ايد كه مىبينى ! . . . » « 2 »\r\n\r\n\r\n","description":"","footnote":"\r\n( 1 )\r\n- ر . ك . الغدير ، ج 10 ، ص 142 - 145 .\r\n( 2 ) - تاريخ ابن عساكر ( ترجمة الامام الحسين عليه السلام ) ، ص 141 ، حديث 179 .\r\n","page_name":" 69 ","page_number":69},
  {"content":"\r\n\r\nنزد عمر سخنى از معاويه به ميان آمد ، گفت : « جوان و آقازاده قريش را وانهيد ! او از كسانى است كه در حالت خشم مىخندد و در او تأثير نتوان گذاشت ، مگر در حالت خشنودى و او آنچه را كه بايد از روى سرش بردارد ، از زير گام‌هايش برمىدارد . » « 1 » عمر اين سخن را دربارهء كسى مىگويد كه خدا و پيامبر ، او و پدر و پسرش را لعنت كرده‌اند .\r\nمعاويه در برابر عمر فروتنى و چاپلوسى مىكرد و هرگاه در موضوعى از خشنودى او فراتر مىرفت با زبان لابه و افتادگى ، خطاب به او مىگفت : « يا اميرالمؤمنين ، مرا بياموز تا فرمان ببرم « 2 » او در اين زمينه نقشى را بازى كرد كه پدرش ، ابوسفيان - نظريه‌پرداز حزب اموى - براى او ترسيم كرد و طى وصيتى خطاب به او گفت : پسرم ، گروه مهاجران از ما پيشى گرفتند و ما عقب مانديم در نتيجه آنها آقا و پيشواى ما گرديدند و ما فرمانبردار شديم و هرگاه كار بزرگى به تو سپردند از آن سر متاب كه گام در ميدان مسابقه نهاده‌اى ؛ پس با رقيبان رقابت كن و هرگاه به آن دست يافتى براى فرزندانت به ارث بگذار . « 3 »\r\nامويان ترديدى در اعتراف به اين حقيقت كه از نسل ابوبكر و عمر هستند و آنان امتداد حزب سلطه هستند ندارند ، بلكه آنان با كسانى كه زشتىهايشان را برايشان عيب مىگيرند ، مناقشه مىكنند و مىگويند : دو فرد نخستين ( ابوبكر و عمر ) اگر خوبى كرده‌اند از آنان پيروى كرده‌ايم و چنانچه تباهى كرده‌اند ، به مذمت و عيب‌جويى سزاوارترند .\r\nمعاويه در نامه ، جوابيه‌اى به محمد بن ابىبكر مىنويسد : ما و پدرت در روزگار پيامبرمان صلى الله عليه و آله و سلم باهم بوديم . و نگاهداشت حق پسر ابوطالب را بر خود لازم و فضيلت او را بر خود آشكار مىديديم . پس از آن كه خداوند آنچه را نزدش بود براى پيامبرش برگزيد و آنچه را كه به او وعده داده بود به كمال رساند و دعوت او را نمودار و دليل و حجتش را آشكار ساخت ، او را نزد خويش برد . آن گاه پدر تو و فاروق او [ عمر 
  ] نخستين كسانى بودند كه حق او را ربودند و با او به مخالفت برخاستند و هر دو بر اين امر\r\n\r\n\r\n","description":"","footnote":"\r\n( 1 ) - البدايه والنهايه ، ج 8 ، ص 133 .\r\n( 2 ) - همان .\r\n( 3 ) - همان ، ص 116 .\r\n","page_name":" 70 ","page_number":70},
  {"content":"\r\n\r\nهمداستان شدند و پيش رفتند . . . پس اى پسر ابوبكر هشدار كه به جزاى كارت خواهى رسيد . پاى از گليم خويش بيرون مگذار و از برابر دانستن خود با كسى كه بردبارى او به وزن كوه‌هاست و تسليم زور نمىشود و در بردبارى هيچ كس به پاى او نمىرسد برحذر باش . راه او را پدر تو هموار كرد و ملك او را بنا نهاد و استوار ساخت .\r\nبنابر اين اگر در آنچه ما برآنيم بر حق باشيم ، آغازگرش پدرت بود ؛ و اگر جور و ستم است ، پدرت آن را بنياد نهاد و ما شريكان اوييم ، راه او را در پيش گرفته‌ايم و به رفتار او اقتداكرده‌ايم . اگر پدر تو در مخالفت با پسر ابوطالب از ما پيشى نگرفته بود ، ما با وى مخالفت نمىكرديم ، و تسليم مىشديم . ولى هنگامى كه ديديم پدرت چنين كرد ما نيز گام جاى گام او نهاديم . پس در آنچه به نظرت رسيده است يا پدرت را نكوهش كن يا دست بردار . . . ! « 1 »\r\nعبدالله بن عمر ، پس از شهادت حسين بن على عليه السلام ، به يزيد بن معاويه چنين نوشت :\r\nاما بعد ، هر آينه مصيبت بزرگ شد و بلا سخت گرديد و در اسلام حادثه‌اى بزرگ روى داد و هيچ روزى چون روز قتل حسين نيست . يزيد در پاسخ نوشت : اما بعد . اى احمق ! ما به خانه‌اى نو با فرشى پهن شده و بالش‌هاى مرتب شده رسيديم و براى دفاع از آن جنگيديم ، اگر حق با ما باشد كه بر سر حقمان جنگيده‌ايم و اگر با ديگران باشد ، در اين صورت پدرت نخستين كسى بود كه اين سنّت را پى نهاد و حق را از اهل آن ستاند ! » « 2 »\r\nريشه ارتباط ميان حزب اموى با شاخه منافقان ساكن مدينه را در جنگ احد مىتوان جست و جو كرد ، در آن هنگام كه صحابهء فرارى كه رهبر حزب سلطه نيز ميان آنها بود از صخره بالا رفته بودند و آرزو مىكردند اى كاش كسى نزد عبدالله بن ابىّ بن سلّول مىرفت تا براى بخشيدن‌شان نزد ابوسفيان وساطت كند . اين موضوع كاشف از روابط خاص ميان ابن سلّول و ابوسفيان در آن هنگام است .\r\nاما ارتباط حزب اموى با منافقان اهل كتاب ، روشن‌تر از آن است كه نياز به بيان داشته باشد . زيرا ياران سويى كه امويان از منافقان يهود و نصارا برگزيده بودند ، پديده آشكارى است كه هر كس اندك شناختى نسبت به تاريخ بنىاميه داشته باشد از آن آگاه است . براى اثبات اين موضوع كافى است كه از افرادى همچون كعب الاحبار ، نافع بن سرجس ، سرجون ، ابن اثال و ابوزبيد نام برده شود .\r\n\r\n\r\n","description":"","footnote":"\r\n( 1 ) - وقعة صفين ، ص 120 - 121 .\r\n( 2 ) - نهج الحق ، ص 356 .\r\n","page_name":" 71 ","page_number":71},
  {"content":"\r\n\r\nميزان زيانى كه حزب اموى ، از نظر فكرى ، عملى ، كمى و كيفى به اسلام و مسلمانان وارد كرد ، از همهء شاخه‌هاى نفاق بيش‌تر است ؛ زيان هايى كه هنوز هم مسلمانان از آموزه‌هاى آن متأثر هستند ؛ آموزه‌هايى كه از اسلام نيست ، ولى بدان چسبانده شده و از بدعت‌هاى امويان در زمينه‌هاى حديث ، فقه ، تفسير و تاريخ به شمار مىرود .\r\nبا وجود اين ، حزب اموى همهء توفيق خود را در سوار شدن بر گردهء امّت اسلام و مشوّه ساختن عقايد و تاريخ و تباه گردانيدن زندگى آنان ، مديون حزب سلطه است و تا روز رستخيز ، بازهم گناهى از گناهان فراوان اين حزب به شمار مىآيد .\r\nسخن آخر اين كه ، در دايره نفاق كسانى بودند كه شاخه‌اى را با خطى مشخص و معين تشكيل نمىدادند ، بلكه خواسته‌هاىشان تنها به امور دنيوى محدود مىشد كه آن هم در حالت‌هاى خشم و خشنودى متزلزل بود و تفاوت مىكرد . مثل عمرو بن عاص ، خالد بن وليد ، مغيرة بن شعبه ، ابوموسى اشعرى ، سمرة بن جندب ، ابوهريره و ديگران .\r\nدنيايى كه اين افراد خواهان و جوياى آن بودند در جمع على و فرزندانش دست يافتنى نبود ، از اين رو بيش‌ترشان در طول دوران زندگى خويش از خط خدمت به حزب سلطه يا حزب اموى بيرون نرفتند . بنابر اين در اين گفتار از بررسى مفصل مواضع آنها خوددارى مىشود .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nنقطه عطف‌هاى اساسى و دستاوردها\r\n\r\n1 - سقيفه\r\nآن‌چه در اين جا از سقيفه براى ما اهميت دارد ، نتايج آن است . اما پيش از آن اشاره به اين نكته را نبايد فراموش كرد كه بنابر دلايل و شواهد فراوان تاريخى ، آن طور كه بسيارى از مورخان مىپندارند ، اجتماع سقيفه اتفاقى نبود . بلكه اين دلايل اشاره به آن دارد كه خود حزب سلطه براى برپايى چنين اجتماعى با برانگيختن و تحريك به طور دقيق برنامه‌ريزى كرده و رهبرى آن همه مقدمات لازم را براى پيروزى خود فراهم ساخته بود .\r\nدلايل اين مدعا به شرح ذيل است .\r\n1 - همه مهاجران و بيش‌تر انصار هيچ ترديد نداشتند كه پس از رسول خدا صلى الله عليه و آله و سلم ولايت امر با على عليه السلام است . « 1 »\r\nزيرا كه آنان به واقعهء غدير و خطابهء رسول خدا صلى الله عليه و آله و سلم در مراسم تعيين على عليه السلام به جانشينى خود و نيز سخنان ديگر آن حضرت قريب العهد بودند ؛ سخنانى كه هنوز در حافظه امّت اسلامى ، به ويژه مهاجران و انصار ، موجود بود ، ولى خبر رويارويى آشكار رهبر حزب سلطه با رسول خدا صلى الله عليه و آله و سلم در بيمارى نزديك رحلت وى و منع حضرت از\r\n\r\n\r\n","description":"","footnote":"\r\n( 1 ) - شرح نهج البلاغه ، ج 6 ، ص 8 ، به نقل از الموقفيات زبير بن به كار .\r\n","page_name":" 73 ","page_number":73},
  {"content":"\r\n\r\nنوشتن آخرين وصيتى كه مانع گمراهى و اختلاف مىشد ؛ و نيز متهم ساختن وى به هذيان‌گويى ، عملًا به مردم فهماند كه احتمال وقوع كودتا ، بلافاصله پس از رحلت پيامبر صلى الله عليه و آله و سلم ، عليه شريعت الهى بسيار زياد است ؛ و قريش اهل بيت را از رسيدن به حق حكومت باز خواهد داشت . اين نخستين انگيزه‌اى بود كه انصار را واداشت تا دربارهء چگونگى مقابله با وضعيت جديد به چاره‌جويى بپردازند .\r\n2 - حزب سلطه با ايجاد شكاف در صفوف انصار ، گروهى از آنها را با خود همراه ساخت و گروهى را نيز جاسوس قرار داد تا جهت تفكر و رأى و خط مشى و موضعگيرىهاى عموم انصار را زير نظر بگيرند . اين كار به آنها بسيار كمك مىكرد تا تفكر انصار را در جهت نشر عوامل محرك دلخواه خودشان سوق دهند .\r\nاسيد بن حضير كه دستگاه تبليغاتى حزب سلطه از وى به عنوان سرور اوس ياد مىكرد ، از ياران نزديك رهبرى اين حزب بود و در راه خدمت به آنان جان‌فشانى مىكرد . او از كسانى بود كه در قضيه آتش زدن خانهء فاطمه عليها السلام و بيرون آوردن على عليه السلام براى بيعت اجبارى شركت داشت . معاذ بن جبل ، از اعضاى برجسته حزب سلطه ، در پيمانى كه در مكّه به امضا رسيد و طى آن گروهى متعهد شدند كه پس از درگذشت پيامبر صلى الله عليه و آله و سلم ، على عليه السلام را عزل كنند ، با رهبران اين حزب همدست بود . بشر بن سعد خزرجى با على عليه السلام دشمنى مىورزيد و با حزب سلطه همكارى داشت . وى نسبت به سعد بن عباده جسارت ورزيد و بر سرموقعيّتش در ميان انصار ، با او به رقابت پرداخت و نخستين كس از انصار بود كه در سقيفه با ابوبكر بيعت كرد .\r\nديگرى ، عويم بن ساعده است‌كه در قضيه اخوّت مهاجر و انصار ، رسول خدا صلى الله عليه و آله و سلم ميان او و عمر پيوند برادرى برقرار كرد . او و معن بن عدى انصارى ، از جاسوسان حزب سلطه و مراقب انصار بودند و تحركاتشان را زير نظر داشتند . اين دو تن كسانى بودند كه در سقيفه ذهن سعد بن عباده را خراب كردند و انصار را متزلزل ساختند . عويم خطاب به انصار گفت :\r\n« اى خزرجيان ، اگر اين امر به شما تعلق دارد و نه به قريش ، ما را آگاه سازيد و شاهد بياوريد تا با شما بيعت كنيم ؛ و چنانچه به آن‌ها تعلق دارد و نه به شما ، پس با آن‌ها\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nبيعت كنيد . » « 1 » اين دو كسانى بودند كه خبر تشكيل سقيفه را به سرعت نزد ابوبكر و عمر بردند تا در وقت مقرر با همراهانشان در آن شركت جويند ؛ « و معن بن عدى آن دو را با سرعت و زير فشار هر چه تمام به سقيفه برد تا پيش از فوت وقت ، دست به كار شوند . » « 2 »\r\nبا كمك اين گروه از انصار بود كه رهبران حزب سلطه توانستند نقشه‌هاى خود را به خوبى اجرا كنند و ديگران را نيز به دام بيندازند . « 3 »\r\n« هنگام وفات رسول خدا صلى الله عليه و آله و سلم ، ابوبكر در سُنح بود امّا عمر حضور داشت » « 4 » ؛ و خبر درگذشت آن حضرت نيز از خانه‌اش صادر شده بنابر اين اگر اين احتمال وجود داشته باشد كه چنين خبرى ، دروغ يا راست ، از خانه پيامبر صلى الله عليه و آله و سلم منتشر شود ، براى عمر نيز اين امكان وجود داشت كه نسبت به رحلت آن حضرت يقين حاصل كند . مثل همان كارى كه ابوبكر كرد و پس از بازگشت از سُنح چهره رسول خدا صلى الله عليه و آله و سلم را باز و به رحلت وى يقين كرد . ولى عمر چنين نكرد و به جاى آنكه مثل هر عاقل ديگرى ، شك خود را به يقين تبديل كند ، منتظر ماند تا ابوبكر باز گردد و در اين فاصله با شور و حرارت تمام مردم را از هرگونه تفكر يا تحرك بيم مىداد و فرياد مىزد و مىگفت :\r\nمردانى از منافقان گمان مىبرند كه رسول خدا صلى الله عليه و آله و سلم وفات يافته است ، نه ، چنين نيست او نمرده است ، بلكه نزد پروردگار خويش رفته است . همانطور كه موسى بن عمران نزد پروردگار رفت و چهل روز از مردم پنهان شد و پس از آنكه مردم گفتند كه او مرده است ، بازگشت ! به خدا سوگند ، رسول خدا صلى الله عليه و آله و سلم نيز بازخواهد گشت و دست و پاى كسانى را كه فكر مىكنند او مرده است خواهد بريد ! . « 5 »\r\nچون ابوبكر آمد و با خواندن آيهء شريفه  « وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ \r\n\r\n\r\n","description":"","footnote":"\r\n( 1 ) - شرح نهج البلاغه ، ابن ابى الحديد ، ج 6 ، ص 8 .\r\n( 2 ) - همان ، به نقل از واقدى و مدائنى .\r\n( 3 ) - با توجّه به اين حقيقت ، شايسته است تا اين احتمال را نيز فراموش نكنيم كه اجتماع انصار در سقيفه بنىساعده بر اساس يك توطئه و برنامهء از پيش تعيين شده ميان حزب سلطه و برخى از سران انصار و با هدف محروم ساختن اهل بيت عليهم السلام از خلافت تشكيل شد .\r\n( 4 ) - تاريخ الطبرى ، ج 4 ، ص 442 .\r\n( 5 ) - همان .\r\n","page_name":" 75 ","page_number":75},
  {"content":"\r\n\r\n أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ . . . »  « 1 » عمر را ساكت كرد ، وى از ادامهء اجراى اين نقش دست كشيد و به اجراى نقش ديگرى پرداخت و گفت : « اى مردم با ابوبكر بيعت كنيد كه پير مسلمانان است . » « 2 » وى با اين سخن رمز آغاز عمليات كودتا عليه شريعت الهى را ، پيش از تشكيل سقيفه ، اعلام كرد . در اين هنگام بود كه انصار به وقوع كودتا يقين حاصل كردند و با شتاب ، براى مقابله با وضعيت پيش آمده درصدد گردآورى نيروهاى خود برآمدند . آنان سعد بن عباده بيمار را به سقيفه بردند ؛ و همگى در آن جا تجمع كردند .\r\n3 - رهبرى حزب سلطه پيش از آن با شمار زيادى از مزدوران عرب قرار گذاشته بود كه در هنگام تشكيل سقيفه ، در وقت معين ، حاضر شوند تا به وسيله آنان شمار طرفداران حزب سلطه در سقيفه براى غصب خلافت افزايش يابد و فرياد انصار در برابر آن‌ها به جايى نرسد . منابع در اين باره مىگويند : « قبيله اسلم با چنان جماعتى به مدينه آمد كه راه‌ها برايشان تنگ بود . » « 3 » نيز گفته‌اند : پس از آن كه افراد قبيلهء اسلم آمدند و با ابوبكر بيعت كردند ، وى به وسيلهء آن‌ها نيرو گرفت ؛ و پس از آن ديگر مردم نيز بيعت كردند . « 4 »\r\nگفتار عمر پس از حضور اين قبيله ، گواه گردآمدن اينان به وسيلهء حزب سلطه است . او مىگفت : « جز اين نبود كه پس از ديدن قبيله اسلم به پيروزى يقين كردم . » « 5 »\r\nاين حضور ، يكى از بزرگ‌ترين اسباب شكست انصار و پيروزى حزب سلطه در سقيفه بنى ساعده بود . تا آن‌جا كه جبهه انصار چنان تضعيف شد كه حتى هنگامى كه در پايان كار فرياد برآوردند « ما جز با على بيعت نمىكنيم » ، به حالشان سودمند نيفتاد . « 6 »\r\n4 - بزرگ‌ترين اهتمام حزب سلطه در برنامه غصب خلافت اين بود كه نزاع و مناقشه\r\n\r\n\r\n","description":"","footnote":"\r\n( 1 ) - محمد جز فرستاده‌اى كه پيش از او [ هم 
  ] پيامبرانى [ آمده و 
  ] گذشتند نيست . آيا اگر او بميرد يا كشته شود از عقيده‌خود برمىگرديد ؟ [ آل عمران ( 3 ) ، آيه 144 
  ] عمر با شنيدن اين آيه از ابوبكر پرسيد : « آيا اين در كتاب خداست ؟ » ، گرچه عاقلانه نيست كه بگوييم عمر اين آيه و سبب نزولش را فراموش كرده بود ، زيرا كه آن آيه شريفه در بارهء فراريان جنگ احد نازل شد كه عمر نيز در ميان آنها بود !\r\n( 2 ) - الطبقات الكبرى ، ج 2 ، ص 267 - 268 .\r\n( 3 ) - تاريخ الطبرى ، ج 2 ، ص 458 .\r\n( 4 ) - الكامل فى التاريخ ، ج 2 ، ص 331 .\r\n( 5 ) - تاريخ الطبرى ، ج 1 ، ص 459 .\r\n( 6 ) - الكامل فى التاريخ ، ج 2 ، ص 325 .\r\n","page_name":" 76 ","page_number":76},
  {"content":"\r\n\r\nرا به سبب فضايلى كه مهاجر و انصار دارند به آنها محدود سازد ، و اگر رهبرى سلطه بيرون رفتن على عليه السلام را از دايرهء نزاع و مناقشه بر سر خلافت تضمين كند و اطمينان حاصل كند كه در هيچ احتجاجى نام او به ميان نخواهد آمد ، رهبرى حزب سلطه - كه سخنگوى مهاجران بود - يقيناً به پيروزى مىرسيد . چرا كه در حالت بركنارى اهل بيت عليهم السلام از دايرهء احتجاج دلايل مهاجران قوىتر بود ؛ و اگر به قريشى بودن احتجاج مىشد ، اينان ميوه‌اش بودند .\r\nاما در وضعيتى كه امّت اسلامى به روزگار غدير نزديك بود و مردم از دور و نزديك و بيش‌تر صحابه آن را با گوش شنيده و با چشم ديده بودند ، از رهبرى حزب سلطه كارى ساخته نبود . زيرا پيامبر صلى الله عليه و آله و سلم ، در روز غدير على عليه السلام را به عنوان ولى امر پس از خود برگزيد ؛ و شمار صحابه‌اى كه سخن حضرت در آن روز نقل كرده تنهادر كتاب‌هاى مدون 110 نفر است . بنابراين رهبرى حزب سلطه در برابر كسانى كه با حديث غدير به آنان اعتراض مىكردند - سواى ديگر بيانات فراوان نبوى كه به خلافت و ولايت على عليه السلام ارتباط دارد - چه پاسخى داشتند ؟\r\nدر آن هنگام هيچ كس از صحابه و به‌ويژه مهاجران و انصار نمىتوانستند حديث غدير را منكر شوند . از اين رو تنها راه موجود در برابر حزب سلطه اين بود كه مدعى بشود پيامبر صلى الله عليه و آله و سلم سخنان خود را در روز غدير در خصوص خلافت على عليه السلام نسخ كرده است ؛ و از زبان رسول خدا صلى الله عليه و آله و سلم عنوان كند كه خداوند نخواسته است نبوّت و خلافت در اهل بيت جمع گردد ؛ و اين هم قضيه‌اى است كه اثبات آن به مدعى و شهود نياز ندارد ! !\r\nاين چنين بود كه رهبرى حزب سلطه علاوه بر تداوم تحريك انصار در جهت منازعه با مهاجران براى دستيابى به امارت و بى توجّه به « جانشين شرعى » ، به هر كس كه با استناد به واقعه غدير اعتراض مىكرد ، پاسخ مىداد كه آن موضوع نسخ شده و راه ديگرى بايد در پيش گرفت و چاره‌اى انديشيد . رهبرى حزب سلطه در مقام پاسخگويى ، تنها به اين بسنده نكرد ، بلكه ادعاى نسخ غدير را به وسيلهء مزدورانى از انصار ميان آن‌ها اشاعه مىداد . هيچ بُعدى ندارد كه اين ادعا را اندكى پيش از رحلت پيامبر صلى الله عليه و آله و سلم و بلافاصله پس از آن اشاعه داده باشند ، تا چنان حالت ذهنى و روحىاى در مردم پديد آورند كه دعواى خلافت را به مهاجران و انصار محدود سازند ؛ و على عليه السلام را حذف كنند .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nچنين بود كه رهبرى حزب سلطه موفق شد بسيارى از انصار را بفريبد ؛ و به دام بيندازد . پس از پايان يافتن « فَلْته » « 1 » انصار به خود آمدند و همگى - يا شمارى از آنان - فرياد برآوردند كه ما جز با على عليه السلام بيعت نمىكنيم . « 2 » تاريخ همچنين نقل مىكند كه « پس از به انجام رسيدن و استقرار كار بيعت با ابوبكر بسيارى از انصار از بيعت با او پشيمان گشتند . آنان با سرزنش يكديگر از على بن ابىطالب ياد مىكردند و نام او را بر زبان مىراندند . . . » « 3 » اما چه سود ؟ !\r\nاز دلايلى كه ثابت مىكند رهبرى حزب سلطه در پاسخ كسانى كه يادآور واقعهء غدير مىشدند ، به ادعاى نسخ پناه مىبرد ، گزارش‌هاى تاريخى است . نقل شده است كه روزى بُريْدهء اسلمى خطاب به عمر گفت : « اى عمر ! آيا شما دو تن نبوديد كه رسول خدا صلى الله عليه و آله و سلم به شما فرمود : نزد على برويد و به او سلام امارت دهيد ؛ هنگامى كه شما گفتيد : آيا به فرمان خدا و رسولش ؟ فرمود : آرى . در اين هنگام ابوبكر گفت : اى بُرَيْده چنين بوده است اما تو غايب و ما حاضر بوديم و آن مسأله‌اى بود كه گذشت و بايد چارهء ديگرى انديشيد . « 4 »\r\nپس از آن كه على عليه السلام را براى بيعت ، به زور به مسجد آوردند ، حضرت با مردم محاجّه كرد و فرمود : « اى گروه مسلمانان و مهاجران و انصار ، شما را به خدا سوگند مىدهم آيا در روز غدير از رسول خدا صلى الله عليه و آله و سلم چنين و چنان نشنيديد - و هر آنچه را كه رسول خدا صلى الله عليه و آله و سلم در آن روز فرموده بود همه را براى مردم بازگو كرد - گفتند : بلى . ابوبكر با شنيدن اين سخنان ترسيد و فكر كرد كه مردم به يارى على عليه السلام برخيزند . از اين رو پيشدستى كرد و گفت : آنچه گفتى درست است ، ما آن را به گوش شنيده‌ايم و در دل ما جاى گرفته است ، اما پس از آن من از رسول خدا صلى الله عليه و آله و سلم شنيدم كه فرمود : خداوند ما اهل بيت را برگزيد و گرامى داشت و بهترين جاى دنيا و آخرت را براى ما خواست ولى نخواسته است كه نبوّت و خلافت را يك‌جا در ميان ما قرار دهد . در اين هنگام على عليه السلام\r\n\r\n\r\n","description":"","footnote":"\r\n( 1 ) - كار سرسرى ، كارى كه بى مقدمه و بدون انديشه و با دست پاچگى انجام شود .\r\n( 2 ) - الكامل فى التاريخ ، ج 2 ، ص 325 ؛ تاريخ الطبرى ، ج 2 ، ص 443 .\r\n( 3 ) - شرح نهج البلاغه ، ابن ابى الحديد ، ج 6 ، ص 9 ؛ به نقل از موفقيات زبير بن به كار .\r\n( 4 ) - كتاب السقيفه ، سليم بن قيس ، ص 251 - 252 .\r\n","page_name":" 78 ","page_number":78},
  {"content":"\r\n\r\nفرمود : آيا هيچ يك از صحابه رسول خدا صلى الله عليه و آله و سلم هنگام شنيدن اين سخن با تو حاضر بوده است ؟ عمر گفت : خليفه رسول خدا صلى الله عليه و آله و سلم راست گفت ، من نيز همانطور كه او گفت شنيده‌ام ؛ ابوعبيده و سالم ، غلامان ابوحذيفه و معاذ بن جبل نيز گفتند : ما نيز اين را از رسول خدا صلى الله عليه و آله و سلم شنيده‌ايم . على عليه السلام فرمود : هر آينه شما به پيمانى كه در كعبه با يكديگر بستيد مبنى بر اين كه اگر محمد كشته شود يا بميرد امر خلافت را از ما اهل بيت بگيريد وفا كرديد . ابوبكر گفت : تو اين را از كجا مىدانى ؟ ما كه تو را بر اين امر آگاه نكرده بوديم .\r\nامام على عليه السلام فرمود : اى زبير ، اى سلمان ، اى اباذر ، و اى مقداد شما را به خدا و اسلام مىخوانم و از شما مىپرسم آيا شما اين سخن را از پيامبر صلى الله عليه و آله و سلم نشنيده‌ايد ؟ آيا شما نشنيده‌ايد كه فلانى و فلانى - و پنج تن را برشمرد - ميان خودشان نامه‌اى نوشتند و براى كارى كه انجام دادند ، با يكديگر هم‌عهد و پيمان شدند ؟ گفتند : آرى به خدا ما از رسول خدا صلى الله عليه و آله و سلم شنيديم كه اين سخن را براى تو مىگفت كه اينان براى كارى كه انجام دادند با يكديگر هم‌عهد و پيمان شدند و ميان خودشان نوشتند كه اگر من [ پيامبر 
  ] كشته شوم يا بميرم اين [ خلافت 
  ] را از تو بگيرند . . . « 1 »\r\n\r\nنتايج سقيفه\r\nجريان سقيفه در زمينه‌هاى گوناگون حيات امّت اسلامى نتايج فراوانى در پى داشت ؛ نتايجى كه از بازگشت به گذشته « 2 » و به قهقرا رفتن امّت از راه معصومانى كه خداوند مقرر داشته بود تا پس از رحلت پيامبر صلى الله عليه و آله و سلم حجت بندگان و جانشين او در زمين باشند ، ناشى مىشد . برخى از اين نتايج بلافاصله پس از وفات رسول خدا صلى الله عليه و آله و سلم پديدار شد و زندگى امّت اسلامى را زير تأثير مستقيم خود قرار داد ؛ و برخى ديگر آغاز به نشو و نما كردند .\r\n\r\n\r\n","description":"","footnote":"\r\n( 1 ) - كتاب السقيفه ، سليم بن قيس ، ص 86 - 87 .\r\n( 2 ) - تأمل در آيه شريفه « . . أفَان ماتَ أَوْ قُتِلَ انقلبتم عَلى أعْقابِكُمْ » [ آل عمران ( 3 ) ، آيهء 144 
  ] آيا اگر او بميرد يا كشته‌شود ، شما به گذشته خويش باز مىگرديد ؟ ) نشان مىدهد ، قرآن كريم همانطور كه فراريان جنگ احد را سرزنش مىكند و تأكيد مىورزد كه پس از شنيدن خبر كشته شدن پيامبر صلى الله عليه و آله و سلم بيش‌ترشان مرتد شدند ، بر ارتداد عامّهء امّت اسلامى پس از رحلت پيامبر صلى الله عليه و آله و سلم نيز تأكيد مىورزد ؛ و اين يكى از پيش‌گويىهاى قرآنى است . بنابر اين آيه شريفه به دو بازگشت اشاره دارد ؛ و صيغه ماضى « انقلبتم » بر وقوع اين دو بازگشت تأكيد دارد .\r\n","page_name":" 79 ","page_number":79},
  {"content":"\r\n\r\nاما آنچه در اين جا براى ما حايز اهميت است ، بررسى آن دسته از نتايجى است كه تحولات عظيم و مقدمه‌ساز زمامدارى امويان را موجب گرديد ؛ و مهم‌ترينشان اين‌هاست :\r\n\r\n1 - عزل وصى شرعى :\r\nنخستين پيامد سقيفه ، كنار زدن وصى شرعى رسول خدا صلى الله عليه و آله و سلم از مقام الهى وى بود . مخالفان ، با تهديد به قتل ، على عليه السلام را وادار به بيعت كردند و خانه‌اش را كه جبرئيل هم بايد با اجازه وارد مىشد مورد حمله قرار دادند . « 1 » در خانه را آتش زدند « 2 » و فاطمه زهرا ، امانت رسول خدا صلى الله عليه و آله و سلم ، را چنان ميان در و ديوار فشردند كه سقط جنين كرد و پهلويش شكست . « 3 » اين جسارت ، سرآغاز همهء جسارت‌هايى بود كه از آن پس بر اهل بيت عليه السلام روا داشته شد .\r\n\r\n2 - در تنگنا قرار دادن اهل بيت :\r\nدشمنان اهل بيت ، براى باز داشتن بنىهاشم از رسيدن به حكومت و سلب هر گونه تحركى از اين خاندان در راستاى قيام ، آنان را در تنگناى اجتماعى ، سياسى و اقتصادى قرار دادند . شدّت گريه فاطمه زهرا عليها السلام بر پدرش مردم را به ستوه آورد ، به طورى كه اميرالمؤمنين ، على عليه السلام ناچار شد بيت الاحزان را دور از مردم براى وى بسازد . مخالفان از اين گريه‌ها بوى اعتراض سياسى استشمام مىكردند ؛ و از بيم قيام على عليه السلام ، ترتيبات امنيتى شديدى را عليه آن حضرت اتخاذ كردند . فاطمه عليها السلام را از ارث محروم و فدك را كه پدرش به او بخشيده بود ، غصب كردند . « 4 » بنىهاشم را نيز از حق خمس محروم ساختند ؛ و همهء اين اقدام‌ها براى سلب قدرت تبليغ از آن بزرگواران بود .\r\n\r\n3 - منع بنىهاشم از تصدى پست‌هاى حكومتى :\r\nهمان گونه كه عمر به عبدالله بن عباس تأكيد كرد ، بنى هاشم از تصدى هرگونه منصب حكومتى ، به ويژه مناصب ادارى ، نظامى و مالى محروم گشتند ؛ زيرا بيم آن مىرفت كه مدعى حق اهل بيت در حكومت شوند .\r\n\r\n\r\n","description":"","footnote":"\r\n( 1 )\r\n- ر . ك . تاريخ يعقوبى ، دار صادر ، بيروت ، ج 2 ، ص 126 ، 137 ؛ شرح نهج‌البلاغه ، دار احياء التراث‌العربى ، بيروت ، ج 2 ، ص 59 و ج 17 ، ص 168 .\r\n( 2 ) - ر . ك . كتاب سليم بن قيس ، دار الفنون ، ص 250 ؛ الهداية الكبرى ، مؤسسة البلاغ ، لبنان ، ص 179 ، 402 ، 407 ؛ تلخيص الشافى ، انتشارات عزيزى ، قم ، ج 3 ، ص 76 .\r\n( 3 ) - ر . ك . امالى صدوق ، مؤسسهء اعلمى ، بيروت ، ص 99 ، مجلس 24 ، حديث 2 ؛ كتاب سليم بن قيس ، ص 83 .\r\n( 4 ) - ر . ك . نهج‌الحق و كشف الصدق ، مؤسسهء دارالهجره ، ص 265 - 270 .\r\n","page_name":" 80 ","page_number":80},
  {"content":"\r\n\r\n\r\n4 - باز گذاشتن دست اموىها در تصدى پست‌هاى حكومتى :\r\nپس از استقرار خلافت ابوبكر ، به مقتضاى همكارى جديد ميان حزب حاكم و حزب اموى ، دست اموىها در تصدى پست‌هاى حكومتى باز گذاشته شد . به طورى كه حدود 13 كارگزاران ، واليان و فرماندهان لشكر را در دوران ابوبكر ، بنىاميه تشكيل مىدادند ؛ « 1 » و اين چيزى بود كه آرزوى اينان را براى دستيابى به قدرت برآورده مىساخت .\r\nحزب سلطه ، تداوم فكرى و عملى خود را تنها با وجود حزب اموى امكان‌پذير مىديد ؛ و حزب اموى نيز پس از سامان گرفتن حكومت ابوبكر و موفقيت شعار مطرح شده از سوى حزب سلطه مبنى بر اين كه « خلافت از آن قريش است نه بنىهاشم » ، موفقيتش را تضمين شده يافت . عبدالله علايلى در اين باره مىگويد : با پيروزى ابوبكر ، اين بنى تميم نبود كه پيروز شد ، بلكه تنها بنىاميه به پيروزى رسيد ! از اين رو ، دولت اسلامى را به همان رنگى كه خود مىخواستند درآوردند و آن طورى كه مقريزى در كتاب « النزاع والتخاصم » مىگويد ، اينان با وجود بر كنار بودن از حكومت ، سياست‌هايش را زير تأثير خود داشتند .\r\nپس از اين پيروزى انتخاباتى ، بنىاميه دست به كار فراهم ساختن مقدمات كودتايى شدند كه هدف آن رسيدن هر چه زودتر به حكومت بود ؛ و هر كس حركت‌هاى ابوسفيان را مورد دقت و بررسى قرار دهد ، ترديد نخواهد كرد كه وى به گونه‌اى خستگىناپذير تلاش مىكرد تا راه را براى رسيدن به اهداف خودش هموار كند . « 2 »\r\n\r\n5 - حيات مجدد روحيهء قبيله‌گرايى :\r\nروحيه قبيله‌گرايى كه در پرتو تعاليم اسلام به خاموشى گراييده بود ، بار ديگر زنده گشت . چرا كه منطق سقيفه بر دادن القاب زشت و تفاخر قبيله‌اى بنا شد و از معيار اسلامى  « إِنَّ أَكْرَمَكُمْ عِنْدَ اللَّهِ أَتْقاكُمْ »  فاصله گرفته بود .\r\nروحيهء قبيله‌گرايى در منطق حاكم بر مهاجر و انصار حاضر در سقيفه به طور كامل آشكار بود . ابوبكر كينه‌هاى ديرينه ميان اوس و خزرج را به آنها يادآور شد و با ذكر كُشت\r\n\r\n\r\n","description":"","footnote":"\r\n( 1 ) - ر . ك . تاريخ الطبرى ، ج 2 ، ص 616 ، باب « ذكر اسماء قضاته و كتابه و عماله على صدقات » ؛ الامام الحسين بن‌على عليه السلام ، ج 1 ، ص 277 .\r\n( 2 ) - الامام الحسين عليه السلام ، ص 191 .\r\n","page_name":" 81 ","page_number":81},
  {"content":"\r\n\r\nو كشتارهاى پيش از اسلام در ميان آن‌ها ، تحريكشان كرد . حباب بن منذر ، سخنگوى انصار ، آنان را تحريك مىكرد و با روحيه‌اى كاملًا جاهلى عزم‌شان را برمىانگيخت ؛ و عمر بن خطاب با همين روحيه از سوى قريش داد سخن مىداد و مىگفت : « در حالى كه ما نزديكان و اهل قبيلهء محمّد هستيم ، چه كسى بر سر قدرتش با ما منازعه مىكند ؟ ! »\r\nروحيهء قبيله‌گرايى كه در روز سقيفه همانند آتشى از زير خاكستر شعله‌ور شد و باب بزرگى از تفرقه و آشوب را ميان مسلمانان گشود . چرا كه بسيارى از منافقان سودجو ، مانند سهيل بن عمر ، عكرمة بن ابىجهل ، عمرو بن عاص ، وليد بن عقبه و ديگران ، پس از به خشم آمدن انصار ، در پى كنار زده شدن در سقيفه ، جرأت يافتند تا آنان را مورد هجو و تعريض قرار دهند ، از آنها بد بگويند و آنان را به مبارزه بخوانند . انصار نيز در مقام دفاع از خود برآمدند و كار منازعه بالا گرفت . چنان كه اگر ميانجىگرى اميرالمؤمنين ، على عليه السلام ، و دفاع برخى مهاجران از انصار نمىبود ، فاجعهء بزرگ ديگرى در تاريخ اسلامى آن دوره بروز مىكرد . « 1 »\r\nجريان نفاق به طور عام و از آن ميان حزب اموى به طور خاص ، از شعله‌ور شدن روحيه نزاع قبيله‌اى در راستاى از هم پاشيدن كيان امّت اسلامى و به جان هم انداختن آنان بهره‌بردارى كردند ؛ و از آن پس به آسانى توانستند مسلمانان را در راه تحقق اهداف جريان نفاق كه همانا از ميان بردن حقايق و نشانه‌هاى اسلام ناب محمدى بود سوق دهند .\r\n\r\n6 - محاصرهء آشكار سنّت نبوى :\r\nهمانطور كه پيش از اين گفتيم عبدالله بن عمروعاص نيز فاش كرد ، رهبرى حزب سلطه در دوران زندگانى پيامبر صلى الله عليه و آله و سلم به بهانه اين كه رسول خدا صلى الله عليه و آله و سلم نيز انسان است و در خشم و خشنودى سخن مىگويد ، از نوشتن احاديث آن حضرت جلوگيرى مىكرد . نيز گفتيم كه هدف اين تلاش ، محاصره [ و تحديد 
  ] سخنان پيامبر صلى الله عليه و آله و سلم به طور كلى و به‌ويژه سخنانى بود كه به موضوع خلافت و شخص خليفهء پس از آن حضرت مربوط مىشد .\r\nاما پس از رحلت پيامبر صلى الله عليه و آله و سلم و پس از آن كه اجتماع سقيفه براى دست‌يافتن حزب سلطه به قدرت به پايان رسيد ، انگيزه و دليلى براى پنهان ماندن رويارويى با سخنان پيامبر صلى الله عليه و آله و سلم\r\n\r\n\r\n","description":"","footnote":"\r\n( 1 ) - شرح نهج البلاغه ، ج 6 ، ص 9 - 16 ، به نقل از موفقيات زبير بن به كار .\r\n","page_name":" 82 ","page_number":82},
  {"content":"\r\n\r\nوجود نداشت ؛ و جلوگيرى از بيانات نبوى ، زير پوشش ترس از بروز اختلاف ميان امّت ، علنى گرديد . ابوبكر مردم را گرد آورد و گفت : « شما سخنانى را از پيامبر صلى الله عليه و آله و سلم نقل مىكنيد كه دربارهء آن‌ها اختلاف داريد و اختلاف مردم پس از شما به مراتب بيش‌تر خواهد بود . پس چيزى از پيامبر نقل مكنيد و هر كس از شما پرسيد بگوييد : كتاب خداوند در ميان ما و شماست . » « 1 »\r\nعلاوه بر اين كه ديده مىشود ، مقابله از حالت پنهانى ، صورت آشكار به خود گرفته است ، مىبينيم كه سخن او يعنى « پس از رسول خدا چيزى نقل مكنيد » ، به معناى جلوگيرى كامل از مطلق سخنان پيامبر اكرم صلى الله عليه و آله و سلم و كشيدن حصار كامل بر گرد آن چيزى است كه از ايشان نقل شده است .\r\nرهبرى اين حزب به خوبى دريافته بود كه آنچه مايهء تشويش خاطر او مىشود و از انتشار آن بيم دارد ، تنها بيانات نبوى دربارهء مقام و منزلت على عليه السلام و حقانيت او در امر خلافت نيست ، بلكه شامل سخنانى كه به چند موضوع ديگر نيز مربوط مىشد ؛ مثل امر به معروف و نهى از منكر ، نشانه‌هاى پيشوايان گمراه كننده و ضرورت قيام عليه آنان نيز هست ؛ معرفى شجرهء ملعونه در قرآن ؛ احاديثى كه از آشوب‌ها و رهبرانشان بحث مىكرد ؛ فضايل برخى صحابه كه از سوى حزب حاكم زير فشار قرار گرفتند . فضايلى كه نه تنها موجب ناخشنودى رهبرى حزب بود ، بلكه انتشار فضايل‌شان نيز آنان را مىآزرد و احاديثى از اين قبيل . . . از اين رو چاره‌اى جز اين نبود كه منع نقل حديث را تعميم داده مطلق گردانند .\r\nچنان كه پيش از اين گفتيم ، اين ممانعت در روزگار عمر با شدت هر چه تمام به اجرا درآمد ، و عثمان نيز از نقل هر حديثى كه در روزگار ابوبكر و عمر روايت نشده بود جلوگيرى كرد .\r\nدر نتيجهء گسترش فتوحات ، ورود بسيارى از ملت‌ها به اسلام ، دور شدن از روزگار پيامبر صلى الله عليه و آله و سلم ، و نيز در اثر اين توهّم كه خلفاى سه گانه پس از پيامبر صلى الله عليه و آله و سلم در امتداد خط وى بوده‌اند ، امر بر امّتى كه از سيرهء پيامبرش صلى الله عليه و آله و سلم جز اندكى نمىدانست مشتبه شد ؛ و بسيارى از مردم رفتار عمر را آيينهء سيرهء پيامبر صلى الله عليه و آله و سلم مىديدند . در حالى كه سيرهء عمر چيزى\r\n\r\n\r\n","description":"","footnote":"\r\n( 1 ) - تذكرة الحفاظ ، ج 1 ، ص 2 - 3 .\r\n","page_name":" 83 ","page_number":83},
  {"content":"\r\n\r\nجز بدعت‌هاى مخالف با سنّت آن حضرت نبود . با وجود اين هرگاه به چنين روايت‌هايى [ از عملكرد عمر 
  ] دست مىيافتند ، بر عمل به مفاد آن‌ها اصرار مىورزيدند و از كنار نهادنشان سرباز مىزدند ، حتى اگر به آنان يادآورى مىشد كه اين خلاف سنّت پيامبر صلى الله عليه و آله و سلم است .\r\nمردم كوفه ( پايتخت آن روز سرزمين‌هاى اسلامى ) از امام على عليه السلام تقاضا كردند برايشان امامى تعيين كند كه نمازهاى نافلهء ماه رمضان را به جماعت بخواند . امام عليه السلام آنان را از اين كار باز داشت و برايشان توضيح داد كه اين كار خلاف سنّت پيامبر صلى الله عليه و آله و سلم است .\r\nولى آن‌ها امام را ترك گفتند و گرد آمدند و يك تن از خودشان را به امامت برگزيدند . امام عليه السلام فرزندش حسن را نزد آنان فرستاد . امام حسن عليه السلام در حالى كه تازيانه‌اى به دست داشت وارد مسجد شد مردم همين كه وى را ديدند به سوى درها گريختند و فرياد برآوردند :\r\nواعمرا ! « 1 » و در برخى منابع آمده است كه گفتند : اى مسلمانان سنّت عمر تغيير داده شد ! « 2 »\r\nدر اين‌جا يك جنبه از دشوارىهاى بزرگى كه امام على عليه السلام در راه باز گرداندن كارها به مجراى صحيح ، با آن روبه‌رو بود ، براى پژوهنده روشن مىشود . آن حضرت خود در اين باره مىفرمايد : حكمرانان پيش از من كارهايى انجام دادند كه خلاف سنّت رسول خدا صلى الله عليه و آله و سلم بود . آنان به عمد با آن حضرت مخالفت مىكردند ، پيمان‌هايش را مىشكستند ، سنّت او را تغيير مىدادند ؛ و چنانچه مردم را به ترك آنها وا مىداشتم و سنّت را در مسير اصلى آن قرار مىدادم و به وضعيت دوران رسول خدا صلى الله عليه و آله و سلم باز مىگرداندم ، حتى سپاه خودم از گِرد من پراكنده مىشدند . به طورى كه تنها مىماندم ، يا حداكثر اندكى از شيعيانم كه فضايلم را مىشناختند و امامت مرا بر اساس كتاب خداى عزوجل و سنّت رسول او بر خود واجب مىشمردند ، با من همراه مىشدند . « 3 »\r\n\r\n7 - ضعف معنوى و روحى امّت :\r\nكسى كه دستاوردهاى سقيفه را مورد مطالعه و بررسى قرار دهد ، در مىيابد كه امّت اسلامى گرفتار پديدهء روانى ضعف « روحى » گشته بود ؛ چيزى كه در دوران پيامبر صلى الله عليه و آله و سلم سابقه نداشت . اين « ضعف روحى » را مىتوان به\r\n\r\n\r\n","description":"","footnote":"\r\n( 1 ) - نهج الحق و كشف الصدق ، ص 289 - 290 .\r\n( 2 ) - كافى ، ج 8 ، ص 63 ، حديث شماره 21 .\r\n( 3 ) - همان ، ص 59 ، حديث 21 .\r\n","page_name":" 84 ","page_number":84},
  {"content":"\r\n\r\nحالت سكوت مسلمان در برابر كارى كه به اعتقاد او باطل و مخالف فرمان خدا و پيامبر او مىباشد تعبير كرد . اين حالت يكى از پيامدهاى ناگوار سقيفه بود كه از ترك امر به معروف و نهى از منكر ناشى مىگرديد . فراگير شدن چنين حالتى در جامعه ، سرانجام به نتايج تلخ فراوانى مىانجاميد كه بدترين آن‌ها نگرش واژگونه است ، كه انسان مسلمان ، باطل را حق و حق را باطل مىبيند . رسول خدا صلى الله عليه و آله و سلم پيوسته امّت اسلامى را از چنين حالتى ، كه با ترك امر به معروف و نهى از منكر پديد مىآيد ، برحذر مىداشت . در محتواى اين حديث شريف نبوى ، بايد تأمل بورزيم تا بدانيم كه چگونه اين حالت امّت ، از بد به بدتر منجر مىگردد تا آن كه واژگونى به درجه « نگرش معكوس » مىرسد .\r\nامام صادق عليه السلام از رسول خدا صلى الله عليه و آله و سلم نقل مىكند كه فرمود : چگونه خواهيد بود ، آن‌گاه كه زمان شما فاسد و جوانان شما فاسق گردند و شما امر به معروف و نهى از منكر نكنيد ؟ عرض شد : يا رسول الله آيا چنين چيزى مىشود ؟ فرمود : آرى و بدتر از آن ، چگونه خواهيد بود آن‌گاه كه به منكر امر و از معروف نهى كنيد ؟ عرض شد : يا رسول الله ، آيا چنين چيزى مىشود ؟ فرمود : و بدتر از آن ؛ چگونه خواهيد بود ، آن‌گاه كه معروف را منكر و منكر را معروف ببينيد ؟ ! « 1 »\r\nپيدايش پديده ضعف روحى در امّت را ، بلافاصله پس از سقيفه مىتوان مشاهده كرد ؛ و آن هنگامى بود كه بيش‌تر انصار و برخى از مهاجران در اعتراض به نتايج سقيفه ، در مدينه [ از سياست 
  ] كناره گرفتند و از سستى در حق « جانشين شرعى » پشيمان گشته تأسف مىخوردند . ولى با وجود اين ، هنگامى كه « وصى شرعى » رسول خدا صلى الله عليه و آله و سلم يعنى حضرت على عليه السلام ، با استناد به اين كه مردم نخستين بار در روز غدير با او بيعت كرده‌اند ، براى بر كنار ساختن خطاكار مخالف با رسول خدا صلى الله عليه و آله و سلم آنان را به قيام فراخواند ، حضرت را همراهى نكردند . « 2 » دربارهء اين كندى مردم ، روايت‌هاى بسيارى نقل شده است كه در يكى از آن‌ها چنين آمده است : هيچ كدام از مهاجران و انصارى كه در جنگ بدر شركت داشتند نماندند ، مگر آن‌كه على عليه السلام به خانه‌هاشان رفت و به آنان فرمود كه فردا صبح با\r\n\r\n\r\n","description":"","footnote":"\r\n( 1 ) - كافى ، ج 5 ، ص 59 ، حديث 14 .\r\n( 2 ) - ر . ك . الغدير ، 1 .\r\n","page_name":" 85 ","page_number":85},
  {"content":"\r\n\r\nسر تراشيده و مسلّح بيايند تا پيمان مرگ ببندند . اما جز چهارتن نيامدند . به سلمان گفتم :\r\nآنان چه‌كسانى بودند ؟ گفت : من ، ابوذر ، مقداد و زبير بن عوام . باز شب ديگر على عليه السلام نزد آنان رفت و آنان را فراخواند . گفتند : فردا مىآييم ، امّا جز ما كسى نيامد . شب سوّم رفت ، باز هم كسى نيامد ؛ و امام پس از مشاهدهء خيانت و بىوفايى مردم در خانه‌اش نشست . . . » . « 1 »\r\nصديقهء كبرى ، حضرت فاطمه زهرا عليها السلام ضمن خطبه‌اش در مسجد ، شگفتى خويش را از اين ضعف روحى ابراز داشته خطاب به انصار فرمود : اى دليران ، اى بازوان ملّت و اى نگاهبانان اسلام ! اين سستى و چشم برهم نهادن در برابر ستمى كه بر من مىرود براى چيست ؟ آيا پدرم رسول خدا صلى الله عليه و آله و سلم نمىفرمود : « احترام مرد با حرمت نهادن به فرزندانش حفظ مىگردد ؟ » چه زود بدعت گذاشتيد و شتر خلافت چه زود پروار شد .\r\nشما بر انجام خواستهء من تواناايد و قدرت برآوردنش را داريد . . . هيهات از مهاجر و انصار ، آيا سزاوار است كه بر سر ميراث پدرم به من ستم شود و شما نزد من حاضر و ناظر باشيد ؟ من همهء شما را دعوت كرده‌ام و همهء شما از ماجراى من باخبريد و از عِدّه و عُدَّه برخورداريد ، نيرو و امكانات داريد ، سلاح و سپر داريد . ولى هر چه شما را دعوت مىكنم اجابت نمىكنيد ! و هر چه فرياد برمىآورم به دادم نمىرسيد . در حالى كه شما مبارزيد و به نيكى و صلاح شهرت داريد و از نخبگان به شمار مىرويد و از برگزيدگانيد .\r\nشما در جنگ با اعراب رنج و تعب فراوان برديد و با ملت‌هاى گوناگون مبارزه و با زورمندان نبرد كرديد . پيوسته به شما فرمان مىداديم و شما اطاعت مىكرديد . تا آن كه آسياى اسلام بر محور ما به گردش درآمد و پستان روزگار به شير آمد ؛ و گردن شرك فرود آمد و دروغ از جوشش افتاد و آتش كفر خاموش گرديد و دعوت فتنه فرو نشست و نظام دين برقرار گرديد . اكنون پس از روشن شدن موضوع چرا سرگردانيد و پس از آشكار شدن حق چگونه آن را پنهان مىداريد و پس از پيشروى چرا پشت\r\n\r\n\r\n","description":"","footnote":"\r\n( 1 ) - كتاب سليم بن قيس ، ص 81 . كلينى نيز مانند همين روايت را با اندكى اختلاف نقل كرده و در آن آمده است كه آن چهارتن ابوذر ، مقداد ، حذيفة بن يمان و عمار ياسر بودند و سلمان پس از آنان آمد ( كافى ، ج 8 ، ص 33 ، فى ذكر الخطبة الطالوتيه ) . كَشّى نيز روايت موثقى مانند آن را نقل كرده و در آن آمده است كه تنها سه تن به او پاسخ مثبت دادند و آن سه سلمان ، مقداد و ابوذر بودند ( اختيار معرفة الرجال ، ج 1 ، ص 38 ، شمارهء 189 ) ، يعقوبى نيز در تاريخ خويش ( ج 2 ، ص 80 - 84 ) مانند همين روايت را با اندكى تفاوت نقل كرده است ؛ و در آن آمده است كه بامدادان جز سه تن نزد وى نيامدند .\r\n","page_name":" 86 ","page_number":86},
  {"content":"\r\n\r\nمىكنيد ؟ و پس از ايمان چرا شرك مىورزيد ؟ آيا با گروهى كه عهد خود را شكستند و تصميم به اخراج پيامبر گرفتند نمىجنگيد ، در حالى كه جنگ را نخست آنان آغاز كردند ! آيا از آن‌ها مىترسيد ؛ اگر مؤمن باشيد سزاوارتر آن است كه از خدا بترسيد . » « 1 »\r\nاين « ضعف روحى » به دلايلى فراوان ، پس از سقيفه روز به روز در ميان امّت آشكارتر مىگشت و خطرش بزرگ‌تر مىشد تا آن‌جا كه تناقض ميان ظاهر و باطن مسلمان در بيش‌تر فرزندان امّت اسلامى استحكام يافت و بر بيش‌تر آنان شيطان چيره گشت ؛ و روزى كه امّت اسلامى به جنگ فرزند دختر پيامبرشان رفتند - در حالى كه دل‌هايشان با او و شمشيرهايشان بر روى او كشيده بود - اين درد بىدرمان به اوج خود رسيد ! آرى امّت اسلامى در حالى حسين عليه السلام را كشت كه مىدانست در روى زمين هيچ كس برتر از او نيست !\r\nما در جاى مناسب اين تحقيق ، به علت‌هاى نهفته در پس شدّت يافتن اين بيمارى در ميان امّت و نشانه‌هاى آن اشاره خواهيم كرد .\r\n\r\n2 - خلافت عمر بن خطاب\r\nعمر بن خطاب پس از ابوبكر و با تعيين وى ، بر مسند خلافت تكيه زد ؛ و همان سياستى را كه او و ابوبكر در دوران خلافتش اعمال مىكردند ادامه داد . بر طبق اين سياست ، از سويى اهل بيت به‌ويژه و بنىهاشم عموماً زير فشار اجتماعى ، سياسى و اقتصادى قرار گرفتند ؛ و دست بنىاميه در اشغال پست‌هاى فرماندهى و حكومت ولايات باز گذاشته شد . او در اين سياست از ابوبكر هم پيشى گرفت . براى اثبات اين موضوع همين اندازه بس كه معاوية بن ابوسفيان را در شام آزاد گذاشت تا به روش پادشاهان هرطور كه مىخواهد گردآورد و مصرف كند ، بى آن كه ناظرى داشته باشد يا كسى از او حساب بكشد . هرگاه هم كه اعتراض كنندگان نزد عمر از معاويه نام مىبردند پاسخ مىداد : « جوان قريش و آقازاده‌اش را واگذاريد . . . » « 2 » ؛ و درباره‌اش مىگفت : « از كسرى و قيصر ياد مىكنيد در حالى كه معاويه نزد شماست . » « 3 » حتى عمر بن خطاب را\r\n\r\n\r\n","description":"","footnote":"\r\n( 1 ) - حياة الامام الحسين بن على عليهما السلام ، ج 1 ، ص 263 - 265 .\r\n( 2 ) - البدايه والنهايه ، ج 8 ، ص 133 .\r\n( 3 ) - تاريخ الطبرى ، ج 4 ، ص 344 .\r\n","page_name":" 87 ","page_number":87},
  {"content":"\r\n\r\nبايد مقدمه‌ساز حكومت اموى و بلكه مؤسس آن دانست .\r\nاو حصارى را كه بر گرد سنّت نبوى كشيده شده بود محكم‌تر كرد ؛ و تا زنده بود راويان حديث نبوى را وادار به سكونت اجبارى در مدينه گردانيد ؛ و سپاهيانش را از نقل احاديث پيامبر صلى الله عليه و آله و سلم باز داشت . اين در هنگامى بود كه منافقان يهود و نصارا مانند كعب الاحبار و تميم دارى را به خود نزديك گردانيده و به آنان آزادى كامل داده بود تا براى مردم قصه بگويند و هر چه مىخواهند از اباطيل كتاب‌ها و ساخته‌هاى خود را كه با عقايد اسلام ناب محمدى مخالف بود ميان مردم بپراكنند .\r\nدر اين جا به دو كار مهم از كارهاى او كه به دليل مترتب بودن آثارى مهم و فراوان بر آن‌ها ، دو نقطه عطف اصلى در تاريخ امّت اسلامى به شمار مىآيند اشاره مىكنيم :\r\n\r\n1 - 2 - مبناى عمر در عطا\r\nرسول خدا صلى الله عليه و آله و سلم به همهء مسلمانان به طور مساوى عطا مىبخشيد و هيچ كس را بر ديگرى برترى نمىداد .\r\nابوبكر نيز در دوران حكومتش بر پايه اصل برابرى رفتار مىكرد . اما عمر پس از رسيدن به خلافت برخى از مردم را بر برخى ديگر برترى داد : سابقين [ در اسلام 
  ] را بر ديگران برترى داد ، مهاجرانى را كه از قريش بودند بر ديگران برترى بخشيد ، همه مهاجران را بر همهء انصار برترى داد ؛ عرب را بر عجم و آزاد را بر بنده برترى داد . « 1 » براى اهل يمن چهارصد و براى مُضَر سيصد و براى ربيعه دويست درهم مقررى تعيين كرد ؛ و اوس را بر خزرج برترى داد . « 2 »\r\nهمانطور كه منطق سقيفه بر پايهء استهزاى ديگران و تفاخر قبيله‌اى استوار بود ، اين كار عمر نيز روح تعصب قبيله‌اى را ، كه اسلام آن را خاموش كرده بود ، زنده كرد . مبناى عمر در مقدار عطا ، بندها را از پاى روح تعصب قبيله‌اى گشود و بدترين تأثير را در زندگى اسلامى به بار آورد : « زيرا تشكيل طبقات را در جامعه اسلامى پى ريخت و برترى دينى\r\n\r\n\r\n","description":"","footnote":"\r\n( 1 ) - شرح نهج البلاغه ، ج 8 ، ص 306 .\r\n( 2 ) - تاريخ يعقوبى ، ج 2 ، ص 106 .\r\n","page_name":" 88 ","page_number":88},
  {"content":"\r\n\r\nرا راه دستيابى به برترى مادى قرار داد و اشرافيت قريش كه با به قدرت رسيدن ابوبكر موقعيّت خود را تقويت كرده بود - توجيه جديدى براى برترى جويى و در دست گرفتن سرنوشت مردم بخشيد . تمام معيارهاى قريش را از ديگران در دريافت عطا برتر مىشمرد و مفهوم اين قاعده اين بود كه قريش از همه برتر است ، چون « قريش » است و براى زورگويى و برترىطلبى به توجيه ديگرى نياز نيست .\r\nاين اصل زمينه جديدى را براى برخوردهاى قبيله‌اى ميان ربيعه و مُضر و ميان اوس و خزرج پديد آورد ؛ چرا كه متضمن برترى همه مُضَر بر همه ربيعه و برترى اوس بر خزرج بود . به‌پندار ما با اين اصل نخستين پايهء نژادپرستى ميان مسلمانان عرب و ديگر مسلمانان بود كه با خط مشى عمر مبنى بر برترى دادن عرب بر عجم و آزاد بر بنده ، بنياد نهاده شد . « 1 »\r\nطولى نكشيد كه عمر ، خود وسعت آثار زيانبارى را كه اين اصل در زندگى امّت اسلامى پديد آورد ديد ؛ و مشاهده كرد كه روح حزب‌گرايى و تفرقه به جامعه سرايت كرد و احساس ممتاز و بىمانند بودن نزد قريش رو به فزونى نهاد و كينه و حسد و نارضايى و پىجويى بدىهاى يكديگر در ميان قبايل گسترش يافت ؛ و اين از عوامل مهمى بود كه زمينهء فتنه را در ميان مسلمانان فراهم آورد .\r\nشايان ذكر است كه مبناى عمر در عطا ، انحراف روشن از سيرهء رسول خدا صلى الله عليه و آله و سلم و روش ابوبكر در اين زمينه بود . بنابر اين سزاوار بود كه امّت اسلامى رودرروى او بايستد و بر اساس خيرخواهى و امر به معروف و نهى از منكر او را را از اين كار باز دارد ؛ و در صورت خوددارى و سرپيچى او را با شمشير راست كند . اما تاريخ هيچ اعتراضى را از امّت در برابر اين عمل عمر گزارش نمىدهد و اين يكى از عوامل فراگير شدن ضعف معنوى و روحىاى بود كه امّت اسلامى در نتيجهء اجتماع سقيفه بدان دچار گشت .\r\n\r\n2 - 2 - شورا\r\nگرچه موضوع بحث دربارهء نتايج اين نقطه عطف اساسى و پيامدهاى بزرگ آن در زندگى اين امّت براى ما حايز اهميت است ، اما پيش از آن بناچار بايد تأكيد كرد كه اين شوراى ادعايى از شورا چيزى جز نامى نداشت ؛ ماهيت آن چنين بود كه طرح آن را عمر\r\n\r\n\r\n","description":"","footnote":"\r\n( 1 ) - ثورة الحسين عليه السلام ، ظروفها الاجتماعيه وآثارها الانسانيه ، ص 29 .\r\n","page_name":" 89 ","page_number":89},
  {"content":"\r\n\r\nچنان با دقت ريخته بود كه پيروزى عثمان در آن امرى اجتناب‌ناپذير بود . بنابر اين عنوانش شورا ولى حقيقتش تعيين و انتصاب بود . اين خود دليل است بر اين كه عمر به گونه‌اى تزلزل‌ناپذير اصرار داشت كه به هر صورت ممكن ، حتى پس از مرگش ، بنىهاشم را از خلافت محروم سازد و اين نهايت باز داشتن و منع است .\r\nهمچنين خليفه دوم با تعيين عثمان به عنوان خليفهء پس از خود ، گذشته از آن كه مقدمات حكومت اموى را پيش از آن فراهم ساخته بود ، در عمل نيز آن را پياده كرد .\r\nخليفه دوم گفت : « ابوطلحه انصارى را بگوييد نزد من بيايد . چون او را فراخواندند گفت : ببين اى ابوطلحه ، چون از اين كلبه‌ام بازگشتيد ، همراه پنجاه تن از انصار مسلح به شمشير برو و اين چند نفر را وادار كن تا با شتاب هر چه تمام اين كارى را كه گفتم به اجرا درآورند . آنان را در خانه‌اى جمع كن و يارانت را بر در خانه بگمار تا آنان به مشورت بپردازند و يك تن را از ميان خود برگزينند . اگر پنج تن از آنها متفق و يك تن مخالف بود گردنش را بزن ؛ اگر چهار تن موافق و دو تن مخالف بودند گردن آن دو را بزن و اگر سه تن موافق و سه تن مخالف بودند ، ببين كه عبدالرحمن در ميان كدام گروه است و تصميم آنان را مد نظر قرار ده و اگر سه تن ديگر مخالفت ورزيدند گردنشان را بزن » . « 1 »\r\nعمر نسبت به گرايش‌هاى شش نفرى كه براى اين شورا برگزيده بود به خوبى آگاه بود . او به يقين مىدانست كه عثمان و سعد و عبدالرحمن در مخالفت با على عليه السلام گرايشى واحد دارند ؛ و مىدانست كه طلحه به على تمايلى ندارد و به احتمال بسيار قوى به عثمان رأى خواهد داد . براى اجتناب از غافلگير شدن با تحقق احتمال ضعيف‌تر يعنى تمايل طلحه به على و زبير ، جايى كه دو كفه سه به سه برابر مىشود ، عمر مداخله خواهد كرد تا با ترجيح دادن كفه‌اى كه عبدالرحمن بن عوف در آن است نزاع را به نفع عثمان پايان دهد . اين چگونه شورايى است ؟ ! اين [ نيرنگ 
  ] گذشته از شمشيرهايى بود كه ابوطلحه انصارى و پنجاه تن يار او كشيده بودند تا به فرمان عمر از رأى آزاد پشتيبانى كنند !\r\nاميرالمؤمنين عليه السلام اين فريب را كه نتيجه آن از پيش روشن بود دريافت و به عمويش عباس چنين گفت : از دست ما رفت ! گفت : از كجا مىدانى ؟ فرمود : عثمان را همتاى من\r\n\r\n\r\n","description":"","footnote":"\r\n( 1 ) - شرح نهج‌البلاغه ، ج 1 ، ص 62 - 63 .\r\n","page_name":" 90 ","page_number":90},
  {"content":"\r\n\r\nساخت و گفت كه با اكثريت باشيد . اگر دو تن به يك تن و دو تن به يك تن ديگر رضايت دادند ، جانب كسانى را كه عبدالرحمن بن عوف در ميان آن‌هاست بگيريد . سعد با پسرعمويش عبدالرحمن مخالفت نمىكند و عبدالرحمن داماد عثمان است و با هم اختلاف نخواهند كرد . بنابر اين يا عبدالرحمن را به خلافت بر مىگزينند و يا عثمان را ، چنانچه دو تن ديگر هم با من باشند به حال من سودى ندارد . صحبتش را هم نكن كه من جز به انتخاب يك تن از آن‌ها اميد ندارم . « 1 »\r\n\r\n3 - 2 - دستاوردهاى شورا\r\nاز جمله دستاوردهاى شورا موارد زير را مىتوان برشمرد :\r\n\r\n1 - استمرارِ بركنارى وصى شرعى :\r\nاين كار ، مانع تراشى براى رسول خدا صلى الله عليه و آله و سلم در مورد سفارشى بود كه از سوى خداوند دربارهء على عليه السلام ابلاغ كرده بود .\r\n\r\n2 - استيلاى حزب اموى بر حكومت :\r\nدستيابى حزب اموى به حكومت - كه اينك در شخص عثمان تجسم يافته بود - همان چيزى بود كه رهبرى حزب سلطه نقشه‌اش را كشيده بود و اكنون به اجرا در مىآورد .\r\nچرا كه براى رويارويى با اهل بيت عليهم السلام ، امويان را تداوم بخش راه خود مىدانست .\r\n\r\n3 - تأثير شورا بر روحيهء انصار :\r\nشورا بدترين تأثيرها را بر روحيه انصار گذاشت ، زيرا پس از آن كه در سقيفه به آنان وعده داده شده بود كه در كار حكومت وزير و شريك خواهند بود ، اينك دريافتند كه عمر در طرح شورا حتى از حق مشورت هم آنان را محروم كرده و تنها نقش نگهبانى مسلحانه از درها را به آنان داده است !\r\n\r\n4 - طمع‌ورزى آشكار در خلافت :\r\nشورا ، باب طمع در خلافت را به روى كسانى گشود كه پيش از آن فكرش را هم نمىكردند . به اين ترتيب كه عمر كسانى را در شورا مقابل على عليه السلام قرار داد كه پيش از آن\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 294 .\r\n","page_name":" 91 ","page_number":91},
  {"content":"\r\n\r\nهرگز اميد به خلافت نداشتند ، اما پس از آن خود را شايسته اين كار مىدانستند ؛ و اين موضوعى بود كه آنان را به فتنه‌انگيزى واداشت .\r\nهمچنين شورا زمينهء گسترده‌اى را براى رقابت و اختلاف همهء قبايل بر سر خلافت پديد آورد . زيرا قريش را عضو شورا نمىديدند ، در حالى كه برخى كسانى كه عمر آنان را نامزد خلافت كرده است از آن‌ها چيزى بيش ندارند . بلكه اينان در بسيارى زمينه‌ها از امتيازهاى بيش‌ترى برخوردارند .\r\nبنابراين عمر در طرح شورا ، براى همگان اين روحيه را پديد آورد كه در خلافت و امارت طمع ببندند و در راستاى آن راه هواهاى نفسانى آميخته با انواع اختلاف را در پيش گيرند و اقدام عملى كنند .\r\nتا آن‌جا كه معاوية بن ابىسفيان كه از زيركان عرب بود ، تصريح مىكرد كه شورا نقطهء عطف مهمى بود كه بيش‌ترين تأثير را در پراكندگى كار مسلمانان به جاى نهاد . ابن عبدربه در كتاب « عقدالفريد » به نقل از او مىنويسد : معاوية بن ابوسفيان رو به ابن حُصَين كرد گفت : بگو ببينم ، چه چيز كار مسلمانان را پراكنده ساخت و آرايشان را متفرق كرد و ميان آن‌ها اختلاف انداخت ؟ گفت : بلى ، اين كه مردم عثمان را كشتند . گفت : چيزى جديدى نياوردى . گفت : حركت على به سوى تو و جنگ با تو . گفت : مطلب تازه‌اى نگفتى . گفت :\r\nحركت طلحه ، زبير و عايشه و پيكار على با آنان . گفت : جديد نگفتى . گفت : يا اميرالمؤمنين من چيزى جز اين‌ها نمىدانم . گفت : اينك من براى تو مىگويم . هيچ چيز ميان مسلمانان شكاف ايجاد نكرد و آراى آنان را پراكنده نساخت و ميان آنان اختلاف نينداخت ، مگر شوراى شش نفره‌اى كه عمر تشكيل داد . . . همهء آنها آرزوى خلافت داشتند و قبايلشان نيز آن را آرزو مىكردند و خود عمر اين را مىدانست و چنانچه عمر نيز مانند ابوبكر كسى را به جانشينى خود تعيين مىكرد هيچ اختلافى در اين باره وجود نداشت . « 1 »\r\n\r\n5 - اوج گرفتن منطق قبيله‌اى سقيفه :\r\nملاحظه مىشود كه در سقيفه ، برترى جويى ميان انصار و مهاجران ( از قريش ) بود ، در حالى كه فضاى برترىجويى حاكم بر شورا ، بر بالا گرفتن هر چه بيش‌تر منطق\r\n\r\n\r\n","description":"","footnote":"\r\n( 1 ) - عقد الفريد ، دار الكتاب العربى ، بيروت ، لبنان ، ج 4 ، ص 281 .\r\n","page_name":" 92 ","page_number":92},
  {"content":"\r\n\r\nقبيله‌گرايى سقيفه و افزايش دورى و انحراف از منطق اسلام را نشان مىداد ، زيرا بر خلاف سقيفه كه تنها مهاجر و انصار در برابر يكديگر قرار داشتند ، اينك همهء مسلمانان در يك سو قرار گرفته بودند و قريش از آن جهت كه قريش است در سوى ديگر . ولى در منازعه‌اى كه در فضاى شورا در مسجد النّبى درگرفت به روشنى آشكار شد كه قريش ، خلافت را شأنى از شؤون ويژهء خود و امتيازى از امتيازهاى خود مىشمرد و هيچ يك از مسلمانان حق نداردكه در موضوع خلافت ، نظرى مخالف با خواسته‌هاى آنان ابراز دارد .\r\nشگفت‌انگيزتر از همه اين كه كار به جايى رسيد كه عبدالله ابى ربيعه مخزومى ، دشمن خدا و رسول صلى الله عليه و آله ، جرأت پيدا كرد و به مقداد ، صحابى جليل‌القدرى كه ميان صحابه كم‌نظير است گفت : « اى پسر هم‌پيمان ، اى گمراه ، امثال تو كى جرأت داشتند در كار قريش دخالت كنند ؟ . » « 1 » يا فرومايه ديگرى از بنىمخزوم به عمار ياسر گفت : « اى پسر سميه ، پا از گليم خويش بيرون نهاده‌اى ! اين‌كه قريش براى خودش اميرى تعيين كند به تو چه ارتباطى دارد ؟ » « 2 »\r\nمفهوم جايگزين شدن واژهء قريش به جاى مهاجران در برترى جويى حاكم بر فضاى شورا اين است كه براى تصدى منصب خلافت محدوديت از « آزادشدگان » رفع شده است . چرا كه پيش از آن رهبرى حزب سلطه محدوديت را از آنان رفع كرده و آن‌ها را به عنوان فرمانده و والى برگزيده بود . از اين‌جا بود كه راه باز شد و آزادشدگانى چون معاويه نيز به فكر تصدى خلافت افتادند ؛ و از اين هنگام بود كه وى همه تلاش خود را در اين راستا به كار بست .\r\n\r\n3 - خلافت عثمان\r\nحكومت امويان دوران نخست خود را با اولين روز خلافت عثمان آغاز كرد .\r\nمسلمانان به زودى دريافتند كه هنگام بيعت با عثمان حكومت را در عمل به خاندان اميه تسليم كرده‌اند و عثمان جز پوششى براى پنهان شدن حزب اموى نيست . ديرى نپاييد كه روزگار اين واقعيت را به اثبات رساند ، چرا كه عثمان ولايت‌هاى بزرگ آن دوره يعنى\r\n\r\n\r\n","description":"","footnote":"\r\n( 1 ) - شرح نهج البلاغه ، ج 9 ، ص 390 .\r\n( 2 ) - تاريخ الطبرى ، ج 3 ، ص 279 .\r\n","page_name":" 93 ","page_number":93},
  {"content":"\r\n\r\nبصره ، كوفه ، مصر و شام را به خويشاوندانش سپرد . اين سرزمين‌ها از نظر نظامى ، سياسى و اجتماعى ، از اهميت و جايگاهى مهم برخوردار بوده ، مركز ثروت و زراعت دولت خلافت به شمار مىآمدند . اموال و آذوقه از آن‌جا تأمين مىشد ؛ سپاه‌هاى اعزامى از سراسر جهان اسلام در آن‌جا تجمع مىكردند و اين شهرها مركز فتوحات بزرگ آن روزگار به شمار مىآمدند .\r\nسرانجام امّت اسلامى به دلايل زير عليه عثمان به‌پاخاست :\r\n1 - فساد ادارى و مالى فراوان .\r\n2 - آشكارا زير پا نهادن احكام شرعى و سكوت در برابر رسوايىهاى واليان ؛ و تبعيد و شكنجه خوبان امّت به دليل امر به معروف و نهى از منكر ، آن‌هم در دفاع از خاطيان .\r\n3 - اطاعت از جوانان بنىاميه ، به‌ويژه مروان بن حكم .\r\n4 - خوددارى از پاسخ‌گويى به شكايت‌ها و دادخواهى مردم از واليانى كه در حال مستى براى مردم نماز مىخواندند ؛ همان‌هايى كه عراق را بستان خود تلقى مىكردند و غنايمى كه به دست مىآمد نخست خودشان تصاحب مىكردند و سپس به هر كس كه مىخواستند مىدادند .\r\nناراضيان سودجو مانند عمروعاص و خوشگذران‌هايى كه آرزوى خلافت را در سر مىپروراندند و از عثمان ناخشنود بودند بر موج شورشى كه عليه عثمان به راه افتاده بود سوار شدند ، اين سودجويان و عياشان مردم را عليه وى شوراندند و به طور پنهانى به كشتن او تشويق كردند ، علاوه بر اينان ، عايشه نيز در شوراندن مردم عليه عثمان و دعوت آنان به كشتن وى ، نقشى مهم ايفا كرد . « 1 »\r\nدر همهء اين حوادث ، اميرالمؤمنين عليه السلام از روى خيرخواهى نسبت به اسلام و امّت اسلامى ، ميان انقلابيون و شورشيان وساطت مىكرد ، اما عثمان سرباز مىزد و به دليل تسلطى كه مروان بر او داشت ، به وعده خود مبنى بر پذيرش درخواست‌هاى انقلابيون وفا نمىكرد .\r\n\r\n\r\n","description":"","footnote":"\r\n( 1 ) - ر . ك . كتاب معالم الفتن ، ج 1 ، ص 433 - 438 .\r\n","page_name":" 94 ","page_number":94},
  {"content":"\r\n\r\nآتش فتنه همچنان در حال خروش بود و عوامل گوناگون آن را شعله‌ور مىساخت ، تا آن كه زمام امور از كف رفت و با كشته شدن عثمان فاجعه به اوج خود رسيد .\r\nجزئيات اين رويداد در كتاب‌هاى تاريخى آمده است .\r\n\r\nپيامدهاى دوران عثمان\r\nمهم‌ترين پيامدهاى خلافت عثمان كه بر مسير آينده حركت امّت اسلامى تأثير گذاشت ، اين‌ها بود :\r\n\r\n1 - گسترش شكاف طبقاتى\r\nشكاف طبقاتى كه در نتيجه روش عمر در عطا ايجاد شده بود بيش‌تر شد . زيرا بخشش‌هاى فراوان عثمان به سوى اعيان قريش از بنى اميه و ديگران ، به ويژه برخى اعضاى شورا ، سرازير گشت ؛ و كارگزاران او در ولايات نيز روش او در مدينه را پيش گرفتند ؛ و بيت المال‌هاى محلى را به خويشاوندان ، ياران و نزديكانشان مىبخشيدند .\r\nعثمان با گرفتن يك تصميم مالى راه فعاليت‌هاى مالى گوناگون را بر روى طبقه ثروتمند گشود . وى به مردم اجازه داد تا درآمدى را كه از زمين داشتند به محل سكونتشان انتقال دهند . به دنبال آن ثروتمندان به سرعت درصدد استفاده از اين موقعيّت برآمدند و با اندوخته‌هايشان در سرزمين‌هاى مفتوحه زمين خريدند و به بهره‌بردارى از آن پرداختند .\r\nثروت‌هاى اينان رشدى عظيم يافت ، و روز به روز بر نيروى اين طبقهء طماع در حكومت و قدرت ، افزوده مىگشت . تا آن‌جا كه درآمد روزانه طلحه از عراق به بيش از هزار دينار رسيد ؛ و 132 دارايى عبدالرحمن بن عوف 84000 دينار بود ؛ يعنى كل دارايى او به 000 / 688 / 2 دينار بالغ مىشد . زبير از خود پانصد هزار دينار ، هزار اسب و هزار غلام و كنيز به جاى گذاشت . طلاهاى به جا مانده از زيد بن ثابت را با تبر مىشكستند ؛ اين به استثناى اموال و املاك به جا مانده از او بود كه صد هزار دينار قيمت داشت . « 1 » جز كسانى كه نام برديم بسيارى افراد ديگر نيز بودند .\r\nدر كنار اين طبقه خوشگذران و برتر ، طبقه بزرگ و فقير ديگرى بود كه نه زمينى داشت و نه مالى ؛ و آن طبقه نظاميان و خانواده‌هايشان بود . سبب پيدايش اين طبقه اين بود كه\r\n\r\n\r\n","description":"","footnote":"\r\n( 1 ) - ر . ك . مروج الذهب ، ج 2 ، ص 331 - 333 .\r\n","page_name":" 95 ","page_number":95},
  {"content":"\r\n\r\nعثمان و كارگزارانش درآمدها و غنايم را به خود و نزديكانشان اختصاص داده نظاميان و بقيهء مردم را از آن محروم ساخته بودند .\r\nرفتن بزرگان قريش به جاى جاى سرزمين‌هاى اسلامى ، آن هم با شهرت دينىِ « صحابى رسول خدا صلى الله عليه و آله و سلم » و افزايش ثروتشان ، بسيارى از مردم اين سرزمين‌ها را وادار كرد تا براى رسيدن به مال دنيا و مطامع سياسى پيرامون آن‌ها را بگيرند و حزب تشكيل بدهند . از اين رو روحيه فرصت‌طلبى در وجود بسيارى از مردم رسوخ كرد . به اين ترتيب كه با دنيادارانى كه عطاى بيش‌ترى مىدادند طرح دوستى افكندند و در راه رسيدن به هدف‌هاى دنيوى ، به موانع شرعىاى كه سدّ راهشان مىشد بى توجهى كردند . اين روحيه موجب پيدايش روحيهء سبك شمردن شريعت و بى احترامى به احكام آن گرديد ؛ و اين حالتى بود كه امّت اسلامى در درجهء نخست در حوزه تصرفات عثمان و كارگزارانش مانند وليد بن عقبه و ديگران شاهد بود .\r\nطبرى در اين زمينه نقل مىكند كه عمر بن خطاب مهاجران بزرگ قريش را از رفتن به شهرها جز با اجازه و براى مدت زمانى معين منع كرده بود . . . هنگامى كه عثمان روى كار آمد مانند عمر جلو آن‌ها را نگرفت . آنان در ولايات گشتند و با سرزمين‌ها و مردمان گوناگون آشنا شدند ، او به كسانى كه مكنت و سابقه‌اى در اسلام نداشتند و در انزوا به سر مىبردند ، تيول داد . مردم به آن‌ها پيوستند و نسبت به آن‌ها اميد بستند و در اين كار تا آن‌جا پيش رفتند كه مىگفتند : « اينان به قدرت مىرسند و ما كه براى اينها شناخته شده‌ايم در شمار خاصان و نزديكانشان مىگرديم » . اين نخستين خللى بود كه در اسلام وارد شد و نخستين فتنه‌اى كه در ميان عامه رخ داد همين بود . « 1 »\r\n\r\n2 - گشايش باب كشت و كشتار ميان امّت براى هميشهء روزگار\r\nترور عمر كه به قتل وى انجاميد ، اثرى ناچيز داشت ، زيرا كه شخص قاتل معلوم بود ، هر چند كه عبيدالله بن عمر زياده‌روى كرد و شمارى بىگناه را به خاطر قتل پدرش كشت . اما قتل عثمان ، با آن كيفيتى كه كشته شد ، پس از وى در تاريخ اسلام تأثيرى\r\n\r\n\r\n","description":"","footnote":"\r\n( 1 ) - ر . ك . تاريخ الطبرى ، ج 3 ، ص 426 .\r\n","page_name":" 96 ","page_number":96},
  {"content":"\r\n\r\nگسترده و دراز مدت داشت ، زيرا باب كشت و كشتار بر سر آن گشوده شد . اميرالمؤمنين على عليه السلام [ كه اين موضوع را پيش‌بينى مىكرد 
  ] او را نصيحت كرد و از نتايج چنين قتلى برحذر داشت و فرمود : « تو را به خدا سوگند كارى مكن كه نخستين پيشواى مقتول اين امّت باشى ، زيرا گفته مىشود كه در ميان اين امّت پيشوايى به قتل مىرسد كه با كشتن او باب كشت و كشتار تا روز قيامت گشوده مىشود و امور دين بر سر قتل او مشتبه و فتنه‌ها انگيخته مىشود ، در نتيجه مردم حق و باطل را از هم باز نمىشناسند و سخت در آن فتنه غوطه‌ور مىشوند و آشفتگى سراسر زندگيشان را فرا مىگيرد . » « 1 »\r\nدر عمل نيز چنين شد و خونخواهى عثمان دستاويز اهل جمل گرديد كه با بيعت شكنى و خروج بر اميرمؤمنان على عليه السلام ، بخشى از امّت اسلامى را بدين وسيله گمراه كردند . امور را بر مردم مشتبه ساختند و فتنه انگيختند تا آن كه جنگ جمل برپا شد .\r\nمسلمانان براى نخستين بار به جان هم افتادند و اين جنگ در پايان به شكست سپاه عايشه ، طلحه و زبير كه در تشويق به كشتن عثمان نقش بسيارى داشتند ، انجاميد .\r\nاما معاويه كه به طور عمد دربارهء عثمان كوتاهى ورزيد ، « 2 » در مدعاى خود ، با اين دستاويز ، گوى سبقت را از اهل جمل هم ربود ، تا آن‌جا كه بخش بزرگى از امّت را گمراه كرد و امور را چنان بر آنها مشتبه ساخت كه در جنگ صفين ، بسيار قاطع و محكم در مقابل على عليه السلام ايستادند . صفين جنگى بود كه هر دو طرف را در آستانه نابودى كامل قرار داد ؛ و بدترين پيامدها را در تاريخ زندگى امّت اسلامى تا به امروز بر جاى نهاد .\r\n\r\n3 - ضعف معنوى و روحى امّت\r\nاستمرار يافتن ضعف روحى امّت اسلامى نيز در اين‌جا به خوبى مشاهده مىشود .\r\nزيرا عثمان علاوه بر انحراف ، حتى از روش ابوبكر و عمر ، شمارى از بزرگان صحابه مثل ابوذر ، عمار ياسر و عبدالله مسعود را تنها به جرم اين كه وى را به معروف امر و از منكر نهى كرده‌اند به شدت سركوب كرد و امّت اسلامى در طول اين مدت ، حتى در مدينه با وجود صحابه فراوانى كه در آن‌جا حضور داشتند ، براى جلوگيرى از ستمى كه به آنان مىرسيد ، يا دست كم ابراز نارضايتى از اين كار ، كوچكترين اقدامى نكردند .\r\n\r\n\r\n","description":"","footnote":"\r\n( 1 ) - نهج البلاغه ، صبحى صالح ، ص 235 ، خطبه شماره 164 .\r\n( 2 ) - ر . ك . تاريخ الطبرى ، مؤسسة الاعلمى ، بيروت ، لبنان ، ج 3 ، ص 402 ؛ الكامل فى التاريخ ، ج 3 ، ص 170 .\r\n","page_name":" 97 ","page_number":97},
  {"content":"\r\n\r\nبا آن كه صحابه از منزلت ابوذر آگاه بودند ، هنگام رفتن وى به تبعيدگاه ربذه نه تنها جز على ، حسن و حسين عليهم السلام و عقيل و عبدالله بن جعفر و عمار ياسر هيچ كس براى خداحافظى او نيامد ، بلكه امّت اسلامى براى اطاعت از فرمان عثمان روابطشان را نيز با او قطع كردند .\r\nعمار بن ياسر ، هنگام خداحافظى با ابوذر با اشاره به سستىاى كه امّت اسلامى بدان دچار شده بودند گفت : مردم را از بازگو كردن گفتار تو چيزى جز دلبستگى به دنيا و ترس از مرگ باز نداشت . « 1 »\r\nدراين جا نيز ديده مىشود قيام عمومىاى كه به منظور ابراز نارضايتى نسبت به انحراف‌هاى عثمان برپا شد اًتنها در سال 35 ه ، يعنى حدود سه سال پس از درگذشت ابوذر در ربذه ( به سال 32 ه ) و دو سال پس از تبعيد برگزيدگان كوفه و بصره به وسيله عثمان به سرزمين شام روى داد .\r\n\r\n4 - دوران معاويه\r\nمعاوية بن ابىسفيان ، پس از مرگ برادرش يزيد كه حكمران شام بود ، حكومت آن سرزمين را به دست گرفت . وى آن سرزمين را به شخص خود اختصاص داد ؛ و رتق و فتق همهء امور آن‌جا به دست وى بود و كسى از او حساب نمىكشيد . همه اينها به تدبير خليفه دوم بود كه در پاسخ گزارش‌هاى عليه معاويه آن سخن مشهورش را به زبان مىآورد و مىگفت : « جوان قريش و آقازاده‌اش را به حال خود وانهيد . » در روزگار عثمان ، تسلط معاويه بر شام گسترده‌تر شد و ساكنان آن سرزمين به اطاعت كامل معنوى و سياسى او درآمدند ؛ و هيچ چيز شيرينى حكومت را به كام او تلخ نكرد ، مگر قيام اميرالمؤمنين عليه السلام ، كه به عنوان خليفه رسول خدا صلى الله عليه و آله و سلم زمام امور را به دست گرفت . پس از به خلافت رسيدن على عليه السلام همهء جهان اسلام به فرمان وى درآمدند مگر شام . يعنى همان جايى كه معاويه به بهانهء خونخواهى عثمان از اطاعت آن حضرت سربرتافت ؛ و سرانجام به جنگ صفين منتهى گشت ، جنگى كه نزديك بود در آن اميرالمؤمنين عليه السلام به\r\n\r\n\r\n","description":"","footnote":"\r\n( 1 ) - شرح نهج البلاغه ، ج 8 ، ص 355 .\r\n","page_name":" 98 ","page_number":98},
  {"content":"\r\n\r\nپيروزى نهايى برسد ولى نيرنگِ بر نيزه كردن قرآن‌ها كه عمروعاص آن را ابتكار كرد و نادانى و تحجّر فكرى خوارج آن را قرين موفقيت ساخت ، آن حضرت را به پذيرش ماجراى نمايشى تحكيم وادار كرد ؛ و اين رويارويى با نتيجه‌اى غير قطعى به پايان رسيد .\r\nپس از شهادت اميرالمؤمنين على عليه السلام ، امام حسن عليه السلام زمام امور را به دست گرفت ؛ و با معاويه به منازعه برخاست . اما رويارويى او بيش از چند ماه طول نكشيد ؛ زيرا طى اين مدت امّت اسلامى نشان داد كه از جنگ نفرت و به دنياى معاويه گرايش دارد ؛ و به اهل حق بىاعتنا است . با مشاهدهء اين شرايط ، امام عليه السلام به ناچار صلح را پذيرفت و حكومت را به معاويه واگذارد .\r\nاز آن پس كارها به نفع معاويه سامان گرفت و همه جهان اسلام زير سلطه او درآمد ؛ و به اين ترتيب جريان نفاق بار ديگر سلطه‌اش را در قالب شخصى كه در ميان رهبران جريان نفاق زيرك‌ترين و دشمنى او نسبت به اسلام از ديگران شديدتر بود ، يعنى معاوية بن ابىسفيان دوباره به دست آورد .\r\n\r\nپيامدهاى دوران معاويه\r\nپيامدهاى روزگار بلند حكومت معاويه گوياى بخت بلند و طالع باشكوه اوست و در سرنوشت اسلام و مسلمانان تأثيرهاى مهمى نهاد كه به‌مواردى از آن دراين‌جا اشاره مىگردد .\r\n\r\n1 - تبديل شدن حكومت از خلافت به پادشاهى\r\nمعاويه از هنگام به دست گرفتن زمام امور شام همانند پادشاهى آزاد در آن تصرف مىكرد . هر چه مىخواست انجام مىداد و بى آنكه در كارش نظارتى باشد يا كسى از او حساب بكشد هرطور كه مىخواست خرج مىكرد . همه اين كارها با پشتيبانى خليفه دوم انجام مىشد . هنگامى كه معاويه در شام با موكبى بزرگ به استقبال وى آمد ، عمر از آن شكوه به شگفت آمد و سببش را از معاويه جويا شد . او پاسخ داد : « يا اميرالمؤمنين ، ما در سرزمينى هستيم كه جاسوسان دشمن در آن بسيارند . بنابر اين لازم است كه عزت حكومت را چنان آشكار كنيم كه نشان عزت اسلام و مسلمانان باشد و دشمنان را بترساند . اگر فرمان دهيد به اين كار ادامه مىدهم و اگر باز داريد ، دست مىكشم » . عمر\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nدر پايان پاسخ به معاويه گفت : « نه تو را امر مىكنم و نه باز مىدارم . » « 1 » عمر معاويه را به كسرى و قيصر تشبيه مىكرد و مىگفت : « در حالى كه معاويه را داريد ، آيا سخن از كسرى و قيصر و زيركى آنان به ميان مىآوريد ؟ » « 2 »\r\nهنگامى كه معاويه از خبر دادن پيامبر صلى الله عليه و آله و سلم دربارهء سرزمين پر از ستم آگاه شد ، با ريشخند گفت : ما به [ پادشاهى 
  ] آن سرزمين راضى هستيم . « 3 »\r\nاو در حالى كه به مردم كوفه سركوفت مىزد ، خطاب به آنان گفت : « اى مردم كوفه ! آيا مىپنداريد كه من بر سر نماز و زكات و حج با شما جنگيده‌ام ؟ من مىدانستم كه شما خود نماز مىگزاريد و زكات مىپردازيد و حج به جاى مىآوريد ؛ جنگ من با شما به خاطر فرمان راندن بر شما و مالك الرقاب شما شدن بوده است . « 4 » او مىگفت : من نخستين پادشاهم . » « 5 » ؛ و به اين ترتيب دولت اسلامى به سرزمينى پر از ستم تبديل شد كه ستمكاران يكى پس از ديگرى آن را به ارث مىبردند .\r\n\r\n2 - محو كامل فضايل اهل بيت عليهم السلام و جعل عيب براى آن بزرگواران\r\nمعاويه به حصار آهنينى كه در روزگار ابوبكر و عمر ، پيرامون سخنان پيامبر صلى الله عليه و آله و سلم كشيده شد بسنده نكرد ، بلكه پس از صلح و هنگامى كه سراسر جهان اسلام به فرمان وى درآمد ، پرده از هدف كشيده شدن اين حصار برداشت و با صدور بخشنامه‌اى خطاب به كارگزارانش چنين نوشت : « هر كس از فضايل ابوتراب و خاندانش چيزى نقل كند از او بيزارم . » « 6 » در پى آن خطيبان همه مناطق على را بر منبر لعن مىكردند و از او بيزارى مىجستند و دربارهء آن حضرت و خاندانش بد مىگفتند . « 7 »\r\nاو سنّت دشنام دادن به امام على عليه السلام را گسترش داد ؛ و آن هنگامى بود كه شمارى از\r\n\r\n\r\n","description":"","footnote":"\r\n( 1 ) - البدايه والنهايه ، ج 8 ، ص 133 .\r\n( 2 ) - تاريخ الطبرى ، ج 4 ، ص 244 .\r\n( 3 ) - محاسن الوسائل فى معرفة الاوائل ، ص 285 .\r\n( 4 ) - صلح الحسن عليه السلام ، ص 280 به نقل از مدائنى .\r\n( 5 ) - البدايه والنهايه : ج 8 ، ص 135 .\r\n( 6 ) - شرح نهج البلاغه ، ج 11 ، ص 10 .\r\n( 7 ) - همان .\r\n","page_name":" 100 ","page_number":100},
  {"content":"\r\n\r\nسودجويان جريان نفاق از صحابه و تابعين مانند عمرو بن عاص ، مغيرة بن شعبه ، ابوهريره ، سمرة بن جندب ، عروة بن زبير و ديگران را به استخدام درآورد تا بر رسول خدا صلى الله عليه و آله و سلم دروغ ببندند و احاديثى را مبنى بر طعن و بدگويى از ائمه از قول آن حضرت جعل كنند .\r\nهمچنين واعظان سراسر بلاد اسلامى را وادار كرد تا دل‌هاى مردم را از اهل بيت برگردانند و براى پشتيبانى از حكومت امويان و بدنام كردن خاندان پيامبر صلى الله عليه و آله و سلم به تبليغات سوء بپردازند . نيز معاويه به مؤسسه‌هاى آموزشى و آموزگاران مكتب‌خانه‌ها دستور داد با جعل احاديث دروغين كه از شأن و منزلت امامان مىكاست ، جوانان و كودكان را با كينه اهل بيت تغذيه كنند تا نسل جديد دشمن آنان بار آيد ؛ و كودكان همانطور كه قرآن را فرا مىگرفتند و آن را حفظ مىكردند ، دشمنى خاندان پيامبر صلى الله عليه و آله و سلم را نيز مىآموختند .\r\nبراى نمونه ، معاويه چهارصد هزار دينار به سمرة بن جندب داد تا براى مردم شام سخنرانى و نقل كند كه آيه شريفه   « وَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا وَ يُشْهِدُ اللَّهَ عَلى ما فِي قَلْبِهِ وَ هُوَ أَلَدُّ الْخِصامِ وَ إِذا تَوَلَّى سَعى فِي الْأَرْضِ لِيُفْسِدَ فِيها وَ يُهْلِكَ الْحَرْثَ وَ النَّسْلَ وَ اللَّهُ لا يُحِبُّ الْفَسادَ »   « 1 » دربارهء على عليه السلام نازل شده است و سمره نيز چنين كرد .\r\nعمرو بن عاص به دروغ از قول پيامبر صلى الله عليه و آله و سلم نقل كرد كه خاندان ابوطالب ولىّ من نيستند ، بلكه ولىّ من خداوند و مؤمنان نيكوكارند .\r\nهنگامى كه ابوهريره در سال معروف به « عام الجماعه » به عراق رفت ، به مسجد كوفه درآمد و چون زيادى شمار استقبال كنندگان را ديد . دو زانو نشست و چندين بار بر روى كلّهء تاس خود زد و گفت : اى مردم عراق ، آيا گمان مىبريد كه من بر رسول خدا صلى الله عليه و آله و سلم دروغ مىبندم و خود را در آتش مىسوزانم ؟ به خدا سوگند من از رسول خدا صلى الله عليه و آله و سلم شنيدم كه مىگويد : همانا هر پيامبرى حرمى دارد و حرم من در مدينه ميان « عير » « تاثور » است . هر كس در آن پليدى كند لعنت خداوند و فرشتگان و همه مردم بر او باد ؛ و من گواهى مىدهم كه على در آن‌جا پليدى كرد . هنگامى كه اين سخن به گوش معاويه رسيد ،\r\n\r\n\r\n","description":"","footnote":"\r\n( 1 ) - و از ميان مردم كسى است كه در زندگى اين دنيا سخنش تو را به تعجب وا مىدارد ، و خدا را بر آنچه در دل دارد گواه‌مىگيرد ، و حال آن كه او سخت‌ترين دشمنان است . و چون برگردد [ يا رياستى يابد 
  ] كوشش مىكند كه در زمين فساد نمايد و كشت و نسل را نابود سازد ؛ و خداوند تباهكارى را دوست ندارد [ بقره ( 2 ) ، آيه 204 
  ] .\r\n","page_name":" 101 ","page_number":101},
  {"content":"\r\n\r\nاو را اجازه ورود داد و مقدمش را گرامى داشت و فرماندارى مدينه را به او سپرد . « 1 »\r\nدر گفت و گويى كه ميان معاويه و ابن عباس روى داد ، « . . . گفت : ما به سراسر گيتى نوشته‌ايم و از ذكر مناقب على و خاندانش نهى كرده‌ايم ، اى ابن عباس تو نيز زبانت را نگهدار و باز ايست .\r\nگفت : آيا ما را از خواندن قرآن نهى مىكنى ؟\r\nگفت : نه .\r\nگفت : آيا از تأويلش باز مىدارى ؟\r\nگفت : آرى !\r\nگفت : يعنى بخوانيم و از مقصود خداوند در آن باره نپرسيم ؟\r\nگفت : آرى .\r\nگفت : چه چيز بر ما واجب گرديده است ؟ قراءت آن يا عمل به آن ؟\r\nگفت : عمل به آن .\r\nگفت : تا هنگامى كه مقصود خداوند را از آنچه بر ما نازل كرده است ندانيم ، چگونه مىتوانيم به آن عمل كنيم ؟\r\nگفت : در اين باره از كسى كه آن را به خلاف تو و خاندانت تأويل مىكند بپرس !\r\nگفت : قرآن بر خاندان من نازل شده است و من تأويل آن را از آل ابىسفيان و آل ابىمعيط و يهود و نصارا و مجوس بپرسم ؟ !\r\nگفت : ما را با ديگران برابر دانستى ؟ !\r\nگفت : به جانم سوگند تو را با آنان برابر ندانستم ، مگر هنگامى كه امّت را از پرستش خداوند با قرآن و امر و نهى و حلال و حرام و ناسخ و منسوخ و عام و خاص و محكم و متشابهى كه در آن آمده است ، نهى كردى در حالى كه اگر امّت در اين باره چيزى نپرسد هلاك گشته اختلاف پيدا مىكند و سرگردان مىشود !  « وَ يَأْبَى اللَّهُ إِلَّا أَنْ يُتِمَّ نُورَهُ وَ لَوْ كَرِهَ الْكافِرُونَ » .  « 2 »\r\n\r\n\r\n","description":"","footnote":"\r\n( 1 ) - شرح نهج البلاغه ، ج 4 ، ص 359 .\r\n( 2 ) - ولى خداوند نمىگذارد ، تا نور خود را كامل كند ، هر چند كافران را خوش نيايد [ توبه ( 9 ) ، آيه 32 
  ] .\r\n","page_name":" 102 ","page_number":102},
  {"content":"\r\n\r\nمعاويه گفت : اى پسر عباس ، دست از سر من بدار و زبانت را از من باز دار و اگر چاره‌اى ندارى و بايد چنين كنى ، پنهانى كن و آن را آشكار به گوش ديگران مرسان ! . . . » « 1 »\r\nنقل شده است كه گروهى از بنىاميه به معاويه گفتند : اى اميرالمؤمنين تو به آرزويت رسيدى ؛ كاش از لعن اين مرد دست بر مىداشتى . گفت نه به خدا ، تا آن‌گاه كه كودكان بر لعن على بزرگ و جوان و بزرگان و جوانان پير شوند ؛ و هيچ گوينده‌اى از او فضيلتى نقل نكند [ اين كار بايد ادامه يابد 
  ] . « 2 »\r\nهمچنين معاويه به موازات اين اقدام ، از طريق جيره‌خورانى كه به رسول خدا صلى الله عليه و آله و سلم افترا مىبستند ، به نشر فضايل و مناقب دروغين براى عثمان و دو خليفه پيش از او و ديگر صحابه ، در همهء سرزمين‌هاى اسلامى دست زد . همهء اين كارها براى آن بود كه دليل اهل بيت را مبنى بر اين كه در فضايل و مناقب ، كسى به پاى آن‌ها نمىرسد ، باطل كند !\r\nاين متن تاريخى خواندنى است : معاويه به كارگزارانش در همه جا نوشت كه شهادت هيچ كدام از شيعيان و خاندان على عليه السلام را نپذيرند . همچنين نوشت : به هر كس از پيروان و دوستان و دوستداران عثمان كه نزد شماست و كسانى كه فضايل و مناقب او را نقل مىكنند فرصت دهيد ، به مجالس آنان نزديك شويد و آنان را به خود نزديك گردانيد و احترام كنيد ؛ آنچه را كه هر كدامشان نقل مىكند همراه با نام او و نام پدرش و نام قبيله‌اش براى من بنويسيد . آنان چنين كردند ، تا آن كه به دنبال جوايز و جامه‌ها و بخشش‌ها و تيول‌هايى كه معاويه در ميان اعراب و موالى ناقل حديث سرازير كرد ، روايت‌هاى مربوط به فضايل و مناقب عثمان فراوان گشت . اين امر در همه شهرها رواج يافت و مردم براى مال و منال دنيا به رقابت پرداختند . هر آدمِ بىاعتبارى كه نزد يكى از كارگزاران معاويه مىآمد و چيزى دربارهء فضيلت و منقبت عثمان نقل مىكرد ، كارگزار نام او را مىنوشت و او را مقرّب مىساخت و درباره‌اش شفاعت مىكرد . مدتى كه بدين منوال گذشت به كارگزارانش نوشت كه دربارهء عثمان حديث فراوان گشته و در جاى جاى قلمرو اسلامى\r\n\r\n\r\n","description":"","footnote":"\r\n( 1 ) - سليم بن قيس ، ص 202 - 203 .\r\n( 2 ) - شرح نهج البلاغه ، ج 4 ، ص 356 .\r\n","page_name":" 103 ","page_number":103},
  {"content":"\r\n\r\nپخش شده است . چون نامه‌ام به شما رسيد از مردم بخواهيد كه در فضايل صحابه و خلفاى نخستين روايت نقل كنند ، و هر خبرى را كه مسلمانى دربارهء ابوتراب نقل كرد ، روايت ساختگى و مشابه آن را دربارهء صحابه برايم بياوريد ، زيرا كه من اين را بيش‌تر دوست مىدارم و چشمم را بيش‌تر روشن مىكند و حجت ابوتراب و شيعيان او را بيش‌تر باطل مىكند ؛ و از فضايل و مناقب عثمان برايشان سنگين‌تر تمام مىشود .\r\nنامه‌ها براى مردم خوانده شد و به دنبال آن روايت‌هاى ساختگى و عارى از حقيقت فراوانى در مناقب صحابه نقل گرديد و مردم در نقل روايت‌هاى مربوط به اين موضوع جدّيت به خرج دادند تا آن‌جا كه بر منبرها درباره‌اش سخن مىراندند ؛ و آموزگاران مكتب‌خانه‌ها مأموريت يافتند تا به كودكان و جوانانشان از اين روايت‌هاى فراوان و گسترده بياموزند تا جايى كه آن‌ها را نيز پا به پاى قرآن كريم بياموزند و نقل كنند . حتى به دختران و زنان و خدم و حشم‌شان نيز اين روايت‌ها را آموختند . اين شيوه را تا آن جا كه ممكن بود دنبال كردند . « 1 »\r\nكار تا آن‌جا پيش رفت كه ابن عرفه ، معروف به نَفْطوَيْه ، از محدثان بزرگ و سرشناس ، گفته است : « بيش‌تر احاديث مربوط به فضايل صحابه در دوران بنىاميه و براى تقرب به آنان جعل گرديد ، زيرا آن‌ها مىپنداشتند كه با چنين كارى بنىهاشم را خوار مىكنند . » « 2 »\r\nبارى ، سانسور كامل فضايل اهل بيت عليه السلام از سويى و جعل روايت‌هايى كه از شخصيت ايشان مىكاست و به كارگيرى همه امكانات حكومت در راستاى اين مقصود از سوى ديگر ، پس از گذشت نزديك به بيست سال ، در جهل مردم نسبت به جايگاه اهل بيت و اظهار ناخشنودى نسبت به آنان تأثيرى بسزا گذاشت . تا آن‌جا كه امام حسين عليه السلام ناچار گرديد يك سال پيش از مرگ معاويه در « منى » اجتماعى تشكيل دهد و در آن زن و مرد بنىهاشم و نزديكانشان و گروه بسيارى از مردم را كه شمار آن‌ها به هفتصد تن مىرسيد و دويست تن از صحابه و تابعين در جمعشان بودند ، گرد آورد و همه آنچه را كه\r\n\r\n\r\n","description":"","footnote":"\r\n( 1 ) - شرح نهج البلاغه ، ج 11 ، ص 15 - 16 .\r\n( 2 ) - همان ، ص 16 .\r\n","page_name":" 104 ","page_number":104},
  {"content":"\r\n\r\nاز قرآن دربارهء اهل بيت نازل شده است ، تلاوت و تفسير كند . همچنين همهء آنچه را كه پيامبر خدا صلى الله عليه و آله و سلم دربارهء پدر ، برادر و مادرش و دربارهء خودش و اهل بيتش گفته است ، نقل كند و حاضران را بر آن گواه گيرد و از آنان بخواهد تا آنچه را كه شنيده‌اند براى افراد مورد اعتمادشان نقل كنند . « 1 » اين تلاش حضرت براى شكستن حصارى بود كه معاويه براى محو فضايل اهل بيت عليهم السلام برگرد آن‌ها كشيده بود .\r\n\r\n3 - گمراهى قاطبه امّت بر اثر انحراف‌هاى دينى امويان\r\nمهم‌ترين تلاش معاويه پس از رسيدن به قدرت اين بود كه به حكومتش جنبه دينى و شرعى بخشد ؛ و امويّت و اسلام را چنان در ذهن مردم به هم آميخت كه جداسازى اين دو از هم در دوره‌هاى بعد ناممكن گشت .\r\nمعاويه مىخواست كه بر فضايل اهل بيت سرپوش نهد و ميان آن‌ها و امّت جدايى افكند . اين در شرايطى بود كه خود او هيچ قداستى در دل مردم نداشت و بلكه با در پيش گرفتن رفتار و منش شاهان ، خود را مصداق بسيارى از احاديث نبوى كرده بود و مردم را به قيام در برابر حاكم ستمگر فرا مىخواند . بنابراين در يك تلاش گسترده تبليغاتى و متمركز و به منظور گمراه سازى امّت در اين باره بر سه زمينهء زير تكيه كرد :\r\n\r\nالف - جعل قداست و فضيلت دينى براى خود از طريق جعل احاديث نبوى و پنهان ساختن آنچه از رسول خدا صلى الله عليه و آله و سلم در نكوهش وى باقى مانده بود :\r\nمعاويه مادامى كه دستى گشاده داشت و مزدورانى كه بر پيامبر صلى الله عليه و آله و سلم افترا مىبستند دور برش را گرفته بودند و روايت‌هاى دروغ مورد نظر او را از زبان پيامبر صلى الله عليه و آله و سلم جعل مىكردند ، در اين باره مشكلى نداشت .\r\nروايت‌هاى دروغين بسيارى در سراسر جهان اسلام در فضيلت معاويه انتشار يافت .\r\nاز جمله اين كه رسول خدا صلى الله عليه و آله و سلم فرموده است : « معاوية بن ابى سفيان بردبارترين و\r\n\r\n\r\n","description":"","footnote":"\r\n( 1 ) - ر . ك . كتاب سليم بن قيس ، ص 206 - 209 .\r\n","page_name":" 105 ","page_number":105},
  {"content":"\r\n\r\nبخشنده‌ترين امّت من است » . « 1 » و فرموده است : « و صاحب سرّ من ، معاوية بن ابىسفيان است » . « 2 » نيز آن حضرت از زبان جبرئيل فرموده است : « يا محمد ، سلام مرا به معاويه برسان و او را به نيكى سفارش كن ؛ زيرا كه امين خداوند بر كتاب و وحى اوست و چه امانتدار خوبى ! » . « 3 »\r\nيا : « امانتداران سه تايند : جبرئيل ، من و معاويه . » « 4 »\r\nيا : « پروردگارا او را هدايت‌گر و هدايت شده گردان و ديگران را به وسيلهء او هدايت كن » . « 5 »\r\nو احاديث جعلى بسيارى كه پيوسته تا به امروز بسيارى از فرزندان اين امّت با آن‌ها گمراه مىشوند .\r\n\r\nب - باز داشتن مردم به نام دين از نارضايتى از حاكم ستمگر و قيام عليه او :\r\nمعاويه كوشيد تا مردم را از قيام عليه ظلم و جور بترساند و فرمانبردارى از حاكم را ، گرچه ستمگر باشد ، نيك جلوه دهد . او در برابر هركس كه فكر قيام و انقلاب را در سر مىپروراند ، تهمت تفرقه‌افكنى ميان امّت را علم كرد ؛ اتهامى كه كيفرش قتل بود . همهء اين‌ها به نام دين و از طريق احاديث بسيارى كه به وسيله دستگاه‌هاى تبليغاتى و به منظور ترساندن و گمراه سازى امّت جعل مىشد ، انجام مىگرفت ؛ براى نمونه به چند نقل زير توجّه كنيد :\r\nرسول خدا صلى الله عليه و آله و سلم فرمود : « هر كس از حاكم خويش چيزى ناخوشايند ببيند ، بايد بر آن شكيبايى ورزد ؛ زيرا هر كس جداى از جماعت بميرد ، بر مرگ جاهليت مرده است . » « 6 »\r\nابوهريره از عجاج پرسيد و گفت : اهل كجايى ؟ گفت : اهل عراق . گفت : زود است كه اهل شام براى گرفتن زكات نزد تو بيايند . آن‌گاه كه پيش تو آمدند ، خود با اموال به پيشوازشان برو ؛ و چون بر سر اموال رفتند تو از آن‌ها دور باش و اموال را به آنان واگذار . مبادا به آنان\r\n\r\n\r\n","description":"","footnote":"\r\n( 1 ) - تطهير الجنان ، ص 12 .\r\n( 2 ) - همان ، ص 13 .\r\n( 3 ) - البدايه والنهايه ، ج 8 ، ص 120 .\r\n( 4 ) - همان .\r\n( 5 ) - همان .\r\n( 6 ) - بخارى ، ج 9 ، ص 47 ، باب الفتن .\r\n","page_name":" 106 ","page_number":106},
  {"content":"\r\n\r\nدشنام دهى ، چرا كه اگر دشنامشان دهى ، هم اجر ندارى و هم زكات تو را مىگيرند . ولى اگر شكيبايى ورزى ، روز قيامت در ميزان عمل تو مىآيد . « 1 »\r\nروايت‌هايى از اين دست ، در كتاب‌هاى حديث اهل سنّت فراوان است و پيوسته تا به امروز شمارى از اين امّت زير تأثير آن‌ها قرار دارند و تأييدشان مىكنند .\r\n\r\nج - ديگر از انواع گمراهى دينى كه معاويه آن را به خدمت گرفت\r\nو با استادى تمام به كار بست ، تأسيس يك فرقهء دينى سياسى بود ، كه دين را به گونه‌اى كه در خدمت حاكميت امويان باشد و رفتارشان را توجيه كند تفسير مىكردند ؛ مانند جبريون و مرجئه .\r\nابوهلال عسكرى در كتاب اوائل گويد : معاويه نخستين كس بود كه قائل شد همهء افعال بندگان به اراده خداوند است . « 2 »\r\nهنگامى كه به خاطر نصب پسرش يزيد ، عبدالله بن عمر به معاويه اعتراض كرد ، گفت : تو را از پراكنده ساختن مسلمانان و كوشش براى برهم زدن جمعيّت آنان و ريختن خونشان پرهيز مىدهم . كار يزيد قضاى الهى بود و اختيار مؤمنان به دست خودشان نيست . « 3 » هنگامى هم كه عايشه به سبب اين كار به او اعتراض كرد همين پاسخ را داد . « 4 »\r\nمذهب جبريون به دست معاويه و بنىاميه گسترشى عظيم يافت و اعتقاد به اين كه انسان در كارهايش مختار است ، زير فشار قرار گرفت ؛ تا آن‌جا كه دارندگان چنين اعتقادى كشته مىشدند .\r\nهمچنين در دوران امويان ، فرقه مرجئه نيز رو به گسترش نهاد . اين فرقه معتقد است كه براى ايمان ، باور قلبى و اقرار زبانى كافى است و به عمل نيازى نيست . اينان را از آن رو مرجئه خوانده‌اند كه ايمان را مؤخر از عمل دانسته‌اند . به اعتقاد اين فرقه : « با وجود ايمان ، گناه زيان نمىرساند ، همانطور كه با وجود كفر طاعت سود ندارد ؟ و گفته‌اند :\r\n\r\n\r\n","description":"","footnote":"\r\n( 1 ) - عيون الاخبار ، ج 1 ، ص 7 .\r\n( 2 ) - الالهيات ، جعفر سبحانى ، ج 1 ، ص 510 ، به نقل از كتاب الأوائل ، ج 2 ، ص 125 .\r\n( 3 ) - الامامة والسياسة ، ج 1 ، ص 188 .\r\n( 4 ) - همان ، ص 184 .\r\n","page_name":" 107 ","page_number":107},
  {"content":"\r\n\r\n« ايمان اعتقاد قلبى است و گرچه بر زبان چنين شخصى كفر جارى شود و بت بپرستد يا در سرزمين اسلام به دين يهود و نصارا درآيد و صليب را بپرستد و تثليث را آشكار كند و همين گونه بميرد ، باز هم از مؤمنانى است كه ايمانشان نزد خداوند كامل است ؛ و از دوستان خداوند عزّوجلّ و اهل بهشت مىباشد . « 1 »\r\nنتيجهء منطق جبرگرايى اين است كه حكومت و رفتار امويان مورد اعتراض قرار نمىگيرد ؛ زيرا خداوند خود آنان را براى اين كار خواسته و اعمالشان نيز به ارادهء اوست ؛ و سلطه آنان قضاى اجتناب‌ناپذير الهى است . بر اساس مذهب مرجئه ، بنىاميه گرچه گناهان بسيار بزرگى هم مرتكب شوند باز مؤمنند .\r\nواعظان و حديث پردازان سلاطين در سراسر جهان اسلام آزاد بودند و اين سم‌هاى كشنده را در دل و فكر مردم مىپراكندند ، تا با زدن افسار منسوب به دين آنان را از نارضايتى و قيام باز دارند ، در حالى كه دين ، از اين كار بيزار بود . آنان همچنين مىخواستند كه مردم را از اعتراض نسبت به سياست‌هاى ظالمانه و ستمگرانه باز دارند و از هر تلاشى كه به منظور بهبود بخشيدن وضعيتشان انجام مىدهند منع كنند .\r\nبا گذشت حدود بيست سال از حكومت معاويه بر سرزمين‌هاى اسلامى و بر اثر اين گمراهى دينىكه با نيرنگ و ارعاب به موفقيت كامل نايل شد ، عموم امّت اسلامى مشروعيت حكومت بنىاميه را تأييد كردند و فريفته‌اش گشتند . امويت و اسلام ، در انديشه مردم چنان به هم آميخت كه به تصور آنان قيام بر ضد حكومت اموى ، قيام بر ضد اسلام بود !\r\nاز اين رو ، براى جدا ساختن امويت از اسلام در ذهن و دل مردم ، ناگزير بايد خونى كه كمال قداست را نزد مسلمانان داشت ، در مسلخ رويارويى با بنىاميه بر زمين مىريخت ؛ و چنين خونى جز خون فرزند پيامبر خدا صلى الله عليه و آله و سلم و سرور جوانان بهشت يعنى حضرت اباعبدالله الحسين صلى الله عليه و آله و سلم نبود . معاويه خود پيامد اين واقعيت را به خوبى درك مىكرد و از اين رو تا آن‌جا كه مىتوانست از آن دورى مىجست .\r\n\r\n\r\n","description":"","footnote":"\r\n( 1 ) - الفصل فى الملل والاهواء والنحل ، ج 4 ، ص 204 .\r\n","page_name":" 108 ","page_number":108},
  {"content":"\r\n\r\n\r\n4 - فشار بر شيعه\r\nپس از پايان يافتن قضيه حكميت ، معاويه سياست تاخت و تاز به مرزهاى قلمرو حكومت اميرالمؤمنين ، على عليه السلام ، را در پيش گرفت و مردم را شكنجه كرد و آزرد . او به فرماندهان نظامى كه به اين مأموريت‌ها مىفرستاد اهدافش را به روشنى بيان مىكرد ، چنان كه به بسر بن ارطاة مىگويد : « بر هر سرزمينى كه فرود آمدى و مردمش را بر اطاعت على ديدى ، چنان زبان بگشا كه باور كنند راه گريز بر آنان بسته است و تو به طور كامل بر آن‌ها مسلطى ؛ آن‌گاه دست از آنان بدار و به بيعت من فراخوان ، سپس هر كس را كه سرباز زد به قتل برسان ؛ و شيعيان على را هر جا كه ديدى بكش . » « 1 »\r\nبُسر نيز حركت كرد و مدينه و مكّه را مورد تهاجم قرار داد و بجز كسانى كه با آتش سوزاند ، سى هزار تن را كشت !\r\nمعاويه ، ضحاك بن قيس فهرى را فراخواند و فرمان داد تا به كوفه برود و به او گفت :\r\n« هر عربى را كه بر اطاعت على ديدى بر او بتاز . » ضحاك نيز پيش رفت ؛ اموال‌را غارت كرد و به هر عربى كه برخورد او را كشت . در ناحيه « ثعلبيه » به حاجيان حمله كرد و از جمله كسانى كه در اين حمله به دست وى كشته شدند ، عمرو بن عميس بن مسعود هذلى « 2 » ، برادرزاده عبدالله بن مسعود و شمارى ديگر از يارانش بودند . « 3 »\r\nسفيان بن عوف غامدى را به منطقهء فرات ، به سوى « هيت » ، سپس « انبار » و سپس « مداين » فرستاد و از جمله به وى گفت : يا سفيان ، اين تاخت و تازها بر اهل عراق ، دل‌هايشان را به وحشت مىاندازد و اگر هوادارى از ما در ميانشان باشد شاد مىكند و هر كس را كه از پيشامدهاى ناگوار مىترسد جذب ما مىگرداند . هر كس را كه با نظر خود مخالف ديدى ، بكش و به هر روستايى كه گذشتى ويران گردان و اموال را تاراج كن ؛ زيرا كه تاراج اموال همانند قتل است و حتى قلب را بيش از آن به درد مىآورد . « 4 »\r\n\r\n\r\n","description":"","footnote":"\r\n( 1 ) - شرح نهج البلاغه ، ج 2 ، ص 117 .\r\n( 2 ) - در متن عربى ذهلى آمده است .\r\n( 3 ) - شرح نهج‌البلاغه ، ج 2 ، ص 154 .\r\n( 4 ) - همان ، ص 144 .\r\n","page_name":" 109 ","page_number":109},
  {"content":"\r\n\r\nپس از شهادت امام على عليه السلام ، معاويه اين سياست را دنبال كرد ، البته شديدتر ، فراگيرتر و منظم‌تر ؛ و پس از صلح با امام حسن عليه السلام ، گرفتارى شيعيان در همه شهرها شدت بيش‌ترى يافت و از همه مصيبت بارتر ، وضعيت مردم كوفه بود كه شيعيان در آن‌جا بيش‌تر بودند معاويه فرماندارى اين شهر را به زياد سپرد و آن را برايش ضميمه بصره كرد ؛ و هر دو عراق « 1 » را يك‌جا به او داد . زياد به جست‌وجوى شيعيان پرداخت ، چرا كه آنان را مىشناخت و از خودشان بود ، پيش از هر چيز آنان را شناسايى كرده سخنشان را شنيده بود . آن‌گاه دست به كشتارشان گشود و آنان را در هر كجا كه يافت به قتل رساند . از وطن‌شان كوچاند و به وحشت انداخت و دست و پايشان را بريد و بر شاخ درختان خرما آويزان كرد . چشمانشان را ميل كشيد و آنان را راند و آواره كرد تا آن كه از عراق كنده شدند و هيچ كس از آنان باقى نماند ، مگر آنكه كشته يا دار زده شد و يا آواره و فرارى گشت . معاويه به قاضيان و واليان خود در همه سرزمين‌ها و شهرهاى اسلامى نوشت كه شهادت هيچ يك از شيعيان على و اهل بيت و دوستدارانش را كه اعتقاد به فضيلت او دارند و از مناقبش سخن مىگويند نپذيرند . » « 2 »\r\nاو به كارگزاران همه قلمروش بخشنامه كرده بود : « ببينيد بر هر كس ثابت شد كه على و خاندانش را دوست مىدارد ، نام او را از ديوان پاك و عطا و جيره‌اش را قطع كنيد . » « 3 »\r\nپيرو آن ، بخشنامه ديگرى صادر كرد و گفت : « هر كس را كه به دوستى و طرفدارى از اين قوم متهم ساختيد تنبيه و خانه‌اش را ويران كنيد . » « 4 »\r\nبه اين ترتيب شيعه تا سرحد خفقان در تنگنا قرار گرفت « تا آن‌جا كه شخص مورد اعتماد به خانهء شيعه على عليه السلام ، مىآمد تا رازش را به او باز گويد ، اما از بيم خدمتكار و نوكرش لب به سخن نمىگشود ، مگر آن‌كه از او پيمان‌هاى سخت مىگرفت كه رازش را فاش نكند . » « 5 »\r\n\r\n\r\n","description":"","footnote":"\r\n( 1 ) - مقصود عراق عرب و عراق عجم است .\r\n( 2 ) - سليم بن قيس ، ص 203 - 204 .\r\n( 3 ) - شرح نهج البلاغه ، ج 11 ، ص 16 .\r\n( 4 ) - همان .\r\n( 5 ) - همان ، ص 15 - 16 .\r\n","page_name":" 110 ","page_number":110},
  {"content":"\r\n\r\nرعب و وحشت از اندازه بيرون رفت به طورى كه مردم ترجيح مىدادند به آن‌ها زنديق يا كافر گفته شود ، ولى شيعه على گفته نشود . « 1 »\r\nاز جمله بزرگان شيعه كه به دست معاويه كشته شدند اين‌ها بودند : حُجْر بن عدى و هواخواهانش ، رشيد هَجَرى ، عمرو بن حمق خزاعى ، أوفى بن حصن ، عبدالله حضرمى و هوادارانش ، جويرية بن مسهر عبدى ، صيفى بن فُسَيْل و عبدالرحمن عنزى .\r\nاز جمله بزرگان شيعه كه معاويه آنان را زير فشار و تنگناى شديد قرار داد اين‌ها بودند :\r\nعبدالله بن هاشم مرقال ، عدى بن حاتم طائى ، صعصعة بن صوحان ، عبدالله بن خليفه طائى و بسيار بانوان با ايمانى كه هرگز احترامشان را پاس نداشت و ايشان را ترساند .\r\nسياستِ تبعيد معاويه را نيز بايد بر اين‌ها افزود . او به دليل افزايش شمار معارضان شيعه در كوفه ، پنجاه هزار تن از آنان را به خراسان تبعيد كرد . « 2 »\r\nبه نظر مىرسد كه - جداى از هدف‌هاى فراوان ديگر - هدف معاويه از اعمال چنين سياستى اين بود كه شمار شيعيان را به اندازه‌اى كاهش دهد ، كه هرگاه كسى از رهبرانشان آهنگ قيام عليه حكومت اموى كرد ، در بهترين صورت ممكن هم ، جز شمارى اندك كه با سرعت و سهولت بشود آنان را از ميان برد نيابد .\r\n\r\n5 - تقسيم امّت اسلامى به قبايل و طبقات اجتماعى\r\nيكى از پايه‌هاى مهمى كه معاويه حكومتش را بر آن بنا نهاده بود ، سياست استكبارى شناخته شده در ميان ملت‌هاى مستضعف يعنى « تفرقه بينداز و حكومت كن » بود . عصبيتى ، كه با آمدن اسلام مرده بود ، به دست معاويه زنده و عنانش رها گذاشته شد تا جمع امّت اسلامى را بپراكند . او كشت و كشتار قبيله‌اى را بار ديگر به شدت رواج داد و موالى را زبون كرد و در فشار گذاشت و فرودستان را خوار كرد . ميان عطا و منزلتِ بلاد اسلامى ، فرق نهاد ، همان طورى كه ميان اشراف و افراد قبايل تمايز قايل شد . همه اين سياست‌ها براى اين بود كه امّت - در حال تفرقه و خونريزى - خودش را ناچار ببيند تا با اطاعت و\r\n\r\n\r\n","description":"","footnote":"\r\n( 1 ) - شرح نهج‌البلاغه ، ج 11 ، ص 15 - 16 .\r\n( 2 ) - ر . ك . حياة الامام الحسين ، ج 2 ، ص 167 - 178 .\r\n","page_name":" 111 ","page_number":111},
  {"content":"\r\n\r\nفرمانبردارى از دستورهايش ، خود را به او نزديك گرداند . از ماهرترين واليان معاويه در اجراى نقشه پراكنده‌سازى ، زيادبن ابيه بود كه معاويه او را پسر خوانده پدرش مىخواند .\r\nشواهد اين حقيقت تلخ در متون تاريخى بسيار است ، و ما در اين‌جا براى اثبات آن تنها به نقل گزيده‌اى از نامه سرّى معاويه به زياد بسنده مىكنيم ؛ كه در آن چنين آمده است : « اما بعد ، در نامه‌اى كه به من نوشته‌اى درباره عرب پرسيده‌اى كه چه كسى را گرامى بدارى و چه كسى را خوار كنى ؟ چه كسى را نزديك و چه كسى را دور گردانى ؟ از چه كسى ايمن و از چه كسى برحذر باشى ؟ . . . برادر ، من عرب را از همه بهتر مىشناسم :\r\nبه قبيله يمنى بنگر و آنان را در ظاهر گرامى بدار اما پنهانى خوار كن ، كه من نيز با آنان چنين مىكنم . . . به قبيله ربيعة بن نزار بنگر و سرانشان را گرامى بدار ، اما عامه‌شان را خوار كن ، زيرا كه عوامشان پيرو اشراف و بزرگانشانند . به قبيله مضر بنگر و آنان را به جان يكديگر بينداز ، زيرا اينان به شدت سرسخت و مغرورند . اگر چنين كنى و آنان را به جان هم بيندازى از شرشان ايمنى . . . به موالى و مسلمانان عجم بنگر و با آنان به شيوه عمر رفتار كن ، زيرا اين كار موجب خوارى و ذلت آنان است : اعراب از آنان زن بگيرند ولى به آن‌ها زن ندهند ، عرب از آنان ارث ببرند ولى آن‌ها از عرب ارث نبرند ؛ عطا و جيره‌شان را كم كن ؛ در جنگ‌ها آنان را پيشاپيش بفرست تا راه‌ها را تعمير و درختان را ببرند ؛ هيچ كس از آن‌ها نبايد براى عرب پيشنمازى كند ؛ هيچ كس از آنان تا عرب هست نبايد در صف اول جماعت بايستد ، مگر آن كه بخواهد صف را پر كند . آنان را بر هيچ مرزى از مرزها و يا شهرى از شهرهاى اسلامى مگمار و هيچ كس از آنان نبايد منصب قضاوت و حكمرانى بر مسلمانان را تصدى كند . اين شيوه‌اى بود كه عمر درباره آنان اعمال مىكرد . - خداوند به جاى امّت اسلامى به طور عموم و بنى اميه به‌ويژه پاداش‌ها را به او بدهد - به جانم سوگند كه اگر آنچه او و دوستش كردند ؛ و نيرو و صلابتشان در دين خدا نبود ، ما و همه بنىاميه از موالى بنىهاشم بوديم و اينان يكى پس از ديگرى خلافت را به ارث مىبردند .\r\nبنابراين پس از آن كه نامه‌ام به تو رسيد ، عجم را خوار و زبون و از خود دور كن و از هيچ كدامشان كمك مگير و نيازشان را برآورده مساز . ابن ابى معيط برايم نقل كرده است\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nكه تو به او گفته‌اى كه نامه عمر به ابوموسى اشعرى را كه همراه طنابى به طول پنج وجب برايش فرستاد ، خوانده‌اى كه گفته بود : « مردم بصره را كه نزد تواند بنگر و هر كس از موالى و عجم‌هاى مسلمان شده را ديدى كه به پنج وجب رسيده است ، نزد خود بخوان و گردنش را بزن . » آن‌گاه ابوموسى با تو در انجام اين امر مشورت كرد و تو او را از اين كار بازداشتى و دستور دادى كه دست از اين كار بدارد و او چنين كرد . تو با نامه نزد عمر رفتى و به خاطر تعصبى كه نسبت به موالى داشتى آنچه را كه خواستى كردى و تو در آن روز پيش خود فكر مىكردى كه غلام ثقيف هستى و پيوسته نزد عمر رفته با او گفت و گو كردى و از پراكنده شدن مردم بيم دادى تا از نظرش برگشت و به او گفتى : بيم آن مىرود كه اگر با اهل اين خانه دشمنى كنى ، به على روى آورند ؛ و او نيز با كمك آنان قيام كند و حكومت تو زوال پذيرد ؛ و او نيز از اين كار دست برداشت .\r\nاى برادر ، من نمىدانم آيا شوم‌تر از تو در ميان فرزندان ابوسفيان زاده شده است كه عمر را در قصدش به ترديد افكندى و باز داشتى . . . ؟ ! اى برادر ، اگر تو عمر را از اين كار پشيمان نمىكردى ، سنتى جارى مىشد و خداوند آنان را بيچاره مىكرد و ريشه شان را مىكند ؛ و خلفاى پس از او نيز همين سنّت را در پيش مىگرفتند . . . چه بسيار سنّت‌هايى كه عمر بر خلاف سنّت رسول خدا صلى الله عليه و آله و سلم ميان اين امّت رواج داد و مردم از او پيروى كردند و آن‌ها را گرفتند ؛ و اين هم مانند يكى از آن سنّت‌ها مىبود . » « 1 »\r\nنتيجهء دامن زدن به منازعات قبيله‌اى اين بود كه سران قبايل براى بدگويى از رهبران قبايل دشمن خود سرگرم آمد و شد نزد واليان اموى شدند . با آنان رابطه دوستى برقرار كرده به چاپلوسىشان پرداختند . اين موضوع باعث يكپارچه شدن آنان در فرمانبردارى از حكومت معاويه يعنى همان كسى مىگشت كه آنان را به جان يكديگر انداخته بود و خودشان نمىدانستند ! همچنين اين وضعيت موجب شد كه سران قبايل براى حفظ امتيازها و عطاهايى كه به آنان بخشيده مىشد ، پيوسته در كنار حاكمان و عليه انقلابيون بايستند . اينان در برابر همه تلاش‌ها براى قيام مىايستادند و مردم را از آن باز مىداشتند ؛\r\n\r\n\r\n","description":"","footnote":"\r\n( 1 ) - سليم بن قيس ، ص 174 - 179 .\r\n","page_name":" 113 ","page_number":113},
  {"content":"\r\n\r\nو براى نشان دادن هر چه بيش‌تر وفادارى خود نسبت به هيأت حاكمه همهء نفوذ و نبوغ خويش را در اين راه به كار مىبستند . تقسيم شدن سرهاى شهيدان كربلا ميان قبايل ، خود دليل روشنى بر حالت ذلت‌بارى است كه قبايل عرب در نتيجه رقابت و كشت و كشتار و فخرفروشى جاهلى نسبت به يكديگر ، بدان دچار گشتند . يعنى درست همان ضد ارزش‌هايى كه اسلام آن‌ها را مدفون ساخته بود ، پس‌از سقيفه روز به روز بزرگ‌تر مىشد .\r\n\r\n6 - ضعف معنوى و روحى امّت\r\nدر نتيجه مجموع سياست‌هاى گمراه كننده معاويه در سطوح گوناگون فكرى ، اجتماعى ، سياسى و معنوى ، امّت اسلامى به نهايت درجه پستى رسيد . دنيادوستى و ناخشنودى از مرگ سراسر وجودشان را فرا گرفت ؛ و سستىاى كه از روز سقيفه در روحشان آغاز به رسوخ كرده بود ، تا به آن‌جا پيش رفت‌كه آنان را از يارى همهء جريان‌هاى حق‌طلبانه بازداشت .\r\nاخلاقيات مردم چنان بد شد كه مردان خوشنام قبايل بىهيچ توجهى به پارسايى و پرهيزگارى ، دين خود را به صراحت به دنياى معاويه مىفروختند . نقل شده است كه گروهى از اشراف عرب نزد معاويه رفتند . او به هر كدامشان صد هزار درهم بخشيد ، بجز حُتات - عموى مرزدق - ، كه هفتاد هزار جايزه گرفت . حتات چون اين را دانست با عصبانيت رو به معاويه كرد و گفت : مرا در ميان بنى تميم رسوا ساختى . حسب و نسبم كه روشن است ، آيا سالمند نيستم ؟ آيا قبيله‌ام از من فرمان نمىبرند ! ؟\r\nگفت : چرا .\r\nگفت : پس چرا به من كم‌تر از ديگران بخشيدى و به دشمنانت بيش از دوستانت دادى ؟\r\nگفت : من دين مردم را از آنان خريدم و تو را به دينت و نظرت دربارهء عثمان وانهادم ( وى طرفدار عثمان بود ) .\r\nگفت : بيا و دين مرا هم خريدارى كن .\r\nآن‌گاه معاويه دستور داد تا به او جايزه كامل دادند . . . « 1 »\r\nفرصت‌طلبى و سودپرستى ميان مردم رواج يافت ، همهء تلاش آنان سالوس و\r\n\r\n\r\n","description":"","footnote":"\r\n( 1 ) - الكامل فى التاريخ ، ج 3 ، ص 468 .\r\n","page_name":" 114 ","page_number":114},
  {"content":"\r\n\r\nخودشيرينى و تملق نسبت به سلطان به منظور رسيدن به دنيا بود ؛ تا آن‌جا كه سراپا اطاعت محض شدند ؛ و به اين ترتيب معاويه توانست همهء امّت ناآگاه ، بى بصيرت و دنياپرست را فرمانبردار كامل خويش سازد .\r\nكسانى كه گمراهى و دروغ‌هاى امويان بر آنان پوشيده نبود ناچار به خطرناك‌ترين پديده زندگى انسان يعنى دوگانگى شخصيت ، كه ظاهر و باطن انسان باهم متفاوت مىشود ، روى آورند ، زيرا سياست معاويه در ترغيب به مال و مقام و دنيا و روش وحشيانه‌اش در سركوب دشمنان ، به مردم فهماند كه بايد به دروغ و دورويى و سكوت در برابر حق و تظاهر به خلاف آنچه باور دارند روى آورند . اين شرايط ناسالم آنان را وادار كرد تا اعتقادات حقه خويش را پنهان كنند و به آنچه مورد پسند قدرت حاكمه است ، با آن كه مىدانند باطل است ، تظاهر كنند ؛ و به اين ترتيب حالت دوگانگى شخصيت در آنان پديد آمد و اين دوگانگى شخصيت باعث پراكندگى طرفداران و افشاى آن و نابودى قيام مىشد ؛ و اين تحت تأثير بعد شخصيتى متأثر از قدرت حاكم بود . در حالى كه باطن اين شخصيت ، انقلاب را تأييد مىكرد و به يارى و گسترش آن تمايل و رهبرىاش را تقديس مىكرد .\r\nاين دوگانگى را فرزدق ، هنگام بيان حال مردم كوفه ، براى امام حسين عليه السلام اين گونه بيان كرد : « دل‌هايشان نزد توست ولى شمشيرهايشان بر روى تو كشيده است . »\r\nوضع دورويان با آن‌هايى كه براثر باطل اموى گمراه شده بودند ، تفاوت نمىكرد ؛ زيرا كه حكومت موفق شده بود هر دو گروه را زير پرچم خود بسيج كند ، تا براى پايان دادن به انقلاب‌هاى حق‌طلبانه زين نهند و لجام كشند و نقاب بندند .\r\nبسيارى از كسانى هم كه حق و اهل حق را مىشناختند اسير ضعف روحى روبه رشد روز سقيفه شدند . در نتيجه در عمل حق را رها كردند و دست از يارىاش برداشتند ، با آن كه از پيامدهاى اين كار در نزد خداوند آگاه بودند .\r\nعبدالله عمر مىگويد ، از رسول خدا صلى الله عليه و آله و سلم شنيده است كه فرمود : « حسين كشته مىشود ؛ چنانچه او را بكشند و رها كنند و دست از يارى او بردارند ، خداوند نيز تا روز\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nقيامت آنان را واخواهد نهاد . » « 1 » ولى با وجود اين نه تنها امام حسين را يارى نكرد ، بلكه از آن حضرت خواست كه با يزيد بيعت كند .\r\nهمه آن‌هايى كه از اباعبدالله عليه السلام خواستند قيام نكند و خود را به كشتن ندهد ؛ و از يارى آن حضرت خوددارى كردند از زبان پيامبر صلى الله عليه و آله و سلم شنيده بودند كه حسين كشته مىشود و شنيده بودند كه « او نزد هر قومى كشته شود و از او دفاع نكنند ، خداوند دل و زبانشان را دوگانه خواهد ساخت . » « 2 »\r\nشريك بن اعور و گروه همراهش كه از شيعيان على عليه السلام بودند ، عبيدالله زياد را از بصره تا كوفه همراهى مىكردند . در طول راه ، اينان يكى پس از ديگرى خود را به زمين مىافكندند و تظاهر به بيمارى مىكردند ؛ شايد ابن زياد به خاطر آنان تأخير كند و حسين عليه السلام پيش از او به كوفه برسد و حكومت آن‌جا را به دست بگيرد .\r\nببينيد ضعف روحى چگونه دست و پاى كسى را كه بدان دچار گشته مىبندد شريك و همراهانش آرزو مىكنند كه اى كاش زمام امور به‌دست امام عليه السلام بيفتد ، ولى به‌جاى به تعويق افكندن ابن زياد و يا قتل وى در بصره ، در طول راه ، با هزار و يك حيله ، تنها به اين بسنده مىكنند كه خود را در راه بر زمين بيندازند ، به اميد اين كه او در وقت مناسب به كوفه نرسد !\r\nاين عبيدالله بن حرّ جعفى است كه امام عليه السلام او را به يارى خويش فرامىخواند و او به ضعف روحى خود اعتراف مىكند و مىگويد : به خدا سوگند من مىدانم كه هر كس تو را همراهى كند در روز قيامت سعادتمند است ، ولى معلوم نيست من بتوانم برايت كارى بكنم و در كوفه هم براى تو ياورى نمىشناسم . تو را به خدا سوگند مرا از چنين كارى معاف بدار ، زيرا كه هنوز خود را آماده مرگ نمىبينم ! اما اين اسبم - ملحقه - را ، كه به خدا سوگند ، سوار بر آن در طلب چيزى نرفتم ، مگر كه بدان دست يافتم ، و هرگاه بر آن سوار بوده‌ام ، هيچ كس مرا دنبال نكرده است ، مگر كه از او پيشى گرفته‌ام - بگير و از آن تو باشد .\r\n\r\n\r\n","description":"","footnote":"\r\n( 1 )\r\n- الفتوح ، ج 5 ، ص 38 .\r\n( 2 ) - همان ، ص 39 .\r\n","page_name":" 116 ","page_number":116},
  {"content":"\r\n\r\nامام عليه السلام ضمن نكوهش وى عنوان كرد كه با وجود اين ضعف روحى نيازى به او ندارد و فرمود : « اكنون كه خود از يارى ما خوددارى مىورزى ، ما را به اسب تو هم نيازى نيست ! » « 1 »\r\nطبرى از قول سعد بن عبيده نقل مىكند كه وى در واقعه كربلا شمارى از بزرگان كوفه را ديده است كه بر بلندى ايستاده‌اند و با چشم گريان مىگويند : « خداوندا ، ياريت را نازل فرما ( يعنى بر حسين ) ؛ و من به آنان گفتم : « اى دشمنان خداوند ، چرا فرود نمىآييد و يارىاش نمىكنيد ؟ ! » « 2 »\r\nضعف روحى انسان را وامىدارد كه حتى خودش را بفريبد ؛ و نمونه‌هايى را كه در اين‌جا نقل كرديم ، در واقع حكايت از خودفريبى انسان در مواجهه با حقيقت دارد . اينك موضوع اين نمونه‌ها را با اين داستان حقيقتاً تأسف‌بار به پايان مىبريم . هرثمة بن سليم گويد : همراه على بن ابىطالب در صفين جنگيديم . چون ما را در كربلا فرود آورد برايمان نماز خواند . پس از گفتن سلام نماز ، كفى از خاكش برداشت و آن را بوييد و فرمود : آه اى خاك ، گروهى در تو اجتماع مىكنند كه بدون حساب به بهشت وارد مىشوند .\r\nهنگامى كه هرثمة پس از جنگ نزد همسرش - جرداء دختر سمير كه از شيعيان على عليه السلام بود - رفت به وى گفت : آيا چيز شگفت‌انگيزى از دوستت برايت نقل كنم ؟ چون در كربلا فرود آمد ، خاكش را برداشت و بوييد و گفت : آه اى خاك ، گروهى در تو اجتماع مىكنند كه بدون حساب به بهشت وارد مىشوند ، او از كجا غيب مىداند . زن گفت : اى مرد چيزى مگو زيرا كه اميرالمؤمنين جز حقيقت چيزى نمىگويد .\r\nهرثمه گويد هنگامى كه عبيدالله بن زياد سپاه را به جنگ با حسين بن على عليه السلام گسيل داشت ، من نيز در ميان سپاه بودم ، چون به مردم و حسين بن على و همراهانش رسيدم ، منزلى كه على عليه السلام ما را در آن فرود آورد و جايى را كه از خاكش برداشت شناختم و سخنى را كه بر زبان آورده بود به ياد آوردم . از حركتم ناخشنود شدم ؛ بر اسبم سوار گشتم و رفتم تا نزد حسين عليه السلام رسيدم . بر او سلام كردم و آنچه را كه از پدرش در آن منزل شنيده بودم بازگفتم . حسين عليه السلام فرمود : « با مايى يا عليه ما ؟ » گفتم اى پسر رسول خدا ! نه\r\n\r\n\r\n","description":"","footnote":"\r\n( 1 ) - اخبار الطوال ، ص 251 .\r\n( 2 ) - همان .\r\n","page_name":" 117 ","page_number":117},
  {"content":"\r\n\r\nبا توام و نه عليه تو ! زن و فرزندم را رها كرده‌ام و از ابن زياد بر آنان بيمناكم . حسين عليه السلام فرمود : « بنابر اين از نزد ما بگريز تا شاهد قتل ما نباشى ، زيرا به خدايى كه جان محمد به دست اوست ، هر كس امروز شاهد قتل ما باشد و ما را يارى نكند ، خداى او را در دوزخ افكند » . من نيز گريزان پيش رفتم تا قتلگاهش از ديده‌ام پنهان شد . « 1 »\r\nببينيد كه چگونه انسان به سبب ضعف درونى ، خودش را نيز مىفريبد . سخن آخر اين كه در اواخر دوران معاويه ، هيچ كس از اين امّت باقى نمانده بود كه فريب گمراهى امويان را نخورده يا به دوگانگى شخصيت دچار نشده باشد ؛ و يا اين كه ضعف روحى او را از يارى حق باز نداشته باشد . مگر شمارى اندك ، كه آنان نيز يا در تبعيد و زندان به سر مىبردند و يا ترسان و نگران و آواره بودند ؛ و آن برگزيدگانى كه سيد الشهدا را يارى دادند از ميان همين دسته بودند .\r\n\r\n\r\n","description":"","footnote":"\r\n( 1 ) - وقعة صفين ، ص 140 - 141 .\r\n","page_name":" 118 ","page_number":118},
  {"content":"\r\n\r\nمدخل\r\n\r\nمقاله دوم : در پيشگاه شهيد پيروز\r\n- « شهيد پيروز » از ويژگىهاى حسينى\r\n- منطق شهيد پيروز\r\n- دورنماى پيروزى حسينى\r\n- عصر عاشورا\r\n1 - جدايى ميان امويّت و اسلام\r\n2 - عاشورا ، آغاز فروپاشى حكومت اموى\r\n1 - 2 - قيام عبدالله بن عفيف ازدى\r\n2 - 2 - قيام مدينه\r\n3 - 2 - قيام توابين\r\n4 - 2 - قيام مختار\r\n5 - 2 - قيام زيد بن على\r\n- مقطع پس از عاشورا تا دوران ظهور\r\n- مقطع دوران ظهور\r\n\r\n","description":"","footnote":"","page_name":" 119 ","page_number":119},
  {"content":"\r\n . \r\n","description":"","footnote":"","page_name":" 120 ","page_number":120},
  {"content":"\r\n\r\nدر پيشگاه شهيد پيروز\r\nيكى از سنّت‌هاى حاكم بر تاريخ اديان الهى كه با آفرينش آدم آغاز شده و تا ظهور آخرين جانشين پيامبر خاتم صلى الله عليه و آله و سلم ادامه خواهد داشت ، اين است كه مؤمنان در راه خدا كشته شوند و در زمرهء شهيدان درآيند .\r\nاز جمله نمايش‌هايى كه از آغاز خروج جامعه بشرى از موازين فطرى و الهى پيوسته به اجرا در مىآيد اين است كه زمين قدرت گام‌هاى انسان پيروزمند را احساس كند و آوازش را بشنود ؛ و همين امر موجب شده است كه نزاع و درگيرى و پيروزى و شكست با تاريخ بشر توأم گردد .\r\nبراى انسان مؤمن و مجاهد در راه خدا ، مادامى كه دنيا را به ازاى آخرت مىفروشد ، شكست معنا ندارد ؛ چرا كه در صحنه رويارويى يا كشته مىشود و يا پيروز مىگردد .\r\nاگر كشته شود شهيد است و از سوى خداوند پاداشى بزرگ دريافت مىدارد ؛ و اگر پيروز شد بازهم آن پاداش بزرگ را خواهد ديد . زيرا خداوند به مؤمنى كه در راه او جهاد كند ، شهيد باشد يا پيروز ، وعده پاداشى عظيم داده است ؛ و تا آن‌گاه كه كشته يا پيروز نشود ، گرچه بى اجر و پاداش نيست ، ولى از اين پاداش عظيم بىبهره است .\r\nخداوند بزرگ در مقام سخن گفتن درباره پاداش عظيمى كه به شهيدان و پيروزمندان مىدهد ، شهيد را بر پيروز مقدم مىدارد ، زيرا پس از كشته شدن شخص ، بيم ارتكاب گناه و\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nانحراف از راه حق و ضايع شدن پاداش او وجود ندارد . پاداش شهيد تضمين شده است و او بيم و اندوهى ندارد . اما پيروز گرچه همان پاداش شهيد را دارد ، اما دستيابى به اين پاداش مشروط به دوام و استقامت در راه و عدم ارتكاب كارهاى از ميان برندهء پاداش است .\r\nبنابر اين پيروز در معرض خطر است ، تا آن كه دوران دنيا را تا رسيدن به آخرت در صراط مستقيم بپيمايد .\r\nاين‌ها برداشت‌هايى است كه از آيه شريفه زير استفاده مىشود :\r\n « فَلْيُقاتِلْ فِي سَبِيلِ اللَّهِ الَّذِينَ يَشْرُونَ الْحَياةَ الدُّنْيا بِالْآخِرَةِ وَ مَنْ يُقاتِلْ فِي سَبِيلِ اللَّهِ فَيُقْتَلْ أَوْ يَغْلِبْ فَسَوْفَ نُؤْتِيهِ أَجْراً عَظِيماً »  « 1 »\r\nپس ، بايد كسانى كه زندگى دنيا را به آخرت سودا مىكنند در راه خدا بجنگند ؛ و هر كس در راه خدا بجنگد و كشته يا پيروز شود ، به زودى پاداشى بزرگ به او خواهيم داد .\r\nبنابر اين گرچه شهيدان با خون پاكشان راه پيروزى را هموار مىسازند ؛ ولى به طور معمول آنان را پيروز نبايد خواند .\r\nاگر پيروزى را نوعى چيره شدن تعريف كنيم كه موجب پديد آمدن تغيير و تحولى قطعى مىگردد و در راستاى اهداف شخص پيروزمند ، نقطهء عطفى اساسى به شمار آيد ، بايد گفت كه پيروزى اخصّ از چيرگى است . زيرا بسا چيرگىهايى كه به پيروزى نينجاميده است !\r\nاز همين جاست ، كه قرآن كريم تأكيد مىفرمايد كه صلح حديبيه يك پيروزى آشكار بود ، زيرا براى اسلام و مسلمانان موجب پديد آمدن چنان تغيير و تحولات سرنوشت‌سازى شد كه جنگ بدر با وجود عظمت پيروزى حاصل از آن چنان نتايجى به بار نياورد . زيرا كه در اين صلح ، قريش مسلمانان را به عنوان دشمن نيرومندى كه با آنان برابرى مىكند به رسميت شناختند ، و پيمان صلحى به امضا رساندند كه بدان احترام مىگذاشتند و رعايتش مىكردند .\r\n\r\n\r\n","description":"","footnote":"\r\n( 1 ) - نساء ( 4 ) ، آيه 74 .\r\n","page_name":" 122 ","page_number":122},
  {"content":"\r\n\r\nاز اين رو خداوند بزرگ در واقعه صلح حديبيه ، كه دو سال پيش از فتح مكّه روى داد ، آيه شريفه   « إِنَّا فَتَحْنا لَكَ فَتْحاً مُبِيناً »   « 1 » را نازل فرمود . « 2 »\r\nبنابر اين هر پيروزمندى چيره به شمار مىآيد ولى هر چيره شده‌اى را پيروز نمىتوان دانست . آرى به طور معمول شهيدان را پيروز نمىتوان دانست ، گرچه آنان با خون پاكشان راه پيروزى را هموار مىسازند ؛\r\nولى ، آيا اين امر هيچ گاه از مجراى عاديش بيرون نرفته است ؟ !\r\nآيا انسانى نيست كه هم شهيد شده باشد و هم پيروز باشد ؟ !\r\nچنانچه « شهيد پيروز » يك ويژگى باشد . . . آن انسان جاودانهء بى مانند و يگانه در ميان پيوستگان به خداوند چه كسى است ؟\r\nبراى يافتن انسانى چنين بى مانند و يگانه ناچار بايد از روش‌هاى معمول و مردمان عادى دست برداشت و انسان‌هاى ويژه و استثنايى را مورد مطالعه قرار داد .\r\n\r\n« شهيد پيروز » از ويژگىهاى حسينى\r\nشهادتى عين پيروزى . . . و شكستى عين پيروزى و چيرگى !\r\nهم شهيد و هم پيروز . . . اين يكى از ويژگىهاى امام ، اباعبدالله الحسين عليه السلام است . كه پيش‌تر هيچ يك از انبيا و اولياى الهى از آن برخوردار نبوده‌اند . زيرا در هيچ جاى تاريخ نقل نشده است كه يكى از مردان دين خدا كشته شده باشد و شهادت او در راستاى هدف‌هايى كه برايشان مجاهده مىكرده است عين پيروزى بوده باشد .\r\nدر تاريخ قرآنى نيز داستانى دربارهء هيچ يك از انبياى الهى كه در راه خدا كشته شده‌اند - با وجود فراوانى شمار پيامبران شهيد - نقل نشده است كه براى بقا و نشر دين الهى شهادت او عين پيروزيش بوده باشد .\r\nآرى ، انبيا و اولياى پيروز بسيار بوده‌اند ، همانطور كه انبيا و اولياى شهيد نيز بوده‌اند ، اما تأمل ما در اين‌جا بر ويژگى « شهيد پيروز » است !\r\n\r\n\r\n","description":"","footnote":"\r\n( 1 ) - فتح ( 48 ) ، آيه 1 .\r\n( 2 ) - ر . ك . تفسير الميزان ، ج 18 ، تفسير سوره فتح .\r\n","page_name":" 123 ","page_number":123},
  {"content":"\r\n\r\nچنانچه هر يك از انبيا و اولياى الهى پيش از پيامبر اكرم صلى الله عليه و آله و سلم از اين ويژگى برخوردار مىبودند داستانش در تاريخ قرآنى جايگاهى ممتاز مىداشت ؛ و نام او در اين تاريخ الهى مورد توجّه و عنايت فراوان قرار مىگرفت ؛ همانطور كه ، براى مثال ، ابراهيم ، موسى و يوسف عليهم السلام از چنين توجهى بهره‌مند شده‌اند و نيز تاريخ قرآنى كه به فرازها و نقاط عطف و صحنه‌هاى درس‌آموز و داراى پندهاى تربيتى اهتمام‌دارد و حتى صحنهء تاريخى مربوط به مورچه را به‌دليل درس‌آموزى و عبرت‌آميزى ثبت مىكند ، از ياد « شهيد پيروز » با توجّه به درس‌هاى تربيتى و تاريخى عظيمى كه در آن نهفته است نبايد چشم بپوشد .\r\nدر دوران زندگى رسول خدا صلى الله عليه و آله و سلم ، پيروزىها و فتوحات فراوانى بود . . . ولى حتى شهيدان بدر هم پيروز نبودند . زيرا كه در اين جنگ مسلمانان بر دشمنان چيره شدند ، ولى پيروز نگشتند ؛ و قرآن كريم نيز از آن به پيروزى ياد نكرده است . تحولات سرنوشت سازى كه پس از بدر به نفع اسلام روى داد نيز نه به خاطر شهادت نيكان در اين جنگ ، بلكه به خاطر وجود نبى اكرم صلى الله عليه و آله و سلم و شمشير على عليه السلام و ديگر شمشيرهايى بود كه در جنگ‌هاى مهم و سرنوشت‌ساز اسلام را همراهى كردند .\r\nآرى ، گرچه خون پاك شهيدان بدر و ديگر شهيدان ، در پيروزىهاى آينده اسلام مؤثر و مقدمه‌ساز بود ، ولى سخن ما در اين‌جا دربارهء شهادتى است كه عين پيروزى مىباشد !\r\nدر تاريخ پنجاه ساله پس از رسول اكرم صلى الله عليه و آله و سلم - پايان سال شصت هجرى - نيز دربارهء شهادتى كه عين پيروزى باشد چيزى نقل نشده است .\r\nتا آن كه سال 61 ه فرا رسيد ؛ و اين ويژگى كه در طومار زمان براى صاحبش ، ابى عبدالله الحسين عليه السلام نهفته بود ، تحقق يافت . آرى ، حسين در ميان جاودانه‌هاى تاريخ يگانه است و روزگار ، پس از او چنين ويژگىاى را به كس نخواهد داد .\r\nاما اين كه چرا پس از حسين عليه السلام كسى اين ويژگى را نداشته و ندارد ؟ ، دليلش اين است كه حادثه عاشورا نشان داد ، ميان اسلام ناب محمدى و امام حسين عليه السلام وحدتى تفكيك‌ناپذير وجود دارد . در نتيجه دعوت به اين اسلام عين دعوت به حسين عليه السلام و رويارويى و دشمنى با آن ، عين رويارويى و دشمنى با حسين عليه السلام است . نيز بالعكس ، پس\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاز كربلا ، بقاى اين اسلام به بقاى عاشوراى حسينى منوط گشت ، تا آن‌جا كه به حق گفته شده است ! « وجود اسلام ، محمدى و بقاى آن حسينى است » . « 1 »\r\nراه حسين عليه السلام ، پس از عاشورا امتداد يافت و تا برپايى قيامت بر همهء گسترهء زمان و مكان ، در انگيزش قيام‌هاى حقه اسلامى سايه افكن شد . حسين عليه السلام اسوهء همه مسلمانانى گرديد كه براى حق و به وسيلهء حق قيام مىكنند ؛ و همه قيام‌هاى حق اسلامى ، خود را امتداد قيام حسينى مىدانند . تا آن‌جا كه حضرت مهدى عليه السلام نيز قيام خود را امتداد نهضت حسينى مىشمارد و با شعار « يا لثارات الحسين » بر اين امتداد تأكيد مىورزد .\r\nهمه سركشان اسلام‌ستيز ، پس از عاشورا ، خود را با حسين عليه السلام رودررو مىبينند و ياد حسين عليه السلام بر اندامشان لرزه مىاندازد و حتى از قبر آن حضرت نيز مىترسند . اين بارگاه مقدس - در گذشته و حال - پيوسته مورد وحشيانه‌ترين تهاجم‌ها قرار داشته و طاغوتيان براى نابودى آن از هيچ كوششى دريغ نكرده‌اند ؛ ولى به كورى چشمشان روز به روز آوازه‌اش برتر و بلندتر گشته است .\r\nامير مؤمنان ، على عليه السلام در توصيف منزلت شهيدان كربلا در اشاره به همين ويژگى مىفرمايد : « . . و قتلگاه عاشقانى شهيد كه پيشينيان بر آنان سبقت نجسته‌اند و آيندگان به پايشان نخواهند رسيد » . « 2 »\r\nاين سخن حضرت كه مىفرمايد : « پيشينيان بر آنان سبقت نجسته‌اند » و « آيندگان به پايشان نخواهند رسيد » به همين يگانگى ناشى از اين ويژگى اشاره دارد .\r\nدر اين‌جا ممكن است كسى بگويد در اين صورت ، خاندان و ياران اباعبدالله كه همراه ايشان به شهادت رسيده‌اند نيز پيروزند !\r\n، ولى اشتراك در شهادت ، اين اصل را كه ويژگى شهيد پيروز تنها به امام حسين عليه السلام اختصاص دارد از اعتبار نمىاندازد . زيرا در سايهء اين امتياز ويژهء حسينى است\r\n\r\n\r\n","description":"","footnote":"\r\n( 1 ) - اين سخن به معناى عدم تحقق وحدت وجودى ميان اسلام ناب محمدى و ميان ديگر ائمه عليهم السلام ما نيست ، بلكه به معناى آن است كه امتيازهاى يگانه‌اى كه نقش امام حسين عليه السلام دارد ، عنوان باقى نگهدارندهء اسلام را آن گونه كه بوده خاص آن حضرت كرده است .\r\n( 2 ) - بحار الانوار ، ج 41 ، ص 295 ، باب 114 ، ح 18 ، به نقل از الخرائج والجرائح ( مخطوط ) .\r\n","page_name":" 125 ","page_number":125},
  {"content":"\r\n\r\nكه خاندان و ياران اباعبدالله نيز پيروز خوانده شده و به مقامى كه گذشتگان بر آنان پيشى نمىگيرند و آيندگان به پايشان نمىرسند رسيده‌اند ؛ نه به طور مستقل و جداى از آن ، بلكه به تبع كسى كه اصالتاً اين ويژگى به او اختصاص دارد . چرا كه اگر امام حسين عليه السلام در كربلا حضور نمىداشت ، ديگر شهيدان طفّ ، مرتبه بلند و شرافت كنونى را ، كه سيل از آن سرازير مىشود و پرنده به اوجش نمىرسد ، نداشتند . اگر حسين نبود نه كربلايى كه اينك مىشناسيم بود و نه عاشورايى كه دل‌هاى مؤمنان و همهء آزادگان جهان را شيفته كرده است .\r\nوجود اين جايگاه معنوى امام حسين عليه السلام ( الگوى برتر ) در دل و جان امّت است كه به عاشورا اين همه قداست مىبخشد و « كل يوم عاشورا » را رمز همه روزگاران مىكند ؛ و همين جايگاه است كه كربلا را به عنوان ميدان پيروزى خونِ حق بر شمشيرِ باطل در همه پهنه زمين مىگستراند و « كل يوم عاشورا » مىشود . اگر حسين عليه السلام نبود ، واقعهء طفّ نيز با وجود همه مصايب دردناكى كه به بار آورد ، فاجعه‌اى بود كه مانند بسيارى وقايع تاريخى دردناك ديگر به زمان و مكان محدود مىشد و مردم آن را مىشنيدند و تنها به تأسف خوردن بسنده مىكردند .\r\nواقعه كربلا با عظمت بىمانند و همه جانبه‌اش و با وجود همهء مردان و زنان قهرمانى كه دارد ، استمرار يكى از ويژگىهاى انحصارى آفرينندهء اين حماسه يعنى اباعبدالله الحسين عليه السلام است . حادثه كربلا يك رويداد تاريخى است كه هيچ رويداد تاريخى ديگرى به پاى تأثير آن نمىرسد .\r\n\r\nمنطق شهيد پيروز\r\nفاصله زمانى ميان روز اعلام امام حسين عليه السلام مبنى بر خوددارى از بيعت با يزيد بن معاويه به وليد بن عتبه ، حاكم وقت مدينه ، تا رسيدن نامهء عبيدالله زياد به حر بن يزيد رياحى كه در آن آمده بود : « اما بعد ، چون نامه‌ام به تو رسيد و پيكم نزد تو آمد ، از حركت حسين جلوگيرى كن و او را در صحرايى بدون حصار و آب فرود آور ؛ و من به فرستاده‌ام دستور داده‌ام كه با تو همراه شود و از تو جدا نگردد ، تا خبر اجراى فرمانم به\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nوسيلهء تو را برايم بياورد ، والسلام . » « 1 » ، دوره معرفى نهضت امام حسين عليه السلام به شمار مىآيد . همانطور كه به دليل وجود گفت و گوها و نامه‌نگارىها و خطابه‌ها و وصاياى ثبت شده تاريخى ، آن را مهم‌ترين مقطع اين نهضت مقدس نيز مىتوان برشمرد . اين مقطع ، به دليل وجود نصوص فراوانى كه از امام حسين عليه السلام در معرفى و كشف هويت نهضت نقل شده است ، يكى از غنىترين مقاطع به شمار مىرود .\r\nهمچنين از نظر تاريخى و انتخاب‌هايى كه امام حسين عليه السلام در اين فاصله از آن برخوردار بود و موضع‌گيرىهاى امام عليه السلام در برابر اين گزينه‌ها ؛ و سرانجام از جنبه نوع انتخابى كه آن حضرت از همان نخست بر آن پاى مىفشرد ، نيز يكى از مقاطع بسيار مهم به شمار مىآيد .\r\nاما از نصوص مربوط به اين فاصله مهم زمانى ، براى رسيدن به تعريفى صحيح و كامل از اين انقلاب مقدس ، درست استفاده نشده‌اند ؛ و بسيارى از نوشته‌هاى مربوط به آن از لغزش كوتاهى و خطاى استنتاج سالم نمانده است . تأملى ساده در كتاب‌ها و پژوهش‌هايى كه حقيقت قيام امام حسين عليه السلام را به بحث گذارده‌اند ، خود ، دليل بر گفته ماست و نمونه‌هاى آن خواهد آمد . شايد اساس همهء اين برداشت‌هاى نادرست به عدم توجّه به نكات سه گانه زير باز گردد .\r\n1 - شناخت شخصيت مخاطب در اين نصوص .\r\n2 - نگاه به اين نصوص به عنوان مجموعه‌اى واحد .\r\n3 - باز گرداندن متشابهات آن‌ها به محكماتشان .\r\nشناخت شخصيت مخاطب يكى از عناصر مهم در فهم و درك روايت‌هاى اهل بيت عليهم السلام است . زيرا آن بزرگواران با مخاطبان خويش به اندازه خِرَد و سطح آگاهى آنان سخن مىگفتند ؛ و ميزان دوستىشان نسبت به خود و نوع ارتباطشان با دشمنان را مد نظر داشتند . اين نكتهء مهمى است كه بايد در ذهن پژوهشگرانى كه در نصوص وارده از آن بزرگواران تأمل مىورزند پيوسته حضور داشته باشد .\r\n\r\n\r\n","description":"","footnote":"\r\n( 1 )\r\n- تاريخ الطبرى ، ج 4 ، ص 308 .\r\n","page_name":" 127 ","page_number":127},
  {"content":"\r\n\r\nبدون شك نوع سخن امام حسين عليه السلام در گفت و گوى با برادرش محمد حنفيه ، با سخنانى كه ميان او و برادرش عمر اطرف ، كه به امام عليه السلام پيشنهاد كرد كه « چرا تسليم نمىشوى و بيعت نمىكنى » رد و بدل شد ، تفاوت داشت .\r\nهمانطور كه سخنان آن حضرت با امّ سلمه با آنچه در پاسخ نامه عمرة ، دختر عبدالرحمن - كه روش امام بر او گران آمده بود و حضرت را به فرمانبردارى و پيوستن به جماعت دستور مىداد - نوشت تفاوت داشت .\r\nمنطق گفتار آن حضرت در گفت و گوى با فرزدق شاعر با منطق ايشان در گفت و گوى با عبدالله بن مطيع عدوى ، كه بزرگ‌ترين اهتمام او فراوانى و گوارايى آب چاهش بود ، تفاوت داشت .\r\nهمچنين آن حضرت با عبدالله بن جعفر و ابن عباس به گونه‌اى سخن مىگويد ، كه با گفتار ايشان با عبدالله عمر ، دارنده موضع‌گيرى و رأى ترديدآميز ، تفاوت دارد . عبدالله بر اين باور بود كه امام عليه السلام نيز همانند مردم با يزيد صلح كند و همانند روزگار معاويه شكيبايى ورزد ؛ « 1 » تا آن‌جا كه امام عليه السلام از سخنان و استدلال‌هاى ترديدبرانگيزش به تنگ آمد و فرمود : « مادام كه آسمان و زمين برپايند ، بر چنين سخنى اف باد » « 2 »\r\nپژوهشگرى كه نصوص مربوط به اين دورهء مهم را مورد تأمل قرار دهد ، تأثير شخصيت مخاطب را در همه آن‌ها روشن و آشكار خواهد يافت . از كسانى كه به اين نكته مهم پى برده‌اند مورّخ محقق ، آقاى مقرم است كه مىگويد : آن حضرت آنچه را كه مىدانست ، به همهء كسانى كه دوست داشتند وى از سفر به كوفه چشم بپوشد باز نگفت .\r\nزيرا آگاه بود كه با توجّه به تفاوت درك و گنجايش مخاطبان و تفاوت ميزان دورى و نزديكى اهدافشان با آن حضرت همه چيز را نبايد به آنان گفت . از اين رو پاسخ هر كسى را با عنايت به گنجايش و عقل و معرفت خودش مىدهد . زيرا دانش ائمه عليهم السلام سخت و دشوار است و جز براى پيامبران مرسل و فرشتگان مقرب و مؤمنانى كه خداوند قلبشان را با ايمان آزموده است ، قابل تحمل نيست . « 3 »\r\n\r\n\r\n","description":"","footnote":"\r\n( 1 )\r\n- الفتوح ، ج 5 ، ص 24 .\r\n( 2 ) - همان ، ص 25 .\r\n( 3 ) - مقتل الحسين ، مقرم ، ص 65 - 66 .\r\n","page_name":" 128 ","page_number":128},
  {"content":"\r\n\r\nهمچنين تأثير شخصيت مخاطب در ميزان صراحت و روشنى نصوص ايجاب مىكند كه همهء آنها را مجموعه‌اى واحد بدانيم . زيرا مورد توجّه قرار دادن پاره‌اى نصوص - كه ممكن است مبهم و متشابه يا نادرست باشد - بدون توجّه به بقيه ، چه بسا كه پژوهشگر را به استنتاجى وادار سازد كه ناقص يا اشتباه باشد .\r\nمثل اين كه پژوهشگرى تنها آن بخش از گفت و گوى امام عليه السلام با فرزدق را مورد توجّه قرار دهد كه چون از امام پرسيد « چرا حج را ناتمام گذاردى ؟ » « 1 » فرمود : اگر شتاب نمىكردم دستگير مىشدم » . « 2 » يا گفت و گوى ميان امام عليه السلام و ابوهِرّه ازْدى را در منطقه ثعلبيه مورد توجّه قرار دهد ؛ كه در روايت آمده است : چون حسين عليه السلام شب را به صبح برد ، ناگهان مردى به نام اباهره ازدى نزد وى آمد و سلام كرد و چنين گفت : اى پسر دختر رسول خدا ، چه چيز تو را وادار كرد كه از حرم جد خويش بيرون آيى ؟ حضرت فرمود :\r\nاى اباهرة ، بنىاميه اموالم را گرفتند ، شكيبايى ورزيدم ، به من دشنام دادند ، باز شكيبايى ورزيدم ؛ ولى چون قصد جانم را كردند ، گريختم . اى اباهر به خدا سوگند كه گروه ستمگران مرا خواهند كشت ؛ و به يقين خداوند بر آنان جامه خوارى و ذلت خواهد پوشانيد و شمشيرى برنده را بر آنان مسلط خواهد كرد و كسى را بر آنان مسلط خواهد كرد كه آنان را از قوم سبأ نيز خوارتر كند . همان مردمى كه زمام امورشان به دست زنى بود كه بر جان و مالشان حكم مىراند . « 3 »\r\nاز ظاهر اين نصوص چنين برمىآيد كه بزرگ‌ترين همت امام عليه السلام نجات جانش بود ! او بر گرفتن اموال و دشنام‌هايى كه از دشمن شنيد شكيبايى ورزيد ، اما چون آهنگ جان وى كردند براى نجات خويش گريخت ! اين چيزى جز ميزان مظلوميت امام عليه السلام نيست ، گويى كه هيچ خوددارى از بيعت و طلب اصلاح و امر به معروف و نهى از منكر و قيامى در كار نبوده است !\r\n\r\n\r\n","description":"","footnote":"\r\n( 1 ) - الارشاد ، ص 243 .\r\n( 2 ) - همان .\r\n( 3 ) - الفتوح ، ج 5 ، ص 71 .\r\n","page_name":" 129 ","page_number":129},
  {"content":"\r\n\r\nگروهى فريب چنين استنتاج غلطى را خورده‌اند و پنداشته‌اند كه اساس حركت امام عليه السلام تلاش براى نجات و فرار از ترور و قتل بوده است .\r\nچنانچه ديدگاه پژوهشگرى بر چيزى مثل پاسخ آن حضرت به مسورة بن مخرمه نيز محدود شود ، نيز همين مشكل پيش مىآيد زيرا هنگامى كه وى به امام نوشت كه گول نامه‌هاى عراقيان را نخورد ، حضرت پاسخ داد : « در اين باره از خداوند طلب خير مىكنم » « 1 » و يا سخن آن حضرت به محمد بن حنفيه كه فرمود : « برادرم ، در آنچه گفتى خواهم انديشيد . » « 2 »\r\nيا سخن آن حضرت به عبدالله بن مطيع كه فرمود : اينك آهنگ مكّه را دارم ، و پس از رسيدن به آن‌جا از خداوند در كار خويش طلب خير مىكنم . » « 3 »\r\nيا سخن آن حضرت به عبدالله بن عباس كه چون وى را از رفتن به عراق برحذر داشت فرمود : « من از خداوند طلب خير مىكنم و مىنگرم كه چه مىشود . » « 4 »\r\nيا سخن آن حضرت به عبدالله زبير كه فرمود : « به خدا سوگند با خود عهد كرده‌ام كه به كوفه بروم . شيعيانم و بزرگان آن شهر به من نامه نوشته‌اند ؛ و از خدا طلب خير مىكنم . » « 5 »\r\nاز ظاهر اين گونه نصوص بر مىآيد كه امام حسين عليه السلام ، در مسير قيام خويش ، هيچ نقشهء از پيش طراحى شده‌اى نداشت ؛ و از سرنوشتى كه در آينده در انتظار وى بود ناآگاه بود ، و جهت حركت ايشان را استخاره تعيين مىكرد .\r\nاين برداشت ، گذشته از آن كه با اعتقاد صحيح دربارهء علم امام منافات دارد ، با بسيارى از نصوصى كه در همين دوره از ايشان وارد شده نيز مخالف و در تعارض است .\r\nاگر پژوهشگرى ، ديدگاهش را ، به عنوان مثال ، تنها به نامه‌هاى كوفيان به امام عليه السلام به ويژه نصوصى كه از خود ايشان نقل شده محدود سازد باز هم به مشكل برخواهد خورد . زيرا موجب خواهد شد كه سبب قيام آن حضرت را نامه‌هاى اهل‌كوفه بداند ؛ و اين از مشهورترين خطاهايى است در راستاى نگرش به قيام امام حسين عليه السلام صورت پذيرفته است .\r\n\r\n\r\n","description":"","footnote":"\r\n( 1 )\r\n- تاريخ ابن عساكر ، زندگينامه امام حسين عليه السلام ، ص 202 ، حديث شمارهء 255 .\r\n( 2 ) - ينابيع الموده ، ص 404 .\r\n( 3 ) - الفتوح ، ج 5 ، ص 22 .\r\n( 4 ) - تاريخ الطبرى ، ج 4 ، ص 287 .\r\n( 5 ) - همان ، ص 288 .\r\n","page_name":" 130 ","page_number":130},
  {"content":"\r\n\r\nهمچنين اگر تنها به نصوص القا كنندهء اميد و انتظار امام به موفقّيّت و پيروزى و به دست گرفتن زمام امور و بىاطلاعى از سرنوشت‌شان باشد باز هم استنتاج درستى به بار نخواهد آورد .\r\nهمهء اين نتايج محدود يا اشتباه ، از نتيجه‌گيرى جزئى و تفكيك شده موضوع ناشى مىشود . در حالى كه اگر همهء نصوص مربوط به اين دوره را به عنوان مجموعه‌اى كلى و متحد در نظر بگيريم ، يكى از عوامل مصونيت از ضعف و خطا تأمين مىگردد .\r\n[ خلاصه آن كه 
  ] درست همان گونه كه متشابه قرآن به محكم آن باز گردانده مىشود ، متشابه گفتار ائمه عليهم السلام نيز بايد به محكم آن‌ها باز گردد .\r\nدر مجموعه اين نصوص متشابهاتى وجود دارد كه در ديد نخست معناى واقعى آن‌ها روشن نمىشود ، و ديدگاه را تنها به آن‌ها محدود كردن نيز به حصول نتايج ضعيف و اشتباه خواهد انجاميد . مثل اين كه ديدگاهمان را به گفتار آن حضرت خطاب به عمر بن لوذان محدود كنيم كه چون به ايشان گفت كه به كوفه نرود ، زيرا مردم آن‌جا براى يارى ايشان در عمل كارى انجام نداده‌اند و براى استقبال مقدمشان زمينه‌اى فراهم نساخته‌اند فرمود : اى عبدالله ، اين نظر بر من پوشيده نيست ، اما بر امر خداوند چيره نتوان شد . « 1 »\r\nيا مانند گفتار آن حضرت پس از خواندن نامه عمرة ، دختر عبدالرحمن ، كه در آن آمده بود : « كارى را كه مىخواهد انجام دهد بر او دشوار مىبيند و امر مىكند كه سر به فرمان آورد و به جماعت بپيوندد ؛ و به امام خبر مىدهد كه به سوى قتلگاهش مىرود و مىگويد : گواهى مىدهم كه عايشه برايم نقل كرده است كه از رسول خدا صلى الله عليه و آله و سلم شنيده كه فرمود : « حسين در سرزمين بابل كشته مىشود » ؛ و امام عليه السلام در پاسخ فرمود : « در اين صورت از رفتن به قتلگاه خويش ناگزيرم . » « 2 »\r\nيا مثل پاسخى كه حضرت به عبدالرحمن بن حارث بن هشام مخزومى داد ؛ و هنگامى كه عمر از ايشان خواست به عراق نرود ، فرمود : « اى پسر عمو خداوند به تو پاداش خير دهد ،\r\n\r\n\r\n","description":"","footnote":"\r\n( 1 ) - الارشاد ، ص 248 .\r\n( 2 ) - تاريخ ابن عساكر ، ص 202 ، حديث شماره 255 .\r\n","page_name":" 131 ","page_number":131},
  {"content":"\r\n\r\nبه خدا سوگند كه مىدانم تو براى خيرخواهى آمده‌اى و خردمندانه سخن مىگويى ، ولى هرگاه كارى مقدر باشد ، خواهد شد خواه به نظر تو عمل كنم يا آن را وانهم . » « 1 »\r\nيا مانند سخن آن حضرت به‌ام‌سلمه كه فرمود : مادرجان ، خداوند خواسته است كه مرا كشته و سربريدهء ظلم و ستم ببيند ؛ و خواسته است كه حريم و قبيله و زنانم آواره شوند و كودكانم را مظلومانه سر ببرند و در بند كنند و به اسارت ببرند و هر چه فرياد كنند هيچ ياور و معينى نبينند . » « 2 »\r\nيا مانند گفتار آن حضرت به‌امّ هانى كه فرمود : « آنچه مقدر است همان مىشود . » « 3 »\r\nيا مثل گفتار آن حضرت به اوزاعى : « خوش آمدى اى اوزاعى ، آمده‌اى كه مرا از رفتن بازدارى ؛ حال آن كه خداوند جز اين نخواسته است ! » « 4 »\r\nيا مثل گفتار آن حضرت به خواهرش زينب كه فرمود : « خواهرم ، آنچه مقدر است خواهد شد . » « 5 »\r\nاين نصوص دربردارنده ايهام و تشابهى است كه در ديد نخست چنين القا مىكند كه جبر و قهر در كار بوده است ، و امام در آنچه انجام داد از خود هيچ اختيارى نداشته ؛ و اين خلاف واقعيت امر و خلاف اعتقاد صحيح است .\r\nكسى كه در معناى قضا و قدر و اقسام قضا - نسبت به آنچه از آن بزرگواران نقل شده است - آگاهى نداشته باشد ، از درافتادن به لغزشگاه فهم نادرستِ اين نصوصِ متشابه مصون نخواهد ماند .\r\nبراى فهم نكات نهفته در چنين نصوصى ، پژوهشگر ناچار است كه متشابهات آن‌ها را به محكمات برهان‌هاى اعتقاد حق و ديگر نصوص محكم و مشابه آن‌ها عرضه كند ، تا معناى حقيقى آن‌ها به طور كامل برايش روشن گردد .\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 287 .\r\n( 2 ) - بحار الانوار ، ج 44 ، ص 331 - 332 .\r\n( 3 ) - معالى السبطين ، ج 1 ، ص 215 .\r\n( 4 ) - دلائل الامامه ، ص 184 شماره 102 / 7 .\r\n( 5 ) - الفتوح ، ج 5 ، ص 70 .\r\n","page_name":" 132 ","page_number":132},
  {"content":"\r\n\r\nاز آنچه گذشت يك حقيقت براى ما روشن مىشود و آن اين است كه مطالعه عميق نصوص وارده از سوى امام حسين عليه السلام در اين دوره منوط به توجّه دقيق به نكات سه گانه‌اى است كه پيش‌تر گفتيم ؛ و ناگزير بايد به نتيجه زير منتهى شود\r\nامام حسين عليه السلام با همهء قضايايى كه در مسير نهضت مقدس ايشان پيش آمد با كمال ژرف‌انديشى و با منطق « شهيد پيروز » برخورد مىكرد ؛ اشخاص را با منطق شهادت مورد خطاب قرار مىداد كه خود عين پيروزى است ؛ هر چند كه در همان هنگام با برخى از قضايا بر اساس ظواهر آن تعامل كردند و ميان اين دو منطق هيچ منافاتى نيست ، بلكه در طول يكديگر قرار دارند .\r\nبراى مثال ، اين درست است كه امام نمىخواست در مدينه و به ويژه در مكّه به گونه‌اى كه انقلابش در نطفه خفه و حرمت خانهء خداوند نيز هتك گردد كشته شود ؛ و از اين رو به محمد حنفيه مىفرمايد : « برادرم ، بيم آن دارم كه يزيد بن معاويه مرا در حرم بكشد و من كسى باشم كه حرمت اين خانه به وسيله او شكسته شود . » « 1 » زيرا در اين صورت ، امويان در همهء اين موارد نسبت به آنچه بر سر امام عليه السلام مىآمد بى گناه تلقى مىشدند خواه در مدينه ، يا مكّه و يا در راه ؛ و به اين وسيله موفق مىشدند تا ظاهر دينى حكومتشان را حفظ كنند . يا آن كه مصيبت بزرگ‌ترى درست مىشد و خود امويان در مقام خونخواهى امام بر مىآمدند و كسى را كه خود به وى فرمان كشتن داده بودند مىكشتند و با اين ادعا كه صاحب خونِ امام هستند و قصد گرفتن انتقام وى را دارند مردم را مىفريفتند . در نتيجه مردم فريبشان را بيش‌تر مىخوردند و دوستىشان نسبت به آن‌ها زيادتر مىگشت و تظاهرشان به تدين و التزام به احكام اسلامى را تأييد مىكردند ؛ كه در اين صورت مصيبت وارده بر اسلام و امّت اسلامى دردناك‌تر و تلخ‌تر مىگشت !\r\nاين مطلب اساساً درست است كه امام عليه السلام از همان آغاز با آگاهى كامل نسبت به انتخاب و سرزمين برگزيده‌اى كه رويدادهاى واقع شده در پهنه آن به پيروزى مطلوب مىرسد حركت كرد . آن حضرت در اين زمينه فرموده است : « قتلگاهى برايم اختيار شده\r\n\r\n\r\n","description":"","footnote":"\r\n( 1 ) - اللهوف ، ص 27 .\r\n","page_name":" 133 ","page_number":133},
  {"content":"\r\n\r\nاست كه آن را ديدار مىكنم » « 1 » ؛ « وعده‌گاه گودال و مكانى است كه در آن به شهادت مىرسم و آن كربلاست » ؛ « 2 » « آنان بر من دست نخواهند يافت و آزارى به من نمىتوانند برسانند ، مگر اين كه به وعده‌گاه برسم » « 3 » ؛ « اما من به يقين مىدانم كه اين‌جا قتلگاه من و ياران من است » . « 4 »\r\nاز آن‌جا كه امام عليه السلام مىدانست چنانچه بيعت نكند كشته مىشود ، كوشيد تا در زمان و مكان و با كيفيتى كه خود برمىگزيند و طرحش را مىريزد ، اما دشمن اجرا مىكند كشته شود . آن حضرت با منطق شهيد فاتح مىكوشد تا شهادتش در سرزمينى كه خود انتخاب مىكند تحقق يابد ، تا دشمن نتواند قتلگاه ايشان را پنهان كند ؛ و در نتيجه اهداف مورد نظر و نهفته در پس اين قتل ، كه عمق جان امّت را تكان مىدهد و در راستايى كه خود حسين عليه السلام خواسته است به حركت درمىآورد ، خفه شود . نيز آن حضرت كوشيد تا آن رويدادهاى فاجعه‌آميز در روز روشن و نه در ظلمت شب جريان يابد تا گواهان بيش‌ترى بر روند آن شاهد باشند و دشمن نتواند بر اين وقايع دردناك پرده بيندازد و سرپوش بنهد ؛ و اين همان هدف نهفته در پس عامل تبليغاتى است كه امام عليه السلام عصر تاسوعا از دشمن مىخواهد كه تا بامداد عاشورا به وى مهلت دهند .\r\nبراى مثال ، اين درست است كه نامه‌هاى مردم كوفه ، حجت آنان بر امام عليه السلام و در عين حال از سوى امام بر آنان و همزمان حجتى بر همهء امّت بود . حجيت وجود اين نامه‌ها اقتضا مىكرد كه امام پس از دريافت آن‌ها ؛ به ويژه پس از آن كه مسلم بن عقيل براى ايشان نامه نوشت و گزارش داد كه هجده هزار تن از كوفيان با او بيعت كرده‌اند و منتظر قدوم مبارك ايشانند به آن شهر برود . « 5 » بنابراين سفر ايشان به سوى كوفه براى وفاى به عهدى بود كه امام عليه السلام براى رفتن نزد آنان با خود بسته بود : « . . چنانچه برايم نوشت كه رأى همهء\r\n\r\n\r\n","description":"","footnote":"\r\n( 1 ) - اللهوف ، ص 29 .\r\n( 2 ) - همان ، ص 26 .\r\n( 3 ) - همان ، ص 29 .\r\n( 4 ) - همان .\r\n( 5 ) - الارشاد ، ص 226 .\r\n","page_name":" 134 ","page_number":134},
  {"content":"\r\n\r\nشما و صاحبان فضيلت و خردمندان شما بر مثل آنچه پيك‌هايتان برايم نقل كرده‌اند و در نامه‌هايتان خوانده‌ام تعلق گرفته است ، به زودى نزد شما مىآيم ، ان شاء الله . » « 1 »\r\nچنانچه پس از اين نامه‌ها امام به كوفه نمىرفت ، تاريخ و مردم از آن هنگام تا به امروز عنوان مىكردند كه آن حضرت خلف وعده كرده است - خلف وعده هم كه زشت است - و فرصتى را كه ديگر باز نمىگشت از بين برد و به طور كامل از دست داد ؛ به دليل نداشتن پختگى سياسى كافى در اين كار سستى ورزيد .\r\nپس از آن‌كه كوفيان پيمان شكستند ، مسلم را تنها گذاشتند و يارىاش ندادند ؛ و از وفاى به بيعتش خوددارى ورزيدند ، شمار اندك شيعيان باقى مانده نيز از بيم ابن‌زياد يا پنهان شدند و يا زندانى گشتند ؛ و با رسيدن اين اخبار به امام عليه السلام ، اهل كوفه ديگر هيچ حجّتى نداشتند .\r\nبه اين ترتيب هيچ گونه ضرورتى كه مقتضى رفتن امام عليه السلام به كوفه باشد باقى نماند ، پس چرا امام عليه السلام از حركت و توجّه به سوى كوفه چشم نپوشيد ؟\r\nشايد كسانى بپندارند كه پافشارى امام عليه السلام براى رفتن به كوفه ناشى از اصرار بنىعقيل بر گرفتن انتقام خون مسلم پس از شنيدن خبر قتل وى بود . چنان كه از ظاهر روايت منقول است عبدالله بن سليمان و منذر بن مشمعلّ - هر دو از قبيله بنىاسد كه خبر قتل مسلم را از اسدى ديگرى ، كه شاهد قتل وى در كوفه بوده است ، نقل كردند نيز همين بر مىآيد . آنان پس از نقل خبر ، به امام عليه السلام گفتند : « شما را به خدا سوگند مىدهيم كه به خاطر خودت و اهل بيتت از همين جا برگردى ، زيرا در كوفه ياور و شيعه‌اى ندارى ، بلكه بيم آن داريم كه همه عليه تو باشند . . . « 2 »\r\nروايت مىگويد : « امام عليه السلام آن‌گاه به بنىعقيل نگريست و فرمود : نظرتان چيست ؟\r\nمسلم كشته شده است ! گفتند : به خدا سوگند ما باز نمىگرديم تا آن كه انتقام خونمان را بگيريم و يا آن كه ما نيز به سرنوشت او دچار گرديم . آن‌گاه امام عليه السلام روبه ما كرد و فرمود بعد از اينان ، در زندگانى خيرى نيست ! » « 3 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 262 ؛ الارشاد ، ص 220 با اندكى تفاوت .\r\n( 2 ) - الارشاد ، ص 247 .\r\n( 3 ) - همان .\r\n","page_name":" 135 ","page_number":135},
  {"content":"\r\n\r\nمعناى اين سخن اين است كه دليل پافشارى امام عليه السلام براى رفتن به كوفه ، همانا پافشارى بنىعقيل بر گرفتن انتقام خون مسلم بود ، و گرنه امام عليه السلام يا به جايى كه آمده بود باز مىگشت ، يا مسيرش را تغيير مىداد و قضيهء عاشورا هم پيش نمىآمد .\r\nاما اين چيزى است كه نه ماهيت نهضت حسينى آن را بر مىتابد و نه با تاريخ مستند مطابقت دارد .\r\nاز چيزهايى كه دلالت دارد بر اين كه قضيه از ديدگاه امام ، نجات اسلام بود - كه از خون مسلم و هر خون ديگرى مهمتر است - ، سخن ايشان با مسلم است كه هنگام فرستادنش به كوفه او را بشارت شهادت مىدهد و مىفرمايد : « من تو را به سوى كوفيان مىفرستم و اين نامه هايى است كه برايم فرستاده‌اند و خداوند هرطور كه دوست بدارد و خشنود باشد سرنوشت تو را رقم خواهد زد . اميدوارم كه من و تو در مرتبه شهيدان باشيم . پس به بركت و اميد خداوند حركت كن . . . » « 1 »\r\nدليل ديگر ، سخن ايشان به فرزدق است كه چون پرسيد : در حالى كه كوفيان پسرعمويت ، مسلم بن عقيل را كشته‌اند چگونه به آنان اعتماد مىكنى ؟ فرمود : خداوند مسلم را بيامرزد ، او به سوى آرامش و آسايش خداوند رفت و در بهشت برين او جاى گرفت ، او وظيفه‌اش را انجام داد و آنچه بر عهده ما مىباشد هنوز باقى است . . . » « 2 »\r\nدر چارچوب نكتهء توجّه به شخصيت مخاطب در شناخت مقصود نصوص وارده از اهل بيت عليهم السلام ، شايسته است در اين‌جا يادآور شويم كه آن دو مرد اسدى كه داستان قتل مسلم را نقل كردند - كه در جاى خودش اين كتاب خواهد آمد - از كسانى نبودند كه آهنگ يارى امام عليه السلام و پيوستن به كاروان آن حضرت را داشته باشند .\r\nدربارهء آن‌ها تنها اين را مىتوان گفت كه آنچه آنان را وادار كرد تا از كار امام عليه السلام سر در بياورند آن طورى كه طبق همين نقل ، خودشان نيز اعتراف كردند - دخالت بى جا بود . زيرا سرانجام هم آن حضرت را رها كردند و از او جدا گشتند .\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 31 .\r\n( 2 ) - اللهوف ، ص 32 .\r\n","page_name":" 136 ","page_number":136},
  {"content":"\r\n\r\nكسى كه به‌ويژه نصوص وارده از امام عليه السلام در اين دوره را مورد بررسى قرار دهد .\r\nمىبيند كه امام عليه السلام با اين قبيل مردان ، جان حقيقت و اصل قضيه را نمىگفت . بلكه براى فهماندن اهدافش براى راه يافتن به عقل آنان راهى غير مستقيم را مىپيمود و به تناسب مقام و موقعيّت ، يكى يا دو سبب از اسبابى را كه در طول سبب اصلى قرار مىگرفتند ، بيان مىفرمود .\r\nاين سخن امام عليه السلام كه مىفرمايد : « بعد از اينان در زندگى خيرى نيست » حق و راست است اما به معناى آن كه دليل اصلى پافشارى ايشان بر رفتن به كوفه ، همدردى با بنىعقيل بود ، نيست .\r\nعلاوه بر اين در هيچ جا يا نص ديگرى امام عليه السلام دليل پافشارى خود را « براى رفتن به كوفه خونخواهى مسلم عنوان نكرده است ، بلكه در بيش‌تر جاها وطى بيش‌تر سخنانشان ، دليل اين پافشارى را نامه‌ها و بيعت كوفيان ذكر كرده‌اند . آن حضرت پيوسته بر پايبندى و وفادارى خويش نسبت به عهد و پيمانى كه ميان او و كوفيان بود ، حتى پس از آن كه سپاه حر مانع رفتن ايشان به كوفه شدند و ميان وى و آن شهر حايل گشتند و طبق برخى روايت‌ها مانع بازگشت وى به مدينه گشتند تأكيد مىورزيدند . « 1 »\r\nآن حضرت به طِرِماح كه پس از سخت‌گيرىهاى سپاه حر پيشنهاد رفتن به كوهستان بلند « أجأ » را به وى داد فرمود : « خداوند به تو و قبيله‌ات پاداش نيك دهد . ميان ما و اين مردم پيمانى است كه با وجود آن نمىتوانيم از رفتن چشم بپوشيم . . . » « 2 »\r\nدر جاى ديگرى آمده است « ميان من و اين مردم قرارى است كه دوست ندارم خلاف آن عمل كنم ، اگر خداوند از ما پشتيبانى كرد ، اين سنّت هميشگى اوست كه بر ما نعمت مىبخشد و ما را كفايت مىكند ؛ و اگر ناگزير چيز ديگرى بود ، ان شاء الله رستگارى و شهادت است » . « 3 »\r\n\r\n\r\n","description":"","footnote":"\r\n( 1 ) - الارشاد ، ص 251 ؛ تاريخ الطبرى ، ج 4 ، ص 304 ؛ الكامل فى التاريخ ، ج 4 ، ص 48 .\r\n( 2 ) - الكامل فى التاريخ ، ج 4 ، ص 50 .\r\n( 3 ) - مثير الاحزان ، ص 39 - 40 .\r\n","page_name":" 137 ","page_number":137},
  {"content":"\r\n\r\nهمچنين آن حضرت ، سپاه حربن يزيد رياحى را با همين استدلال مورد خطاب قرار داد و فرمود : « مردم من نزد شما نيامدم ، مگر پس از آن كه نامه‌ها و پيك‌هايتان پيش من آمدند ( و عنوان كردند ) كه نزد ما بيا ، زيرا پيشوايى نداريم . شايد به وسيلهء تو خداوند ما را بر هدايت و حق گرد آورد . . . » « 1 »\r\nامام عليه السلام پيوسته با اهل كوفه به اين موضوع احتجاج مىكرد و آن را يادآور مىشد تا آن كه به شهادت رسيد !\r\nدر پرتو چنين نصوصى درست اين است كه بگوييم : امام عليه السلام بر التزامشان بر وفاى به عهد و پيمان ادامه داد ؛ و بر رفتن به كوفه پاى فشرد ، ولى نه به اين دليل كه كوفيان در واقع بر وى حجت داشتند ، بلكه به اين دليل كه نمىخواست جاى اين سخن كه بگويند او به وعده‌اش وفا نكرد ، باقى بماند . چرا كه اگر از هر كدام از منزلگاه‌هاى ميان راه يا حتى پس از آن كه سپاه حر راه را بر وى بستند ، از رفتن به كوفه منصرف مىشد ، ممكن بود چنين چيزى گفته شود ؛ و امام با آن كه حجت او بر اهل كوفه تمام بود ، قصدش اين بود تا هر جا تصور مىشد كه حجت كوفيان بر او باقى است ، راه هر گونه عذرى را به طور كامل ببندد .\r\nبه گونه‌اى كه همه زمينه‌هاى خدشه‌دار كردن وفاى به عهد وى از ميان برود .\r\nاين از يك سو ، از سوى ديگر اگر به اين نكته توجّه كنيم كه امام عليه السلام پس از گرفتن موضع اصولى خويش مبنى بر خوددارى از بيعت با يزيد و قيام عليه او ، از همان نخست مىدانست كه چه به عراق برود يا نرود ؛ كشته مىشود و اين چيزى است كه بسيارى از نصوص نقل شده از حضرت بر آن تأكيد دارد . مثل اين سخنان : « به خدا سوگند ، من نيز همين گونه كشته مىشوم ؛ و اگر به عراق نروم بازهم مرا خواهند كشت . « 2 » ؛ اگر در سوراخ جانورى از جانوران زمين باشم ، مرا از آن بيرون مىآورند تا بكشند » ؛ « 3 » براى ما روشن مىشود كه خردمندانه اين بود كه امام عليه السلام براى قتل خويش ، بهترين شرايط زمانى و\r\n\r\n\r\n","description":"","footnote":"\r\n( 1 ) - الارشاد ، ص 249 - 250 .\r\n( 2 ) - الخرائج والجرائح ، ج 1 ، ص 253 ، حديث 7 .\r\n( 3 ) - بحار الانوار ، ج 45 ، ص 99 ، باب 37 .\r\n","page_name":" 138 ","page_number":138},
  {"content":"\r\n\r\nمكانى و روحى و اجتماعى را ، كه به اثبات مظلوميت وى و رسوايى دشمنانش و نشر هدف‌هاى وى كمك مىكرد ، برگزيند ؛ و تا آن‌جا كه در توان دارد در راستاى تحقق اين هدف تلاش كند .\r\nامام از همان نخست ، مىدانست كه كوفيان به بيعتشان با آن حضرت وفا نمىكنند و او را به زودى خواهند كشت : [ اين گفته امام است كه 
  ] « اين نامه هايى است كه كوفيان به من نوشته‌اند و آنان را جز قاتلان خويش نمىبينم » ؛ « 1 » بنابر اين حضرت - بر اساس منطق شهيد پيروز - قصد رفتن به عراق را داشت و بر رفتن به آن‌جا پاى مىفشرد ، زيرا براى « قتلگاه برگزيده » ، عراق بهترين سرزمين بود ؛ كه استعداد متأثر شدن و دگرگون از رويداد عظيم عاشورا را در خود نهفته داشت .\r\nشمار شيعيان در عراق آن روز از همه سرزمين‌هاى اسلامى بيش‌تر بود ؛ و اين سرزمين - مانند شام - از نظر تبليغى و روحى هنوز تسخير امويان نشده بود ؛ بلكه شايد عكس آن درست باشد .\r\nوقايعى كه پس از عاشورا رخ داد نيز اين مبنا را تأييد كرد و درستى آن را به اثبات رساند . شايد راز نهفته در سخن آن حضرت هنگامى كه ابن عباس يا ابن عياش از وى پرسيد : اى پسر فاطمه آهنگ كجا دارى فرمود : « عراق و شيعيانم » « 2 » ؛ و نيز سرّ سخن آن حضرت خطاب به محمد حنفيه كه فرمود : « از عراق گريزى نيست » « 3 » همين بود .\r\nبا اين نگرش ، سبب خوددارى امام از پذيرش پيشنهادهايى كه در مدينه كسانى چون محمد حنفيه و ام‌سلمه و ديگران مبنى بر نرفتن به عراق و رفتن به يمن يا شكاف‌هاى امن كوه‌ها به وى دادند ، روشن مىشود .\r\nدر همين راستا ، خوددارى امام از پيشنهاد طرماح مبنى بر پناهنده شدن به كوه بلند « أجأ » ، پس از برخورد با سپاه حر بن يزيد رياحى ، نيز قابل تفسير است .\r\n\r\n\r\n","description":"","footnote":"\r\n( 1 )\r\n- تاريخ ابن عساكر ، ( زندگينامه امام حسين عليه السلام ) ، محمودى ، ص 211 ، حديث شماره 266 .\r\n( 2 ) - همان ، ص 201 ، حديث شماره 255 .\r\n( 3 ) - معالى السبطين ، ص 229 - 230 .\r\n","page_name":" 139 ","page_number":139},
  {"content":"\r\n\r\nخوددارى امام از استفاده از فرصتى كه حر به وى داد ، تا به جايى كه آمده است باز گردد يا - چنان كه در روايت آينده خواهيم ديد - هر جا كه مىخواهد برود ؛ و پافشارى امام بر حركت به سوى كوفه ؛ پيش از رسيدن نامه شديد اللحن عبيدالله زياد به حر مبنى بر سخت‌گيرى بر امام عليه السلام ، نيز همين گونه است .\r\nتاريخ از گفت و گوى گرمى كه ميان امام عليه السلام و حر بن يزيد رياحى انجام پذيرفت سخن مىگويد :\r\nامام عليه السلام گفت : در اين صورت ياران من و ياران خود را وابگذار و با من مبارزه كن .\r\nاگر تو مرا كشتى سرم را نزد عبيدالله زياد ببر ؛ و اگر من تو را كشتم مردم را از دست تو آسوده كرده‌ام .\r\nحر گفت : من بر جنگ با تو فرمان نيافته‌ام . بلكه مأمورم از تو جدا نگردم تا كه تو را نزد امير برم . به خدا سوگند من خوش نمىدارم كه خداوند مرا به كار تو بيازمايد ، ولى من از مردم بيعت گرفته‌ام و به جنگ تو آمده‌ام ؛ و من مىدانم كه همه آحاد امّت پس از مرگ و در قيامت به شفاعت جدّ تو اميد دارند . به خدا سوگند ، من بيم آن دارم كه با تو بجنگم و در دنيا و آخرت زيان‌كار گردم . يا اباعبدالله ، درچنين موقعيّتى امكان بازگشت به كوفه براى من وجود ندارد ، ولى تو راهى ديگر را در پيش گير و به هر سوى كه خواهى برو تا به امير بنويسم كه حسين راهى ديگر را در پيش گرفت و من بر او دست نيافتم . « 1 »\r\nطبق اين روايت ، حر به امام عليه السلام اجازه داد كه هر جا مىخواهد برود ، حتى به مدينه ؛ اما امام عليه السلام بر رفتن به سوى قتلگاه برگزيده و آوردگاه پيروزى پاى فشرد .\r\nشايد اين درست باشد كه امام قصد داشت امر به معروف و نهى از منكر كند و امّت جدّش را به سامان آورد و اوضاع را دگرگون سازد و حكومت اسلامى به پا دارد .\r\nدر اين باره نصوص فراوانى هم وجود دارد ؛ از جمله اين سخن حضرت كه مىفرمايد : « من براى اصلاح در امّت جدّ خويش بيرون آمدم ؛ و مىخواهم كه امر به معروف و نهى از منكر كنم و سيرهء جدّم و پدرم على بن ابىطالب را پيش گيرم . . . » « 2 »\r\n\r\n\r\n","description":"","footnote":"\r\n( 1 ) - مقتل الحسين ، خوارزمى ، ج 1 ، ص 232 - 222 ، الفتوح ، ج 5 ، ص 79 .\r\n( 2 ) - بحار الانوار ، ج 44 ، ص 329 ، باب 37 .\r\n","page_name":" 140 ","page_number":140},
  {"content":"\r\n\r\nيا اين سخن حضرت كه فرمود : اى مردم رسول خدا صلى الله عليه و آله و سلم فرمود : هر كس سلطانى ستمگر را ببيند كه حرام خداى را حلال مىشمرد ؛ پيمان خدا را مىشكند ؛ با سنّت رسول خدا صلى الله عليه و آله و سلم مخالفت مىورزد ؛ ميان مردم با گناهكارى و سركشى رفتار مىكند ، و با كردار يا گفتارش با او مخالفت نكند ، بر خداوند حق است كه او را در جايگاهى كه سزاوار است درآورد . آگاه باشيد ! اينان پيرو شيطان گشتند ، فرمانبردارى خداى رحمان را وانهادند و فساد را آشكار كردند و حدود الهى را معطل گذاشتند و غنايم را به خود اختصاص دادند و حلال خداى را حرام كردند و حرام او را حلال شمردند ؛ و من از ديگران سزاوارترم . . . » « 1 »\r\nدر گفت و گوى با فرزدق نيز مطلبى را بيان فرمود كه در همين راستا قرار مىگيرد :\r\n« . . و من از هر كس كه به يارى دين خدا و عزتمند كردن شريعت او و جهاد در راه او برخيزد شايسته‌ترم ، تا آن كه كلمة الله برترى يابد . . . » « 2 »\r\nدر نامه آن حضرت به مردم بصره آمده است : . . . شما را به كتاب خداوند و سنّت پيامبرش فرا مىخوانم ، همانا [ امروزه 
  ] سنّت‌ها به گور سپرده شده و بدعت‌ها زنده شده‌اند ، و اگر شما سخنم را بشنويد و از من فرمان ببريد ، شما را به راه رشد و كمال رهنمون مىگردم . . . » « 3 »\r\nدر كنه قضيه اين نيز درست است كه - با منطق شهيد پيروز - امام عليه السلام مىدانست كه با پيروزى ظاهرى - و بر فرض - چنانچه زمام امور حكومت نيز به دست وى مىافتاد ، قلمرو حكومتش از محدودهء جغرافيايى يك يا چند منطقه ( براى مثال عراق ) فراتر نمىرفت . شام و ديگر سرزمين‌هاى تابعه‌اش همچنان در دست حاكمان اموى باقى مىماند . در نتيجه درگيرى ميان حق و باطل بار ديگر به همان مسابقه‌ها و جنگ‌هاى بىپايان پيشين مانند صفين باز مىگشت ؛ و قدرت امويان در گمراه‌سازى امّت همچنان به\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 304 .\r\n( 2 ) - تذكرة الخواص ، 217 - 218 .\r\n( 3 ) - تاريخ الطبرى ، ج 4 ، ص 266 .\r\n","page_name":" 141 ","page_number":141},
  {"content":"\r\n\r\nقوت خود باقى بود ؛ و مصيبت اسلام به حال خويش باقى مىماند ؛ و كار در سطحى پايين‌تر از پيروزى مطلوب رها مىشد .\r\nدر چنين وضعيتى به « رويدادى سرنوشت ساز » نياز بود كه حق و باطل را به طور كامل از هم جدا سازد و ضعف و دل مردگى امّت را در مسير زندگى چاره كند و باطل را چنان از پا درآورد كه از آن پس هيچ نيرويى كه به خود لباس حق بپوشاند و مردم را در زمينه‌هاى دينى ، معنوى ، سياسى و تبليغى گمراه كند نداشته باشد .\r\n« رويدادى سرنوشت ساز » كه همه نتايج آن هر چند در دراز مدت به سود حق بينجامد و براى مثال پايانى چون صفين نداشته باشد !\r\n« رويدادى سرنوشت ساز » كه همهء پيام‌ها و بيانيه‌هاى لازم را در راه كمال انسانى بر اساس هدايت اسلام ناب محمدى با خامهء خونى مقدس بنويسد !\r\n« رويدادى سرنوشت ساز » كه به اصل امر به معروف و نهى از منكر « ارزش اثباتى » والايى ببخشد تا بر ارزش عالى ثبوتى آن در شريعت مقدس بيفزايد !\r\n« رويدادى سرنوشت‌ساز » كه اصلاح امّت تنها در سايه و به بركت و زير شعار آن انجام گيرد !\r\n« رويدادى سرنوشت ساز » كه در گستره زمان امتداد يابد و همهء روزها روز او باشد ؛ و در مكان امتداد يابد و همهء زمين‌ها زمين او باشد .\r\nاز آن‌جا كه هيچ منطق ديگرى - جز منطق شهيد فاتح - در آن هنگام به قطعيت مطلوب نمىرسيد ، شهيد فاتح را ديديم همه پيروزىهاى پايين‌تر از اين قطعيت را كنار مىنهد و پيروزمندانه ديدار خداوند را برمىگزيند .\r\nاز اين بعد - پس از منطق شهيد پيروز - پى بردن به اسرارى كه در نقل زير آمده است نيز امكان‌پذير خواهد بود :\r\nهنگامى كه حسين عليه السلام و عمر سعد ملعون به هم رسيدند و جنگ برپا شد ، پيروزى چنان فرود آمد كه گويى بر سر حسين عليه السلام بال مىزد . آن گاه حضرت ميان پيروزى بر دشمنان و ديدار خداوند مخير گرديد ؛ و او ديدار پروردگار متعال را برگزيد . » « 1 »\r\n\r\n\r\n","description":"","footnote":"\r\n( 1 ) - اللهوف ، ص 44 ، به‌نقل از معالم‌الدين نرسى ، كلينى نيز آن را با اندكى تفاوت در كتاب كافى ، ج 1 ، ص 260 ، شماره 8 ، نقل كرده است . ( باب امامان به هنگام مرگ خويش آگاهند و جز به اختيار خودشان نمىميرند ) .\r\n","page_name":" 142 ","page_number":142},
  {"content":"\r\n\r\nدر پرتو اين بعد راز اجازه ندادن حضرت به فرشتگان و جن‌ّهايى كه آمادگى خود را براى يارى وى اعلام كردند نيز قابل درك است . آن حضرت به فرشتگانى كه آمده بودند تا براى يارى او وارد عمل شوند فرمود : « وعده‌گاه ، گودال و مكانى است كه من در آن به شهادت مىرسم ، و آن كربلاست . . . » ؛ و به جن‌ها فرمود : « آيا كتاب خداى را كه بر جدّم رسول خدا صلى الله عليه و آله و سلم نازل شده است نخوانده‌ايد كه مىفرمايد :  قُلْ لَوْ كُنْتُمْ فِي بُيُوتِكُمْ لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ  « 1 » . . . » « 2 »\r\nدر پرتو اين منطق - منطق شهيد پيروز - به راز موضع امام حسين عليه السلام در برابر پيشنهادها و رايزنىهاى درست و نصايح خيرخواهانه‌اى كه ( با معيار پيروزى ظاهرى و به دست گرفتن حكومت ) از سوى كسانى چون محمد حنفيه ، عمر بن عبدالرحمن ، عبدالله بن عباس و عمرو بن لوذان ارائه مىشد نيز مىتوان پى برد .\r\nبرادر آن حضرت ، محمد حنفيه ، به او گفت : به مكّه برو ، اگر آن‌جا را سرايى مطمئن يافتى اين همان چيزى است كه من و تو دوست مىداريم و اگر جز اين بود به سرزمين يمن برو ، چون كه مردمانش ياران جد و پدر و برادر تواند و آنان مردمى هستند مهربان و دلسوز ، سرزمين‌شان از همه پهناورتر و خردشان از ديگران برتر است . اگر سرزمين يمن را جايى مطمئن يافتى كه خوب و گرنه سر به ريگستان‌ها و درّه‌ها مىگذارى و از شهرى به شهرى ديگر مىروى تا ببينى كه كار مردم به كجا مىكشد و ميان تو و ميان قوم تبهكار داورى گردد . « 3 »\r\nامام عليه السلام صادقانه بودن اين نصيحت را تأييد كردند و فرمودند : « برادرم ، خداوند به تو پاداش نيك دهد ، تو خيرخواهى كردى و [ راه 
  ] درست را نشان دادى . . . » « 4 »\r\n\r\n\r\n","description":"","footnote":"\r\n( 1 ) - بگو : اگر شما در خانه‌هاى خود هم بوديد ، كسانى كه كشته شدن براى آن‌ها نوشته شده ، [ قطعاً 
  ] با پاى خود به سوى قتلگاه‌هاى خويش مىرفتند [ آل عمران ( 3 ) ، آيه 154 
  ] .\r\n( 2 ) - اللهوف ، ص 28 - 30 ، گفتيم كه اين يكى از ابعاد است و تنها بعد نيست . زيرا خوددارى امام عليه السلام از پذيرش پيشنهاد ملائكه را مىتوان اين گونه تفسير كرد كه رويدادهاى قيام وى با اسباب طبيعى و عادى به انجام برسد و نه با اعجاز و كارهاى خارق العاده ، تا آن كه ثواب و پاداش مجاهدت و شكيبايى را به كمال ببرند . طبق آنچه در روايت ديگرى آمده است ، امام عليه السلام خود ، دليل نجنگيدن به وسيله ملائكه را بيان فرموده و گفته‌اند : اگر نزديكى اشياء به يكديگر و ضايع شدن پاداش نبود ، به وسيله اينان با دشمن مىجنگيدم ( اللهوف ، ص 26 - 27 ) .\r\n( 3 ) - الفتوح ، ج 5 ، ص 20 - 21 .\r\n( 4 ) - همان .\r\n","page_name":" 143 ","page_number":143},
  {"content":"\r\n\r\nعمر بن عبدالرحمن به وى گفت : شنيده‌ام كه آهنگ عراق دارى بدان كه من دلسوز توام ؛ تو به سرزمينى مىروى كه كارگزاران و اميرانش در آن‌جايند و بيت‌المال در دست‌شان است . مردم بندهء دينار و درهم‌اند ، من از اين ايمن نيستم كه همان‌ها كه به تو وعدهء يارى داده‌اند با تو نجنگند ؛ هر چند از كسى كه آنان را به جنگ تو مىآورد در نزدشان محبوب‌تر هستى . « 1 »\r\nامام عليه السلام نظرش را ستود و فرمود : پسرعمو ، خداوند به تو پاداش خير دهد ، به خدا سوگند مىدانم كه تو خيرخواهانه و خردمندانه سخن مىگويى . « 2 »\r\nدر همين راستا ابن عباس نيز به وى گفت : « خدايت رحمت كند ، به من بگو ، آيا به سوى مردمى حركت مىكنى كه اميرشان را كشته‌اند و سرزمينشان را به دست گرفته‌اند و دشمنشان را رانده‌اند ؟ اگر چنين كرده‌اند به سوى آنان حركت كن ، اما اگر در حالى تو را دعوت كرده‌اند كه اميرشان حاضر است و بر آنان تسلط دارد و كارگزارانش از سرزمين‌شان خراج مىگيرند ، [ بدان كه 
  ] تو را به جنگ و پيكار دعوت كرده‌اند ؛ و من بر تو ايمن نيستم كه تو را نفريبند و تكذيبت كنند و با تو مخالفت كنند و تو را وانهند ، و بيم آن دارم كه به سوى تو كوچانده شوند و نسبت به تو از سختگيرترين مردمان باشند . » « 3 »\r\nعمرو بن لوذان نيز در همين راستا به آن حضرت گفت : تو را به خدا سوگند از رفتن چشم بپوش ، زيرا جز به سوى نيزه‌ها و شمشيرهاى تيز نمىروى . اين‌هايى كه نزد تو فرستاده‌اند ، اگر سختى جنگ را از تو بر مىداشتند و همه چيز را برايت آماده مىكردند و تو نزد آنان مىرفتى خردمندانه بود ، اما در اين وضعيتى كه تو مىگويى من معتقدم نبايد چنين كنى . « 4 »\r\nامام عليه السلام پاسخ دادند : اى عبدالله ، موضوع بر من پوشيده نيست ، اما خداوند مغلوب كار خويش نمىگردد [ و تقدير او شدنى است 
  ] . » « 5 »\r\n\r\n\r\n","description":"","footnote":"\r\n( 1 ) - الكامل فى التاريخ ، ج 4 ، ص 37 .\r\n( 2 ) - همان .\r\n( 3 ) - تاريخ الطبرى ، ج 4 ، ص 287 .\r\n( 4 ) - الارشاد ، ص 248 .\r\n( 5 ) - همان .\r\n","page_name":" 144 ","page_number":144},
  {"content":"\r\n\r\nدر اين پاسخ اقرار به خردمندانه بودن و درستى اين نظر نهفته است . اما امام عليه السلام با وجود اعتراف به درستى اين گونه نصايح و پيشنهادها ، به هر كدام از اين مردان ، به روشى متناسب با شخصيت آنان ، تأكيد مىورزيد كه از پذيرش اين پيشنهادها و نصايح معذور است !\r\nزيرا گرچه منطق اينان با موازين ظاهرى درست بود ، اما از حد انديشه سلامت خواهى و سودجويى شخصى و كسب پيروزى ظاهرى فراتر نمىرفت ، هر چند كه همهء اين‌ها جزئى و احتمالى بود ! در شرايطى كه اسلام ، در حال گذر از نقطه عطف سخت و سرنوشت‌ساز « ماندن يا نماندن » بود ، امام عليه السلام اين وضعيت دشوار را در سخن خويش به مروان حكم خلاصه كرده مىفرمايند : « آن گاه كه اسلام به حكمرانى چون يزيد مبتلا گردد ديگر فاتحهء اسلام را بايد خواند . » « 1 »\r\nاسلام در آن هنگام حكم بيمار بيهوشى را داشت كه تنها راه درمانش داغ كردن بود ، و ضرب المثلى قديمى است كه « آخرين درمان داغ است » ، زيرا درمان را قطعى مىكند .\r\nوضعيت اسلام در آن هنگام ، به گونه‌اى نبود كه منطق سياست و معامله و زيركى سياسى و رعايت منافع شخصى و سلامت‌خواهى و محاسبه‌هاى منفعت طلبانه و سودجويانه و طرح نقشه‌اى اساسى براى دست يافتن به حكومت براى درمانش سودمند باشد !\r\nوضعيت اسلام در آن هنگام جز با منطق شهيدى پيروزمند كه از قلب مدينه برآيد و به جهاد بپردازد و شوق ديدار پروردگار او را به سوى قتلگاه انتخابىاش براند درمان‌پذير نبود « من چنان دلداده و مشتاق ديدار پيشينيان خويش هستم كه يعقوب به يوسف بود . » « 2 »\r\nآن هم با كاروانى از عاشقان « و قتلگاه‌هاى عاشقان شهيد » « 3 » كه خردورزى و نصيحت خردمندان ظاهربين و سرزنش محجوب از محبوب ، آنان را از هدف باز نمىداشت !\r\nتا آن كه چون گفته شد : اين‌جا كربلاست !\r\nشهيد پيروز آهى از دل بركشيد !\r\nپس اين‌جا ! قتلگاه برگزيده و آوردگاه پيروزى است !\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 17 .\r\n( 2 ) - اللهوف ، ص 26 .\r\n( 3 ) - بحار الانوار ، ج 41 ، ص 295 ، باب 114 ، حديث 18 ، به نقل از الخرائج والجرائح ( مخطوط ) .\r\n","page_name":" 145 ","page_number":145},
  {"content":"\r\n\r\n\r\nدورنماى پيروزى حسينى\r\nيك سند درخشان و معتبر تاريخى ، نقل مىكند كه امام اباعبدالله الحسين نامهء زير را نوشت و براى برادرش محمد حنفيه و ديگر نزديكان وى از بنى هاشم ارسال داشت :\r\nبسم الله الرحمن الرحيم\r\nاز حسين بن على به محمد بن على و كسانى از بنى هاشم كه نزد اويند . اما بعد : هر كس به من بپيوندد شهيد مىشود و هر كس به من نپيوندد ، پيروزى را درنخواهد يافت والسلام . « 1 »\r\nپژوهشگر محترم آقاى مقرّم با اشاره به اين روايت مىگويد : حسين عليه السلام در قيام خويش بر اين باور بود كه پيروز و ظفرمند است ، زيرا شهادتش موجب مىشود كه سنّت رسول خدا صلى الله عليه و آله و سلم زنده شود و بدعت بميرد و مخالفان رسوا شوند و امّت درك كند كه او از ديگران به خلافت سزاوارتر است . از اين رو در نامه‌اش به بنىهاشم اشاره مىكند و مىفرمايد : « هر كس از شما كه به ما بپيوندد شهيد مىشود و هر كس سرباز زند به پيروزى نمىرسد » . مراد ايشان از پيروزى چيزى جز آثار مترتب بر نهضت فداكارانه وى همچون درهم شكستن ستون‌هاى گمراهى و بر طرف كردن خارهاى باطل از سر راه شريعت پاك و به پاداشتن اركان عدالت و توحيد و وجوب قيام امّت در برابر منكر بود .\r\nمفهوم سخن امام سجاد عليه السلام به ابراهيم بن طلحة بن عبيدالله نيز همين بود . هنگامى امام به مدينه بازگشت ابراهيم از وى پرسيد : چه كسى پيروز شد ؟ ! امام عليه السلام پاسخ داد :\r\nچون هنگام نماز فرا رسيد اذان و اقامه بگوى آن‌گاه پيروز را مىشناسى ! « 2 »\r\n\r\n\r\n","description":"","footnote":"\r\n( 1 ) - كامل الزيارات ، ص 75 ، باب 4 ، حديث 15 . سند روايت چنين است : حديث كرد مرا پدرم - رحمه الله - و گروهى از استادانم از سعد بن عبدالله از على بن اسماعيل بن عيسى و محمد بن حسين بن ابى الخطاب ، از محمد بن عمرو بن سعيد الزيات ، از عبدالله بن بكير ، از زراره از ابى جعفر عليه السلام و همه رجال اين سند ثقه‌اند مگر عبدالله بن بكير كه ثقه فطحى مذهب است ، بنابر اين روايت گرچه صحيح نيست ، ثقه هست . صاحب بصائر الدرجات در ج 10 ، ص 481 ، باب 9 ، حديث 5 ، آن را به سندى ديگر از امام صادق و با تفاوتى اندك نقل كرده است ؛ و در الخرائج والجرائح ، ج 2 ، ص 771 ، حديث 93 به طور مرسل و با تفاوتى اندك نقل شده است . در چند جاى بحار نيز از جمله ج 44 ، ص 320 با تفاوتى اندك ، از كتاب محمد بن ابىطالب ، از كتاب الرسائل كلينى با سندى كه به امام صادق مىرسد نقل گرديده است .\r\n( 2 ) - مقتل الحسين عليه السلام ، مقرم ، ص 66 .\r\n","page_name":" 146 ","page_number":146},
  {"content":"\r\n\r\nمحقق محترم ، باقر شريف قريشى در توضيح روايت پيشين مىنويسد : امام عليه السلام به خاندان نبوّت خبر داد كه هر كس به وى بپيوندد به زودى با شهادت پيروز خواهد شد و هر كس به او نپيوندد ، به پيروزى نخواهد رسيد ؛ به راستى ، پيروزى مورد نظر امام كدام بود ؟\r\nپيروزىاى كه براى هيچ يك از رهبران جهان و قهرمانان تاريخ حاصل نشد . آن حضرت بر همه كسانى كه به وى حمله كردند پيروز شد و ارزش‌هاى او پيروز شد و فداكارى او در جهان درخشيد و نامش رمز حق جويى و عدالت خواهى گرديد ؛ و مرتبه شخصيت وى چنان بلند گرديد كه نه بر امّت يا طايفه‌اى خاص ، بلكه بر همهء انسانيت حكومت مىكند و در همه دوران‌ها و مكان‌ها يگانه است . به راستى كدام پيروزى از اين بزرگ‌تر است ؛ و يا كدام ظفرى به اين پايه مىرسد ؟ « 1 »\r\nاينك مهم‌ترين افق‌هاى پيروزى حسينى را با عنايت به گنجايش اين در اثر سه مقطع زمانى زير مورد بررسى قرار دهيم :\r\n\r\nعصر عاشورا\r\nافق‌هاى پيروزى حسينى در اين مقطع فراوان مىباشد كه مهم‌ترين‌شان اين‌ها است :\r\n\r\n1 - جدايى ميان امويّت و اسلام\r\nدر بخش نخست پيشگفتار اين كتاب گفتيم كه چگونه معاوية بن ابىسفيان در دوران رهبرى جريان نفاق با استفاده از عنوان دين همهء امّت را گمراه ساخته بود ! به اين ترتيب كه بر نام اهل بيت و يادكرد فضايلشان سرپوش نهاده از طريق جاعلان حديث قداست دروغينى را به نقل از پيامبر صلى الله عليه و آله و سلم براى خود و شمارى ديگر از رهبران نفاق و كسانى كه با آن همسو بودند و براى غصب حق الهى خلافت از ائمه آن را پشتيبانى مىكردند دست و پا كرد . معاوية بن ابىسفيان از راه تأسيس فرقه‌هايى كه دين را در توجيه رفتار امويان تفسير مىكردند ، مانند مذهب جبريون و مذهب مرجئه - كه در پراكنده ساختن قبايل و\r\n\r\n\r\n","description":"","footnote":"\r\n( 1 ) - حياة الامام الحسين بن على عليه السلام ، ج 3 ، ص 44 - 45 .\r\n","page_name":" 147 ","page_number":147},
  {"content":"\r\n\r\nطبقات امّت اسلامى و وارد آوردن فشار فراوان بر شيعه ، به وى بسيار كمك كردند - امّت اسلامى را از قيام و ايستادگى عليه ستم و ستمگران باز داشت .\r\nبا توجّه به اين كه دوران حكومتش به درازا كشيد اكثر امّت فريفته گمراهى دينى اموى گشتند و معتقد شدند كه حكومت معاويه شرعى است و تداوم بخش خلافت اسلامى پس از رسول خدا صلى الله عليه و آله است ؛ و وى امام اين امّت است و جانشينان وى نيز جانشين شرعى پيامبرند . با كمال تأسف همه امّت كوركورانه به اين گمراهى تن دادند و فرمانبردار او شدند . به طورى كه نه تنها جز او را نمىشناختند بلكه فكر اين را هم كه ممكن است حقيقت چيز ديگرى باشد نمىكردند !\r\nابن زياد در خطبه‌اى كه طى آن مردم را وادار ساخت تا از مسلم بن عقيل دست بردارند گفت : به اطاعت خداوند و فرمانبردارى پيشوايان خويش چنگ بزنيد . « 1 »\r\nو مسلم بن عمرو باهلى است كه مسلم بن عقيل عليه السلام را مخاطب قرار داده و در حالى كه به گمراهى خويش افتخار كرده مىگويد : من پسر كسى هستم كه هنگام انكار تو نسبت به حق آن را شناخت ، و هنگام خيانت تو نسبت به امامش ، او خيرخواهى كرد و آن‌گاه كه تو سر برتافتى و مخالفت ورزيدى ، او شنيد و فرمان برد . « 2 »\r\nعمرو بن حجاج زبيدى - از سران سپاه اموى در كربلا - فريادزنان مردم كوفه را به جنگ با حسين عليه السلام تشويق مىكرد و مىگفت : اى مردم كوفه پايبند فرمانبردارى و جماعت خويش باشيد و در كشتن كسى كه از دين بيرون رفته و با امام مخالفت ورزيده است ترديد نكنيد ! « 3 »\r\nاين وضعيت كوفه و عراق بود ، اما در شام مردم بر اين باور بودند كه پيامبر صلى الله عليه و آله و سلم ، جز بنىاميه خويشاوند و خاندانى كه وارث او باشند ، نداشت . « 4 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 275 .\r\n( 2 ) - همان ، ص 281 .\r\n( 3 ) - همان ، ص 331 .\r\n( 4 ) - ر . ك . مروج الذهب ، ج 3 ، ص 43 .\r\n","page_name":" 148 ","page_number":148},
  {"content":"\r\n\r\nحكومت اموى با همه وجود مىكوشيد تا وجههء دينى را كه با تلاشى درازمدت و از راه مكر و فريب براى خود دست و پا كرده بود حفظ كند .\r\nمطمئن‌ترين راه شكست و نابودى اين چارچوب دينى ، اين بود كه مردى با برخوردارى از موقعيّت دينى و پذيرفته شده در نزد امّت اسلامى قيام كند ؛ چرا كه قيام او ضامن رسوايى چهرهء دروغين بنىاميه بود ، و جاهليت و فاصله بسيار حكومت‌شان از تعاليم اسلامى را آن چنان كه بود روشن گرداند ؛ و اين مرد كسى جز حسين بن على عليه السلام نبود . زيرا كه آن حضرت در قلب اكثريت قاطع مسلمانان داراى جايگاهى بلند بود ؛ و او را دوست مىداشتند ، حرمت مىنهادند و تعظيم مىكردند . معاويه كه به اين حقيقت آگاه بود ، از هر گونه رويارويى آشكار با امام حسين عليه السلام دورى مىجست و مىكوشيد تا در راه قيام آن حضرت با مراقبت و مداراى شديد مانع ايجاد كند . چنان كه از برخى روايت‌ها - كه در متن كتاب نقل خواهد شد - برمىآيد ، معاويه قصد داشت كه اگر امام قيام كرد و وى بر آن حضرت دست يافت از او درگذرد . زيرا به خوبى دريافته بود كه ريختن خونى چنين مقدس حماقتى است بزرگ ؛ و حكومت اموى را از همه جامه‌هاى دروغين دينى كه بر خود پوشيده بود برهنه مىكند . اما پسرش يزيد كه از هوش و تجربه سياسى پدرش بى بهره بود اين حماقت بزرگ را مرتكب شد !\r\nدر روز عاشورا در كربلا ، سپاه اموى جز به كشتن حسين عليه السلام رضايت نداد : او را و ياران و اهل بيت بزرگوارش را در دل اين روز كشتند ؛ در حالى كه آب را به رويشان بسته بودند ؛ تا آن كه تشنگى بر آنان چيره گشت ، در حالى كه در ميانشان حتى كودك شيرخواره بود ! سپس كارهاى ديگرى كه كردند مانند تاختن اسبان بر پيكرهايشان و به اسارت بردن دختران نبوّت با آن صورت مشهور : سر و پا برهنه و بدون پوشش و پرده ؛ و سرهاى كشتگان را همراه با اسيران از كربلا به كوفه و از آن‌جا به شام انتقال دادند .\r\nاين رفتار ، پرده از چهره ضد دينى امويان برداشت ؛ و حقيقت ضد دينى و ضد انسانيشان را آشكار گردانيد . سرهاى بريده ، اسيران و سربازان برگشته از جنگ ، گواهان زنده و آشكارى بودند كه جايگاه موهوم دينى امويان در نفوس مسلمانان را متزلزل ساختند .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nموضع‌گيرى امام حسين عليه السلام كار امويان را دشوارتر كرد ؛ زيرا آن حضرت نه بر جنگ پاى فشرد و نه آن را آغاز كرد ؛ و به آنان فرصت داد بلكه از كشتن او و خاندان و يارانش بپرهيزند . اما سپاه بنىاميه پاى فشردند و جز به كشتن‌شان رضايت ندادند ؛ و اين موجب افزايش رسوايى آنان در ميان مسلمانان گشت .\r\nحماقت سپاه اموى در كربلا در روز عاشورا ، آنان را كور ساخته بود ؛ و غافل بودند كه با كشتن حسين عليه السلام ، در واقع شخص پيامبر صلى الله عليه و آله و سلم را مىكشند .\r\nاز كسانى كه اين حقيقت را دريافت حرّ بن يزيد رياحى بود . دل وى از اين فاجعه چنان به درد آمد كه در روز عاشورا بهشت را بر دوزخ برگزيد و به صف امام عليه السلام پيوست و در ركاب او به شهادت رسيد .\r\nسپاه اموى با پاى فشردن بر قتل حسين عليه السلام ، عليه اصل اسلام شوريد . امام عليه السلام نيز در احتجاج‌هاى روز عاشوراى خود عليه آنان به منظور رسواسازى و آشكار ساختن دشمنىشان نسبت به اسلام اصرارشان بر كشتن وى و خوددارى از پذيرش پيشنهادش را بسيار دست كم گرفت و بى اهميت تلقى كرد ؛ و براى همه آن جمعيّت انبوه حاضر در سرزمين كربلا و شاهدان آن رويداد ، حقيقت نفاق اموى را آشكار ساخت . از آن پس نيز اخبار دردناك رويدادهاى عاشورا ميان آحاد امّت پيچيد ؛ تا بدين ترتيب يكى از افق‌هاى مهم پيروزى حسينى يعنى جدايى امويت از اسلام تحقق يابد .\r\nاگر واقعه كربلا نمىبود ، حكومت امويان با عنوانى دينى استمرار مىيافت و با گذشت روزها و سال‌ها ، در اذهان مردم چنين رسوخ مىكرد كه اسلام چيزى جز آنچه بنى اميه مىگويند و عمل مىكنند نيست .\r\nاگر واقعه عاشورا نبود ، امكان جداسازى ميان امويت و اسلام نيز وجود نداشت . اين سخن به اين مفهوم بود كه اگر روزى امويت زوال پذيرفت زوال اسلام نيز حتمى است ! در نتيجه همهء قيام‌ها و انقلاب‌هايى كه عليه ستم امويان برپا شد ، عليه اسلام تلقى مىگرديد .\r\nاما پيروزى حسينى در عاشورا موجب شد كه همه قيام‌ها و انقلاب‌هاى پس از عاشورا به نام اسلام و زيان اموىها تلقى شود . « 1 »\r\n\r\n\r\n","description":"","footnote":"\r\n( 1 ) - در اين‌جا نبايد يادآورى اين نكته را از ياد برد كه خوارج نيز انقلاب‌ها و شورش‌هايى عليه امويان داشته‌اند ( بلكه از شهادت امام على عليه السلام تا عاشورا تنها گروهى بودند كه قيام كردند ) . ولى اينان موفق به شكستن چارچوب دينى حكومت امويان نگشتند . زيرا امّت اسلامى به انحراف فكرى اينان از اسلام و خشونت و درشتى و سنگدلى و تهى مغزى و تمايلشان به خونريزى و عدم پرهيز از كشتن هر انسانى مرد يا زن ، پير يا خردسال آگاه بودند . اين امر موجب شد كه امّت نه تنها آنان را نپذيرند بلكه در برابرشان بايستند .\r\n","page_name":" 150 ","page_number":150},
  {"content":"\r\n\r\nواقعه عاشورا در اين نقطه - جدايى امويّت و اسلام - همهء تلاش‌هاى جريان نفاق - از رحلت پيامبر صلى الله عليه و آله و سلم تا سال شصت هجرى - را به صفر رساند . چنانچه عاشورا نبود ، در آن هنگام جريان نفاق در قالب حزب اموى مىتوانست كه به زندگى اسلام ناب محمدى پايان دهد و از آن چيزى جز يك نامى باقى نگذارد .\r\nبنابر اين ، كدام افق فتح حسينى از حفظ اسلام ناب محمدى و جداسازى امويّت ، با همهء دستاويزهايى كه از اين اسلام ، براى خود ساخته بود روشن‌تر و بزرگ‌تر است .\r\n\r\n2 - عاشورا ، آغاز فروپاشى حكومت اموى\r\nواقعهء عاشورا موج سهمگينى از مخالفت و نگرانى روحى و احساس گناه را برانگيخت .\r\nاين موج بر همهء افراد و گروه‌هاى اسلامى چيره شد و آنان را وادار كرد تا براى از ميان بردن حكومت اموى دست به فعاليت سياسى و ايجاد تشكل‌هاى اجتماعى بزنند .\r\nاز عاشورا تا پايان دولت اموى ، تاريخ امّت اسلامى آكنده از قيام‌ها و انقلاب‌هاى فردى و اجتماعى برپا شده عليه حكومت امويان است كه ؛ قيام امام حسين عليه السلام به طور مستقيم يا غير مستقيم در همهء آنها تأثير داشت . بنابر اين مىتوان گفت : عاشورا ، رقم زننده آغاز فروپاشى حكومت امويان بود .\r\nاز جمله انقلاب هايى كه تأثير مستقيم از قيام امام حسين عليه السلام داشت عبارتند از :\r\n\r\n1 - 2 - قيام عبدالله بن عفيف ازدى ( رض ) :\r\nاين مؤمن مجاهد براى يارى اهل بيت عليهم السلام ، عليه پسر مرجانه به پا خاست و سرمستى پيروزى ظاهرى او را به شكستى دردناك تبديل كرد . وى به طور ناشناخته در ملاء عام و با تندى ، زشتى رفتار وى با فرزندان پيامبر صلى الله عليه و آله و سلم را يادآور شد و پسر مرجانه را رسوا كرد . رويارويى بى پرده ميان او و پسر مرجانه در شكستن عامل ترس در دل‌هاى مردم و تشويق آنان به قيام ، تأثير بسيار زيادى داشت . اين قيام شجاعانه در فصول بعد بحث خواهد شد .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nيك قيام فردى ديگر نيز در تاريخ ثبت شده است . نقل شده كه مردى از قبيله بكر بن وائل به نام جابر كه در مجلس يزيد حاضر بود ، هنگامى كه متوجّه شد سر پسر دختر رسول خدا صلى الله عليه و آله و سلم در برابر ابن زياد قرار دارد برخاست و خطاب به يزيد گفت : « به خدا سوگند با خود عهد مىكنم اگر ده تن از مسلمانان را بيابم كه عليه تو به پا خاسته‌اند ، با آنان قيام كنم . « 1 »\r\n\r\n2 - 2 - قيام مدينه :\r\nاين انقلاب از رويدادهاى سال 63 هجرى است كه مردم مدينه‌طى آن در آن شهر قيام كردند و عامل يزيد بن معاويه ، يعنى عثمان بن محمد بن ابىسفيان را بيرون راندند ؛ و در داستان مفصلى كه به واقعهء دردناك حَرّه به دست مسلم بن عقبه مُرّى منتهى شد ، خواستار خلع يزيد شدند . وى براى سه روز مدينه را مباح كرد و شمار زيادى از ساكنانش را كشت و چهار هزار تن از آنان را تبعيد كرد . تا آن‌جا كه ابن مُرّى ملعون ، « مسرف » لقب گرفت . اين فاجعه نيز در انگيزش و شعله‌ور ساختن احساسات مردم عليه حكومت بنى اميه تأثيرى بسزا داشت .\r\nدلايل چندى موجب شعله‌ور شدن آتش اين انقلاب گشت كه مهم‌ترينشان شهادت امام حسين عليه السلام بود . زينب ، دختر على عليه السلام ، پس از رسيدن به كوفه با جدّيت هر چه تمام دست به كار انقلاب و آماده سازى دل‌ها براى اين كار و انگيزش مردم مدينه عليه حكومت يزيد گرديد . به طورى كه حاكم وقت مدينه ، عمرو بن سعيد اشدق ، از گسستن رشته امور و شورش مردم بر يزيد شكايت كرد ؛ و او در پاسخ نوشت كه زينب را از مردم جدا نگهدارد . « 2 »\r\n\r\n3 - 2 - قيام توابين :\r\nاين قيام صرفاً بازتاب قيام امام حسين عليه السلام بود ؛ و جز تأثّر از اين قيام نشان ديگرى در آن به چشم نمىخورد . آنچه موجب برپايى آن گشت احساس گناه و پشيمانى و افسوس خوردن مردم به خاطر يارى نكردن امام حسين عليه السلام بود ؛ و انقلابيون ديدند كه ننگ و گناهشان جز با كشتن قاتلان حسين عليه السلام يا كشته شدن در اين راه پاك نمىشود . رهبر اين قيام سليمان بن صُرد خزاعى بود . وى پس از عاشورا در سال 61 ه .\r\n\r\n\r\n","description":"","footnote":"\r\n( 1 ) - حياة الامام الحسين بن على عليه السلام ، ج 3 ، ص 342 ، به نقل از مرآة الزمان فى تواريخ الاعيان ، ص 98 .\r\n( 2 ) - ر . ك . كتاب « زينب الكبرى » ، ص 142 .\r\n","page_name":" 152 ","page_number":152},
  {"content":"\r\n\r\nدست به كار فراهم ساختن زمينه‌هاى سياسى و اجتماعى اين قيام شد . اين كار تا هنگام مرگ يزيد به صورت پنهانى بود ، ولى پس از مرگ وى آشكار گشت . انقلابيون در سال 65 ه . به سوى قبر امام حسين عليه السلام به راه افتادند و پس از رسيدن به آن‌جا ، يكباره فرياد آه و ناله سر دادند ، چنان كه به اندازهء آن روز گريه كننده ديده نشده بود . آنان در كنار ضريح آن حضرت مىگفتند : خدايا ، حسين شهيد فرزند شهيد ، هدايت شدهء پسر هدايت شده و راستگوى پسر راستگو را بيامرز ، بارپروردگارا ما گواهى مىدهيم كه بر دين آنان و در راهشان هستيم . با قاتلانشان دشمن و با دوستانشان دوستيم . پروردگارا ، ما پسر دختر پيامبرت صلى الله عليه و آله و سلم را رها كرديم . پس گذشته هايمان را ببخش و توبهء ما را بپذير و بر حسين و ياران شهيد و راستگوى او ببخشاى ، ما گواهى مىدهيم كه بر دين آنان و آنچه آنها به خاطرش كشته شدند هستيم ؛ و اگر تو ما را نيامرزى و بر ما نبخشايى از زيانكاران خواهيم بود . » « 1 »\r\nسپس عازم شام گشتند و با گروه‌هايى از سپاه اموى در منطقه عين الورده در يك رويداد خونين و وحشتناك درگير شدند كه پيامدهاى سنگين آن ، پايه‌هاى حكومت اموى را به سختى تكان داد .\r\nتوابين ، نخستين و مهم‌ترين عامل قتل امام حسين عليه السلام را حكومت دانستند ؛ و نه اشخاص و افراد . اين باور درستى بود ؛ و از همين رو به آن دسته از قاتلان حسين عليه السلام كه در كوفه بودند توجهى نكردند و عازم شام شدند . « 2 »\r\nدر اين انقلاب ، جامعه اسلامى پديده اجتماعى تازه‌اى را كه پس از يك دوره سستى فراگير - كه در دنياطلبى و مرگ‌گريزى چهره نموده بود - بار ديگر برانگيخته شد تجربه كرد ؛ و آن روحيه جانبازى و فداكارى و طلب مرگ بود .\r\nسستى و دنياطلبى آفتى بود كه بر اثر تباهكارىهاى عمدى امويان ، در دل‌هاى امّت اسلامى رخنه كرده بود .\r\n\r\n\r\n","description":"","footnote":"\r\n( 1 ) - الكامل فى التاريخ ، ج 4 ، ص 178 .\r\n( 2 ) - ثورة الحسين عليه السلام ، ظروفها الاجتماعيه و آثارها الانسانيه ، ص 264 .\r\n","page_name":" 153 ","page_number":153},
  {"content":"\r\n\r\nهر كس در خطبه‌ها و سخنان رهبران قيام توابين تأمل بورزد به روشنى در مىيابد كه چگونه قيام امام حسين عليه السلام انبوه مفاهيم عجز و سستى و شكست و دورويى را درهم شكست و به جاى آن روحيه استقامت ، آزادگى و شهادت‌طلبى را جايگزين ساخت .\r\n\r\n4 - 2 - قيام مختار :\r\nمختار بن ابى عبيده ثقفى كه به سال 66 ه در عراق به خونخواهى حسين عليه السلام قيام كرد ؛ و عموم مردم آن سرزمين كارش را مورد تأييد قرار دادند . مردمى كه آرزوهايشان مبنى بر گرفتن انتقام خون حسين و اصلاح اجتماعى را به وسيله عبدالله زبير برآورده شده نديدند ، به وى پشت كردند و به مختار پيوستند .\r\nابن زبير عليه سلطه امويان در عراق قيام كرد ، ولى حكومت او براى عراقيان بهتر از حكومت امويان نبود . زيرا قاتلان حسين عليه السلام ، مثل شمر بن ذى الجوشن ، شبث بن ربعى ، عمر بن سعد و عمرو بن حجاج و ديگران همانند دوران بنىاميه ، جزو مقربان درگاه بودند . همانطور كه عدالت اجتماعى مورد نظرشان نيز تأمين نشد . آنان خواهان اجراى سيرهء على بن ابىطالب عليه السلام در جامعه بودند ، سيره‌اى كه پيوسته از آن ياد مىكردند و مشتاق آن بودند و هنگامى كه عبدالله بن مطيع عدوى ، عامل ابن زبير در كوفه قصد داشت ميان آنها با روش عمر و عثمان رفتار كند مردم زير بار نرفتند . « 1 »\r\nاين امر سبب شد كه مردم به ابن زبير پشت كنند و قيام مختار را كه شعار « يا لثارات الحسين » سر مىداد مورد تأييد قرار دهند .\r\nمختار قاتلان امام حسين عليه السلام و ياران گرامى وى را مورد تعقيب قرار داد و همه را كشت ، به طورى كه 248 تن از آن‌ها را در يك روز به قتل رساند و از فرماندهان و سردارانشان حتى يك نفر را باقى نگذاشت .\r\n\r\n5 - 2 - قيام زيد بن على عليه السلام :\r\nپايان يافتن قيام مختار به دست ابن زبير روحيه انقلابى شيعه را نتوانست سست كند ؛ و چندين قيام ديگر مانند قيام زيد بن على عليه السلام در سال 122 ه . و پس از آن قيام پسرش يحيى بن زيد به وسيله آنان برپا گرديد .\r\n\r\n\r\n","description":"","footnote":"\r\n( 1 ) - الكامل فى التاريخ ، ج 4 ، ص 235 .\r\n","page_name":" 154 ","page_number":154},
  {"content":"\r\n\r\nشكاف ايجاد شده در درون حكومت امويان پيوسته روبه گسترش بود و ناتوانى آن روبه فزونى نهاد تا آن كه سپاهيان ابومسلم خراسانى ، در سال 132 ه به طور كامل آن را نابود ساختند .\r\nاز همه آنچه گفته شد ، اين حقيقت براى ما نمايان مىشود كه واقعهء عاشورا آغاز فروپاشى حكومت اموى بود ، بلكه مىتوان گفت : آن چيزى كه به حكومت امويان پايان بخشيد عاشورا بود . زيرا در جداسازى ميان امويت و اسلام به طور كامل موفق گشت .\r\nاما قيام‌هايى مثل قيام عبدالله بن زبير ، قيام مطرف بن مغيره و قيام عبدالرحمن بن محمد بن اشعث گرچه به طور مستقيم از قيام حسينى متأثر نبودند ، ولى به طور غير مستقيم از آن تأثير پذيرفته بودند . اينان جرأت قيام عليه حكومت اموى را از نهضت امام عليه السلام گرفتند و زمينه قيام آنها هنگامى فراهم شد كه عاشورا در جداسازى امويت از اسلام توفيق يافت و چارچوب دينى موهوم امويان را درهم شكست ؛ امرى كه موجب شد چنين قيام‌هايى از پشتيبانى همگانى امّت اسلامى برخوردار شوند .\r\n\r\nمقطع پس از عاشورا تا دوران ظهور\r\nاين مقطع ، يكى از افق‌هاى روشن پيروزى حسينى يعنى وابسته بودن موجوديت اسلام به حسين عليه السلام را در برابر ديدگان ما پديدار ساخت .\r\nدر آنچه گذشت - زير عنوان « شهيد پيروز ، از ويژگىهاى حسينى « - گفتيم كه عاشورا وحدت وجودى جدايىناپذير ميان اسلام ناب محمدى و حسين بن على عليه السلام را روشن ساخت . در نتيجه پس از عاشورا دعوت به اين اسلام عين دعوت به حسين عليه السلام گرديد و بالعكس . از سوى ديگر پس از عاشورا رويارويى و دشمنى با حسين عليه السلام عين رويارويى و دشمنى با اين اسلام گرديد و بالعكس بقاى اين اسلام - پس از كربلا - به بقاى عاشوراى حسين منوط گرديد . بنابر اين هستى اسلام محمدى و بقاى آن حسينى است .\r\nدليلش اين است كه نهضت امام حسين عليه السلام در اهداف ، شعارها ، نامه‌ها ، گفته‌ها و اخلاقياتش عين نهضت اسلام ناب محمدى است كه براى رهايى از رسوب‌هاى جاهلى\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nحاصل از سقيفه - كه به جريان نفاق امكان داد تا بر گرده مسلمانان سوار شود - بر پا گرديد .\r\nدر نتيجه اين وحدت وجودى ميان حقيقت اسلام و حسين بود كه عاشورا در زمان و مكان امتداد يافت و « هر روز عاشورا » گشت و كربلا در همهء مكان‌ها گسترش يافت و « هر زمينى كربلا » گرديد .\r\nبنابر شواهد فراوان تاريخى ، پس از عاشورا ، همهء نهضت‌هاى حقه اسلامى ، قيام حسين عليه السلام را چراغ راه خويش يافتند و خود را ادامه اين انقلاب مقدس مىدانستند .\r\nهمانطور كه همهء قيام‌هاى دعوت كننده به اسلام سفيانى نيز خود را دشمن حسين عليه السلام و اسلام ناب محمدى مىديدند .\r\nدر چارچوب اين وحدت وجودى ميان اسلام ناب محمدى و حسين عليه السلام است كه يكى از رازهاى بزرگ تأكيد امامان اهل بيت بر عاشورا و تثبيت پايه‌ها و گسترش افق‌هاى آن در هر فرصتى كه در شرايط خفقان‌زاى آن روز پيش آمد ، براى ما روشن مىشود .\r\nبه‌اين ترتيب كه از راه تأكيد پى در پى بر « عزاى حسين عليه السلام » و « زيارت قبر حسين عليه السلام » ، امّت اسلامى را با حسين عليه السلام آشنا مىساختند و علايق‌شان را با آن حضرت محكم مىكردند .\r\nعنايت فراوان امامان به عزاى حسينى و تأكيدهاى پياپىشان بر زيارت قبر مقدس آن حضرت را نبايد تنها به داشتن پاداش بزرگ به عنوان يك عمل صرفاً تعبدى - گرچه لحن بيش‌تر روايت‌هاى مربوط به اين موضوع فقط به اين پاداش محدود مىشود - بلكه از ديدگاه آثار ديگرى كه بر عزادارى و زيارت حسين عليه السلام مترتب است بايد تفسير كرد . « 1 »\r\nاز مهم‌ترين اين تأثيرها اثر تربيتى نهفته در شعاير حسينى به ويژه عزادارى و زيارت است . زيرا ساختن انسان‌هاى حسينى ، آزاده ، سرفراز ، آگاه و استوار كه به فضايل امام عليه السلام\r\n\r\n\r\n","description":"","footnote":"\r\n( 1 ) - برخى مىپندارند كه اين گفتار ما تحميل چيزى بر روايات است كه در آن‌ها نيست ، در پاسخ بايد گفت : عزا و زيارت - بجز پاداش اخروى - در زندگى فردى يا در زندگى اجتماعى تأثيرهاى ديگرى نيز دارد كه از آن‌ها ناشى مىگردند و از نوع اثر طبيعى فعل محسوب مىشوند . اين چيزى است كه با عقل انسان‌هاى عادى هم قابل درك و ترديدناپذير است ، تا چه رسد به امام معصوم عليه السلام !\r\nبنابر اين مفهوم سخن گفتن امامان تنها از پاداش‌هاى اخروى مترتب بر عزا ، زيارت و ديگر شعاير حسينى بدون ذكر ديگر تأثيرها ، اين است كه آن بزرگواران به سبب وجود شرايط خفقان‌آور آن روز از ذكر آن چشم پوشيده‌اند .\r\n","page_name":" 156 ","page_number":156},
  {"content":"\r\n\r\nو ياران گرامىاش تأسى بجويند ، جز در « كارگاه عاشورا » قابل ساخته شدن نيست .\r\nديگر از اين تأثيرها ، تأثير سياسى و اجتماعى و ايجاد تغيير فكرى و روحى در امّت ، در فاصلهء ميان شهادت تا دوران غيبت صغرا است كه از شعاير حسينى به ويژه عزا و زيارت سرچشمه مىگيرد . زيرا كه برپايى عزا و رفتن به زيارت در برخى مقاطع اين دوره به مفهوم قيام و اعلام بيزارى مردم نسبت به حاكمان وقت و مخالفت با انواع ظلم‌ها و ستم‌هاى آنان بود . چنان كه « شمار زيادى از مردم عراق براى زيارت قبر حسين عليه السلام در سرزمين نينوا گرد مىآمدند » « 1 » و مىگفتند : « اگر همه كشته شويم ، بازماندگان ما از زيارت قبر حسين عليه السلام دست برنخواهند داشت ؛ و براى اين كارشان دلايلى داشتند . . . شمار آن‌ها چنان رو به فزونى نهاد كه بازار بزرگى براى آنان درست شد . » « 2 » اين امر حكمرانان سركش را به وحشت افكند و نگران كرد ؛ و پس از آن كه زيارت به يك پديده مهم سياسى و اجتماعى تبديل گشت ، از بيم پيامدهايش ، آن را ممنوع ساختند ؛ و چندين بار خود قبر مقدس را مورد تعرض قرار دادند .\r\nنخستين بار موسى بن عيسى هاشمى ، فرماندار كوفه و بار ديگر متوكل عباسى « 3 » به دست ابراهيم ديزج يهودى و شمارى ديگر از يهوديان آن را ويران كردند . « 4 » اين ستمگران آرزو داشتند كه اين قبر مقدس و آثارش محو گردد ، ولى روز به روز بر شكوه و عظمتش افزوده مىشود .\r\nدر روزگاران اخير نيز قبر امام حسين عليه السلام چندين بار مورد تهاجم قرار گرفت . در سال 1216 ه . ق سپاه وهابى متشكل از دوازده هزار جنگجو به فرماندهى سعود بن عبدالعزيز و با اشارهء پدرش ، شهر كربلاى معلا را مورد حمله قرار دادند . آن‌ها در بامداد روز غدير مردم را غافلگير كردند و براى مدت هفت ساعت كشتار مردم را مباح ساختند . هفت هزار\r\n\r\n\r\n","description":"","footnote":"\r\n( 1 ) - امالى طوسى ، ص 328 - 329 ، مجلس دوازدهم ، حديث شماره 656 / 103 .\r\n( 2 ) - همان .\r\n( 3 ) - همان ، ص 321 ، مجلس يازدهم ، حديث شماره 650 / 97 .\r\n( 4 ) - مقاتل الطالبيين ، ص 395 - 396 .\r\n","page_name":" 157 ","page_number":157},
  {"content":"\r\n\r\nتن از ساكنان شهر را كشتند و حرمت آن قبر شريف و شهر مقدس را شكستند . « 1 »\r\nدر سال 1222 ه . ق نيز همين كار تكرار شد و سپاه وهابىها متشكل از بيست هزار جنگجو به فرماندهى همان سعود بن عبدالعزيز به نجف و كربلا حمله كردند . « 2 »\r\nدر سال 1258 ه . ق بار ديگر اين كار زشت ، در روزگار سلطان عبدالمجيد عثمانى و به دست نجيب‌پاشا تكرار شد . فرد ياد شده شهر مقدس كربلا را مورد حمله قرار داد و حرمتش را شكست و شمار بسيار زيادى از ساكنانش را به قتل رساند . ا « 3 »\r\nدر سال 1411 ه . ق حسين كامل يكى از بدخوترين ياران صدام تكريتى ، حاكم عراق ، به شهر كربلا حمله كرد و قبر مقدس امام حسين عليه السلام را به توپ بست و شمار زيادى از ساكنان شهر را كشت !\r\nآنچه سركشان را مىترساند و دل آنان را از بيم صاحب اين قبر به وحشت افكنده است ، چيزى جز وحدت حقيقى ميان حسين و اسلام ناب محمدى ، كه بقايش مرهون بقاى عاشوراى حسين عليه السلام گرديد ، نيست . عاشورايى كه چراغ راه و سرمشق همه نهضت‌هاى حقّهء اسلامى است .\r\n\r\nمقطع دوران ظهور\r\nدر اين مقطع پيروزى حسينى در روز عاشورا ، از خلال وحدت تنگاتنگ ميان قيام امام حسين عليه السلام و قيام حضرت مهدى و نيز ميان پيروزى حسينى و پيروزى جهانى ولى عصر به گونه‌اى روشن و ترديدناپذير تجسم مىيابد .\r\nبراى كسى كه در روايت‌هاى مربوط به اين دو قيام بزرگ تأمل بورزد ، روشن مىشود كه گويى مجموعه رويدادهاى قيام امام حسين عليه السلام از سه فصل تشكيل مىشود :\r\n\r\n\r\n","description":"","footnote":"\r\n( 1 ) - ر . ك . شهداء الفضيله ، ص 288 ، 303 و 306 .\r\n( 2 ) - همان .\r\n( 3 ) - همان .\r\n","page_name":" 158 ","page_number":158},
  {"content":"\r\n\r\nفصل نخست با وقوع فاجعه عاشورا و بازگشت كاروان حسينى به رهبرى امام سجاد عليه السلام به مدينه پايان مىپذيرد .\r\nفصل دوم در برگيرنده دوران ميان دورهء نخست تا قيام امام مهدى عليه السلام يعنى فصل بقا و نگهدارى اسلام است .\r\nفصل سوم با قيام امام مهدى به عنوان خونخواه حسين و پيروزى بخش اسلام بر ديگر اديان تحقق مىيابد .\r\nكسى كه در روايت‌هاى شريفه مربوط به قيام حضرت مهدى تأمل بورزد ، به روشنى در مىيابد كه اين قيام امتداد همان قيام امام حسين عليه السلام است . عاشوراى سال 61 ه نخستين ميدان نبرد حسينى بود ، كه خود در آن به شهادت رسيد ؛ و سراسر دوران ميان عاشورا تا ظهور ، پر از رويارويىها و نبردهايى است كه طى آن حسين عليه السلام نه تنها گلوى يزيد بن معاويه ، بلكه گلوى همه طاغوت‌هاى اين دوران را مىفشرد . جهان دوران ظهور شاهد فصل پايانى قيام امام حسين عليه السلام به فرماندهى حضرت مهدى است كه نسل قاتلان آن حضرت از عاشورا تا ظهور را به دليل خشنودى از كار پدرانشان ، مىكشد ؛ و پيروزى جهانى حلقه پايانى سلسله پيروزى حسينى در عاشوراست .\r\nدر اثبات آنچه در اين‌جا گفتيم ، براى نمونه ، به برخى از اين روايت‌هاى شريف تبرك مىجوييم .\r\n\r\n- صاحب پيروزى جهانى از فرزندان حسين است :\r\nرسول خدا صلى الله عليه و آله و سلم فرمود : « و از فرزندان اين - اشاره به حسين عليه السلام - مردى در آخر الزمان قيام مىكند ؛ و زمين را آن چنان كه از جور و ستم پر شده است از عدالت پر مىكند . » « 1 »\r\nامام حسين عليه السلام فرمود : « از ما دوازده مهدى است . نخست آنان اميرالمؤمنين على بن ابىطالب و آخرشان فرزند نهم من است . او به حق قيام مىكند و زمين مرده را زنده مىگرداند ؛ و دين حق به وسيله وى بر همهء اديان پيروز مىشود هر چند كه مشركان نخواهند . » « 2 »\r\n\r\n\r\n","description":"","footnote":"\r\n( 1 ) - امالى طوسى ، ص 499 - 500 ، مجلس دوازدهم ، حديث شماره 1095 / 2 .\r\n( 2 ) - كمال الدين و تمام النعمه ، ج 1 ، ص 317 ، باب 30 ، حديث شماره 3 .\r\n","page_name":" 159 ","page_number":159},
  {"content":"\r\n\r\n\r\n- امتداد رويارويى در جدايى ميان اهل حق و اهل باطل :\r\nامام صادق عليه السلام فرمود : « ما و آل ابوسفيان دو خاندانيم كه درباره خداوند با هم دشمنى ورزيديم ، ما گفتيم : خدا راست گفت ؛ و آنان گفتند : خداوند دروغ گفت ؛ ابوسفيان با رسول خدا صلى الله عليه و آله و سلم جنگيد و معاويه با على بن ابى طالب ؛ يزيد بن معاويه با حسين بن على جنگيد و سفيانى با قائم عليه السلام مىجنگد » . « 1 »\r\n\r\n- مهدى عليه السلام خونخواه حسين عليه السلام است :\r\nامام صادق عليه السلام فرمود : هنگامى كه حسين بن على عليه السلام را ضربت زدند و رفتند كه سرش را ببرند ، منادى از سوى پروردگار تبارك و تعالى از درون عرش ندا داد : اى امّتى كه پس از پيامبرتان سرگردان و ستمگر شديد ، خداوند به شما توفيق عيد قربان و فطر را مدهاد ! گويد ، سپس امام صادق عليه السلام فرمود : « به خدا سوگند كه موفق [ به درك عيد 
  ] نشدند و هرگز نخواهند شد تا آن كه خونخواه حسين عليه السلام قيام كند . » « 2 »\r\nامام باقر عليه السلام فرمود : هنگامى كه جدم حسين عليه السلام كشته شد فرشتگان نزد خداوند فرياد گريه و فغان برآوردند و گفتند : پروردگار ما ، سرور ما ، آيا از قاتلان برگزيده و پسر برگزيده‌ات در ميان آفريدگان در مىگذرى ؟ خداوند به آن‌ها چنين وحى فرمود : اى فرشتگانم ، آرام باشيد . به عزت و جلالم سوگند كه از آنان انتقام خواهم گرفت ، هرچند در دراز مدت ، سپس امامان از نسل حسين عليه السلام را به فرشتگان نشان داد و آن‌ها خشنود گشتند و ديدند كه يكى از آنان ايستاده و نماز مىخواند . آن‌گاه خداوند فرمود : به وسيلهء اين قائم از آنان انتقام مىكشم . « 3 »\r\n\r\n- قائم خونخواه كشته شده در كربلاست :\r\nامام صادق عليه السلام در تفسير آيه شريفه :  « أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ »  « 4 » فرمود : عامه مىگويند كه اين آيه\r\n\r\n\r\n","description":"","footnote":"\r\n( 1 ) - معانى الاخبار ، ص 346 ، حديث شماره 1 .\r\n( 2 ) - امالى صدوق ، ص 142 ، مجلس 31 ، حديث شماره 5 .\r\n( 3 ) - دلائل الامامه ، ص 451 - 452 ، حديث شماره 427 / 31 .\r\n( 4 ) - به كسانى كه جنگ بر آنان تحميل شده ، رخصت [ جهاد 
  ] داده شده است . چرا كه مورد ظلم و ستم قرار گرفته‌اند والبته خدا بر پيروزى آن‌ها سخت تواناست [ حج ( 22 ) ، آيه 39 
  ] .\r\n","page_name":" 160 ","page_number":160},
  {"content":"\r\n\r\nهنگامى كه قريش رسول خدا را از مكّه راندند دربارهء آن حضرت نازل شد ، در حالى كه اين آيه دربارهء قائم است ؛ آن هنگامى كه به خونخواهى حسين عليه السلام قيام مىكند و مىگويد :\r\nما صاحبان خون و خواهندگان ديه‌ايم . . . » « 1 »\r\n\r\n- خروج قائم در روز عاشورا است :\r\nامام باقر عليه السلام فرمود « قائم عليه السلام در روز شنبه ، يعنى روز عاشورا كه حسين عليه السلام در آن كشته شد قيام مىكند . » « 2 »\r\n\r\n- و شعارشان يا لثارات الحسين است :\r\nامام رضا عليه السلام فرمود : اى پسر شبيب ، اگر مىخواهى بر چيزى گريه كنى بر حسين بن على بن ابىطالب گريه كن . زيرا كه او را همانند گوسفند سربريدند ؛ و هجده مرد از اهل بيتش را كه بر روى زمين همانند نداشتند همراه او كشتند . زمين و آسمان‌هاى هفتگانه به خاطر كشتن او گريستند . چون چهار هزار فرشته‌اى كه خداوند براى يارى او به زمين فرستاد او را كشته شده ديدند ، از آن هنگام ژوليده و غبارآلود بر سر قبر او ساكن‌اند آن‌گاه كه قائم قيام كند و اينان به صف يارانش مىپيوندند و شعارشان يا لثارات الحسين است . » « 3 »\r\n\r\n- قائم عليه السلام نسل قاتلان حسين عليه السلام را مىكشد چون كه از كار پدرانشان خشنودند :\r\nعبدالله بن صالح هروى گويد : به ابوالحسن على بن موسى الرضا گفتم : اى پسر رسول خدا صلى الله عليه و آله و سلم ، چه مىگويى دربارهء اين حديث امام صادق كه گفت چون قائم قيام كند نسل كشندگان حسين عليه السلام را به خاطر كار پدرانشان از دم تيغ مىگذراند ؟\r\nگفت : همين طور است .\r\nگفتم : پس معناى گفتار خداوند كه مىفرمايد :  « وَ لا تَزِرُ وازِرَةٌ وِزْرَ أُخْرى »  « 4 » چيست ؟\r\nفرمود : همهء گفته‌هاى خداوند راست است ، اما نسل قاتلان حسين عليه السلام از كار پدران خويش خشنودند و بدان افتخار مىكنند ، و هر كس به كارى رضايت دهد مانند انجام\r\n\r\n\r\n","description":"","footnote":"\r\n( 1 ) - تفسير قمى ، ج 2 ، ص 84 - 85 .\r\n( 2 ) - كمال الدين و تمام النعمه ، ج 2 ، ص 653 - 654 ، باب 57 ، حديث شماره 19 .\r\n( 3 ) - امالى صدوق ، ص 112 ، مجلس 27 ، حديث شماره 5 .\r\n( 4 ) - فاطر ( 35 ) ، آيه 18 .\r\n","page_name":" 161 ","page_number":161},
  {"content":"\r\n\r\nدهنده آن است . چنانچه مردى در مشرق كشته شود و مردى در مغرب از كشتن او خشنود شود ، در نزد خداوند به دليل رضايت ، با قاتل شريك است ؛ و قائم هرگاه قيام كند ، آنان را به خاطر رضايت از كار پدرانشان مىكشد . « 1 »\r\n\r\n\r\n","description":"","footnote":"\r\n( 1 ) - علل الشرايع ، ص 229 ، باب 164 ، حديث شماره 1 .\r\n","page_name":" 162 ","page_number":162},
  {"content":"\r\n\r\n\r\nباب نخست : كاروان حسينىاز مدينه منوره تا مكّهء مكرّمه\r\nفصل اول : امام حسين عليه السلام پس از برادرش امام حسن عليه السلام\r\n- منزلت امام حسين عليه السلام ميان امّت\r\n- خبر دادن از شهادت خود\r\n- غائلهء روز نخست\r\n- ديدگاه امام حسين عليه السلام دربارهء صلح برادرش با معاويه\r\n- موضع‌گيرى معاويه نسبت به امام حسين عليه السلام\r\n- ادعاى « خون مورد احترام در ميان بنى عبد مناف » و حقيقت آن\r\n- مراقبت شديد از امام عليه السلام\r\nخط مشىهاى كلى در نامه‌هاى معاويه به امام عليه السلام\r\n- دليل قيام نكردن امام حسين عليه السلام عليه معاويه\r\n\r\n","description":"","footnote":"","page_name":" 163 ","page_number":163},
  {"content":"\r\n . \r\n","description":"","footnote":"","page_name":" 164 ","page_number":164},
  {"content":"\r\n\r\n\r\nفصل اوّل : امام حسين عليه السلام پس از برادرش امام حسن عليه السلام\r\n\r\nمنزلت امام حسين عليه السلام ميان امّت\r\nامام حسن عليه السلام و امام حسين عليه السلام با منزلت و قداست ويژه خويش در دل امّت اسلامى ، از روزگار جدّشان رسول اكرم صلى الله عليه و آله و سلم تا روز رستاخيز از موقعيّتى ممتاز بر خوردارند .\r\nاين دو از كسانى هستند كه آيه‌هاى مباهله ، تطهير ، مودّت و ابرار درباره آنان نازل گرديده است . آنان دو دسته گل پيامبر صلى الله عليه و آله و سلم اند ؛ دو امامند چه به پا خيزند يا بنشينند ؛ دو آقاى جوانان بهشتند . آنان دو سبط ؛ و دو پسر رسول خدايند . « 1 »\r\nدر سخنان پيامبر اكرم صلى الله عليه و آله و سلم به دوستى آن دو و پرهيز از دشمنىشان فراوان دعوت شده است . صحابهء پيامبر صلى الله عليه و آله و سلم جايگاه ويژهء آنان در دل حضرت را مىشناختند ، در نتيجه نزد صحابهء مخلص نيز قدر و منزلت آن دو بلند بود ؛ و در تكريم و تقديس آنان با يكديگر رقابت مىكردند .\r\nابن عباس براى حسن و حسين عليهما السلام ركاب گرفته بود تا سوار شوند . در اين هنگام مدرك بن زياد به وى اعتراض كرد و گفت : تو از آن دو بزرگ‌ترى چرا بر ايشان ركاب مىگيرى ؟ گفت : اى نادان ، آيا مىدانى اين دو كه هستند ؟ اينان دو پسر رسول خدايند ، آيا اين نعمت خداوند نيست كه بر من بخشيده است تا براى آنان ركاب بگيرم و سوارشان كنم . « 2 »\r\n\r\n\r\n","description":"","footnote":"\r\n( 1 ) - مناقب آل ابىطالب ، ج 3 ، ص 400 .\r\n( 2 ) - ر . ك . نهج الحق و كشف الصدق ، ص 173 - 184 ؛ حياة الامام الحسين بن على عليه السلام ، ج 1 ، ص 97 - 103 .\r\n","page_name":" 165 ","page_number":165},
  {"content":"\r\n\r\nگرامى داشت مسلمانان نسبت به آن دو به جايى رسيد كه چون پياده حج مىگذاردند و مركب‌ها پيشاپيش و بدون سوار برده مىشد ؛ هر سوارى كه از راه مىگذشت ، به خاطر احترام و بزرگداشت منزلتشان پياده مىشد ، چنان كه راه رفتن براى بسيارى از حاجيان دشوار گرديد . آن‌گاه نزد چند تن از بزرگان صحابه رفتند و خواستند كه به آن دو پيشنهاد كنند كه يا سوار شوند و يا از راه كناره بگيرند . چون اين‌پيشنهاد به آن دو بزرگوار داده شد گفتند : سوار نمىشويم زيرا با خود عهد كرده‌ايم كه تا خانهء خدا پياده برويم ، ولى از راه كناره مىگيريم . « 1 » هنگام طواف خانهء خدا ، ازدحام مردم براى سلام كردن به آن دو به اندازه‌اى زياد بود كه نزديك بود خردشان كنند . « 2 »\r\nحسن عليه السلام و حسين عليه السلام پيوسته دو ستاره روشن آسمان اين امّت بودند كه در دل مؤمنان جاى داشتند و مورد محبت ، احترام و تقديس‌شان بودند . تا آن كه ابومحمد ، حسن مجتبى ، رخت از اين جهان بربست و به جوار پروردگار متعال و جد و پدر و مادرش انتقال يافت .\r\nو امام اباعبدالله الحسين تنها ماند . . .\r\nدر اين هنگام امّت اسلامى جداى از قداست ويژه‌اش ، وى را باقيمانده اهل كسا و آيه‌هاى تطهير و مودّت و ابرار و اهل بيت و يادآور رسول خدا صلى الله عليه و آله و سلم و على عليه السلام و فاطمه عليها السلام و حسن عليه السلام مىديدند . در نتيجه آن حضرت به تعبير يكى از نامه‌هاى تسليتى كه از كوفه به وى رسيد ، « برجسته‌ترين بازمانده گذشتگان » بود . « 3 »\r\nجايگاه او در ميان مردم همان جايگاه جدش رسول خدا صلى الله عليه و آله و سلم بود كه جان‌هاى سرگردان و نگران ، آرامش و وقار مطلوب خويش را در وجود او مىيافتند . حتى كسانى كه از هدايت اهل بيت عليهم السلام دور مانده بودند در برابر امام حسين عليه السلام دل از دست مىدادند و نهايت اكرام و احترام را نسبت به وى به جاى مىآوردند و به بلندى قدر و منزلتش اعتراف مىكردند .\r\n\r\n\r\n","description":"","footnote":"\r\n( 1 )\r\n- الارشاد ، ص 280 - 281 .\r\n( 2 ) - البدايه والنهايه ، ج 8 ، ص 37 .\r\n( 3 ) - انساب الاشراف ، ج 3 ، ص 151 ، حديث 13 .\r\n","page_name":" 166 ","page_number":166},
  {"content":"\r\n\r\nنقل شده است : حسين عليه السلام خسته شد و در راه نشست . در اين هنگام ابوهريره با كنار جامه‌اش خاك را از پاهاى او پاك مىكرد . . .\r\nحسين عليه السلام گفت : اى ابوهريره ، اين چه كارى است كه مىكنى ؟ !\r\nگفت : مرا وابگذار ، به خدا سوگند اگر مردم آنچه را كه من دربارهء تو مىدانم مىدانستند ، تو را بر گردنشان سوار مىكردند . « 1 »\r\nآن حضرت در مدينه چونان خورشيدى بود كه بر مردم نور هدايت ، امنيت و آرامش مىافشاند . هنگامى كه در مسجد جدش خطابه مىخواند و يا براى كسانى كه در محضرش بودند سخن مىگفت ، دل‌ها فريفتهء او و چشم‌ها به سيماى او خيره مىگشت ، و چنان بى حركت بودند كه گويى بر سرشان پرنده نشسته است .\r\nاين معاويه دشمن خونين اوست كه به مردى از قريش مىگويد : هنگامى كه به مسجد رسول خدا صلى الله عليه و آله و سلم وارد شدى حلقه‌اى را ديدى كه مردم در آن چنان نشسه‌اند كه گويى بر سرشان پرنده نشسته است . اين مجلس اباعبدالله است كه ساق پاهايش را تا نيمه پوشيده و هيچ تردستىاى هم در آن مجلس در كار نيست . « 2 »\r\nامام حسين عليه السلام در مسجد جدش صلى الله عليه و آله و سلم بر گروهى كه عبدالله بن عمرو بن عاص نيز در ميان آنها بود گذر كرد . امام بر آنان سلام كرد و پاسخ شنيد . عبدالله بن عمرو بن عاص برخاست و با صداى بلند سلام را پاسخ داد و سپس نزد مردم رفت . آن‌گاه گفت : آيا محبوب‌ترين اهل زمين در نزد آسمانيان را به شما معرفى كنم ؟\r\nگفتند : بلى .\r\nگفت : هموست كه مىرود . به خدا سوگند كه پس از شب‌هاى صفين نه من كلمه‌اى با او سخن گفته‌ام و نه او با من . به خدا سوگند اگر او از من خشنود شود نزد من محبوب‌تر است از اين كه مانند احُد را داشته باشم . « 3 »\r\n\r\n\r\n","description":"","footnote":"\r\n( 1 ) - تاريخ ابن عساكر ( زندگينامه امام حسين عليه السلام ) محمودى ، ص 149 ، حديث 191 .\r\n( 2 ) - همان ، ص 147 ، حديث شماره 189 .\r\n( 3 ) - مجمع الزوائد ، ج 9 ، ص 186 - 187 به نقل از طبرانى در الأوسط .\r\n","page_name":" 167 ","page_number":167},
  {"content":"\r\n\r\nآن حضرت سرور اهل حجاز و سرور عرب روزگار خويش و سرور مسلمانان بود . . .\r\nابن عباس در يكى از گفت و گوهايش با امام عليه السلام مىگويد : مردم عراق قومى خائنند ، به آن‌ها نزديك مشو و در اين شهر اقامت گزين كه تو سرور اهل حجاز هستى . . . « 1 »\r\nعبدالله بن مطيع عدوى در حالى كه امام را از فريب اهل كوفه برحذر مىداشت گفت : در حرم بمان زيرا كه تو در اين دوران سرور عربى . . . » « 2 »\r\nاين مرد عدوى كه مىدانست اباعبدالله الحسين عليه السلام از گنجينه‌هاى بركت خداوند و واسطه‌هاى فيض اوست به آن حضرت گفت : من اين چاه را به آب رساندم و امروز آغاز بهره بردن از آن است . كاش در نزد خداوند دعا كنى كه در آن براى ما بركت قرار دهد .\r\nامام عليه السلام فرمود : قدرى از آبش بياور . او مقدارى از آب چاه را درون دلو آورد . امام از آن نوشيد و ومضمضه كرد و آن را درون چاه ريخت به دنبال آن چاه پر از آب گوارا شد . « 3 »\r\nامام عليه السلام در مكّه مكرمه اقامت گزيد پس از آن كه مردم خبر مرگ معاويه و خلافت يزيد را شنيدند نزدش گرد مىآمدند و گروه گروه به حضور او شرفياب مىشدند و در نزديكىهاى او مىنشستند و به سخنانش گوش فرا مىدادند . ولى ابن زبير در نمازگاه خود نزديك كعبه مىماند ؛ و به طور ناشناس همراه مردم نزد حسين عليه السلام مىرفت . او كه مىديد مردم امام عليه السلام را تعظيم مىكنند و بر وى مقدم مىدارند و با وجود آن حضرت ، ديگر قدرت ابراز مكنون دلش را نداشت . تمايل مردم به حسين عليه السلام بود ؛ چرا كه سرورى بزرگ و پسر دختر پيامبر صلى الله عليه و آله و سلم بود . در نتيجه در روى زمين كسى كه بتواند به پاى او برسد و با او برابرى كند وجود نداشت . « 4 »\r\nدر بندهايى از نامه‌هاى اهل كوفه به آن حضرت مطالبى آمده است كه نشان دهنده منزلت وى در دل آن‌ها است . مانند اين سخن : « ما اينك پيشوايى نداريم . شما بياييد ، باشد كه خداوند به وسيله تو ما را بر هدايت گرد آورد » « 5 » ؛ و اين سخن : « اما بعد ، به سوى\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 288 .\r\n( 2 ) - الفتوح ، ج 5 ، ص 23 .\r\n( 3 ) - تاريخ ابن عساكر ، ص 155 ، حديث شماره 201 .\r\n( 4 ) - البدايه والنهايه ، ج 8 ، ص 151 .\r\n( 5 ) - مقتل الحسين عليه السلام ، ابى مخنف ، ص 16 .\r\n","page_name":" 168 ","page_number":168},
  {"content":"\r\n\r\nما بشتاب كه مردم در انتظار تواند و به هيچ كس ديگرى نظر ندارند ، پس بشتاب ! بشتاب ! والسلام عليك » « 1 »\r\nدر بصره ، يزيد بن مسعود نهشلى ، از اشراف شهر ، در ميان جمع بنىتميم ، بنى حنظله و بنى سعد به سخنرانى ايستاد و آنان را به يارى حسين عليه السلام فرا خواند . از جمله چيزهايى كه در ستايش منزلت امام عليه السلام گفت اين سخنان بود : اين حسين بن على است ، پسر دختر رسول خدا صلى الله عليه و آله و سلم صاحب شرافتى اصيل و انديشه‌اى نژاده ، فضايلى دارد وصف‌ناپذير و دانشى دارد بىپايان . او به خاطر پيشينه و سن و قدمت و قرابتش به اين كار [ خلافت 
  ] سزاوارتر است . به كوچك‌ترها توجّه دارد و براى بزرگ‌ترها دلسوز است . او گرامىترين پيشواى رعيت و امام مردم است كه جهت خداوند با او تمام مىشود و نصايح به وسيله وى ابلاغ مىگردد . « 2 »\r\nحتى دل برخى بنىاميه نيز از احساس احترام به منزلت اباعبدالله الحسين خالى نبود به نظر مىرسد كه دل وليد بن عتبه ، والى مدينه ، يكى از اين دل‌ها بود . او در هنگام مرگ معاويه به مروان بن حكم كه به وى دستور داد حسين عليه السلام را حبس كند تا بيعت كند يا گردن زده شود ، گفت : واى بر تو ، به من دستور مىدهى كه دين و دنيايم را يك‌جا از دست بدهم . به خدا سوگند ، اگر براى كشتن حسين همه دنيا را هم به من بدهند ، نمىپذيرم . به خدا سوگند هر كس با خون حسين عليه السلام خداوند را ديدار كند ميزان عملش سبك است و خداوند نه به او مىنگرد و نه او را پاك مىگرداند ؛ و برايش عذابى دردناك است . « 3 »\r\nيحيى بن حكم ، برادر مروان ، كه به طور ناشناس در دربار يزيد به قتل امام حسين عليه السلام اعتراض كرد و گفت :\r\n « لَهامٌ بِجَنْبِ الطَّفِّ ادْنى قَرابَةٍ * مِنْ ابنِ زيادِ العَبْدِ ذِى الْحَسَبَ الْوَغْلِ\r\nسُمَيَّةُ امسى نَسْلُها عَدَدَ الْحِصى * وَلَيْسَ لِال المصطفى الْيَومَ مِن نَسلِ » « 4 » \r\n\r\n\r\n","description":"","footnote":"\r\n( 1 ) - مقتل الحسين عليه السلام ، ابى مخنف ، ص 16 .\r\n( 2 ) - اللهوف ، ص 38 .\r\n( 3 ) - همان ، ص 10 .\r\n( 4 ) - تاريخ طبرى ج 4 ص 352 سر آن بزرگوار كه در كنار طف مدفون است خوشاوندى نزديكى با پيامبر ( ص ) دارد تا ابن زياد آن برده داراى نسبتى پست .\r\n","page_name":" 169 ","page_number":169},
  {"content":"\r\n\r\nهنگامى كه جانيان خشم امّت از قتل امام عليه السلام را حتى در خانه‌هايشان ، احساس كردند ، درصدد گريز از مسؤوليت كشتن او برآمدند ؛ و گناه را به گردن يكديگر مىانداختند ! طبرى روايت مىكند كه چون سر امام عليه السلام نزد يزيد گذارده شد و همسرش ، هند ، دختر عبدالله بن عامر اين را شنيد . صورتش را پوشاند و بيرون آمد ؛ و گفت : يا اميرالمؤمنين آيا اين سر حسين ، پسر دختر پيامبر صلى الله عليه و آله و سلم است ؟ ! گفت : آرى ، بيا و بر آن شيون كن و براى پسر دختر رسول خدا صلى الله عليه و آله و سلم و فريادرس قريش سوگوار باش كه ابن زياد شتاب ورزيد و او را كشت ؛ خدايش بكشد . « 1 »\r\nعبيدالله بن زياد - پس از قتل حسين عليه السلام - قصد داشت نامه‌اى را كه فرمان كشتن حضرت را در آن صادر كرده بود ، از عمر سعد بگيرد . از اين رو گفت : اى عمر ، نامه‌اى كه دربارهء كشتن حسين برايت نوشتم كجاست ؟ گفت : فرمانت را اجرا كردم و نامه هم از بين رفته است . گفت : بايد آن را بياورى . گفت : از بين رفته است . گفت : به خدا سوگند بايد آن را بياورى . گفت : به خدا سوگند گذاشته شد تا هنگام پوزش‌خواهى از پيرزن‌هاى قريش در مدينه برايشان خوانده شود . به خدا سوگند من تو را درباره حسين عليه السلام چنان نصيحت كردم كه اگر پدرم سعد بن ابى وقاص را نصيحت مىكردم ، حقش را ادا كرده بودم .\r\nدر اين هنگام عثمان ، پسر ابن زياد و برادر عبيدالله ، گفت : به خدا راست گفت ، من دوست داشتم كه در بينى همهء بنىزياد تا روز قيامت حلقه‌اى مىبود ، ولى حسين كشته نمىشد . « 2 »\r\n\r\nخبر دادن از شهادت خود\r\nيكى از ابعاد منزلت آن حضرت در ميان امّت اين بود كه مىدانستند او سيدالشهداست كه با گروهى از خاندان و يارانش بر ساحل فرات در سرزمين كربلاى عراق كشته مىشود ؛ و شفاعت پيامبر صلى الله عليه و آله و سلم به كشندگانش نمىرسد . همچنين امّت مىدانست كه كدامين ظالم\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 352 .\r\n( 2 ) - همان ، ص 357 .\r\n","page_name":" 170 ","page_number":170},
  {"content":"\r\n\r\nفرمان به كشتن او مىدهد و فرماندهى سپاهى كه براى جنگ او مىرود با كيست . نيز مىدانستند كه واجب است آن حضرت را يارى دهند و از فرمانش سرپيچى نكنند . آنان همچنين بسيارى از ديگر جزئيات اين فاجعه مورد انتظار را مىدانستند .\r\nمنشاء آگاهى امّت اسلامى در اين باره اخبار فراوانى بود كه از رسول خدا صلى الله عليه و آله و سلم و على عليه السلام و از خود امام حسين عليه السلام دربارهء قتل او و يارانش و زمان و مكان آن در ميان آن‌ها پخش شده بود .\r\nرسول خدا صلى الله عليه و آله و سلم از همان روز ولادت فرزندش خبر مرگ وى را داد و براى او عزا به‌پا كرد و با اطرافيانش به مناسبت‌هاى گوناگون گريست . اميرالمؤمنين ، على عليه السلام نيز هرگاه كه يادآور مصايب حسين عليه السلام مىشد مىگريست و كسانى كه با او بودند نيز مىگريستند .\r\nبنابر اين حسين عليه السلام شهيد زنده امّت بود كه چشم‌هاى مؤمنان خيره‌اش بود . اندوه مصيبت بزرگ و جانكاه آن حضرت دل‌هاى مشتاقان را مىفشرد ؛ و فروتنى و بزرگداشت مقام سيدالشهدا عليه السلام و يارانش - كه نه گذشتگان بر آن پيشى جسته و نه آيندگان به پايش خواهند رسيد - جسم و جان‌شان فرا مىگرفت .\r\nدر اين زمينه اخبار فراوانى در كتاب‌هاى شيعه و سنى نقل شده است كه نمونه‌هايى از آن را در اين‌جا نقل مىكنيم :\r\n. . . اسماء گويد : چون در كار ولادت حسين عليه السلام حضرت فاطمه عليها السلام را يارى دادم ، پيامبر صلى الله عليه و آله و سلم آمد و گفت : اى اسماء فرزندم را بياور . من كودك را درون پارچه‌اى سفيد به رسول خدا صلى الله عليه و آله و سلم دادم ؛ حضرت با او همان گونه رفتار كرد كه با حسن . مىگويد : رسول خدا صلى الله عليه و آله و سلم گريست و گفت : براى تو داستانى خواهد بود . پروردگارا قاتلش را لعنت كن ، [ اى اسماء 
  ] اين را به فاطمه مگو .\r\nاسماء گويد : چون [ كودك 
  ] هفت‌روزه شد پيامبر صلى الله عليه و آله و سلم نزد من آمد وگفت : پسرم را بياور و من بردم . پس با او همان گونه رفتار كرد كه با حسن و براى او نيز مانند حسن گوسفندى عقيقه كرد . . . آن‌گاه او را بر دامن نشاند و فرمود : اى اباعبدالله ، بر من دشوار است ، و سپس گريست .\r\nگفتم : پدر و مادرم فدايت . كارى كه امروز و در روز نخست كردى براى چه بود ؟\r\nفرمود : بر اين فرزندم مىگريم كه گروهى سركش و كافر از بنى اميه او را مىكشند .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nخدايشان لعنت كند و در قيامت شفاعتم را به آنان نرساند . او را مردى مىكشد كه در دين شكاف مىاندازد و به خداوند بزرگ كفر مىورزد . « 1 »\r\nهنگامى كه امام حسين عليه السلام دوساله شد ، پيامبر صلى الله عليه و آله و سلم به قصد سفر بيرون آمد . در نقطه‌اى از راه ايستاد و كلمهء استرجاع بر زبان راند و دو چشمش از اشك پر شد . چون در اين باره پرسيدند ، فرمود : جبرئيل اينك از زمينى بر ساحل فرات به من خبر داد كه به آن كربلا گفته مىشود . فرزندم حسين در آن‌جا به قتل مىرسد و گويى كه او و قتلگاهش و جاى دفنش را در آن‌جا مىبينم ؛ و گويى به اسيران سوار بر جهاز شتران مىنگرم ، و مىبينم كه سر فرزندم حسين را به يزيد ملعون هديه داده‌اند . به خدا سوگند هر كس به سر حسين بنگرد و شادى كند ، خداوند قلب و زبانش را دوگانه سازد و او را به عذابى دردناك متبلا گرداند .\r\nسپس اندوهگين و افسرده و ناراحت از سفر بازگشت و منبر رفت ؛ و حسن و حسين عليهما السلام را نيز با خود برد . حضرت خطبه خواند و مردم را موعظه كرد و چون فراغت يافت ، دست راستش را بر سر حسن و دست چپش را بر سر حسين نهاد و فرمود : پروردگارا محمد بنده و فرستاده توست ؛ و اين دو ، پاكيزگان خاندانم و برگزيدگان تبارم و برترين نسل من و هر كسى كه در ميان امتم به جاى مىگذارم هستند . جبرئيل مرا خبر داده است كه اين فرزندم مسموم و ديگرى شهيد مىشود و در خون خويش مىغلتد . خداوندا كشتن او را برايش مبارك گردان و او را از بزرگان شهيدان قرار ده ، پروردگارا در قاتل او مباركى قرار مده و او را به خودش واگذار و سوز آتش را به او بچشان و او را در پست‌ترين جاى جهنم محشور كن .\r\nگويد : فرياد گريه و ناله مردم بلند شد و رسول خدا به آنان فرمود : اى مردم آيا بر او مىگرييد ولى ياريش نمىكنيد ؟ بار پروردگارا تو خود يار و ياورش باش . « 2 »\r\nهنگامى كه بيمارى رحلت پيامبر صلى الله عليه و آله و سلم شدت گرفت ، حسين عليه السلام را به سينه چسباند ، به طورى كه عرقش بر او مىريخت ، و در آخرين نفس‌هاى زندگى مىفرمود : مرا با يزيد\r\n\r\n\r\n","description":"","footnote":"\r\n( 1 ) - امالى طوسى ، ص 367 - 368 ، مجلس 781 / 32 .\r\n( 2 ) - بحار الانوار ، ج 44 ، ص 248 ، به نقل از مثير الاحزان ، ص 18 - 19 ، با اندكى تفاوت ؛ الفتوح ، ج 4 ، ص 325 ، با اندكى تفاوت .\r\n","page_name":" 172 ","page_number":172},
  {"content":"\r\n\r\nچه كار ، خدايش مبارك مكناد . پروردگارا يزيد را لعنت كن . سپس براى مدّتى از هوش رفت و چون به هوش آمد اشك چشمانش جارى بود و حسين عليه السلام را مىبوسيد و مىفرمود : آگاه باش كه ميان من و قاتل تو خداى عزوجل قضاوت خواهد فرمود . » « 1 »\r\nام سلمه گويد كه رسول خدا صلى الله عليه و آله و سلم فرمود : « حسين در اول سال شصتم هجرت من كشته مىشود . » « 2 »\r\nاز عايشه نقل شده است كه رسول خدا صلى الله عليه و آله و سلم به وى فرمود : اى عايشه ، جبرئيل به من خبر داد كه فرزندم حسين در سرزمين طفّ كشته مىشود و امّت من پس از من‌دچار فتنه مىشوند . آن‌گاه با چشم گريان نزد اصحابش كه على ، ابوبكر ، عمر ، حذيفه ، عمار و ابوذر در ميانشان بودند رفت . گفتند : يا رسول الله ، چه چيز شما را مىگرياند ؟ گفت : جبرئيل به من خبر داد كه فرزندم حسين ، پس از من در سرزمين طفّ كشته مىشود و اين خاك را برايم آورد و به من خبر داد كه آرامگاهش در اين خاك است . « 3 »\r\nابن عباس گويد : هنگامى كه اميرالمؤمنين عليه السلام به صفين مىرفت با او همراه بودم .\r\nچون در نينوا ، در ساحل فرات فرود آمد با صداى بلند گفت : اى پسر عباس ، آيا اين‌جا را مىشناسى ؟ گفتم : يا اميرالمؤمنين ، نمىشناسم . فرمود : اگر تو نيز مانند من اين‌جا را مىشناختى گذر نمىكردى تا آن كه چون من مىگريستى . ابن عباس گويد : حضرت مدت زيادى گريست چنان كه محاسنش‌تر شد و اشكش بر سينه جارى گشت . ما نيز با او گريستيم و او مىفرمود : آه ، آه . مرا به آل ابىسفيان چه كار ؟ مرا به خاندان حرب ، حزب شيطان و سران كفر چه كار ! ؟ ( آن گاه به فرزندش خطاب كرد ) شكيبا باش اى اباعبدالله ، آنچه تو از آنان مىبينى پدرت نيز ديده است . « 4 »\r\nاز ابوجعفر از پدرش نقل شده است كه فرمود : گذر على عليه السلام به كربلا افتاد . چون اصحابش از آن‌جا گذر كردند ، در حالى كه چشم هايش غرق اشك بود ، فرمود : اين\r\n\r\n\r\n","description":"","footnote":"\r\n( 1 ) - مثير الاحزان ، ص 22 .\r\n( 2 ) - تاريخ ابن عساكر ( زندگينامه امام حسين عليه السلام ) ، محمودى ، ص 185 ، حديث شماره 235 ، محمودى گويد : طبرانى نيز در حديث 41 و 42 از زندگينامه امام حسين عليه السلام از كتاب المعجم الكبير ، جزء اول آن را نقل كرده است .\r\n( 3 ) - مجمع الزوائد ، ج 9 ، ص 187 - 188 .\r\n( 4 ) - امالى صدوق ، ص 478 ، مجلس 87 ، حديث 5 .\r\n","page_name":" 173 ","page_number":173},
  {"content":"\r\n\r\nاقامتگاه كاروانشان است ؛ اين‌جا باراندازشان است ؛ اين‌جا محل ريختن خونشان است .\r\nخوش به حالت اى زمين كه خون دوستان در تو مىريزد . « 1 »\r\nامام باقر عليه السلام فرموده است : على عليه السلام بيرون آمد و همراه مردم حركت كرد تا آن كه به يك يا دو ميلى كربلا رسيد ، پيشاپيش آنان حركت مىكرد ؛ و چون به جايى به نام « مقذفان » رسيد فرمود : در اين‌جا دويست پيامبر و دويست سبط كشته شده‌اند كه همه شهيدند ، و اقامتگاه عاشقان شهيدى است كه نه گذشتگان از آنان پيشى مىگيرند و نه آيندگان به پاى آنان مىرسند . « 2 »\r\nحذيفه گويد : در دوران زندگى رسول خدا صلى الله عليه و آله و سلم از حسين بن على عليه السلام شنيدم كه مىگفت : به خدا سوگند كه سركشان بنىاميه بر كشتن من گرد مىآيند و عمر بن سعد آنان را فرماندهى مىكند . گفتم : آيا پيامبر خدا اين را به تو خبر داده است ؟ گفت : نه . من رفتم و موضوع را به رسول خدا صلى الله عليه و آله و سلم گزارش دادم ؛ و او فرمود : علم من علم اوست و علم او علم من است ؛ و ما آنچه را كه موجود مىشود ، پيش از موجود شدنش مىدانيم . « 3 »\r\nابن عباس گويد : در حالى كه اهل بيت فراوان بودند ، ما هيچ ترديد نداشتيم كه حسين بن على در سرزمين طفّ كشته مىشود . « 4 »\r\nعبدالله بن شريك عامرى گويد : مدت‌ها پيش از كشته شدن حسين عليه السلام من از ياران على مىشنيدم كه هنگام ورود عمر بن سعد به مسجد مىگفتند : « اين قاتل حسين بن على عليه السلام است » « 5 »\r\nسالم بن ابى حفصه روايت مىكند : روزى عمر سعد به حسين عليه السلام گفت : يا اباعبدالله ، گروهى از مردمان نابخرد مىپندارند كه من كشنده توام . حسين عليه السلام فرمود : « آنان نابخرد نيستند ، بلكه بردبارند . آگاه باش ، چشم من به اين روشن است كه پس از من جز اندكى از گندم عراق نخواهى خورد . » « 6 »\r\n\r\n\r\n","description":"","footnote":"\r\n( 1 ) - بحار الانوار ، ج 41 ، ص 295 ، باب 114 ، حديث 18 .\r\n( 2 ) - همان .\r\n( 3 ) - دلائل الامامه ، ص 183 - 184 ، شماره 101 / 6 .\r\n( 4 ) - مستدرك الحاكم ، ج 3 ، ص 179 .\r\n( 5 ) - ارشاد ، 282 .\r\n( 6 ) - همان .\r\n","page_name":" 174 ","page_number":174},
  {"content":"\r\n\r\nوقتى ابن عباس را به خاطر رها كردن حسين سرزنش كردند گفت : « از ياران حسين نه مردى كم شد و نه زياد ، ما پيش از ديدنشان آن‌ها را به نام مىشناختيم ! » « 1 »\r\nمحمد بن حنفيه گفته است : « ياران حسين عليه السلام نزد ما به نام و نام پدرشان ضبط شده‌اند ! » « 2 »\r\nخبرهاى ملاحم وفِتنِ ، نقل شده از اهل بيت عصمت عليهم السلام به طور عموم و از رسول خدا صلى الله عليه و آله و سلم به‌ويژه ، جداى از آن كه بر علم لدُنّى و ربانى اين برگزيدگان گواهى مىدهد ، و كاشف از منزلت ويژه الهى و تأييد شده از جانب خداوند نيز مىباشد . همچنين ميزان حساسيت‌شان را در نگهدارى امّت و نجات آنان از افتادن در گرداب آشوب‌هاى تيره و تارى كه از روز سقيفه آنان را در خود فرو برده بود نشان مىدهد .\r\nرسول خدا صلى الله عليه و آله و سلم به ميزان انحرافى كه پس از وى ، امتش بدان دچار خواهند شد آگاهى داشت . انحرافى كه چنان سرگردانشان كرد كه جز شمار اندكى از صاحبان بصيرت ، قدرت ديدشان را از دست دادند . تشخيص حق و باطل ، جز بر كسانى كه به ريسمان ثقلين چنگ زدند دشوار گرديد . آن حضرت از خطر فزاينده ضعف روحى و دوگانگى شخصيت كه پس از وى دامن امّت را چنان خواهد گرفت كه جز شمارى اندك از آن رهايى نخواهند يافت ، آگاه بود . از اين رو در بيان طريق حفاظت و راه رهايى از اين مهلكه‌ها از هيچ كوششى دريغ نورزيد و همه فتنه و آشوب‌هايى را كه امّت اسلامى تا روز قيامت بدان دچار خواهند گشت خبر داد . آن حضرت پرده از همهء فتنه‌ها و آشوب‌ها برداشت ، و لغزشگاه‌هاى راه را تا پايان دنيا روشن فرمود . حذيفة بن يمان گويد : به خدا سوگند رسول خدا صلى الله عليه و آله و سلم پيشواى هيچ فتنه‌اى را كه شمار همراهانش به سيصد و يا بيش‌تر از آن برسد واننهاد مگر كه نام او و پدر و قبيله‌اش را براى ما بازگفت . « 3 »\r\nقصد حضرت اين بود كه كار بر امّت مشتبه نشود و در ورطهء خطا و واژگونه شدن ديد نيفتد كه در آن صورت منكر را معروف و معروف را منكر خواهد ديد . سبب بيان فتنه‌ها و آشوب‌ها براى امّت ، دعوت به شناخت صف حق و رها كردن صف باطل نيز بود .\r\n\r\n\r\n","description":"","footnote":"\r\n( 1 ) - مناقب آل ابى طالب ، ج 4 ، ص 53 .\r\n( 2 ) - همان .\r\n( 3 ) - سنن ابى داود ، ج 4 ، ص 95 ، حديث شماره 4243 .\r\n","page_name":" 175 ","page_number":175},
  {"content":"\r\n\r\nاخبار رسيده از امامان دربارهء فتنه و آشوب‌ها نيز با همين روش و به همين هدف بود .\r\nشهادت امام حسين عليه السلام ، به دلايل زير ، در اخبار رسيده از پيامبر صلى الله عليه و آله و سلم و اميرالمؤمنين عليه السلام بهره و تأكيد بيش‌ترى را به خود اختصاص داده است :\r\n1 . بزرگداشت منزلت امام حسين عليه السلام و فاجعه‌آميز بودن قتل او و ياران باوفايش .\r\n2 . شدت مصيبت آن بزرگواران در اين رويداد عظيم و اندوهبار .\r\n3 . اهميت عاشورا ، با توجّه به آثار مترتب بر آن مثل حفظ و بقاى اسلام .\r\n4 . بزرگ بودن ثواب يارى حسين ؛ و گرفتار شدن قاتلان و رها كنندگان وى به لعنت هميشگى و نيز ديدن كيفرهاى سنگين .\r\nشايد نزديكى عاشورا به روزگار پيامبر صلى الله عليه و آله و سلم و على عليه السلام نيز يكى ديگر از عوامل اين تأكيد بوده باشد . رسول خدا صلى الله عليه و آله و سلم و جانشين وى كه مىدانستند شمار زيادى از صحابه و تابعان موفق به درك عاشورا خواهند شد ، تأكيد داشتند كه از كشتن حسين عليه السلام خبر دهند و دربارهء يارى حسين و پرهيز از پيوستن به صف دشمنانش به طور مستقيم با آن‌ها سخن بگويند . اين كار در عين حال كه يك اتمام حجت بود . بسيار هم مؤثر افتاد .\r\nپيامبر صلى الله عليه و آله و سلم كسانى را كه هنگام گريه بر حسين وى را همراهى كردند ، به طور مستقيم مورد خطاب قرار مىداد و مىفرمود : « اى مردم ، آيا بر او مىگرييد ولى ياريش نمىكنيد ؟ » « 1 »\r\nعلى عليه السلام براء بن عاذب را مخاطب قرار داد و فرمود : « اى براء ، پسرم حسين كشته مىشود و تو در آن هنگام زنده‌اى ولى ياريش نمىكنى . » پس از شهادت حسين عليه السلام براء مىگفت : « به خدا سوگند ، على بن ابىطالب راست گفت ، حسين كشته شد و من ياريش نكردم » ؛ و بر اين كار اظهار حسرت و پشيمانى مىكرد . « 2 »\r\nدر مقابل ، شمارى از صحابه و تابعان راستين و با اخلاص از اين گزارش‌ها بهره جستند . صحابى بزرگوار انس بن حارث از رسول خدا صلى الله عليه و آله و سلم نقل مىكند كه فرمود : اين فرزندم - اشاره به حسين عليه السلام - در سرزمينى به نام كربلا كشته مىشود ، هر كس از شما كه تا آن روز زنده ماند بايد او را يارى كند .\r\n\r\n\r\n","description":"","footnote":"\r\n( 1 ) - بحار الانوار ، ج 44 ، ص 248 ، به نقل از مثير الاحزان .\r\n( 2 ) - ارشاد ، ص 192 .\r\n","page_name":" 176 ","page_number":176},
  {"content":"\r\n\r\nهنگامى كه حسين عليه السلام به كربلا رفت ، صحابى بزرگوار ، انس بن حارث نيز با ايشان همراه شد و در ركاب آن حضرت به شهادت رسيد . « 1 »\r\nشايد راز پيدايش تحول در موضع‌گيرى زهير بن قين ، اخبارى بود كه از سلمان فارسى درباره بشارت به يارى حسين ، به ياد داشت . زهير گويد : حديثى براى شما نقل مىكنم ، ما در دريا به جنگ رفتيم و خداوند ما را پيروز ساخت و غنايمى به دست آورديم . در اين هنگام سلمان فارسى گفت : آيا از پيروزىاى كه خداوند نصيبتان كرده و غنايمى كه به دست آورده‌ايد خوشحاليد . گفتيم : آرى . گفت : هنگامى كه سرور جوانان آل محمد را يافتيد ، از جنگ در ركاب او بيش‌تر از غنايمىكه امروز به‌دست آورده‌ايد شادمان باشيد . « 2 »\r\nعريان بن هيثم گفته است : پدرم به صحرا مىرفت و در نزديكى آوردگاه حسين عليه السلام سكنى مىگزيد . هرگاه كه به آن‌جا مىرفتيم مردى از بنىاسد را نيز مىديديم .\r\nپدرم به او گفت : تو را پيوسته در اين مكان مىبينم ؟ !\r\nگفت : شنيده‌ام كه حسين عليه السلام در اين‌جا كشته مىشود و من هر روز به اين‌جا مىآيم ، شايد به او برخورم و همراهش كشته شوم .\r\nابن هيثم گويد : پس از قتل حسين عليه السلام ، پدرم گفت : بياييد برويم ببينيم آيا آن مرد اسدى ، ميان كشته‌شدگان با حسين است ؟ به ميدان نبرد آمديم و گشتيم و به ناگاه مرد اسدى را كشته ديديم ! » « 3 »\r\n\r\nغائلهء روز نخست\r\nمعاويه از همان نخستين روزهاى صلح و بلكه از هنگامى كه به فكر صلح افتاد ، نيّتى جز خيانت و پيمان شكنى نداشت . او در نخستين روزهاى پس از صلح مكر و خيانتش را آشكار ساخت ؛ و هيچ چيز روشن‌تر از سخنرانى او پس از صلح نيست كه طى آن گفت : « آگاه باشيد ، من هرآنچه را كه به حسن بن على عليه السلام داده‌ام زير اين دو گام خويش نهادم ؛ و به‌آنها وفا نمىكنم ! » « 4 »\r\n\r\n\r\n","description":"","footnote":"\r\n( 1 ) - ر . ك . تاريخ ابن عساكر ( زندگينامه امام حسين عليه السلام ) ، محمودى ، ص 239 ، حديث شماره 283 .\r\n( 2 ) - ارشاد ، ص 246 .\r\n( 3 ) - تاريخ ابن عساكر ، ص 212 ، حديث شماره 269 .\r\n( 4 ) - شرح نهج البلاغه ، ابن ابى الحديد ، ج 16 ، ص 16 ، به نقل از مدائنى .\r\n","page_name":" 177 ","page_number":177},
  {"content":"\r\n\r\nو نيز گفت : « اى مردم كوفه ، آيا مىپنداريد كه من بر سر نماز و زكات و حج با شما مىجنگم در حالى كه مىدانم كه شما نماز مىخوانيد و زكات مىدهيد و حج مىگزاريد ؟\r\nبدانيد كه جنگ من با شما براى اين است كه بر شما فرمان برانم و بر گردن‌هايتان سوار شوم . خداوند با وجود ناخشنودى شما اين را به من داده است . آگاه باشيد ، هر خونى كه در اين فتنه ريخته شده هدر و هر شرطى را كه پذيرفته‌ام زير اين دوگام من است . » « 1 »\r\nبا آن كه معاويه به هيچ يك از بندهاى پيمان صلح وفا نكرد ، اما با زنده بودن امام حسن عليه السلام پس‌از خود نسبت به آينده خلافت يزيد مطمئن نبود و آسايش و آرامش روحى نداشت . از اين رو چندين بار براى كشتن او توطئه چيد اما موفق نشد . تا آن كه سرانجام به وسيله جعده دختر اشعث بن قيس كندى ، همسر امام عليه السلام وى را به شهادت رساند . او طى نقشه‌اى جعده را فريفت و به طمع انداخت كه پس از حسن عليه السلام به زنى يزيد درمىآيد .\r\nامام مظلوم ، ابومحمد ، حسن مجتبى عليه السلام پس از چهل روز تحمل درد و تلخى زهرى كه به او خورانده شد ، در هفتم ماه صفر يا به قولى پايان ماه صفر سال 49 هجرى به جوار پروردگار و جدّ و پدر و مادرش انتقال يافت . « 2 »\r\nو امامت سيد الشهدا عليه السلام از اين روز آغاز گشت .\r\nغائله نخستين روز امامتش ، مشكل دفن برادرش حسن عليه السلام بود . همان مشكلى كه با نقشهء مروان حكم و به دست عايشه آفريده شد .\r\nدربارهء داستان اين غائله ، روايت‌هاى گوناگون و فراوانى از سوى هر دو فرقه نقل شده است كه گزيده‌هايى از آن را در اين‌جا مىآوريم .\r\nدر روايتى آمده است كه حسن عليه السلام به برادرش ، حسين عليه السلام ، گفت : پس از مردن مرا غسل بده و حنوط و كفن كن و بر من نماز بخوان و مرا ببر و در كنار جدم به خاك بسپار .\r\nاگر تو را از اين كار بازداشتند ، به حق جدت رسول خدا صلى الله عليه و آله و سلم و پدرت اميرالمؤمنين و مادرت فاطمه و به حقى كه من بر تو دارم سوگندت مىدهم ، چنانچه كسى با تو مخالفت ورزيد مرا به بقيع برگردان و در آن‌جا دفن كن و به‌خاطر من يك قطره خون هم نبايد ريخته شود .\r\n\r\n\r\n","description":"","footnote":"\r\n( 1 ) - صلح الحسن عليه السلام ، ص 285 ، به نقل از مدائنى .\r\n( 2 ) - بحار الانوار ، ج 44 ، ص 134 .\r\n","page_name":" 178 ","page_number":178},
  {"content":"\r\n\r\nچون از كار وى فراغت يافت و بر او نماز خواند براى دفن پيكرش به سوى قبر رسول خدا صلى الله عليه و آله و سلم حركت كرد خبر به مروان بن حكم ، تبعيدى پيامبر صلى الله عليه و آله و سلم ، رسيد . او به سرعت بر استرش سوار شد و نزد عايشه رفت و گفت : اى ام‌المؤمنين ، حسين مىخواهد برادرش را كنار قبر جدش به خاك بسپارد . به خدا سوگند كه چنانچه وى را دفن كند افتخار پدرت و دوست او ، عمر ، تا روز قيامت مىرود .\r\nعايشه گفت : اى مروان ، چه بايد بكنم ؟\r\nگفت : خود را به او برسان و وى را از اين كار باز دار .\r\nگفت : چگونه خود را به او برسانم ؟\r\nگفت : اين استر مرا سوار شو و پيش از به خاك سپردنش خود را به مردم برسان . آن‌گاه به خاطر عايشه از استرش پياده شد ؛ و او سوار بر استر با شتاب نزد مردم رفت . نخستين زنى كه بر زين نشست عايشه بود . چون به مردم رسيد و ديد كه بنىهاشم به سوى قبر جدّشان ، پيامبر صلى الله عليه و آله و سلم ، حركت كرده‌اند ، خود را ميان قبر و مردم افكند و گفت : به خدا سوگند ، حسن در اين‌جا دفن نمىشود ، يا آن كه مويم را مىتراشيد و به دستم مىدهيد .\r\nهنگامى كه عايشه بر استر نشست ، مروان همهء بنىاميه را گرد آورد و تحريك كرد ؛ و هنگامى كه با يارانش پيش مىرفت مىگفت : چه بسا جنگ‌هايى كه از آسايش بهترند . آيا عثمان در گوشه بقيع دفن شود و حسن همراه رسول خدا صلى الله عليه و آله و سلم دفن گردد ؟ به‌خدا سوگند تا هنگامىكه من شمشير داشته‌باشم اين كار شدنى نيست ، و نزديك بود كه آشوب به‌پا شود !\r\nعايشه مىگفت : به خدا سوگند ، كسى را كه من دوست ندارم نبايد به خانه‌ام درآيد .\r\nحسين عليه السلام به وى گفت : اين خانه رسول خدا صلى الله عليه و آله و سلم است و تو يكى از نه [ زنى 
  ] هستى كه رسول خدا صلى الله عليه و آله و سلم از خود به جا نهاد ؛ و بهره تو از اين خانه به اندازه جاى گام‌هاى تواست .\r\nدر اين هنگام بنىهاشم به سخن درآمدند و سلاح برگرفتند ، اما حسين عليه السلام فرمود : خدا را ، خدا را ، چنين مكنيد كه وصيت برادرم را تباه مىسازيد ؛ و سپس به عايشه فرمود : به خدا سوگند اگر برادرم به من سفارش نكرده بود كه به خاطر او به اندازه شاخ حجامتى هم نبايد خون‌بريزد ، وى را در اين‌جا به خاك مىسپردم ، هرچند كه تو را خوش نمىآمد .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nآن‌گاه جنازه را به بقيع برگرداند و در كنار بيگانگان دفن كرد !\r\nعبدالله بن عباس گفت : اى حميرا ! چقدر بايد از دست تو بكشيم ؟ روزى بر شترى و روزى بر استر !\r\nگفت : اگر چه روزى بر شتر و روزى بر استر باشم ، به خدا سوگند كه حسن وارد خانه‌ام نمىشود . . . » « 1 »\r\nنقل شده است كه امام حسين عليه السلام عليه عايشه چنين استدلال كرد : تو و پدرت از قديم پرده رسول خدا صلى الله عليه و آله و سلم را دريديد ؛ و كسى را به خانهء رسول خدا صلى الله عليه و آله و سلم درآوردى كه حضرت نزديكى او را خوش نداشت . اى عايشه ، خداوند در اين باره از تو بازخواست مىكند . برادرم به من فرمود ، او را در كنار پدرش ، رسول خدا صلى الله عليه و آله و سلم ، دفن كنم تا با آن حضرت عهدى تازه كند . بدان كه برادر من از همه كس به فرمان خدا و رسول داناتر بود .\r\nاو به تأويل كتاب خدا آگاه‌تر از آن بود كه پرده رسول خدا صلى الله عليه و آله و سلم را به درد ، زيرا خداوند متعال مىفرمايد :  « يا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ »  « 2 » ؛ و تو مروان را بدون اجازه رسول خدا صلى الله عليه و آله و سلم به خانه‌اش وارد كردى .\r\nخداى عزوجل فرموده است :  « يا أَيُّهَا الَّذِينَ آمَنُوا لا تَرْفَعُوا أَصْواتَكُمْ فَوْقَ صَوْتِ النَّبِيِّ »  « 3 » به خدا سوگند كه تو به خاطر پدرت و فاروقش كنار گوش رسول خدا صلى الله عليه و آله و سلم كلنگ زدى ! خداى عزوجل فرموده است :  « إِنَّ الَّذِينَ يَغُضُّونَ أَصْواتَهُمْ عِنْدَ رَسُولِ اللَّهِ أُولئِكَ الَّذِينَ امْتَحَنَ اللَّهُ قُلُوبَهُمْ لِلتَّقْوى »  « 4 » به جانم سوگند ، پدرت و فاروقش با نزديك شدن به رسول خدا صلى الله عليه و آله و سلم وى را آزردند و حق او را در آنچه خداوند بر زبان رسولش به آنان فرمود رعايت نكردند . خداوند آنچه را كه در زنده بودن مؤمنان بر آنان حرام ساخته ، در مردن نيز بر آنان حرام كرده است .\r\n\r\n\r\n","description":"","footnote":"\r\n( 1 ) - دلائل الامامه ، ص 161 - 162 .\r\n( 2 ) - اى كسانى كه ايمان آورده‌ايد ، داخل اتاق‌هاى پيامبر مشويد ، مگر آن كه به شما اجازه داده شود [ احزاب ( 33 ) ، آيهء 53 
  ] .\r\n( 3 ) - اى كسانى كه ايمان آورده‌ايد ، صدايتان را بلندتر از صداى پيامبر صلى الله عليه و آله و سلم مكنيد [ حجرات ( 49 ) ، آيه 2 
  ] .\r\n( 4 ) - كسانى كه پيش پيامبر خدا صدايشان را فرو مىكشند ، همان كسانند كه خدا دلهايشان را براى پرهيزگارى امتحان‌كرده است [ حجرات ( 49 ) ، آيه 3 
  ] .\r\n","page_name":" 180 ","page_number":180},
  {"content":"\r\n\r\nبه خدا سوگند ، اى عايشه ، اگر دفن حسن در نزد پدرش صلى الله عليه و آله و سلم كه تو آن‌را خوش نداشتى ، ميان ما و خداوند گذشته بود ، مىدانستم كه على رغم خواست تو او دفن مىشد . . . . « 1 »\r\nابن عساكر نقل مىكند كه چون زهر در وجود امام حسن عليه السلام اثر كرد ، مروان اخبار مربوط به آن حضرت و وضع سلامت وى را به معاويه گزارش مىداد . « 2 »\r\nاو همچنين نقل مىكند كه چون معاويه از قصد امام حسين عليه السلام مبنى بر دفن برادرش ، حسن عليه السلام در كنار جدش آگاه شد ، گفت : بنىهاشم با تصميم خود مبنى بر دفن حسن در كنار پيامبر صلى الله عليه و آله و سلم با ما به انصاف رفتار نكردند ، زيرا آنان اجازه دفن عثمان را جز در گوشه بقيع نداده‌اند . اگر درباره مروان خطا نكنم ، اجازه چنين كارى را نخواهند يافت او مىگفت : آفرين بر تو مروان ، در برابرشان خوب ايستادى ! « 3 »\r\nبه اين ترتيب ، موضع امويان در قضيه دفن امام حسن عليه السلام كه مروان بن حكم آن را به اجرا درآورد ، در حقيقت پيام زودهنگامى به امام حسين عليه السلام بود ، كه حد و مرز مجاز و ممنوع عمل امام حسين عليه السلام را از طرف معاويه ترسيم مىكرد . گويى امويان قصد داشتند كه از همان آغاز به ايشان بگويند : هرطور دوست دارى مىتوانى صحبت كنى ، اما كارى را كه ما نمىپسنديم نمىتوانى انجام دهى ، و گرنه سر و كارت با شمشير است !\r\n\r\nديدگاه امام حسين عليه السلام درباره صلح برادرش با معاويه\r\nامامان اهل بيت يك وظيفه كلى دارند كه على رغم تفاوت شرايط سياسى و اجتماعى كه در آن به سر مىبرند ، در تلاش براى تحقق آن مشتركند ، مانند مسؤوليت نگهدارى امّت اسلامى و حفظشان در برابر پيرايه‌هاى غير اسلامى كه با آن آميخته مىشود ؛ تبيين احكام شرعى و حقايق قرآنى ، نجات بخشيدن دولت اسلامى از انواع تهديدهاى كفر ؛ آشناساختن امّت نسبت‌به فضايل اهل‌بيت عليهم السلام و شايستگى آنان به امر حكومت ، تا آن‌جا كه فرصت اجازه مىداد و زمينه فراهم بود ، و ديگر مصاديق وظايف عمومى و مشترك .\r\n\r\n\r\n","description":"","footnote":"\r\n( 1 ) - كافى ، ج 1 ، ص 302 - 303 ، حديث 3 .\r\n( 2 ) - تاريخ مدينة دمشق ، ج 13 ، ص 291 .\r\n( 3 ) - همان .\r\n","page_name":" 181 ","page_number":181},
  {"content":"\r\n\r\nهر كدام از آن بزرگواران يك وظيفه ويژه كه شرايط سياسى و اجتماعى اسلام ، امام و امّت در آن مىزيستند تعيين مىكرد . گاه برخى از اين وظايف ويژه به سبب تشابه ميان زمينه‌ها ، با هم مشابهت داشتند . مثل شرايطى كه امام باقر و امام صادق يا امام هادى و امام عسكرى عليهم السلام در آن مىزيستند . گاه نيز اين وظايف به دلايل تفاوت زمينه‌ها با يكديگر متفاوت بودند ، مانند صلح امام حسن با معاويه و انقلابى كه امام حسين عليه السلام عليه يزيد بن معاويه برپا كرد .\r\nاز وظايف مشترك ائمه عليهم السلام اصل ايستادگى در برابر حاكم ستمگر در هنگام فراهم بودن همهء زمينه‌ها و امكانات لازم - و نه تنها نيروى انسانى - مىباشد . اين حقيقت يا هدف ( از هدف‌هاى عمومى ) از مجموعه روايت‌هاى نقل شده از آن بزرگواران استفاده مىشود . چنان كه اميرالمؤمنين ، على عليه السلام پس از سقيفه ، مهاجران و انصار شركت جسته در جنگ بدر را به قيام و انقلاب تشويق مىكرد و به خانه يكايك آن‌ها رفت و حق خويش را يادآور گشت و آنان را به يارى خويش فراخواند . اما جز 44 تن دعوت وى را اجابت نكردند . حضرت به آنان فرمود تا بامدادان با سر تراشيده و سلاح بر دوش بيايند تا پيمان مرگ ببندند ، ولى فرداى آن روز جز چهارتن نيامدند . شب بعد رفت و آنان را فراخواند ؛ گفتند بامدادان مىآييم ، ولى جز همان چهارتن نيامدند ، روز بعد نيز نتيجه همين بود ؛ و حضرت نيز پس از مشاهده خيانت و بىوفايى مردم در خانه نشست . « 1 »\r\nاميرالمؤمنين عليه السلام سخن مشهور « به خدا سوگند ، مادامى كه كار مسلمانان به سامان باشد و جز من به ديگرى ستمى نرسد ، گردن مىنهم . . . » « 2 » را هنگامى فرمود كه نتيجه توطئه شورا آشكار گرديد و ديد كه براى بار سوم نيز خلافت از او گرفته و به عثمان سپرده شد ، و امّت در حال كشمكش نسبت به حق غصب شده ايشان به خوابى عميق فرو رفته است . بنابر اين سبب شكيبايى فراوان ايشان در رويدادهاى پيش آمده اين بود كه حتى پس از شورا ، نيروى لازم براى قيام را در اختيار نداشت . « 3 »\r\n\r\n\r\n","description":"","footnote":"\r\n( 1 ) - ر . ك . سليم بن قيس ، ص 81 ؛ كافى ، ج 8 ، ص 33 در ذكر خطبه طالوتيه ؛ اختيار معرفة الرجال ج 1 ، ص 38 ، شماره 18 ؛ تاريخ يعقوبى ، ج 2 ، ص 84 - 85 . در مأخذ اخير شمار كسانى كه دعوت حضرت را اجابت كردند ، با سه ، چهارتن تفاوت ذكر شده است . همانطور كه نام كسانى كه دعوت وى را لبيك گفته‌اند نيز با ديگر منابع تفاوت دارد .\r\n( 2 ) - نهج البلاغه ، صبحى صالح ، ص 102 ، خطبه شماره 74 .\r\n( 3 ) - ر . ك . شرح نهج البلاغه ، ابن ابى الحديد ، ج 9 ، ص 312 .\r\n","page_name":" 182 ","page_number":182},
  {"content":"\r\n\r\nاين اصل ، از داستان سدير صيرفى و امام صادق نيز قابل استفاده است كه امام در پايان به وى فرمود : اى سدير ، به خدا سوگند ، اگر به شمار اين بزغاله‌ها يارانى مىداشتم ، آرام نمىگرفتم ! » « 1 » ؛ و شمار بزغاله‌ها هفده بود !\r\nاز روايت مأمون رقى در داستان امام صادق با سهل بن حسن خراسانى ، كه از امتثال فرمان امام مبنى بر رفتن در تنور مشتعل پوزش خواست ، ولى هارون مكى درون تنور رفت نيز همين مطلب استفاده مىشود . امام عليه السلام به خراسانى گفت : « در خراسان چند تن مانند اين مىيابى ؟ » گفت : به خدا سوگند ، يك تن هم نيست . امام عليه السلام فرمود : آرى ، به خدا سوگند يك تن هم نيست ، ولى ما در دورانى كه در آن پنج كمك كار نيابيم قيام نمىكنيم . ما [ از ديگران 
  ] وقت‌شناس تريم » « 2 »\r\nرفتار امام حسن عليه السلام نيز بر پايه همين اصل بود . نخستين كار آن حضرت ، پس از اميرالمؤمنين عليه السلام بسيج عمومى عليه معاويه براى انجام يك جنگ سرنوشت‌ساز بود . اگر آن خيانت بزرگ و بىوفايى مهم و سستى فراگير در سپاه وى و ديگر علل مانند آن كه وى را مجبور به ترك جنگ كرد نمىبود ، هرگز تسليم صلح معاويه نمىشد . آن حضرت پيش از صلح ، ارادهء جنگى مردم را آزمود و جز ضعف و سستى و عافيت‌طلبى و دنيادوستى در وجود آنان چيزى نيافت . آن حضرت طى سخنانى به مردم فرمود : آگاه باشيد معاويه مرا به كارى فراخوانده است كه نه در آن عزت است و نه عدالت . اگر شما حاضر به مردن هستيد ، آن را نمىپذيريم ( و با لبه تيز شمشيرها قضاوت دربارهء او را به خداى عزوجل مىگذاريم ) و اگر خواهان زندگى هستيد مىپذيريم و خشنودى شما را بر مىگزينيم .\r\nدر اين هنگام مردم از هر سو فرياد برآوردند : ما خواهان زندگى هستيم ( و چون حضرت را تنها گذاشتند صلح را پذيرفت ) . « 3 »\r\nهنگامى كه صحابى قهرمان ، حجر بن عدى ، در شكايت از تلخى روزگار خطاب به امام حسن عليه السلام گفت : ما از عدالت بيرون آمديم و به ستم درافتاديم و حقى را كه بر آن\r\n\r\n\r\n","description":"","footnote":"\r\n( 1 ) - كافى ، ج 2 ، ص 242 - 243 ، شماره 4 .\r\n( 2 ) - مناقب آل ابى طالب ، ج 4 ، ص 237 .\r\n( 3 ) - المجتنى ، ص 23 ؛ أُسد الغابه ، ج 2 ، ص 14 ، با سندى كه به ابن دريد مىرسد و اضافه‌هاى ميان دو كمانك نيز در آن ديده مىشود .\r\n","page_name":" 183 ","page_number":183},
  {"content":"\r\n\r\nبوديم كنار نهاديم و به باطلى كه آن را نكوهش مىكرديم وارد شديم ، تن به پستى داديم و به فرومايگى خشنود شديم ، مردم چيزى را مىخواستند و ما چيزى را ، آنان با به دست آوردن آنچه مىخواستند شادمان بازگشتند و ما با آنچه خوش نمىداشتيم اندوهناك بازگشتيم ، امام در پاسخ وى فرمود : اى حجر . همهء مردم آنچه را كه تو دوست مىدارى ، دوست نمىدارند ، من مردم را آزمودم . اگر آنان نيز نيت و بصيرتى چون تو مىداشتند من نيز پيش مىرفتم .\r\n\r\nراه‌هاى موجود فراروى امام حسن عليه السلام\r\nموضع امام حسن عليه السلام در برابر اين آزمايش سخت ، همان موضع امام معصومى كه در رفتار و كردارش اشتباه راه نمىيابد بود . اين چيزى است كه اعتقاد حق ما نسبت به امامت مولاى ما امام حسن مجتبى به ما حكم مىكند . اما در مقام تحليل و بررسى گزينش هايى كه بر سر راه امام عليه السلام وجود داشت ، از نظر تاريخى اين گزينش‌ها را مىتوان به صورت زير برشمرد :\r\n1 - باقيماندن بر حالت موجود ، يعنى حالت نه جنگ و نه صلح . امام عليه السلام مىدانست كه دوام اين وضعيت در آن شرايط ممكن نيست . زيرا سستى و بىوفايى مردم كوفه نسبت به ايشان رو به فزونى نهاده خيانت اطرافيانش بسيار گشته بود . معاويه نيز حالت متاركه را نمىپذيرفت ، زيرا اصرار داشت كه همه سرزمين‌هاى اسلامى را ، با زور يا با رضايت ، زير فرمان خويش درآورد . بنابر اين ناگزير بايد يا حالت جنگ مىبود و يا حالت صلح .\r\n2 - حالت جنگ و احتمال‌هاى آن - با وجود حالت روحى و روانى سپاهى كه از توده‌هايى با عقايد گوناگون ولى بىهمّت تشكيل شده بود ، امكان هيچ‌گونه پيروزى سرنوشت‌ساز و قطعىاى براى امام حسن عليه السلام وجود نداشت . همچنين با توجّه به اين كه توازن قوا به ميزان چشم‌گيرى به نفع معاويه دگرگون شده بود ، احتمال اين كه جنگ با وى ، پايانى همانند پايان متزلزل صفين هم داشته باشد ، بسيار ضعيف بود .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبنابر اين تنها يك احتمال نزديك به يقين باقى مىماند و آن شكست فاحش امام و پيروزى قطعى معاويه بود .\r\nدر چنين حالتى يكى از چند راه زير محتمل بود :\r\nالف . امام و خاندان و يارانش يك جا كشته مىشدند ؛ جبهه اسلام بدون كسب هيچ سودى رهبرى و طرفدارانش را از دست مىداد و كارش براى هميشه تمام مىشد . جمله كه معاويه موفق گشته بود مردم را به ميزان بسيار زيادى گمراه سازد و با برخوردارى از هوش و تجربه و قدرت وارونه‌سازى حقايق ، امكان اين كه قتل آنان را زير هزاران پرده بپوشاند نيز برايش فراهم بود .\r\nب . امام و هوادارانش استقامت مىكردند و به اسارت در مىآمدند .\r\nج . معاويه منت مىنهاد و به تلافى ذلت روز فتح مكّه آنان را آزاد مىساخت . پيداست كه اين كار براى بنىهاشم ننگ بود و تا قيام قيامت منّت بنىاميه بر دوش آنان سنگينى مىكرد . چنان كه امام حسن عليه السلام با اشاره به اين موضوع مىفرمايد : به خدا سوگند اگر عزتمندانه با او صلح كنم بهتر است از اين كه مرا به اسارت درآورد و به قتل برساند و يا آن كه آزاد سازد و تا پايان روزگار مايه ننگ بنىهاشم فراهم گردد ؛ و معاويه و نسل او براى هميشه منت گذار مرده و زنده ما باشند . « 1 »\r\n3 - صلح - و اين چيزى بود كه امام معصوم عليه السلام به مقتضاى حكمت خويش آن را پذيرفت ، گرچه مانند خارى در چشم و استخوانى در گلو و از حنظل تلخ‌تر بود . زيرا اين تنها گزينشى بود كه بقاى اسلام و اهل آن را تضمين مىكرد و از حقيقت نفاق ، جاهليت و كفر معاويه پرده برمىداشت ؛ كه اگر كار او به سامان مىرسيد و حكومت بلامنازع مىيافت ، دست از محافظه‌كارى برمىداشت ؛ و دشمنى روشن خود را نسبت به اسلام آشكار مىساخت . شايان ذكر است كه امام حسن عليه السلام صلح را نه به منزله پايان درگيرى با معاويه ، بلكه متاركه‌اى موقت تا فرا رسيدن موقعيّت مناسب براى جنگ و قيامى ديگر عليه او تلقى مىكرد . آن حضرت در پاسخ حجر بن عدى كندى با اشاره به اين حقيقت\r\n\r\n\r\n","description":"","footnote":"\r\n( 1 ) - احتجاج ، ج 2 ، ص 10 - 11 .\r\n","page_name":" 185 ","page_number":185},
  {"content":"\r\n\r\nمىفرمايد : من ديدم كه بيش‌تر مردم دوستدار صلح و از جنگ بيزارند . در نتيجه دوست نداشتم كه آنان را به كارى كه خوش نمىدارند وادار سازم ؛ و من صلح را براى اين پذيرفتم كه شيعيانم از قتل جان سالم به در برند و مصلحت چنين ديدم كه اين جنگ را به وقت ديگرى بيندازم ؛ همانا خداوند هر روزى در كارى است » « 1 »\r\n\r\nراست گويى ابومحمد\r\nموضع امام حسين عليه السلام در برابر همه تصميم‌ها و موضع‌گيرىهاى امام حسن عليه السلام ، موضع شريكى همكار و ياورى پشتيبان بود . اين حقيقتى است كه پژوهش‌هاى تاريخى مربوط به روابط آن دو بزرگوار در دوران امامت امام حسن عليه السلام آن را تأييد مىكند . گذشته از آن ، اعتقاد به امامت و عصمت آن دو امام همام نيز ثابت مىكند هر دوى آنان گفتار و رفتار يكديگر را تصديق مىكرده‌اند . در آنچه به موضوع صلح با معاويه مربوط مىشد ، امام حسين عليه السلام پشتيبانى كامل خود را نسبت به تصميم امام حسن عليه السلام اعلام داشت و در مناسبت‌هاى گوناگون از موضع مشترك خود با برادرش و امتثال فرمان وى به عنوان امامى كه اطاعتش واجب است پرده برمىداشت .\r\nعدى بن حاتم به امام حسين عليه السلام گفت : يا اباعبدالله ذلّت را به عزّت خريديد ، چيز اندك را پذيرفتيد و چيز بسيار را وانهاديد . تو امروز ما را اطاعت كن و سپس براى هميشهء روزگار با ما مخالفت نما . حسن و تصميم او دربارهء اين صلح را واگذار و شيعيانت را ، از اهل كوفه و ديگران فرابخوان ؛ و من و دوستم ( يعنى عبيدة بن عمر ) را بر اين پيشقراولان بگمار كه در اين صورت ، پيش از آن كه پسر هند متوجّه شود ، ما با شمشير او را از پاى درمىآوريم . امام حسين عليه السلام در پاسخ فرمود : ما بيعت كرده و پيمان بسته‌ايم و راهى براى شكستن بيعت ما نيست . « 2 »\r\nهنگامى كه حجر بن عدى نيز چنين درخواستى را مطرح كرد ، امام حسين عليه السلام باز همين پاسخ را داد : « ما بيعت كرده‌ايم ، و راهى به سوى آنچه گفتى نيست » « 3 »\r\n\r\n\r\n","description":"","footnote":"\r\n( 1 ) - اخبار الطوال ، ص 220 .\r\n( 2 ) - همان .\r\n( 3 ) - انساب الاشراف ، ج 3 ، ص 151 ، شماره 12 .\r\n","page_name":" 186 ","page_number":186},
  {"content":"\r\n\r\nآن حضرت همچنين در پاسخ على بن محمد بن بشير هَمْدانى ، كه يادآور شد امام حسن پس از صلح تقاضاى كسانى را كه به وى پيشنهاد انقلاب داده‌اند ، نپذيرفته است ، نيز تأييد برادرش را در التزام به پيمان نامه و لوازم عملى آن ابراز داشت و فرمود : « راست گفت ابومحمد ! و همه مردان شما ، تا هنگامى كه اين انسان [ معاويه 
  ] زنده است ، بايد خانه‌نشين باشند . » « 1 »\r\nهنگامى كه معاويه او و برادرش و آن دسته از اصحاب على را كه همراهشان بودند براى بيعت به شام دعوت كرد نيز آن حضرت از امتثال كامل خويش در برابر فرمان امام حسن عليه السلام پرده برداشت . از جمله كسانى كه با آنان بودند قيس بن سعد بن عباده انصارى بود . چون نزد معاويه رسيدند ، وى حسن عليه السلام را به بيعت فراخواند و او بيعت كرد . سپس حسين را فراخواند و او هم بيعت كرد . ولى هنگامى كه از قيس بن سعد درخواست بيعت كرد ، وى نگاهى به امام حسين عليه السلام انداخت تا ببيند كه چه فرمان مىدهد و امام فرمود :\r\n« اى قيس او - يعنى امام حسن عليه السلام - امام من است . » « 2 »\r\nاين حقيقت با آنچه در مجموعه ديگرى از نصوص مبنى بر ناخشنودى آن حضرت از اين بيعت آمده است منافاتى ندارد . مانند اين سخن ايشان كه به برخى از شيعيان فرمود :\r\nصلحى بوده است و بيعتى كه من از آن ناخشنود بودم . پس تا هنگامى كه اين مرد زنده است منتظر باشيد ؛ و چنانچه او مرد ما و شما خواهيم ديد كه چه كنيم . « 3 »\r\nدليل اظهار چنين سخنانى اين است كه صلح ، ناخوشايندترين انتخابى بود كه در برابر امام حسن عليه السلام قرار داشت و او به خاطر مصالح عاليه اسلام و از روى ناچارى به آن تن داد . بدون شك رعايت اين گونه مصالح ، گاه امام عليه السلام را در شرايط دشوار و نامناسبى قرار مىدهد كه مجبور مىشود به كارى كه نزد او از حنظل تلخ‌تر ، از سم كشنده‌تر و از مرگ فاجعه‌آميزتر است ، اقدام كند .\r\n\r\n\r\n","description":"","footnote":"\r\n( 1 ) - اخبار الطوال ، ص 221 .\r\n( 2 ) - اختيار معرفة الرجال ، ج 1 ، ص 325 ، شماره 176 .\r\n( 3 ) - انساب الاشراف ، ج 3 ، ص 150 ، شماره 10 .\r\n","page_name":" 187 ","page_number":187},
  {"content":"\r\n\r\nاين صلح براى امام حسن و امام حسين عليه السلام به يك اندازه ناخوشايند بود ، ولى ناخوشايند بودن كارى به معناى ناخشنود بودن از انجام آن نيست . چرا كه رضايت دادن به اين صلح به لحاظ اميدوارى به نتايج مترتّب بر آن ، امر ديگرى بود .\r\nهمچنين رضايت به آن براى امام حسن يا امام حسين يا هر كدام از ديگر امامان اهل بيت تفاوتى نمىكند . امام باقر عليه السلام از ديدگاه رضايت‌آميز خود نسبت به اين صلح پرده برداشته مىفرمايد : به خدا سوگند ، كارى كه حسن بن على عليه السلام انجام داد از آنچه خورشيد بر آن بتابد براى اين امّت بهتر بود . . . . « 1 »\r\nما معتقديم موضعى كه امام مىگيرد در شرايط خودش بهترين موضع است . به اين معنا كه هم صلح امام حسن و هم قيام امام حسين عليه السلام در شرايط خودش بهترين كار بود ، از اين رو مىتوانيم به يقين بگوييم كه چنانچه امامت حسين عليه السلام پيش از امامت حسن عليه السلام بود او نيز مانند حسن عليه السلام بود او نيز در آن شرايط همانند امام حسين عليه السلام قيام مىكرد .\r\nاما در مجموعه‌اى ديگر از روايات آمده است كه امام حسين عليه السلام در اعتراض به برادرش هنگام آهنگ وى براى صلح گفت : « اى برادر ، آيا خدا را در اين كار در نظر دارى ؟ » يا اين كه گفت : « تو را به خدا سوگند مىدهم از اين كه ماجراى معاويه را تأييد و ماجراى على را تكذيب كنى [ بپرهيز 
  ] » « 2 » ؛ يا اين كه « تو را به خدا سوگند مىدهم از اين كه نخستين كسى باشى كه بر پدرت عيب گرفت و بر او طعن وارد ساخت و از فرمانش بيزارى جست ! » و امام حسن عليه السلام پاسخ داد : « آنچه را كه مىگويى قبول ندارم ، به خدا سوگند چنانچه از من پيروى نكنى تو را در غل و زنجير مىكنم كه در آن بمانى تا من از كار خويش فراغت يابم ! » « 3 » يا اين كه امام حسين عليه السلام گفت : « به خدا پناه ببر از اين كه على را در قبرش تكذيب و معاويه را تأييد كنى » و امام حسن عليه السلام به او پاسخ داد : « به‌خدا سوگند ، من آهنگ هيچ كارى نكردم مگر آن كه تو با انجام كارى ديگر با من مخالفت ورزيدى ! به خدا سوگند ، كوشيدم كه تو را درون خانه‌اى بيندازم و درش را به‌روى تو گل‌اندود كنم تا آن‌كه از كار خويش فراغت يابم ! » . « 4 »\r\n\r\n\r\n","description":"","footnote":"\r\n( 1 ) - كافى ، ج 8 ، ص 330 ، شماره 506 .\r\n( 2 ) - الفتوح ، ج 8 ، ص 289 .\r\n( 3 ) - تاريخ الطبرى ، ج 4 ، ص 122 .\r\n( 4 ) - انساب الاشراف ، ج 3 ، ص 51 ، شماره 61 .\r\n","page_name":" 188 ","page_number":188},
  {"content":"\r\n\r\nاين روايت‌ها همه از عامه و غير قابل پذيرش است . زيرا با اعتقاد راستين درباره امامت و حقايق مربوط به آن و ادب عالىاى كه اولياى خداوند نسبت به يكديگر رعايت مىكنند مخالف است . اين‌ها همه پرداخته خيال تسنن متأثر از تبليغات گمراه كنندهء اموى است كه قصد دارد تصوير امام حسن عليه السلام را در اذهان زشت جلوه دهد و او را مظهر انسانى آرام و سازگار معرفى كند كه دوستدار سلامت ، و آسايش ، زن و مال است و اراده و نيروى جنگ ندارد . همهء اين‌ها براى اين است كه در اذهان مردم او را براى خلافت ناشايسته معرفى كنند و با كمال تأسف هيچ كدام از كتاب‌هاى اهل تسنن را نمىيابى كه از اين گمراه‌سازى ظالمانه متأثر نباشد .\r\n\r\nامام عليه السلام و تداوم بر پايبندى به صلح\r\nامام حسين عليه السلام استمرار پايبندى بر صلح را برگزيد و در دوران امام حسن عليه السلام مىكوشيد تا خشم و توفندگى شيعه را فرو نشاند ؛ و به آنان دستور داد تا سياست صبر و انتظار را در پيش گيرند و توصيه كرد كه از ديد قدرت حاكم پنهان گردند و منتظر [ وقت مناسب 
  ] باشند ، در دوران پس از شهادت امام حسن عليه السلام نيز همين روش را ادامه داد . بلاذرى نقل مىكند كه چون حسن بن على عليه السلام وفات يافت ، شيعيان ، در حالى كه بنوجعدة بن هبيرة بن أبى وهب مخزومى و امّ جعده و ام‌هانى دختر ابىطالب همراهشان بودند ، در خانه سليمان بن صرد گرد آمدند . آن‌گاه نامه تسليت‌آميزى به امام حسين عليه السلام نوشتند و در آن نامه گفتند : خداوند تو را بزرگترين بازمانده گذشتگان قرار داده است و ما شيعيان در مصيبت تو عزاداريم ، با اندوه تو اندوهناكيم با شادى تو شادمانيم و منتظر فرمان توايم .\r\nبنوجعده به آن حضرت نامه نوشتند و خبر دادند كه مردم كوفه دربارهء وى حسن نظر دارند و دوستدار آمدنش هستند و چشم به سوى او دوخته‌اند و از ياران و برادرانش كسانى را ديده‌اند كه روش پسنديده دارند و به گفتارشان مىتوان اعتماد كرد و چالاكى و قدرتشان شناخته شده است و دشمنى و بيزارى خود نسبت به پسر ابىسفيان را باز گفته‌اند و خواستار آنند كه حضرت نظرش را براى آنان بنويسد .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nامام حسين عليه السلام در پاسخ چنين نوشت : من اميدوارم كه نظر برادرم - خدايش رحمت كند - در آرامش و نظر من در جهاد با ستمگران موجب راهنمايى و پايدارى باشد ، پس تا اين مرد [ معاويه 
  ] زنده است به زمين بچسبيد و پنهان شويد و عقايدتان را كتمان كنيد و از آفتابى شدن بپرهيزيد . چنانچه براى او پيش‌آمدى رخ داد و من زنده بودم ، نظرم را به شما خواهم نوشت . ان شاءالله . « 1 »\r\nهمچنين شيخ مفيد ( ره ) از كلبى ، مداينى و ديگر سيره‌نويسان نقل مىكند كه گفته‌اند :\r\n« هنگامى كه امام حسن عليه السلام از دنيا رفت شيعيان در عراق به جنبش درآمدند و دربارهء خلع معاويه و بيعت با امام حسين عليه السلام مكاتبه كردند . ولى امام عليه السلام نپذيرفت و يادآور شد كه ميان او و معاويه عهد و پيمانى است كه تا پايان يافتن مدتش ، شكستن آن براى او جايز نيست ؛ و پس از آن كه معاويه مرد ، در اين موضوع خواهد نگريست . » « 2 »\r\n\r\nموضع‌گيرى معاويه نسبت به امام حسين عليه السلام\r\n\r\nادعاى « خون مورد احترام در ميان بنى عبد مناف » و حقيقت آن\r\nابن عساكر نقل مىكند كه وليد بن عتبه با امام حسين عليه السلام به درشتى سخن گفت ؛ و امام عليه السلام به او دشنام داد و عمامه‌اش را گرفت و از سرش كند .\r\nوليد گفت : شيرى را ( كنايه از ابوعبدالله ) به خشم آورديم .\r\nدر اين هنگام مروان يا كسى ديگر از همنشينانش گفت : او را به قتل برسان .\r\nوليد گفت : هر آينه اين خون در ميان بنى عبد مناف محترم است . « 3 »\r\nبدون شك وليد بن عتبه ، والى وقت مدينه ، نظر شخصى خود را ابراز نمىدارد ، بلكه موضع رسمى امويان ، كه معاوية بن ابىسفيان آن هنگام در رأسش بود ، سخن مىگويد .\r\nخون محترم در ميان بنى عبد مناف به معناى خونى است كه ريختن آن دشوار است و جايز نيست . ولى آيا خون امام حسين عليه السلام در دوران معاويه همين حكم را داشت ؟ و اين ادعا تا چه اندازه حقيقت دارد ؟\r\n\r\n\r\n","description":"","footnote":"\r\n( 1 ) - انساب الاشراف ، ج 3 ، ص 151 - 152 ، شماره 13 .\r\n( 2 ) - ارشاد ، ص 221 .\r\n( 3 ) - تاريخ ابن عساكر ( ترجمة الامام الحسين عليه السلام ، ص 200 ، شماره 255 . )\r\n","page_name":" 190 ","page_number":190},
  {"content":"\r\n\r\nمعاويه به سعيد بن عاص ، والى مدينه پيش از وليد بن عتبه ، درباره موضع‌گيرى نسبت به امام حسين عليه السلام چنين نوشت : مراقب حسين به‌ويژه باش ، نبايد كه به او بدى برسانى ، زيرا كه او خويشاوند [ رسول خداست 
  ] و حقى بزرگ دارد كه بر هيچ مرد و زن مسلمانى پوشيده نيست . او چونان شير بيشه است و بر تو ايمن نيستم كه اگر با او مشورت كردى بر او چيره شوى [ و رأى خود را بر او غالب كنى 
  ] . . . « 1 »\r\nبنابر اين ، مشكل معاويه در موضع وى نسبت به امام حسين عليه السلام ، خويشاوندى نزديك آن حضرت با رسول خدا صلى الله عليه و آله و سلم است . او پسر فاطمه زهرا عليها السلام است و اين ارتباط ويژه حقى بزرگ را بر هر مرد و زن مسلمانى واجب ساخته است و همه امّت با اين حق بزرگ آشنا بودند و آن را انكار نمىكردند .\r\nاز اين‌جا است كه هر گونه رويارويى آشكار ميان نظام اموى و امام عليه السلام به مصلحت اين نظام - كه بسيار تلاش دارد تا به ديندارى تظاهر كند - نيست .\r\nاما موضع امويان مبنى بر گزند نرساندن به امام عليه السلام محدود است و مطلق نيست ؛ و حكومت اموى تا هنگامى بدان پايبند است كه امام نيز عليه آنان قيامى نكند . هنگامى كه امام حسين عليه السلام وليد بن عتبه را به خاطر جلوگيرى از ديدار مردم عراق با آن حضرت به شدت مورد نكوهش قرار داد ، وى محدوده موضع رسمى امويان نسبت به ايشان را به روشنى بيان كرد و گفت : « اى كاش بردبارى ما نسبت به تو موجب جسارت و خشم ديگران نسبت به تو نگردد ، بنابر اين گناه زبان تو مادامى كه دستت آرام باشد بخشيده است . پس با دستت خود را به مهلكه نينداز كه تو را به خطر مىاندازد .\r\nيعنى تا هنگامى آهنگ قيام و شورش عليه ما را ندارى ، آنچه مىخواهى و دوست مىدارى بگو . اما اگر در عمل عليه ما جنبش و قيامى كردى بخشش و امانى به كار نيست و ميان ما و شما جز شمشير و كشتن نيست . اين همان خط قرمزى بود كه براى خون محترم در ميان عبد مناف كشيده شده بود ! و او حق عبور از آن را ندارد و گرنه مانند هر خون غير محترم ديگرى با تيغ برنده ريخته مىشود .\r\n\r\n\r\n","description":"","footnote":"\r\n( 1 ) - الامامة والسياسة ، ج 1 ، ص 179 .\r\n","page_name":" 191 ","page_number":191},
  {"content":"\r\n\r\nاين موضع رسمى امويان است كه حدود و ابعادش در سخن وليد بن عتبه به روشنى ترسيم شده است . امويان پيش از آن در غائله روز نخست امامتش ، در رويارويىاى كه به خاطر جلوگيرى از دفن برادرش در كنار جد وى به پا كردند نيز همين موضع‌گيرى را به امام حسين عليه السلام ابلاغ كرده و او را نسبت به اين محدوده آگاه ساخته بودند .\r\nبنابر اين خون حسين عليه السلام از ديدگاه بنى اميه ، تا آن‌گاه « خون محترم در ميان بنى عبد مناف » است كه عليه اين حكومت قيام نكند . احترام اين خون نه به خاطر اعتقاد به حق بزرگ و قداست آن ، بلكه به اين خاطر است كه ريختن اين خون مقدس چارچوب دينىاى را كه حكومت اموى به آن چنگ انداخته است در هم مىشكند .\r\nمعاويه در باقيمانده دوران زندگىاش ، به كار امام حسين عليه السلام اهتمام فراوان مىورزيد و براى او حساب ويژه‌اى باز كرده بود ؛ و ميان عدم حمله و تعرض به وى و پرهيز از برانگيختن آن حضرت و مراقبت پيوسته و شبانه روزى از ايشان توازنى پديد آورد تا اين كه انديشهء قيام ، از مكنون قلب آن حضرت به ميدان عمل درنيايد ، چرا كه در اين صورت معاويه كه خود زمينه ساز قيام امام شده بود در برابر انتخاب‌هايى دشوار قرار مىگرفت .\r\n\r\nمراقبت شديد از امام عليه السلام\r\nدر چنين شرايطى نبايد به شگفت آمد كه معاويه از امام عليه السلام به شدت مراقبت كند ؛ و تمام حركات و سكنات زندگى خصوصى و عمومى ايشان را در سفر و حضر زير نظر بگيرد .\r\nمعاويه به عمد مىخواست كه امام عليه السلام را حسّاس كند و نسبت به اين مراقبت او را بياگاهاند و اعلام كند كه ريز و درشت جريان زندگى وى لحظه به لحظه به وسيله جاسوس‌ها به او گزارش مىشود . شايد اين كار امام عليه السلام را از انديشه قيام باز دارد !\r\nنمونه‌هاى اين حقيقت فراوان است ، ولى ما در اين جا تنها به نقل يك مثال كه نشان مىدهد كه معاويه حتى حالات شخصى امام عليه السلام را در منزل آن حضرت نيز زير نظر داشت . تاريخ مىگويد : معاويه در مدينه جاسوسى داشت كه كارهاى مردم و قريش را به او گزارش مىداد . در يكى از گزارش‌هاى اين جاسوس آمده بود كه حسين بن على عليه السلام يكى از كنيزانش را آزاد و با او ازدواج كرده است . به دنبال آن معاويه به حسين بن\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nعلى عليه السلام نوشت : اما بعد ، شنيده‌ام كه با كنيزت ازدواج كرده‌اى و همتاهاى قريشى خود را كه براى فرزند برمىگزينى و موجب عظمت خويشاوندى تو مىگردد وانهاده‌اى ، پس تو نه به خود انديشيده‌اى و نه براى فرزندت مادرى خوب برگزيده‌اى .\r\nامام حسين عليه السلام در پاسخ او نوشت :\r\nاما بعد ، نامه‌ات كه به خاطر ازدواج با كنيزم و وانهادن همتايان قريشىام بر من خرده گرفته‌اى رسيد . بدان كه در شرف و نسب هيچ كس بالاتر از رسول خدا صلى الله عليه و آله و سلم نيست . آن كنيز مال من بود و من به خاطر رسيدن به پاداش الهى او را آزاد كردم و سپس بر پايه سنّت پيامبر صلى الله عليه و آله و سلم او را باز گرداندم . خداوند به وسيله اسلام فرودستان را فرادست گردانيد و كاستىها را از ما برداشت . مرد مسلمان جز بر گناه نكوهش نمىشود و سرزنش بر جاهليّت سزا است .\r\nمعاويه پس از خواندن نامه ، آن را پيش يزيد افكند . او هم آن را خواند و گفت : حسين سخت بر تو فخر فروخته است .\r\nگفت : نه . ولى اين زبان‌هاى تيز بنىهاشم است كه سنگ را مىشكافد و از دريا بر مىگيرد . « 1 »\r\nبدون شك امام ، هر چند كه در اين نامه تنها در آنچه به موضوع كنيز مربوط مىشود عليه معاويه احتجاج كرده است ، ولى غرض پنهانى معاويه از اين نامه را نيز مىدانست و آن اين بود كه من نسبت به هر كارى كه انجام مىدهى ، حتى امور داخل خانه‌ات آگاهم ، تا چه رسد به روابط اجتماعى و امور عمومى سياسى ! بنابر اين هشدار ! و كمين عليه ما را تبديل به كارى كه موجب شود شمشير ميان ما و شما بيفتد مكن .\r\nاين موازنه قوا در متاركه موجود ميان امام حسين عليه السلام و معاويه بسيار دقيق و حساس بود . اما برخى از امويانى كه دل‌هايشان در آتش كينه نسبت به امام عليه السلام مىسوخت و زيركى معاويه را هم نداشتند ، در گزارش‌هايى كه براى وى مىفرستادند ، از او مىخواستند كه شتاب بورزد و پيش از آن كه كارها دشوار و وخيم شود و حل آن براى بنىاميه مشكل گردد ، يا جلوى امام را بگيرد و يا آن كه خود را از دست او رها كند .\r\n\r\n\r\n","description":"","footnote":"\r\n( 1 ) - زهر الآداب ، ج 1 ، ص 101 .\r\n","page_name":" 193 ","page_number":193},
  {"content":"\r\n\r\nدر ميان امويان از همه كينه‌توزتر نسبت به اهل بيت عليهم السلام ، و عجول‌تر و نادان‌تر ، مروان بن حكم بود كه پى در پى براى معاويه گزارش مىفرستاد و او را به شتاب براى دست به كار شدن فرا مىخواند . او در يكى از گزارش‌هاى خود « به معاويه خبر داد كه گروهى از مردان عراق پيش حسين بن على آمده‌اند و نزد او سكونت دارند و در آمد و شدند ، پس نظرت را برايم بنويس » . « 1 »\r\nبلاذرى گويد : شمارى از اهل عراق و اشراف حجاز نزد حسين عليه السلام در آمد و شد بودند و او را اكرام و احترام مىكردند و فضايلش را يادآور مىشدند و او رابه سوى خودشان دعوت مىكردند و مىگفتند كه ما دست و بازوى توايم ؛ تا راهى به سوى او بيابند . اينان شك نداشتند كه پس از مرگ معاويه مردم به حسين عليه السلام روى نخواهند آورد .\r\nچون رفت و آمد مردم با امام حسين عليه السلام زياد شد عمرو بن عثمان بن عفان نزد مروان بن حكم - والى وقت مدينه - آمد و گفت : رفت و آمد مردم نزد حسين عليه السلام زياد شده است ، به خدا سوگند ، من جز اين نمىبينم كه شما با او روزى سخت خواهيد داشت ؛ و مروان موضوع را به معاويه گزارش داد . « 2 » او همچنين نوشت : من از اين كه حسين در پى فتنه باشد ايمن نيستم و گمان مىكنم كه با او دوران دشوارى داشته باشى ! « 3 »\r\nاما معاويه كه مصلحت خود را در پايبندى ظاهرى به صلح با امام حسين عليه السلام مىديد ، تمايلى به بيرون آمدن از وضعيت متاركه با آن حضرت نداشت . از اين رو مروان را از گذشتن از اين متاركه باز مىداشت و امر به شكيبايى و از كارهاى احمقانه و شتاب‌زده منع مىكرد ؛ و به او نوشت : « مادامى كه حسين با تو كارى ندارد و نسبت به تو دشمنى و مكنونات قلبى خود را ابراز نكرده است و نرمى نشان مىدهد ، او را آزاد بگذار و پيوسته در كمين او باش . ان شاء الله والسلام » « 4 »\r\nبا وجود اين ، مروان كه يكى از سختگيرترين كارگزاران اموى مدينه بود ، وقتى كه مىديد مردم بر امام حسين گرد آمده‌اند و از همه سو نزدش مىآيند ، تحمل وجود آن\r\n\r\n\r\n","description":"","footnote":"\r\n( 1 ) - اخبار الطوال ، ص 224 .\r\n( 2 ) - انساب الاشراف ، ج 3 ، ص 152 ، حديث شماره 13 .\r\n( 3 ) - تاريخ ابن عساكر ( ترجمة الامام الحسين عليه السلام ) ، محمودى ، ص 197 ، حديث شماره 254 .\r\n( 4 ) - انساب الاشراف ، ج 3 ، ص 152 ، حديث شماره 13 .\r\n","page_name":" 194 ","page_number":194},
  {"content":"\r\n\r\nحضرت را در مدينه نداشت . از اين رو به معاويه پيشنهاد كرد كه امام عليه السلام را از مدينه تبعيد كند و به سكونت اجبارى در شام وادار سازد ، تا به اين وسيله ارتباط او با مردم عراق قطع شود . اما معاويه اين پيشنهاد را هم نپذيرفت و پاسخ او را چنين داد : « به خدا سوگند من مىخواستم كه از او آسوده شوم و تو مرا به او گرفتار مىكنى . اگر در برابر او شكيبايى مىورزم از روى اكراه است ؛ و اگر بدىاى به او برسانم با او قطع رحم كرده‌ام . » « 1 »\r\nعلاوه بر مراقبت شديدى كه از امام عليه السلام به عمل مىآمد ، برخى از كارگزاران اموى مدينه در عمل مداخله مىكردند و از بيم آن كه اوضاع دگرگون شود و به نفع امام عليه السلام رقم به خورد اقشار مردم را از ديدار با امام عليه السلام باز مىداشتند . بلاذرى از عتبى نقل مىكند كه وليد بن عتبه مردم عراق را از ديدار با امام حسين عليه السلام منع كرد . امام عليه السلام فرمود : « اى كسى كه بر خود ستم مىكنى و نسبت به پروردگارت نافرمانى ، چرا ميان من و مردمى كه آنچه از حق مرا كه تو و عمويت نشناخته‌ايد ، مىشناسند مانع مىشوى ؟ وليد گفت : اى كاش بردبارى ما نسبت به تو موجب جسارت و خشم ديگران نسبت به تو نگردد . اگر مىدانستى كه پس از ما چه خواهد شد ، ما را دوست مىداشتى ، همان گونه كه دشمن مىدارى ! » « 2 »\r\nعلاوه بر آنچه پيش از اين گفيم كه اشاره وليد ، روشنگر مفهوم « خون محترم » از ديدگاه امويان است ، در اين‌جا نيز به اين نكته اشاره مىكنيم كه شايد اين كه وليد مىگويد : « اگر مىدانستى كه پس از ما چه پيش مىآيد ما را دوست مىداشتى همان گونه كه دشمن مىدارى » ، اشاره به اين موضوع دارد كه متاركه ايجاد شده ميان ما و شما جز در دوره معاويه برقرار نخواهد بود و يزيد ، كه جانشين پدرش مىگردد ، شخصيت ديگرى است . او جز با شدت و قاطعيت با تو رفتار نخواهد كرد و به زودى زمين را با همه فراخيش بر تو تنگ خواهد كرد و در آن هنگام چون به گذشته بنگرى دوران ما و بخشندگى و بزرگوارى ما را به ياد خواهى آورد . گويى با اين بيان به خاطر متاركه متوازنى كه در اصل به نفع خود آن‌هاست ، بر امام عليه السلام منت مىگذارد .\r\n\r\n\r\n","description":"","footnote":"\r\n( 1 ) - حياة الامام الحسين بن على عليهما السلام ، ج 2 ، ص 223 .\r\n( 2 ) - انساب الاشراف ، ج 3 ، ص 156 - 157 ، شماره 15 .\r\n","page_name":" 195 ","page_number":195},
  {"content":"\r\n\r\n\r\nخطمشىهاى كلى در نامه‌هاى معاويه به امام ( ع )\r\nاگر كسى در نامه‌هاى معاويه به امام تأمل بورزد ، شايد نخستين چيزى كه توجهش را به خود جلب مىكند ، حيله آشكار وى در موازنه ميان بيم و اميد باشد و تقريباً هيچ كدام از نامه‌هاى وى به امام از رعايت روش ايجاد توازن ميان بيم و اميد دادن تهى نيست .\r\nاين پديده بازتاب اصل حفظ وضعيت متاركه با امام بود ؛ كه معاويه سياستش را بر آن بنا نهاده بود ؛ و اين نامه‌ها نيز خود دليلى بر پايبندى معاويه به اين اصل است .\r\nدر اين‌جا گزيده‌اى از اين نامه‌ها را براى نمونه نقل مىكنيم :\r\nمالى از يمن براى معاويه مىبردند ، چون بر مدينه گذشت حسين بن على حمله كرد و آن را گرفت و ميان خاندان و دوستانش تقسيم كرد و به معاويه چنين نوشت :\r\nاز حسين بن على عليهما السلام به معاوية بن ابىسفيان\r\nاما بعد ، كاروانى از يمن بر ما گذشت و بار ، مال ، تخت روان و عنبر و عطر را به سوى تو مىآورد تا آن‌ها را به خزانهء دمشق بسپارى و پس از آن كه از آن‌ها بهره بردى به فرزندان پدرت بدهى و من به آن نياز داشتم و آن را گرفتم والسلام . »\r\nمعاويه در پاسخ امام نوشت :\r\nاز بنده خدا معاويه ، اميرالمؤمنين به حسين بن على !\r\nسلام عليك\r\nاما بعد ، نامه‌ات به من رسيد ، كه در آن نوشته بودى كه كاروانى از يمن بر تو گذشت و بار مال و تخت روان و عنبر و عطر را به سوى من مىآورد تا به خزانه‌هاى دمشق بسپارم و خود از آن‌ها بهره ببرم و سپس به فرزندان پدرم بدهم .\r\nوانگهى چون مال را به من نسبت مىدهى شايسته نبود كه آن را بگيرى ، زيرا كه والى به مال سزاوارتر است ؛ و سپس بر اوست تا آنچه كه بايد ، از آن خارج كند . به خدا سوگند اگر مىگذاشتى كه اين كاروان به من مىرسيد ، دربارهء دادن سهم تو خسّت نمىورزيدم .\r\nاما اى برادرزاده مىپندارم كه در سرت خيال شورش دارى . من خوشحالم كه اين كار در\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nروزگار من پيش آمد كه قدر تو را مىشناسم و از اين كار در مىگذرم . اما به خدا سوگند بيم آن دارم ، گرفتار كسى شوى كه به اندازه كف دهان شتر هم برايت ارزش قايل نباشد . « 1 »\r\nروشن است كه معاويه در اين نامه ، همزمان با اظهار تسامح و گذشت نسبت به امام عليه السلام وى را به كسى كه پس از او مىآيد ، يعنى يزيد تهديد مىكند .\r\nاو همچنين در پى گزارش‌هايى كه جاسوس‌هايش دربارهء جنبش امّت و امام عليه السلام برايش مىفرستادند به آن حضرت چنين نوشت : اما بعد ، چيزهايى به من رسيده است كه تو را از آن پرهيز مىدهم ، ( اگر درست باشد ) به تو اجازه پرداختن به آن كارها را نمىدهم . به جان خودم سوگند هر كس با خداوند دست عهد و پيمان داده باشد سزاوار است كه بدان وفا كند ؛ ( و اگر دروغ باشد ) با اين كار ، تو سعادتمندترين مردمى و به نفع خود اقدام و به پيمان خداوند وفا مىكنى . مرا به قطع ارتباط و بدى نسبت به خود وادار مساز ، چرا كه هرگاه تو را نپذيرم تو نيز مرا نمىپذيرى و هرگاه كه مرا به دردسر بيندازى ، من نيز تو را به دردسر مىاندازم و شنيده‌ام كه گروهى از كوفيان تو را به تفرقه فراخوانده‌اند ( از ايجاد تفرقه ميان اين امّت و از اين كه فتنه را به دست تو باز گردانند بپرهيز ) . تو اهل عراق را آزموده‌اى اينان پدر و برادرت را تباه كردند ( تو مردم را آزموده و امتحان كرده‌اى و پدرت از تو برتر بود . همان هايى كه به تو پناه مىآورند دربارهء پدرت همرأى بودند و من گمان نمىكنم آن چيزى كه مايه تباهى پدرت گرديد به سود تو باشد ) .\r\nاز خدا بترس و پيمان را به ياد آر ( و به خودت و دينت بينديش « و نبايد آن‌هايى كه ايمان ندارند تو را خوار گردانند » ) . « 2 »\r\nامام عليه السلام در پاسخ اين نامه معاويه چنان پاسخى نوشت كه چونان صاعقه بر سرش فرود آمد و او را به اندازه‌اى سراسيمه و متأثر ساخت كه از قوّت جواب امام به اطرافيانش شكايت مىكرد . كامل اين پاسخ در كتاب‌هاى تاريخى آمده است و ما در جاى مناسب اين كتاب آن را خواهيم آورد .\r\n\r\n\r\n","description":"","footnote":"\r\n( 1 ) - شرح نهج البلاغه ، ابن ابى الحديد ، ج 18 ، ص 327 .\r\n( 2 ) - الحسين عليه السلام سماته و سيرته ، ص 115 - 116 ، نويسنده كتاب مىگويد : آنچه را كه ابن عساكر نقل كرده است در بيرون دو كمانك و گفته‌هاى بلاذرى را در داخل آن آورده‌ايم ؛ و من معتقدم كه اصل نامه يكى است و اختصار از راويان است .\r\n","page_name":" 197 ","page_number":197},
  {"content":"\r\n\r\n\r\nدليل قيام نكردن امام حسين عليه السلام عليه معاويه\r\nنظر اهل بيت عصمت و طهارت بر اين بود كه معاوية بن ابىسفيان حتى براى يك شب هم نبايد زمام امور را به دست داشته باشد و اميرالمؤمنين ، على عليه السلام ، بر سر اين اصل سازش نكرد و همهء توصيه‌هايى را كه به كوتاه آمدن در اين باره دعوت مىكردند رد كرد و براى تحقق اين موضوع به جنگ سهمگين صفين تن داد و از آن پس نيز تا هنگام شهادتش در اين رأى دچار تزلزل نشد .\r\nامام حسين عليه السلام نيز بر تداوم اين نظر پاى فشرد و براى تحقق آن از هيچ كوششى دريغ نورزيد . اما بدبختى روزگار و دگرگون شدن اوضاع ، در پايان او را ناگزير ساخت تا تلخ‌ترين انتخاب را برگزيند و براى فرد همين بس كه از ميان تلخ‌ترين ، آنچه تلخىاش كم‌تر است برگزيند . آن حضرت حكومت را به معاويه سپرد و جنگ با او را به طور موقت به آينده موكول كرد : « مصلحت چنين ديدم كه اين جنگ را به روز ديگرى بيندازم ؛ و خداوند هر روزى در كارى است » « 1 » ، و با همين انديشه عمرش را به‌پايان برد تا شهيد شد .\r\nاز همان نخستين روزهاى حكومت معاويه بر شام دلايل و انگيزه‌هاى قيام عليه او برپا و موجود بود . اما پس از شهادت امام حسن عليه السلام اين انگيزه‌ها فراوان و بزرگ شد ؛ امام حسين عليه السلام با آگاهى از اين موضوع ، جوانبش را نه تنها براى افراد مورد اعتماد خويش باز مىكرد و آن را به روشنى بيان مىداشت ، بلكه در نامه‌ها و گفت و گوهايى كه با معاويه داشت ، موضوع را به خود او نيز گوشزد مىكرد . از جملهء اين بيان‌ها نمونهء زير است :\r\n« اى معاويه ، هيهات ، هيهات ، روشنى بامداد سياهى شب را زدود و پرتو خورشيد نور چراغ را مبهوت كرد . تو در برترىجويى زياده‌روى كردى و همه چيز را براى خود برگزيدى به طورى كه اجحاف و دريغ كردى تا آن‌جا كه خسّت ورزيدى ؛ و ستم كردى تا آن‌جا كه از حد گذشتى ، حقوق مسلّم مردم را غصب كردى تا آن‌جا كه شيطان بيش‌ترين بهره و كامل‌ترين سهم را برد . . . » « 2 »\r\n\r\n\r\n","description":"","footnote":"\r\n( 1 ) - اخبار الطوال ، ص 220 .\r\n( 2 ) - الامامة والسياسة ، ج 1 ، ص 187 .\r\n","page_name":" 198 ","page_number":198},
  {"content":"\r\n\r\nآن حضرت در نامه ديگرى خطاب به معاويه چنين نوشته است : و در گفته‌هايت گفته‌اى « اين امّت را به فتنه باز مگردان ، در حالى كه من فتنه‌اى بالاتر از حكومت تو بر آنان نمىشناسم و گفته‌اى : « به خودت و دين و امّت محمد بينديش » . به خدا سوگند من چيزى بالاتر از جهاد با تو نمىشناسم كه اگر چنين كنم ، موجب نزديكى به پروردگار من است و اگر نكردم از خداوند براى دينم طلب بخشايش مىكنم و از او توفيق آنچه را كه رضايت و خشنودى اوست مىطلبم . » . « 1 »\r\nدر اين‌جا اين پرسش مطرح است : در حالى كه در دوران امامت امام حسين عليه السلام همه زمينه‌ها براى قيام آن حضرت عليه معاويه فراهم بود ، چرا ايشان قيام نكرد ؟\r\nبراى پاسخ دادن به اين پرسش نخست بايد هدف مورد نظر از انقلاب را تعيين كرد و روشن ساخت كه هدف امام حسين عليه السلام از قيام عليه معاويه چه مىتوانست باشد ؟\r\nبدون شك هدف آن حضرت همان هدفى است كه در قيام عليه يزيد بن معاويه اعلام كرد . يعنى ايجاد اصلاح در امّت جدش به وسيلهء امر به معروف و نهى از منكر و لوازم اين كار يعنى از ميان برداشتن حكومت فاسد و برپا ساختن حكومت حق ، از طريق قيام امّت با امام براى تحقق پيروزى قطعىاى كه در سايه اين هدف حاصل مىگشت . يا قرار دادن امّت در معرض خطرى وحشت‌آفرين و هولناك ، از طريق حماسه‌اى قهرمانانه و مصيبتى فاجعه‌آميز كه به كشتن او و يارانش از اهل بيت و صحابهء نيكوكار آن حضرت و برگزيدگان امّت منجر مىگشت ، آن هم در چارچوب يك فعاليت تبليغاتى بزرگ كه در نتيجه آن چهره دروغينى كه معاويه خود را در پس آن پنهان مىكرد به طور كامل آشكار مىگشت و همهء پيامدهاى جريان نفاق حاكم از روز سقيفه خنثى مىگشت ؛ و اسلام ناب محمدى از هر شائبه‌اى پاك مىشد و پرده از ديده بصيرتش كنار مىرفت و در نتيجه حق و اهل آن را مىشناخت و در پرتو نورش ره مىپيمود .\r\nولى آيا در دوران معاويه براى امام حسين امكان اين كه يكى از اين دو انتخاب را تحقق بخشد ، وجود داشت ؟\r\n\r\n\r\n","description":"","footnote":"\r\n( 1 ) - الامامة والسياسة ، ج 1 ، ص 182 .\r\n","page_name":" 199 ","page_number":199},
  {"content":"\r\n\r\nانتخاب نخست ، راه پيروزى نظامى قطعى بر معاويه بود . براى اين منظور ناچار بايد بخشى از امّت كه دست كم براى تحمل پيامدها و مقتضيات يك جنگ سهمگين كافى باشد ، بسيج مىگشت . ولى آيا در آن روزگار امّت اسلامى از چنين آمادگى بزرگ روحى و عملى برخودار بود ؟\r\nنويسنده كتاب « ثورة الحسين ظروفها الاجتماعيه و آثارها الانسانيه » ( شرايط اجتماعى و پيامدهاى انسانى قيام امام حسين « ع » ) از وضعيت امّت در اين دوران تصويرى ارائه داده است كه باهم مىخوانيم . او مىگويد : جنگ‌هاى صفين ، جمل و نهروان و جنگ‌هاى زودگذر كه پس از حكميت ، ميان بخش‌هاى سوريه و مناطق مرزى عراق ، حجاز و يمن روى داد ، تمايل به صلح و آرامش را در ياران امام عليه السلام پديد آورد . پنج سال بود كه بر آنان مىگذشت و در اين مدت هنوز سلاح يك جنگ را بر زمين نگذاشته بودند كه براى جنگى ديگر آن را مىكشيدند . آنان با گروهى ناآشنا نمىجنگيدند ، بلكه جنگ‌شان با قبايل و برادران ديروزشان و كسانى كه يكديگر را مىشناختند بود .\r\nاحساسى كه در پايان دوران على عليه السلام و در پى شكست در برابر حيله‌گرى دشمن در روز تحكيم ، به وضوح رو به آشكار شدن نهاد ، به نفع دشمنان امام از سران قبايل و ديگرانى تمام شد كه دريافته بودند سياست امام عليه السلام برآورنده خواسته‌هاى آنان ، كه به وسيله سياست معاويه در دادن مال و ولايات شعله‌ور مىشد ، نيست . از اين رو در صدد برآمدند تا هر چه بيش‌تر به اين احساس دامن بزنند و بر آن تأكيد بورزند . روحيه قبيله‌گرايى كه پس از وفات پيامبر صلى الله عليه و آله و سلم از بند رهيد و در دوران عثمان به اوج خود رسيده بود نيز به تأثير و نفوذ اين رهبران در ميان جامعه كمك كرد . دنياى انسانى كه روح قبيله‌گرايى دارد ، قبيلهء اوست . با تأثرش متأثر مىشود ، به هر سو كه برود او نيز مىرود ، با هر كس دشمنى كند او نيز دشمنى مىكند و به همهء امور از زاويه ديد قبيله مىنگرد . زيرا او در برابر ارزش‌هايى كه نسبت به او فروتنى مىكنند فروتن است ؛ و همه احساسات قبيله در رئيس آن متمركز است . رئيس در يك جامعه قبيله‌اى اختياردار و جهت‌دهنده كلّ قبيله است . . . هنگامى كه امام عليه السلام براى بار دوم مردم را به جنگ با گروه‌هاى نظامى\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nسورى [ شامى 
  ] ، كه حجاز ، يمن و مرزهاى عراق را مورد حمله قرار داده بودند فراخواند ، آنان تمايل خود را به ترك مخاصمه و ناخشنودى از جنگ ، با سستى نشان دادن از خود ابراز داشتند .\r\nپس از آن كه امام على عليه السلام به شهادت رسيد و با امام حسن عليه السلام به خلافت بيعت شد ، اين پديده به اوج خود رسيد ، به‌ويژه هنگامى كه امام حسن عليه السلام مردم را براى مجهز شدن براى جنگ شام فرا خواند پاسخ بسيار كند بود . به رغم آن كه امام حسن عليه السلام پس از آن توانست سپاه بزرگى را براى جنگ با معاويه آماده سازد ، ولى پيش از برخورد با دشمن به سبب گرايش‌هاى گوناگونى كه مردم را به سوى خود جذب مىكرد ، سرنوشتش با شكست رقم خورد . گروه‌هاى گوناگون مردم همراه با وى را اقشار زير تشكيل مىدادند :\r\nبرخى ، از شيعيان او و پدرش بودند و برخى ديگر ، از مخالفان حكميت ، يعنى خوارج ؛ كه براى جنگ با معاويه به هر حيله‌اى دست مىيازيدند ، و برخى ديگر فتنه‌جويانى بودند كه در غنيمت طمع بسته بودند . برخى ديگر مردمانى دو دل و پايبند عصبيت قبيله‌اى بودند كه از سران قبايلشان پيروى مىكردند . اين سران خود را به معاويه فروخته بودند ، معاويه به بسيارى از آنان نامه نوشت تا آنان را بفريبد كه از امام حسن عليه السلام دست برداشته و به او بپيوندند . بيش‌تر ياران امام عليه السلام در برابر اين نيرنگ خود را باختند و طى مكاتبه‌هايشان با معاويه به او وعده دادند كه حسن عليه السلام را زنده يا مرده تسليم خواهند كرد . هنگامى كه امام حسن عليه السلام براى آنان به ايراد سخن پرداخت تا ميزان اخلاص و ثبات قدمشان را بيازمايد ، از هر سو فرياد برآوردند : « ما خواهان ادامه زندگى هستيم » ؛ و در همين حال گروهى به قصد كشتن وى حمله كردند . اين در هنگامى بود كه سران قبايل با استفاده از تاريكى شب همراه قبايل خود ناپديد مىشدند و به معاويه مىپيوستند !\r\nهنگامى كه امام حسن عليه السلام - در برابر اين واقعيت تلخ - دريافت كه شرايط روحى و اجتماعى حاكم بر جامعه عراق ، اين جامعه را از تن دادن به پيامدهاى جنگ و كسب پيروزى ناتوان ساخته است ، و ديد كه اين جنگ به بهاى از دست دادن ياران مخلص‌اش است و در همين حال پيروزى قاطع را نصيب معاويه مىگرداند ، با شرايطى به صلح تن‌در داد . از جملهء شرايط اين بود كه معاويه كسى را به جانشينى خود تعيين نكند و حكومت از آن\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nامام حسن عليه السلام باشد ؛ و مردم آزاد و در امان باشند . . . اين تنها راهى بود كه امام حسن عليه السلام ، به عنوان صاحب رسالتى كه در اين شرايط بد گرفتار شده بود مىتوانست آن را بپيمايد . « 1 »\r\nولى آيا پس از آن امّت اسلامى - به ويژه در عراق - بر اين وضعيت پايدار ماندند ؟ يا اينكه به سوى بهتر شدن تغيير جهت دادند ؟ آيا امام حسن عليه السلام توانست در حيات خود به آنان اعتماد كند ؟ آيا پس از ايشان امام حسين عليه السلام توانست آنان را براى جنگى بزرگ تا پيروزى نهايى بر معاويه بسيج كند ؟\r\nهمان مردمى كه به دليل طولانى شدن جنگ سختىهاى زيادى از آن ديده و به دنيا و سلامت و آرامش گرايش پيدا كرده بودند و پيرو خواسته‌هاى سران قبايل شده بودند ، بزرگى خطايى را كه با سستى نشان دادن در برابر تحمل پيامدهاى جنگ و رها ساختن امام عليه السلام مرتكب شده بودند دريافتند . اين هنگامى بود كه ماهيت حكومت معاويه را شناختند و طعم واقعيت آن را چشيدند . واقعيتى كه سرتاسر فشار و ترس ؛ گرسنگى و محروميت ؛ آوارگى مدام و سلب هرگونه آزادى ؛ و تمسخر شريعت و سبك شمردن ارزش‌ها بود . براى افزايش عطاياى شاميان از عطاياى آن‌ها كاسته شد و به وسيله معاويه به جنگ با خوارج وادار شدند . كارى كه به آنان فرصت نداد تا از صلحى كه مشتاق آن بودند و آرامشى كه آرزويش را داشتند بهره‌مند گردند . در نتيجه به خاطر كوتاهى نسبت به اهل بيت پشيمان گشتند ؛ « مردم عراق زندگىشان در دوران على را يادآور مىشدند و بر آن اندوه مىخوردند و به خاطر كوتاهى نسبت به امام خويش افسوس مىخوردند و از صلح ميان خود و شاميان اظهار پشيمانى مىكردند ؛ و هرگاه به يكديگر مىرسيدند خود را به خاطر گذشته سرزنش و دربارهء اين كه در آينده چه مىتوان كرد تبادل نظر مىكردند ؛ و هنوز چند سالى نگذشته بود كه گروه گروه براى ديدار با امام حسن و گفت و شنود با آن حضرت به مدينه مىرفتند . . . » . « 2 »\r\nدرست است كه بسيارى از مردم به ويژه اهل عراق ، در نتيجه ظلم و ستم معاويه و دورى وى از اسلام ، كينهء بنى اميه و دوستى اهل بيت را دين خود مىدانستند ، اما اين\r\n\r\n\r\n","description":"","footnote":"\r\n( 1 ) - ثورة الحسين عليه السلام ظروفها الاجتماعيه وآثارها الانسانيه ، ص 138 - 143 .\r\n( 2 ) - الفتنة الكبرى ، ج 2 ، ص 188 .\r\n","page_name":" 202 ","page_number":202},
  {"content":"\r\n\r\nاحساس هرگز نتوانست كه پردهء دوگانگى شخصيت بيش‌تر اين افراد را پاره كند ، بلكه اينان در چارچوب اين شخصيت روزگار مىگذراندند و در حالى كه در باطن بنىاميه و حكومتشان را مردود مىشمردند ، در ظاهر همه فرمان‌هايشان را اجرا مىكردند . بنابر اين آنان در دوگانگى شخصيت به سر مىبردند ، همانطور كه اميرمؤمنان على عليه السلام وضعيتشان را در سايه ستم بنىاميه توصيف كرده و فرموده است : سوگند به خدا اينان پيوسته ستم مىكنند تا اين كه هيچ حرام خدا را نگذارند مگر آن كه حلالش كنند و هيچ عهد و پيمانى را نگذارند مگر كه آن را بشكنند . . . تا آن كه مردم در گريه به دو دسته تقسيم مىشوند : گروهى بر دينشان بگريند و گروهى بر دنيايشان به طورى كه يارى رساندن شما به آنان همانند يارى دادن غلام به خواجه‌اش مىشود ، كه چون حاضر باشد فرمان مىبرد و هرگاه كه پنهان شود از او عيبجويى مىكند . . . » « 1 »\r\nبنابر اين ، مشخّصه عمومى امّت در آن هنگام اين بود كه بيش‌ترشان مطيع ارادهء حكومت اموى و فرمانبردار دستورهايش بودند ، خواه آن‌هايى كه زير تأثير گمراه‌سازىهاى امويان ديدهء حقيقت‌بينشان كور شده بود و مىپنداشتند كه اسلام در حكومت معاويه تجسم يافته است ، و يا ضعيف‌النفس‌هايى كه به دام دنيا دوستى درافتاده و دين خود را به دنياى ديگران فروخته بودند . يا آن‌هايى كه حق و اهل حق را مىشناختند و در باطن آنها را دوست مىداشتند . گرچه در ظاهر از بيم اموىها نسبت به آنان اظهار ناآشنايى مىكردند .\r\nدر ميان شمارى اندك باقيمانده نيز بسيارى بودند كه با وجود شناخت و معرفت نسبت به اهل حق ، ضعف روحى آنان را از يارى و پيوستن به كاروان حق باز مىداشت .\r\nاين توصيف عمومى ، حتى پس از مرگ معاويه بر امّت اسلامى انطباق داشت ! بنابر اين چنين امتى شايسته آن نبود كه امام حسين عليه السلام به اعتماد آن‌ها جنگى سهمگين ، كوتاه يا بلند مدت ، را تا رسيدن به پيروزى قطعى بر معاويه طرح‌ريزى كند . شواهد اين واقعيت وضع امّت بسيار زياد است كه برخى از آن را در پيشگفتار نقل كرديم .\r\n\r\n\r\n","description":"","footnote":"\r\n( 1 ) - نهج البلاغه ، صبحى صالح ، ص 143 - 144 ، خطبه شماره 98 .\r\n","page_name":" 203 ","page_number":203},
  {"content":"\r\n\r\nمىماند انتخاب دوّمى كه بر سر راه امام حسين عليه السلام وجود داشت يعنى انقلاب عليه معاويه ؛ و آن قرار دادن امّت در معرض خطرى وحشت‌آفرين و هولناك از طريق حماسه‌اى قهرمانانه و مصيبتى فاجعه‌آميز بود كه به كشتن او و يارانش منجر مىگشت و با يك فعاليت بزرگ تبليغى ، كه با آشكار ساختن چهره دروغين امويان به پيروزى مىرسيد و پيامدهاى عملى ناشى از آن را از ميان مىبرد ، توأم بود .\r\nاين انتخاب كه پيروزى كامل آن در دوران يزيد رقم خورد ، در دوران معاويه به شكست كامل محكوم بود . سرّ مطلب هم در وجود معاويه و روش ويژه او در چاره‌انديشى در امور نهفته بود . معاويه كسى نبود كه آن چنان از سياست غافل باشد كه به حسين عليه السلام اجازه دهد تا به قيامى خروشنده دست يازد ، بلكه او چنان دورانديش بود كه مىدانست اعلام انقلاب حسين عليه السلام عليه او و تشويق مردم بر اين كار ، منجر به جنگى مىشد كه اگر نگوييم دستاوردهاى پيروزى بر امام حسن عليه السلام را از ميان مىبرد ، دست كم ارزش صلح را تيره و مبهم مىساخت . چرا كه بدون شك معاويه به منزلت امام حسين عليه السلام در دل مسلمانان آگاه بود .\r\nنزديك‌ترين گمان‌ها در روشى كه معاويه براى سركوب قيام امام حسين عليه السلام - اگر در روزگار او قيام مىكرد - در پيش مىگرفت ، اين بود كه پيش از موفق شدن امام به انقلاب و پيش از آن كه اين انقلاب از چنان پژواكى برخوردار شود كه بتواند حيات و محيط اسلامى را ، كه معاويه تمايل به آرامش و سكون آن داشت ، دستخوش امواج سازد ، آن حضرت را مسموم گرداند .\r\nچيزى كه موجب تقويت اين گمان مىشود ، روشى است كه از معاويه در نابود ساختن مخالفان سياسى و كسانى كه آرامش و صفاى سلطنت او را تيره مىساختند مىشناسيم . راهى كه او براى رها شدن از مخالفان برگزيده بود ، از ميان برداشتن آنان با كم‌ترين سر و صدا بود . معاويه همين روش را براى از ميان بردن حسن بن على و سعد بن ابى وقاص و مالك اشتر ، هنگام رفتن به مصر ، عبدالرحمن بن خالد بن وليد ، هنگام تمايل پيدا كردن شاميان به وى ، به كاربست . او خود اين روش را در جمله مشهورش خلاصه كرده است كه مىگويد : « خداوند سربازانى از عسل دارد . »\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nآنچه اين گمان را تا مرتبه يقين بالا مىبرد ، اطلاعات ما در اين باره است كه معاويه بر حسين بن على و ديگر كسانى كه بر سلطنت خويش از آنان بيمناك بود ، جاسوس گماشته بود . اينان هر چه را كه مخالفان انجام مىدادند براى او مىنوشتند و از گزارش ساده‌ترين امور ، كه كوچكترين شك و ترديدى هم بر نمىانگيخت ، غفلت نمىكردند . « 1 » مانند همان مورد كنيزكى كه مال امام حسين عليه السلام بود و او را آزاد ساخت و سپس به ازدواج خويش درآورد . « 2 »\r\nچنانچه امام حسين عليه السلام در دوران معاويه دست به كار قيام مىشد و سپس با روش خاص معاويه از ميان مىرفت ، چه سودى عايدش مىشد . آيا بايد اين كار به واقعيت مىپيوست تا مردم از صميم دل از آن پاسدارى كنند ؟ چنانچه امام نيز همانند ديگر مردم به آرامى و بدون سر و صدا از ميان مىرفت ، چه سودى عايد مردم مىگشت ؟ زيرا در اين صورت او يك علوى بود كه ناخواسته مىمرد و مرگ او تنها خاندان و دوستان و شيعيان پدرش را اندوهگين مىساخت و پس از آن ، ياد او نيز همانند ديگران به بوتهء فراموشى سپرده مىشد . « 3 »\r\nمعاويه اين تهديد را براى امام عليه السلام روشن كرده گفته بود : « مادامى كه مرا انكار كنى ، تو را انكار مىكنم و مادامى كه با من نيرنگ ببازى با تو نيرنگ مىبازم ، بنابر اين از ايجاد تفرقه ميان اين امّت بپرهيز » . « 4 »\r\nچنانچه امام عليه السلام مىتوانست كه حصار جاسوس‌ها و خبرچينان معاويه را بشكند و انقلاب را عملى سازد و همراه يارانش در قالب سپاهى با شمار و امكانات اندك بيرون آيد و براى مثال راه عراق را در پيش گيرد ، آيا موفق به آفريدن حماسه قهرمانانه و مصيبت‌بارى همانند آنچه در دوران يزيد انجام داد مىشد ؟\r\nآيا فعاليت تبليغى در چنين نهضتى مىتوانست همانطور كه در دوران يزيد به پيروزى رسيد ، در دوران معاويه هم به پيروزى مطلوب برسد ؟\r\n\r\n\r\n","description":"","footnote":"\r\n( 1 ) - ثورة الحسين عليه السلام ، ظروفها الاجتماعيه وآثارها الانسانيه ، ص 153 - 155 .\r\n( 2 ) - زهرالآداب ، ج 1 ، ص 101 .\r\n( 3 ) - ثورةالحسين عليه السلام ، ظروفها الاجتماعيه و آثارها الانسانيه ، ص 152 - 155 .\r\n( 4 ) - اختيار معرفة الرجال 1 ، 252 حديث 99 .\r\n","page_name":" 205 ","page_number":205},
  {"content":"\r\n\r\nبدون شك در چنين فرضى معاويه با تنگناى عملى دشوارى روبه‌رو مىشد ، اما او كه هوش و پختگى لازم براى خروج از تنگناها را داشت از اين تنگنا نيز بيرون مىآمد . چنين مىنمايد كه او بدون فاصله سپاه كوچك امام را محاصره مىكرد و بر سلامت امام و بنىهاشم تأكيد مىورزيد و با روشى فنى توأم با يك كار بزرگ تبليغاتى آنان را مىبخشود . نتيجه چنين كارى اين مىشد كه امام از چشم امّت بيفتد و قداست دينىاش را از دست بدهد ؛ سپس او و همراهانش را به يك اقامت اجبارى در شام وامىداشت كه آن هم پايانى جز مرگى كه احتمالًا آن نيز با سمّ مىبود نداشت . سرانجام معاويه از اين بحران در حالى بيرون مىآمد كه سيمايى از گذشتِ پس از قدرت داشت و بدى را با نيكى و بريدن را با پيوند پاسخ داده بود . در نتيجه دل‌هاى مردم را به دست مىآورد و بر دوستى وى و عظمت مقام و منزلتش افزوده مىگشت . در چنين حالتى نه تنها آثار مثبتى كه امام از اين جنبش انتظار داشت حاصل نمىشد ، بلكه زيركى معاويه پيامدهايى منفى نيز براى آن حضرت به بار مىآورد .\r\nپس از آن كه امام عليه السلام اموالى را كه براى معاويه مىبردند گرفت ، وى طى نامه‌اى به آن حضرت اين روش را به روشنى بيان كرد و گفت : « . . . اما اى برادرزاده ، من پنداشتم كه تو انديشه حمله ناگهانى در سردارى ؛ و خوشحالم از اين كه اين كار در روزگار من انجام شد كه قدر تو را مىشناسم ، ولى به خدا سوگند بيم آن دارم پس از من گرفتار كسى شوى كه به اندازه سرسوزنى مراعات احترام تو را نكند . » « 1 »\r\nبعيد نيست كه معاويه آرزو داشت در موضع چنين گذشتى قرار گيرد و در مقابل منتى كه رسول خدا صلى الله عليه و آله و سلم بر آزادشدگان در مكّه نهاد ، او نيز منت بگذارد و اسيران بنىهاشم را آزاد كند تا در عرصه فخرفروشى مساوى شوند ؛ ولى چنان كه گفتيم امام از چنين پيش‌آمدى پرهيز داشت ، و شكى نيست كه موضوع از ذهن امام عليه السلام نيز دور نبوده است .\r\nبر فرض اين كه معاويه - در صورت قيام امام عليه السلام عليه وى - ناچار به قتل آن حضرت و يارانش مىگشت ، با توجّه به صبغهء دينىاى كه معاويه اصرار داشت روش‌هاى\r\n\r\n\r\n","description":"","footnote":"\r\n( 1 ) - شرح نهج البلاغه ، ابن ابى الحديد ، ج 18 ، ص 327 .\r\n","page_name":" 206 ","page_number":206},
  {"content":"\r\n\r\nنيرنگ‌آميز خود در انظار عوام بدهد و جنبه شرعىاى كه به طور كامل نزد افكار عمومى امّت اسلامى به منصب خود بخشيده بود به او ، اين امكان را مىداد كه شعله قتل اين انقلابيون را خاموش كند و كارى كند كه مردم به ضرر آنان برانگيخته شوند نه به نفعشان ؛ زيرا هنگامى كه مردم از انگيزه حسين براى انقلاب مىپرسيدند ، پاسخى كه معاويه و يارانش به آنان مىدادند و يا خود مردم به خودشان مىدادند اين بود كه حسين در پى حكومت بوده است ! چنانچه امام حسين عليه السلام در راه هدفى كه مردم براى انقلابش تصور مىكردند كشته مىشد ، قتل او هيچ گونه مخالفتى را عليه بنىاميه برنمىانگيخت و قتل آن حضرت نه تنها بر اصول و انگيزه‌هاى اصلى قيام بازگردانده نمىشد ، بلكه چه بسا گروهى از مردم وى را مستحق قتل نيز مىشمردند ؛ و ديگر براى امام حسين و يارانش سودى نداشت كه به مردم اعلام كنند كه قيام آن‌ها به خاطر حمايت دين در برابر تحريف‌ها و لااباليگرىهاى معاويه و رهايى امّت از ظلمت است . مردم نيز آنان را تأييد نمىكردند ، زيرا كه هيچ مشكلى براى دين نمىديدند و معاويه هيچ بدعتى در دين ننهاده بود و به هيچ منكرى تظاهر نكرده بود ، بلكه مردم اين سخن امام حسين عليه السلام را بر سرپوش نهادن روى مقاصد واقعى خودش حمل مىكردند . « 1 »\r\nبه هر صورت چنانچه امام حسين عليه السلام در روزگار معاويه قيام مىكرد ، وى براى مشوّه ساختن اين قيام از پيمانى كه به دنبال صلح با امام حسن بسته بود بهره‌بردارى مىكرد . در نتيجه عامه مردم چنين برداشت مىكردند كه حسن و حسين عليهما السلام حكومت را به معاويه تسليم كرده با او پيمان سكوت بسته‌اند . چنانچه امام عليه السلام قيام مىكرد ، معاويه مىتوانست كه آن حضرت را خائن و پيمان‌شكن جلوه دهد .\r\nدر اين‌جا معاويه زيان نمىديد ، چراكه او پيش از آن پيمان را شكسته‌بود و به هيچ كدام از شرايط آن عمل نمىكرد و هيچ حرمتى برايش قايل نبود و زحمت وفادارى به آن را هم به خود نمىداد . در چنين شرايطى نتيجه نيز تغييرى نمىكرد ، خواه اين كه حسن و حسين با معاويه بيعت مىكردند يا نمىكردند ، چون حكومت را به‌صورت مشروط تسليم او كرده بودند . « 2 »\r\n\r\n\r\n","description":"","footnote":"\r\n( 1 ) - ثورة الحسين عليه السلام ، ص 158 .\r\n( 2 ) - شيخ راضى آل ياسين نويسنده كتاب ارزشمند صلح الحسن عليه السلام نيز بر همين باور است .\r\n","page_name":" 207 ","page_number":207},
  {"content":"\r\n\r\nدليلش اين بود كه وسايل تبليغاتى معاويه اذهان عموم مردم را زير نفوذ داشت و در ميدان تبليغ چيره و تأثير گذار بود و توان گمراه‌سازى افكار عمومى را در محكوميت دينىاى كه براى قيام امام حسين مطرح مىكرد داشت . از اين گذشته جامعه‌اى كه آماده قيام نبود و در پى سلامت و آسايش بود نيز نظر مىداد كه امام عليه السلام بيعت كرده و پيمان بسته است ، همانطور كه واقعيت هم داشت يا آن طور كه تبليغات اموى درباره او اشاعه داده بود ، در نتيجه ناچار بوده است كه به پيمان وفا كند و بيعت را نشكند .\r\nبه اين ترتيب شخصيت معاويه با زيركى ، حيله‌گرى و فريبكارى و خيانت ورزى خاصّ خودش و نيز مهارت و تجربه‌اى كه در ميدان كار سياسى اجتماعى داشت ، اگر نگوييم تنها عامل ، دست كم مهم‌ترين عاملى بود كه امام حسين عليه السلام را ناچار ساخت كه از قيام عليه او دست بكشد .\r\nاز اين‌جا به راز منحصر ساختن عامل عدم قيام در بودن معاويه پى مىبريم ، آن جايى كه امام عليه السلام در مقابل تقاضاهاى برخىاز شيعيان براى قيام و انقلاب پاسخ مىدهد : « مادامىكه معاويه زنده است همه مردان شما بايد در خانه‌هاشان بنشينند . . . چنانچه او هلاكت يافت ما و شما در كار خويش مىنگريم . » « 1 » يا « به زمين بچسبيد و پنهان شويد و تا هنگامى كه پسر هند زنده است عقايدتان را پوشيده بداريد . » « 2 » يا « . . . مادامى كه اين انسان زنده است . . . » « 3 »\r\n\r\n\r\n","description":"","footnote":"\r\n( 1 )\r\n- الامامة والسياسة ، ص 1 .\r\n( 2 ) - اخبار الطوال ، ص 221 .\r\n( 3 ) - انساب الاشراف ، ج 3 ، ص 151 ، حديث 13 .\r\n","page_name":" 208 ","page_number":208},
  {"content":"\r\n\r\n\r\nفصل دوم : امام حسين عليه السلام در دوران معاويه\r\n1 - دعوت به حق و دفاع از آن\r\n1 - 1 - شناساندن منزلت ، فضيلت و معرفت اهل بيت عليهم السلام\r\n2 - 1 - موقع‌شناسى براى نشر حقايق\r\n3 - 1 - احتجاج با عالمان و دعوتشان براى يارى حق\r\n4 - 1 - احتجاج امام با معاويه و بنىاميه\r\n2 - نگهدارى امام عليه السلام از امّت به ويژه از شيعيان\r\n1 - 2 - توجّه به شيعيان و سرپرستى آنان\r\n3 - قاطعيت امام عليه السلام در خوددارى از پذيرش خلافت‌يزيد و بيعت نكردن با او\r\n4 - جعل روايت دربارهء سيرهء امام حسين عليه السلام\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nامام حسين عليه السلام در مقام امامى منصوب از جانب خداوند و در چارچوب موضع‌گيرى اصولى خويش مبنى بر حفظ وضعيت صلح و خوددارى از قيام عليه معاويه ، در شرايط حاكم بر آن دوره ، مأموريتى را كه در حيات امّت اسلامى عهده‌دار بود به انجام مىرساند . برخى مأموريت‌هاى آن حضرت در چارچوب وظايف عمومى و مشترك همه ائمه عليهم السلام و برخى ديگر در چارچوب وظايف ويژه خود آن حضرت جاى مىگرفت . آنچه در اين باره تعيين كننده بود ، شرايط سياسى و اجتماعى حاكم بر آن حضرت و نيز اسلام و امّت اسلامى بود . به هر حال خط مشى كلى رفتار امام عليه السلام را به صورت زير مىتوان ارائه داد .\r\n\r\n1 - دعوت به حق و دفاع از آن\r\nدر حالى كه آراى عمومى جهان اسلام در تلاطم امواج گمراه كننده سياسى و دينى اموى گرفتار آمده بود ، امام حسين عليه السلام با اين موج در مبارزه بود و مىكوشيد تا براى روشنگرى و دعوت و دفاع از حق ميان آن شكاف اندازد ، و با دلايل محكم در نشان دادن راه روشن ؛ امر به معروف و نهى از منكر ؛ تعليم و تربيت امّت از طريق برگزارى و تشكيل مجالس وعظ و ارشاد در مكّه و مدينه ، اذهان عمومى را نسبت به وارونگى و گمراهى امويان روشن سازد . مردم در مجلس امام حسين عليه السلام ، آرام و بى حركت و به تعبير معاويه گويى پرنده بر سرشان نشسته بود سراسر گوش بودند و اين به‌خاطر بلندى منزلت وتوجّه فراوان مردم به سخن آن حضرت ؛ ارتباط تنگاتنگ با ايشان و نيز به اين دليل بود كه سخن آن حضرت چنان حقيقت و صلابتى داشت كه - به تعبير معاويه - هيچ ياوه‌اى در آن ديده نمىشد .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nمىتوانيم اين روند دعوت به سوى حق و دفاع از آن را از طرف امام ، در زمينه‌هاى زير ملاحظه كنيم :\r\n\r\n1 - 1 - شناساندن منزلت ، فضيلت و معرفت اهل بيت عليهم السلام\r\nدر اين زمينه به نقل موارد زير بسنده مىكنيم :\r\nبه معاويه گفته شد كه مردم چشم به حسين دارند ، كاش به او مىگفتى به منبر رود و خطبه بخواند ؛ كه توان سخن‌رانى ندارد .\r\nمعاويه گفت : به حسن نيز همين گمان را برديم ، اما اين كار تأثيرى جز رسوايى ما و بزرگ شدن او در چشم مردم نداشت . اما اطرافيانش آن قدر پاى فشردند تا آن كه به حسين عليه السلام گفت : اى اباعبدالله ، كاش منبر به روى و خطبه بخوانى . امام عليه السلام منبر رفت و پس از فراغت از حمد و ثناى الهى و درود بر پيامبر صلى الله عليه و آله و سلم شنيد كه مردى مىگويد : اين كيست كه خطبه مىخواند ؟\r\nامام عليه السلام فرمود : ما حزب پيروز خداييم ، عترت و خويشاوندان رسول و خاندان پاكيزه اوييم . يكى از دو گرانمايه‌ايم كه رسول خدا صلى الله عليه و آله و سلم ما را همسنگ كتاب خدا - كه تفصيل هر چيز در آن است و باطل از پس و پيش در آن راه ندارد - قرار داد . تفسير قرآن بر عهده ما نهاده شده است ، تأويلش بر ما پوشيده نيست و از حقايق آن پيروى مىكنيم . فرمان ما را اطاعت كنيد كه واجب است و با فرمانبردارى از خداو رسول او مقرون گشته است ، چنان كه خداى عزوجل فرمايد : « اطاعت كنيد خداى را و اطاعت كنيد رسول را و صاحبان امر خويش را ، پس چون در كارى نزاع كرديد ، آن را به خداى و رسول باز گردانيد » « 1 » ؛ و فرمود : « اگر آن را به پيامبر و صاحبان امر خويش باز مىگرداندند ، استنباط كنندگانشان آن را مىدانستند و اگر فضل و رحمت خدا بر شما نبود ، جز اندكى ، پيروى شيطان مىكرديد . » « 2 » شما را از گوش دادن به نواهاى شيطان پرهيز مىدهم ؛ چرا كه او دشمن آشكار شماست اگر پيروى او كنيد در شمار دوستان او درمىآييد كه به آنان گفت :\r\n\r\n\r\n","description":"","footnote":"\r\n( 1 ) - نساء ( 4 ) ، آيه 59 : اطيعوا الله واطيعوا الرسول . . .\r\n( 2 ) - همان ، آيه 83 : ولو ردوه الى الرسول والى اولى الامر . . .\r\n","page_name":" 211 ","page_number":211},
  {"content":"\r\n\r\n« امروز هيچ كس از مردم بر شما چيره نيست و من در كنارتان هستم ، سپس هنگامى كه دو گروه يكديگر را ديدند به عقب بازگشت . و گفت : من از شما بيزارم » ، « 1 » آن‌گاه هدف ضربت شمشير و پيكان خدنگ قرار گيريد و با عمودها خرد شويد و هدف تير قرار گيريد ؛ و « از هر كس كه پيش‌تر ايمان نياورده و با ايمانش خيرى كسب نكرده باشد ، ايمان او پذيرفته نگردد . » « 2 »\r\nمعاويه گفت : اى اباعبدالله ، بس است ، حق سخن را ادا كردى . « 3 »\r\nامام‌حسين عليه السلام يك بار در مجلس معاويه گفت : « منم فرزند آب آسمان و رگ‌هاى زمين ، منم فرزند آن كه به شرافت حسب و نسب و پيشينهء افتخارآميز از همه مردم دنيا برتر است ، منم فرزند كسى كه خشنودى او خشنودى خداى رحمان و خشمش خشم اوست .\r\nسپس روبه معاويه كرد و فرمود : آيا تو پدرى چون پدر من و نياكانى چون نياكان من دارى ؟ اگر بگويى نه ، مغلوب مىگردى و اگر بگويى آرى ، دروغ گفته‌اى . در اين هنگام رقيب گفت : نه ، سخن تو را تصديق مىكنم . سپس امام حسين عليه السلام فرمود : حق آشكار است و راهش تنگ نگردد و خردمندان حق را مىشناسند . « 4 »\r\nامام باقر عليه السلام به نقل از پدر بزرگوارش مىفرمايد : پس از امام حسن گروهى از مردم نزد حسين عليه السلام رفتند و گفتند : اى فرزند رسول خدا ، از شگفتىهايى كه پدرت به ما نشان مىداد چه دارى ؟ امام عليه السلام فرمود : آيا پدرم را مىشناسيد ؟ گفتند : همه مىشناسيم . در اين هنگام امام عليه السلام پردهء آويخته بر در خانه‌اش را كنار زد و گفت : درون خانه را بنگريد . چون نگريستند ، گفتند : اين اميرالمؤمنين است و گواهى مىدهيم كه تو خليفه برحق خدايى . « 5 »\r\nدر روايت ديگرى آمده است كه اين سؤال پس از شهادت اميرالمؤمنين از آن حضرت پرسيده شد و حضرت به يارانش فرمود : آيا اگر على را ببينيد مىشناسيد ؟\r\nگفتند : آرى . فرمود : اين پرده را كنار بزنيد . چون كنار زدند ، همه او را شناختند در اين\r\n\r\n\r\n","description":"","footnote":"\r\n( 1 ) - انفال ( 8 ) ، آيه 48 : و قال لا غالب لكم اليوم فى الناس وانى جارلكم . . .\r\n( 2 ) - انعام ( 6 ) ، 158 .\r\n( 3 ) - الاحتجاج ، ج 2 ، ص 22 - 23 .\r\n( 4 ) - احقاق الحق ، ج 11 ، ص 595 .\r\n( 5 ) - الخرائج والجرائح ، ج 2 ، ص 811 ، حديث 20 .\r\n","page_name":" 212 ","page_number":212},
  {"content":"\r\n\r\nهنگام على عليه السلام به آنان فرمود : همانا هر كس از ما كه مىميرد به واقع نمرده است ، و آن كس از ما كه زنده باشد بر شما حجت است . « 1 »\r\nحبيب بن مظاهر اسدى از آن حضرت پرسيد : پيش از آن كه خداى عزوجل آدم را بيافريند شما چه بوديد ؟ امام عليه السلام فرمود : ما شبح‌هايى نورانى بوديم و بر گرد عرش خداى رحمان مىچرخيديم و تسبيح و تهليل و ستايش را به فرشتگان مىآموختيم . « 2 »\r\nعقيصا - ابوسعيد دينار - گويد : از حسين عليه السلام شنيدم كه فرمود : هر كس ما را دوست بدارد خداوند او را به دوستى ما سود رساند ، گرچه در ديلم اسير باشد . دوستى ما گناهان را مىريزد چنان كه باد برگ را . « 3 »\r\nاسماعيل بن عبدالله گويد : حسين بن على عليه السلام فرمود : هنگامى كه خداوند آيه واولوا الارحام بعضهم اولى ببعض فى كتاب الله » را نازل فرمود ، از رسول خدا صلى الله عليه و آله و سلم دربارهء تأويل آن پرسيدم ، فرمود : مقصودش كسى جز شما نيست . اولوا الارحام شماييد چون من از دنيا رفتم پدرت على ، به من و جايگاهم سزاوارتر است و چون پدرت از دنيا رفت ، برادرت به او سزاوارتر است و چون حسن از دنيا رفت ، تو به جايگاهش از همه سزاوارترى گفتم : اى رسول خدا صلى الله عليه و آله و سلم پس از من چه كسى سزاوار جايگاه من است ؟\r\nگفت : پسرت على به جايگاه تو سزاوار است و چون او از دنيا رفت ، محمد به جايگاه او سزاوارتر است و چون محمد از دنيا رفت ، فرزندش جعفر ، پس از وى به او و به جايگاهش سزاوارتر است ؛ و چون جعفر درگذشت ، فرزندش موسى به جانشينى او سزاوارتر است ؛ و چون موسى درگذشت ، فرزندش على به جانشينى او سزاوارتر است ؛ و چون على درگذشت فرزندش محمد به جانشينى او سزاوارتر است ؛ و چون محمد درگذشت ، فرزندش على به جانشينى او سزاوارتر است ؛ و چون على عليه السلام درگذشت ، فرزندش حسن به جانشينى او سزاوارتراست ؛ و پس از درگذشت حسن ، نهمين فرزندت غايب مىشود . اين امامان نه گانه از پشت تويند و خداوند دانش و فهم مرا به آنان داده\r\n\r\n\r\n","description":"","footnote":"\r\n( 1 ) - اثبات الهداة ، ج 2 ، ص 583 ، حديث شماره 37 ، فصل هشتم .\r\n( 2 ) - بحار الانوار ، ج 60 ، ص 311 ، به نقل از كتاب محمد بن بحر شيبانى ، معروف به ذهبى .\r\n( 3 ) - مناقب على بن ابىطالب ، ابن مغازلى ، ص 400 ، حديث شماره 454 .\r\n","page_name":" 213 ","page_number":213},
  {"content":"\r\n\r\nاست ، سرشت آنان از سرشت من است . هيچ كس حق آزردن آنان را ندارد ( كه اگر چنين كند ) خداوند آنان را از شفاعتم محروم گرداند . « 1 »\r\nنصر بن مالك گويد : به حسين بن على بن ابىطالب گفتم : دربارهء سخن خداى عزوجل « هذانِ خَصْمَانِ اخْتَصَمُوا فِى رَبِّهِمْ » « 2 » برايم سخن بگو . فرمود : ما و بنى اميه دربارهء خداوند با يكديگر دشمنى ورزيديم . ما گفتيم : راست گفت خداوند و آنان گفتند :\r\nدروغ گفت خداوند . پس ما و آنان در روز قيامت دو دشمنيم . « 3 »\r\nابوجعفر عليه السلام فرمود : حارث بن عبدالله اعور به حسين بن على عليه السلام گفت : اى فرزند رسول خدا صلى الله عليه و آله و سلم فدايت گردم ، از آيه شريفه : « وَالشَّمْسِ وَضُحَيهَا » « 4 » مرا خبر ده فرمود : اى حارث خداى تو را بيامرزد . مراد از شمس ، محمد ، رسول خدا صلى الله عليه و آله و سلم ، است گفتم : فدايت گردم ، و اين سخن خداوند : « وَالْقَمَرِ إِذَا تَلاهَا » . « 5 » فرمود : مراد اميرالمؤمنين على بن ابىطالب است كه پس از محمد صلى الله عليه و آله و سلم مىآيد . گفتم : « وَالنَّهَارِ إِذَا جَلَّيهَا » . « 6 » فرمود : او قائم آل‌محمد صلى الله عليه و آله و سلم است كه زمين را از عدل و داد پر سازد . « 7 » مراد از « وَالَّيْلِ إِذَا يَغْشاهَا » « 8 » نيز بنى اميه هستند . « 9 »\r\nگفته‌اند كه منذر بن جارود بر حسين عليه السلام گذر كرد و گفت : خدا مرا فدايت گرداند ، اى فرزند رسول خدا صلى الله عليه و آله و سلم روزگار چگونه بر شما مىگذرد ؟ فرمود روزگار در حالى بر ما مىگذرد كه عرب به بهانه اين كه محمد از آن‌هاست بر عجم تعدّى مىكند و عجمان نيز چنين حقى را به رسميت مىشناسند . ما و قريش در حالى روزگار مىگذرانيم كه مردم با آگاهى بر فضيلت ما آن را از ما دريغ مىدارند . گرفتارى امّت در اين است كه چون آنان را فرا مىخوانيم ما را اجابت نمىكنند و چون آنان را وا مىنهيم با ديگران هدايت نمىشوند . « 10 »\r\n\r\n\r\n","description":"","footnote":"\r\n( 1 ) - كفاية الاثر ، ص 175 - 176 .\r\n( 2 ) - حج ( 22 ) ، آيه 19 .\r\n( 3 ) - الخصال ، ج 1 ، ص 42 - 43 ، باب دوم ، حديث 30 .\r\n( 4 ) - شمس ( 91 ) ، آيه 1 .\r\n( 5 ) - همان ، آيه 2 .\r\n( 6 ) - همان ، آيه 3 .\r\n( 7 ) - تفسير فرات كوفى ، ص 563 ، حديث 721 .\r\n( 8 ) - شمس ( 91 ) ، آيه 4 .\r\n( 9 ) - بحار الانوار ، ج 24 ، ص 79 ، حديث 20 .\r\n( 10 ) - نزهة الناظر و تنبيه الخاطر ، ص 85 ، حديث 20 .\r\n","page_name":" 214 ","page_number":214},
  {"content":"\r\n\r\nدر روايت ديگرى آمده است كه منذر بن جارود در حالى بر امام عليه السلام گذشت كه حضرت خشمگين بود و فرمود : نمىدانم چرا مردم نسبت به ما خاندان رحمت ، درخت نبوّت و گنجينهء دانش دشمنى مىورزند . « 1 »\r\nخلق عظيم آن حضرت دعوت آشكار به حق و گواه روشن اهل حق بود . عصام بن مصطلق گويد : وارد مدينه شدم ، چون حسين بن على عليه السلام را ديدم و از وقار و جذبهء او به شگفت آمدم ، حسادت من كينه‌اى را كه از پدرش به دل داشتم برانگيخت . رفتم و گفتم :\r\nآيا تو پسر ابوترابى ؟ گفت : آرى . آن‌گاه از او و پدرش بسيار بد گفتم . آن حضرت نگاه محبت‌آميز پرمهرش را بر من افكند و فرمود : پناه مىبرم به خداوند از شيطان رانده شده ، به معروف امر كن و از جاهلان دورى گزين و چنانچه شيطان در تو وسوسه‌اى كرد به خداوند پناه ببر كه او شنواى داناست ، تقوا پيشه‌گان را چون وسوسه‌اى از شيطان به آنان نزديك شود ، متذكر مىشوند و آن‌گاه بينا مىگردند . « 2 »\r\nسپس به من فرمود : راحت باش ؛ براى خودم و تو از خداوند طلب بخشايش مىكنم .\r\nاگر از ما يارى بجويى ياريت مىكنيم ، اگر خواستار حمايت ما باشى حمايتت مىكنيم و اگر از ما راهنمايى بخواهى راهنمايىات مىكنيم .\r\nعصام گويد : [ با شنيدن اين سخنان 
  ] از كار بد خود پشيمان شدم ؛ و امام عليه السلام فرمود :\r\n« امروز بر شما سرزنشى نيست . خداوند شما را مىبخشايد و او رحم كننده‌ترين رحم‌كنندگان است » « 3 » ، آيا اهل شام هستى ؟ گفتم : آرى . فرمود : « نيش عقرب نه از ره كين است اقتضاى طبيعتش اين است » « 4 » ، خداوند ما و تو را رحمت كند ، نياز و مشكل خويش را باز گوى كه ان شاء الله مرا از آنچه مىپندارى برتر خواهى يافت . عصام گويد : زمين فراخ بر من تنگ شد و دوست داشتم مرا در خود فرو ببرد . آن‌گاه به آرامى در حالى كه در روى زمين از او و پدرش كسى نزد من محبوب‌تر نبود ، - از حضورش مرخص شدم . « 5 »\r\n\r\n\r\n","description":"","footnote":"\r\n( 1 ) - نزهة الناظر و تنبيه الخاطر ، ص 85 ، حديث 21 .\r\n( 2 ) - اعراف ( 7 ) ، آيات 200 - 201 .\r\n( 3 ) - يوسف ( 12 ) ، آيه 92 .\r\n( 4 ) - اصل ضرب المثل عربى چنين است : « شنشنة اعرفها من أخزم » ( اين عادتى است كه از اخزم مىشناسم ) كه مصراع يك بيت شعر است و از يك داستان مشهور برگرفته‌شده است .\r\n( 5 ) - نفثة المصدور ، ص 614 - 615 .\r\n","page_name":" 215 ","page_number":215},
  {"content":"\r\n\r\nعبدالله عمر گويد : از حسين بن على شنيدم كه مىگفت : از رسول خدا صلى الله عليه و آله و سلم شنيدم كه فرمود : اگر از دنيا تنها يك روز باقى بماند ، خداوند آن‌را چنان بلند گرداند كه مردى از خاندانم قيام كند ؛ و زمين را همان گونه كه پر از جور و ستم شده باشد ، پر از عدل و داد گرداند . « 1 »\r\nعبدالرحمن بن سليط گويد : حسين بن على بن ابىطالب فرمود : از ما دوازده مهدى است . نخست آنان اميرالمؤمنين على بن ابىطالب و آخرشان نهمين فرزند من است . اوست قيام كننده به حق كه خداوند زمين مرده را به وسيله او زنده مىكند و على رغم خواست مشركان دين حق را بر همه دين‌ها غلبه مىدهد . او غيبتى دارد كه در آن اقوامى از دين مرتد مىشوند و ديگرانى استوار مىمانند . اينان آزار مىبينند و به آنان گفته مىشود : اگر راست مىگوييد اين وعده كى فرا مىرسد ؟ آگاه باشيد ، كسى كه در غيبت او بر اذيّت و تكذيب شكيبايى ورزد ، همانند كسى است كه با شمشير در حضور رسول خدا صلى الله عليه و آله و سلم بجنگد . « 2 »\r\nحسين عليه السلام بر گروهى از بنىاميه كه در مسجد پيامبر صلى الله عليه و آله و سلم نشسته بودند گذر كرد و فرمود : به خدا سوگند دنيا سپرى نمىشود تا آن كه خداوند مردى را برانگيزد كه هزار تن از شما را بكشد و با آن هزار تا هزار تا و با هزار تا هزار ديگرى را . »\r\nعبيدالله بن شريك به آن حضرت گفت : فدايت شوم ، اينان فرزندان فلان و فلان هستند و دوران او را در نمىيابند . فرمود : خدايت بيامرزد ، در آن روزگار از صلب هر مردى فلان و فلان مرد خواهد بود و مولاى قوم از خودشان است . « 3 »\r\nمردى به حسين بن على عليه السلام گفت : اى پسر رسول خدا ، من از شيعيان شمايم . فرمود :\r\n« از خدا بترس و ادعاى چيزى را - كه خداوند به تو بگويد : ادعايى دروغ و بيهوده كردى - مكن . شيعيان ما كسانى هستند كه دل‌هايشان از هر نيرنگ و كينه و فريبى به دور است ؛ به جاى آن بگو : من از هواداران و دوستان شمايم » . « 4 »\r\n\r\n\r\n","description":"","footnote":"\r\n( 1 ) - كمال الدين ، ج 1 ، ص 317 - 318 ، ب 30 ، ح 4 .\r\n( 2 ) - همان ، ص 317 ، ب 30 ، ح 3 .\r\n( 3 ) - غيبة طوسى ، ص 190 - 191 ، حديث شماره 153 .\r\n( 4 ) - تفسير منسوب به امام عسكرى عليه السلام ، ص 309 ، حديث شماره 154 .\r\n","page_name":" 216 ","page_number":216},
  {"content":"\r\n\r\nيزيد بن رويان گويد : نافع بن ازرق به مسجد الحرام وارد شد ، و در آن حال حسين بن على و عبدالله بن عباس در حِجْر اسماعيل نشسته بودند . او نيز كنارشان نشست و گفت :\r\nاى پسر عباس ، خدايى را كه مىپرستى برايم توصيف كن . ابن عباس مدتى دراز سكوت كرد و پاسخ نداد . در اين هنگام حسين عليه السلام گفت : اى پسر ازرق كه در گمراهى افتاده و به نادانى تكيه داده‌اى ، نزد من بيا تا پاسخ سؤالت را بگويم . گفت : از تو نپرسيدم تا سؤال مرا پاسخ دهى . ابن عباس گفت : در برابر پسر رسول خدا خموش باش ، چرا كه او از اهل بيت نبوّت و كان حكمت است ؛ و او گفت : توصيف كن برايم . امام عليه السلام فرمود : « او را توصيف مىكنم آن گونه كه او خود ، خويش را توصيف كرده است ؛ و او را مىشناسانم آن گونه كه او خود ، خودش را شناسانده است . با حواس درك نگردد و با مردم قياسش نتوان كرد . نزديك است ولى نه چسبيده ، و دور است ولى نه جدا . يكتاست و جزء ، جزء نيست و خدايى جز او كه بزرگ و بلند مرتبه است وجود ندارد . »\r\nمىگويد : ابن ازرق به شدت گريست ! امام حسين عليه السلام فرمود : چه چيز تو را مىگرياند ؟\r\nگفت : از توصيف نيك تو گريستم . فرمود : اى پسر ازرق ، شنيده‌ام كه تو پدرم و برادرم و مرا تكفير مىكنى . نافع گفت : اگر من اين را گفته باشم ، شما حاكمان و نشانه‌هاى اسلاميد ، پس هرگاه كه شما تغيير يافتيد ما نيز به وسيلهء شما تغيير مىيابيم . حسين عليه السلام فرمود : اى پسر ازرق مىخواهم كه از تو مسأله‌اى بپرسم . معناى اين سخن خداوند يكتاى بى همتا چيست ؟ و أمّا الجدار فكان لغلامين يتيمين فى المدينة وكان تحته كنز لهما » تا آن‌جا كه مىفرمايد « كنزهما » . « 1 » حرمت چه كسى در آنان حفظ شد ؟ گفت : پدر آن دو . فرمود : از اين دو كدام برترند ، پدر آن دو يا رسول خدا صلى الله عليه و آله و سلم و فاطمه ؟ گفت : نه ، بلكه رسول خدا و فاطمه ، دختر رسول خدا صلى الله عليه و آله و سلم . گفت : [ خداوند 
  ] تا آن جا ما را حفظ كرد كه ميان ما و كفر ورزيدن حايل شد .\r\nدر اين هنگام ابن ازرق برخاست و در حالى كه جامه‌اش را تكان مىداد گفت :\r\n« خداوند از شما گروه قريش به ما خبر داده است كه شما مردمى كينه توزيد » . « 2 »\r\n\r\n\r\n","description":"","footnote":"\r\n( 1 ) - كهف ( 18 ) ، آيه 82 .\r\n( 2 ) - تفسير عياشى ، ج 2 ، ص 337 ، ح 64 .\r\n","page_name":" 217 ","page_number":217},
  {"content":"\r\n\r\nامام صادق عليه السلام فرمود : حسين بن على عليه السلام نزد اصحابش رفت و فرمود : اى مردم ، همانا خداوند - جَلَّ ذِكْرُه - بندگان را نيافريد مگر براى آن كه او را بشناسند ؛ و چون او را شناختند عبادتش كنند و چون او را عبادت كردند ، به وسيله عبادت او از عبادت ديگران بىنياز گردند .\r\nدر اين هنگام مردى گفت : اى پسر رسول خدا ، پدر و مادرم فداى شما ، معرفت خداوند چيست ؟ فرمود : اين است كه مردم هر دوره امامى را كه اطاعتش بر آنان واجب است بشناسند . « 1 »\r\nعبدالعزيز بن كثير نقل كرده است كه گروهى نزد حسين عليه السلام آمدند و گفتند ، از فضايلتان برايمان سخن بگوييد . فرمود : تاب شنيدنش را نداريد . از من دور شويد تا به يكى از شما شمه‌اى از آن بگويم ، اگر او تاب آورد ، براى شما نيز سخن خواهم گفت :\r\nگروه از او دور شد و امام عليه السلام با يكى از آنان سخن گفت . او شگفت زده ، سراسيمه و سرگردان شده پاسخ هيچ كس را نمىداد ؛ و آنان بازگشتند . « 2 »\r\n\r\n2 - 1 - موقع‌شناسى براى نشر حقايق\r\nاز نمونه‌هاى اين رفتار امام عليه السلام روايت سليم بن قيس است كه گويد : هنگامى كه حسن بن على عليه السلام وفات يافت ، فتنه و آشوب رفته رفته فراگير مىشد ، به طورى كه همه دوستان خدا بر جان خويش ترسان بودند . ( و در روايت ديگرى آمده است . . . مگر بر خونش ترسان بود كه كشته مىشود ) ؛ و يا رانده و آواره بودند ؛ و دشمنان خدا بى هيچ پروايى با بدعت‌هاى خويش مردم را گمراه مىساختند . يك سال پيش از مرگ معاويه حسين بن على - صلوات الله عليه - همراه عبدالله عباس و عبدالله جعفر به حج رفتند . حسين عليه السلام در موسم حج ، زن و مرد بنى هاشم و انصار هوادارشان را كه آن حضرت و خاندانش را مىشناختند گرد آورد . سپس پيك‌هايى فرستاد و به آنان فرمود : به هر كدام از صحابه رسول خدا كه به صلاح تقوا مشهورند و در حج شركت جسته‌اند برخورديد ، نزد من\r\n\r\n\r\n","description":"","footnote":"\r\n( 1 ) - علل الشرائع ، ج 9 ، حديث 1 ، باب 9 .\r\n( 2 ) - مناقب آل ابىطالب ، ج 4 ، ص 51 .\r\n","page_name":" 218 ","page_number":218},
  {"content":"\r\n\r\nبياوريد . در پى آن بيش از هفتصد مرد در مِنى بر او گرد آمدند و آن حضرت در سراپرده‌اش بود . بيش‌ترشان از تابعان و حدود دويست تن از صحابه پيامبر صلى الله عليه و آله و سلم بودند .\r\nسپس حضرت ميان آنان به خطابه ايستاد و پس از حمد و ثناى خداوند فرمود : اما بعد ، اين سركش با ما و شيعيان ما رفتارى كرد كه ديديد و دانستيد و شاهد بوديد . من [ امروز 
  ] مىخواهم چيزى را از شما بپرسم ، اگر راست گفتم مرا تصديق كنيد و اگر دروغ گفتم تكذيبم كنيد ؛ و به حقى كه خدا و پيامبرش بر شما دارند و نزديكى من به رسول خدا صلى الله عليه و آله و سلم ازشما مىخواهم كه چون از اين جايگاهم رفتيد ، در شهرهايتان براى هر كس از مردم قبايلتان كه به او اطمينان داريد سخنانم را باز گوييد ( در روايت ديگرى پس از جمله « مرا تكذيب كنيد » آمده است : سخنم را بشنويد و گفتارم را بنويسيد ، سپس به ميان شهرها و قبايلتان بازگرديد و هر فرد مورد اعتمادى را كه يافتيد ) و به او اطمينان داشتيد ، آنان را به هر چه دربارهء حق ما مىدانيد فرابخوانيد ، زيرا بيم آن دارم كه اين امر كهنه گردد و از ميان برود و مغلوب شود ؛ و خداوند نورش را به انجام مىرساند ، گرچه كافران را خوش نيايد . « 1 »\r\nآن‌گاه هر آنچه از قرآن را كه خداوند دربارهء آنان نازل فرموده است تلاوت و تفسير كرد ؛ و هر چه را كه رسول خدا صلى الله عليه و آله و سلم درباره پدر ، برادر و مادرش و خودش و خاندانش فرموده بود ، نقل كرد . اصحاب آن حضرت در همهء اين موارد مىگفتند : پروردگارا ، آرى ، ما شنيده‌ايم و گواهيم ؛ و تابعان مىگفتند : بارپروردگارا اين سخن را كسانى از صحابه به من گفتند كه آنان را تصديق مىكنم و مورد اطمينان من هستند . سپس امام عليه السلام فرمود شما را به خدا سوگند ، اين سخنان را براى آن‌هايى كه به خودشان و دينشان اعتماد داريد نقل كنيد .\r\n( سليم گويد ) : از جمله چيزهايى كه حسين عليه السلام آنان را سوگند داد و يادآورشان گرديد ، اين بود كه گفت : شما را به خدا سوگند ، آيا مىدانيد ، هنگامى كه رسول خدا صلى الله عليه و آله و سلم ميان اصحابش پيوند برادرى برقرار ساخت ، على بن ابىطالب برادر پيامبر خدا صلى الله عليه و آله و سلم بود ؛ و آن حضرت ميان خودش و او برادرى برقرار كرد و فرمود : تو برادر منى و من برادر توام در دنيا و آخرت ؟ گفتند : آرى به خدا قسم . فرمود : شما را به خدا سوگند ، آيا مىدانيد كه\r\n\r\n\r\n","description":"","footnote":"\r\n( 1 ) - صف ( 61 ) ، آيه 8 .\r\n","page_name":" 219 ","page_number":219},
  {"content":"\r\n\r\nرسول خدا صلى الله عليه و آله و سلم جاى مسجد و خانه‌هايش را خريد ، پس نخست مسجد را بنا كرد و سپس در آن ده خانه ساخت ، نه تا براى خودش و خانه دهم را در وسط آن‌ها براى پدرم قرار داد . سپس راه همه خانه‌ها را به مسجد بست مگر درب خانه او را و كسانى در اين باره سخن‌ها گفتند و حضرت پاسخ داد : بستن در خانه‌هاى شما و باز گذاشتن در خانه او از من نبود ، بلكه اين فرمان خدا بود كه درهاى شما را ببندم و درب خانه او را باز بگذارم .\r\nآن‌گاه به مردم فرمود كه هيچ كس جز على حق خوابيدن در مسجد را ندارد ؛ و در حالى كه منزل او در منزل رسول خدا صلى الله عليه و آله و سلم بود در مسجد جنب مىشد و براى او و رسول خدا صلى الله عليه و آله و سلم در آن فرزندانى به دنيا آمدند ؟ گفتند : آرى به خدا قسم .\r\nگفت : آيا مىدانيد كه عمر بن خطاب دوست داشت كه روزنه‌اى به اندازهء چشمش براى او در مسجد باز بگذارند ولى رسول خدا صلى الله عليه و آله و سلم نپذيرفت ؛ و آن‌گاه خطاب به مردم فرمود : خداوند به من فرمان داده است تا مسجدى پاكيزه بنا كنم كسى جز من و برادرم و فرزندانش در آن سكنى نگزينند ؟ گفتند : آرى به خدا قسم .\r\nفرمود : شما را به خدا سوگند ، آيا مىدانيد كه رسول خدا صلى الله عليه و آله و سلم در روز غدير او را به جانشينى خود تعيين كرد و ولايت او را اعلان فرمود و گفت : حاضران به غايبان برسانند ؟\r\nگفتند : آرى به خدا قسم .\r\nفرمود : شما را به خدا سوگند ، آيا مىدانيد كه رسول خدا صلى الله عليه و آله و سلم در غزوه تبوك فرمود :\r\nتو براى من به منزلهء هارونى نسبت به موسى و تو سرپرست همه مؤمنان پس از من هستى ؟ گفتند : پروردگارا ، آرى .\r\nفرمود : شما را به خدا سوگند ، آيا مىدانيد هنگامى كه نصاراى نجران رسول خدا صلى الله عليه و آله و سلم را به مباهله فرا خواندند ، كسى را جز او و همسرش و دو فرزندش با خود نبرد . گفتند : پروردگارا ، آرى .\r\nفرمود : شما را به خدا سوگند ، آيا مىدانيد كه در روز خيبر پرچم را به او داد و فرمود :\r\nپرچم را به كسى مىدهم كه خدا و رسولش او را دوست مىدارند و او نيز خدا و رسولش را دوست مىدارد ، او حمله كننده‌اى است كه نمىگريزد ، خداوند به دست او پيروزى مىآفريند ؟ گفتند : آرى به خدا قسم .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nفرمود : شما را به خدا سوگند ، آيا مىدانيد كه رسول خدا صلى الله عليه و آله و سلم او را براى بيزارى از مشركان فرستاد و فرمود : پيام مرا جز خودم و يا مردى از خودم نمىرساند ؟ گفتند :\r\nپروردگارا ، آرى .\r\nفرمود : آيا مىدانيد كه هيچ سختىاى براى رسول خدا صلى الله عليه و آله و سلم پيش نيامد ، مگر آن كه به خاطر اعتماد به على او را پيش فرستاد ؛ و هرگز او را به نام نخواند و تنها مىگفت : « اى برادرم » ، يا « برادرم را صدا بزنيد » گفتند : آرى به خدا قسم .\r\nفرمود : آيا مىدانيد كه رسول خدا صلى الله عليه و آله و سلم ميان او و جعفر و زيد داورى كرد و سپس فرمود : يا على ، تو از منى و من از توام و تو پس از من ولى همه مؤمنانى ؟ گفتند :\r\nپروردگارا ، آرى .\r\nفرمود : آيا مىدانيد كه رسول خدا صلى الله عليه و آله و سلم هر روز با او خلوت مىگزيد و هر شب نزدش مىرفت ، هرگاه كه مىخواست به او عطا مىفرمود و هرگاه كه خموش بود با وى سخن آغاز مىكرد ؟ گفتند : آرى به خدا قسم .\r\nفرمود : آيا مىدانيد كه رسول صلى الله عليه و آله و سلم او را بر جعفر و حمزه برترى داد ، آن هنگامى كه به فاطمه عليها السلام فرمود : تو را به همسرى بهترين فرد خاندانم درآوردم ، اسلامش بر همه پيشى دارد ، بردبارتر و عالم‌تر است ؟ گفتند : آرى به خدا قسم .\r\nفرمود : آيا مىدانيد كه رسول خدا صلى الله عليه و آله و سلم فرمود : من سرور فرزندان آدمم و برادرم ، على ، سرور عرب است ؛ و فاطمه سرور زنان بهشتى است و حسن و حسين ، دو پسرم ، سرور جوانان اهل بهشتند ؟ گفتند : آرى به خدا قسم .\r\nفرمود : آيا مىدانيد كه رسول خدا صلى الله عليه و آله و سلم دستور غسلش را به او داد و به او خبر داد كه جبرئيل به وى كمك مىكند ؟ گفتند : آرى به خدا قسم .\r\nفرمود : آيا مىدانيد كه رسول خدا صلى الله عليه و آله و سلم در پايان يكى از خطبه هايى كه خواند فرمود :\r\nمن دو چيز گرانمايه را ميان شما مىگذارم ، كتاب خدا و خاندانم . پس به آن دو چنگ بزنيد كه هرگز گمراه نشويد ؟ گفتند : آرى به خدا قسم .\r\nبه همين ترتيب هيچ چيزى از قرآن را كه خداوند دربارهء على بن ابىطالب به ويژه و درباره اهل بيت او نازل گشته بود ؛ و نيز آنچه را بر زبان رسول خدا صلى الله عليه و آله و سلم جارى شده\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاست واننهاد ، مگر آن كه مردم را در آن باره سوگند داد ؛ و صحابه مىگفتند : بار پروردگارا ، آرى ما شنيده‌ايم و تابعان مىگفتند : بارپروردگارا كسانى كه مورد اطمينان من هستند آن‌ها را نقل كردند و سپس يك به يك آنان را نام مىبردند .\r\nسپس آنان را سوگند داد كه از پيامبر صلى الله عليه و آله و سلم شنيده‌اند كه فرمود : هر كس مىپندارد كه مرا دوست مىدارد در حالى كه با على دشمنى مىورزد ، دروغ مىگويد . نمىشود مرا دوست داشت و با على دشمنى ورزيد . كسى به آن حضرت گفت : اى رسول خدا صلى الله عليه و آله و سلم ، اين چگونه است ؟ فرمود : زيرا من از اويم و او از من است ، هر كس او را دوست بدارد ، هر آينه مرا دوست داشته است ؛ و هر كس مرا دوست بدارد ، هرآينه خداى را دوست داشته است . هر كس او را دشمن بدارد ، هر آينه مرا دشمن داشته است و هر كس مرا دشمن بدارد ، خداى را دشمن داشته است . پس گفتند : پروردگارا ، آرى ، ما شنيده‌ايم .\r\nسپس مردم با همين گفت و گو مجلس را ترك كردند . « 1 »\r\nاين روايت به روشنى هر چه تمام بر واقعيت‌هاى زير دلالت دارد :\r\n1 - شدت و شمول محاصره تبليغاتى امويان .\r\n2 - پردهء تاريكى كه بنى اميه بر آن دسته از سخنان پيامبر صلى الله عليه و آله و سلم كه به فضايل اهلبيت مربوط مىشد كشيده بودند .\r\n3 - طولانى بودن روزگار اين محاصره و پرده پوشى .\r\nاين امور امام حسين عليه السلام را ناگزير ساخت تا چنين اجتماع و محفلى بزرگ را تشكيل دهد و فضايل اهل بيت را به باقيمانده صحابه صالح و تابعان برگزيده يادآور شود . گويى امام عليه السلام چيزى را يادآور مىشد كه در شرف فراموشى بود ؛ و از حقيقتى پرده برمىداشت كه بر اثر اختناق و سخت‌گيرى در مدت زمان محاصره ، در آستانه مرگ قرار داشت . آرى اوست كه مىفرمايد : « من بيم آن دارم كه اين امر كهنه گردد و حق از ميان برود و مغلوب شود . . . » ! و اوست كه باقيمانده صحابه و تابعان را به شكستن اين محاصره دعوت مىكند و مىفرمايد : به خاطر حقى كه خدا و رسول او بر شما دارند و به حق\r\n\r\n\r\n","description":"","footnote":"\r\n( 1 ) - كتاب سليم بن قيس ، ص 206 - 209 .\r\n","page_name":" 222 ","page_number":222},
  {"content":"\r\n\r\nنزديكى من به رسول خدا صلى الله عليه و آله و سلم از شما مىخواهم كه چون از نزدم رفتيد و در شهرهايتان افراد مورد اطمينان و اعتماد قبايلتان را فرا خوانيد اين ديدار و گفت و گوى ما را به آنان بگوييد و آنان را به آنچه از حق ما مىدانيد دعوت كنيد . . . شما را به خدا سوگند مىدهم كه اين حقايق را جز براى كسانى كه به خودشان و دينشان اعتماد داريد ، بازگو نكنيد .\r\nهمچنين در اين روايت دلالت روشنى است بر تلاش عظيمى كه امام حسين عليه السلام براى درهم شكستن اين محاصره و شكافتن اين پرده‌پوشى به خرج مىداد و نيز دشوارى بزرگى كه در اين راه روياروى آن حضرت قرار داشت . زيرا كه اين محاصره و پرده‌پوشى در اين دوره به اوج شدّتش رسيده بود . چنين شدتى نه در روزگار امام حسن عليه السلام بود و نه در روزگار اميرالمؤمنين ، على عليه السلام .\r\n\r\n3 - 1 - احتجاج با عالمان و دعوتشان براى يارى حق\r\nآن حضرت طى گفتارى در امر به معروف و نهى از منكر ، صحابيان آگاه را به ويژه و تابعان را به طور عموم مورد خطاب قرار مىدهد و با آنان احتجاج مىكند و آنان را به يارى حق و گرفتن موضعى شرافتمندانه و شايسته اهل علم فرا مىخواند و مىفرمايد :\r\nاى مردم از موعظه‌هاى خداوند به دوستانش عبرت بگيريد ، آن‌جا كه از احبار بد مىگويد و مىفرمايد : « چرا ربانيون و احبار آنان را از گفتار گناهشان منع نكردند » « 1 » و فرمود : « كسانى از بنى اسرائيل كه كفر ورزيدند لعنت شدند . . . هر آينه بدكارى است كه مىكنند » « 2 » . خداوند از آن رو بر اين كارشان عيب گرفت كه آنها ستمگرانى را كه در ميان آن‌ها آشكارا مرتكب زشتى و فساد مىشدند مىديدند ، ولى به خاطر تمايل به چيزى كه از آنها دريافت مىداشتند و از بيم چيزهايى كه از آن‌ها پرهيز مىكردند ، آنان را باز نمىداشتند . خداوند مىفرمايد : « پس ، از مردم نترسيد و از من بترسيد » « 3 » و فرمود :\r\n« مردان و زنان مؤمن برخىشان سرپرست برخى ديگرند ، به معروف امر و از منكر نهى\r\n\r\n\r\n","description":"","footnote":"\r\n( 1 ) - مائده ( 5 ) ، آيه 63 .\r\n( 2 ) - همان ، آيه 78 .\r\n( 3 ) - همان ، آيه 44 .\r\n","page_name":" 223 ","page_number":223},
  {"content":"\r\n\r\nمىكنند » . خداوند از آن رو امر به معروف و نهى از منكر را واجب فرمود كه مىدانست اگر اين كار انجام پذيرد و برپا داشته شود ، ديگر فرايض نيز ، از آسان و دشوار ، برپا مىگردد . چرا كه امر به معروف و نهى از منكر فراخواندن به اسلام همراه با رد بى عدالتى و مخالفت با ستمگر و تقسيم فَىْء « 1 » و غنايم و گرفتن زكات از جاى آن و سپردن آن به صاحبان حق است .\r\nسپس شما اى گروه ، اى گروهى كه به دانش نامور ، به نيكى نامبردار و به خيرخواهى معروفيد و مردم به خاطر خداوند از شما مىترسند ، بزرگان از شما بيم دارند و ناتوانان شما را بزرگ مىشمارند ، و كسانى كه بر آنان منتى و قدرتى نداريد شما را بر مىگزينند ، هنگامى كه نيازمندىها از جويندگانشان باز داشته شود شما شفاعت مىكنيد و با هيبت پادشاهان و شكوه بزرگان گام برمىداريد . آيا جز اين است كه شما اين همه را از اميدى كه در قيام به حق خداوند در شما مىرود داريد ، هر چند كه از اداى بيش‌تر حقوق او كوتاهى مىورزيد ؛ و حقوق امامان را سبك شمرده‌ايد . اما حق ضعيفان را ضايع ساختيد و حقى را كه به پندار خودتان داشتيد طلبيديد در حالى كه به خاطر آفرينندهء آنها نه مالى بخشيديد و نه جانى را به خطر انداختيد ؛ و نه به خاطر خداوند با قبيله‌اى دشمنى ورزيديد ، آيا با وجود اين از خداوند آرزوى بهشت و همسايگى با پيامبرانش و امان از عذابش را داريد !\r\nاى اميدواران به خداوند ، بيم آن دارم كه عذابى از عذاب‌هايش بر شما نازل گردد ، زيرا كه شما از كرامت خداوند به منزلتى رسيديد كه بدان فضيلت يافتيد ، شما خداشناسان را اكرام نمىكنيد ، در حالى كه خود به وسيله خداوند ميان بندگانش محترميد . شما پيمان‌هاى الهى را شكسته مىبينيد و فرياد بر نمىآوريد ، در حالى كه اگر حقوق پدرانتان را رعايت نكنند فرياد مىزنيد . پيمان و حرمت رسول خدا صلى الله عليه و آله و سلم خوار شده است و كوران و لال‌ها و زمين‌گيرها بى توجّه در شهرها رها شده‌اند . نه رحم مىكنيد و نه به مقتضاى مقام خود كارى انجام مىدهيد و نه بر كسى كه كارى مىكند توجهى\r\n\r\n\r\n","description":"","footnote":"\r\n( 1 ) - فىء : غنيمت [ يا غنيمتى كه بدون پيكار به دست مسلمين بيفتد و از آن همه است 
  ] .\r\n","page_name":" 224 ","page_number":224},
  {"content":"\r\n\r\nداريد . با چاپلوسى و ظاهرسازى در نزد ستمكاران ايمنيد ، اينها همه از چيزهايى است كه خداوند از آن نهى كرده و باز داشته است و شما غفلت مىورزيد . اگر شما درك كنيد گرفتاريتان از همه بيش‌تر است . چرا كه در جايگاه عالمان قرار گرفته‌ايد . زيرا كه مجارى امور و احكام به دست عالمان خداشناس و امانتداران حلال و حرام اوست . شما اين منزلت را از دست نداده‌ايد مگر به خاطر دور شدن از حق و اختلاف در سنّت پس از دلايل روشن . چنانچه بر آزار شكيبايى بورزيد و دشوارىها را در راه خدا تحمل كنيد ، رتق و فتق كارهاى خداوند به شما سپرده مىشود ، اما شما ستمكاران را بر خويش حاكم كرده و كارها را به دست آنان سپرده‌ايد . آنان به شبهه‌ها عمل مىكنند و شهوت مىرانند گريز شما از مرگ و شيفتگى شما نسبت به زندگىاى كه بايد از آن جدا شويد ، آنان را بر اين كارها چيره ساخت . نتيجه آن شد كه ضعيفان را به دست آنان سپرديد . برخى بنده و مقهورند و برخى ديگر مستضعف و در امر معاش خود ناتوانند . در امور حكمرانى بازيچهء آرا و خواستهء آنان شدند و به خاطر پيروى از اشرار و جسارت ورزيدن بر [ خداى 
  ] جبّار احساس خوارى مىكنند . اين حاكمان در هر شهرى از خود خطيبى دارند كه به نفع‌شان سخن مىگويد زمينه براى آنان مهيا و دستشان در آن‌ها گشوده است . مردم برده اينانند ، دستى آزار دهنده نمىتوانند پس بزنند . اينان زورگويانى كينه‌توز و قدرتمندانىاند بر ضعيفان سختگير . فرمان‌روايانى كه خدا را نمىشناسند .\r\nشگفتا ! چرا نبايد در شگفت باشم ، در حالى كه زمين در دست بيدادگرى است مستبد و تأييد شده‌اى است ستمكار ؛ و حاكم مؤمنان است و بر آنان شفقت نمىورزد .\r\nپس در آنچه ، ما بر سرش نزاع كرديم داورمان خداوند است و حكم خويش را در مشاجرهء ميان ما به اجرا در مىآورد .\r\nبارخدايا تو آگاهى كه آنچه انجام داديم نه براى رقابت در سلطنت و خلافت بود و نه دست يافتن بر متاع [ بيش از نياز 
  ] دنيا ، بلكه براى اين بود كه شعاير دين تو را آشكار و عدالت را در زمين برقرار سازيم تا بندگان ستمديده‌ات ايمن و آسوده باشند و به فرايض و سنّت و احكام تو عمل شود .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nچنانچه شما ما را يارى نكنيد و به ما انصاف ندهيد ستمكاران بر شما نيرو گيرند و دست به كار خاموش ساختن نور پيامبرتان گردند . خداوند ما را بس است بر او توكل مىكنيم به سوى او باز مىگرديم و بازگشت به سوى اوست . « 1 »\r\n\r\n4 - 1 - احتجاج امام با معاويه و بنىاميه\r\nپايبندى امام حسين عليه السلام به صلح و متاركه جنگ ، آن حضرت را از اعلام اعتراض‌هاى پياپى عليه معاويه و عليه نقض شرايط صلح از سوى او و نيز احتجاج پى در پى عليه كارگزاران وى كه از اسلام منحرف گشته و دست ستم بر امّت گشوده بودند باز نداشت .\r\nيكى از جامع‌ترين احتجاج‌هاى امام عليه السلام عليه معاويه نامه‌اى است كه در پاسخ نامه معاويه نوشته است . معاويه در اين نامه امام عليه السلام را به رعايت صلح فرا خوانده و ايشان را از سرانجام فتنه و - به گمان خودش - ايجاد تفرقه ميان امّت بر حذر داشته است ؛ و امام عليه السلام چنين پاسخ داده‌اند :\r\n. . . اما بعد ، نامه‌ات به من رسيد . يادآور شده‌اى ، از من به تو اخبارى رسيده است كه آن‌ها را بر من نمىپسندى ؛ و من در نزد تو شايستهء جز آن‌ها هستم ، و خداوند است كه به نيكى رهنمون شده و توفيق رسيدن به آنها را مىدهد .\r\nاما اين كه يادآور شده‌اى چيزهايى شنيده‌اى ، اين‌ها گزارش چاپلوسان و سخن‌چينان است و گرنه من نه با تو سرجنگ دارم و نه قصد مخالفت ، به خدا سوگند در ترك اين كار ( جنگ با تو ) از خداوند مىترسم و گمان ندارم خداوند راضى باشد كه من آن را وانهم ؛ و عذرم را در اين كار بپذيرد . بى آن كه نزد تو و ديگر ستمگران ملحد حزب ستمكاران و دوستان شيطان عذرى داشته باشم .\r\nآيا تو نبودى كه حجر بن عدى كندى و نمازگزاران عابدى را كه با ستم مخالفت مىورزيدند و بدعت‌ها را گران مىشمردند و در راه خدا از هيچ سرزنشى نمىترسيدند كشتى ؟ تو آنان را در حالى از روى ستم كشتى كه پيش‌تر براى آنان سوگندهاى سخت\r\n\r\n\r\n","description":"","footnote":"\r\n( 1 ) - تحف العقول ، ص 171 - 172 .\r\n","page_name":" 226 ","page_number":226},
  {"content":"\r\n\r\nخورده بودى و پيمان‌هاى محكم بسته بودى كه به خاطر آنچه ميان تو و آنان پيش آمده است يا به خاطر كينه‌اى كه در دل دارى ، دستگيرشان نكنى . « 1 »\r\nآيا تو قاتل عمرو بن حمق ، يار رسول خدا و بنده صالح ، نيستى كه عبادت او را فرسوده و پيكرش لاغر و رنگش زرد شده بود . در حالى كه پيش از آن او را امان داده بودى و چيزهايى از عهد و پيمان‌هاى الهى بر او داده بودى كه اگر به پرنده‌اى مىدادى از\r\n\r\n\r\n","description":"","footnote":"\r\n( 1 ) - حجر بن عدى كندى : عمرو بن عبدالبر در كتاب الاستيعاب گويد : حجر با وجود كمى سن و سال در برابر صحابه بزرگ ، از بزرگانشان بود . ديگرى گفته است : او از قهرمانان ؛ و پرچمدار پيامبر صلى الله عليه و آله و سلم بود . او از سران و پارسايان به شمار مىرفت و محبت و اخلاص او نسبت به اميرمؤمنان عليه السلام مشهورتر از آن است كه باز گفته شود . در جنگ صفين فرمانده قبيله كنده بود و در جنگ نهروان فرماندهى جناح چپ سپاه را داشت . او به حُجر خير مشهور بود . . . اعمش گويد : نخستين كسى كه در اسلام به زجر كشته شد حجر بن عدى بود و نخستين سرى كه از شهرى به شهر ديگر هديه داده شد ، سر عمرو بن حمق بود ( الدرجات الرفيعه : ص 423 - 429 ) .\r\nاميرالمؤمنين به وى گفت : اگر روزى از تو بخواهند كه از من بيزارى بجويى چه خواهى كرد ؛ و چه خواهى گفت ؟ گفت : يا اميرالمؤمنين ، به خدا سوگند ، اگر مرا با شمشير تكه تكه كنند و درون آتشى گداخته اندازند ، اين كار را بر بيزارى جستن از تو ترجيح خواهم داد . حضرت فرمود : اى حجر در هر كار خيرى موفق باشى ، خداوند به خاطر اهل بيت پيامبرت به تو پاداش خير دهد . ( سفينة البحار ، ج 1 ، ص 223 ) .\r\nمعاويه در سال 53 ه حجر بن عدى را كشت . او نخستين كسى بود كه در اسلام به طرز فجيعى كشته شد ؛ زياد وى را همراه نوزده نفر ديگر از يارانش از اهل كوفه و چهار تن از ديگر جاها ، از كوفه برد . چون به « مرج عذراء » در دوازده ميلى دمشق رسيدند ، پيك ، اخبارشان را به معاويه رساند . او مردى لوچ را فرستاد . . . چون به آنان رسيد به حجر گفت : اى سرگمراهى و معدن كفر و طغيان و دوستدار ابوتراب ! اميرالمؤمنين به من دستور داده است كه تو و يارانت را بكشم ، مگر آن كه از كفرتان بازگرديد و صاحبتان را لعن كنيد و از او بيزارى جوييد . حجر و همراهانش گفتند : شكيبايى بر تيزى شمشير از آنچه ما را بدان دعوت مىكنيد ، براى ما آسان‌تر است ، و رفتن نزد خداوند و پيامبرش و جانشين او نزد ما محبوب‌تر از ورود در آتش است . چون حُجر براى كشته شدن پيش رفت ، گفت : بگذاريد دو ركعت نماز بخوانم ؛ و نمازش را طولانى ساخت . به او گفتند : از بيم مرگ بود ؟ گفت : نه ، من هرگز براى نماز تطهير نكردم مگر آن كه نماز گزاردم و هرگز نمازى كوتاه‌تر از اين نخوانده‌ام ؛ سپس پيش رفت و گردنش زده شد و ديگر يارانى كه با وى همسخن بودند نيز كشته شدند . گفته شده است كه قتل آنان در سال پنجاهم هجرى بوده است . ( مروج الذهب ، ج 3 ، ص 12 - 13 ) .\r\nاز جمله كسانى كه همراه حجر كشته شدند اينان بودند : پسرش همام ، قبيصة بن ضبيع عبسى ، صيفى بن فسيل ، شريك بن شداد حضرمى ، محرز بن شهاب سعدى و كرام بن حيان عبدى ( الدرجات الرفيعه فى طبقات الشيعه : 428 ) .\r\nعايشه به معاويه گفت : از رسول خدا صلى الله عليه و آله و سلم شنيدم : در عذراء مردانى كشته خواهند شد كه خداوند و اهل آسمان‌ها به خاطرشان در خشم شوند .\r\nاخبار فراوانى نقل شده است كه چون معاويه در آستانه وفات قرار گرفت و نفس‌هاى آخر را مىكشيد ، مىگفت : اى حجر من با تو روزى سخت دراز در پيش دارم .\r\nاز ابن اسحاق پرسيدند مردم كى خوار شدند ؟ گفت : هنگامى كه حسن بن على وفات يافت و معاويه زياد را برادر خود خواند و حجر بن عدى كشته شد ( الدرجات الرفيعه ، ص 429 ) .\r\n","page_name":" 227 ","page_number":227},
  {"content":"\r\n\r\nقله كوه نزد تو مىآمد ، ولى تو بر خداوند جسارت ورزيدى و اين پيمان را سبك شمردى و او را كشتى . « 1 »\r\n\r\n\r\n","description":"","footnote":"\r\n( 1 ) - عمرو بن حمق خزاعى : صحابى رسول خدا صلى الله عليه و آله و سلم و از ياران اميرالمؤمنين على عليه السلام ، كه در همهء جنگ‌ها با آن حضرت شركت داشت ( اختيار معرفة الرجال : ج 1 ، ص 248 ) .\r\nزياد ، پسر سميه ، حجر بن عدى را به مكر دستگير كرد و در طلب يارانش برآمدند « به دنبال آن ، عمرو بن حمق بيرون آمد تا به موصل رسيد ؛ و رفاعة بن شدّاد نيز همراهش بود . آن دو در كوهى در آن‌جا پنهان شدند . چون خبرشان را براى حاكم موصل بردند ، نزد آنان آمد و آن دو نيز با وى به مقابله برخاستند ، اما عمرو به بيمارى استسقا دچار بود و قدرت دفاع نداشت . ولى رفاعه كه جوانى نيرومند بود بر اسب نشست تا از عمرو دفاع كند . وى گفت : دفاع تو به حال من سودى ندارد ، به فكر نجات خود باش ! رفاعه بر آنان حمله كرد و آنان راه بر او گشودند و او نجات يافت . عمرو را اسير گرفتند و نزد حاكم موصل بردند . وى عبدالرحمن بن عثمان ثقفى ، معروف به « ابن امّ حكم » و خواهرزاده معاويه بود . او موضوع عمرو را به معاويه نوشت ؛ و معاويه براى او چنين نوشت : گمان مىرود كه وى با زوبينى كه همراه داشته نُه ضربه به عثمان زده است . پس او را نيزه بزن . چنان كه او عثمان را زد . عمرو را بيرون آوردند و بر او نيزه زدند و او با ضربه اول يا دوم جان باخت . ( الكامل فى التاريخ ، ج 3 ، ص 477 ) . سرش را براى معاويه فرستاد و اين نخستين سرى بود كه در اسلام حمل شد ( نفس المهموم ، ص 143 ) . معاويه آن را بر نيزه كرد و اين نخستين سرى بود كه در اسلام نصب شد ( اختيار معرفة الرجال ، ج 1 ، ص 250 ) . معاويه سر عمرو را براى همسرش فرستاد . او سر را در دامن نهاد و گفت : زمانى دراز او را از من پنهان داشتيد و كشته‌اش را به من هديه داديد ؟ خوش آمدى اى سربرافراشته و نه فروافتاده . اى پيك آنچه را كه مىگويم به معاويه برسان : خداى خون‌بهايش را بطلبد و عذاب خشمش را با شتاب فرو فرستد . او كارى زشت و شگفت انجام داده است و مردى نيكوكار و پارسا را به قتل رسانده است ( الاختصاص ، ص 17 ) .\r\nمعاويه در امان نامه‌اى براى عمرو بن حمق چنين نوشته بود : اما بعد ، خداوند آتش را خاموش كرد و فتنه را فرونشاند و سرانجام را براى پرهيزگاران قرار داد . تو از ديگر يارانت بلند همت‌تر نيستى و كارى برتر از آنان هم نكرده‌اى ، همهء آنان به اطاعت من تن داده و به فرمانم درآمده‌اند . حال به هر دليلى كه تا كنون كُندى كرده‌اى ، اينك به مردم بپيوند ، كه اين كار گناهان گذشته‌ات را مىپوشاند و نيكىهاى كهنه‌ات را احيا مىكند . گمان نمىكنم اگر تو باقى بمانى و تقوا پيشه كنى و خويشتندار باشى و نيكى كنى ، من كم‌تر از پيشينيان باشم . بنابر اين در پناه خدا و در پناه رسول او ايمن نزد من بيا كه از حسد دل‌ها و كينه سينه‌ها محفوظى و گواه ، تنها خدا بس است » ( الاختصاص ، ص 16 ) .\r\nعمرو بن حمق به على عليه السلام گفت : به خدا سوگند به خاطر اين كه مالى از دنيا به من بدهى و يا به قدرتى برسم كه آوازه‌ام بلند گردد نزدت نيامده‌ام ، فقط به اين خاطر آمده‌ام كه تو پسر عموى رسول خدايى و از مردم به خودشان سزاوارترى و همسر فاطمه زهرا سرور زنان عالمى . پدر نسل باقيمانده از پيامبرى ، درميان مهاجران و انصار بيش‌ترين سهم را در اسلام دارى . به خدا سوگند ، اگر مرا وادار سازى كه تا ابد ، كوه‌هاى استوار را جابه جا كنم و آب درياهاى لبريز را بكشم و شمشير در دست من باشد ، آن را بر روى دشمنانت بكشم و دوستدارانت را با آن نيرو دهم ؛ و خداوند بدان وسيله آوازه‌ات را بلند و حجت تو را آشكار گرداند ، با اين همه گمان ندارم همه حقى را كه تو بر گردنم دارى ادا كرده باشم . در اين هنگام على عليه السلام فرمود : « خدايا قلبش را به فروغ يقين روشن و او را به راه راست هدايت كن . اى كاش در ميان شيعيانم صد تن مثل تو داشتم ! » ( الاحتجاج ، 14 و 15 ) . منقرى نيز اين روايت را با اندكى تفاوت نقل كرده است ( ر . ك . وقعة صفين ، ص 103 - 104 ) .\r\nاميرالمؤمنين عليه السلام خبر قتل عمرو را به دوستان خويش داده و فرموده بود : اى عمرو ، تو پس از من كشته مىشوى ، و سرت را مىگردانند و آن نخستين سرى است كه در اسلام از جايى به جاى ديگر برده مىشود و جاى كشنده تو در جهنم است ( الدرجات الرفيعه فى طبقات الشيعه ، ص 433 ) .\r\n","page_name":" 228 ","page_number":228},
  {"content":"\r\n\r\nآيا تو همان نيستى كه زياد ، زادهء بستر عُبَيد ثقيف ، را برادر خويش خواندى « 1 » و پنداشتى كه او از پدر توست . در حالى كه رسول خدا صلى الله عليه و آله و سلم فرموده است : « فرزند از آن فراش است و زناكار بايد سنگسار شود » . پس تو سنّت رسول خدا صلى الله عليه و آله و سلم را به عمد وانهادى و بى آن كه از سوى خداوند هدايت شوى از هواى نفس خويش پيروى كردى .\r\nآن‌گاه زياد را بر مردم عراق مسلط كردى تا دست و پاى مسلمانان را قطع‌كند ، چشمانشان را ميل بكشد و آنان را بر شاخ نخل بياويزد ، گويى كه نه تو از اين امتى و نه آنان از تواند !\r\nآيا تو همدم حضرميان « 2 » نيستى كه پس از آن كه پسر سميه نوشت كه آنان بردين على هستند به او نوشتى كه هر كس را كه بر دين على باشد به قتل برسان و او به فرمان تو همه‌شان را كشت و مثله كرد . به خدا سوگند دين على همانى بود كه [ پسر سميه 
  ] به\r\n\r\n\r\n","description":"","footnote":"\r\n( 1 ) - داستان برادر خواندگى معاويه و زياد بن عبيد با اين عنوان كه او از نسل ابىسفيان است هيچ دليل شرعى نداردو يكى از نمونه‌هاى فراوان سبك شمرده شدن احكام شرعى به وسيله معاويه است . امام عليه السلام علاوه بر آن كه از اين بُعد با معاويه احتجاج كرد ، يك بعد مهم ديگر از اين كار زشت را نيز مورد انتقاد قرار داد ؛ و آن بعد روحىاى بود كه هدف اين برادرخواندگى را تشكيل مىداد . دليل اين كه امام تعبير « سپس او را مسلط كردى » را به كار برد اين بود كه پيش از اين برادر خواندگى ، زياد نسبت به موالى تعصب مىورزيد . چرا كه خود را از موالى ثقيف مىدانست ؛ و نسبت به آنان دلسوزى مىكرد و نيرنگ‌ها و كينه‌هاى قومى عربى را از آنان دفع مىكرد ، چنان كه عمر را از اجراى نقشه قتل موالى كه براى ابوموسى اشعرى نوشت ، بازداشت . معاويه پس از اين برادرخواندگى او را در نامه‌اى چنين نكوهش كرد : « ابوموسى در اين باره با تو مشورت كرد و تو او را نهى كرده دستور دادى كه باز گردانده بشود و او نيز بازش گرداند ؛ و تو نامه را نزد عمر بردى ، و آنچه را كه كردى به خاطر تعصب نسبت به موالى بود ؛ و تو در آن روز مىپنداشتى كه بنده‌اى از ثقيفى و آن قدر به گوش عمر خواندى تا او را از نظرش پشيمان كردى . . . » ( سليم بن قيس : 174 - 179 ) . پس از آن كه معاويه او را برادر خود خواند ، از وابستگى به موالى آزاد شد و از نظر روحى از آنها جدا گرديد . پس از آن با وحشىگرى بىنظيرى دست ستم بر آنان - و همه شيعيان - گشود چنان كه امام عليه السلام نيز يادآور شدند .\r\n( 2 ) - حضرميان عبدالله بن يحيى حضرمى و جماعتش هستند كه همان گونه كه امام عليه السلام نيز توصيف فرموده است ، زيادآنان را به فرمان معاويه كشت و مثله كرد .\r\n« از اميرالمؤمنين عليه السلام نقل شده است كه در روز جمل به عبدالله بن يحيى حضرمى فرمود : مژده باد تو را اى يحيى . تو و پدرت به حق از « شرطه خميس » هستيد . همانا رسول خدا صلى الله عليه و آله و سلم از نام تو و پدرت در شرطه خميس به من خبر داد و خداوند به زبان پيامبرش شما را شرطه خميس نام نهاد » ( اختيار معرفة الرجال ، ج 1 ، ص 24 ، شماره 10 ) .\r\nشرطه خميس : خميس به معناى سپاه است كه در آن دوره از پنج بخش تشكيل مىشد . جلودار ، قلب ، ميمنه ، ميسره و مؤخّره . شرطه خميس نخستين فوج سپاه است كه در جنگ حضور مىيابد و آماده مرگ مىشود . شمار شرطه خميس در سپاه اميرالمؤمنين عليه السلام شش يا پنج هزار مرد بود . مردى از اصبغ بن نباته پرسيد : اى اصبغ چگونه شرطهء خميس نام گرفتيد ؟ گفت : ما برايش ( على عليه السلام ) خويش را آماده كشتن كرديم و او براى ما پيروزى را تضمين كرد . ( اختيار معرفة الرجال ، ج 1 ، ص 25 و 321 شماره 165 ) .\r\n","page_name":" 229 ","page_number":229},
  {"content":"\r\n\r\nخاطرش تو و پدرت را مىزد و به وسيلهء اين دين است كه تو امروز در اين جايگاه نشسته‌اى ؛ و اگر نبود آن دين ، شرافت تو و پدرت تنها به رد سفر ( زمستانى و تابستانى ) بود .\r\nو از جمله گفته‌اى « 1 » : « ملاحظه خود و دين خود و امّت محمد را بنما ، و از ايجاد تفرقه ميان امّت و از اين كه آنان را به فتنه گرفتار سازى بپرهيز . » ولى من هيچ فتنه‌اى بالاتر از اين كه تو حكمران اين امّت باشى براى آنان نمىشناسم و من هيچ ملاحظه‌اى را براى خودم و دينم و امّت محمد برتر از جنگ و جهاد با تو نمىشناسم . اگر جهاد كردم موجب نزديكى به خداست و اگر آن را وانهادم براى دينم ( گناهم ) از خداوند طلب بخشايش مىكنم و از او توفيق راهنمايى در كارم را خواستارم .\r\nديگر گفته‌اى كه « اگر من تو را انكار كنم تو نيز انكارم مىكنى و اگر با تو نيرنگ ببازم تو نيز با من نيرنگ مىبازى » ، پس هر چه از دستت بر مىآيد نيرنگ بباز و من اميدوارم كه نيرنگ تو به من زيانى نرساند و زيانش از همه بيش‌تر به خودت برسد . زيرا تو بر مركب نادانى خويش سوارى و در شكستن عهد خويش اصرار مىورزى . به جانم قسم كه تو به هيچ شرطى عمل نكرده‌اى و با كشتن آن چند نفرى كه پس از صلح و سوگند و عهد و پيمان‌ها كشتى ، پيمانت را شكستى . تو بى آن كه بجنگند يا بكشند ، آنان را كشتى و اين كار را با آنان نكردى مگر به خاطر اين كه فضايل ما را يادآور مىشدند و حق ما را بزرگ مىشمردند . تو از آن رو آنان را كشتى كه ترسيدى چنانچه آن‌ها را نكشى پيش از آن كه كارى انجام دهند بميرى و يا آن كه پيش از رسيدن به مقصودشان بميرند .\r\nاى معاويه آماده قصاص [ الهى 
  ] باش و به حساب يقين داشته باش . بدان كه خداوند كتابى دارد كه هيچ ريز و درشتى را وا نمىگذارد مگر كه آن را بر مىشمرد . خداوند فراموش نمىكند كه تو مردم را به صرف گمان كيفر كردى ؛ و دوستانش را بر سوگندهايشان كشتى و از خانه‌هايشان به ديار غربت تبعيد كردى و براى پسرت از مردم بيعت گرفتى . جوان نورسى كه شراب مىخورد و با سگ‌ها بازى مىكند .\r\n\r\n\r\n","description":"","footnote":"\r\n( 1 )\r\n- فرازهايى از اين نامه را در بخش‌هاى پيشين بحث ديديم . در اين جا همهء آن نامه را به عنوان يك متن‌احتجاجى كامل كه كاشف يكى از نشانه‌هاى عمومى روش امام در رويارويى با معاويه است آورديم .\r\n","page_name":" 230 ","page_number":230},
  {"content":"\r\n\r\nمن در تو چيزى سراغ ندارم ، جز اين كه خويشتن را باختى و دين‌ات را تباه كردى ، با رعيت خويش فريبكارى كردى و امانتداريت را رعايت نكردى [ و از اين جهت رسوا شدى 
  ] و به گفتار نادانان و جاهلان گوش فرا دادى و افراد پارسا و با تقوا را به خاطر آنان خوار كردى . والسلام .\r\nمعاويه پس از خواندن نامه گفت : در وجودش كينه‌اى است كه من پى نمىبرم !\r\nيزيد گفت : يا اميرالمؤمنين به وى پاسخى ده كه او را پيش خودش خرد كند ؛ و از بدىهاى پدرش ياد كن .\r\nراوى گويد : در همين حال عبدالله بن عمرو بن عاص وارد شد و معاويه به او گفت : آيا نديده‌اى كه حسين چه نوشته است ؟ گفت : چه نوشته است ؟ گفت : پس نامه را بخوان .\r\n[ عبدالله پس از خواندن نامه 
  ] براى خوشايند معاويه گفت : چه چيز تو را مانع مىشود از اين كه چيزى بنويسى كه او را نزد خودش خرد كند ؟\r\nپس از آن عبدالله گفت : نظرم را چگونه ديدى يا اميرالمؤمنين ؟ معاويه خنديد و گفت : يزيد هم مانند همين نظر تو را داده است ! عبدالله گفت : نظر خوبى داده است .\r\nمعاويه گفت : هر دو خطا كرديد . آيا فكر مىكنيد كه اگر من به حق دنبال عيوب على باشم ، چه توانم گفت ، و براى كسى چون من خوب نيست كه به ناحق و بر چيزى كه مشهور نيست عيب بگيرد . آن‌گاه كه مردى را به چيزى كه براى مردم شناخته شده نيست بد بگويى ، به او زيانى نمىرساند و مردم آن را به چيزى نمىگيرند و تكذيبش مىكنند .\r\nبراى حسين چه عيبى توانم گفت . به خدا سوگند من هيچ چيزى براى عيب‌جويى او نمىبينم . به نظرم رسيده است كه به او بنويسم و وعده و وعيدش بدهم ولى بعد مصلحت ديدم كه اين كار را نكنم و با او نستيزم « 1 »\r\nهنگامى كه معاويه حجر بن عدى و يارانش را كشت ، در همان سال حج گزارد و با حسين بن على عليه السلام ديدار كرد ؛ و گفت : اى اباعبدالله ، آيا شنيدى كه با حجر و ياران و پيروانش و شيعيان پدرت چه كرديم ؟\r\n\r\n\r\n","description":"","footnote":"\r\n( 1 ) - اختيار معرفة الرجال ، ج 1 ، ص 259 شمارهء 99 . ما به جاى واژه‌هاى پيچيده رجال كشى ، از واژه‌هاى روشن متن بحار الانوار ، ج 44 ، ص 212 - 214 ، شماره 9 استفاده كرديم .\r\n","page_name":" 231 ","page_number":231},
  {"content":"\r\n\r\nفرمود : با آنان چه كردى ؟\r\nگفت : آنان را كشتيم و كفن كرديم و بر آن‌ها نماز خوانديم !\r\nحسين عليه السلام خنديد و گفت : معاويه ، آن گروه بر تو چيره شدند . ولى ما اگر پيروانت را بكشيم . نه كفنشان مىكنيم ، نه بر آنان نماز مىخوانيم و نه آنان را به گور مىسپاريم .\r\nشنيده‌ام كه از على بد مىگويى و نسبت به ما كينه مىورزى و از بنى هاشم عيب‌جويى مىكنى . آن‌گاه كه چنين كردى به نفس خويش باز گرد دربارهء حق از او بپرس كه آيا به زيان اوست يا به سودش ، چنانچه اين كار را عيبناك‌تر نيافتى ، آن‌گاه تو بى عيبى و ما به تو ستم كرده‌ايم . اى معاويه ، جز كمان خويش را زه مينداز و جز بر هدف خويش تير ميفكن و در دشمنى با ما زياده‌روى مكن و اصرار نورز ؛ چرا كه تو در دشمنى با ما از كسى ( عمرو بن عاص ) پيروى كرده‌اى كه پيشينهء اسلام ندارد و نفاق او امرى جديد نيست و تو را جز براى منافع خود نمىخواهد [ و هموست كه دشمن توست 
  ] پس به ارادهء خود هر چه مىخواهى انجام بده ( و بنگر كه با خويش چه مىكنى ؟ ) . « 1 »\r\nنقل شده است كه امام حسين عليه السلام به معاويه نامه‌اى نوشت و در آن به خاطر كارهايى كه از وى سر زده بود او را سرزنش و نكوهش كرد . در آن نامه آمده بود : « سپس پسرت را ولايت دادى ، جوانى كه شراب مىنوشد و با سگان بازى مىكند . با اين كار به امانتت خيانت كرده‌اى و رعيت خويش را تباه كرده‌اى و به سفارش پروردگارت عمل نكرده‌اى . چگونه بر امّت محمد صلى الله عليه و آله و سلم كسى را مىگمارى كه شراب مىنوشد ؟ كه نوشنده مسكر از فاسقان و اشرار است و شارب مسكر بر درهمى امين نيست تا چه رسد كه امين امتى باشد ! زود است كه نتيجه عمل خويش را ببينى و آن هنگامى است كه طومار استغفار در هم پيچيده شود . « 2 »\r\nمعاويه با گماردن جاسوسان فراوانى - كه جزئيات زندگى خصوصى و عمومى امام حسين عليه السلام را به او گزارش مىدادند - از اوضاع و احوال آن حضرت آگاهى كامل داشت .\r\nدست حسين عليه السلام نيز به خاطر بخشندگى و سخاوت فراوان تنگ و زير بار قرض رفته بود .\r\nمعاويه فرصت را غنيمت شمرد و به آن حضرت نوشت كه قصد دارد چاه « ابونَيْزر » را ،\r\n\r\n\r\n","description":"","footnote":"\r\n( 1 ) - الاحتجاج ، ج 2 ، ص 19 - 20 .\r\n( 2 ) - دعائم الاسلام ، ج 2 ، ص 133 ، حديث شماره 468 .\r\n","page_name":" 232 ","page_number":232},
  {"content":"\r\n\r\nكه اميرالمؤمنين با دست خودش حفر كرده و بر مستمندان مدينه و در راه ماندگان وقف كرده بود ، از او بخرد و آن نامه را با دوهزار دينار فرستاد . امام حسين عليه السلام از فروش آن سرباز زد و فرمود : « پدرم آن را صدقه داد تا خداوند او را به‌خاطر آن از آتش دوزخ حفظ كند و من به‌هيچ قيمتى آن را نمىفروشم » « 1 »\r\nنقل شده است كه ميان امام حسين عليه السلام و معاويه بر سر زمينى كه از آنِ امام بود منازعه‌اى رخ داد . حضرت به او فرمود : يكى از اين سه راه را اختيار كن : يا سهم مرا بخر ، يا آن را به من باز گردان يا اين كه ابن زبير و ابن عمر را ميان من و خود داور قرار بده و چهارمين انتخاب صيلم باشد .\r\nمعاويه گفت : صيلم چيست ؟\r\nفرمود : اين كه « حلف الفضول » را بخوانيم ( هم‌پيمانانى جوان كه عهد كردند از مظلوم در برابر ظالم دفاع كنند . )\r\nگفت : ما را به حلف الفضول نيازى نيست . « 2 »\r\nاز محمد بن سايب نقل شده است كه گفت :\r\nروزى مروان بن حكم به حسين بن على عليه السلام گفت : اگر افتخارتان به فاطمه نبود ، با چه چيز بر ما افتخار مىكرديد ؟\r\nحسين عليه السلام - كه زورمند بود - حمله كرد و گلويش را گرفت و فشرد و عمامه‌اش را به گردنش پيچيد تا بيهوش شد و سپس رهايش كرد .\r\nآن‌گاه حضرت نزد گروهى از قريش رفت و گفت : شما را به خدا سوگند مىدهم كه اگر راست مىگويم سخنم را تصديق كنيد . آيا روى زمين كسى را مىشناسيد كه از من و برادرم نزد رسول خدا صلى الله عليه و آله و سلم محبوب‌تر بوده باشد ؟\r\nگفتند : پرودگارا ! نه .\r\nفرمود : و من در روى زمين ، ملعونِ پسر ملعونى جز اين ( معاويه ) و پدرش ، دو رانده شدهء رسول خدا صلى الله عليه و آله و سلم نمىشناسم ، به خدا سوگند ميان « جابرس » و « جابلق » يكى در دروازهء مشرق و يكى در دروازهء مغرب ، دو مردى كه اسلام آورده باشند ، نسبت به خدا و\r\n\r\n\r\n","description":"","footnote":"\r\n( 1 ) - كامل مبرّد ، ج 3 ، ص 208 .\r\n( 2 ) - اغانى ، ج 17 ، ص 189 .\r\n","page_name":" 233 ","page_number":233},
  {"content":"\r\n\r\nپيامبرش و اهل بيت او از تو و پدرت - اگر زنده بود - دشمن‌تر وجود ندارد . نشانهء [ صحت 
  ] گفتار من درباره تو اين است كه چون به خشم آيى ، ردا از دوشت مىافتد !\r\nگويد : به خدا سوگند ، مروان از جابر نخاست كه به خشم آمد و اوقاتش تلخ شد و ردا از دوش او افتاد . « 1 »\r\nمعاويه مروان بن حكم را به حكمرانى مدينه گمارد و به او دستور داد كه براى جوانان قريش مقررى تعيين كند . على بن حسين عليه السلام گويد : من نيز نزد او رفتم . پرسيد : نامت چيست ؟ گفتم : على بن الحسين . گفت : نام برادرت چيست ؟ گفتم : على . گفت : على و على ! پدرت قصدى جز اين ندارد كه نام همهء فرزندانش را على بگذارد . سپس مقررى مرا تعيين كرد و من نزد پدرم بازگشتم و موضوع را به او خبر دادم . فرمود : نفرين بر اين زادهء چشم آبى و دباغ چرم ! اگر خداوند به من صد پسر هم بدهد دوست ندارم كه جز على نامى بر آنها بگذارم . « 2 »\r\nنقل شده است كه حسن بن على عليه السلام به خواستگارى عايشه ، دختر عثمان ، رفت .\r\nمروان گفت : او را به ازدواج عبدالله بن زبير درمىآورم .\r\nمدتى بعد معاويه به مروان بن حكم ، كه كارگزار وى در حجاز بود ، نوشت و به او فرمان داد تا از ام‌كلثوم ، دختر عبدالله بن جعفر ، براى پسرش ، يزيد ، خواستگارى كند .\r\nعبدالله نپذيرفت ؛ و مروان موضوع را به اطلاع معاويه رساند . عبدالله گفت : اختيار او به دست من نيست بلكه به دست سرور ما حسين ، دايى دختر ، است .\r\nپس از آن كه موضوع را به امام حسين گزارش داد ، حضرت فرمود : من از خداوند طلب خير مىكنم ، پروردگارا خشنودى خود از آل محمد را به اين دختر نيز عطا فرما .\r\nچون مردم در مسجد رسول خدا صلى الله عليه و آله و سلم گرد آمدند ، مروان رفت و نزد امام عليه السلام ، كه شمارى از بزرگان نيز در آنجا حضور داشتند ، نشست و گفت : اميرالمؤمنين مرا به اين كار فرمان داده است و گفته است مهرش را هر چه پدرش بگويد قرار دهم و با ايجاد صلح ميان اين دو قبيله ، دَيْن او را نيز ادا كنم ؛ و بدان كه آن‌هايى كه غبطه شما را به داشتن يزيد\r\n\r\n\r\n","description":"","footnote":"\r\n( 1 ) - الاحتجاج ، ج 2 ، ص 23 - 24 .\r\n( 2 ) - كافى ، ج 6 ، ص 19 ، حديث 7 .\r\n","page_name":" 234 ","page_number":234},
  {"content":"\r\n\r\nمىخورند ، بيش از آن‌هايىاند كه غبطه او را با داشتن شما مىخورند ، و شگفت از اين كه يزيد كابين تعيين مىكند ، در حالى كه او كسى است كه مانند ندارد و به سبب آبروى او از ابر طلب باران مىشود ، بنابر اين پاسخى نيكو بده ، اى اباعبدالله !\r\nحسين عليه السلام گفت : ستايش خدايى را كه ما را براى خويش برگزيد و براى دين خويش ما را پذيرفت و بر بندگانش ما را برگزيد .\r\nآن‌گاه فرمود : اى مروان تو گفتى و ما شنيديم ، اما اين كه گفتى « مهريه‌اش هر چه پدرش بخواهد » ، به جانم سوگند ، اگر اين خواستگارى را بپذيريم ، از سنّت رسول خدا دربارهء دختران و زنان و خاندانش كه دوازده اوقيه معادل 480 درهم است فراتر نمىگويم !\r\nاما اين كه گفتى : « با اداى بدهى پدرش » كى زنان ما بدهى ما را ادا كرده‌اند ؟\r\nاما صلح ميان اين دو تيره . بدان ما مردمى هستيم كه به خاطر خدا با شما دشمنى ورزيديم . بنابر اين به خاطر دنيا با شما صلح نمىكنيم . به خدا سوگند كه نسب و خويشاوندى ما سست شده است تا چه رسد به سبب !\r\nاما اين كه گفتى : شگفت از يزيد كه چگونه خواستگارى مىكند . بدان كه كسانى كه از يزيد و از پدر يزيد و از جد يزيد بهترند خواستار همسرى وى بوده‌اند .\r\nاما اين كه گفتى : يزيد كُفوى است كه كُفو ندارد ، همان كسى كه تا ديروز كفو او بوده است امروز نير كُفو اوست و حكمرانى چيزى بر كفويت او نيفزوده است .\r\nاما اين كه گفتى : به خاطر او از ابرها طلب باران مىشود ، بدان كه اين امر تنها به رسول خدا صلى الله عليه و آله و سلم اختصاص داشت .\r\nاما اين كه گفتى : كسانى كه بر ما به خاطر پيوند با او غبطه مىخورند بيش از كسانىاند كه بر او به خاطر ما غبطه مىخورند . بدان آن‌هايى كه بر ما به خاطر او غبطه مىخورند نادان‌هايند و آنان كه بر او به خاطر ما غبطه مىخورند ، خردمندانند .\r\nسرانجام فرمود : همه گواه باشيد كه من ام‌كلثوم دختر عبدالله بن جعفر را به ازاى 480 درهم مهريه به زنى پسر عمويش قاسم بن محمد بن جعفر درآوردم ؛ و مِلك خود در مدينه را به دختر بخشيدم - يا اين كه فرمود : زمينم را در عقيق كه درآمد سالانه‌اش هشت هزار دينار است - و بى نيازى هر دو در آن است ، ان شاء الله .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nراوى گويد : چهره مروان دگرگون شد و گفت : اى بنىهاشم باز هم حيله‌گرى ! شما جز دشمنى همه چيز را رد مىكنيد . آن‌گاه امام حسين عليه السلام خواستگارى امام حسن از عايشه و رفتار او را يادآور گرديد .\r\nسپس فرمود : حيله‌بازى كدام بود ، اى مروان ! ؟ « 1 »\r\nنقل شده است كه آن حضرت در مسجد مدينه نشسته بود و شنيد كه مردى با صداى بلند ، كه آن حضرت بشنود مىگويد : ما در نبوّت با آل ابىطالب سهيم گشتيم تا آنجا كه به هر چه از سبب و نسب كه آنان رسيدند ما نيز رسيديم ؛ و ما به خلافت رسيديم ولى آن‌ها نرسيدند ، پس اينان با چه چيز بر ما افتخار مىكنند ؛ و اين سخن را سه بار تكرار كرد .\r\nآن‌گاه امام عليه السلام رو به او كرد و فرمود : من از سر بردبارى از پاسخ سخن نخست تو خوددارى مىكنم و به گفتار دوم تو از روى بخشندگى پاسخ نمىدهم ولى در پاسخ سخن سوم تو بايد بگويم : من از پدرم شنيدم كه فرمود : در وحيى كه خداوند بر محمد صلى الله عليه و آله و سلم فرو فرستاد آمده است : هنگامى كه قيامت كبرى برپا شود خداوند بنىاميه را به صورت ذره محشور مىسازد ، مردم تا فراغت يافتن از حساب آنان را لگد مال مىكنند ، سپس آنان را مىآورند و با آن‌ها حساب مىكشند و آنان را به سوى آتش مىبرند .\r\nپس از آن ، اموى از پاسخ عاجز ماند و در حالى كه از خشم مىخروشيد باز گشت . « 2 »\r\n\r\n2 - نگهدارى امام ( ع ) از امّت ، به ويژه از شيعيان\r\nاز وظايف عام و مشترك همهء اهل بيت عليهم السلام رسيدگى و سرپرستى امّت اسلامى به طور عام و خاصه شيعيانشان است ؛ اين كه امام حسين عليه السلام به جنبه‌هاى گوناگون حيات اين امّت اهتمام فراوان بورزد و از هيچ كوششى براى دفاع از آنان دريغ نورزد ؛ و از هر خطر و مهلكه‌اى كه بدان گرفتار شوند رهايىشان دهد در كار امامت به حق تازگى ندارد و آن حضرت كسى است كه وجود نازنين خود و خاندان و ياران نزديكش را قربانى هدف كلى قيامش يعنى اصلاح اين امّت نگون بخت از تباهىهايى كه همه جوانب زندگىشان\r\n\r\n\r\n","description":"","footnote":"\r\n( 1 ) - مناقب آل ابىطالب ، ج 4 ، ص 38 - 39 .\r\n( 2 ) - حياة الامام الحسين بن على عليهما السلام ، ج 2 ، ص 35 ، به نقل از المناقب والمثالب از قاضى نعمان مصرى ، ص 61 .\r\n","page_name":" 236 ","page_number":236},
  {"content":"\r\n\r\nرا فرا گرفته بود كرد : « . . . من به طلب اصلاح در امّت جدم قيام كردم . . . »\r\nاز آن‌جا كه مصداق‌هاى رسيدگى و سرپرستى امّت در گرفتارىهاى عمومىشان ، در جاى جاى مباحث و فصل‌هاى ديگر اين كتاب آمده است ، در اين‌جا به ارائه نمونه‌هاى گزيده‌اى از سرپرستى افراد اين امّت كه نمايانگر گذشت ، مهربانى ، دلسوزى ، بخشندگى و ديگر سجاياى عالى اخلاقى آن حضرت است بسنده مىكنيم . پس از آن نمونه‌هايى از رسيدگى ويژه نسبت به شيعيان را ارائه خواهيم كرد .\r\nيكى از غلامان حضرت جرمى مرتكب شد كه سزاوار كيفر بود . امام عليه السلام فرمان به زدن او داد . غلام گفت : سرور من « والكاظمين الغيظ » ( و فروخورندگان خشم ) ، فرمود :\r\nرهايش كنيد . گفت : سرور من « والعافين عن الناس » ( و گذشت كنندگان از مردم ) ، فرمود :\r\nاز تو درگذشتم ! گفت : سرور من ، « والله يحب المحسنين » ( و خداوند نيكوكاران را دوست مىدارد ) . فرمود : تو به خاطر خدا آزادى و آنچه را به تو مىدادم دوبرابر كردم . « 1 »\r\nسائلى در كوچه‌هاى مدينه قدم مىزد تا به درِ خانهء حسين بن على عليه السلام رسيد ، در را كوبيد و اين شعر را خواند :\r\n لمْ يَخَبِ اليومَ مَنْ رجاكَ و مَنْ * حَرَّكَ مِنْ خَلْفِ بابِكَ الحَلْقَةَ\r\nفَأنْتَ الْجَوادُ وَ أَنْتَ معدنه * أبوكَ قَدْ كان قاتِل الفسقه \r\n[ امروز كسى كه به تو اميد بندد و حلقه آستانت را بكوبد ، نااميد نمىشود ؛ و تو بخشنده و كان بخششى و پدرت كشندهء فاسقان بود . 
  ]\r\nگويد : در اين هنگام حسين بن على عليه السلام به نماز ايستاده بود ، نمازش را كوتاه كرد و نزد آن اعرابى رفت و چون نشانه‌هاى فقر و مسكنت را در او مشاهده كرد ، بازگشت و قنبر را صدا زد و او پاسخ داد ! اى پسر رسول خدا صلى الله عليه و آله و سلم ، لبيك ، فرمود : از خرجى ما چقدر پيش تو هست ؟ گفت : دويست درهم كه فرموده‌اى ميان اهل بيت شما تقسيم كنم . فرمود : آن را بياور ، چون كسى آمد كه از اهل بيت من بدان سزاوارتر است . سپس آن را از قنبر گرفت و به سائل عرب داد و اين شعر را سرود :\r\n\r\n\r\n","description":"","footnote":"\r\n( 1 ) - تاريخ ابن عساكر ( زندگينامه امام حسين عليه السلام ) ص 160 - 161 ، حديث 205 .\r\n","page_name":" 237 ","page_number":237},
  {"content":"\r\n\r\n خذها فإنى إليك معتذر * و اعلم بأنّى عليك ذوشفقة\r\nلو كان فى سيرنا الغداة عصا * كانت سمانا عليك مندفقه\r\nلكن ريب الزمان ذونكد * والكف منا قليلة النفقه \r\nبستان و عذر مرا بپذير ؛ و بدان كه بر تو بسى مهربانم .\r\nاگر روزگار به خواست ما مىچرخيد ؛ آسمان [ رحمت 
  ] ما بر تو [ چونان سيل 
  ] مىباريد .\r\nليك روزگار با ما سخت ناسازگار است ؛ و دست ما از مال تهى است .\r\nگويد : اعرابى آن را گرفت و در حال رفتن مىگفت :\r\n مطهرون نقياتٌ جيوبهم * تجرى الصلاة عليهم أينما ذكروا\r\nوأنتم أنتم الأَعلون ، عندكم * علم الكتاب و ما جاءت به السوَرُ\r\nو من لم يكن علويا حين تنسبه * فما له فى جميع الناس مفتخرُ « 1 » \r\n[ پاكيزگانى پاكدامن ، كه هرگاه نامشان به ميان آيد بر آنان درود فرستاده مىشود . و شما برترانيد و نزد شماست علم كتاب و آنچه كه قرآن آورده است كسى كه چون تبارش را پرسى تبار علوى ندارد ، در ميان همهء مردم هيچ افتخارى ندارد . 
  ]\r\nدر روايت ديگرى آمده‌است كه اعرابى آن را گرفت و گريست ؛ و امام عليه السلام به او فرمود :\r\nشايد عطاى ما را كم شمردى ؟ گفت : نه ، ولى چگونه بخشندگى تو را خاك مىبلعد . « 2 »\r\nامام حسين عليه السلام بر اسامة بن زيد وارد شد كه بيمار بود و در آن حال مىگفت : واى بر من از اين اندوه ! حسين عليه السلام فرمود : برادرم چه اندوهى دارى ؟ گفت : شصت هزار درهم وام دارم . فرمود : آن بر عهدهء من . گفت : بيم آن دارم كه بميرم . فرمود : پيش از آن كه تو بميرى من آن را ادا مىكنم ؛ و پيش از مرگ زيد آن را ادا كرد . « 3 »\r\nنقل شده است كه آن حضرت به مستراح رفت و در آن‌جا لقمهء نانى افتاده ديد . آن را به غلام خويش سپرد و گفت : اى غلام ، چون بيرون آمدم ، اين لقمه را به يادم بياور . اما\r\n\r\n\r\n","description":"","footnote":"\r\n( 1 ) - تاريخ ابن عساكر ( زندگينامه امام حسين عليه السلام ) ، ص 160 - 161 ، حديث 205 .\r\n( 2 ) - مناقب آل ابىطالب ، ج 4 ، ص 66 .\r\n( 3 ) - همان ، ص 65 .\r\n","page_name":" 238 ","page_number":238},
  {"content":"\r\n\r\nغلام آن را خورد . چون حسين بن على عليه السلام بيرون آمد فرمود : اى غلام ، لقمه را چه كردى ؟ گفت : سرورم ، آن را خوردم . فرمود : تو به خاطر خدا آزادى . مردى گفت : سرور من آيا آزادش كردى ؟ فرمود : آرى ، از جدم رسول خدا صلى الله عليه و آله و سلم شنيدم كه فرمود : هر كس لقمه‌اى را افتاده بيند و آن را پاك كند يا بشويد ، سپس آن را بخورد ، هنوز در درونش جاى نمىگيرد كه خداوند او را از آتش آزاد مىكند ؛ ( و من نمىتوانم كسى را كه خداوند از آتش آزاد ساخته است به غلامى بگيرم ) . « 1 »\r\nحسين بن على عليه السلام بر گروهى بينوا گذشت كه ردايشان را پهن كرده بودند و خرده‌هاى نان را رويش ريخته بودند . گفتند : اى پسر رسول خدا صلى الله عليه و آله و سلم بفرماييد . امام عليه السلام كنارشان نشست و از خوان آنان خورد و سپس اين آيه را تلاوت فرمود : « إِنَّهُ لَايُحِبُّ الْمُسْتَكْبِرِينَ » « 2 »\r\nآن‌گاه فرمود : دعوت شما را پذيرفتم شما نيز دعوتم را بپذيريد .\r\nگفتند : اى پسر رسول خدا صلى الله عليه و آله و سلم مىپذيريم ، پس برخاستند و با آن حضرت به‌منزل رفتند .\r\nحضرت به رباب فرمود : هر چه ذخيره دارى حاضر كن . « 3 »\r\nمردى از انصار خدمت حضرت آمد و قصد درخواست حاجت داشت . امام عليه السلام فرمود : اى برادر انصارى ، به خاطر نيازت آبروى خويش را مبر ، آن را در پاره كاغذى بنويس و من ان شاء الله كارى مىكنم كه خرسند شوى .\r\nمرد نوشت : اى اباعبدالله ، فلان كس از من پانصد دينار طلب دارد و بر من فشار مىآورد ، با او صحبت كن كه تا حصول گشايشى مرا مهلت دهد .\r\nحسين عليه السلام چون نامه را خواند ، به خانه رفت و كيسه‌اى را كه هزار دينار در آن بود بيرون آورد و به او فرمود : با پانصد دينار آن وام خويش را ادا كن و پانصد دينار ديگر را خرج زندگى خويش كن و جز از سه كس حاجت مخواه : ديندار ، جوانمرد يا داراى حسبى پاك ، چرا كه ديندار دين خويش را حفظ مىكند ، جوانمرد به خاطر مروتش شرم مىكند و\r\n\r\n\r\n","description":"","footnote":"\r\n( 1 ) - عيون اخبار الرضا ، ج 2 ، ص 43 - 44 ، شماره 154 . عبارت ميان دو كمانك متن روايتى است كه در صحيفه امام رضا عليه السلام ، حديث 177 آمده است .\r\n( 2 ) - نحل ( 16 ) آيه 23 .\r\n( 3 ) - تفسير عياشى ، ج 2 ، ص 257 ، حديث 15 .\r\n","page_name":" 239 ","page_number":239},
  {"content":"\r\n\r\nصاحب حسب مىداند كه عرضِ حاجت آبرويت را مىبرد ، در نتيجه آن را حفظ مىكند و تو را دست خالى باز نمىگرداند . « 1 »\r\nحسين بن على عليه السلام بر چوپانى گذشت و او گوسفندى را به وى هديه داد . امام عليه السلام فرمود : آزادى يا بنده ؟ گفت : بنده ، امام عليه السلام گوسفند را به او باز گرداند . گفت : گوسفند از آن خودم است . آن‌گاه حضرت از او پذيرفت . سپس او و گله را خريد . بنده را آزاد كرد و گله را هم به او داد . « 2 »\r\nنقل شده است كه حسين عليه السلام پس از رحلت برادرش حسن ، در مسجد جدش ، رسول خدا صلى الله عليه و آله و سلم ، نشسته بود . عبدالله بن زبير و عتبة بن ابىسفيان نيز هر يك در گوشه‌اى نشسته بودند . در اين هنگام اعرابىاى سوار بر شتر آمد . شترش را بر در مسجد بست و داخل شد . سپس پيش عتبة بن ابىسفيان ايستاد و سلام كرد و او هم پاسخ داد .\r\nاعرابى به عتبه گفت : من پسرعمويم را كشته‌ام و از من ديه خواسته‌اند . آيا مىتوانى چيزى به من بدهى ؟ عتبه روبه غلامش كرد و گفت : صد درهم به او بده . اعرابى گفت : من جز همه ديه را نمىخواهم . آن‌گاه او را ترك گفت و پيش عبدالله زبير رفت و همان چيزى را كه به عتبه گفته بود به او نيز گفت . عبدالله رو به غلامش كرد و گفت : دويست درهم به او بده اعرابى گفت : من جز همه ديه را نمىخواهم .\r\nسپس او را ترك گفت و نزد حسين عليه السلام رفت و سلام كرد و گفت : اى پسر رسول خدا ، من پسرعمويم را كشته‌ام و از من ديه خواسته‌اند . آيا مىتوانى چيزى به من بدهى ؟\r\nحضرت فرمود : اى اعرابى ، ما مردمى هستيم كه بخشش را جز به اندازه معرفت نمىدهيم . گفت : آنچه مىخواهى بپرس .\r\nامام عليه السلام پرسيد : اى اعرابى راه نجات از هلاكت به چيست ؟\r\nگفت : توكل بر خداى عزوجل .\r\nفرمود : همّت چيست ؟\r\nگفت : اعتماد به خداوند .\r\n\r\n\r\n","description":"","footnote":"\r\n( 1 ) - تحف العقول ، ص 177 - 178 .\r\n( 2 ) - المحلّى ، ج 8 ، ص 514 - 515 .\r\n","page_name":" 240 ","page_number":240},
  {"content":"\r\n\r\nسپس امام عليه السلام پرسش‌هاى ديگرى كرد و اعرابى پاسخ داد . امام عليه السلام فرمود تا ده هزار دينار به او دادند و گفت : اين براى اداى قرض‌هايت . ده هزار دينار ديگر هم داد و فرمود :\r\nبا اين ، كار خويش را به سامان آر ، زندگىات را بهبود بخش و براى خانواده ات خرج كن .\r\nآن‌گاه اعرابى اين شعر را سرود :\r\n طربت و ما هاج لى معبق * ولا لى مقام ولا معشقُ\r\nو لكن طربت لِال الرسول * فلذ لِىَ الشعر والمنطق\r\nهم الاكرمون ، هم الانجبون * نجوم السماء بهم تُشْرِقُ\r\nسبقت الأنام إلىالمكرمات * فَقَصَّرَ عن سبقك السُبَّقُ\r\nبِكُمْ فتح الله باب الرشاد * وباب الفساد بِكُم مغلق « 1 » \r\nنه از عشق و دلدادگى [ معشوق 
  ] به وجد آمدم .\r\nبلكه به عشق آل رسول به وجد آمدم و شعر و گفتار به من لذت بخشيد .\r\nهمانا كه پاكترين و گرامىترين‌اند و ستارگان از فروغ آنان درخشيدن گرفته‌اند . در نيكى گوى سبقت را از مردم در ربودى و پيشتازان اين ميدان در سبقت از تو باز ماندند .\r\nخداوند به وسيلهء شما دروازه‌هاى هدايت و رشد را گشود و هم به سبب شما درهاى فساد و كژى بسته شد .\r\nدر روايت ديگرى آمده است : روز عاشورا بر پشت آن حضرت نشانى ديده شد ، هنگامى كه از زين‌العابدين درباره‌اش پرسيدند ، گفت : اين اثر كيسه‌اى است كه به خانه‌هاى بيوه‌زنان و يتيمان و بينوايان بر پشت خود مىبرد . « 2 »\r\n\r\n1 - 2 - توجّه به شيعيان و سرپرستى آنان\r\nامام‌حسين عليه السلام همانند همهء امامان اهل بيت عليهم السلام ، به شيعيانشان توجّه فراوان و ويژه‌اى داشت ؛ و مىكوشيد تا در شرايط سياسى دشوار و حساس و مخاطره‌آميز آن دوره ، آنان\r\n\r\n\r\n","description":"","footnote":"\r\n( 1 ) - اعيان الشيعه ، ج 1 ، ص 580 .\r\n( 2 ) - همان .\r\n","page_name":" 241 ","page_number":241},
  {"content":"\r\n\r\nرا از هر گزندى مصون بدارد و تا آن‌جا كه مىتوانست تلاش مىكرد تا آنان را از معرض ستم امويان ، كه قصد داشتند وجود شيعه را از صفحه جامعه اسلامى بردارد ، به دور نگهدارد .\r\nاهتمام فراوان امام عليه السلام براى حفظ شيعه را مىتوان در سفارش‌هاى كلى به آنان ، پس از صلح با معاويه ، در دوران امام حسن عليه السلام و پس‌از شهادت وى ، به روشنى كامل مشاهده كرد . مانند اين سخن امام عليه السلام : پس به زمين بچسبيد ، اشخاص را پنهان كنيد ، عقايدتان را پوشيده بداريد و مواظب باشيد . « 1 » و اين سخن كه : همه مردان شما بايد در خانه‌هايشان بنشينند . « 2 » همچنين ملاحظه مىكنيم كه گروه‌هاى شيعى را از جاى جاى سرزمين‌هاى اسلامى به حضور مىپذيرد و بسيار مىكوشد تا اين ديدارها از چشم جاسوسان بنى اميه پنهان بماند . نيز آن حضرت تلاش داشت تا گروه‌هاى شيعى و بزرگانشان را در چارچوب التزام به صلح با معاويه نسبت به حقايق امور آگاه سازد و روح هدايت اهل بيت را كه موجب تمركز بخشيدن ايمان و معرفت در دل‌هايشان مىگرديد و ارتباط با امامشان را تقويت مىكرد ، و بر شكيبايى آنان در برابر سختىها مىافزود و منزلت امام در نزد خدا را به آنها مىشناساند ، در وجود آنان بدمد .\r\nنقل شده است كه گروهى به حضور امام حسين عليه السلام رسيدند و گفتند : اى پسر رسول خدا صلى الله عليه و آله و سلم ، گروهى از ما نزد معاويه رفته‌اند و ما نزد شما آمده‌ايم . فرمود : بنابر اين من پاداشى بيش از آنچه او به آنان مىدهد به شما مىدهم .\r\nگفتند : فدايت شويم ، ما براى دينمان به حضور رسيديم .\r\nگويد : در اين هنگام سر را خم كرد و با سرانگشت بر زمين مىكوفت ، پس از درنگى طولانى سر بلند كرد و فرمود : كوتاه بگويم ، كسى كه ما را دوست بدارد ، نبايد به خاطر خويشاوندى ميان ما و خودش و نه نيكىاى كه به او رسانده‌ايم باشد ، بلكه هر كس به خاطر خدا و پيامبرش ما را بيش‌تر دوست بدارد ، در قيامت مانند اين دو تا همراه ما مىآيد - و دو انگشتش را به هم نزديك كرد - . « 3 »\r\n\r\n\r\n","description":"","footnote":"\r\n( 1 )\r\n- انساب الاشراف ، ج 3 ، ص 151 ، حديث شماره 13 .\r\n( 2 ) - اخبار الطوال ، ص 211 .\r\n( 3 ) - بحار الانوار ، ج 27 ، ص 127 - 128 ، حديث 118 .\r\n","page_name":" 242 ","page_number":242},
  {"content":"\r\n\r\nنقل شده است كه آن حضرت فرمود : به خدا سوگند ، بدبختى ، تهيدستى و قتل به سوى كسى كه ما را دوست بدارد ، از دويدن اسبان تيزرو به‌سوى آبخور و سرازير شدن و سيل به سوى آبگير سريع‌تر است . « 1 »\r\nحبابه والبى گويد : از حسين بن على عليه السلام شنيدم كه فرمود : ما و شيعيان ما بر فطرتى هستيم كه خدا محمد صلى الله عليه و آله و سلم را بر آن برانگيخت و ديگر مردم از آن بى بهره‌اند . « 2 »\r\nآن حضرت شيعيان اهل معرفت و دانش را تشويق مىفرمود تا از برادران خويش كه از دانش بىبهره‌اند و از خويشاوندانشان بريده‌اند سرپرستى كنند و آنان را ارشاد و هدايت نمايند و از تاريكى نادانى برهانند ، چرا كه اينان يتيمان آل محمد صلى الله عليه و آله و سلم هستند .\r\nدر اين باره از ايشان سخنان شريفى نقل شده كه از آن جمله است : « فضيلت سرپرستى كننده يتيم آل محمد - بريده از موالى و اسير جهل - كه او را از نادانى برهاند و آنچه را بر او مشتبه شده است برايش روشن كند ، نسبت به سرپرستى كننده از يتيمى كه نان و آبش مىدهد . مانند برترى خورشيد است بر ستاره سُها . « 3 »\r\nو اين سخن كه « هر كس يتيمى از ما را كه به دليل عدم دسترسى از ما بريده سرپرستى كند و به وسيله دانشى كه از ما به او رسيده كمكش كند تا راهنمايى و هدايت گردد ، خداوند عزوجل فرمايد : اى بنده بزرگوارى كه برادرت را يارى دادى بزرگوارى من بيش از توست ، اى فرشتگان من به شمار هر حرفى كه به او آموخته است هزار هزار قصر در بهشت به او بدهيد و از ديگر نعمت‌ها نيز آنچه مناسب است بر آن بيفزاييد . « 4 »\r\nدلسوزى آن حضرت - صلوات الله عليه - نسبت به شيعيان از دلسوزى مادر به فرزندش بيش‌تر بود . در اين باره اخبار بسيارى نقل شده است كه نمونه‌هايى از آن را در اين‌جا نقل مىكنيم :\r\nاز صالح بن ميثم نقل شده است كه گفت : من و عبايه اسدى بر حبّابه والبى وارد شديم . عبايه به حبّابه گفت : اين برادرزاده‌ات ، ميثم ، است . گفت : به خدا سوگند ، به حق\r\n\r\n\r\n","description":"","footnote":"\r\n( 1 ) - بحار الانوار ، ج 67 ، ص 246 ، حديث 85 .\r\n( 2 ) - اختيار معرفة الرجال ، ج 1 ، ص 331 - 332 ، حديث 182 .\r\n( 3 ) - الاحتجاج ، ج 1 ، ص 7 - 8 .\r\n( 4 ) - همان .\r\n","page_name":" 243 ","page_number":243},
  {"content":"\r\n\r\nبرادرزادهء من است . آيا مىخواهيد كه حديثى از حسين بن على عليه السلام برايتان نقل كنم .\r\nگفتم : بلى . گفت : بر حسين عليه السلام وارد شدم و بر او سلام كردم . جواب سلامم را داد و خوشامد گفت . آن‌گاه فرمود : اى حبابه ، چه چيزى سبب شده تا دير دير به ديدار ما آيى ؟\r\nگفتم : چيزى جز بيمارى نبوده است . فرمود : چه بيمارىاى ؟ گويد : نقابم را از روى بَرَص برداشتم . آن‌گاه امام عليه السلام دست بر بَرَص نهاد و دعا كرد و همچنان در حال دعا خواندن بود تا آن كه دستش را برداشت و خداوند آن برص را شفا داد . آن‌گاه فرمود : اى حبابه ، هيچ كس از اين امّت جز ما و شيعيان ما بر دين ابراهيم نيست و ديگران از آن بركنارند . « 1 »\r\nيحيى بن امّ طويل گويد : نزد حسين عليه السلام بوديم كه جوانى گريان بر او وارد شد .\r\nحضرت فرمود : چرا مىگريى ؟ گفت : مادرم همين ساعت مرد و وصيّت هم نكرده است .\r\nاز او مالى مانده و به من امر كرده است پيش از آن كه خبرش را به شما بدهم ، هيچ دخالتى در كارش نكنم . حسين عليه السلام فرمود : برخيزيد تا نزد اين زن آزاده برويم . ما همراهش برخاستيم و رفتيم تا به در خانه‌اى كه زن در آن مرده بود ، رسيديم ؛ و پارچه‌اى بر رويش كشيده بود . امام در مقابل خانه ايستاد و به درگاه خداوند دعا كرد كه او را زنده كند تا هر چه دوست دارد وصيت كند . خداوند متعال او را زنده كرد . ناگهان زن در حالى كه شهادتين بر زبانش جارى بود برخاست . آن‌گاه به امام عليه السلام نگاه كرد و گفت : سرورم به خانه درآى و امرت را به من بفرماى .\r\nامام حسين عليه السلام به بالش تكيه داد و فرمود : خدايت رحمت كند ، وصيت كن . زن گفت :\r\nاى پسر رسول خدا صلى الله عليه و آله و سلم ، اموالى در فلان جا و فلان جا دارم ، يك سوّمش را براى شما قرار داده‌ام تا به هر يك از دوستانت كه بخواهى بدهى . دوسوّم ديگر مال اين پسر من است ، اگر دانستى كه او از موالى و دوستان شماست ؛ و اگر مخالف بود ، براى خودت بردار كه مخالفان [ شما 
  ] در مال مؤمنان حقى ندارند .\r\nآن‌گاه از امام خواست تا بر او نماز بخواند و تجهيزش را بر عهده گيرد ؛ و پس از آن همچنان كه بود مرده گشت . « 2 »\r\nاز حسن بصرى نقل شده است كه گفت : حسين بن على عليه السلام سرورى زاهد ، پارسا ،\r\n\r\n\r\n","description":"","footnote":"\r\n( 1 ) - اختيار معرفة الرجال ، ج 1 ، ص 332 ، حديث 183 .\r\n( 2 ) - الخرائج والجرائح ، ج 1 ، ص 245 - 246 ، شماره 1 .\r\n","page_name":" 244 ","page_number":244},
  {"content":"\r\n\r\nنيكوكار خيرخواه و نيك خو بود . روزى همراه يارانش به باغ خويش رفت و در آن باغ غلامى به نام صافى بود . چون به باغ نزديك شد ، غلام را ديد كه نيمى از قرص نان را براى سگ مىاندازد و نيمى را خودش مىخورد ، حسين عليه السلام از كار غلام به شگفت آمد .\r\nچون از خوردن فراغت يافت گفت : الحمد لله رب العالمين ، پروردگارا بر من و سرورم ببخشاى و به او بركت ببخش همان گونه كه بر پدرانش بركت بخشيده‌اى ، يا ارحم الراحمين .\r\nامام حسين عليه السلام برخاست و فرياد زد : يا صافى ! غلام سراسيمه برخاست و گفت : اى سرور من و سرور مؤمنان تا روز قيامت ، شما را نديدم مرا ببخشيد . حسين عليه السلام فرمود : مرا حلال كن ، اى صافى ، من بدون اجازه به باغت درآمدم ! صافى گفت : به فضل و كرم و بزرگواريت اين سخن را مىگوييد ! امام عليه السلام فرمود : ديدم كه نصف قرص نان را براى سگ مىاندازى و نصف ديگر را خودت مىخورى ، معناى اين كار چيست ؟ غلام گفت : سرور من ، هنگامى كه من مىخورم سگ به من مىنگرد و من از نگاهش شرمگين مىشوم . اين سگ از باغ شما در برابر دشمنان نگهدارى مىكند . من غلام شمايم و اين سگ نيز از آن شماست . ما هر دو از مال شما مىخوريم . امام حسين عليه السلام گريست و فرمود : اگر چنين است تو به خاطر خدا آزادى ؛ و هزار دينار نيز به او بخشيد . غلام گفت : حال كه مرا آزاد كرديد ، مىخواهم در باغتان بمانم . امام عليه السلام فرمود : كريم هرگاه سخنى گفت ، سزاوار است كه آن را عملى كند و به اثبات رساند . باغ را هم به تو بخشيدم . همان هنگامى كه به باغ درآمدم و گفتم : مرا حلال كن كه بدون اجازه به باغت وارد شدم ، باغ و آنچه را كه در آن است به تو بخشيدم ، ولى يارانم را به خوردن ميوه و رطب ميهمان كن و آنان‌را به خاطر من گرامى بدار ، خداوند تو را روز قيامت گرامى بدارد و نيك خويى و نيك نظرىات را مبارك گرداند . غلام گفت : اگر شما باغ را به من بخشيديد من نيز آن را وقف يارانت كردم » « 1 »\r\n\r\n3 - قاطعيت امام عليه السلام در خوددارى از پذيرش خلافت يزيد و بيعت‌نكردن با او\r\nخلاصه ماجراى بيعت گرفتن براى ولايتعهدى يزيد از اين قرار است :\r\nمغيرة بن شعبه - از سران گروه سودجوى جريان نفاق و از نوابغ عرب و استاد\r\n\r\n\r\n","description":"","footnote":"\r\n( 1 ) - مستدرك الوسائل ، ج 7 ، ص 192 - 193 ، باب 17 ، حديث شماره 7 ، به نقل از مجمع البحرين در مناقب السبطين از ولى الله رضوى .\r\n","page_name":" 245 ","page_number":245},
  {"content":"\r\n\r\nحيله‌گرى و خيانت و از كسانى كه به معاويه فراوان خدمت كرد - باخبر شد كه معاويه قصد دارد او را از امارت كوفه عزل كند و سعيد بن عاص را به جايش بگمارد . با خودش فكر كرد كه نزد معاويه برود و پيش از آن كه فرمان عزل را صادر كند ، خود استعفا دهد و نزد مردم چنين وانمود كند كه از حكمرانى ناخشنود است و تمايلى به آن ندارد .\r\nاما در راه شام علاقه شديد به حكمرانى ، او را به فكر حيله‌اى درازمدت واداشت تا معاويه را از عزل خود منصرف كند . او كه معاويه را خوب مىشناخت ، حيله‌اى بالاتر از اين نديد كه آرزوى بزرگ وى را ، كه تا آن هنگام ، شرايط عملى ساختن آن فراهم نشده بود دوباره زنده كند ؛ و آن آرزو ، گرفتن بيعت خلافت براى پسرش يزيد بود .\r\nمغيره تصميم گرفت تارهاى اين آرزوى نهفته را در قلب معاويه به صدا درآورد و او را به انگيزش و اظهار آن فراخواند و آمادگى خود را در راستاى تحقق آن اعلام دارد . شايد بدين وسيله معاويه دست از عزلش بردارد و او را در امارت كوفه ابقا كند .\r\nمغيره فكر كرد كه نخست نزد يزيد برود و شور و اشتياق درونى او را براى چنين كارى برانگيزد ، تا از آن پس يزيد كليد ورود به قلب پدرش باشد . « رفت تا بر يزيد وارد شد و گفت : بزرگان اصحاب پيامبر صلى الله عليه و آله و سلم و خاندانش و بزرگان و سالمندان قريش از دنيا رفته‌اند و تنها پسرانشان باقى مانده‌اند و تو از برترين آن‌هايى و نظرى صائب دارى . به سنّت و سياست از همه داناترى ! و من نمىدانم چه چيزى اميرالمؤمنين را از گرفتن بيعت براى تو باز مىدارد ! ؟\r\nگفت : آيا فكر مىكنى اين كار به انجام برسد ؟ گفت : آرى . آن‌گاه يزيد نزد پدرش رفت و آنچه را كه مغيره گفته بود به اطلاع او رساند . معاويه مغيره را فراخواند و گفت : يزيد چه مىگويد ! ؟ گفت : يا اميرالمؤمنين ، خون‌ريزىها و اختلاف‌هاى پس از عثمان را ديدى .\r\nيزيد خَلَف توست برايش بيعت بگير ، تا اگر حادثه‌اى براى تو رخ داد پناه مردم و جانشين تو باشد و خونى نريزد و فتنه‌اى برنخيزد . گفت : اين كار چگونه شدنى است ؟ گفت : از اهل كوفه من بيعت مىگيرم و از بصريان زياد و پس از اين دو شهر هيچ كس با تو مخالفت نخواهد كرد .\r\nگفت : پس به كار خويش بازگرد و با افراد مورد اعتمادت در اين باره گفت و گو كن ؛ تا ببينيم چه مىشود . مغيره از معاويه خداحافظى كرد و نزد يارانش بازگشت . گفتند : چه\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nشد ؟ گفت : معاويه را عليه امّت محمد به كارى واداشتم كه به زودى سامان نگيرد ؛ و شكافى برايشان گشودم كه هرگز پر نشود !\r\nمغيره به كوفه بازگشت و با افراد مورد اعتماد خود و ديگر طرفداران بنىاميه درباره كار يزيد گفت و گو كرد . آنان نيز بيعت را پذيرفتند . مغيره ده تن - و به قولى بيش از ده تن را - فرستاد و به آنان سى هزار دينار داد و پسرش موسى را نيز به رياست آنان گماشت .\r\nآنان نزد معاويه رفتند و بيعت يزيد را در نظرش نيك جلوه دادند و او را به گرفتن بيعت فراخواندند . معاويه گفت : در اظهار اين موضوع شتاب مورزيد و بر نظر خويش استوار باشيد . سپس به موسى گفت : پدرت دين اينان را به چند خريده است ؟ گفت : به سى هزار . گفت : ارزان فروخته‌اند . « 1 »\r\nپس از آن كه عزم معاويه بر گرفتن بيعت براى يزيد قوت گرفت ، نزد زياد فرستاد و از او مشورت خواست . زياد پاسخ داد كه تا فرارسيدن زمان مناسب درنگ ورزد و شتاب نكند .\r\nدر اين‌جا يك نظريه ديگر مىگويد كه معاويه در دوره زندگانى امام حسن عليه السلام به گرفتن بيعت براى يزيد اشاره كرد ، اما آن را آشكار نساخت و آهنگ آن را نكرد مگر پس از مرگ حسن عليه السلام . « 2 »\r\nاين نظريه به وسيله يك روايت تاريخى تأييد مىشود كه مىگويد : معاويه در سال پنجاه ، اندكى پيش از وفات امام حسن عليه السلام به مدينه رفت و كوشيد تا حال و هواى مدينه را در موضوع گرفتن بيعت براى يزيد به دست آورد . به اين منظور با عبدالله بن جعفر ، عبدالله بن عباس ، عبدالله بن زبير و عبدالله بن عمر جلسه‌اى سرّى تشكيل داد و فكر خود را مبنى بر گرفتن بيعت براى يزيد با آنان در ميان گذاشت . اما اين اجتماع شكست سختى خورد زيرا كه اين چند عبدالله به شدت با اين انديشه مخالفت ورزيدند . در نتيجه معاويه تا سال 51 هجرى يعنى تا اندكى پس از وفات امام حسن عليه السلام موضوع را مسكوت گذاشت . « 3 »\r\nسرانجام در شام براى يزيد بيعت گرفت و سپس به همه نقاط نوشت كه براى او بيعت\r\n\r\n\r\n","description":"","footnote":"\r\n( 1 ) - الكامل فى التاريخ ، ج 3 ، ص 503 - 504 .\r\n( 2 ) - الاستيعاب ، دار الجيل ، بيروت ، ج 1 ، ص 391 .\r\n( 3 ) - الامامه والسياسه ، ج 1 ، ص 173 - 176 .\r\n","page_name":" 247 ","page_number":247},
  {"content":"\r\n\r\nبگيرند . « 1 » در پاره‌اى از منابع تاريخى آمده است كه معاويه تا هنگام مرگ زياد در اين كار شتاب نكرد ، زيرا كه او در اصل با تصميم معاويه بر گرفتن بيعت براى يزيد مخالف بود . « 2 »\r\nپس از آن كه زياد مرد ، معاويه تصميم گرفت براى پسرش ، يزيد ، بيعت بگيرد . . . و به مروان بن حكم نوشت و گفت : من پير شده‌ام و استخوان‌هايم فرسوده است و بيم آن دارم كه امّت ، پس از من دچار اختلاف شوند : تصميم گرفته‌ام قائم مقام پس از خود را برگزينم و انجام كارى بدون مشورت تو را خوش نداشتم . اين موضوع را با آنان در ميان بگذار و از پاسخى كه به تو مىدهند مرا آگاه كن .\r\nمروان در ميان مردم ايستاد و موضوع را به آگاهى آنان رساند .\r\nمردم گفتند : تصميمى درست و بجاست [ و در اين امر 
  ] موفق باشد . ما دوست داشتيم كسى را براى ما انتخاب كند و او از اين امر فروگذار نكند !\r\nمروان اين نامه را براى معاويه‌نوشت و او جواب نامه را داد و موضوع يزيد را يادآور شد .\r\nمروان ميان مردم برخاست و گفت : اميرالمؤمنين برا ى شما كسى را انتخاب كرده و فروگذار نكرده و يزيد را به عنوان جانشين پس از خود برگزيده است . « 3 »\r\nبزرگان مدينه مانند امام حسين عليه السلام ، عبدالرحمن بن ابىبكر ، ابن زبير و ابن عمر رودرروى او ايستادند و اين كار معاويه را نپذيرفتند .\r\nمعاويه در اين هنگام اقدام به يك تهاجم گسترده تبليغاتى به نفع يزيدكرد و به كارگزارانش نوشت كه يزيد را ستوده و براى او اوصافى پسنديده ذكر كنند كه او را در چشم مردم براى خلافت شايسته جلوه دهد . او همچنين به كارگزارانش دستور داد كه هيأت‌هايى را از هر شهر نزد او بفرستند ؛ و پيوسته به نزديك شدگان عطا مىداد و به آن‌هايى كه دورى گزيده بودند مدارا و مهربانى مىكرد تا آن‌كه همه مردم به او اعتماد و با يزيد بيعت كردند .\r\nمشكل بزرگ معاويه سرپيچى بزرگان مدينه بود . منابع تاريخى مىگويند كه معاويه به سستى مروان در گرفتن بيعت براى يزيد پى برد . از اين رو او را بر كنار ساخت و سعيد بن\r\n\r\n\r\n","description":"","footnote":"\r\n( 1 ) - الامامه والسياسه ، ج 1 ، ص 176 - 177 .\r\n( 2 ) - ر . ك . الكامل فى التاريخ ، ج 3 ، ص 506 .\r\n( 3 ) - همان ، ص 506 .\r\n","page_name":" 248 ","page_number":248},
  {"content":"\r\n\r\nعاص را به جايش گماشت كه با جدّيت هر چه تمام در راه گرفتن بيعت از مردم تلاش مىكرد . اما كوشش او به جايى نرسيد و به معاويه چنين نوشت : اما بعد ، به من فرمان داده‌اى كه براى يزيد ، پسر اميرالمؤمنين ، بيعت بگيرم و نام كسانى را كه شتاب ورزيده‌اند يا كندى كرده‌اند برايت بنويسم . به تو خبر مىدهم كه بيش‌تر مردم ، به ويژه اهل بيت از بنى هاشم ، از اين كار خوددارى مىكنند . تا كنون هيچ كس از آنان به من پاسخ نداده است و چيزهاى ناخوشايند از آنان شنيده‌ام . اما كسى كه مخالفت و خوددارى از اين كار را آشكار ساخته است ، عبدالله بن زبير است ؛ و جز با عِدّه و عُدّه توان چيرگى بر آنان را ندارم . خودت مىآيى و در اين باره تصميم مىگيرى ، والسّلام . « 1 »\r\nمعاويه به امام حسين عليه السلام ، عبدالله عباس ، عبدالله بن جعفر و عبدالله بن زبير نامه نوشت و به سعيد بن عاص فرمان داد تا نامه‌ها را به آن‌ها برساند و جواب‌ها را نيز براى او بفرستد ؛ و به او فرمان داد كه از خود اراده و قاطعيت همراه با مدارا و دورى از بدخويى نشان بدهد . از جمله سفارش‌هايى كه براى برخورد با امام حسين عليه السلام به او كرد ، اين بود : نسبت به حسين عليه السلام به ويژه ملاحظه كن كه از تو به او بدى نرسد . زيرا وى قرابت و حقّى عظيم دارد كه هيچ مرد و زن مسلمانى منكرش نيست . او شيرى است و نمىبينم كه اگر با او مشورت كنى بتوانى بر او چيره شوى . « 2 »\r\nنامه معاويه به امام حسين عليه السلام چنين بود : اما بعد ، از تو امور و اخبارى به من رسيده است كه گمان صدور آن‌ها از تو نمىرفت . كسى مثل شما با اين بزرگى و شرافت و منزلتى كه خداوند به او عطا كرده است . سزاوارترين مردم به وفاى به بيعت است . بنابر اين به گسستن رشته دوستى مايل نشو و از خداوند بترس و اين مردم را به آشوب باز مگردان و دربارهء خويشتن و دين خود و امّت محمد بينديش و آنان كه [ به دين 
  ] يقين ندارند نبايد تو را ناچيز بشمرند . « 3 »\r\nاما امام حسين عليه السلام به معاويه پاسخى اعتراض‌آميز و فراگير داد كه در آن وى را به خاطر كشتن حجر بن عدى و ياران پارساى او و قتل صحابى بزرگ ، عمرو بن حمق و قتل\r\n\r\n\r\n","description":"","footnote":"\r\n( 1 ) - الامامه والسياسه ، ج 1 ، ص 179 .\r\n( 2 ) - همان .\r\n( 3 ) - همان ، ص 180 .\r\n","page_name":" 249 ","page_number":249},
  {"content":"\r\n\r\nعبدالله بن يحيى حضرمى و برادر خواندن پسر عبيد رومى و باز گذاشتن دست ستم او بر امّت نكوهش مىكرد ؛ و بىوفايى و فنا شدن دنيا را به او يادآور شد ؛ و اين كه خداى را كتابى است كه هيچ خرد و بزرگى را نمىگذارد مگر كه آن را بر مىشمرد . در بخش پايانى اين پاسخ چنين آمده بود : بدان كه خداوند فراموش نمىكند كه تو مردم را به گمان كيفر مىكنى و به تهمت مىكشى و كودكى را امارت مىدهى كه شراب مىنوشد و با سگان بازى مىكند . تو را نمىبينم جز اين كه خويشتن را هلاك و دينت را تباه ساخته‌اى و رعيت را ضايع گردانيده‌اى ، والسلام . « 1 »\r\nابن قتيبه مىنويسد : گويند هنگامى كه مردم پاسخ مخالفت‌آميز خود را به معاويه درباره نافرمانى از او و ناخشنودى از بيعت يزيد نوشتند ، او به سعيد بن عاص نوشت و دستور داد كه از مردم مدينه با زور بيعت بگيرد و هيچ يك از مهاجران و انصار و پسرانشان را نگذارد مگر آن كه از آنان بيعت بگيرد و دستور داد كه آن چند تن را تحريك نكند و آنان را نشوراند . چون نامه معاويه به او رسيد ، با شدت هر چه تمام آنان را وادار به بيعت كرد ، ولى هيچ كدام بيعت نكردند . سعيد به معاويه نوشت كه هيچ كس با من بيعت نكرده است و مردم پيرو اين چند تن‌اند و اگر آن‌ها بيعت كنند همه مردم با تو بيعت خواهند كرد و يك تن از تو سر نخواهد پيچيد . معاويه به او نوشت كه هيچ كدامشان را تحريك نكند تا خود به مدينه بيايد . معاويه به عنوان سفر حجّ به مدينه آمد . چون به شهر نزديك شد ، مردم براى ديدارش بيرون رفتند و هنگامى كه در جُرُفْ بود حسين بن على و عبدالله عباس با او ديدار كردند . معاويه گفت : اى پسر دختر رسول خدا و اى پسر هم سنگ پدرش ، خوش آمديد . آن‌گاه روبه مردم كرد و گفت : اينان دو تن از بزرگان عبد منافند . سپس رو به آنان كرد و به گفت و گو پرداخت و به آنان خوشامد گفت و آن‌ها را به خود نزديك كرد . گاه رو سوى اين مىكرد و گاه با آن يكى مىخنديد تا به مدينه درآمد .\r\nدر شهر پياده‌ها و زنان و كودكان از او استقبال كردند و به او سلام مىدادند و همراهش حركت مىكردند تا فرود آمد و حسين عليه السلام و عبدالله عباس نيز از نزد او رفتند . « 2 »\r\n\r\n\r\n","description":"","footnote":"\r\n( 1 ) - الامامه والسياسه ، ج 1 ، ص 182 . متن كامل پاسخ امام عليه السلام در احتجاج‌هاى آن حضرت عليه معاويه و بنىاميه ( به روايت كشى ) آورده‌ايم . مراجعه كنيد .\r\n( 2 ) - همان ، ص 182 - 183 .\r\n","page_name":" 250 ","page_number":250},
  {"content":"\r\n\r\nآن‌گاه جداگانه دنبال امام حسين عليه السلام ، عبدالله زبير ، عبدالله عمر ، عبدالرحمن بن ابوبكر فرستاد و آنان را به پذيرش بيعت يزيد فراخواند ولى به مقصود نرسيد . . .\r\nدر روز دوم در مجلس خويش نشست و به حاجبش دستور داد كه به هيچ كس اجازه ورود ندهد هر چند از نزديكان باشد . سپس به دنبال حسين بن على و عبدالله بن عباس فرستاد . ابن عباس پيش‌تر آمد و چون وارد شد و بر معاويه سلام كرد او را روى فرش و در سمت چپ خود نشاند و مدتى با او سرگرم گفت و گو بود ، تا آن كه حسين بن على عليه السلام آمد ، معاويه چون او را ديد پشتىاى را كه در سمت راستش بود برداشت ، حسين عليه السلام وارد شد و سلام كرد . معاويه اشاره كرد و او را در سمت راست خود در جاى پشتى نشاند . سپس حال برادرزاده‌هايش فرزندان حسن عليه السلام ، و سن و سالشان را پرسيد . امام عليه السلام پس از آگاه كردنش ساكت ماند .\r\nگويد : آن‌گاه معاويه آغاز به سخن كرد و گفت : اما بعد ، سپاس خداى را كه صاحب نعمت‌ها و فرو فرستندهء نقمت هاست . گواهى مىدهم كه خدايى جز الله نيست و او از آنچه ملحدان گويند بسيار برتر است . و گواهى مىدهم كه محمد صلى الله عليه و آله و سلم بندهء خاص اوست كه او را بر همهء جنّ و انس مبعوث كرد تا با قرآنى كه باطل از پس و پيش بدان راه ندارد - وحيى از سوى خداى حكيم و ستوده - آنان را بيم دهد . آن حضرت نيز وظيفه الهىاش را انجام داد و فرمان خدا را آشكار ساخت و در راه خدا بر آزار و اذيت‌ها شكيبايى ورزيد . تا آن كه دين خداوند را آشكار گردانيد ، دوستانش را عزيز و مشركان را ريشه كن ساخت و فرمان خداوند آشكار شد ، در حالى كه مشركان خوش نمىداشتند .\r\nآن حضرت ، كه درود خداوند بر او باد ، در حالى از دنيا رفت كه آنچه به او بخشيده شده بود ترك گفت و از روى پارسايى آنچه را در اختيار داشت به خاطر خدا وانهاد و در انتخاب آنچه دايم و باقى است با اقتدار تمام شكيبايى ورزيد ؛ و اين بود ويژگىهاى رسول‌خدا صلى الله عليه و آله و سلم .\r\nپس از وى دو مرد كه جاى بحث دربارهء آنان نبود و سومى كه محل نزاع بود به‌جاى او نشستند و در اين دوران گرفتارىهايى پيش آمد كه روزگارى با آن دست به گريبان و در ستيز بوديم و با همهء وجود آن را لمس كرديم ؛ و آنچه من مىدانم بيش از دانسته‌هاى شماست .\r\nكار يزيد همانى بود كه ديگران در جواز بيعت او بر شما پيشى گرفتند و خداوند از تلاشى كه من در ولايت براى امور رعيت مىكنم از قبيل مبارزه با نابسامانىها و پر كردن\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nشكاف‌ها آگاه است . تلاشى كه چشم را بيدار و عمل را ستوده مىگرداند . هدفم از رسيدن يزيد به ولايت نيز همين است . شما دو تن ، از فضيلت خويشاوندى و علم و دانش و كمال جوانمردى بهره‌منديد . من با مناظره و گفت و گوهايى كه با يزيد داشتم همان چيزى كه در شما و ديگران وجود دارد در او نيز يافتم . او همچنين به سنّت و قراءت قرآن آگاه است و با بردبارى در دشوارىهاى بزرگ نيز فايق مىآيد .\r\nشما دو تن مىدانيد كه رسول خدا كه از عصمت رسالت برخوردار است ، در روز جنگ ذات السلاسل بر صديق و فارق و بزرگان صحابه و مهاجران نخستين پايين‌تر از آن‌ها كسى را فرماندهى داد كه نه با آنان خويشاوند بود و نه در قرابت و نه در سنتى ذكر شده با آنان برابرى مىكرد . آن مرد با فرمانش آنان را رهبرى كرد و نمازشان را به جماعت گزارد و غنايم‌شان را نگه داشت و هر چه گفت ، كس در برابر سخن او چيزى نگفت ؛ و در رسول خدا صلى الله عليه و آله و سلم اسوه‌اى است نيكو .\r\nاى فرزندان عبدالمطلب دست بداريد كه ما و شما از يك ريشه‌ايم . من پيوسته از اجتماع شما دو تن اميد انصاف داشتم و آنچه بر زبان مردم جارى است فضيلت شماست بنابر اين پاسخ خويشاوند خود را چنان پسنديده بگوييد كه ستايش را در پى داشته باشد و از خداوند براى خودم و شما طلب بخشايش مىكنم .\r\nگويد : ابن عباس آماده سخن گفتن شد و دستش را براى گفت و گو بلند كرد . امام حسين عليه السلام به او اشاره كرد و فرمود : مهلت بده ، مقصودش من هستم و بهرهء من از اين تهمت بيش‌تر است !\r\nابن عباس چيزى نگفت و امام حسين عليه السلام برخاست و پس از حمد و ثناى خداوند فرمود : اى معاويه ، گويندگان هر چه در اوصاف پيامبر صلى الله عليه و آله و سلم سخن بگويند ، اندكى از بيش را نگفته‌اند . من اين صفات اجمالى و پرهيز از تلاش براى بيعت را كه بر اندام خلفاى پس از رسول خدا پوشاندى دريافته‌ام .\r\nاى معاويه ، هيهات ، هيهات ، روشنى صبح سياهى شب را آشكار ساخت و پرتو خورشيد ، كور سوى چراغ را خيره كرد . تو به حد افراط در فضيلت خويش سخن گفتى و آنقدر خود را ستودى كه اجحاف كردى و گفتن از حق تا سر حد بخل پيش رفتى ، آن\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nچنان ستم كردى كه پا از حد فراتر نهادى . حق هيچ صاحب حقى را به كمال نداده‌اى تا اين كه [ با اين كارها 
  ] بيش‌ترين بهره و كامل‌ترين سهم نصيب شيطان گرديد !\r\nآنچه درباره كمالات و سياستمدارى يزيد براى امّت محمد گفتى دانستم . قصد دارى كه مردم را دربارهء يزيد به اشتباه بيندازى ، گويى كه ناشناخته‌اى را توصيف مىكنى يا غايبى را مىستايى يا از كسى خبر مىدهى كه تنها تو از او باخبرى .\r\nيزيد خود گوياى انديشه خويش است . او را به همان كارى كه خود سرگرم آن است وابگذار . بگذار تا سگ‌ها را به جان هم بيندازد و كبوتران را پرواز دهد و با زن‌هاى نوازنده و خواننده و ديگر ملاهى خوش بگذراند كه او را ياور خويش مىيابى . معاويه دست از اين كارها بردار ، چه سود كه خدا را با بار گناهى بيش از آنچه اكنون از اين مردم به گردن دارى ديدار كنى . به خدا سوگند ، تو همچنان و در حالى كه ستم مىكنى بر ستم خرده گرفته و در عين ارتكاب كژىها بر آن ايراد مىگيرى تا آن جا كه اين كارها را به نهايت رسانده‌اى و اكنون ميان تو و مرگ جز يك چشم برهم نهادن فاصله نيست ؛ و پس از آن با پرونده اعمال خويش در روز قيامت حاضر خواهى شد و از آن جا گريزى نيست .\r\nاى معاويه مىبينم كه بعد از اين حقايقى كه گفتم متعرض ما شدى و ما را از ميراث پدرانمان باز داشتى . با آن كه به خدا سوگند ما وارث پيامبريم ، امروزه تو با همان چيزى عليه ما استدلال مىكنى كه عليه على عليه السلام در روز وفات پيامبر استدلال كرديد . او نيز آن را پذيرفت ؛ و ايمانش او را به خويشتندارى واداشت . شما بهانه آورديد و هر كار خواستيد كرديد و آنچه خواستيد گفتيد ، تا آن كه خلافت - كه براى غير تو بود - به چنگ آوردى پس اى صاحبان بصيرت عبرت گيريد .\r\nتو فرماندهى آن مرد در روزگار رسول خدا صلى الله عليه و آله و سلم و امارت او را يادآور شدى ، همين طور است . عمروبن عاص افتخار مصاحبت و بيعت با رسول خدا صلى الله عليه و آله و سلم را داشت ، ولى مردم امارت او را نپذيرفتند و پشت سرش نماز نخواندند و بدىهايش را به رخ او كشيدند ؛ و پيامبر صلى الله عليه و آله و سلم هم فرمود : اى گروه مهاجران ، به راستى كه از اين پس ، كسى جز خودم بر شما فرمان نخواهد راند .\r\nاكنون در اين شرايط دشوار كه سزاوار است همه بر حق گرد آيند ، چگونه تو بر رفتار نسخ شده رسول خدا صلى الله عليه و آله و سلم احتجاج مىكنى ؟ و موارد قطعى را رها مىكنى ؟ تو چگونه\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nمطيعانه با فردى مصاحبت مىكنى ، در حالى كه كسانى كه به دين و خويشاوندى آنان اطمينانى نيست - اطراف تو را گرفته‌اند و تو از آنان غفلت ورزيده و مُسرفى فريفته را برگزيده‌اى . مىخواهى مردم را دربارهء كسى به شبهه‌اى بيندازى كه در نتيجه آن ماندگان در دنيا سعادتمند شوند و تو در پيامدهاى اخروى آن نگون بخت گردى ، اين زيانى آشكار است و از خداوند براى خودم و تو طلب بخشايش مىكنم .\r\nگويد : معاويه نگاهى به ابن عباس كرد و گفت : اى پسر عباس ، اين حرف‌ها چيست ؟ ! و در اين صورت آنچه تو در دل دارى بلاخيزتر و تلخ‌تر است .\r\nابن عباس گفت : به خدا سوگند ، او فرزند رسول خدا صلى الله عليه و آله و سلم ، يكى از اصحاب كسا و از خاندانى پاكيزه است . از آنچه در انديشه دارى روى گردان كه تو در ميان مردم جايگاهى دارى ، تا آن كه خداوند با فرمان خويش داورى كند و او بهترين داوران است . « 1 »\r\nمعاويه پس از آن در پى عبدالرحمن بن ابىبكر ، عبدالله زبير و عبدالله بن عمر فرستاد و از آنان خواست كه با يزيد بيعت كنند . عبدالرحمن بن ابىبكر و پسر زبير به شدت با اين كار مخالفت ورزيدند . اما عبدالله بن عمر پاسخى نرم داد و گفت : اگر رأى مردم بر اين تعلق گرفت من نيز به كار خيرى كه امّت محمد تن مىدهد ، درخواهم آمد .\r\nولى اجتماع معاويه با اين سه تن نيز آن نتيجه مورد نظر معاويه را به بار نياورد و اين ديدار به نتيجه مورد نظر او پايان نپذيرفت .\r\nسپس مدت سه روز معاويه از انظار مردم پنهان شد و بيرون نمىآمد . پس از آن بيرون آمد و دستور داد كه منادى ندا دهد تا مردم براى كارى مهم گرد آيند . مردم در مسجد اجتماع كردند و آن چند تن پيرامون منبر نشستند . معاويه پس از حمد و ثناى الهى فضايل و قراءت قرآن يزيد را يادآور شد و گفت : اى مردم مدينه ، من به بيعت گرفتن براى يزيد همّت گماشته‌ام و هيچ شهر و باديه‌اى را نگذاشته‌ام مگر آن كه از آن‌ها خواستم تا با يزيد بيعت كنند . مردم همه بيعت كرده و پذيرفته‌اند من بيعت مدينه را در پايان قراردادم و گفتم كه مدينه اصل و ريشه اوست و در آن‌جا از كسى بر او بيمناك نيستم . كسانى كه از\r\n\r\n\r\n","description":"","footnote":"\r\n( 1 ) - الامامة والسياسة ، ج 1 ، ص 185 - 188 .\r\n","page_name":" 254 ","page_number":254},
  {"content":"\r\n\r\nبيعت با او خوددارى ورزيدند ، آن‌هايى بودند كه سزاوار بود رعايت او كنند و به خدا سوگند اگر من كسى را شايسته‌تر از يزيد در ميان مسلمانان مىشناختم با او بيعت مىكردم .\r\nدر اين هنگام حسين عليه السلام برخاست و گفت : به خدا سوگند كسانى را كه خودشان از يزيد بهترند و پدر و مادرشان از پدر و مادر او بهترند وانهاده‌اى .\r\nمعاويه گفت : شايد مقصود خودت هستى . فرمود : خداى كارت را راست گرداند ، آرى . معاويه گفت : اينك به تو مىگويم ، اين كه گفتى مادر تو بهتر از مادر اوست قبول ، ولى اگر قُرشى بودن مادرت نبود ، اين فضيلت از آن زنان قريش بود . چگونه او برتر از مادر يزيد نباشد كه دختر رسول خدا صلى الله عليه و آله و سلم است . از اين گذشته ديانت و سابقه مادرت در اسلام بيش‌تر است بنابر اين به خدا سوگند كه مادر تو از مادر يزيد بهتر است . اما درباره پدرت بايد بگويم كه پدر او داورى او را به خدا واگذار كرد و خداوند به نفع پدر او و زيان پدر تو حكم داد .\r\nامام حسين عليه السلام فرمود : نادانى تو ، تو را بس است كه دنياى گذرا را بر [ آخرت 
  ] جاودان برگزيده‌اى !\r\nمعاويه گفت : اما اين كه گفتى از يزيد بهترى ، به خدا سوگند ، يزيد براى امّت محمد از تو بهتر است .\r\nحسين عليه السلام گفت : اين بهتان و دروغ است ، يزيد شراب مىنوشد ، آيا طالب لهو و لعب از من بهتر است ؟ « 1 »\r\nدر روايت ديگرى آمده است :\r\n« حسين عليه السلام گفت : چه كسى براى امّت محمد بهتر است ؟ يزيد شرابخوار و فاسق ؟\r\nمعاويه گفت : اى اباعبدالله ، آرام باش ، اگر تو نزد خودش هم همين گونه سخن مىگفتى باز هم جز به نيكى از تو ياد نمىكرد !\r\nحسين عليه السلام گفت : اگر آنچه را كه من درباره‌اش مىدانم او نيز درباره من مىداند ، آنچه را من درباره‌اش مىگويم او نيز بايد درباره‌ام بگويد .\r\n\r\n\r\n","description":"","footnote":"\r\n( 1 ) - الامامة والسياسة ، ج 1 ، ص 189 - 190 .\r\n","page_name":" 255 ","page_number":255},
  {"content":"\r\n\r\nآن‌گاه معاويه گفت : اباعبدالله ، باز گرد و راهنماى خاندانت باش و دربارهء خودت تقواى الهى پيشه كن و بترس از اين كه آنچه من از تو شنيده‌ام شاميان نيز بشنوند ، زيرا كه آنان دشمنان تو و پدرت هستند .\r\nگويد : سپس امام حسين عليه السلام به خانه‌اش بازگشت » . « 1 »\r\nابن اعثم كوفى در كتاب الفتوح خويش اين داستان را به گونه‌اى ديگر نقل كرده است :\r\nچون فردا فرا رسيد معاويه بيرون آمد و وارد مسجد شد ، آن‌گاه رفت و بر منبر نشست و مردم را فراخواندند و همه بر او گرد آمدند . حسين بن على ، پسر ابىبكر ، پسر عمر و پسر زبير نيز آمدند و نزديك منبر نشستند . معاويه همچنان نشسته بود و پس از آن كه دانست همه مردم آمده‌اند ، برخاست و ايستاد و پس از حمد و ثناى الهى گفت : اى مردم ما سخنان عوام را معيوب يافته‌ايم ، آنان پنداشته‌اند كه حسين بن على ، عبدالرحمن بن ابىبكر ، عبدالله بن عمر و عبدالله بن زبير با يزيد بيعت نكرده‌اند . اين چهارتن از نظر من بزرگان و برگزيدگان مسلمانانند من آنان را به بيعت فراخواندم و آنان را شنوا و فرمانبردار يافتم . آنان پذيرفته‌اند و بيعت كرده‌اند و شنيده‌اند و پاسخ داده‌اند و فرمان برده‌اند .\r\nگويد : در اين هنگام شاميان شمشير كشيدند و گفتند : يا اميرالمؤمنين چه چيزى سبب شده تا اين چهار تن را اين همه بزرگ دارى ؟ اجازه بده تا آنان را گردن بزنيم . ما بيعت پنهانى آنان را نمىپذيريم . بايد آشكارا بيعت كنند تا همه مردم بشنوند .\r\nمعاويه گفت : سبحان الله ، چقدر مردم به سوى شر ( جنگ ) شتابانند ، در حالى كه چيزى شيرين‌تر از جان نزد آنان نيست . اى اهل شام تقوا پيشه كنيد و به سوى فتنه مشتابيد كه كشتن ، مطالبه و قصاص دارد .\r\nگويد : حسين بن على عليه السلام ، پسر ابوبكر ، پسر عمر و پسر زبير سرگردان ماندند و نمىدانستند چه بگويند . بيم آن داشتند كه اگر بگويند بيعت نمىكنيم ، مرگ سرخ در برق شمشير شاميان پيش چشمشان بدرخشد ، يا اين كه فتنه‌اى بزرگ روى دهد ، از اين رو سكوت كردند و چيزى نگفتند . معاويه از منبر فرود آمد و مردم نيز در حالى كه مىپنداشتند اين چهار تن بيعت كرده‌اند . پراكنده شدند .\r\n\r\n\r\n","description":"","footnote":"\r\n( 1 ) - الفتوح ، ج 4 ، ص 339 .\r\n","page_name":" 256 ","page_number":256},
  {"content":"\r\n\r\nگويد : مركب‌هاى معاويه را نزديك آوردند و او با دوستان و يارانش به شام رفت . پس از آن مردم كوفه ، نزد اين چهارتن آمدند و گفتند : شمايان ؛ به بيعت يزيد فراخوانده شديد و بيعت نكرديد و از اين كار سرباز زديد . اما بعد فراخوانده شديد و بيعت كرديد و رضايت داديد !\r\nامام حسين عليه السلام فرمود : نه به خدا ، ما بيعت نكرديم . ولى معاويه با ما خدعه كرد و همانطور كه شما را فريب داد ما را نيز فريفت . آن‌گاه منبر رفت و سخن گفت ؛ و ما ترسيديم كه اگر پاسخ او را بدهيم بار ديگر فتنه برخيزد و ما ندانيم كه كار ما به كجا بكشد . اين بود داستان ما و او . « 1 »\r\n\r\n4 - جعل روايت دربارهء سيرهء امام حسين ( ع )\r\nدر آثار روايى اسلام دربارهء تاريخ زندگى اهل بيت عليهم السلام به روايت‌هاى دروغين بسيار زيادى برمى خوريم ؛ كه تاريخ زندگانى امام حسين عليه السلام نيز از راهيابى مجموعه‌اى از اين روايت‌ها مصون نمانده است .\r\nبا كمال تأسف برخى كسانى كه دربارهء زندگى امام حسين عليه السلام كتاب نوشته‌اند ، اين روايت‌هاى دروغ را مسلّم انگاشته به شرح و بسط آن‌ها پرداخته‌اند و درس‌هايى موهوم نيز از آن‌ها الهام گرفته‌اند . « 2 »\r\nدر اين‌جا از اين روايت‌هاى دروغين ، چند تاى مهمّش را كه در اين پژوهش بدان‌ها برخورده‌ايم يادآور مىشويم .\r\n\r\nروايت يكم :\r\nابن عساكر در مقدمه زندگانى امام حسين عليه السلام مىنويسد : « و نزد معاويه رفت و در سپاهى كه فرماندهيش با يزيد بن معاويه بود ، رهسپار جنگ قستنطنيه گشت . « 3 »\r\n\r\n\r\n","description":"","footnote":"\r\n( 1 ) - الفتوح ، ج 4 ، ص 343 .\r\n( 2 ) - براى مثال ، عبدالله العلايلى در كتاب « الامام الحسين عليه السلام » خود با آن كه مدعى است ، آن را بسيار محققانه نوشته و گزارش‌هاى پراكنده تاريخى را در قالب تحليلى جامع ارائه داده است و به استنتاج‌هاى منطقى و درست دست يافته نيز به چنين گردابى درافتاده است .\r\n( 3 ) - ترجمة الامام الحسين ، ابن عساكر ، ص 5 .\r\n","page_name":" 257 ","page_number":257},
  {"content":"\r\n\r\nبدون شك كسى كه اندك شناختى دربارهء شخصيت ، ايستادگى و آگاهى سيدالشهدا به روزگار و اهل روزگارش ، به ويژه معاويه و يزيد ، داشته باشد ، نيازى به تحقيق درباره صحت و سند اين روايت نمىبيند .\r\nبا وجود اين در اين‌جا مىگوييم : ابن عساكر تنها كسى است كه روايت ياد شده را به طور مرسل نقل كرده است و حتى يك شاهد هر چند باخبرى ضعيف هم نياورده است .\r\nداستان جنگ قستنطنيه را ابن اثير ( الكامل فى التاريخ ) در حوادث سال 49 اين گونه نقل كرده است : « در اين سال ، و گفته شده است كه در سال پنجاه ، معاويه سپاهى انبوه را به جنگ با سرزمين روم فرستاد و سفيان بن عوف را فرمانده آنان ساخت و به پسرش يزيد دستور داد كه همراهشان‌به جنگ برود ، اما او كاهلى كرد و عذر آورد و پدرش از او دست برداشت . مردم در اين جنگ گرفتار گرسنگى و بيمارى شديد شدند و يزيد چنين سرود :\r\n ما إنْ أُبالى بِما لا قَتْ جُمُوعُهُمْ * بِالفَرْقَدُونَةِ مِنْ حُمَّى و من مُومِ \r\n إذا اتكَأتُ عَلى الانماط مرتفعا * بِدَيْرِ مرانَ عندى ام كلثومِ \r\nاز حصبه و تبى كه گروه‌هايشان در فرقدونه بدان مبتلا شدند مرا چه باك\r\nو حال كه در « دير مران » بر سريرها تكيه داده باشم و ام كلثوم نزدم باشد .\r\nمعاويه از شعر او آگاه شد و سوگند خورد كه او بايد در سرزمين روم به سفيان بپيوندد تا هر چه به مردم رسيده است به او نيز برسد ؛ يزيد با گروهى كه پدرش با وى همراه ساخت حركت كرد . پسر عباس ، پسر عمر ، پسر زبير و ابوايوب انصارى و ديگران و عبدالعزيز بن زراره كلابى نيز در اين سپاه بودند . . . سپس يزيد همراه سپاه به شام بازگشت ؛ و ابوايوب انصارى در قستنطنيه درگذشت و نزديك حصارش به خاك سپرده شد . « 1 »\r\nبنابر اين قدر متيقّن از متن ابن اثير اين است كه يزيد فرمانده و امير اين سپاه نبوده است و امام حسين عليه السلام در ميان شركت كنندگان در اين جنگ حضور نداشته است !\r\nطبرى در تاريخش بر عدم حضور امام حسين عليه السلام در اين جنگ تأكيد مىورزد ، گرچه مدعى است كه فرماندهى سپاه با يزيد بوده است . او مىگويد : در اين سال جنگ يزيد بن\r\n\r\n\r\n","description":"","footnote":"\r\n( 1 ) - الكامل فى التاريخ ، ج 3 ، ص 458 - 459 .\r\n","page_name":" 258 ","page_number":258},
  {"content":"\r\n\r\nمعاويه با روم بود ، تا آن كه به قستنطنيه رسيد و پسر عباس ، پسر عمر و پسر زبير و ابوايوب انصارى به همراهش بودند . « 1 »\r\nاما يعقوبى مىگويد : معاويه پسرش ، يزيد ، را به جنگ تابستانى فرستاد در حالى كه سفيان بن سيف غامدى همراهش بود و پيشتر از او به سرزمين روم وارد شد . مسلمانان در روم گرفتار تب و آبله شدند . در آن هنگام ام كلثوم دختر عبدالله بن عامر زن يزيد بن معاويه بود و يزيد او را بسيار دوست مىداشت . . . « 2 » تا آخر داستان .\r\nمحكم‌ترين دليل براى عدم حضور امام حسين عليه السلام در اين جنگ كه يزيد نيز فرمانده‌اش نبود ، اين است كه از فضل بن شاذان دربارهء ابوايوب انصارى ( خالد بن زيد ) و جنگ او همراه معاويه عليه مشركان پرسيدند و او گفت : اين به خاطر نادانى و غفلتش بود . او با خود پنداشت كارى كه مىكند موجب تقويت اسلام و تضعيف شرك مىگردد و معاويه حقى بر او ندارد ، با او بوده باشد يا نبوده باشد . « 3 » اين تصريح صادره از سوى فضل بن شاذان - از ياران امام جواد ، هادى و عسكرى ، و به قولى امام رضا عليه السلام - كه از فقيهان و متكلمان بزرگ شيعه در روزگار خويش بوده است ، كاشف از عدم حضور امام حسين عليه السلام در اين جنگ است . زيرا اگر فضل ، نسبت به شركت امام حسين عليه السلام در اين جنگ آگاه مىبود شركت ابوايوب را بر وى عيب نمىگرفت .\r\nكسى نبايد بگويد كه اين احتمال وجود دارد كه فضل از شركت ابوايوب انصارى خبر داشت ولى از شركت امام حسين عليه السلام بىخبر بود . زيرا كه منزلت علمى فضل اين را رد مىكند ، به ويژه آن كه وى از ياران چند امام برحق بوده است ، از اين گذشته به طور طبيعى نمىتوان تصور كرد كه حضور ابوايوب انصارى در واقعه‌اى از حضور امام حسين عليه السلام مشهورتر و آشكارتر بوده باشد .\r\nاين از يك سو ، از سوى ديگر چنانچه امام در اين جنگ شركت كرده بود ، اين رويداد از مسلّمات مشهور تاريخ مىگرديد . زيرا كه تبليغات اموى ، به ويژه در روزگار معاويه ، از\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 173 .\r\n( 2 ) - تاريخ يعقوبى ، ج 1 ، ص 166 .\r\n( 3 ) - اختيار معرفة الرجال ( رجال كشى ) ، ج 1 ، ص 177 ، شمارهء 77 .\r\n","page_name":" 259 ","page_number":259},
  {"content":"\r\n\r\nاين رويداد ، در تبليغ به نفع نظام اموى در جاى جاى سرزمين‌هاى اسلامى بيش‌ترين بهره را مىبرد . امرى كه داستان شركت امام حسين عليه السلام را مشهورتر از آن مىساخت كه بر كسى پنهان بماند و استوارتر از آن بود كه شكى در آن رخنه كند .\r\nاز همه آنچه گفته شد دو چيز يقينى است : عدم شركت امام حسين عليه السلام در جنگ و حتمى بودن شركت ابوايوب انصارى در آن .\r\n\r\nروايت دوم :\r\nهمچنين ابن عساكر گفته است : خبر داد ما را طاهر بن سهل بن بشر ، خبر داد ما را ابوالحسن على بن حسن بن صرصرى اجازتاً ، خبر داد ما را ابومنصور طاهر بن عباس بن منصور مروزى عمارى در مكّه ، خبر داد ما را ابوالقاسم عبيد الله بن محمد بن احمد بن جعفر سقطى در مكّه ، خبر داد ما را اسحق بن محمد ابن اسحاق سوسى - خبر داد ما را ابوعمر زاهد : خبر داد ما را على بن محمد صائغ حديث كرد مرا پدرم و گفت :\r\nاگر من حسين بن على عليه السلام را با دو چشم نديده باشم كور شوند و اگر با اين گوش‌هايم از او نشنيده باشم كر شوند كه او به ديدار معاوية بن ابىسفيان رفت و در روز جمعه كه وى بر منبر ايستاده بود و خطبه مىخواند بر او وارد شد .\r\nمردى از ميان جماعت به او گفت : اى اميرالمؤمنين ، به حسين بن على اجازه بده تا بر منبر رود معاويه گفت : واى بر تو ، بگذار تا افتخاراتم را برشمرم . آن‌گاه پس از حمد و ثناى الهى گفت : يا اباعبدالله از تو مىپرسم ، آيا من پسر بطحاى مكّه نيستم ؟ فرمود : به خدايى كه جدّم را بشارت دهنده فرستاده چرا ! گفت : يا اباعبدالله از تو مىپرسم ، آيا من خال المؤمنين ( دايى مؤمنان ) نيستم ؟ فرمود : به خدايى كه جدم را به رسالت فرستاد . چرا ! گفت : يا اباعبدالله به خاطر خدا از تو مىپرسم ، آيا من كاتب وحى نيستم : گفت : به خدايى كه جدم را بيم دهنده فرستاده است ، چرا !\r\nآن‌گاه معاويه پايين آمد و حسين بن على منبر رفت و خداى - عزّوجلّ - را چنان حمد و ثنايى گفت كه نه گذشتگان گفته‌اند و نه آيندگان . سپس فرمود : حديث كرد مرا پدرم از\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nجدم از جبرئيل از پروردگار - عزّوجلّ - كه زير ستون عرش برگ آس « 1 » سبزى است و بر آن نوشته است : لا إله الا الله محمد رسول الله . اى شيعه آل محمد ، هيچ كس از شما در روز قيامت « لا إله الا الله » گويان نمىآيد ، مگر آن كه خداوند او را به بهشت وارد مىكند .\r\nگويد : سپس معاوية بن ابى سفيان گفت : اى اباعبدالله به خاطر خدا از تو مىپرسم شيعيان آل محمد چه كسانى هستند ؟ فرمود : آن‌هايى كه به شيخين ، ابوبكر و عمر ، دشنام نمىدهند ، به عثمان دشنام نمىدهند ، به پدرم دشنام نمىدهند ؛ و به تو نيز دشنام نمىدهند اى معاويه !\r\nآن‌گاه ابن عساكر مىگويد : اين حديث ناشناخته‌اى است و اسنادش را به امام حسين عليه السلام متصل نمىبينم و خدا داناتر است . « 2 »\r\nعلاوه بر اين ، على بن محمد صائغ كه در سند اين روايت از پدرش روايت مىكند ، از كسانى است كه ابوبكر خطيب ، طبق آنچه در ميزان الاعتدال ( ج 3 ، ص 153 ، شماره 5924 ) و نيز در لسان الميزان ( ج 4 ، ص 254 ، شماره 691 ) آمده ، او را ضعيف شمرده است . نيز در سند ، افرادى مجهول هستند . مثل مروزى عمارى ( كه در هيچ كدام از كتاب‌هاى مشهور رجالى نامى از او نيامده است ) .\r\nبنابر اين سند روايت اعتبارى ندارد . اما متن روايت نيز به خاطر افترايى كه نسبت به امام حسين عليه السلام در آن وجود دارد ، ما را از پىجويى سندش بىنياز مىسازد . تا آن‌جا كه خود ابن عساكر آن را نمىپذيرد ؛ كسى كه فراوان از روايت‌هاى مجهول غفلت مىورزد و يا از آن‌ها چشم مىپوشد !\r\nآرى ، در متن روايت ، عبارتى است كه روايت‌هاى ديگرى كه نزد ماست آن را تأييد مىكند ؛ يعنى آن بخشى كه مىگويد : لا إله الا الله ، محمد رسول الله ، اى شيعه آل محمد ، هيچ كس از شما در روز قيامت لا إله الا الله گويان نمىآيد مگر آن كه خداوند او را به\r\n\r\n\r\n","description":"","footnote":"\r\n( 1 ) - آس : ريحان شامى ، مورد ، آس .\r\n( 2 ) - تاريخ ابن عساكر ( زندگينامه امام حسين عليه السلام ) ، ج 8 ، حديث شماره 6 .\r\n","page_name":" 261 ","page_number":261},
  {"content":"\r\n\r\nبهشت وارد مىكند . اما صاحب افترا در اين روايت ادعاهاى دروغ ديگرى را پيرامون اين عبارت بافته است كه با سيره و روش امام حسين عليه السلام منافات دارد .\r\nسيرهء امام حسين عليه السلام گواه آن است كه ايشان در هيچ محفلى همگانى سخن نگفت ، مگر آن كه از فضايل امامان عليه السلام و شيعيانشان چيزهايى را نشر داد كه گردن‌ها براى شنيدن آن‌ها كشيده مىشد و جان‌ها را [ براى قرار گرفتن 
  ] شيفته مىساخت ؛ و از طعن و بدىهاى دشمنانشان ، از بنىاميه و ديگران ، چيزهايى را آشكار مىساخت كه موجب مشمئز شدن دل‌ها مىگشت .\r\nآگاهان به روايت‌هاى تبليغاتى بافته و ساخته امويان - كه به منظور زدودن بدىهاى عثمان و برخى ديگر از صحابه كه در روزگار پيامبر هيچ فضيلت قابل ذكرى ندارند ساخته شده است - از سياق متن روايت مىدانند كه اين نيز از همان ساخته‌هاى دروغ و بافته‌هاى موهوم است .\r\n\r\nروايت سوم :\r\nعمر بن سُبينه گويد : يزيد در روزگار پدرش به حجّ رفت ، چون به مدينه رسيد ، به مجلس شراب نشست ؛ و پسر عباس و حسين عليه السلام از او اجازه ورود خواستند . به او گفتند كه اگر بوى شراب به مشام ابن عباس برسد ، آن را مىشناسد ، از اين رو به حسين اجازه داد و او را مانع شد . چون حسين وارد شد بوى شراب و عطر را به هم آميخته ديد . گفت :\r\nاين بوى شگفتى است ، اين چه عطرى است ؟ يزيد گفت : عطرى است كه در شام ساخته مىشود ؛ و سپس جامى خواست و نوشيد . پس از آن جامى ديگر خواست و گفت : به اباعبدالله بنوشان . در اين هنگام حسين به او گفت : اى مرد ، شرابت مال خودت ، ما را به آنچه دارى كارى نيست .\r\nپس از آن يزيد خواند :\r\n الا يا صاح للعجب * دعوتك ثم لم تجب\r\nالى الفتيات والشهوات * والصهباء والطرب\r\nوباطية مكللة * عليها سادة العرب\r\nو فيهن التى تبلت * فؤادك ثم لم تتب \r\nاى همنشين شگفتا كه تو را فرا خواندم و اجابت نكردى\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nبه سوى دختركان و شهوترانى و شراب و شادمانى ،\r\nبه سوى باديه‌هاى آراسته به زيورها كه سروران عرب مشتاق آنند ،\r\nو درون آن‌ها چيزى است كه قلبت را مىبرد و آن‌گاه از توبه باز مىمانى !\r\nآن‌گاه حسين برخاست و گفت : بلكه قلب تو بُريده شد ، اى پسر معاويه !\r\nبارى ، ابن سُبيئه يا عمر بن سُبينه ( چنان كه در كامل ابن اثير ، ج 3 ، ص 317 ، آمده است ) يا به احتمال سوم عمر بن سمينه ، در كتاب‌هاى مشهور رجال زندگينامه‌اى ندارد .\r\nاما با اين احتمال كه عمر بن سفينه باشد ، ذهبى در ميزان الاعتدال درباره‌اش گفته است :\r\n« شناخته شده نيست . . . و بخارى گفته است كه نسبت دادن به او مجهول است . » « 1 » بنابر اين احتمال كه وى عمر بن شيبه بوده باشد نيز ذهبى درباره‌اش در ميزان الاعتدال گفته است كه او « مجهول است » . « 2 »\r\nاما از جهت محتوا ، اين روايت نيز ما را بى نياز مىكند كه در تكذيبش نوع سند آن را پى جويى كنيم . زيرا بر فرض اين كه يزيد واقعاً به حج رفته باشد ، سفر او در سال‌هاى پايانى عمر پدرش ، معاويه ، بوده است و به احتمال زياد پدرش پس از تلاش هايى كه براى ولايتعهديش كرد او را به حج فرستاد و با نيرنگ مىخواست كارى كند كه مردم دربارهء ايمان و صلاح و تقواى او سخن بگويند . و دلايل اين حقيقت فراوان است ، از جمله اين كه معاويه پس از آهنگ گرفتن بيعت مردم براى يزيد ، از زياد خواست كه از مسلمانان بصره بيعت بگيرد ، و زياد در پاسخش چنين نوشت : وقتى مردم را براى بيعت با يزيد فرا بخوانيم چه خواهند گفت ، در حالى كه وى با سگ‌ها و بوزينه‌ها بازى مىكند ، لباس رنگى مىپوشد ، دايم الخمر است و به مجلس طرب و دف نوازى مىرود ؛ و اين در شرايطى است كه كسانى چون حسين بن على ، عبدالله بن عباس ، عبدالله بن زبير ، و عبدالله بن عمر در ميان مردم حضور دارند .\r\nولى تو به او دستور بده تا مدت يك يا دو سال خود را به اخلاق اينان بيارايد ، شايد بتوانيم كارهاى بد او را بر مردم بپوشانيم . « 3 »\r\n\r\n\r\n","description":"","footnote":"\r\n( 1 )\r\n- ميزان الاعتدال ، ج 3 ، ص 201 .\r\n( 2 ) - نفس المصدر ، ج 3 ، ص 205 .\r\n( 3 ) - تاريخ يعقوبى ، ج 2 ، ص 220 .\r\n","page_name":" 263 ","page_number":263},
  {"content":"\r\n\r\nاين نشان آن است كه آراسته شدن يزيد به مظاهر ديانت در زندگى يك نيرنگ و به‌منظور فراهم ساختن مقدمات گرفتن بيعت ولايتعهدى وى بوده است ؛ و اين نبوده است مگر پس از وفات امام حسن يعنى در فصل پايانى زندگانى معاويه .\r\nيعقوبى در تاريخش تصريح مىكند كه يزيد در سال 51 هجرى حجّ را سرپرستى كرد . « 1 » ابن اثير « 2 » و طبرى « 3 » نيز هر دو در تاريخ هايشان اين موضوع را آورده‌اند .\r\nدر اين دوران فسق و فجور يزيد ، به دليل همين متن پاسخ زياد به معاويه ، آشكارتر از آن بود كه از ديد بسيارى از مردم پنهان بماند ، پس چگونه بر حسين بن على مىتواند پوشيده بماند ؟ !\r\nدر همين دوران امام حسين عليه السلام معاويه را به خاطر يزيد مورد خطاب قرار داد و فرمود : آنچه را كه درباره كامل شدن يزيد و سياستمدارى او براى امّت محمّد نوشته بودى دانستم ، تو قصد دارى كه مردم را درباره يزيد به اشتباه بيندازى ، گويى كه پرده‌نشين يا غايبى را توصيف و تمجيد مىكنى يا از كسى سخن مىگويى كه تنها خودت از او خبر دارى . يزيد ، خود آينه انديشه خويش است . او را از اين كه سگ‌ها را به جان هم بيندازد و كبوتران را پرواز دهد و با زن‌هاى خواننده خوش بگذراند ، باز دار تا او را ياور خويش ببينى و دست از اين كوشش‌ها بردار . . . « 4 »\r\nاگر چنين است ، چگونه مىتوان باور كرد كه امام حسين در مدينه از يزيد اجازه ورود خواسته باشد ، در حالى كه نسبت به فسق و فجور او آگاهى كامل داشته است .\r\nآيا رفتن نزد يزيد و همنشينى با او به معناى تاييد و پشتيبانى او نيست ؟ و چگونه اين امر با مخالفت شديد امام عليه السلام با معاويه در مسأله بيعت با يزيد سازگار است ؟ !\r\nاين كارى است كه يك مؤمن عادى هم آن را انجام نمىدهد و پيامدهاى سياسى و اجتماعى آن را درك مىكند ، تا چه رسد به امام حسين عليه السلام ، كه به معنادار بودن همهء حركات و سكناتش براى امّت واقف است .\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ، ص 239 .\r\n( 2 ) - الكامل فى التاريخ ، ج 3 ، ص 490 .\r\n( 3 ) - تاريخ الطبرى ، ج 4 ، ص 213 .\r\n( 4 ) - الامامة والسياسة ، ج 1 ، ص 187 .\r\n","page_name":" 264 ","page_number":264},
  {"content":"\r\n\r\nاز اين گذشته ، چگونه يزيد در حضور امام حسين عليه السلام جرأت چنين كارى را كرده است - به فرض اين كه واقعاً با هم جمع شده باشند - به ويژه آن كه سفر يزيد به مكّه و مدينه براى اظهار ديانت صلاح و ابراز لياقت براى خلافت بود ؟\r\nمورخ مصرى ، شيخ عبدالوهاب النجار در حاشيه « الكامل فى التاريخ » دربارهء اين روايت نوشته است : من معتقدم كه اين ابيات ساختگى و بى پايه است ؛ و يزيد آن اندازه ابله نبود كه چنين كارى را نزد امام حسين عليه السلام انجام دهد و آن را توجيه نيز بكند . از جهت ديگر كه بنگريم ، معاويه از آن رو پسرش را به سرپرستى حج فرستاد تا آوازه‌اى نيك از او شايع شود و او را به دين و تقوا وصف كنند . بنابر اين شك نداريم كه يزيد در حج خويش وقار به خرج مىداده و به شعاير دينى اظهار پايبندى مىكرده و اين با روايت ياد شده مخالف است . بهترين كار را ابن جرير ( طبرى ) كرده است كه از نقل آن چشم پوشيده است . شايد هم اين روايت در روزگار پس از او جعل شده باشد . « 1 »\r\n\r\nروايت چهارم :\r\nخبر داد ما را محمد بن ابى الازهر ، گفت : حديث كرد ما را زبير ، گفت : حديث كرد ما را ابوزيد عمر بن شُبّه ، گفت : حديث كرد ما را سعيد بن عامر صبعى ، از جويرية بن اسماء گفت : هنگامى كه معاويه آهنگ گرفتن بيعت براى پسرش ، يزيد را كرد ، به مروان ، عاملش بر مدينه ، نوشت ؛ و او پس از خواندن نامه معاويه گفت : اميرالمؤمنين پير و فرتوت شده است و بيم آن دارد كه مرگش فرا برسد و مردم را مانند گله بدون چوپان بگذارد . از اين رو دوست دارد كه كسى را معرفى و پيشوايى تعيين كند .\r\nگفتند : خداوند اميرالمؤمنين را موفّق و استوار بدارد . بايد چنين كند ! مروان به معاويه نوشت و او پاسخ داد كه از يزيد نام ببرد !\r\nگويد مروان نامه را براى مردم خواند و از يزيد نام برد . در اين هنگام عبدالرحمن ابىبكر برخاست و گفت : دروغ گفتى اى مروان و معاويه هم با تو دروغ گفت . چنين چيزى نمىشود سنّت روميان را در ميان ما مگذاريد كه هرگاه هِرَقْلى بميرد ، هِرَقْلى به جاى او مىنشيند !\r\n\r\n\r\n","description":"","footnote":"\r\n( 1 ) - الكامل فى التاريخ ، ج 3 ، ص 317 ( ادارة الطباعة المنيريه ، مصر ، چاپ نخست ) .\r\n","page_name":" 265 ","page_number":265},
  {"content":"\r\n\r\nمروان گفت : اين كسى است كه به پدر و مادرش گفت : « اف بر شما آيا به من وعده مىدهيد كه از گورم برخيزانند . »\r\nگويد : چون عايشه اين را شنيد گفت : اين حرف را پسر صدّيق مىگويد ؟ مرا بپوشانيد .\r\nچون او را پوشاندند ، گفت : اى مروان به خدا سوگند . دروغ گفتى . اين مردى است كه نسب او شناخته شده است .\r\nگويد : مروان اين را براى معاويه نوشت و او به راه افتاد ، چون به مدينه نزديك شد مردم به استقبالش رفتند ، در حالى كه عبدالله بن عمر ، عبدالله بن زبير ، حسين بن على و عبدالرحمن بن ابىبكر - رضوان الله عليهم - در ميانشان بودند .\r\nمعاويه رو به عبدالرحمن بن ابوبكر كرد و او را دشنام داد و گفت : خوش نيامدى !\r\nحسين بن على عليه السلام كه داخل شد ، معاويه گفت : خوش نيامدى ، شترى قربانى كه خون رنگين او را خداوند مىريزد !\r\nچون ابن زبير وارد شد ، گفت : خوش نيامدى ، اى سوسمارى كه آهسته در لانه‌ات مىخزى و سرت را زير دمت مىگذارى !\r\nچون عبدالله بن عمر درآمد گفت : خوش نيامدى ؛ و او را دشنام داد . او گفت من سزاوار چنين سخنانى نيستم . گفت : هستى ؛ و سزاوار بدتر از آنى !\r\nگويد : پس از آن معاويه وارد مدينه شد و در آن‌جا ماند . اين چهار تن به عمره رفتند .\r\nچون موسم حج فرا رسيد ، معاويه عازم گزاردن حج شد .\r\nآن چهار تن با يكديگر گفتند : شايد پشيمان شده باشد ؛ و به استقبالش رفتند . گويد :\r\nچون پسر عمر وارد شد معاويه گفت : اى پسر فاروق ، خوش آمدى ، براى ابوعبدالرحمن مركبى بياوريد ! و به پسر زبير گفت : اى پسر حوارى رسول خدا صلى الله عليه و آله و سلم خوش آمدى ، برايش مركبى بياوريد ؛ و به حسين گفت : اى پسر رسول خدا ، خوش آمدى ، برايش مركبى بياوريد !\r\nمعاويه پيوسته در مقابل چشم مردم با آنان مهربانى مىكرد و اجازه و شفاعتشان را نيكو مىداشت .\r\nگويد : آن‌گاه در پى آنان فرستاد ؛ و آنان به يكديگر گفتند : چه كسى با او صحبت مىكند . رو به حسين كردند و او نپذيرفت . پس به پسر زبير گفتند : بيا و تو رئيس ما باش .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nگفت : به شرط آن كه به من پيمان الهى بدهيد كه هر چه گفتم از من پيروى كنيد !\r\nگويد : پس يك‌يك از آنان پيمان‌گرفت و از پسر عمر به‌پيمانى كم‌تر از دو دوستش رضايت داد . آن‌گاه نزد معاويه رفتند . وى آنان را بر بيعت با يزيد فرا خواند و آنان سكوت كردند .\r\nگفت : پاسخم را بدهيد ، باز سكوت كردند .\r\nگفت : پاسخم را بدهيد ، باز سكوت كردند .\r\nآن‌گاه به پسر زبير گفت : تو كه رئيس آن‌هايى پاسخى بگو !\r\nگفت : يكى از اين سه پيشنهاد ما را بپذير !\r\n- : بارى چاره در سه راه است .\r\n- : يا چنان كن كه رسول خدا صلى الله عليه و آله و سلم كرد !\r\n- : چه كرد ؟\r\n- : هيچ كس را به جانشينى برنگزيد !\r\n- : و ديگر ؟\r\n- : يا چنان كن كه ابوبكر كرد .\r\n- : چه كرد ؟ !\r\n- : او مردى از قريش برگزيد و ولايت را به او سپرد .\r\n- : و ديگر ؟\r\n- : يا چنان كن كه عمر بن خطاب كرد .\r\n- : چه كرد ؟\r\n- : آن را ميان شش تن از قريش به شور گذاشت .\r\n- : آيا گوش مىدهيد ! ؟ من شما را نسبت به خودم چنان عادتى داده‌ام كه دوست ندارم پيش از آن كه بگويم شما را از آن منع كنم . اگر تا كنون هرگاه سخنى گفته‌ام و شما بر من اعتراض كرده پاسخم را داده‌ايد اينك من برمىخيزم و گفتارى ايراد مىكنم و از شما مىخواهم كه تا پايان گفتارم بر من اعتراض نكنيد . اگر راست گفتم ، راستىام بر عهده من است و اگر دروغ گفتم ، دروغم بر عهده من است . به خدا سوگند هر كدامتان كه ميان سخنم چيزى بگويد گردنش را مىزنم .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nسپس بر سر هر كدام ، دو تن را گماشت كه سخن نگويد .\r\nآن‌گاه به خطبه ايستاد و گفت : عبدالله بن عمر ، عبدالله بن زبير ، حسين بن على و عبدالرحمن بن ابىبكر بيعت كرده‌اند ، شما هم بيعت كنيد . به دنبال آن مردم براى بيعت كردن سوى او هجوم آوردند . همين كه از بيعت فراغت يافت ، بر اسب خويش سوار شد و سوى شام تاخت و آنان را ترك گفت . پس از آن مردم به سوى آن چهار تن آمدند ؛ و آنها را سرزنش مىكردند !\r\nگفتند : به خدا سوگند ما بيعت نكرده‌ايم ، ولى او آنچه خواست با ما رفتار كرد . « 1 »\r\nابن اثير نيز با اندكى تفاوت به طور مرسل در كتاب الكامل فى التاريخ خويش آن را نقل كرده است . « 2 » در آن‌جا آمده است كه سرانجام معاويه به ابن زبير گفت : آيا جز اين هم سخنى دارى ؟ گفت : نه سپس گفت : و شما . گفتند : سخن ما ، سخن اوست !\r\nابن قتيبه نيز به‌طور مرسل و با تفاوتى اندك در كتاب الامامة والسياسة آن را نقل كرده است . « 3 »\r\nدر مناقشه سند روايت همين بس كه بگوييم ، روايت كننده‌اى كه سند روايت به او مىرسد ، جويرية بن اسماء است كه امام جعفر صادق عليه السلام درباره‌اش مىفرمايد : « اما جويرية زنديقى است كه هرگز رستگار نمىشود . » « 4 »\r\nنخستين راوى سند اين روايت ، محمد بن ابى الازهر است كه ذهبى در زندگينامه‌اش گفته است : از زبير بن به كار نقل مىشود كه او ضعيف و ترك شده و متهم‌است و گفته شده است كه او به دروغ‌گويى متهم است . خطيب گفته است : او احاديثى را جعل كرده است . « 5 »\r\nبنابر اين ، روايت از نظر سند بى اعتبار است . اما متن روايت در بردارنده چيزى است كه ساحت مقدس امام حسين عليه السلام از آن به دور و منزه است . از قبيل سكوت آن حضرت در برابر اهانتى كه معاويه هنگام ديدار با ايشان در آستانه ورود به مدينه نسبت به آن حضرت روا داشت و آن طور كه اين روايت گمان مىبرد ، گفت : خوش نيامدى ، در حالى\r\n\r\n\r\n","description":"","footnote":"\r\n( 1 ) - كتاب الامالى ( النوادر منه ) ، ابوعلى قالى ، دار الكتب العلميه ، بيروت ، لبنان ، ج 3 ، ص 175 - 176 .\r\n( 2 ) - الكامل فى التاريخ ، ج 3 ، ص 508 - 511 .\r\n( 3 ) - الامامة والسياسة ، ج 1 ، ص 190 - 191 .\r\n( 4 ) - اختيار معرفة الرجال ( رجال كشى ) ، ج 2 ، ص 700 ، شماره 742 .\r\n( 5 ) - ميزان الاعتدال ، ج 4 ، ص 35 - دارالفكر .\r\n","page_name":" 268 ","page_number":268},
  {"content":"\r\n\r\nكه امام حسين عليه السلام صاحب شعار هيهات منا الذلّه است .\r\nيا از قبيل اين كه كار را به پسر زبير واگذاردند تا سخنگوى بزرگان مخالفان باشد ، در حالى كه امام حسين عليه السلام مىدانست كه پسر زبير كيست و انگيزه‌هاى مخالفتش چيست ! و از انحراف اعتقادش خبر داشت ! و ديدگاهش را دربارهء اهل بيت عليهم السلام و دربارهء قضيه خلافت ، كه در اصل پايه احتجاج او با معاويه را تشكيل مىداد ، مىدانست .\r\nچگونه ممكن است امام حسين عليه السلام ، سخن ابن زبير را مبنى بر اين كه پيامبر خدا از دنيا رفت و هيچ كس را به جانشينى برنگزيد ، تأييد كند .\r\nآيا تأييد اين سخن ، اقرار همان مغالطه‌اى كه خلافت بدان وسيله غصب شد و چشم‌پوشى بر اصل اعتقاد به خلافت منصوص على عليه السلام نيست ! ؟\r\nاز اين گذشته ، امام عليه السلام كسى نيست كه جرأت و قدرت و بلاغت سخن گفتن با معاويه را در آنچه حق است ، نداشته باشد . همهء موضع‌گيرىهاى امام با معاويه گواه جرأت امام در استوارى بر حق و امر به معروف و نهى از منكر است .\r\n\r\n","description":"","footnote":"","page_name":" 269 ","page_number":269},
  {"content":"\r\n . \r\n","description":"","footnote":"","page_name":" 270 ","page_number":270},
  {"content":"\r\n\r\n\r\nفصل سوم : داستان آغاز انقلاب\r\n- مرگ معاويه\r\n- شخصيت يزيد بن معاويه\r\n- خبر در مدينه\r\n- فراخوانى و مشاوره در مسجد\r\n- ديدار صورى و اعلام نپذيرفتن بيعت\r\n- درنگ و نگرش\r\n1 - نقشه نظامى براى حفاظت جان امام عليه السلام\r\n2 - دليل تقاضاى بيعت علنى امام عليه السلام\r\n3 - مروان و هدف دوگانه\r\n4 - شخصيت وليد بن عتبه\r\n5 - همگام با نخستين عامل انقلاب حسينى\r\n\r\n","description":"","footnote":"","page_name":" 271 ","page_number":271},
  {"content":"\r\n . \r\n","description":"","footnote":"","page_name":" 272 ","page_number":272},
  {"content":"\r\n\r\n\r\nمرگ معاويه\r\nمعاويه بيش از هفتاد سال در دنيا زيست و حدود 42 سال فرمان راند . حكومت وى از هنگامى آغاز گشت كه در سال هجدهم هجرى از سوى عمر به جاى برادرش يزيد بن ابىسفيان ، كه در طاعون معروف به « عمواس » مرد ، به عنوان والى دمشق تعيين گشت ؛ و سرانجام در سال شصت هجرى مرد .\r\nاز اين مدت هفده سال را در كل دوران خلافت ابوبكر و عمر والى ، حدود پنج سال را در دوران اميرالمؤمنين عليه السلام نافرمان و ياغى بود و پس از آن مدت نوزده سال و چند ماه بر همه سرزمين‌هاى اسلامى پادشاهى كرد . او مىگفت : « من نخستين پادشاهم » « 1 » و مىگفت : « به پادشاهى آن‌جا [ شام 
  ] خشنودم » . « 2 »\r\nاگر از اهميّت و بزرگى نقش اصلىاى ، كه رهبرى حزب سلطه در ايجاد انحراف ايفا كرد ، چشم بپوشيم ، معاوية بن ابىسفيان را مهم‌ترين و مؤثرترين شخصيت در تاريخ اسلام و حيات مسلمانان خواهيم يافت . در آنچه از اين كتاب گذشت ، دلايل چندى براى اثبات اين حقيقت ارائه گشت .\r\nمعاويه نخستين كس از طاغوتيانى نبود كه بر زندگى و سرنوشت امّت‌ها حكم مىرانند و دوستى دنيا دلشان را پر كرده است و به گونه‌اى سيرىناپذير در همهء لذت‌هاى\r\n\r\n\r\n","description":"","footnote":"\r\n( 1 ) - البدايه والنهايه ، ج 8 ، ص 144 .\r\n( 2 ) - محاسن الوسائل فى معرفة الاوائل . . . ؟\r\n","page_name":" 273 ","page_number":273},
  {"content":"\r\n\r\nدنيوى پيرو شهوت‌هاى خويشند و چون اجلشان نزديك مىشود و تلخى مردن و درد جدايى و پايان مهلت را احساس مىكنند و در آستانه عذاب دايمى قرار مىگيرند ، از كرده‌هايشان پشيمان مىشوند « و چنانچه باز گردانده شوند به آنچه از آن نهى شده‌اند باز مىگردند و اينان دروغگويند » . « 1 »\r\nمسعودى گويد : محمد بن اسحاق و ديگر راويان اخبار گفته‌اند كه معاويه در آغاز بيمارى منجر به مرگش به حمام رفت . پس از ديدن جسم نحيفش ، بر نيستى و قرار گرفتن در آستانه نابودىاى كه همه آفريدگان را دربر مىگيرد گريست و به اين شعر مثل زد و گفت :\r\n أرى الليالى أسرعت فى نقضى * أَخَذن بعضى و تركن بعضى\r\nحنين طولى و حنين عرضى * أقعدتنى من بعد طول نهضى \r\nشب‌ها را مىبينم كه در نابودى من شتاب كرده ؛ بخشى از مرا گرفته و پاره‌اى را وانهاده است . و اعضا و جوارح‌ام را در هم پيچيده و خم كرده ، و مرا پس از روزگارى دراز ايستايى از پاى درآورد .\r\nچون روزگارش به سر آمد و گاه جدايى فرا رسيد و بيماريش شدت گرفت و از بهبودى نوميد گشت اين شعر را سرود :\r\n فياليتنى لم أعن فى الملك ساعة * وَلم أَكُ فى اللذّاتِ أَعْشى النَواظِرِ\r\nوَ كُنْتُ كَذِى طِنريْن عاشَ ببُلغة * مِنَ الدَّهْرِ حَتَّى زار أهل المقابر « 2 » \r\nاى كاش يك ساعت هم به حكومت توجّه نمىكردم ؛ و چشم بسته تن به لذّت‌ها نمىدادم و مانند آن كسى [ على 
  ] مىبودم كه دنيا را با دو جامه گذراند و بدان بسنده كرد تا آن كه به خفتگان گور پيوست .\r\nمعاويه مردى بود تبهكار كه خون و آبروى بسيارى از مردمان پارسا و سرشناس را ريخته بود . به همين سبب هنگامى كه در اثر بيمارى ناتوان شد ؛ و در آستانه مرگ قرار\r\n\r\n\r\n","description":"","footnote":"\r\n( 1 ) - انعام ( 6 ) ، آيه 28 .\r\n( 2 ) - الفتنة الكبرى ، ج 2 ، ص 244 .\r\n","page_name":" 274 ","page_number":274},
  {"content":"\r\n\r\nگرفت ؛ بيش از هر گناهى از قتل حجر بن عدى كندى و يارانش اندوهگين بود و مىگفت :\r\n« واى بر من از تو اى حجر » « 1 » و مىگفت : « من با پسر عدى روزى بلند خواهم داشت . » « 2 »\r\nمعاويه در پايان عمر احساس مىكرد كه مردم از او خسته شده و به تنگ آمده‌اند . نقل شده است ، پيش از بيمارى طى يك سخنرانى گفت : من چونان زراعتى دروشده هستم .\r\nروزگار فرمانروايى من بر شما چنان به درازا كشيده است كه من و شما خسته شده‌ايم و هر دو آرزوى جدايى را داريم . وى همچنين اندكى پيش از مرگش فهميده بود كه چون رفتن او به سراى مكافات و سرنوشت سياهش نزديك است ، مردم از او بد مىگويند . در اين باره نقل شده است : هنگامى كه معاويه زمينگير شد و مردم در گفت گوهايشان آن را نشان مرگ وى تلقى مىكردند ، به نزديكانش گفت : چشم‌هايم را سرمه بكشيد و سرم را روغن بماليد ، چنين كردند و چهره‌اش را با روغن براق نمودند . سپس برايش بسترى آماده كردند و او نشست و گفت : مرا تكيه دهيد و سپس گفت : به مردم اجازه بدهيد بيايند و ايستاده بر من سلام كنند ؛ و هيچ كس حق نشستن ندارد . مردم مىآمدند و سلام مىكردند و چون او را سرمه كشيده و روغن ماليده مىديدند ، با خود مىگفتند : مردم فكر مىكنند كه او مردنى است در حالى كه از همه سالم‌تر است . هنگامى كه مردم از پيش او رفتند گفت :\r\n و تجلدى للشامتين أريهم * أنى لريب الدهر لا أتضعضع\r\nوَ إِذ المنية أنشبت اظفارها * ألفيت كل تميمة لا تنفع \r\nشكيبايى من در برابر ملامت‌گران از آن روست ؛ تا به ايشان نشان دهم كه از مصايب و گرفتارى روزگار متزلزل نمىشوم . و آن گاه كه مرگ چنگال خود را در كالبد كسى فرو برد ؛ خواهى ديد كه هيچ افسونى سود نخواهد داشت .\r\nگويند او به بيمارى سل دچار بود و در همان روز مرد . « 3 »\r\nمعاويه در نيمه ماه رجب هلاك شد . اول رجب و هشت روز مانده از رجب نيز گفته\r\n\r\n\r\n","description":"","footnote":"\r\n( 1 ) - الفتنة الكبرى ، ج 2 ، ص 244 .\r\n( 2 ) - الكامل فى التاريخ ، ج 4 ، ص 5 .\r\n( 3 ) - تاريخ الطبرى ، ج 4 ، ص 240 - 241 .\r\n","page_name":" 275 ","page_number":275},
  {"content":"\r\n\r\nشده است . « 1 »\r\nمعاويه در واپسين روزهاى زندگى مىگفت : اگر تمايل من به يزيد نبود ، راه هدايت خويش را در مىيافتم و مقصد را مىشناختم .\r\nاين عبارت از گفته‌هاى معاويه است و مورّخى كه بخواهد حقايق امور را در خارج از نوشته‌ها بجويد ، از تأمل در مفهوم اين عبارت نمىتواند كه بى اعتنا بگذرد . زيرا از نوع عبارت‌هايى است ، كه در دوران ضعف و سستى روحى - كه طى آن افكار نهفته در اعماق دل و ضمير انسان كشف مىگردد - جسته و گريخته بر زبان طاغوت‌ها جارى مىشود .\r\nببينيم كه رشد مورد نظر معاويه در اين سخن كدام است ؟\r\nآيا او اهل ايمان و حركت بر صراط مستقيم و باز گرداندن حقوق مردم و بازگشت و توبه به درگاه خداوند متعال است ؟ !\r\nبدون شك مفهوم رشد مورد نظر معاويه اين نيست . زيرا وجود يزيد و تمايل و تعلق خاطر شديد معاويه نسبت به وى هيچ گاه مانع دستيابى به اين رشد نبوده است ، بلكه بايد عكس قضيه درست باشد . به اين معنا كه رشد معاويه ، اگر اهل آن بوده باشد ، به احتمال بسيار زياد سبب رشد و هدايت يزيد نيز مىشده است .\r\nبرخى بر اين پندارند كه معاويه يقين داشت يزيد شايسته در دست گرفتن زمام امور حكومت نيست و پافشارى او بر جانشينى وى ، اصرار بر يك گناه بزرگ و يقينى بود ؛ چنان كه در جمله‌اى كه به او نسبت مىدهند ، اين موضوع را براى يزيد نيز به روشنى بيان كرده و گفته است : « خداوند را با چيزى بزرگ‌تر از اين كه تو جانشينم باشى ديدار نمىكنم » . « 2 »\r\nمعاويه با جنايت تبديل خلافت به نظام ضد مردمى سلطنتى گناهى بزرگ مرتكب شد !\r\nليكن چنين پدرى كجا شايسته آن است كه عدم شايستگى پسرش را گناه ببيند ؟ ! آيا خود او به خواست و اختيار امّت حكم رانده است تا اين كه تبديل حكومت به پادشاهى را نزد خداوند گناهى بزرگ ببيند ؟ همان پدرى كه خلافت و اختيار امّت را به مسخره مىگيرد و مىگويد : « به پادشاهى آن خشنوديم » ، « من نخستين پادشاهم » .\r\n\r\n\r\n","description":"","footnote":"\r\n( 1 ) - الكامل فى التاريخ ، ج 4 ، ص 6 .\r\n( 2 ) - حياة الامام الحسين عليه السلام ، ج 2 ، ص 197 .\r\n","page_name":" 276 ","page_number":276},
  {"content":"\r\n\r\nبارى رشد مورد نظر معاويه اين است : فراهم آوردن همهء عوامل دوام و بقاى حكومت اموى و استمرار پيامدهاى گمراهى آن بر زمين !\r\nتوضيح مطلب اين كه ، معاويه با پختگى كامل ، تجربه طولانى و زيركى بىمانندش مىدانست كه استمرار موفقيت تلاش‌هاى جريان نفاق كه موجب پيدايش حكومت جاهلى اموى در پوشش اسلام شد ، چنين اقتضا مىكرد كه پس از او نيز حكمرانى زيرك بر سر كار آيد كه به ايمان و حكمت و بردبارى تظاهر كند و مرتكب حماقت‌هايى كه موجب رسوايى روش پنهان شدن در لباس دين مىشود نگردد ؛ و نيرنگ تا به آن‌جا استمرار يابد كه از دين جز نامى و از قرآن جز ظاهرى و از شريعت جز آنچه با آيين اموى سازگار است باقى نماند . . . اين است رشد مورد نظر معاويه !\r\nمعاويه مىدانست كه اين شرايط در يزيد يافت نمىشود ، بلكه او چنان بى بند و بار و نادان و رسواست كه براى انهدام آنچه جريان نفاق در طول پنجاه سال پس از پيامبر صلى الله عليه و آله و سلم بنا كرده ، كافى است .\r\nاما از آن‌جا كه هم خود و هم يزيد را ، به عنوان امتداد وجودى و نَسبىاش ، دوست مىداشت ، بر جانشينى وى پاى فشرد ؛ و اين است معناى تعارض مورد نظر معاويه در جمله : اگر تمايل من به يزيد نبود راه هدايت خويش را در مىيافتم .\r\nبه نظر مىرسد معاويه پنداشت كه چنانچه جزئيات همه امور را به يزيد وصيت كند و اشخاصى كاردان اطرافش باشند تا او را از ارتكاب حماقتى بزرگ و جبران‌ناپذير ، باز دارند ، نقاط ضعف شخصيت وى قابل اصلاح است .\r\nاز اين رو مهم‌ترين وصيت معاويه به پسرش ، يزيد ، همان سفارشى است كه چگونگى رفتار با سران مخالفان را برايش ترسيم كرده و مىگويد : اهل حجاز را مورد عنايت قرارده كه اينان اصل تواند ، هر كس از آنان نزد تو آمد گرامىاش بدار و به غايبانشان رسيدگى كن . به اهل عراق نيز توجّه داشته باش ؛ و اگر از تو خواستند كه هر روز كارگزارشان را عزل كنى ، چنين كن ، زيرا عزل يك عامل در نزد من محبوب‌تر از آن است كه صد هزار شمشير بر روى تو كشيده شود . به اهل شام هم نظر مرحمت داشته باش ، اينان بايد همدم و دمساز تو باشند و اگر از دشمنان گزندى رسد از آنان يارى بجوى\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nو چون بر دشمن پيروز شدى ، اهل شام را به سرزمينشان بازگردان ؛ چرا كه اينان اگر در سرزمين ديگرى اقامت گزينند ، خلق و خويى ديگر مىپذيرند .\r\nمن تنها از سه تن قريشى بر تو بيمناكم : حسين بن على ، عبدالله بن عمر و عبدالله بن زبير . عبدالله بن عمر مردى است كه سرش به كار دين گرم است و از تو چيزى نمىخواهد . اما حسين بن على مردى است سبك [ و ناچيز 
  ] ( ! ) و من اميدوارم كه خداوند با آنچه پدرش را كشت و برادرش را شكست داد تو را نيز از گزند او كفايت كند . او پيوندى نزديك و حقى بزرگ دارد و خويشاوند پيامبر صلى الله عليه و آله و سلم است . گمان ندارم كه عراقيان او را رها نكنند تا به قيامش وا دارند . اگر بر او دست يافتى از او درگذر ، زيرا اگر من باشم از او درمىگذرم . اما پسر زبير نيرنگ‌باز و كينه‌توز است هرگاه در برابر تو ايستاد بر او حمله كن ، مگر اين كه خواستار صلح با تو باشد ، كه اگر خواست بپذيرد ، و تا آن‌جا كه مىتوانى خون مردم خويش را حفظ كن . « 1 »\r\nاين وصيت - با ستايشى كه از ابن عمر و اسائه ادبى كه نسبت به امام عليه السلام در آن اراده شده است - به طور كامل با اصول كلى روش معاويه ، به ويژه در نوع رفتار با امام حسين عليه السلام هماهنگ است . زيرا او به خوبى مىدانست كه كشتن امام حسين در يك رويارويى آشكار ، و\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 238 - 239 . شيخ صدوق نيز در كتاب امالى ( ص 129 ، مجلس سىام ، حديث شماره 1 ) همين وصيت نامه را ، با تفاوت ، از امام صادق از باقر از سجاد عليهم السلام نقل كرده است . در آن‌جا آمده است : « چون معاويه در آستانه مرگ قرار گرفت ، پسرش ، يزيد ملعون را فراخواند و او را در حضور خويش نشاند و گفت : . . . » و اين كاشف از آن است كه يزيد وصيت نامه را به طور حضورى از پدرش دريافت داشته است .\r\nو در آن آمده است : « . . . اما عبدالله عمر باتوست پس همراهش باش و او را وامگذار . . . » اين در واقع كاشف از ارتباط پسر عمر با جريان نفاق و تأييد حكومت اموى است ، هر چند كه خود حكومت ، وى را يكى از دشمنانى كه از آن‌ها بيم داشت وانمود مىكرد . عبدالله عمر نيرويى اموى بود كه به دروغ در صف مخالفان درآمد ؛ و كسى كه در گفت و گوهاى وى با امام حسين عليه السلام تأمل بورزد اين حقيقت را به روشنى درمىيابد .\r\nو در آن آمده است : « اما حسين بن على منزلت او را از رسول خدا صلى الله عليه و آله و سلم مىدانى ، او از گوشت و خون رسول خدا صلى الله عليه و آله و سلم است و دانستى كه ناگزير ، عراقيان او را به سوى خود خواهند كشيد و آن‌گاه او را رها و تباه خواهند ساخت . چنانچه بر او دست يافتى حق و منزلت او را نسبت به رسول خدا صلى الله عليه و آله و سلم بشناس و او را بر كارش مؤاخذه مكن و با وجود اين ما با او آميخته‌ايم و پيوند داريم مبادا به او بدى برسانى و يا از تو ناخوشايندى ببيند . . . » . اين كاشف از آن است كه موضع معاويه پرهيز از رويارويى آشكار با امام است و اين كه چنانچه اين رويارويى آشكار روى دهد ، مورد عفو قرار گيرد - و ما دليل اين موضعگيرى را در متن بيان كرديم . . . اين چيزى است كه منابع هر دو فرقه تشيع و تسنن آن را ذكر كرده‌اند و اين احتمال كه وصيت را به دروغ به معاويه نسبت داده باشند ، بسيار ضعيف مىسازد .\r\n","page_name":" 278 ","page_number":278},
  {"content":"\r\n\r\nبه ويژه با روشى كه امام برگزيند و روند رويدادهايش را ترسيم كند ، جادوى جادوگر را به خودش بر مىگرداند و اسلام و امويت را از يكديگر جدا خواهد ساخت و چارچوب دينىاى را كه حكومت اموى بدان چسبيده است مىشكند و به امّت روحيه انقلابى و فداكارى تازه و به دور از هر گونه شائبه و ضعف روحى مىبخشد ؛ و بدين وسيله قيام‌ها يكى پس از ديگرى عليه حكومت اموى برپا مىشود و در آن شرايط شمارش معكوس عمر اين حكومت آغاز مىگردد تا به پايان حتمى خود برسد ؛ و خبر آن در سرگذشت و داستان تمدن‌هاى منقرض شده درج گردد ، « و در سنّت خداوند هرگز تبديل راه نيابد . »\r\nاز اين‌جاست كه پژوهشگر ژرف انديش مطمئن مىشود كه معاويه ناچار بايد يزيد را به متاركه با امام حسين عليه السلام سفارش كند و از او بخواهد تا كارى نكند كه امام عليه السلام را به قيام و انقلاب وادار سازد ؛ و اگر بر او دست يافت از او درگذرد . اين كار معاويه نه به دليل محبت به امام كه به انگيزهء پايدار ماندن حكومت و بيم از نتايج رويارويى علنى با امام است .\r\nمنابع تاريخى اين روايت را به گونه‌هاى ديگرى نيز نقل كرده‌اند . « 1 » مثل اين كه گفته‌اند كه معاويه از چهارتن بر يزيد بيمناك بود و آن شخص چهارم عبدالرحمن بن ابوبكر بود .\r\nاين در حالى است كه وى پيش از معاويه درگذشته بود ؛ و همين امر برخى محققان « 2 » را واداشته است تا به اين دليل و نيز دلايل ديگر ، از جمله اين كه معقول نيست معاويه پسرش ، يزيد ، را سفارش كند كه اگر بر حسين پيروز شد از او درگذرد ، اين وصيت نامه را نپذيرند و آن را دروغ انگارند .\r\nزيرا « معاويه از كسانى نبود كه احترام قرابت رسول خدا صلى الله عليه و آله و سلم را رعايت و پسرش را به مراعات آل محمد وصيت كند . هرگز ! او در دوران جاهليت با رسول خدا صلى الله عليه و آله و سلم جنگيد تا آنكه در روز فتح مكّه با ناخشنودى اسلام آورد . سپس با داماد و جانشين و پسر عموى او ، على عليه السلام ، جنگيد و بر منصب خلافت مسلمانان حمله برد و آن را به زور به چنگ آورد و پسر دختر پيامبر صلى الله عليه و آله و سلم ، حسن عليه السلام ، را مسموم ساخت . آيا با اين همه مىتوان باور كرد كه او چنين وصيتى كرده باشد ؟ ! » « 3 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 238 ؛ الكامل فى التاريخ ، ج 4 ، ص 6 .\r\n( 2 ) - ر . ك . حياة الامام الحسين عليه السلام ، ج 2 ، ص 236 - 238 .\r\n( 3 ) - همان ، ص 239 .\r\n","page_name":" 279 ","page_number":279},
  {"content":"\r\n\r\nاين‌كه چرا اين نويسنده چنين وصيّتى را بعيد مىشمرد دو دليل مىتواند داشته باشد :\r\n1 - به هم آميختن آثار و نتايج رويارويى پنهان و آشكار ميان يزيد و امام عليه السلام .\r\n2 - انحصار رويارويى به پنهانى بودن و آن هم با تدبير و طراحى امويان و در شرايط زمانى كه آنان خود تعيين مىكنند .\r\nآرى در رويارويى پنهانى براى معاويه يا يزيد امكان داشت كه براى كشتن امام عليه السلام ، از وسايل و راه‌هاى گوناگون مثل زهر و ترور و امثال آن استفاده كنند . آن گاه براى تبرئه خود از اين جنايت با ادعاهاى دروغين بر آن سرپوش بنهند و مردم را بفريبند ؛ و كشتن آن حضرت با اين شيوه ، آن پيامدهاى خطرناك رويارويى آشكار و بىپرده را هم به‌بار نمىآورد .\r\nاما كار ، تنها به رويارويى پنهانى محدود نبود ، بلكه احتمال بروز رويارويى آشكارى كه شرايط زمانى و مكانىاش را امام عليه السلام خود برگزيند و فضاى تبليغاتى آن را خود بسازد - نه آن طور كه معاويه و يزيد مىخواهند - نيز وجود داشت ، تا در نتيجه آن همه پيامدها و نتايجش به سود امام عليه السلام و زيان حكومت اموى بينجامد ، همان گونه كه در عمل ، در واقعه عاشوراى سال 61 هجرى نيز چنين شد ؛ و كارى كه معاويه در طول دوران رويارويى با امام عليه السلام از آن بيم داشت و پرهيز مىكرد روى داد .\r\nمعاويه به يقين مىدانست كه در چارچوب يك رويارويى آشكار - به ويژه رويارويى اى كه شرايط زمانى ، مكانى ، نظامى و تبليغى آن به وسيلهء امام عليه السلام طراحى شده باشد - بخشودن امام عليه السلام يك كار تبليغى و به نفع نظام اموى است . از اين رو ، اين وصيت در اين چارچوب منطقى است و با زيركى و شيوه تفكر معاويه سازگار است و بعيد شمردن آن درست نيست .\r\nاين نويسنده در پايان مىگويد : چنانچه آن وصيت موهوم درست مىبود ، همه تلاش يزيد پس از مرگ پدرش بايد در اين خلاصه مىشد كه از امام حسين عليه السلام بيعت بگيرد و از كارگزار خود بر مدينه بجدّ بخواهد كه امام حسين عليه السلام را به زور وادار به بيعت كند . « 1 »\r\n\r\n\r\n","description":"","footnote":"\r\n( 1 ) - حياة الامام الحسين عليه السلام ، ج 2 ، ص 239 ، به نقل از بحث استاد عبدالهادى مختار ، در مجله الغرى ، سال هشتم ، شماره‌هاى 9 و 10 .\r\n","page_name":" 280 ","page_number":280},
  {"content":"\r\n\r\nروشن است كه ميان وجود وصيت و اجراى آن به وسيلهء يزيد ، تلازمى وجود ندارد .\r\nممكن است معاويه يزيد را به كارهايى وصيت كند ، ولى او آن‌ها را نپذيرد و اجرا نكند .\r\nمعاويه در دوران زندگىاش يزيد را به كارهاى بسيارى سفارش كرد كه او فرمان نبرد .\r\nمانند تظاهر نكردن به بى بند و بارى ؛ و تفاوت ميان اين دو شخصيت بسيار روشن است !\r\nگاه گفته مىشود كه وصيت در غياب يزيد بود ؛ و معاويه آن را به ضحاك بن قيس فهرى و مسلم بن عقبه مرّى سپرد تا به او برسانند ؛ و احتمال مىرود كه به او نرسيده باشد !\r\nاين امرى است بسيار بعيد و هيچ كدام از روايت‌هاى تاريخى به چنين احتمالى اشاره ندارد . علاوه بر اين ، بسيار بعيد مىنمايد كه معاويه پس از گرفتن تصميم به جانشينى يزيد با او صحبت نكرده و سفارش‌هاى لازم را در مورد مسائل مهمى كه در دوران حكومتش با آن‌ها روبه رو خواهد شد ، با وى در ميان نگذاشته باشد ؛ و بدون شك ، اين مهم‌ترين موضوع بوده است .\r\nآرى ، در پايان بحث مىتوان گفت كه معاويه با پاى فشردن بر نصب يزيد پس از خود و گرفتن بيعت ولايتعهدى براى وى در عمل ، قتل امام حسين عليه السلام پس از خود را تأييد كرده است . زيرا او دست كم از دو راه مىدانست كه يزيد اين جنايت زشت را مرتكب خواهد شد ؛ و آن دو راه اين‌هاست :\r\nيكم - امّت اسلامى شنيده بود كه حسين عليه السلام به همراه ارجمندان از اهل بيت و يارانش در جايى به نام كربلا كشته خواهد شد . همچنين شنيده بودند كه قاتل او يزيد است ؛ و هرگاه عمر سعد وارد مسجد كوفه مىشد مردم به او اشاره مىكردند و مىگفتند : اين قاتل حسين است ، تا آن‌جا كه وى شكايت موضوع را به خود امام حسين عليه السلام برد . همهء اين‌ها نتيجه اخبارى بود كه از پيامبر خدا صلى الله عليه و آله و سلم ، اميرالمؤمنين عليه السلام و حسن و حسين عليهما السلام و گروهى از صحابه نقل شده بود و در ميان مردم دهان به دهان مىگشت .\r\nآيا عقل مىپذيرد معاويه‌اى كه همهء اخبار نقل‌شده از رسول‌خدا صلى الله عليه و آله و سلم و اميرالمؤمنين عليه السلام دربارهء آشوب‌ها ، به ويژه آنچه را كه به آينده بنىاميه و شمار حاكمان و مدت حكمرانىشان و امثال آن مربوط مىشد پىجويى مىكرد ، چنين چيزى را نشنيده باشد ؟\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nدوم - معاويه به خودش مىباليد كه مردم و به ويژه قريش را از همه بهتر مىشناسد ، آيا مىتوان تصور كرد كه پسرش ، يزيد ، را با اين ميزان نزديكى ، از جنبه‌هاى روحى ، انگيزه‌هاى حاكم بر او و تمايلات سركش وى و چگونگى ديدگاه او در كارها و روش حل مشكلات ؛ و بلكه كينه و دشمنى وى ، به ويژه ، نسبت به امام حسين عليه السلام نشناسد . آيا معاويه همان كسى نيست كه در نامه‌اى به امام حسين عليه السلام مىگويد : اما اى برادرزاده ، پنداشته‌ام كه انديشه‌اى بد در سر دارى ؛ خدا كند كه اين در روزگار من باشد تا قدر تو را بشناسم و از آن درگذرم . اما به خدا سوگند ، بيم آن دارم ، گرفتار كسى شوى كه به اندازه سرسوزنى مراعاتت را نكند . . . « 1 » آيا مرادش يزيد نبود ؟\r\nاز اين رو ، نخستين نتيجه عملى پافشارى معاويه بر جانشينى يزيد ، قتل امام حسين عليه السلام با علم به اين موضوع از سوى او بود ؛ و اين امر با تلاش‌هاى بازدارنده و نيز تشويق‌هايى كه از يزيد مىخواست تا با امام مدارا كند و اگر بر او پيروز شد از وى درگذرد ، منافات ندارد . دستاورد پافشارى معاويه بر جانشينى يزيد اين بود كه او كه بنيان حكومت اموى را بنا نهاد ، نخستين كسى بود كه با تعيين يزيد به جانشينى خود ، كلنگ نابودى آن را نيز زد .\r\nبنابر اين حق دارد كه بگويد : اگر علاقه به يزيد نبود ، راه هدايت خويش را در مىيافتم و مقصد خويش را مىشناختم !\r\n\r\nشخصيت يزيد بن معاويه\r\nيزيد بن معاويه در سال 25 يا 26 هجرى در كاخ امارت پر ناز و نعمت و بنده و خدمتكار شام به دنيا آمد . او در فضايى مسيحى و بسيار دور از عرف اسلامى نشو و نما يافت . گرچه اين امر در نظر نخست خواننده را تا به سرحد انكار موضوع به شگفتى وامىدارد . ولى هنگامى كه بدانيم نسب يزيد از سوى مادر به بنى كلاب مىرسد ، جاى انكار باقى نمىماند . اين قبيله پيش از اسلام كيش مسيحيت داشت ؛ و اين يكى از\r\n\r\n\r\n","description":"","footnote":"\r\n( 1 ) - شرح نهج البلاغه ، ابن ابى الحديد ، ج 18 ، ص 327 .\r\n","page_name":" 282 ","page_number":282},
  {"content":"\r\n\r\nبديهيات جامعه‌شناسى است كه جدا ساختن يك قبيله بزرگ از عقايدى كه سال‌ها با عادت‌هاى روحى و گرايش‌هاى درونى و خاطره‌هاى وجدانى آن زيسته است ناممكن مىباشد . به ويژه آن كه اين عقايد بر افكار و عادات و عرف همگانى مسلط شده باشد .\r\nتاريخ به ما مىگويد كه يزيد تا دوران جوانى يا تا پايان دوران كودكى در اين قبيله نشو و نما كرده و مفهوم اين سخن اين است كه او دورانى را كه مورد توجّه و عنايت مربيان است در آن‌جا سپرى كرده است . به اين ترتيب سرشت او با گونه‌اى از تربيت نادرست و خشونت و درشت‌خويى باديه آميخته شد . علاوه بر اين گروهى از مورخان بر اين باورند - و بعيد نيست كه درست باشد - كه از جمله استادان يزيد برخى از نسطورىهاى « 1 » شام ، از اشراقيون مسيحى ، بوده‌اند ، چه بسا كه آنچه ابن عساكر در تاريخ شام آورده است ( در باب اين كه يزيد اندكى هندسه مىدانست ) مؤيد اين باور باشد . چرا كه اين فن براى اعراب ناشناخته بود ؛ و همين امر ما را در برابر واقعيتى قرار مىدهد كه چنين تفسيرى در بر دارد و درست است . تأثير بد اين تربيت در روحيه كسى كه در آينده زمامدار مسلمانان مىشود بر كسى پوشيده نيست . . . معاويه در صدد هر چه نزديك‌تر شدن به مسيحيان و افزايش دوستى ويژه آنان نسبت به يزيد بود ، به همين خاطر است كه ( آن طور كه گفته مىشود ) در چهره كسى ميان آنان ظاهر شد كه با وى آميخته است و انسجام كامل دارد .\r\nاو چنان به آن‌ها اعتماد كرد كه به اتفاق همهء مورخان ، تربيت پسرش را به يك مسيحى سپرد .\r\nهرگاه يقين يا قريب به يقين باشد كه تربيت يزيد ، اسلامى خالص نبود ، يا به عبارت ديگر مسيحى خالص بود ، جاى هيچ شگفتىاى نيست . اگر وى متجاوز و بىباك باشد و باورهاى جامعه اسلامى را سبك بشمرد و براى آيين و اعتقاداتشان هيچ حسابى باز نكند و ارزشى قايل نباشد ، بلكه خلاف اين شگفت‌انگيز است . « 2 »\r\nيزيد در ارتكاب گناهان ، ولخرجى و شهوترانى بىپروا بود و به آداب جامعه هيچ توجّهى نداشت و براى آن‌ها ارزشى قايل نبود . معاويه هم او را از اين كارها باز\r\n\r\n\r\n","description":"","footnote":"\r\n( 1 ) - نسطوريه : جماعتى از نصارا كه با ديگران مخالفند و در زبان رومى نسطروس خوانده مىشوند . ( لسان العرب ، نسطر : ج 5 ، ص 206 ) .\r\n( 2 ) - الامام الحسين عليه السلام ، علايلى ، ص 58 - 59 .\r\n","page_name":" 283 ","page_number":283},
  {"content":"\r\n\r\nنمىداشت ، و تنها از وى مىخواست كه آن‌ها را پنهانى انجام دهد تا رسوا نشود و دشمنان از او بد نگويند و دوستان دلگير نشوند . روزى خطاب به او چنين گفت : فرزندم نبايد كه آرزوها و خواسته‌هايت را از راهى برآورده سازى كه شخصيت و قدر و منزلت تو را از بين ببرد و دشمنان از تو بد بگويند و دوستان دلگير شوند . آن‌گاه گفت : من ابياتى را برايت مىسرايم و تو آن‌ها را فرا بگير و به ذهن بسپار ؛ پس اين اشعار را خواند :\r\n انصب نهاراً فى طلاب العلا * واصبر على هجر الحبيب القريب\r\nحتى اذا الليل أتى بالدجى * واكتحلت بالغمض عين الرقيب\r\nفبا شر الليل بما تشتهى * فانما الليل نهاد الاريب\r\nكم فاسق تحسبه ناسكا * قد باشر الليل بامر عجيب\r\nغَطَّى عليه الليل استاره * فَبات فى امن وعيش خصيب\r\nولذة الاحمق مكشوفة * يسعى به كلّ عدو مريب « 1 » \r\nروز را در پى برآوردن آرمان‌هاى بلند خويش باش و بر دورى يار نزديك شكيبا باش هنگامى كه تاريكى شب فرا رسيد و خواب چشم رقيب را در ربود . شبانگاه هر چه خواهى كن كه شب ، روز هوشياران است . چه بسا فاسقى كه پارسايش مىپندارى ؛ و او شب دست به كارى شگفت مىزند . شب بر او پرده افكنده است ؛ و او در عيش و ناز و نعمت به سر مىبرد . كامرانى نادان ، آشكار است ؛ دشمنان بدگمان همه از او بد مىگويند .\r\nگويى كه معاويه از تجربهء كارهاى پنهانى شبانه خودش براى يزيد سخن مىگويد !\r\nهنگامى كه معاويه قصد گرفتن بيعت مردم براى يزيد را كرد ، از زياد خواست كه از مسلمانان بصره بيعت بگيرد . پاسخ زياد به او چنين بود : هنگامى كه مردم را براى بيعت با يزيد فرا بخوانيم چه خواهند گفت ؟ در حالى كه وى با سگ‌ها و بوزينه‌ها بازى مىكند ، لباس رنگى مىپوشد ، دايم الخمر است و در مجالس طرب حاضر مىشود . . . « 2 »\r\n\r\n\r\n","description":"","footnote":"\r\n( 1 ) - البدايه والنهايه ، ج 8 ، ص 250 .\r\n( 2 ) - تاريخ يعقوبى ، ج 2 ، ص 220 .\r\n","page_name":" 284 ","page_number":284},
  {"content":"\r\n\r\nاين خبر به روشنى نشان مىدهد كه يزيد نزد مردم به اين كار مشهور بود . سخن امام حسين عليه السلام به معاويه نيز اين مطلب را تأييد مىكند ، آن‌جا كه مىفرمايد :\r\nگويى كه پرده‌نشينى را توصيف مىكنى يا غايبى را مىستايى كه تنها تو از او خبر دارى . يزيد خود آيينهء انديشه خويش است . او جنگ سگان هار را به تماشا مىنشيند و كبوتربازى را پى مىگيرد و زنان خنياگرِ چنگ نواز سرگرم به گونه‌هاى لهو و لعب را گرد يزيد ببين و آن‌گاه او را يار خود مىيابى ، و الا اين تلاش‌ها را واگذار ! « 1 »\r\nابن كثير در تاريخش در اين باره عبارتى دارد كه به اشتهار يزيد در اين كار تصريح مىكند : او به چنگ و نوشيدن شراب و موسيقى و شكار و برگزيدن مردان و زنان خواننده و سگ و جانوران شاخ‌زن همچون قوچ و خرس و بوزينه علاقه داشت و هر روز صبح كه از خواب بر مىخواست مست بود . « 2 »\r\nحتى برخى مورخان او را پيشگام اين كار شمرده‌اند :\r\nيزيد بن معاويه نخستين كس بود كه آشكارا شراب نوشيد ، و نسبت به موسيقى و شكار و گزيدن كنيزان آوازه‌خوان و امْرَدان و سرگرم شدن با بوزينگان به گونه‌اى كه مترفان را به خنده وا دارد و جنگ دادن سگ و خروس ، از خود شيفتگى نشان مىداد . « 3 »\r\nاز آن روزى كه در كاخ پدرش ديده به جهان گشود ، هر چه مىخواست بلافاصله حاضر بود . او عادت نداشت كه خواسته‌اش رد شود ؛ و همين امر موجب شده بود تا به خلاف پدرش كه شخصيّتى چند بعدى داشت ، يك بعدى بار بيايد ؛ و چنان كوتاه نظر و نابخرد باشد كه به هيچ كارى جز از يك زاويه ننگرد . از اين رو همه دشوارىها را با بىباكى قاطعانه‌اى كه از هرگونه حكمت و پختگى و آگاهى تهى بود ، از پيش برد . گويى همه دنيا كاخ پرناز و نعمت پدر او بود و هيچ كس حق مخالفت با خواسته‌ها و تمايلات او را نداشت .\r\n« يزيد هرگز نافرمانى كسى را تحمل نمىكرد و معتقد بود كه بر همهء مردم واجب است كه از او فرمان ببرند و هر كس از فرمان او سر بر مىتافت ، سر و كارش با شمشير بود . » « 4 »\r\n\r\n\r\n","description":"","footnote":"\r\n( 1 ) - الامامة والسياسة ، ج 1 ، ص 187 .\r\n( 2 ) - البدايه والنهايه ، ج 2 ، ص 258 .\r\n( 3 ) - معالم المدرستين ، ج 3 ، ص 24 به نقل از انساب الاشراف .\r\n( 4 ) - الفتنة الكبرى ، ج 2 ، ص 237 .\r\n","page_name":" 285 ","page_number":285},
  {"content":"\r\n\r\nكوتاه نظرى ، نابخردى و آشفتگى روحى او در قضاياى بزرگى چون قضيه رويارويى با امام حسين و قيام مردم مدينه منوره به خوبى آشكار گشت .\r\nكسى كه فرمان كشتن امام حسين عليه السلام را داد خود يزيد بود . زيرا او عبيدالله زياد را ميان اين كه خودش كشته شود و يا امام حسين را بكشد و نيز ميان اين كه آزاد بماند و لقب اموى بگيرد ، يا آن كه به اصل خود باز گردد و چونان گذشته بنده‌اى رومى بماند ، آزاد گذاشت . عبيدالله مىگويد :\r\nكشتن حسين كار يزيد بود كه فرمان داد يا او را بكشم و يا خود كشته شوم ؛ من كشتن او را برگزيدم . « 1 »\r\nيعقوبى نقل كرده است كه يزيد به عبيدالله بن زياد نوشت و گفت :\r\nشنيده‌ام كه مردم كوفه به حسين نامه نوشته و از او خواسته‌اند كه نزد آنان برود و او از مكّه سوى آنان راه افتاده است . بارى از ميان شهرها شهر تو و از ميان روزگاران روزگار تو گرفتار شد . يا او را مىكشى يا اين كه غلامكى مىشوى و به نسب خود و به پدرت باز مىگردى ، پس بترس كه فرصت از دستت برود . « 2 »\r\nاما برخى از مورخان اين نامه را بدون فرمان صريح يزيد به قتل امام عليه السلام نقل كرده‌اند .\r\nمانند ابن عساكر كه آن را به طور خلاصه چنين نقل كرده است :\r\nشنيده‌ام كه حسين به سوى كوفه حركت كرده است . اين كار روزگار تو را از ميان روزگاران و شهر تو را از ميان شهرها مبتلا كرده است و از ميان كارگزاران ، تو به وسيلهء او امتحان شده‌اى و در اين امتحان يا آزاد مىشوى يا آن كه همانند بردگان به بردگى باز مىگردى . آن‌گاه ابن زياد او را كشت و سرش را براى يزيد فرستاد . « 3 »\r\nدر جاى ديگر ، ابن عساكر از چند و چون موضوع بيش‌تر كاسته است و مىگويد :\r\nو خبر بيرون آمدنش به يزيد رسيد . پس به عبيدالله پسر زياد ، كارگزار خود در كوفه نوشت و دستور داد كه با او بجنگد و اگر بر او پيروز شد وى را نزدش بفرستد . در پى آن عبيدالله ملعون سپاه را به فرماندهى سعد بن ابى وقاص به سوى حسين عليه السلام فرستاد . « 4 »\r\n\r\n\r\n","description":"","footnote":"\r\n( 1 ) - الكامل فى التاريخ ، ج 4 ، ص 140 .\r\n( 2 ) - تاريخ بعقوبى ، ج 2 ، ص 242 .\r\n( 3 ) - تاريخ ابن عساكر ( زندگينامه امام حسين عليه السلام ) ، ص 208 ، حديث 260 .\r\n( 4 ) - همان ، ص 207 ، حديث 259 .\r\n","page_name":" 286 ","page_number":286},
  {"content":"\r\n\r\nشگفت اين كه راوى عبارت اخير ، به جاى لعن يزيد كه فرمان قتل امام حسين عليه السلام را به عبيدالله داد ، عبيدالله را لعن مىكند .\r\nعبدالله علايلى گويد :\r\nاز اين رو من به روايت استوار يعقوبى اعتماد مىكنم ، مبنى بر اين كه فرمان كشتن امام حسين عليه السلام را يزيد به عبيدالله داد ؛ و در ديگر روايت‌ها ترديد مىكنم و بر اين باورم كه اين روايت‌ها براى تبرئه جنايت يزيد است ؛ و مورخان ميانه‌رو براى كاستن از تب فاجعه بدان اعتماد كرده‌اند . « 1 »\r\nچنانچه يزيد فرمان كشتن امام حسين عليه السلام را نداده بود هنگام ديدن اسيران و سرهاى مقدس بر نيزه در حالى كه بر بلندىهاى نهر جيرون مشرف بودند ، شعر زير را زمزمه نمىكرد .\r\n لما بدت تلكَ الحمول قَدْ أَشرقت * تلك الشموس على رُبى جيرونِ\r\nنعب الغراب فقلت صح او لا تصح * فلقد قضيت من الغريم ديونى « 2 » \r\nهنگامى كه كاروان [ اسيران 
  ] پديدار شد و خورشيدها [ ى برفراز نيزه 
  ] بر بلندى جيرون تابيدند . كلاغ بانگ شومى سر داد و مىگفتم : خواهى خاموش باش و خواهى بانگ برآور ؛ من طلب خود را از مقروض خود باز ستاندم .\r\nاز اين جاست كه ابن جوزى ، قاضى ابويعلى ، تفتازانى و جلال سيوطى به كفر و لعن او فتوا داده‌اند . « 3 »\r\nيزيد خود اقرار دارد كه قاتل امام حسين عليه السلام است . زيرا ، هنگامى كه سر حسين را آوردند و در دمشق برابر وى نهادند ، گفت : نعمان بشير را بگوييد بيايد . هنگامى كه آمد گفت : كار عبيدالله زياد را چگونه ديدى ؟ گفت : جنگ پيشامد روزگار است . گفت :\r\nستايش خدايى را كه وى را كشت . نعمان گفت : اميرالمؤمنين - مقصودش معاويه است - به كشتن او راضى نبود . گفت : اين پيش از خروج وى بود ؛ و چنانچه بر اميرالمؤمنين هم خروج مىكرد ، به خدا سوگند اگر مىتوانست او را مىكشت . « 4 »\r\n\r\n\r\n","description":"","footnote":"\r\n( 1 ) - الامام الحسين ، علايلى ، ص 59 - 60 .\r\n( 2 ) - تذكرة الخواص ، ابن جوزى ، ص 235 .\r\n( 3 ) - مقتل الامام الحسين ، مقرّم ، ص 350 .\r\n( 4 ) - مقتل الحسين ، خوارزمى ، ص 59 - 60 .\r\n","page_name":" 287 ","page_number":287},
  {"content":"\r\n\r\nيزيد در اين پاسخ خود اعتراف مىكند كه چون امام حسين عليه السلام خروج كرد او نيز دست به كشتن او يازيد و مسئوليت اين را پذيرفته ؛ و خداوند را به خاطر قتل او ستايش مىكند . سپس به خلاف آنچه از شيعه و سنى نقل شده است ( 1 ) كه معاويه او را به مداراى با امام و گذشت نسبت به او سفارش كرده بود ، اين موضعگيرى را به پدرش نسبت مىدهد .\r\nدر حالى كه مىدانيم مدارا با روش هوشمندانه معاويه سازگارتر است ، هيچ بعيد نيست كه يزيد ، پس از درك عظمت فاجعه‌اى كه مرتكب شده است ، بر پدرش نيز دروغ بسته باشد .\r\nچون او فريب خورده‌اى است كه هيچ نشانى از هوش و نبوغ در او به چشم نمىخورد .\r\nآرى ، ممكن بود كه معاويه نيز هرگاه امام را براى خود و حكومت اموى خطرناك مىيافت ، آن حضرت را مىكشت ، خواه خروج مىكرد يا نمىكرد ، اما نه به اين روش آشكار يزيد . او امام را مسموم يا ترور مىكرد و سپس كارش را به ديگران نسبت مىداد و خود در مقام خونخواهى او برمىآمد و امر را بر مردم مشتبه مىساخت و آنان را مىفريفت و بدين وسيله نزد بيش‌تر مردم بر محبوبيت خود مىافزود .\r\nاز اين گذشته ميان موضعگيرى معاويه نسبت به امام و موضعگيرى يزيد نسبت به آن حضرت تفاوتى روشن است ؛ و آن اين است كه معاويه هر چند - طبق آنچه در برخى روايات آمده است - اين توهم را در مردم پديد آورد كه امام حسين عليه السلام نيز مانند ديگران بيعت كرده است ، ولى در گرفتن بيعت براى يزيد بر آن حضرت سخت نگرفت . اما يزيد به امام عليه السلام اجازه بيعت نكردن نداد ، بلكه او را در انتخاب يكى از دو كار يعنى بيعت يا قتل ، آزاد گذاشت .\r\nيزيد از لاك نفاق بيرون آمد و كفر و دشمنى فزاينده‌اش را نسبت به پيامبر صلى الله عليه و آله و سلم به اشكار ساخت . او از انتساب به پيشينيان جاهل خود و وابسته بودن به جريان نفاق افتخار مىكرد و هنگامى كه سر امام حسين عليه السلام را در برابرش گذاشتند ، براى تَشَفّى خاطر به اشعار ابن زبعرى مثل زد كه مطلع آن چنين است :\r\n ليت اشياخى ببدر شهدوا * جزع الخزرج من وقع الاسل \r\nكاش نياكانم در « بدر » حاضر بودند و بىتابى خزرجيان از ضرب‌هاى نيزه را مىديدند .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nگفته شده است كه يزيد ابيات زير را هم از خودش برآن افزود :\r\n لأَهلوا واستهلوا فرحا * ثم قالوا يا يزيد لا تشل\r\nلست من عتبة ان لم أنتقم * من بنى احمد ما كان فعل\r\nلعبت هاشم بالملك فلا * خبرٌ جاء ولا وحى نزل « 1 » \r\nهلهله و شادى كنان مىگفتند : اى يزيد ، دست مريزاد\r\nاز بنى عتبه نباشم اگر از خاندان « احمد » انتقام كارهايشان را نگيرم\r\n[ آرى 
  ] بنىهاشم با حكومت [ چونان گوى 
  ] بازى كردند ؛ و هيچ خبر و وحىيى نيامده‌است .\r\nاين خود حاكى از شخصيت تك بعدى يزيد است كه از هوش معمولى هم برخوردار نبود تا چه رسد به زيركى پدرش .\r\nگويى كه يزيد با كشتن سيد الشهدا عليه السلام ، به آرزوى بزرگش دست يافته است كه سرمستى پيروزى و انتقام زودگذر ، شخصيت او را در خود فرو برد . پس از قتل حسين عليه السلام ، روزى به مجلس شراب نشست ؛ و ابن زياد نيز در سمت راست او نشسته بود . آن‌گاه رو به ساقى خويش كرد و گفت :\r\n اسقنى شربة تروى مشاشى * ثم مل فَاسْقِ مِثلَها ابن زياد\r\nصاحب السر والامانة عندى * و لتسديد مغنمى و جهادى \r\nپياله‌اى كه تشنگىام را فرو نشاند مرا بده ، سپس همانند آن را به ابن زياد بنوشان همو كه رازدار امين و همه كارهء من است .\r\nسپس به آوازه‌خوانان فرمان داد تا اين سرود را بخوانند . « 2 »\r\nفسق و فجور يزيد بر ياران وى نيز چيره گشته بود . در دوران وى ، موسيقى در مكّه و مدينه آشكار گشت . لهو و لعب رواج يافت و مردم آشكارا شراب مىنوشيدند .\r\nروى هم رفته ، وى به لهو و شكار و شراب و زن و سگ‌هاى شكارى تمايلى فراوان\r\n\r\n\r\n","description":"","footnote":"\r\n( 1 ) - ر . ك . معالم المدرستين ، ج 3 ، ص 202 - 203 .\r\n( 2 ) - مروج الذهب ، ج 3 ، ص 77 .\r\n","page_name":" 289 ","page_number":289},
  {"content":"\r\n\r\nداشت . به طورى كه بر سگ‌ها زيور طلا مىآويخت و بر آن‌ها پارچه‌هاى زربفت مىپوشانيد ؛ و به هر سگى يك غلام مىبخشيد كه او را خدمت كند ؛ و دولت را با سياستى مبتنى بر شهوت‌هاى نفسانى اداره مىكرد . دوران زمامداريش سه سال و شش ماه بود . در سال نخست حسين بن على عليه السلام را كشت . در سال دوم به مدينه حمله كرد و مدت سه روز آن را مباح شمرد ؛ و ششصد تن از مهاجران و انصار در اين حمله كشته شدند و پس از آن از بدريّون كسى باقى نماند و ده هزار تن از موالى ، اعراب و تابعان كشته شدند و دامان هزار دوشيزه آلوده شد . « 1 »\r\n\r\nخبر در مدينه\r\nكيفيت رسيدن خبر مرگ معاويه به مدينه با ديگر شهرهاى اسلامى تفاوت داشت .\r\nاين خبر با نقشه خاصى كه يزيد در شام طراحى كرده بود به آن شهر رسيد . زيرا - طبق آنچه در بيش‌تر تاريخ‌ها آمده است « 2 » - از والى خود در مدينه ، يعنى وليد بن عتبة بن ابىسفيان ، خواست كه پيش از رسيدن خبر مرگ معاويه به مردم مدينه ، نخست از حسين بن على عليه السلام و پس از آن از عبدالله بن زبير بيعت بگيرد .\r\nاين مطلب از نامهء كوچكى به اندازه گوش موش - كه يزيد همراه سوگنامه‌اى بلند بالا براى كارگزار خويش ، وليد بن عتبه ، فرستاد استفاده مىشود . متن اين نامه كوچك به روايت يعقوبى چنين بود :\r\nچون اين نامه‌ام را برايت آوردند ، حسين بن على و عبدالله بن زبير را احضار كن و از آن دو برايم بيعت بگير . چنانچه خوددارى كردند گردنشان را بزن و سرهاشان را برايم بفرست و از مردم بيعت بگير و هر كس خوددارى ورزيد حكم را درباره او و حسين بن على و عبدالله بن زبير اجرا كن . والسلام . « 3 »\r\nاين موضوع همچنين از گفتار مروان حكم ، در هنگام مشورت والى مدينه با وى\r\n\r\n\r\n","description":"","footnote":"\r\n( 1 ) - الامام الحسين ، علايلى ، ص 345 - 346 .\r\n( 2 ) - برخى از مورخان درباره نام حاكم مدينه نظر ديگرى دارند ، مثل ابن قتيبه دينورى كه نام حاكم مدينه را خالد بن حكم نقل‌كرده است .\r\n( 3 ) - تاريخ يعقوبى ، ج 2 ، ص 241 .\r\n","page_name":" 290 ","page_number":290},
  {"content":"\r\n\r\nدربارهء چگونگى گرفتن بيعت از اين افراد نيز استفاده مىشود ؛ كه در پاسخ گفت :\r\nهم اكنون در پى اين چند تن بفرست و بيعتشان را بگير ، چرا كه اگر اينان بيعت كنند هيچ كس از مسلمانان بر بيعت با يزيد اختلاف نخواهد كرد ، بنابراين پيش از اين كه خبر فاش گردد و اينان خوددارى ورزند ، بشتاب . « 1 »\r\nدر نقل الفتوح آمده است :\r\nپس مروان گفت : هم اكنون پى آنان بفرست و آن‌ها را به بيعت و درآمدن به فرمان يزيد دعوت كن ، اگر چنين كردند ، از آنان بپذير ؛ و اگر نپذيرفتند برو و پيش از آن كه از خبر مرگ معاويه آگاه شوند ، گردنشان را بزن . زيرا اگر اين را بدانند ، اين هر سه بىدرنگ مخالفت مىكنند و مردم را به سوى خود مىخوانند . « 2 »\r\nبنابر اين نقشه اين بود كه از امام حسين و عبدالله زبير و عبدالله بن عمر - طبق آنچه در برخى روايت‌ها آمده‌است - پيش‌از افشاى خبر مرگ معاويه ميان مردم مدينه ، بيعت گرفته شود .\r\nمطلب زير نيز تأييدگر اين موضوع است :\r\nهنگامى كه پيك وليد نزد امام حسين عليه السلام و عبدالله بن زبير آمد و از آنان خواست كه نزد وليد بروند ؛ و آنان را در مسجد يافت و خبر فراخوانى را به آنان رساند ، عبدالله بن زبير از امام عليه السلام مىپرسد : اى اباعبدالله ، اين ساعتى نيست كه وليد بن عتبه در آن با مردم به مجلس بنشيند . من اين موضوع و فرستادن دنبال ما در اين ساعت و فراخوانى ما را ناخوشايند مىبينم ، شما فكر مىكنيد براى چه كارى دنبال ما فرستاده است ! ؟\r\nامام حسين عليه السلام فرمود : اينك آگاهت مىكنم ، اى ابابكر ، من گمان دارم كه معاويه مرده است ، چون ديروز به خواب ديدم كه گويى منبر معاويه وارونه است و از خانه‌اش شعله آتش بلند است و اين را پيش خودم به مرگ او تعبير كردم . « 3 »\r\nچنانچه آن هنگام خبر مرگ معاويه در مدينه منتشر شده بود ، ابن زبير نيز مانند ديگر مردم از آن باخبر بود .\r\n\r\n\r\n","description":"","footnote":"\r\n( 1 ) - الامامة والسياسة ، ج 1 ، ص 206 .\r\n( 2 ) - الفتوح ، ج 5 ، ص 10 .\r\n( 3 ) - همان ، ص 11 - 12 .\r\n","page_name":" 291 ","page_number":291},
  {"content":"\r\n\r\nچنين به نظر مىرسد كه خبر مرگ معاويه تا پس از خروج امام حسين عليه السلام از مدينه ، از عموم مردم مدينه پنهان نگاه داشته شده بود ؛ و جز در سطح محدودى منتشر نگشته بود و جز شمار اندكى از خواص شهر مانند بنى اميه‌اى كه اطراف والى بودند و برخى از رجال حكومت و بنىهاشمى كه پيرامون امام حسين عليه السلام بودند و برخى از شيعيانش و عبدالله زبير و برادرانش و اطرافيان اينان و عبدالله بن عمرو خاصانش ، دراين‌باره چيزى نمىدانستند .\r\nشايد اين چيزى بود كه خود حكومت آن را در مدينه مىخواست . براى اين كه مردم را از حركت امام جدا سازد ، خواه در مدينه بماند و يا از آن خارج شود . چرا كه حكومت اموى - بر فرض باقى ماندن امام - او را به دليل بيعت نكردن در تنگنا قرار مىدادو اين كار بيش از يكى دو روز به طول نمىانجاميد ؛ و پس از بيعت امام هيچ كس از مردم از بيعت سرباز نمىزد ؛ و چنانچه برخوددارى پاى مىفشرد ناچار بود كه از ترس ترور براى خروج از مدينه چاره‌اى بينديشد ؛ و درنگ او - تا هنگام خروج - حداكثر بيش از سه شب طول نمىكشيد و مدينه از او و پيروانش خالى مىشد . در اين حال كار گرفتن بيعت از مردم مدينه در غياب امام آسان مىگشت . اما ديگر بزرگان مدينه از منزلتى كه امام عليه السلام در دل مردم برخوردار بود ، بىبهره بودند و چنين اهميتى نداشتند . گذشته از اين كه برخى از آنان در موضعگيرىها به نرمى و نداشتن قاطعيت شهره بودند . مثل عبدالله بن عمر كه من يقين دارم برخى روايات براى سرپوش نهادن تمايل وى به حكومت بنىاميه ، او را در زمره امام عليه السلام و عبدالله بن زبير و بزرگان مخالف مدينه قلمداد كرده‌اند .\r\nآنچه اعتقاد ما را مبنى بر تعمد حكومت مدينه در عدم اعلان خبر مرگ معاويه تا پس از روشن شدن موضع امام حسين عليه السلام تأييد مىكند ، اين است كه امام از والى ، وليد بن عتبه ، خواست كه از ايشان در حضور مردم بيعت بگيرد و تفاوتى ميان او و ديگران قايل نشود ؛ آن‌جا كه فرمود : كسى چون من پنهانى بيعت نمىكند ؛ و من دوست دارم كه بيعت آشكار و در حضور مردم باشد ، اگر فردا مردم را به بيعت فرابخوانى و ما را نيز همراه آنان دعوت به بيعت كنى ، كار ما يكى خواهد بود . « 1 »\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 12 .\r\n","page_name":" 292 ","page_number":292},
  {"content":"\r\n\r\nدر چنين مواقعى عادت بر اين است كه فرداى آن روز والى ، خبر مرگ خليفه را بدهد و مردم را به بيعت با جانشين او دعوت كند . اين چيزى است كه عبارت امام عليه السلام « . . . چون فردا فرا رسد و مردم را براى بيعت فراخواندى . . . » نيز بر آن اشعار دارد .\r\nولى تاريخ دربارهء اين كه وليد بن عتبه فردا يا پس‌فرداى آن روز مردم را چنان كه معمول است در مسجد براى بيعت دعوت كرده باشد چيزى براى ما نقل نكرده است . « 1 »\r\nبلكه عكس قضيه را مورد تأييد قرار مىدهد . چون وليد به يزيد نوشت و اخبار مربوط به مردم مدينه و ابن زبير و موضوع زندان را ( كه بنى عدى عبدالله بن مطيع عدوى را همراه ديگر زندانيان به زور خارج كردند ) به او گزارش داد و پس از آن كار حسين بن على عليه السلام را براى او يادآور شد و گفت : « او نه به فرمانبردارى ما اعتقاد دارد و نه به بيعت ما » « 2 »\r\nبه دنبال آن يزيد برايش نوشت :\r\nاز بنده خدا ، يزيد ، اميرالمؤمنين ، به وليد بن عتبه ، اما بعد :\r\nهمين كه نامه‌ام به تو رسيد ، براى آن كه به مردم مدينه تأكيد كرده باشى ، بار ديگر از آن‌ها بيعت بگير . عبدالله بن زبير را واگذار چرا كه تا زنده باشد هرگز از چنگ ما نخواهد رهيد و راه فرار ندارد . اما با پاسخىكه برايم مىفرستى سر حسين بن على عليه السلام نيز بايد همراه باشد .\r\nاگر چنين كردى تو را سرورى خواهم داد و پيش من جايزه و بهره فراوان دارى . والسلام\r\nاين كه مىگويد : « براى آن كه به مردم مدينه تأكيد كرده باشى ، بار ديگر از آنان بيعت بگير » حاكى از آن است كه با وجود امام حسين ، وليد هرگز نمىتوانست از مردم مدينه بيعت بگيرد ؛ و اين كه مىگويد « بار ديگر از آن‌ها بيعت بگير » اشاره به بيعت نخستى است كه معاويه با نيرنگ براى ولايتعهدى يزيد در دوران زندگى خودش گرفت . نه آن كه وليد\r\n\r\n\r\n","description":"","footnote":"\r\n( 1 ) - مگر آنچه در تاريخ ابن عساكر ( زندگينامه امام حسين عليه السلام ، تحقيق محمودى ، ص 198 حديث 225 ) در اين باره آمده‌است : « حسين و عبدالله بن زبير همان شب رهسپار مكه شدند و فردا صبح مردم براى بيعت يزيد رفتند ، و چون در جست و جوى حسين و ابن زبير برآمدند پيدا نشدند » . اين روايت علاوه بر آن كه با روايت مشهور و ثابتى كه مىگويد ، ابن زبير حداقل يك يا دو شب پيش از امام عليه السلام از مدينه خارج شد ، منافات دارد ؛ و سند آن دست كم به سبب جويرية بن اسماء كه امام صادق درباره‌اش فرمود : « اما جويريه ، زنديقى است كه هرگز رستگار نمىشود ، » ضعيف است ( اختيار معرفة الرجال : رجال كشى ) ، ج 2 ، ص 700 ، حديث 742 .\r\n( 2 ) - الفتوح ، ج 5 ، ص 17 - 18 .\r\n","page_name":" 293 ","page_number":293},
  {"content":"\r\n\r\nيك بار براى يزيد از مردم بيعت گرفته باشد و يزيد از او بخواهد كه ، به منظور تأكيد ، بار ديگر نيز از آنان بيعت بگيرد .\r\nاين كه مىگويد « عبدالله زبير را واگذار . . . » حاكى از آن است كه پسر زبير از موقعيّت و اهميتى چون امام عليه السلام برخوردار نبود .\r\nاين كه مىگويد : « با پاسخى كه برايم مىفرستى ، سر حسين بن على نيز بايد همراه باشد » ، حاكى از آن است كه وجود امام عليه السلام با آن منزلت و جايگاه مقدسى كه ميان مردم دارد ، بزرگترين مانع در راه بيعتى است كه به ويژه از مردم مدينه مىخواهد بگيرد .\r\nهمچنين محتواى اين نامه كاشف از نوع شخصيت يزيد است كه ذره‌اى از حكمت و زيركى بهره ندارد ؛ و كاشف از سطحىنگرى اوست كه در برابر خشم و خواهش خويش به واقعيت‌هاى سياسى عنايت نمىكند و نسبت به آنها بى توجّه است ؛ و در فرمان‌هايى كه صادر مىكند اين حقايق را نديده مىگيرد و درست همان گونه‌اى فرمان مىدهد كه كودكى در عالم خيال و بازى و بدون اقتضاى طبيعى و اجتماعى بدان مىپردازد .\r\nچه بسا كه يكى از دلايل يارى نشدن امام حسين به وسيلهء مردم مدينه ، همين پوشيده نگاه داشتن خبر مرگ معاويه بود . در اين دوره صدها تن صحابه و بيش از اين شمار از تابعان در شهر حضور داشتند ؛ و چنين به‌نظر مىرسدكه بيش‌تر آنها تا خروج امام ازمدينه چيزى نمىدانستند . آنها هنگامى از موضوع باخبر شدند كه امام عليه السلام در مكّه مكرمه درنگ كرد ، با اين توجّه كه شمار مدنىهايى كه پس از آن در مكّه به امام پيوستند اندك بود .\r\n\r\nفراخوانى و مشاوره در مسجد\r\nبار ديگر بايد به آغاز داستان در حوادث سال شصتم هجرى باز گرديم . . .\r\nدر روايت آمده است : « در اين سال به گفته برخى در نيمه رجب و به گفته برخى ديگر هشت روز مانده از اين ماه با يزيد بن معاويه پس از مرگ پدرش بيعت شد .\r\nهشام بن محمد به نقل از أبى مخنف گويد :\r\nيزيد در آغاز رجب سال شصت خلافت يافت و در اين هنگام وليد بن عتبة بن ابىسفيان والى مدينه ، نعمان بن بشير انصارى ، والى كوفه ، عبيدالله بن زياد والى بصره و عمرو بن سعيد بن عاص والى مكّه بود .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nهنگامى كه يزيد به خلافت رسيد ، اهتمامى جز اين نداشت كه از آن چند تنى كه در دوران معاويه هنگام فراخوانى مردم براى بيعت با ولايتعهدى يزيد از او نپذيرفته بودند ، بيعت بگيرد و از كارشان فراغت يابد .\r\nاز اين رو به وليد نوشت :\r\nبسم الله الرحمن الرحيم\r\nاز يزيد ، اميرالمؤمنين ، به وليد بن عتبه ، اما بعد : [ بدان كه 
  ] معاويه بنده‌اى از بندگان خدا بود كه او را گرامى داشت و خليفه روى زمين گردانيد و به اندازه‌اى كه تقدير بود زيست تا اجلش فرا رسيد و مرد . خدايش رحمت كند ، او پسنديده زيست و نيكوكار و پرهيزگار مرد . والسلام .\r\nو در نامه ديگرى به اندازه دو بند انگشت برايش نوشت :\r\nاما بعد ، از حسين ، عبدالله بن عمر ، عبدالله زبير به شدت هر چه تمام بيعت بگير و تا بيعت نكنند آزاد نباشند . والسلام . « 1 »\r\nاما محتواى اين نامه كوچك طبق آنچه در نقل « الفتوح » آمده است چنين بود :\r\nاما بعد ، از حسين بن على ، عبدالله بن عمر ، عبدالله زبير با شدت هر چه تمام بيعت بگير و در اين كار ايشان را هيچ مجالى نده و هر كدام‌شان كه سر باز زد ، گردنش را بزن و سرش را براى من بفرست « 2 »\r\nبر طبق اين متن ديده مىشود كه عبدالرحمن بن ابىبكر ، در روزگار معاويه در خواب مرد و گفته شد كه معاويه به او سم خوراند و او را كشت .\r\nابن عساكر اين نامه را نه به عنوان نامه‌اى كوچك و ويژه بلكه به عنوان يك نامه كلى نقل كرده و گفته است : مردم - در شام - با يزيد بيعت كردند . پس از آن ، يزيد همراه عبدالله بن عمرو بن اويس عامرى - از بنى عامر بن لؤى - نامه‌اى به وليد بن عتبه - والى مدينه - نوشت كه مردم را فرا بخوان و از بزرگان قريش آغاز كن و نخستين كسى كه از او\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 250 ؛ الكامل فى التاريخ ، ج 4 ، ص 14 با تفاوت .\r\n( 2 ) - الفتوح ، ج 5 ، ص 10 .\r\n","page_name":" 295 ","page_number":295},
  {"content":"\r\n\r\nبيعت مىگيرى بايد حسين بن على باشد ، كه اميرالمؤمنين - رحمه الله - از من عهد گرفته است با او مدارا كنم و در صلاح او بكوشم . « 1 »\r\nيعقوبى نيز آن را به عنوان يك نامهء كوچك مخصوص نقل نكرده است ؛ ولى محتواى نامه‌اى كه او نقل كرده گواه آن است كه اين نامه سرّى بوده و هيچ كس جز مسؤول مورد نظر نمىبايست از آن آگاه مىشده است . روايت يعقوبى از درست‌ترين نص‌ها در اين موضوع مىباشد . زيرا در آن از عبدالله بن عمر كه در مسأله بيعت يزيد هيچ مشكلى پيش نمىآورد نامى به چشم نمىخورد ، چرا كه وى به موضعگيرىهاى نرم و مسالمت‌آميز و پيروى كردن از مردم شهرت داشت . همچنين روايت يعقوبى به طور كامل با تنگ‌نظرى ، سرعت انفعال ، بى مبالاتى نسبت به سنّت‌ها و ارزش‌هاى اجتماعى يزيد مطابقت دارد ؛ و علاوه بر آن نظم و ترتيب نامه نيز كاشف از دقت يعقوبى است .\r\nمتن بيان يعقوبى چنين است :\r\nهنگامى كه اين نامه به تو رسيد ، حسين بن على و عبدالله بن زبير را احضار كن و از آنان برايم بيعت بگير . اگر خوددارى كردند گردنشان را بزن و سرهاشان را براى من بفرست ؛ و از مردم بيعت بگير و هر كس نپذيرفت حكم را درباره او و حسين بن على و عبدالله بن زبير اجرا كن . والسلام . « 2 »\r\nاينك به اصل داستان برگرديم و ببينيم كه وليد بن عتبه چه كرد ! ؟ روايت مىگويد :\r\nهنگامى كه خبر مرگ معاويه به او رسيد ، بر او گران آمد ؛ و در پى مروان بن حكم فرستاد ؛ كه پيش از وليد حاكم مدينه بود . پس از آن كه وليد به مدينه رفت ، مروان با اكراه نزد او رفت و آمد مىكرد . وليد كه اين را ديد نزد همنشينانش او را دشنام‌داد . اين موضوع به مروان رسيد و از او قطع رابطه كرد . از آن پس پيوسته رابطه‌اش با او قطع بود تا آن كه خبر مرگ معاويه رسيد . هنگامى كه مرگ معاويه و دستورى كه براى گرفتن بيعت از آن چند نفر بر وليد سنگينى كرد ، مروان را فراخواند . پس از آن كه نامه مرگ معاويه را خواند ، كلمه استرجاع بر زبان راند و بر او رحمت فرستاد ؛ و وليد از او نظر خواست كه چه بايد بكند ؟\r\n\r\n\r\n","description":"","footnote":"\r\n( 1 ) - تاريخ ابن عساكر ( زندگينامه امام حسين عليه السلام ) ، ص 199 ، حديث 255 .\r\n( 2 ) - تاريخ يعقوبى ، ج 3 ، ص 241 .\r\n","page_name":" 296 ","page_number":296},
  {"content":"\r\n\r\nگفت : به نظر من بايد هم‌اينك آنان را فرابخوانى و به بيعت فرمان دهى ، اگر بيعت كردند از آنان بپذير و دست از آنان بدار و گرنه ، پيش از آن كه از مرگ معاويه آگاه شوند ، آنان را گردن بزن . چرا كه اگر اينان از مرگش باخبر شوند ، هر كدام در گوشه‌اى علم مخالفت به پا مىكند و مردم را به سوى خود مىخواند . اما پسر عمر مرد جنگ و دوستدار زمامدارى مردم نيست ، مگر آن كه خلافت را بى سبب به او ببخشند .\r\nآن‌گاه وليد عبدالله بن عمرو بن عثمانِ نوجوان را فرستاد تا آنان را فرا بخواند . عبدالله آن دو را در مسجد نشسته ديد و در ساعتى كه وليد با مردم به مجلس نمىنشست نزد آنان رفت و گفت : دعوت امير را اجابت كنيد . گفتند : تو برو ما مىآييم . در اين هنگام ابن زبير به حسين گفت : فكر مىكنى در اين ساعت كه با مردم به مجلس نمىنشيند چرا در پى ما فرستاده است ؟ حسين گفت : گمان مىكنم كه طاغوتشان مرده باشد و دنبال ما فرستاده تا پيش از افشاى خبر در ميان مردم از ما بيعت بگيرد . گفت : من نيز گمانى جز اين ندارم ، شما مىخواهى چه بكنى ؟ حسين عليه السلام گفت : هم اينك مردانم را گرد مىآورم و نزد او مىروم . آنان را بر در مىنشانم و خود بر او وارد مىشوم . گفت : از رفتن نزد او بر تو بيمناكم : فرمود : اگر توان دفاع نداشته باشم بر او وارد نمىشوم . « 1 »\r\nدر روايت ديگرى آمده است كه ابن زبير به امام حسين عليه السلام گفت : اى اباعبدالله ، حدس بزن كه براى چه كارى در پى ما فرستاده است ؟ حسين عليه السلام فرمود : جز براى بيعت به دنبال ما نفرستاده است ، گفت : نظرت چيست ؟ فرمود : نزد او مىروم و اگر قصد چنين كارى را داشت ، از او نمىپذيرم . « 2 »\r\nدر گفت و گوى ميان امام عليه السلام و ابن زبير به خوبى ديده مىشود كه موضعگيرى امام و اين كه مىخواهد چه بكند كاملًا روشن است و در مقام مشورت هيچ چيزى را از ابن زبير پنهان نمىكند . به عكس ، تمام تلاش ابن زبير اين بود كه بداند امام چه خواهد كرد و درباره كارى كه او خود مىخواهد انجام دهد هيچ نگفت !\r\n\r\n\r\n","description":"","footnote":"\r\n( 1 ) - الكامل فى التاريخ ، ج 4 ، ص 14 - 15 ؛ تاريخ الطبرى ، ج 4 ، ص 250 - 251 ، با تفاوت .\r\n( 2 ) - الامامة والسياسة ، ج 1 ، ص 206 .\r\n","page_name":" 297 ","page_number":297},
  {"content":"\r\n\r\nدر كتاب « الفتوح » اين بخش از داستان به گونه‌اى نقل شده است كه به دليل جزئيات مهمى كه در آن‌جا هست و ابن اثير و طبرى و ابن قتيبه ذكر نكرده‌اند نمىتوان از آن چشم پوشيد . بنابر اين روايت را به ترتيبى كه در الفتوح آمده است مىخوانيم :\r\nابن اعثم گويد : چون نامه يزيد به وليد رسيد و آن را خواند گفت : انا لله وانا اليه راجعون . واى بر وليد بن عتبه ، چه كسى او را در اين حكومت وارد ساخت ؟ مرا با حسين ، پسر فاطمه ، چه كار ؟ . . . آن‌گاه به دنبال مروان بن حكم فرستاد و نامه را به او نشان داد . او نامه را خواند و پس از بر زبان راندن كلمه استرجاع گفت : خداوند اميرالمؤمنين معاويه ، را رحمت كند ! وليد گفت : نظرت را درباره اين گروه بگو ، به نظر تو چه بايد بكنم ؟ گفت : همين ساعت در پى آنان بفرست و از آنان بخواه كه با يزيد بيعت كنند و به فرمانش درآيند . اگر چنين كردند از آنان بپذير و اگر سر باز زدند ، آنان را بياور و پيش از آن كه از مرگ معاويه مطلع شوند گردن بزن . زيرا كه اگر اين موضوع را بدانند هر كدام در گوشه‌اى قيام و اظهار مخالفت مىكنند و مردم را به خود مىخوانند . در اين صورت بيم آن دارم كه چيزى از آنها به تو برسد كه ياراى مقابله‌اش را نداشته باشى ، بجز عبدالله بن عمر كه گمان ندارم در كار خلافت با هيچ كس منازعه كند مگر آن كه خلافت سراغش بيايد و او به عنوان پيشكش آن را بپذيرد . بنابر اين پسر عمر را رها كن ؛ « 1 » و دنبال حسين بن على و عبدالرحمن بن ابىبكر و عبدالله بن زبير بفرست و از آنان بيعت بگير . با اين كه مىدانم ، حسين بن على هرگز زير بار بيعت با يزيد نمىرود و فرمانش را بر خود واجب نمىشمرد . به خدا سوگند اگر من جاى تو بودم ، يك كلمه هم درباره حسين مشورت نمىكردم تا اين كه گردنش را مىزدم و هر چه باداباد !\r\nوليد بن عتبه لختى سر به زير افكند ، آن‌گاه سر را بلند كرد و گفت : اى كاش وليد از مادر زاده نشده بود و نامى از او برده نمىشد ! و چشمانش پر از اشك شد .\r\n\r\n\r\n","description":"","footnote":"\r\n( 1 )\r\n- هرگاه كه پسر عمر چنين بوده است و همهء مورخان هم بر اين قضيه اتفاق نظر دارند ، پس چگونه به عنوان يكى از سران‌مخالف در روايات راه يافته است ؟ ! و بعد از آن كى پسر عمر مخالفت كرده است ؟ كسى كه در گفت و گوهاى وى با امام حسين تأمل بورزد ، در مىيابد كه پسر عمر يكى از زبان‌هايى بود كه به حكومت اموى خدمت مىكرد . در روايت امالى صدوق ( ص 129 ، مجلس 30 ، حديث 1 ) گذشت كه معاويه در وصيتش به يزيد گفت : « اما پسر عمر با توست او را داشته باش و او را وامگذار » .\r\n","page_name":" 298 ","page_number":298},
  {"content":"\r\n\r\nمروان خدانشناس گفت : اى امير ، از آنچه گفتم ناراحت مباش چرا كه خاندان ابوتراب از گذشته روزگار پيوسته با ما دشمن بوده‌اند و هستند . همينان بودند كه خليفه عثمان بن عفان را كشتند ، آن‌گاه رفتند و با اميرالمؤمنين جنگيدند . اى امير ، گذشته از اين من ايمن نيستم كه اگر به ويژه كار حسين بن على را هر چه زودتر فيصله ندهى از منزلتى كه نزد اميرالمؤمنين يزيد دارى ساقط نشوى .\r\nآن‌گاه وليد بن عتبه به او گفت : آهسته ! واى بر تو اى مروان از اين سخن ، درباره پسر فاطمه درست صحبت كن كه او بازمانده فرزندان پيامبر است .\r\nسپس به دنبال حسين بن على ، عبدالرحمن بن ابىبكر ، « 1 » عبدالله بن عمر و عبدالله بن زبير فرستاد و آنان را فراخواند . پيك ، كه عبدالله بن عمرو بن عثمان بن عفان بود ، نزد آنان رفت و هنگامى كه آنان را در خانه‌هايشان نيافت به مسجد رفت و آنها را نزد قبر پيامبر صلى الله عليه و آله و سلم ديد بر آنان سلام كرد ، آن‌گاه ايستاد و گفت : دعوت امير را اجابت كنيد !\r\nحسين عليه السلام گفت : هرگاه كه ما از اين مجلسمان فراغت يافتيم ، خداوند اين كار را خواهد كرد ، ان شاء الله .\r\nپيك نزد وليد بازگشت و موضوع را به او گزارش داد .\r\nعبدالله بن زبير به حسين بن على روى كرد و گفت : اى اباعبدالله ، اين ساعتى است كه وليد با مردم به مجلس نمىنشيند ، من اين موضوع را كه در اين ساعت سوى ما فرستاده و در چنين وقتى ما را فراخوانده است ناخوشايند مىدانم ، فكر مىكنى به چه منظورى ما را خواسته است ؟\r\nحسين عليه السلام گفت : هم اينك مىگويم ، اى ابابكر ، گمان دارم كه معاويه مرده است . زيرا ديروز به خواب ديدم كه منبر معاويه واژگون است و از خانه‌اش آتش زبانه مىكشد ؛ و من اين را پيش خودم به مرگ او تعبير كردم .\r\nابن زبير گفت : اى پسر على ، بدان كه موضوع همين است ، اى اباعبدالله اگر تو را به بيعت با يزيد بخوانند چه خواهى كرد ؟ !\r\n\r\n\r\n","description":"","footnote":"\r\n( 1 ) - گفتيم كه عبدالرحمن بن ابىبكر در روزگار معاويه مرد . همچنين قابل توجّه است كه در اين قضيه هيچ اثرى از وى ديده‌نمىشود ، جز آن كه از دعوت شدگان بود .\r\n","page_name":" 299 ","page_number":299},
  {"content":"\r\n\r\nگفت : من هرگز با او بيعت نمىكنم . زيرا پس از برادرم حسن ، خلافت از آن من بود و معاويه هر چه خواست كرد . او براى برادرم حسن سوگند ياد كرد كه پس از خود خلافت را در هيچ يك از فرزندان خود قرار ندهد ؛ و اگر من زنده بودم آن را به من باز گرداند .\r\nحال كه معاويه از دنيا رفته و به هيچ يك از تضمين‌هايى كه به من و برادرم حسن داده عمل نكرده است ، به خدا سوگند اينك در امر خلافت جايى نداريم .\r\nاى ابابكر تو قضاوت كن ، چگونه مىتوانم با يزيد بيعت كنم ؟ ! در حالى كه مردى است فاسق و فسق را آشكار مىكند ، شراب مىنوشد با سگان و يوزپلنگ‌ها بازى مىكند و با بازماندگان خاندان پيامبر كينه مىورزد ، نه به‌خدا سوگند هرگز چنين چيزى نمىشود !\r\nدر همين حال كه آن دو سرگرم گفت و گو بودند ، بار ديگر پيك نزدشان بازگشت . . « 1 » و گفت : يا اباعبدالله ، امير براى شما دو تن در مجلس نشسته است ، برخيزيد و نزدش برويد . . .\r\nحسين عليه السلام او را راند و گفت : اى مادر مرده ، برو پيش امير خود . هر كدام از ما بخواهد كه نزد او برود مىرود ، من هم اينك سوى او حركت خواهم كرد ان شاء الله تعالى .\r\nپيك بار ديگر نزد وليد بازگشت و گفت : خداوند كار امير را راست گرداند ، فقط حسين بن على اجابت كرد و به دنبال من نزد تو مىآيد .\r\nمروان بن حكم گفت : به خدا سوگند كه حسين خدعه كرده است .\r\nوليد گفت : آرام گير . كسى چون حسين خدعه نمىكند و چيزى را كه بعد به آن عمل نكند ، نمىگويد .\r\n. . . آن‌گاه حسين رو به حاضران كرد و گفت : برخيزيد و به خانه‌هايتان برويد كه من نزد اين مرد مىروم تا ببينم نزد او چه خبر است و چه مىخواهد .\r\nابن زبير گفت : فدايت شوم اى پسر دختر رسول خدا صلى الله عليه و آله و سلم من بر تو ترسانم كه تو را نزد خود حبس كنند و هرگز از تو دست برندارند تا آن كه بيعت كنى يا كشته شوى .\r\nحسين عليه السلام گفت : من به تنهايى بر او وارد نمىشوم ؛ و اصحاب و خدمتكاران و يارانم و اهل حق از شيعيانم را جمع مىكنم و به آنان فرمان مىدهم كه همگى شمشيرهايشان را\r\n\r\n\r\n","description":"","footnote":"\r\n( 1 ) - ببينيد كه بازهم در اين‌جا اثرى از عبدالرحمن بن ابىبكر و عبدالله بن عمر نيست ، جايى كه شايسته است كه بر طبق‌سياق داستان حضور داشته باشند .\r\n","page_name":" 300 ","page_number":300},
  {"content":"\r\n\r\nبكشند و زير جامه بگيرند و همراهم بيايند ؛ و هرگاه اشاره كردم و گفتم : « اى خاندان پيامبر وارد شويد » ، وارد شوند و هر چه فرمان دهم اجرا كنند . من هرگز نمىپذيرم و تن به خوارى و ذلت نمىدهم . به خدا سوگند مىدانم ، چيزى سراغ ما آمد كه گريزى از آن نيست و قضاى الهى دربارهء من رقم خورده است ، و او كسى است كه درباره خاندان پيامبر صلى الله عليه و آله و سلم هر چه بخواهد و خشنود باشد ، انجام مىدهد . « 1 »\r\n\r\nديدار صورى و اعلام نپذيرفتن بيعت\r\nباز مىگرديم به ادامه داستان و چگونگى ديدار امام عليه السلام و وليد .\r\nابن اعثم روايتش را ادامه مىدهد و مىگويد :\r\nآن‌گاه حسين بن على عليه السلام به منزل خويش رفت و آب خواست . جامه پوشيد و با آب وضو ساخت و برخاست و دو ركعت نماز گزارد و در نماز هر چه دوست داشت از خداوند خواست . چون از اين كار فراغت يافت ، دنبال مردان قبيله و دوستان و خاندانش فرستاد و آنان را از كار خويش آگاه ساخت . آن‌گاه فرمود :\r\nبر در خانه اين مرد باشيد من مىروم و با او سخن مىگويم ، چنانچه شنيديد ، صدايم بلند شد و سخنم را شنيديد كه شما را صدا زدم : « اى خاندان پيامبر » ، بدون اجازه به درون خانه بريزيد ، آن‌گاه شمشيرها را بكشيد ولى شتاب مورزيد . اگر چيز ناخوشايندى ديديد ، شمشير بكشيد و هر كس را كه آهنگ كشتن مرا داشت بكشيد .\r\nآن‌گاه حسين عليه السلام از خانه بيرون آمد ، در حالى كه عصاى پيامبر صلى الله عليه و آله و سلم را به دست داشت و سى تن از خاندان ، موالى و شيعيانش وى را همراهى مىكردند ؛ تا آن كه آنان را بر در خانه وليد بن عتبه متوقف كرد و فرمود : ببينيد كه چه سفارشى به شما كرده‌ام و از آن تجاوز مكنيد ، من اميدوارم كه سالم نزد شما باز گردم . « 2 »\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 10 - 13 .\r\n( 2 ) - همان ، ص 13 .\r\n","page_name":" 301 ","page_number":301},
  {"content":"\r\n\r\nاما شيخ مفيد روايت كرده است كه امام عليه السلام به آنان فرمود :\r\nوليد مرا در اين هنگام فراخوانده است . و از اين كه مرا به امرى وادارد كه نپذيرم ، ايمن نيستم . او مورد اطمينان نيست . پس همراه من باشيد و چون بر او وارد شدم ، بر در خانه بنشينيد و هرگاه شنيديد كه صدايم بلند شد ، درآييد و او را از [ رساندن گزند به 
  ] من بازداريد . « 1 »\r\nباز مىگرديم به روايت ابن اعثم كه مىگويد :\r\nسپس حسين بر وليد بن عتبه وارد شد و بر او سلام كرد . وليد پاسخ سلام را نيك داد و امام عليه السلام را به خود نزديك گردانيد . . . در اين حال مروان بن حكم نيز در مجلس نشسته بود و ميان مروان و وليد دعوا و بگو مگو بود .\r\nحسين عليه السلام رو به وليد كرد و گفت : خداوند كار امير را راست گرداند ؛ و صلاح بهتر از فساد و پيوند بهتر از خشونت و كينه‌جويى است . « 2 » اينك گاه آن رسيده است كه باهم گرد آييد ؛ و سپاس خدايى را كه ميان شما الفت ايجاد كرد .\r\nآن دو در اين باره پاسخى به امام عليه السلام ندادند .\r\nسپس حسين عليه السلام گفت : آيا از معاويه خبرى نداريد ، او بيمار بود و بيماريش به درازا كشيده بود اكنون حالش چطور است ؟\r\nوليد آهى بلند و نفسى عميق كشيد و گفت : اباعبدالله ، خداوند در مصيبت فقدان معاويه به تو پاداش خير دهد ، او براى شما عموى با اخلاصى بود . او مرگ را چشيده و اين نامه اميرالمؤمنين يزيد است .\r\nحسين عليه السلام گفت :  إِنَّا لِلَّهِ وَ إِنَّا إِلَيْهِ راجِعُونَ  « 3 » ، اى امير ، خداوند پاداش تو را نيز زياد گرداند ، ولى مرا به چه منظور فراخوانده‌اى ؟ !\r\nگفت : شما را براى بيعت فرا خوانده‌ام ؛ و مردم همه بر او اتفاق كرده‌اند .\r\n\r\n\r\n","description":"","footnote":"\r\n( 1 ) - الارشاد ، ص 221 .\r\n( 2 ) - در تاريخ الطبرى ( ج 4 ، ص 251 ) آمده است : « و پيوند بهتر از بريدن است » .\r\n( 3 ) - بقره ( 2 ) ، آيه 156 .\r\n","page_name":" 302 ","page_number":302},
  {"content":"\r\n\r\nحسين عليه السلام فرمود : كسى چون من پنهانى بيعت نمىكند ، « 1 » من دوست مىدارم كه بيعت آشكارا و در حضور مردم باشد ؛ چون فردا فرا رسيد و مردم را به بيعت فراخواندى ، مرا نيز دعوت كن تا كار يك جا صورت گيرد .\r\nوليد گفت : اباعبدالله ، گفتى و نيك گفتى ، من هم دوست داشتم از شما همين پاسخ را بشنوم و گمان من درباره شما همين بود . پس به بركت خداوند ، هدايت يافته باز گرد تا آن كه فردا همراه مردم نزد من بيايى .\r\nمروان بن حكم گفت : يا امير ، اگر حسين اين ساعت از تو جدا شود ، هرگز با تو بيعت نخواهد كرد و تو بر او و بر امثال او چيره نخواهى شد . بنابراين او را نزد خود زندانى كن و اجازه رفتن مده تا آن كه بيعت كند و گرنه گردنش را بزن .\r\nحسين عليه السلام روبه او كرد و گفت : نفرين بر تو اى پسر كبود چشم ، آيا به كشتن من فرمان مىدهى ! ؟ به خدا سوگند دروغ گفتى . به خدا سوگند اگر هر كدام از مردم چنين آرزويى را مىداشت ، پيش از اين زمين را با خونش آبيارى مىكردم ؛ و اگر تو چنين چيزى را مىخواهى ، اگر راست مىگويى ، آرزوى زدن گردن مرا بكن .\r\nآن‌گاه حسين عليه السلام رو به وليد كرد و گفت : يا امير ، ما خاندان پيامبر صلى الله عليه و آله و سلم ، گنجينه رسالت ، جايگاه آمد و شد فرشتگان و محل رحمتيم . خداوند به وسيله ما گشود و به وسيله ما پايان بخشيد . يزيد مردى است فاسق و شراب‌خوار . نَفْس‌هاى محترم را مىكشد و فسق را آشكار مىسازد . كسى چون من با چون اويى بيعت نمىكند ، ولى ما و شما شب را به صبح مىآوريم و ( در آيندهء نزديك ) مىبينيم و مىبينيد كه كدام از ما به خلافت شايسته‌تر است .\r\nمردم خارج خانه صداى بلند امام با مروان را شنيدند و مىخواستند وارد خانه شوند\r\n\r\n\r\n","description":"","footnote":"\r\n( 1 ) - در تاريخ الطبرى ( ج 4 ، ص 251 ) آمده است : و نمىبينم كه تو اين را به طور سرى از من بپذيرى ، بدون آن كه آشكارا نزدمردم اعلام كنم . گفت : بلى . در الامامة والسياسة ( ج 1 ، ص 206 ) آمده است : در بيعت پنهانى خيرى نيست ، و خير در آشكار است و آن‌گاه كه مردم حاضر شدند ، كار يكى مىشود » . در ارشاد ( ص 21 ) آمده است : گمان ندارم كه تا آشكارا بيعت نكنم و مردم آن را ندانند ، بيعت پنهانى مرا بپذيرى .\r\n","page_name":" 303 ","page_number":303},
  {"content":"\r\n\r\nكه امام از خانه خارج شد و به سرعت نزد آنان رفت و به آنان فرمان داد كه به خانه‌هايشان باز گردند ؛ و خود نيز به خانه‌اش باز گشت . « 1 »\r\nآن‌گاه مروان بن حكم به وليد بن عتبه گفت : با من مخالفت ورزيدى ، تا آن كه حسين از دستت رفت . آگاه باش ، به خدا سوگند هرگز چنين فرصتى به دست نخواهى آورد ؛ و به خدا سوگند كه آنان بر تو و بر اميرالمؤمنين خروج خواهند كرد . اين را دانسته باش . « 2 »\r\nوليد بن عتبه گفت : واى بر تو ! كشتن حسين را به من پيشنهاد مىكنى ، در حالى كه با كشتن او دين و دنيايم را از دست مىدهم . به خدا سوگند دوست ندارم كه همه دنيا را به چنگ آورم و قاتل حسين بن على ، پسر زهرا ، بوده باشم . به خدا سوگند گمان نمىكنم كسى خداى را با كشتن حسين ديدار كند ، جز اين كه كفه ميزان او در روز قيامت سبك است ؛ و خداوند به او نمىنگرد و او را پاكيزه نمىسازد و براى او عذابى دردناك است .\r\n. . . آن‌گاه مروان لب فرو بست . « 3 »\r\n\r\nدرنگ و نگرش\r\nتأملى در گفت و گوى مشورتى ميان وليد بن عتبه و مروان بن حكم ، پيش از ديدار با امام عليه السلام و در رويدادهاى ديدار امام با والى مدينه ، وليد ، در حضور شيطان سركش ، مروان حكم ، به نگرش‌هاى چندى مىانجامد كه مهم ترينش اين‌هاست :\r\n\r\n1 - نقشه نظامى براى حفاظت جان امام عليه السلام\r\nامام عليه السلام هنگامى كه عازم ديدار با وليد بن عتبه گشت ، احتياط كرد و گروهى كافى از\r\n\r\n\r\n","description":"","footnote":"\r\n( 1 ) - در تاريخ الطبرى ( ج 4 ، ص 252 ) آمده است : سپس بيرون آمد و بر يارانش گذشت و آنان همراهش رفتند تا به منزلش رسيد .\r\n( 2 ) - در ارشاد ( ص 221 - 222 ) آمده است : مروان گفت : به خدا سوگند اگر اين ساعت حسين از نزد تو بيرون رود و بيعت نكند چنين فرصتى هرگز به تو دست نخواهد داد تا آن كه كشتار ميان شما و او بسيار شود مرد را حبس كن و نبايد از نزد تو بيرون رود تا آن كه بيعت كند يا گردنش را بزنى . حسين در اين هنگام از جا برخاست و گفت : اى پسر كبودچشم ، تو مرا مىكشى يا او ! ؟ به خدا سوگند دروغ گفتى و مرتكب گناه شدى . . .\r\n( 3 ) - الفتوح ، ج 5 ، ص 13 - 14 .\r\n","page_name":" 304 ","page_number":304},
  {"content":"\r\n\r\nمردان مسلح خويش ( به روايت الفتوح ، سى مرد از خاندان و موالى و شيعيانش ) را با خود برد تا از توطئه بنىاميه براى ترور آن حضرت در مقر وليد بن عتبه جلوگيرى كند .\r\nيعنى همان جايى كه طبق آنچه در روايت شيخ مفيد آمده است از ديدگاه امام ناامن بود .\r\nبه ويژه آن كه اموىها مىدانستند كه امام حسين عليه السلام براى قيام و شورش عليه آنان در پى شرايط و فرصت مناسب است ؛ « 1 » و دليل انتخاب متاركه موقت حضرت با معاويه در دوره زندگى وى به عللى كه به شخصيت معاويه مربوط بوده است ، بر مىگردد و ما در اين باره در بحث‌هاى پيشين به تفصيل سخن گفتيم .\r\nمروان بن حكم در اين ديدار اين آگاهى و پذيرش واقعيت را به روايت الفتوح اين گونه بروز مىدهد « به خدا سوگند كه بر تو و بر اميرالمؤمنين خروج خواهند كرد » و اين سخن او ( به روايت ارشاد ) « به خدا سوگند اگر هم اينك حسين از تو جدا شود و با او بيعت نكند ديگر هرگز به چنين فرصتى دست نخواهى يافت تا آن كه كشتار ميان شما و آنان فراوان گردد » ، از اين آگاهى پرده برداشت .\r\nبنابراين بسيار احتمال داشت كه حكومت اموى ، براى خاموش‌ساختن شعله‌هاى انقلاب پيش‌از برافروخته شدن و فراگير گشتن ، امام راترور كند و همچنين از اين امكان برخوردار بود كه اين كار را در مدينه يا مكّه ، چنان كه در اثناى بحث خواهد آمد ، به اجرا درآورد .\r\nپس از قتل امام در مقرّ والى در تاريكى پس از نيمه شب - بر فرض موفقيت‌آميز بودن عمليات ترور - ، حكومت اموى مىتوانست كه به ويژه براى گمراه سازى بنىهاشم و نيز عموم مردم داستانى دروغين بسازد و بى گناهى را به قتل آن حضرت متهم كند . سپس در چارچوب يك جنگ و گريز ساختگى ، خودش آن متهم را به قتل برساند ؛ و از اين ميان به\r\n\r\n\r\n","description":"","footnote":"\r\n( 1 ) - در فصل نخست زير عنوان « اخبار مربوط به كشتن آن حضرت » به تفصيل گفتيم كه در آن دوران اخبارى دربارهء آشوب‌هاو فتنه‌ها از پيامبر صلى الله عليه و آله و سلم ، اميرالمؤمنين و خود امام حسين عليه السلام ميان مردم دهان به دهان مىگشت مبنى بر اين كه حسين عليه السلام با گروهى از برگزيدگان از يارانش در كربلا از زمين عراق كشته مىشود و قاتل او هم يزيد است . بلكه اصحاب على عليه السلام هرگاه عمر سعد به مسجد مىآمد با اشاره به او مىگفتند : اين كشنده حسين بن على است . تا آن‌جا كه عمر شكايت اين موضوع را به خود امام حسين عليه السلام برد ؛ و بر پژوهشگران پوشيده نيست كه اموىها به عنوان بخشى از جريان نفاق به چنين اخبارى توجّه بسيار زيادى داشتند .\r\n","page_name":" 305 ","page_number":305},
  {"content":"\r\n\r\nعنوان طالب خون و انتقام گيرنده امام ظاهر شود ؛ و همزمان و پيش از آغاز و اعلام انقلاب ، رهبرش را از ميان برده است .\r\nقصد امام عليه السلام اين بود كه با فراهم آوردن نيرويى نظامى متشكل از سى تن از خاندان و موالى و شيعيانش اين فرصت احتمالى را از آنان بگيرد ؛ و به آنان فرمان داد تا مسلحانه ، بر در خانه منتظر اشاره ايشان براى ورود باشند . با اين روش امام مىتوانست از هرگونه پيش‌آمد بد و احتمالى در ديدار با وليد جلوگيرى كند .\r\n\r\n2 - دليل تقاضاى بيعت علنى امام عليه السلام\r\nهمچنين در اين ديدار مشاهده مىشود كه امام با روشى حكيمانه و مطمئن هنگام تقاضاى والى براى بيعت با يزيد - طبق آنچه در نقل الفتوح آمده است - فرمود :\r\n« كسى چون من پنهانى بيعت نمىكند . من دوست دارم كه بيعت آشكار و در حضور مردم باشد ؛ چون فردا فرا رسيد و مردم را به بيعت فراخواندى ، مرا نيز دعوت كن تا كار يكى باشد . » در حالى كه بر هيچ انسان آگاهى پوشيده نيست كه امام هر چند كه ميان اجتماع مردم در مسجد هم حضور مىيافت با يزيد بيعت نمىكرد . آيا او همان كسى نيست كه به برادرش محمد حنفيه گفت : « اى برادر ، به خدا سوگند اگر در دنيا هيچ ملجأ و پناهگاهى هم نباشد هرگز با يزيد بن معاويه بيعت نمىكنم » .\r\nدر اين صورت هدف مورد نظر امام از ارائه چنين پيشنهادى چه بود ؟ آيا دليل درخواست امام اين بود كه از تنگناى دعوت والى براى بيعت با يزيد در اين ديدار برهد ؛ و به اميد دست يافتن به فرصتى وسيع‌تر براى رهايى از اين گرفتارى ، كوشيد تا آن را به تأخير افكند ! ؟\r\nاگر يادآور شويم كه اولًا امام نه پنهانى و نه آشكارا با يزيد بيعت نمىكرد و ثانياً ، احتياطهاى لازم را با گماردن نيروى نظامى كافى بر در خانه براى هر گونه پيش آمد ناخوشايندى انجام داد ؛ و ثالثاً در پايان اين ديدار محال بودن بيعت خود با يزيد را اعلام داشت و فرمود :\r\n« كسى چون من با يزيد بيعت نمىكند » ، بلكه در پايان همين ديدار قيام و خروج خويش را اعلام داشت و فرمود : « ليكن ما و شما شب را به صبح مىبريم و مىنگريم و مىنگريد كه\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nكدام‌مان به بيعت و خلافت سزاوارتر است . » آن‌گاه در مىيابيم كه مقصود از اين تقاضا ، به تأخير افكندن بيعت به منظور دستيابى به فرصتى بيش‌تر براى رهايى از تنگنا نبوده است .\r\nآنچه ما از تأمل در اين موضوع بدان دست يافته‌ايم اين است كه قصد امام از اين كه والى از او بپذيرد كه آشكارا همراه با مردم بيعت كند اين بود كه از تأثير و گستردگى عامل تبليغى در اجتماع عمومىاى كه عادتاً مردم مدينه براى بيعت ، در آن فراخوانده مىشدند ، بهره‌بردارى كند ، چرا كه اگر نپذيرفتن بيعت با يزيد را در برابر عموم اهل مدينه اعلام مىكرد و حقيقت فسق و فجور و بىباكى يزيد را در مقابل اين جمعيّت انبوه رسوا مىگرداند و آنان را به خوددارى از بيعت با او تشويق مىنمود و به قيام عليه او وامىداشت و قيام خويش را در برابر آنان علنى مىساخت و عزم خود را مبنى بر قيام عليه يزيد روشن مىكرد ؛ و آنان را به اخبارى كه از رسول خدا صلى الله عليه و آله و سلم درباره او و تأييد و يارى و قيام همراه او نقل و ميان مردم رايج است فرامىخواند ، به يقين اين كار در راستاى آماده‌سازى مردم مدينه براى خوددارى از بيعت با يزيد و يارى امام تأثير بسيار مهمى مىگذاشت و چنانچه در عمل تحقق مىيافت ، امام عليه السلام از تقاضا منظور ديگرى نداشت .\r\nاما مروان ناپاك به اهميت دستاوردهاى اين تقاضا پى برد و براى جلوگيرى از موفقيت آن مداخله كرد و از وليد خواست كه امام عليه السلام را پيش خود زندانى كند تا بيعت كند يا گردنش را بزند . در نتيجه امام ناچار شد تا شتاب بورزد و موضع خود را مبنى بر خوددارى از بيعت با يزيد به صراحت آشكار سازد و در همين ديدار آن را اعلام كند و آن تأثيرى را كه از عامل تبليغاتى در چنين اجتماعى براى به دست آوردن تأييد همگانى و يارى قيام خويش اميد داشت دست بكشد .\r\n\r\n3 - مروان و هدف دوگانه\r\nمروان بن حكم در گفت و گوى مشورتى پيش از ديدار و نيز در گفت و گوى هنگام ديدار ، شيطانى بود كه مىكوشيد تا با يك تير دو نشان بزند . زيرا از سويى به دليل كينه و دشمنى نسبت به اهل بيت قتل امام را آرزو مىكرد و از سوى ديگر آرزو داشت كه اين جنايت را وليد مرتكب شود تا اين كه در مدينه ، به ويژه ، و در سرزمين‌هاى اسلامى ،\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nبه‌طور عام فتنه بزرگى برپا شود كه كم‌ترين نتيجه آن عزل وليد از منصب واليگرى مدينه باشد . همهء اين‌ها از روى حسد و كينه نسبت به وليد بود كه منصب كارگزارى مدينه را به جاى او اشغال كرده بود .\r\nمعناى اين سخن اين نيست كه مروان با اين كار از دوستى با امويان خارج شده بود .\r\nبلكه او مىديد كه اين هر دو خواسته در راستاى مصلحت حكومت اموى است : يكى از آن‌ها امويان را از دست نيرومندترين دشمنشان يعنى امام حسين عليه السلام مىرهانيد و ديگرى اموى ناتوانى را كه در نظر مروان به قاطعيتى مطلوب نياز داشت ، بر كنار مىكرد .\r\nمروان بر استوارى خود در دوستى با بنىاميه در ديدارش با امام حسين عليه السلام در صبح روز بعد تأكيد كرد و بار ديگر از امام عليه السلام خواست كه با يزيد بيعت كند ؛ همانطور كه تهديد امام عليه السلام را در صورت بيعت نكردن نيز تكرار كرد .\r\nروايت مىگويد : فرداى آن روز امام حسين عليه السلام براى آگاهى از اوضاع از خانه بيرون رفت و به ناگاه در راه با مروان حكم برخورد كرد .\r\nمروان گفت : اباعبدالله من خيرخواه توام ، بيا و از من اطاعت كن تا هدايت و راهنمايى شوى !\r\nحسين عليه السلام گفت : خيرخواهى تو كدام است ؟ بگو تا بشنوم !\r\nمروان گفت : به فرمان من با اميرالمؤمنين يزيد بيعت كن كه خير دنيا و دين تو در اين كار است .\r\nحسين عليه السلام كلمه استرجاع به زبان آورد و فرمود : انا للّه وانا اليه راجعون ، هرگاه كه امّت به حكمرانى چون يزيد مبتلا شود بايد فاتحه اسلام را خواند .\r\nآن‌گاه رو به مروان كرد و گفت : واى بر تو ! آيا مرا به بيعت با يزيد فرمان مىدهى ؟ در حالى كه او مردى است فاسق ! اى پر لغزش ، گزاف گفتى . من تو را بر اين سخن نكوهش نمىكنم . چرا كه تو همان لعنت شده‌اى هستى كه پيامبر صلى الله عليه و آله و سلم تو را در پشت پدرت حكم بن ابى العاص لعنت كرد . از لعنت شده رسول خدا صلى الله عليه و آله و سلم ، انتظارى جز دعوت كردن به بيعت يزيد نمىرود .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nآن‌گاه فرمود : اى دشمن خدا از من دور شو كه ما خاندان رسول خداييم . حق در ميان ماست و زبان ما به حق گوياست . من از رسول خدا صلى الله عليه و آله و سلم شنيدم كه فرمود : « خلافت بر خاندان ابوسفيان و آزادشدگانِ فرزندان آزاد شده حرام است . پس هرگاه كه معاويه را بر منبرم ديديد ، شكم او را پاره كنيد . » به خدا سوگند مردم او را بر منبر جدّ من ديدند و آنچه را كه فرموده بود عمل نكردند و خداوند آنان را به يزيد - كه خداوند عذابش را در آتش افزون كند - گرفتار كرد .\r\nمروان از سخن حسين به خشم آمد و گفت : به خدا سوگند دست از تو برندارم تا آنكه با خوارى با يزيد بن معاويه بيعت كنى . شما خاندان ابوتراب پرگو هستيد و دل‌هايتان از كينه خاندان ابوسفيان پر است ؛ و حق داريد كه با آنان دشمنى بورزيد و آنان نيز حق دارند كه با شما دشمنى بورزند .\r\nآن‌گاه حسين عليه السلام گفت : واى بر تو اى مروان ، از من دور شو كه تو پليدى و ما خاندان پاك پيامبر صلى الله عليه و آله و سلم هستيم كه خداوند عزوجل بر پيامبرش آيه نازل كرد و فرمود :\r\n « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  « 1 »\r\nمروان سرش را به زير افكند و چيزى نگفت .\r\nآن‌گاه امام حسين عليه السلام فرمود : اى پسر كبود چشم ، مژده باد تو را به هر آنچه از رسول خدا صلى الله عليه و آله و سلم خوش نمىدارى ، در آن روزى كه نزد پروردگار حاضر شوى و جدّم درباره حق من و حق [ ادعايى 
  ] يزيد از تو بازخواست كند .\r\nمروان خشمناك رفت تا به خانهء وليد بن عتبه درآمد و آنچه را كه از حسين بن على شنيده بود گزارش داد . « 2 »\r\n\r\n4 - شخصيت وليد بن عتبه\r\nهمچنين از ظاهر گفت و گوى مشورتى ميان وليد بن عتبه و مروان بن حكم ، پيش از اجتماع با امام عليه السلام و در گفت و گوى وليد با امام در اثناى ديدار ، ديده مىشود كه وليد بن\r\n\r\n\r\n","description":"","footnote":"\r\n( 1 ) - خدا فقط مىخواهد آلودگى را از شما خاندان [ پيامبر 
  ] بزدايد و شما را پاك و پاكيزه گرداند . [ احزاب ( 33 ) ، آيهء 33 
  ] .\r\n( 2 ) - الفتوح ، ج 5 ، ص 16 - 17 .\r\n","page_name":" 309 ","page_number":309},
  {"content":"\r\n\r\nعتبه از شخصيت‌هاى متمايز اموى است كه دوستى اهل بيت و به ويژه امام حسين عليه السلام را در دل نهفته دارد .\r\nاينكه پس از خواندن نامه نخست يزيد ، مبنى بر سخت‌گيرى نسبت به امام براى بيعت مىگويد : انا لله وانا اليه راجعون ، اى واى بر وليد بن عتبه ، چه كسى او را به اين حكومت وارد ساخت مرا با حسين ، پسر فاطمه ، چه كار ؟ و اينكه در برابر مروان مىگويد : « اى كاش وليد زاده نشده بود و نامى از او برده نمىشد » و اينكه به مروان گفت :\r\n« كسى چون حسين خدعه نمىورزد و چيزى را كه بعد عمل نكند نمىگويد » و همچنين اين سخنش كه « واى بر تو ، مرا به كشتن حسين وا مىدارى ، در حالى كه با كشتن او دين و دنيايم را از دست مىدهم ، به خدا سوگند اگر همهء دنيا را به من بدهند دوست ندارم كه قاتل حسين بن على ، پسر فاطمه ، باشم . به خدا سوگند گمان ندارم كسى حسين بن على را بكشد ، جز اين كه در قيامت ميزان او نزد خداوند سبك است و خداوند او را پاكيزه نمىگرداند و برايش عذابى دردناك است » ؛ و اينكه هنگام رسيدن نامه دوم يزيد مبنى بر فرستادن سر امام حسين همراه جواب ، گفت : « نه به خدا سوگند ، خدا نكند كه من كشنده حسين بن على باشم ؛ و اگر يزيد دنيا را يكسره به من بدهد ، پسر دختر رسول خدا صلى الله عليه و آله و سلم را نمىكشم » ؛ « 1 » و اين سخن وى هنگامى كه پنداشت امام عليه السلام از مدينه بيرون رفته است :\r\n« خداى عزوجل را سپاس كه مرا به خون حسين بن على مؤاخذه نخواهد كرد » ، « 2 » همه و همه نشان مىدهد كه وليد بن عتبه نسبت به امام حسين عليه السلام معرفت و محبّت داشت . اين سخنان ، گوياى آن است كه آنچه موجب درگيرى ميان ترس از خدا و محبت اهل بيت و ميان اجراى فرمان يزيد - كه به گفته خودش دين و دنياى او را مىبرد - در درون او شده بود ، اثر اندك ديانت در قلب وى بود .\r\nاما نقل‌هاى ديگرى وجود دارد كه دلالتى به خلاف اين دارد ؛ و تأكيد مىورزد كه وليد بن عتبه با اخلاص تمام در خدمت حكومت اموى بود . حتى اگر اين خدمت ايجاب كند\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 18 .\r\n( 2 ) - همان .\r\n","page_name":" 310 ","page_number":310},
  {"content":"\r\n\r\nكه با امام درشت‌گويى و بىادبى كند ؛ چنان كه از اين نقل برمىآيد : « وليد با حسين بن على به درشتى سخن گفت » « 1 » يا اين كه اين خدمت در قالب تهديد امام به كشتن باشد ، چنان كه در عمل نيز روى داد ؛ آن‌گاه اهل عراق را از ديدار با امام عليه السلام منع كرد و در پاسخ خطاب توبيخ‌آميز امام عليه السلام كه فرمود : « اى كسى كه به خويشتن ستم روا مىدارى و نسبت به پروردگارت عصيان مىورزى ، چرا ميان من و اين مردمى كه حقى را كه تو و عمويت از من نشناخته‌ايد ، شناخته‌اند مانع مىشوى . » ، گفت : « كاش بردبارى ما نسبت به تو خشم ديگران را بر تو برنينگيزد ، تا آن‌گاه كه دست تو آرام باشد ، گناه زبانت قابل بخشش است .\r\nاگر مىدانستى كه پس از ما چه روى خواهد داد ، همانطور كه نسبت به ما دشمنى مىورزيدى ، ما را دوست مىداشتى » . « 2 »\r\nاز مجموعه آنچه دربارهء وليد ، در مقام واليگرى مدينه ، گفته شد به يك نتيجه‌گيرى كلى مىتوان رسيد و آن اين است كه وليد بن عتبه به دليل وابستگى قبيله‌اى به امويان ، نهايت اخلاص را نسبت به حكومت بنى اميه دارا بود و حريصانه مىكوشيد تا بنىاميه را بر ديگران برترى بخشد ؛ و اين با قائل بودن به منزلت خاص اهل بيت در نزد خداوند منافاتى ندارد . بنابراين در ميان بنىاميه نيز افرادى با چنين شخصيتى بوده‌اند كه به دليل وابستگى به آن‌ها با تمام توان در پيشبرد و خدمت به منافعشان مىكوشيدند ؛ و در همان هنگام آرزو مىكردند كه با بنىاميه به ويژه اهل بيت برخورد نداشته باشند ؛ و از خداوند مىخواستند كه آنان را در چنين موضعى قرار ندهد و وليد از اين قبيل بود .\r\nولى اينان در گرفتارىهاى سخت همچنان غير قابل اطمنيان بودند و در حالت ضعف روحى و طغيان دوگانگى شخصيت ، براى اجراى فرامين حاكمان سركش بدترين جرايم را هم به اجرا درمىآوردند .\r\nاز اين روست كه مىبينيم امام عليه السلام به آن دسته از مردانش كه بر در خانه وليد مىگمارد تا در صورت نياز مداخله كنند ، او را نامطمئن معرفى مىكند و مىفرمايد : « وليد در اين\r\n\r\n\r\n","description":"","footnote":"\r\n( 1 ) - تاريخ ابن عساكر ( زندگينامه امام حسين عليه السلام ) ، ص 200 ، حديث 255 .\r\n( 2 ) - انساب الاشراف ، ج 3 ، ص 156 ، حديث 15 .\r\n","page_name":" 311 ","page_number":311},
  {"content":"\r\n\r\nهنگام مرا فراخوانده است و از اين كه مرا به كارى [ ناخوشايند 
  ] وادارد ، ايمن نيستم و او غير قابل اطمينان است . . . » « 1 »\r\nعلاوه بر اين همچنين مىتوان گفت كه وليد در طول دوران زمامدارى خود در روزگار معاويه ، با مشكلى جدّى رو به رو نشد ، زيرا معاويه نيز همانند وليد دوست مىداشت كه كارهاى مشكل را در وهلهء نخست با مدارا و نرمى و زيركى حل كند و در مواقع لازم نيز شكيبايى بورزد . ولى پس از مرگ معاويه ، وليد در اداره امور با مشكلى اساسى و بزرگ روبه رو گرديد ؛ و آن اين بود كه فرمان‌ها و راه‌حل‌هايى كه براى مشكلات از سوى يزيد ارائه مىشد ، به خلاف شيوه‌هاى موفقيت‌آميز مديريتى و حكومتى و با شتاب ، استبداد و سختگيرى همراه بود ؛ و اين امر وليد را در اجراى فرامين سختگيرانه‌اى كه براى او صادر مىشد ، به ويژه در دشوارترين موضوع‌ها يعنى بيعت گرفتن از امام حسين عليه السلام در تنگناى بسيار شديد قرار داد .\r\nاز ظاهر متون تاريخى چنين برمىآيد كه وليد ، مشكل را با روشى كه خود مىخواست و با گونه‌اى مدارا و مهربانى و هوشمندى حل كرد - نه آن طور كه يزيد مىخواست - و بر امام عليه السلام سخت نگرفت . همانطور كه نقشه كشيد و در راستاى طرح دور نگهداشتن مردم از امام عليه السلام ، تا هنگام خروج آن حضرت از مدينه خبر مرگ معاويه را پوشيده نگه داشت . زيرا كه تاريخ‌هاى معتبر همان‌طور كه پيش از اين گفتيم ، گزارشى دربارهء تشكيل يك اجتماع همگانى در مدينه براى بيعت نقل نكرده است . اين راهى بود كه وليد به خلاف فرمان‌هاى تند و سختگيرانه يزيد پيمود . همين امر كينه يزيد را برانگيخت و پس از بيرون رفتن امام عليه السلام از مدينه ، بلافاصله او را عزل كرد و عمرو بن سعيد اشدق را به واليگرى شهر گماشت .\r\nدر اين‌جا ناچاريم تا يك نكته مهم تاريخى را ثبت كنيم و آن اين است كه :\r\nرفتار توأم با نرمى و مداراى وليد با امام حسين عليه السلام و پرهيز او از ايجاد تنگنا و سختگيرى با آن حضرت ، از عواملى بود كه امام عليه السلام را كمك كرد تا با كاروانى از خانواده\r\n\r\n\r\n","description":"","footnote":"\r\n( 1 ) - ارشاد ، ص 221 .\r\n","page_name":" 312 ","page_number":312},
  {"content":"\r\n\r\nو اهل بيت و برخى از يارانش بدون هيچ مانع ، تنگنا يا خطر قابل ذكرى از مدينه خارج گردد . چنانچه براى مثال مروان بن حكم والى مىبود ، بسيار احتمال داشت كه امام را ترور كند يا دست كم به اقامت اجبارى در مدينه وادار سازد و از ترك گفتن شهر جلوگيرى كند ، كه در چنين شرايطى قدرت حاكمه همهء احتياطها و آمادگىهاى لازم را معمول مىداشت و به امام عليه السلام اجازهء بيرون رفتن از حلقه محاصره را نمىداد ؛ و از قيام وى در فضايى گسترده‌تر جلوگيرى مىكرد . در نتيجه انقلاب در نطفه خفه مىشد و هزاران پرده از دروغ‌هاى تبليغاتى اموى و ادعاهاى كاذب بر آن افكنده مىشد !\r\nوجود وليد بن عتبه به عنوان حاكم مدينه در آن هنگام ، از فرصت‌هاى خوبى بود كه به انقلاب حسينى اجازه داد تا از حلقهء مراقبت اموىها كه از هنگام رحلت امام حسن انتظارش را داشتند تا آن را در نطفه خفه كنند وارهد .\r\n\r\n5 - همگام با نخستين عامل انقلاب حسينى\r\nنخستين عامل از عوامل قيام مقدس حسينى ، عامل خوددارى از بيعت با يزيد بود كه امام حسين عليه السلام آن را در دوران تلاش معاويه براى گرفتن بيعت براى ولايتعهدى يزيد ، اعلام كرد .\r\nقاطعيت امام در خوددارى از بيعت با يزيد از روز نخست تا هنگامى كه يزيد به حكومت رسيد ، همان بود كه بود و هيچ گونه تزلزل يا ضعفى در آن راه نيافت .\r\nمعاويه از موضعگيرى قاطعانه امام در خوددارى از بيعت چشم پوشيده بود ، زيرا ترجيح مىداد وضعيت متاركه با امام حفظ گردد ؛ و به همان دلايلى كه پيش از اين گفتيم از مزاحمت براى امام و برانگيختن آن حضرت پرهيز داشت .\r\nبا آن كه امام مخالفت قاطع خود را از بيعت با يزيد در دوران معاويه اعلام كرده بود ، عامل خوددارى از بيعت در دوران معاويه ، موجب آغاز انقلاب حسينى نگشت زيرا از سويى امام عليه السلام نيز به همان دلايلى كه زير عنوان « چرا امام در دوران معاويه قيام نكرد » گفته شد ، به نوبه خود ماندن بر حالت متاركه و عدم قيام را تا وى زنده بود ترجيح مىداد ؛ و از سوى ديگر تا آن هنگام ، يزيد هنوز عملًا پس از پدرش خليفه نشده بود .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nبنابراين رويارويى ميان امام حسين و حكومت اموى از همان هنگام از سوى امام اعلام شده بود ، اما تا زنده بودن معاويه و به زمامدارى نرسيدن يزيد به تأخير افتاده بود .\r\nدر اين‌جا پرسشى مطرح مىشود و آن اين است كه چنانچه يزيد پس از آن كه بعد مرگ پدرش ، عملًا حاكم گشت ، از امام عليه السلام درخواست بيعت نمىكرد و آن حضرت را به خودش وا مىگذارد ، آيا امام در برابر حكومت او سكوت مىكرد و مىنشست و متاركه و صلح را برمىگزيد ؟\r\nدر پاسخ به اين سؤال بايد اين حقيقت را يادآور شويم كه تفكيك ميان عامل خوددارى از بيعت با يزيد و عامل طلب اصلاح در امّت و امر به معروف و نهى از منكر يك تفكيك اعتبارى است نه حقيقى . اين تفكيك را ما در ذهن ارائه مىدهيم و گرنه واقعيت خارجى ندارد . زيرا اين دو عامل در اصل به هم آميخته‌اند . بنابراين سبب خوددارى امام عليه السلام از بيعت جز براى جلوگيرى از مفسده و از ميان نرفتن صلاح و متلاشى نشدن معروف و استحكام نيافتن منكر نبود ؛ و آن حضرت به اين منظور در پى اصلاح و تغيير در امّت جدش و انجام امر به معروف و نهى از منكر برآمد كه به يكى از مصاديق بارز منكر يعنى حكومت فاسدى كه يزيد گستاخ در رأس آن قرار داشت پايان دهد .\r\nتأمل در سخنان نخستين امام عليه السلام كه به صراحت تمام بيان شده است به هم‌آميختگى و تفكيك ناپذيرى اين دو عامل را به روشنى نشان مىدهد . خوددارى امام از بيعت با يزيد ، در مجلس والى وقت مدينه ، وليد بن عتبه ، از همان لحظه‌هاى نخست با طلب اصلاح در امّت و برپايى خلافت حقه توأم بود چنان كه آن حضرت در احتجاج با وليد بن عتبه فرمود : اى امير ، ما اهل بيت نبوت ، گنجينه رسالت ، محل آمد و شد فرشتگان و جايگاه رحمتيم . خداوند به وسيله ما گشود و به وسيله ما پايان داد . يزيد مردى فاسق ، شراب‌خوار و كشنده نَفس محترم است . او آشكارا فسق و فجور مىكند و كسى چون من با او بيعت نمىكند ، ولى ما و شما شب را به صبح مىآوريم و آن‌گاه مىبينيم و مىبينيد كه كدام يك از ما به خلافت و بيعت سزاوارتر است . « 1 »\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 14 .\r\n","page_name":" 314 ","page_number":314},
  {"content":"\r\n\r\nهمچنين آميختگى ميان اين دو عامل ، در احتجاج‌هاى امام حسين عليه السلام عليه معاويه در قضيه بيعت ولايتعهدى يزيد نيز به روشنى براى هر تأمل ورزنده‌اى آشكار است .\r\nمفهوم به هم آميخته بودن عامل خوددارى از بيعت و عامل طلب اصلاح و امر به معروف و نهى از منكر اين است كه چنانچه اموىها امام حسين عليه السلام را به حال خودش وا مىگذاشتند و از او درخواست بيعت نمىكردند ، آن حضرت آنان را به حال خود وانمىگذاشت و از آن‌ها دست بر نمىداشت .\r\nپوشيده نماند كه قاطعيت امام حسين عليه السلام در نپذيرفتن بيعت و آن چيزى كه امام در سخنشان با محمد حنفيه از آن پرده برداشت و فرمود : « اى برادر ، به خدا سوگند اگر در دنيا ملجأ و پناهگاهى نبود باز هم هرگز با يزيد بن معاويه بيعت نمىكردم » « 1 » ناشى از يك انگيزه شخصى نبود ، بلكه انگيزه‌اى عقيدتى داشت .\r\nامام حسين عليه السلام ترجيح داد كه كشته شود و زير بار بيعت با يزيد نرود . زيرا كه خطر بيعت با وى متوجّه اسلام مىشد نه شخص خودش ، به اين معنا كه اين خطر ، نظام كلى اسلام و فلسفه برپايى حكومت اسلامى را تهديد مىكرد و اين مسأله‌اى جزئى و تقيه‌بردار نبود .\r\nمفهوم بيعت امام عليه السلام با يزيد ، مشروعيت بخشى و تأييد تحول شكل حكومت اسلامى به پادشاهى موروثى و ستمگرانه بود ؛ و از جمله معانى چنين كارى بقاى حكومت و قدرت در خاندان بنى اميه است . چيزى كه به نوبه خود ، مفهومش اين بود كه قدرت در دست خطرناك‌ترين شاخه از شاخه‌هاى جريان نفاق كه - از هنگام رحلت پيامبر صلى الله عليه و آله و سلم - پيوسته در پى نابودى اسلام ناب محمدى بود باقى بماند .\r\nهنگامى كه كار به معاوية بن ابوسفيان رسيد ، اين مرد زيرك در مدت بلند زمامدارى و حيله‌هاى ماهرانه و اسلوب‌هاى گوناگون خويش توانست همهء امّت اسلامى را در همه زمينه‌ها بفريبد . تا جايى كه بيشتر مردم جز آنچه اموىها زير عنوان اسلام مطرح مىكردند يا در زمينه‌هاى اعتقادى ، قانون‌گذارى و اخلاق اسلامى مىپسنديدند ، نمىديدند و جز اسلام اموى نمىشناختند ؛ و تفاوتى ميان اسلام و امويت نمىديدند ؛ و نمىدانستند كه حقيقت چيزى جز اين است .\r\n\r\n\r\n","description":"","footnote":"\r\n( 1 )\r\n- الفتوح ، ج 5 ، ص 21 .\r\n","page_name":" 315 ","page_number":315},
  {"content":"\r\n\r\nوانگهى اگر امام حسين عليه السلام با يزيد بيعت كرده بود ، محققاً با اين كارش بر شايعهء يكى بودن اسلام و امويت و حقانيت و مشروعيت اسلام اموى و مشروعيت همه ساخته‌هاى جريان نفاق مهر صحت مىخورد ؛ و اين مشروعيت انحرافى استمرار مىيافت و اين به معناى نابودى كامل اسلام ناب محمدى بود .\r\nاز اين‌جا بود كه امام حسين عليه السلام تأكيد داشت كه بيعت با يزيد به معناى پايان دادن به اسلام است ، چنان كه به مروان بن حكم فرمود :  « إِنَّا لِلَّهِ وَ إِنَّا إِلَيْهِ راجِعُونَ ،  « 1 » آن‌گاه كه امّت گرفتار حاكمى چون يزيد گردد فاتحه اسلام را بايد خواند » . « 2 »\r\nدر پايان شايان ذكر است كه بيعت امام حسين عليه السلام با يزيد - گذشته از پايان بخشيدن كامل به اسلام - به معناى مشروعيت بخشيدن به همه بدىها و تبهكارىهاى حكومت اموى و از جمله دشنام به امام على عليه السلام و لعن بر آن حضرت بود كه در دوران معاويه مرسوم گشته بود .\r\n\r\n\r\n","description":"","footnote":"\r\n( 1 )\r\n- بقره ( 2 ) ، آيهء 156 .\r\n( 2 ) - الفتوح ، ج 5 ، ص 17 .\r\n","page_name":" 316 ","page_number":316},
  {"content":"\r\n\r\n\r\nفصل چهارم : آغاز سفر « پيروزى با شهادت »\r\n- چرا امام حسين عليه السلام در مدينه نماند ؟\r\n- واپسين شب‌هاى حضور در مدينه\r\n- آخرين ديدارها در مدينه\r\n- سوگوارى زنان بنى عبدالمطلّب\r\n- سوگوارى ام المؤمنين ، ام سلمه ( رض )\r\n- ام سلمه ( رض ) و خداحافظىها\r\n- عمر أَطرف و منطق مدارا و عافيت‌طلبى\r\n- محمد بن حنفيه ، نصيحت و وصيت\r\n- درنگ و نگرش\r\n- كاروان حسينى ، بيرون مدينه\r\n- ديدارهاى ميان راه\r\n- در آستانهء مكّه مكرّمه\r\n\r\n","description":"","footnote":"","page_name":" 317 ","page_number":317},
  {"content":"\r\n . \r\n","description":"","footnote":"","page_name":" 318 ","page_number":318},
  {"content":"\r\n\r\n\r\nچرا امام حسين عليه السلام در مدينه نماند ؟\r\nچرا امام حسين عليه السلام مدينه منوره را ترك گفت و خروج از آن شهر را برگزيد ؟ آيا با وجود شمار فراوان بنىهاشم و صحابه از مهاجران و انصار و تابعان بسيارى كه در اين شهر بودند ، بازهم در آن شهر امنيت نداشت ؟\r\nآيا با وجود برخوردارى امام از قداستى خاص ، منزلتى و الا و جايگاهى بلند در قلب‌هاى مردم مدينه ، بازهم در آن شهر كسى بود كه به خود جرأت دهد و عليه آن حضرت اقدام به رويارويى نظامى كند ؟\r\nآيا امكان ترور امام عليه السلام در مدينه وجود داشت ؟ !\r\nآيا خروج در حال ترس و نگرانى حضرت از بيم تحقق اين امر دربارهء وجود شريف خود و ياران و اصحاب برگزيده‌اش بود ؟\r\nيا آن كه امام عليه السلام در پس همهء اين‌ها چيز ديگرى را جست و جو مىكرد ؟\r\nبر آگاهان پوشيده نيست كه احتمال وقوع درگيرى نظامى در مدينه ، ميان امام و يارانش از سويى و نيروى حكومت اموى از سوى ديگر ، به سبب حماقت يزيد بن معاويه بسيار زياد بود . نمونه بارز رفتار يزيد ، دستورهاى سختگيرانهء وى به والى وقت مدينه ، وليد بن عتبه ، مبنى بر قتل امام حسين در صورت خودارى از بيعت ، به ويژه در نامه اخيرش بود . والى مدينه پس از ديدار با امام و خوددارى آن حضرت از بيعت ، به\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nيزيد نوشت : « او نه فرمانبردارى از ما را وظيفه خود مىداند و نه بيعت با ما را » « 1 » ؛ و يزيد از سخن او به شدت خشمگين شد - وى هرگاه خشمگين مىشد چشمانش بر مىگشت و لوچ مىشد - و خطاب به او چنين نوشت : « از عبدالله ، يزيد ، - اميرالمؤمنين به وليد بن عتبه . اما بعد ، چون اين نامه به تو رسيد ، براى تأكيد يك بار ديگر از مردم مدينه بيعت بگير ؛ و عبدالله بن زبير را واگذار كه مادامى كه زنده باشد ، هرگز از چنگ ما رهايى نيابد .\r\nسر حسين بن على بايد با پاسخ اين نامه همراه باشد . اگر چنين كنى به تو مهترى مىبخشم و نزد من جايزه‌اى بزرگ و دولت و نعمت فراوان دارى ، والسلام » « 2 »\r\nبر فرض اين كه والى مدينه ، وليد بن عتبه - فرمان يزيد را دربارهء قتل امام عليه السلام اجرا نمىكرد - تاريخ نقل مىكند كه پس از دريافت نامه يزيد گفت : نه به خدا سوگند ، خدا نكند كه من قاتل حسين بن على باشم . اگر يزيد همه دنيا را يك جا به من بدهد ، پسر دختر رسول خدا صلى الله عليه و آله و سلم را نخواهم كشت - « 3 » امويان ديگرى امثال مروان بن حكم و امثال او بودند كه اين فرمان را اجرا كنند . بهترين گواه آن درگيرى مسلحانه‌اى است كه نزديك بود ميان امويان به فرماندهى مروان بن حكم و بنىهاشم ، در روز دفن امام حسن عليه السلام روى دهد .\r\nاما تأمل در اين موضوع نشان مىدهد كه اموىها به جاى آن كه امام حسين عليه السلام را با شيوه‌اى پيچيده ترور كنند و بعد به خود چهره‌اى بىگناه بگيرند ، رويارويى نظامى را انتخاب نمىكردند . زيرا در صورت ترور امام مىتوانستند خود را خونخواه وى قلمداد كنند و بدين وسيله در دل مردم جا باز كرده آنان را به سوى خود متمايل سازند .\r\nميان اموىها كسانى اهل هوش و نقشه و تدبير بودند و كسانى هم نادان و نابخرد و گمراه . بدون شك هوشمندانشان - بر طبق روش معاويه در رها شدن از دشمنانش - روش ترور امام را بر روش رويارويى مسلحانه آشكار ترجيح مىدادند .\r\n\r\n\r\n","description":"","footnote":"\r\n( 1 )\r\n- الفتوح ، ج 5 ، ص 18 .\r\n( 2 ) - همان .\r\n( 3 ) - همان .\r\n","page_name":" 320 ","page_number":320},
  {"content":"\r\n\r\nاز آن‌جاكه احتمال ترور بسيار زياد بود ، امام حسين عليه السلام با يك محاسبه واقع‌بينانه براى اجتناب از تحقق اين نقشه ، به لحاظ زمانى از رويدادها پيشى جست و از مدينه بيرون رفت .\r\nگواه اين كه يزيد قصد داشت امام حسين عليه السلام را به شكلى مبهم و پيچيده يا آشكار به قتل برساند ، نامه‌هايى است كه براى وليد بن عتبه فرستاده است . گرچه دلايل تاريخى ديگرى نيز در اين باره وجود دارد مثل آنچه در نامه ابن عباس خطاب به يزيد آمده است :\r\nفراموش نمىكنم كه تو حسين بن على را از حرم رسول خدا صلى الله عليه و آله و سلم تا حرم خداوند تعقيب كردى و مردانى را به كمين ترورش گذاشتى ، آن‌گاه او را از حرم خداوند به كوفه كوچاندى تا از آن‌جا با حالت ترس و نگرانى بيرون آمد ، در حالى كه چه در گذشته و چه حال ، او عزيزترين ساكنان سرزمين بطحا بوده است . چنانچه در حرمين مىماند و آهنگ پيكار تو را مىكرد . بيش از همه فرمان او را مىبردند . اما او خوش نداشت كه حرمت حرم خدا و حرم رسول خدا را بشكند . « 1 »\r\nاز اين بخش نامه ابن عباس چنين بر مىآيد كه يزيد تلاش داشت امام عليه السلام را در مدينه يا مكّه مكرمه ترور كند .\r\nبراى پيشى گرفتن از حوادث احتمالى ، امام حسين عليه السلام با كاروان خويش از مدينه بيرون آمد ، زيرا حرم رسول خدا صلى الله عليه و آله و سلم براى پسر دختر رسول خدا صلى الله عليه و آله و سلم جايگاهى امن به شمار نمىرفت .\r\nاين درست است كه امام از بيم آن كه مبادا آن حضرت را ترور كنند و حرمت حرم رسول خدا صلى الله عليه و آله و سلم را با قتل ناگهانى او يا در يك رويارويى مسلحانه با وى بشكنند ، از مدينه بيرون آمد . ولى در كنه قضيه اين نيز درست است كه اين ترس در چارچوب ترسى بزرگ‌تر قرار داشت و آن در نطفه خفه‌شدن قيام حضرت در مدينه ، آن هم در شرايط زمانى و مكانى و در صحنه‌اى ساختگى كه امويان خود آن را تهيه و اجرا مىكردند ، بود .\r\nاينان مىتوانستند كه از قتل امام حسين عليه السلام به نفع خودشان بهره‌بردارى تبليغاتى كنند ؛ و در آن صورت نه تنها فاجعه وارده بر اسلام ، همچنان باقى مىماند ، بلكه شدت نيز مىيافت .\r\nهمه اصرار امام عليه السلام بر اين بود كه قتل وى - كه تا هنگام خوددارى از بيعت اجتناب‌ناپذير بود - در شرايط زمانى و مكانىاى كه خود انتخاب مىكند تحقق يابد ، تا\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ، ص 248 - 249 .\r\n","page_name":" 321 ","page_number":321},
  {"content":"\r\n\r\nدشمن نتواند بر آن سرپوش نهد و يا به نفع خود بهره‌بردارى كند . زيرا در آن صورت هدف‌هايى كه امام از شهادت خويش دنبال مىكرد ؛ و قصد داشت تا وجدان امّت را بيدار كند و در مسير صحيح مورد نظرش سوق دهد ، در نطفه خفه مىگرديد .\r\nبنابراين خروج ايشان از مكّه و همچنين مدينه ، علاوه بر پرهيز از كشته شدن در يكى از اين دو شهر و در نتيجه شكسته شدن حرمت حرمين شريفين ، در اصل به منظور رهانيدن انقلاب از حلقه‌هاى محاصره امويان و سرپوش گذاشتن بر آن و جلوگيرى از پامال شدن خون وى به وسيله آنان بود .\r\n\r\nواپسين شب‌هاى حضور در مدينه\r\nبازگرديم به جريان رويدادهاى داستان در مدينه منوره ، پس از ديدار امام عليه السلام با والى مدينه ، وليد بن عتبه ، يعنى همان ديدارى كه طى آن امام عليه السلام مخالفت خود را با بيعت اعلام فرمود و نيز اعلام كرد او سزاوارترين مردم به خلافت است .\r\nممكن است اين سؤال پيش آيد كه امام حسين عليه السلام پس از اين ديدار آكنده از تشنج ، چند روز در مدينه منوره باقى ماند ؟\r\nاين پرسش پاسخ واحدى ندارد . زيرا منابع تاريخى به اين پرسش پاسخ‌هاى گوناگون داده‌اند . سيد بن طاوس در كتاب لهوف گويد : راويان گفت و گوى حسين عليه السلام با وليد بن عتبه و مروان گفته‌اند : چون فردا رسيد حسين عليه السلام سه روز گذشته از شعبان سال شصت روانه مكّه شد . . . « 1 » معناى اين سخن اين است كه امام عليه السلام پس از آن ديدار با وليد ، جز همان شب را در مدينه نماند و بامدادان از شهر خارج شد ! و اين - از نظر وسعت وقت - با اخبارى كه از دوبار رفتن آن حضرت به زيارت قبر جدشان ؛ و رفتن به زيارت قبر مادر و برادرش عليه السلام و ديدار با ام‌سلمه و محمد بن حنفيه و عمر أَطْرف و زنان بنىهاشم و مروان بن حكم و ديگران سخن مىگويند ، همخوانى و سازگارى ندارد . زيرا گذشته از وقتى كه\r\n\r\n\r\n","description":"","footnote":"\r\n( 1 ) - اللهوف ، ص 13 .\r\n","page_name":" 322 ","page_number":322},
  {"content":"\r\n\r\nبراى آمادگى كوچيدن نياز بود ، تاريكى شب گنجايش انجام همهء موارد ياد شده را نداشت ، به علاوه اين كه ديدار امام عليه السلام با وليد بن عتبه در ساعت‌هاى پايانى آن شب صورت پذيرفته بود .\r\nدر برخى منابع ديگر آمده است : حسين عليه السلام در شب بعد با خاندان و يارانش بيرون رفت ، و امويان به جاى او به ابن زبير پرداختند ؛ و امام به مكّه رسيد . « 1 »\r\nمفهوم اين سخن اين است كه امام در شب پس از ديدار با وليد بيرون آمد ، اما همين مأخذ تاريخى ( تذكرة الخواص ) بلافاصله پس از اين خبر چنين نقل مىكند : « ابوسعيد مقرى گويد : شنيدم كه حسين عليه السلام در آن شب به شعر ابن مفرغ « 2 » تمثل جست و گفت :\r\n لا ذَعَرْتُ السَّوامَ فِى غَسَقِ الصُّبحِ * مغيراً وَلا دَعَوْتُ يزيداً\r\nيَومَ أُعطى مِنَ المُهانَةِ ضيماً * وَالمُنايا يُرصِدْنَنِى أَن أحيدا \r\n[ خداكند 
  ] ديگر در سحرگاهان چارپايان را به هجوم نرمانم و ديگر يزيدم نخوانند\r\nاگر از بيم مرگ به ستم تن دهم و زير بار ذلت روم و خطر مرگ مرا از راه ببرد .\r\nگويد : با خود گفتم ، دليل تمثل جستن به اين دو بيت كارى است كه وى آهنگ انجامش را دارد ؛ و پس از دو شب به سوى مكّه رفت . » . « 3 »\r\nتاريخ مىگويد : حسين بن على شبى ( چنان كه گفتيم شب ديدار با وليد بن عتبه ) بر سر قبر جدش رفت و گفت :\r\nدرود بر تو يا رسول الله ، منم حسين پسر فاطمه ، پسر تو و پسر دختر تو ؛ و آن سبطى كه از خود ميان امّت به يادگار گذاشتى . اينك اى پيامبر خدا گواه باش كه اينان مرا فرو گذاشتند و تباه ساختند و حرمت مرا پاس نداشتند . اين شكوهء من است تا آن هنگامى كه تو را ديدار كنم - درود و سلام خدا بر تو باد - .\r\n\r\n\r\n","description":"","footnote":"\r\n( 1 ) - تذكرة الخواص ، ص 214 ؛ و اين با نقل ارشاد ( ص 222 ) سازگار است كه مىگويد : حسين عليه السلام آن شب ( يعنى شب ديدار با والى ) را در منزلش به سر برد ، و آن شب شنبه ، سه شب مانده از رجب سال شصت هجرى بود . آن شب را دست از او برداشتند و بر او اصرار نكردند . پس حسين عليه السلام از تاريكى همين شب يعنى شب يك‌شنبه دو روز مانده از رجب رهسپار مكّه گرديد .\r\n( 2 ) - وى يزيد بن مفرغ شاعر مشهور است و اين بيت در منابع ديگر نيز با اندكى تفاوت نقل شده است .\r\n( 3 ) - تذكرة الخواص ، ص 214 .\r\n","page_name":" 323 ","page_number":323},
  {"content":"\r\n\r\nآن‌گاه برخاست و به نماز ايستاد و پيوسته در ركوع و سجود بود . . .\r\nگويد : وليد بن عتبه به خانه حسين عليه السلام فرستاد تا ببيند كه از مدينه خارج شده است يا نه . چون معلوم شد كه در خانه نيست گفت : الحمدلله كه خداوند مرا به خون او بازخواست نمىكند ؛ و پنداشت كه از مدينه بيرون رفته است .\r\nگويد : و حسين عليه السلام بامدادان به خانه بازگشت . « 1 »\r\nگويد : چون بامداد فردا رسيد ، حسين از خانه بيرون شد تا از اوضاع آگاه شود كه ناگهان در راه به مروان بن حكم برخورد . . . « 2 »\r\nحال ببينيم در شب دوّم چه روى داد . . .\r\nصاحب الفتوح مىگويد : چون شب دوم فرا رسيد ، باز بر سر خاك رفت و دو ركعت نماز گزارد و چون از نماز فراغت يافت آغاز به مناجات كرد و گفت :\r\nبار پروردگارا ، اين قبر پيامبر تو محمد است و من پسر دختر محمد هستم . از آنچه بر من وارد آمده نيك آگاهى ، بارپروردگارا من معروف را دوست و منكر را ناخوش مىدارم . اى صاحب جلال و كرامت به حق اين خاك و به حق كسى كه در آن خفته است ، از تو مىخواهم كه آنچه را موجب خشنودى توست ، برايم ميسر گردانى .\r\nگويد : آن‌گاه حسين عليه السلام آغاز به گريستن كرد و بامدادان سر بر خاك نهاد و لختى به خوابى سبك رفت در آن حال پيامبر صلى الله عليه و آله و سلم را ديد كه با گروهى از فرشتگان آمد ، گروهى دست راست ، گروهى دست چپ ، گروهى از پيش و گروهى از دنبال وى مىآمدند .\r\nحضرت پيش آمد ، حسين را به سينه چسباند و ميان دو ديده‌اش را بوسيد ؛ و گفت : پسرم حسين ، گويى نزديك است كه به دست گروهى از امتم در زمين كربلا مقتول گردى و سرت بريده شود ؛ و تو تشنه باشى و آبت ندهند ؛ و با اين حال شفاعت مرا اميد دارند .\r\nبرايشان خيرى نيست . خداوند شفاعتم را در روز رستخيز به آنان نرساند ؛ و ايشان را در\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 18 ؛ بحار الانوار ، ج 44 ، ص 327 - 328 ، با اندكى تفاوت .\r\n( 2 ) - همان ، ص 16 - 17 ؛ تفصيل ديدار ميان امام عليه السلام و مروان را در فصل سوم زير عنوان « مروان . . . و هدف دوگانه » آورده‌ايم .\r\n","page_name":" 324 ","page_number":324},
  {"content":"\r\n\r\nآن جهان بهره‌اى مباد . حبيب من حسين ، پدر و مادر و برادرت نزد من آمده‌اند و مشتاق ديدار تواند و تو را در بهشت درجاتى است كه جز با شهادت بدان نرسى .\r\nگويد : حسين عليه السلام در خواب آغاز به نگريستن در جد خويش كرد ؛ و سخنش را مىشنيد ؛ و در آن حال مىگفت : اى جد بزرگوار ، مرا هرگز نيازى به بازگشتن به دنيا نيست . مرا نزد خويش نگهدار و همراه خود به خانه ببر .\r\nگويد : آن‌گاه پيامبر صلى الله عليه و آله و سلم به او گفت : اى حسين ، تو ناگزير بايد به دنيا باز گردى ، تا آن كه شهادت و پاداش بزرگى كه خداوند در آن برايت نوشته است ، روزى تو گردد . تو و پدرت و برادرت و عمويت و عموى پدرت در روز رستخيز در يك گروه محشور مىشويد تا به بهشت درآييد . « 1 »\r\nامام عليه السلام از خواب بيدار شد و خوابش را براى خاندانش و براى بنى عبدالمطلب باز گفت ؛ و در آن روز در شرق و غرب اندوهناك‌تر و گريان‌تر از خاندان پيامبر صلى الله عليه و آله و سلم نبود . « 2 »\r\nصاحب الفتوح گويد : حسين آماده شد و آهنگ خروج از مدينه كرد و نيمه شب بر سر خاك مادرش رفت و او را وداع گفت . آن‌گاه برخاست و بر سر خاك برادرش حسن رفت و همان كار را كرد . و سپس به خانه بازگشت و چون بامداد شد به خانه برادرش ، محمد حنفيه ، رفت . « 3 »\r\nگرچه ابن اعثم تعيين نكرده است كه امام عليه السلام در كدام شب به زيارت خاك برادر و مادرش رفته است ، ولى به قرينه اين كه مىگويد : « و بامدادان نزد برادرش محمد حنفيه رفت » معلوم مىشود كه اين شب ، شب پيش از سفر به مكّه بوده است . چرا كه - طبق آنچه در الفتوح آمده است - ديدار ايشان با برادرش محمد ، در پايان آخرين روز اقامت در مدينه بوده است ، چنان كه خواهد آمد .\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 18 - 19 ؛ در حاشيه آمده است : حدادى گويد : آن‌گاه پيامبر صلى الله عليه و آله و سلم دست و سرش را به آسمان بلند كرد و گفت : پروردگارا بر شكيبايى حبيبم بيفزاى و پاداش او را بزرگ گردان ( به نقل از حاشيه مقتل ) .\r\n( 2 ) - همان ، متأسفانه ابن اعثم كوفى در اين خبر دچار غفلت يا جهل شده است ( و ديگر مورخان نيز اين را از وى گرفته‌اند ) ، آن‌جا كه مىگويد : « حسين هراسان از خواب برخاست و خوابش را باز گفت » . بايد ديد آيا ممكن است كه سيدالشهدا هراسان شود و از مژدهء شهادت و مرتبه‌اى بلند برخود بلرزد ؟ يا اين كه شادمان و خوشحال مىشود . آن هم در حالى كه از همان دوران كودكى منتظر اين شهادت بود و آن را به مردم خبر مىداد .\r\n( 3 ) - همان ، ص 19 - 20 .\r\n","page_name":" 325 ","page_number":325},
  {"content":"\r\n\r\n\r\nآخرين ديدارها در مدينه\r\nدر اثناى اين مدت كوتاه ، زنان و مردان بنىهاشم شتابان به سوى امام عليه السلام روى آوردند . تا حضرت را وداع گويند ؛ و پيش از جدايى او را سير ببينند . برخى از اين ديدارهاى سراسر حزن و اندوه و نگرانى و ترس بر امام عليه السلام را تاريخ براى ما ثبت كرده است .\r\nدر اين‌جا آن دسته از ديدارهايى را كه به يقين در مدينه انجام شده است نقل مىكنيم ، و آنچه را كه يقين نداريم در مدينه روى داده است يا در مكّه ، به دلايلى كه گمان مىرود در مكّه روى داده باشند ، در ضمن ديدارهاى امام عليه السلام در آن شهر خواهيم آورد .\r\n\r\nسوگوارى زنان بنى عبدالمطلب\r\nاز امام باقر عليه السلام نقل شده است كه فرمود : هنگامى كه حسين عليه السلام در صدد كوچيدن از مدينه برآمد ، زنان بنى عبدالمطلب آمدند و به نوحه‌سرايى پرداختند ، تا آن كه حسين عليه السلام ميانشان رفت و گفت : شما را به خدا سوگند مبادا كارى كه نافرمانى خدا و رسول باشد از شما سر بزند .\r\nزنان بنىعبدالمطلب گفتند : چرا نبايد چنين گريه و نوحه‌سرايى كرد ؟ كه اين روز براى ما درست مانند همان روزهايى است كه رسول خدا صلى الله عليه و آله و سلم ، على عليه السلام ، فاطمه ، رقيه ، زينب و ام‌كلثوم عليهم السلام از دنيا رفتند . پس خدا يارت باد و ما را فدايت گرداند ، اى محبوب خوبان اسير خاك .\r\nيكى از عمه‌هاى آن حضرت آمد و گفت : يا حسين ، گواهى مىدهم كه از جنّيان شنيده‌ام كه در عزايت نوحه سرايى مىكردند و مىگفتند :\r\n وَإنَّ قَتيلَ الطَّفِّ مِنْ آلِ هاشمٍ * أَذَلَّ رِقاباً مِنْ قُرَيْشٍ فَذَلَّتِ\r\nحبيبُ رَسُولِ اللَّهِ ، لَمْ يَكُ فاحِشاً * أبانَتْ مصيبتك الأنوف وَجَلَّتِ \r\nكشته دشت كربلا از بنىهاشم است ، همان خاندانى كه سران [ مشرك 
  ] قريش را خوار نمودند و آنان چنين شدند ،\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nاى حبيب رسول خدا كه [ هيچ‌گاه 
  ] خطاكار نبوده‌اى ، مصيبت تو [ بر ما 
  ] سخت گران آمد .\r\nو نيز گفتند :\r\n بكو حسيناً سَيِّداً وَلِقَتْلِهِ شابَ الشَّعرْ * وَلِقَتْلِهِ زُلْزِلْتُمْ وَلِقَتْلِهِ انْكَسَفَ الْقَمَر\r\nواحمرّتْ آفاق السَّماء مِنَ العشية والسَّحَر * وَتَغَيَّرتْ شمس البلاد بِهم وأَظْلَمَتِ الكُوَرْ\r\nذاكَ ابن فاطِمَةَ المصابِ بِهِ الخلائق والبشر * أوْرَثْتَنا ذلًّا به جَدْعُ الأَنوفِ مَعَ الغَرَر « 1 » \r\nبراى حسين آن سرور و سالار بگرييد كه در شهادتش موى سپيد گشت ؛ و از جان باختنش اركان [ شما 
  ] لرزيد و ماه گرفته شد ؛\r\nكرانه آسمان از شامگاه تا بامداد به سرخى نشست و خورشيد عالمتاب تيره و قيرگون گشت و همه جا ظلمانى گرديد ؛\r\nاو فرزند فاطمه است كه اينك همه خلايق به سوگ او نشسته‌اند [ بدان 
  ] اندوهى براى ما بر جاى نهادى كه هر كس آن را فراموش كند سزاوار عذاب است .\r\nصاحب كتاب معالى السبطين مىنويسد : آن‌گاه زنان بنىهاشم نزد امّ هانى ، عمه حسين عليه السلام ، رفتند و گفتند : اى ام‌هانى ، چه نشسته‌اى كه حسين با زن و فرزندش آهنگ رفتن دارد ! ؟\r\nام هانى به راه افتاد و چون چشم حسين عليه السلام بر او افتاد فرمود : آيا اين عمه‌ام ، ام‌ّهانى نيست ؟\r\nگفتند : چرا .\r\nفرمود : عمه جان ، تو چرا با اين حال آمده‌اى ؟\r\nگفت : چگونه نيايم . شنيده‌ام كه سرپرست بيوه‌زنان از پيشم مىرود ! ؟\r\nآن‌گاه گريست و به اشعار پدرش ، ابوطالب ، تمثل جست و گفت :\r\n وَ أبيض يستسقى الغمام بوجهه * ثمال اليتامى عصمة للأرامل\r\nتطوف به الهلاك من آل هاشم * فَهُمْ عِنْدهُ فى نعمة و فواضل \r\nاو سفيدرو [ مبارك چهره‌اى 
  ] است كه ابر [ سپيد 
  ] از روى او بهره مىگيرد . او ذخيره\r\n\r\n\r\n","description":"","footnote":"\r\n( 1 ) - كامل الزيارات ، ص 96 .\r\n","page_name":" 327 ","page_number":327},
  {"content":"\r\n\r\nيتيمان و سرپرست و نگاهبان بيوه زنان است :\r\nبينوايان بنىهاشم گرد او مىچرخند . آرى آنان [ پيوسته 
  ] از بخشندگى و فضل او بهره‌ورند .\r\nسپس ام هانى گفت : سرور من ، من اين سفر شما را به فال بد مىگيرم چرا كه بامداد از هاتفى شنيدم كه مىگفت :\r\n وَإنَّ قتيل الطف من آل هاشم * أذل رقابا من قريش فَذَلَّتِ\r\nحبيب رسول الله ، لَمْ يَكُ فاحِشاً * أبانَتْ مصيبتك الأنوف وَجَلَّتِ \r\nكشته دشت كربلا از بنى هاشم است ، همان خاندانى كه سران [ شرك 
  ] قريش را خوار نمودند و آنان چنين شدند ؛\r\nاى حبيب رسول كه [ هيچ‌گاه 
  ] خطاكار نبوده‌اى ، مصيبت تو [ برما 
  ] سخت گران است .\r\nحسين عليه السلام به وى گفت : عمه جان مگو از قريش و ليكن بگو : سران مسلمانان را خوار كرد پس خوار گشتند .\r\nآن‌گاه فرمود : عمه جان ، آنچه مقدر باشد ، ناگزير خواهد شد .\r\nو فرمود :\r\n وَ ما هُمْ بِقَوْمٍ يَغْلِبُونَ ابن غالب * وَلكِنْ بِعِلْمِ الغيب قد قدر الامرُ \r\nآنان كسانى نيستند كه بر فرزند غالب چيره گردند . اما در لوح محفوظ همه سرنوشت‌ها رقم خورده است .\r\nامّ هانى با ديده گريان از نزد حضرت بيرون آمد و مىگفت :\r\n وَ ما ام هانى وَحْدَها ساءَ حالها * خروج حسين عن مدينة جده\r\nولكنما القبر الشريف وَمَنْ بِهِ * وَمِنْبَره يبكونَ مِنْ أَجْل فقده . « 1 » \r\nاين تنها ام هانى نيست كه بيرون رفتن حسين از شهر جدش ، او را بدحال ساخت .\r\n\r\n\r\n","description":"","footnote":"\r\n( 1 ) - معالى السبطين ، ج 1 ، ص 214 - 215 ؛ نويسنده مأخذى كه اين جزئيات را از آن نقل كرده ، ذكر نكرده است .\r\n","page_name":" 328 ","page_number":328},
  {"content":"\r\n\r\nبلكه قبر شريف و كسى كه در آن مدفون است و منبرش ، به‌خاطر فقدان وى مىگريند » .\r\n\r\nسوگوارى ام المؤمنين ، ام سلمه ( رض )\r\nنقل شده است كه چون حسين عليه السلام آهنگ خروج از مدينه كرد ، ام سلمه نزد آن حضرت آمد و گفت : از رفتن تو به عراق اندوهگين نيستم ، چرا كه از جدت شنيدم كه فرمود : فرزندم ، حسين ، در سرزمين عراق ، در جايى به نام كربلا كشته مىشود .\r\nامام عليه السلام به وى گفت : مادرجان ، به خدا سوگند من نيز اين را نيك مىدانم ، و به ناچار كشته خواهم شد و هيچ راه گريزى ندارم ، به خدا سوگند كه مىدانم در چه روزى كشته مىشوم و چه كسى مرا مىكشد و مىدانم كه در كجا به خاك سپرده مىشوم و مىدانم كه كدام يك از اهل بيت و خويشاوندان و شيعيانم كشته مىشوند . مادرم ، اگر بخواهى قبرم را به تو نشان مىدهم !\r\nآن‌گاه به سوى كربلا اشاره كرد ؛ و زمين چنان هموار و پست شد كه امام عليه السلام جاى دفن و لشكرگاه و نيز جايگاه و محل شهادتش را به ام‌سلمه نشان داد .\r\nدر اين هنگام ام سلمه بسيار گريست و كار حسين را به خداوند سپرد . . .\r\nآن‌گاه امام عليه السلام فرمود : مادرجان ، خداوند خواسته است كه مرا كشته و سربريدهء ظلم و ستم ببيند و خواسته است تا عيال و قوم و كسانم را آواره و كودكانم را مظلومانه سربريده و اسير و در بند بيند كه فرياد دادخواهى برآورند و كمك و ياورى نيابند .\r\nدر روايت ديگرى آمده است كه‌ام سلمه گفت : نزد من خاكى است كه جد تو آن را درون شيشه به من سپرد .\r\nفرمود : به خدا سوگند من همين گونه كشته مىشوم و اگر به عراق نروم بازهم مرا خواهند كشت . آن‌گاه مشتى خاك بر گرفت و آن را درون شيشه‌اى نهاد و به ام سلمه داد و فرمود : اين را همراه شيشه جدم نگهدار و آن‌گاه كه پر از خون شدند ، بدان كه من كشته شده‌ام . « 1 »\r\n\r\n\r\n","description":"","footnote":"\r\n( 1 ) - بحار الانوار ، ج 44 ، ص 331 - 332 ؛ الخرائج والجرائح ، ج 1 ، ص 253 - 254 ، باب 4 ، حديث 7 ، با اندكى تفاوت .\r\n","page_name":" 329 ","page_number":329},
  {"content":"\r\n\r\n\r\nام سلمه ( رض ) و خداحافظىها\r\nنقل شده است كه چون حسين عليه السلام آهنگ عراق كرد ، وصيت‌نامه ، نوشته‌ها و ديگر چيزها را به‌ام سلمه داد و گفت : آن‌گاه كه بزرگ‌ترين فرزندم آمد ، آنچه به تو سپرده‌ام به او بسپار . پس از آن كه حسين عليه السلام كشته شد ، على بن الحسين نزد ام‌سلمه آمد و او هر آنچه را كه حسين داده بود به او سپرد . « 1 »\r\nدر روايت ديگرى آمده است : حسين عليه السلام وصيتى نوشت و آن را به‌ام سلمه سپرد ؛ و آن را نشان امامت كسى قرار داد كه از وى بخواهدش ؛ و امام زين‌العابدين آن را طلب كرد . « 2 »\r\nاين‌ها كاشف از ايمان راستين و بزرگى شأن و منزلت ويژه ام‌المؤمنين ( ام‌سلمه ) نزد اهل بيت عليهم السلام است .\r\n\r\nعمر أَطرف و منطق مدارا و عافيت‌طلبى\r\nاز عمر اطرف ، پسر امام على عليه السلام ، نقل شده است كه گفت : هنگامى كه برادرم ، در مدينه ، از بيعت با يزيد خوددارى ورزيد ، نزدش رفتم و او را تنها ديدم .\r\nگفتم : فداى تو شوم ، اى اباعبدالله ، حديث كرد مرا برادرت ، ابومحمد ، حسن ، از پدرش عليه السلام - و در همين حال اشكم جارى شد و صداى گريه‌ام بلند شد - و او مرا در بغل گرفت و فرمود : تو را حديث كرد كه من كشته مىشوم ؟ گفتم : شگفت‌انگيز گفتى !\r\nگفت : به جان پدرت از تو مىپرسم ، خبر كشتن مرا به تو داد ؟ گفتم : چرا تسليم نگشتى و بيعت نكردى ؟\r\nفرمود : حديث كرد مرا پدرم كه رسول خدا صلى الله عليه و آله و سلم خبر كشتن او و مرا به او داده است ؛ و اين‌كه خاك من نزديك خاك وى است ، تو مىپندارى كه چيزى را مىدانىكه من نمىدانم ! ؟\r\nمن هرگز تن به ذلّت نمىدهم و فاطمه از آنچه امّت پدرش بر سر فرزندان وى آورده‌اند به او شكايت مىكند و هر كس با آزردن فرزندان پيامبر ، وى را بيازارد به بهشت نرود ! « 3 »\r\n\r\n\r\n","description":"","footnote":"\r\n( 1 ) - الغيبة ، شيخ طوسى ، ص 195 ، حديث 109 .\r\n( 2 ) - الصراط المستقيم ، ص 161 ( سخن درباره زين العابدين عليه السلام ) .\r\n( 3 ) - اللهوف ، ص 11 - 12 ، عمر اطرف ؛ عمر بن امام اميرالمؤمنين ، على بن ابى طالب ، و آخرين فرزند ذكور وى است . مادرش صهباء تغلبيه است كه او و رقيه ، دختر اميرالمؤمنين ، را باهم به دنيا آورد . عمر در سن 77 سالگى و به قولى در 75 سالگى از دنيا رفت ( ر . ك . سفينة البحار ، ج 2 ، ص 272 ) . وى از كسانى است كه از يارى امام عليه السلام سرباز زد و تاريخ براى وى در اين باره عذرى ذكر نكرده است . او بر سر صدقات پيامبر و اميرالمؤمنين با امام سجاد عليه السلام به منازعه برخاست . ولى اين امر موجب نشد تا امام پيوندش را با او قطع كند ؛ و دخترش ، خديجة ، را به همسرى فرزندش محمد بن عمر درآورد . ( ر . ك . بحار ، ج 42 ، ص 93 ، باب 120 ، حديث 20 ) ، گفته‌اند كه عمر در حجاز نزد مختار آمد و مختار از او پرسيد : آيا نامه محمد بن حنفيه با تو است ؟ عمر گفت : نه . پس مختار او را راند . عمر نزد مصعب بن زبير رفت . مصعب در راه به استقبالش رفت و صد هزار درهم به او جايزه داد . او همراه مصعب در جنگ حضور يافت و همراه ديگر كشته‌شدگان او نيز كشته شد . ( ر . ك . اخبار الطوال ، ص 306 - 307 ) .\r\n","page_name":" 330 ","page_number":330},
  {"content":"\r\n\r\n\r\nمحمد بن حنفيه ، نصيحت و وصيت\r\nدر بامداد واپسين روز حضور امام حسين عليه السلام در مدينه ، برادرش ، محمد حنفيه ، در حالى كه غم و اندوه بر وى چيره گشته و بسيار نگران و بيمناك زندگى امام بود ، به خدمت حضرت رسيد . وى در كار امام همه گونه انديشيد و به نظرش آمد كه نزد برادرش برود و او را نصيحت كند . چون به خدمت رسيد گفت :\r\nاى برادر ، تو محبوب‌ترين مردم و عزيزترينشان نزد منى . من هرگز از نصيحت ديگران دريغ نداشته‌ام ، اما تو به نصيحت كردن از همه سزاوارترى . تا مىتوانى از بيعت يزيد بن معاويه و از شهرها كناره بگير . آن‌گاه پيك‌هايت را نزد مردم فرست و آنان را به سوى خود بخوان . اگر با تو بيعت و از تو پيروى كردند ، خداوند را بر اين سپاس بگذار .\r\nچنانچه مردم بر كسى جز تو گرد آمدند ، اين كار از دين و خرد تو نكاهد و جوانمردى و فضيلت تو از ميان نرود ، من از اين بيمناكم كه تو به شهرى درآيى و ميان مردم اختلاف افتد . سپس گروهى همراه تو باشند و گروهى ديگر بر ضد تو و به جنگ برخيزند و تو هدف نخستين نيزه‌ها قرارگيرى و آن‌گاه خون آن كس كه خود او و پدر و مادرش بهترين اين امتند ، بيش از همه تباه شود و خاندانش بيش از همه خوار گردند .\r\nحسين عليه السلام گفت : برادر جان ، پس كجا بروم ؟\r\nگفت : در مكّه فرود آى ، اگر آن‌جا را مطمئن يافتى كه به مقصد خويش رسيده‌اى و اگر تو را نپذيرفتند ، راه ريگستان‌ها و كوه‌پايه‌ها را در پيش گير و از شهرى به شهر ديگر برو ، تا ببينى كار مردم به كجا مىرسد ، كه چون تو در كارى نيك بينديشى ، انديشه‌ات از همه صائب‌تر باشد .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nحسين گفت : برادرم ، نصيحتى دلسوزانه كردى ، اميد دارم كه نظرت استوار و قرين توفيق باشد . « 1 »\r\nدر نقل الفتوح آمده است : به مكّه برو ، اگر آن‌جا را امن يافتى ، اين همان چيزى است كه من و تو دوست مىداريم و اگر جز اين بود به يمن برو كه مردمش ياران جد و پدر و برادرت هستند ؛ و آنان مهربان‌ترين و دلسوزترين مردمانند و سرزمينشان از همه جا فراخ‌تر و خردشان از همه برتر است . اگر سرزمين يمن را مطمئن يافتى [ كه به مقصود رسيده‌اى 
  ] و گرنه راه ريگزارها و دره‌ها را در پيش مىگيرى و از شهرى به شهرى مىروى تا ببينى كه كار مردم به كجا مىكشد و خداوند ميان تو و ميان مردمان تبهكار داورى فرمايد .\r\nحسين عليه السلام گفت : برادرم ، به خدا سوگند كه اگر در همه دنيا پناهگاه و جايى امن نيابم ، هرگز با يزيد بن معاويه بيعت نخواهم كرد كه رسول خدا صلى الله عليه و آله و سلم فرموده است : « بار پروردگارا ، در يزيد مباركى قرار مده » .\r\n\r\n\r\n","description":"","footnote":"\r\n( 1 ) - ارشاد ، ص 222 - 223 ، محمد بن حنفيه : وى محمد بن امام على بن ابىطالب عليه السلام است و حنفيه ، لقب مادر اوست . مادرش خَولة دختر جعفر بن قيس بن سلمة بن ثعلبة بن دول بن حنفيه است . او از اسيران يمامه بود كه به خاطر ولايت اميرالمؤمنين عليه السلام به اسارت درآمدند و قصد فروش وى را داشتند ، اما على عليه السلام او را به همسرى خويش برگزيد . محمد دوستدار حسين عليه السلام بود و پس از آن كه حجر الاسود به سخن درآمد و بر امامت على بن الحسين گواهى داد ، وى را نيز دوست مىداشت . اميرالمؤمنين عليه السلام ، محمد را در صحنه‌هاى پيكار پيش مىانداخت اما به حسنين عليهما السلام اين اجازه را نمىداد و مىگفت : او فرزند من است و اين دو فرزندان رسول خدايند . برخى خوارج به محمد حنفيه گفتند : چطور كه پدرت به تو اجازه پيكار مىداد و به آن دو نه ؟ گفت : من بازوان اويم و آن دو چشم‌هايش ، و او با دست از چشمان خويش دفاع مىكند . ( ر . ك . تنقيح المقال ، ج 3 ، ص 111 - 112 ) . محمد در سال هشتاد يا 81 هجرى ( طبق آنچه در تنقيح المقال آمده است ) و در سال 84 ( طبق آنچه در كمال الدين و تمام النعمه ، ج 1 ، ص 36 آمده است ) از دنيا رفت . درباره اين كه چرا وى به كاروان حسينى نپيوست ، مشهور آن است كه بيمار و رنجور بود . علامه حلى در اين باره گويد : اما سرباز زدن وى از يارى حسين ، نقل شده است كه بيمار بود ؛ و در غير بيمارى هم احتمالش اين است نسبت به آنچه بر سر حسين آمد ، از قتل و جز آن ، بى خبر بود . ( بحار ، ج 42 ، ص 110 ) .\r\nاما احتمال اين كه وى از سرنوشت امام بىاطلاع بود بسيار بعيد مىنمايد ، چرا كه روايت‌هاى فراوانى در اين باره از پيامبر صلى الله عليه و آله و سلم و اميرالمؤمنين و خود امام حسين عليه السلام رسيده بود . بنابراين احتمال ناآگاهى او حتى نسبت به برخى از آنچه براى امام عليه السلام پيش آمد هم بسيار ضعيف است . چرا كه از خود محمد درباره ياران حسين عليه السلام نقل شده است : نام يارانش با نام پدرانشان نزد ما مكتوب است . ( مناقب آل ابىطالب ، ج 4 ، ص 53 ) . اين سواى روايت‌هايى است كه مىگويد امام حسين عليه السلام به برادرش محمد خبر داد كه به زودى در اين سفر به شهادت خواهد رسيد . از جمله روايت صحيح ( يا دست كم موثقى ) كه امام در نامه‌اى خطاب به محمد حنفيه و بنىهاشم نوشت : « هر كس به من بپيوندد شهيد مىشود . . . » ( كامل الزيارات ، ص 75 ، باب 24 ، حديث 10 ) و روايت ديگرى كه مىگويد ، امام عليه السلام به محمد حنفيه گفت : « برادرم ، به خدا سوگند اگر در لانه جنبنده‌اى از جنبنده‌هاى روى زمين باشم ، مرا بيرون خواهند آورد تا بكشندم » . ( بحار ، ج 45 ، ص 99 ، باب 37 ) .\r\n","page_name":" 332 ","page_number":332},
  {"content":"\r\n\r\nگويد : محمد حنفيه سخن حسين عليه السلام را قطع كرد و گريست و حسين نيز لختى با او گريست . . . آن‌گاه فرمود : « خداوند به تو پاداش خير دهد كه نصيحت كردى و رأيى درست زدى . اميدوارم كه ان شاء الله رأى تو استوار و قرين توفيق باشد . من آهنگ رفتن به مكّه دارم و برادران و برادرزادگان و شيعيانم را آماده اين كار ساخته‌ام . كارشان كار من و نظرشان نظر من است ، اما تو ، نه برادر ، باكى نيست كه در مدينه بمانى و چشم من در ميان آنان باشى و چيزى از كارشان را بر من پوشيده ندارى » « 1 » .\r\nآن‌گاه حسين عليه السلام دوات و كاغذ خواست و اين وصيت را براى برادرش ، محمد ، نوشت :\r\nبسم الله الرحمن الرحيم ؛ اين وصيّت حسين بن على به برادرش محمد معروف به پسر حنفيه است : حسين گواهى مىدهد كه خدايى جز خداى يكتا نيست و او شريك ندارد و محمد بنده و پيامبر اوست كه حق را از سوى حق آورده است ؛ و گواهى مىدهد كه بهشت و جهنم حق است و قيامت مىآيد و در آن شكى نيست و خداوند در خاك شدگان را برمىانگيزد . من از روى سرمستى ، گردنكشى ، تبهكارى و ستمگرى قيام نكرده‌ام ، بلكه به پا خواسته‌ام تا كار امّت جد خويش به صلاح آرم و مىخواهم كه امر به معروف و نهى از منكر كنم ؛ و روش جدم و پدرم على بن ابىطالب در پيش گيرم . هر كس مرا با پذيرش حق پذيرفت خداوند به حق سزاوارترين است ؛ و هر كس اين را از من نپذيرد ، شكيبايى مىورزم تا خداوند ميان من و مردم داورى فرمايد و او بهترين داوران است ، توفيق من تنها از خداوند است ، بر او توكل مىكنم و به سوى او باز مىگردم .\r\nگويد : آن‌گاه حسين نامه را پيچيد و مهر خويش بر آن زد و به برادرش محمد سپرد و سپس او را وداع گفت و در دل شب بيرون آمد . « 2 »\r\n\r\nدرنگ و نگرش\r\nامام در مدينه از قتلگاه خود در عراق سخن مىگويد !\r\nنكته قابل توجّه اين است كه امام عليه السلام ، با وجود خروج مرحله به مرحله از مدينه منوره\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 20 - 21 .\r\n( 2 ) - بحار ، ج 44 ، ص 330 ، باب 37 ؛ به نقل از كتاب المقتل ، سيد بن محمد بن ابىطالب .\r\n","page_name":" 333 ","page_number":333},
  {"content":"\r\n\r\nتا مكّه مكرمه ، در هنگامى كه در مدينه به سر مىبرد ، قصد نهايى خود را مبنى بر رفتن به عراق به اهل بيت و شيعيانش اعلام فرمود . ام‌سلمه خطاب به آن حضرت مىگويد :\r\nپسرم ، از رفتن به عراق اندوهگين مباش ، كه من از جدت شنيدم كه مىفرمود : « فرزندم حسين در سرزمين عراق در جايى به نام كربلا كشته مىشود . » ؛ و امام پاسخ مىدهد :\r\n« مادرم ، به خدا سوگند من نيز اين را مىدانم و ناگزير كشته مىشوم . » امام عليه السلام به برادرش ، عمر اطرف ، مىگويد : « حديث كرد مرا پدرم كه رسول خدا صلى الله عليه و آله و سلم او را از قتل خودش و من و اين كه خاك من نزديك خاك اوست خبر داده است . » در اين‌جا نصوص ديگرى نيز وجود دارد كه اين حقيقت را تأييد مىكند .\r\nعلاوه بر بعد اعتقادى مبنى بر اين كه امام حسين عليه السلام با علم الهى ، به خاطر امام بودنش ، جزئيات آنچه را كه برايش پيش آمد مىدانست ، در زمينه تحليل تاريخى نيز از اين حقيقت استفاده مىشود كه امام‌حسين عليه السلام در پرتو درايت سياسى - اجتماعى خويش مىديد كه عراق بهترين سرزمينى است كه براى رويارويى سرنوشت ساز ميان خود و بنىاميه برمىگزيند و بهترين جايى است كه براى قتل حتمى خويش انتخاب مىكند « من ناگزير كشته مىشوم » . زيرا شمار زيادى از شيعيان يا بگويم شمارى زياد از دوستداران اهل بيت در عراق مىزيستند هر چند كه به بيمارى دوگانگى شخصيت مبتلا بودند ؛ « دل هايشان با تو و شمشيرهايشان بر ضد توست » . نيز به اين دليل كه عراقيان همچون شاميان كاملًا تن به فرمانبردارى بنىاميه نداده بودند ؛ و اين امر موجب شده بود تا سرزمين عراق بهترين مكانى باشد كه از پرتو انقلاب حسينى و فاجعه طفّ روشنايى مىگيرد .\r\nبسيارىاز متون تاريخى بر اين نكته تأكيد دارند كه عراقيان در دوران معاويه از روزگار امام حسن عليه السلام ، با حضرت سيدالشهدا پيوسته در ارتباط بودند و از وى مىخواستند كه عليه حكومت اموى قيام كند و آمادگىشان را براى يارى و فداكارى اعلام مىداشتند ، ولى امام عليه السلام ، تا معاويه زنده بود ، آنان را به شكيبايى و هشيارى فرمان مىداد .\r\nاز اين‌جا استفاده مىشود كه نيت رفتن به عراق در پرتو درايت سياسى - اجتماعى و ارتباط با عراقيان از همان آغاز در ذهن آن حضرت وجود داشت .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nمفهوم اين سخن اين است كه نيت رفتن به عراق بر اثر نامه‌هاى عراقيان پس از مرگ معاويه به وجود نيامد ، بلكه اين نيّت و آهنگ ، پيش از اين نامه‌ها ، بر اساس منطق شهيدى كه در پى انتخاب بهترين سرزمين براى شهادت خويش است ، در دل امام وجود داشت ؛ و نامه‌هاى عراقيان جز يك انگيزه ظاهرى براى تأكيد اين نيّت و تصميم نبود .\r\n\r\nمهم‌ترين عامل قيام حسينى\r\nامام حسين عليه السلام در ديدار با برادرش عمر أطرف ، كه به وى گفت : « چرا دست بيعت ندادى ؟ » دلايل خوددارى قاطع خود را از بيعت با يزيد اعلام داشت و فرمود : « هرگز تن به ذلت نخواهم داد » . به برادرش ، محمد حنفيه ، نيز همين خوددارى از بيعت را قاطعانه اعلام داشت و فرمود : « برادرم ، به خدا سوگند اگر در دنيا پناهگاه و ملجأى يافت نشود ، هرگز با يزيد بن معاويه بيعت نخواهم كرد » .\r\nاين خوددارى قاطعانه از بيعت با يزيد - به عنوان نخستين عامل از عوامل مؤثر در قيام حسينى - چنانچه ناشى از انگيزه‌اى شخصى مىبود ، آن حضرت در صورتى كه بنىاميه از وى خواستار بيعت نمىشدند سكوت مىكرد و مشكل اين حكومت با امام عليه السلام در همين جا پايان مىيافت .\r\nولى عامل خوددارى امام از بيعت ناشى از يك دليل عقيدتى يعنى خطر نابودى اسلام در صورت سكوت امام در برابر حاكمى چون يزيد بن معاويه بود . چنان كه آن حضرت ، خود فرمود : « هنگامى كه امّت گرفتار حاكمى چون يزيد گردد ، فاتحه اسلام را بايد خواند » ؛ و همين عامل بود كه امام را در برابر مسؤوليت حركت و قيام براى اصلاح امّت جدش و امر به معروف و نهى از منكر قرار مىداد .\r\nاين دليل عقيدتى مشترك ، همانى است كه در حقيقت عامل خوددارى از بيعت و عامل امر به معروف را به هم آميخته است و تفكيك ميان اين دو در مقام سخن جز يك تفكيك اعتبارى نيست .\r\nدر حقيقت نتيجه اين به هم آميختگى اين بود كه عامل خوددارى از بيعت ، اهميت فراوانش را وامدار اهميت بزرگ‌ترى بود كه به عامل اصلاح و امر به معروف و نهى از\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nمنكر اختصاص داشت ؛ و گرنه احتمال داشت كه قضيه با سكوت امام در برابر يزيد - كه زير بارش نرفت - با سكوت وى از درخواست بيعت پايان بپذيرد .\r\nبنابراين ، در مجموعه عوامل مؤثر در قيام مقدس حسينى ، عامل امر به معروف و نهى از منكر از همه مهم‌تر بود .\r\nدر وصيتى كه امام حسين عليه السلام به برادرش محمد حنفيه فرمود ، مىبينيم كه آن حضرت علت قيام خويش را تنها به همين عامل محدود فرمود ؛ و از عامل خوددارى از بيعت سخنى به ميان نياورد . همان گونه كه دربارهء ديگر عوامل مؤثر در قيام مقدس حسينى ، مانند عامل نامه‌هاى اهل كوفه ، چيزى نگفت . آن حضرت در اين وصيت تنها دربارهء اصلاح‌طلبى و ضرورت دگرگونى اوضاع فاسد از راه امر به معروف و نهى از منكر سخن مىگويد ؛ و اين دليلى است روشن و قاطع بر اهميت والاى عامل اصلاح‌طلبى و امر به معروف و نهى از منكر . گويى كه پيام اين وصيت تأثير روشن و مستقل اين مهم‌ترين عامل است .\r\nدر چارچوب عامل امر به معروف و نهى از منكر ، مىبينيم اين امام است كه تصميم مىگيرد و رويارويى با حكومت اموى را آغاز مىكند ، نه اين كه دعوت اهل كوفه يا تقاضاى حكومت اموى از امام حسين عليه السلام براى بيعت و خوددارى ايشان ، حضرت را وادار به رويارويى كرده باشد . اين تبديل حرام به حلال و حلال به حرام و شيوع فساد در زندگى امّت بود كه امام را در برابر ضرورت رويارويى و وجوب قيام و نهضت قرار داد .\r\nمفهوم اين سخن اين نيست كه امام عليه السلام در دوران معاويه ، وظيفهء امر به معروف و نهى از منكر و طلب اصلاح در امّت را ترك گفت ؛ يا درباره‌اش سستى ورزيد . بلكه در آن دوره نيز با اشكال گوناگون و مناسبت‌هاى پياپى به انجام اين وظيفه مقدس اقدام مىفرمود . ولى انجام آن در آن دوران در چارچوب نگرش به پيامدها و برآورد نتايج مترتب بر آن - و عدم احتمال رسيدن به نتايج مورد نظر تا زنده بودن معاويه - به پايين‌تر از قيام عليه وى متوقف گشته بود .\r\nاگر ارزش و اهميت هر قيامى به عوامل مؤثر در آن نهضت باشد ، عامل امر به معروف و نهى از منكر نسبت به ديگر عوامل مانند عامل خوددارى از بيعت و عامل نامه‌هاى اهل\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nكوفه ، بيش‌ترين ارزش را به قيام حسينى بخشيده است . اين انقلاب مقدس با استناد به عامل طلب اصلاح و امر به معروف و نهى از منكر ، توانسته است كه خود را سزاوار جاودانگى گرداند و الگو باشد .\r\nهمان گونه كه عامل امر به معروف و نهى از منكر بر ارزش و اهميت انقلاب حسينى افزوده است ، اين انقلاب مقدس نيز بر ارزش و اهميت اصل امر به معروف و نهى از منكر افزوده است ، ولى نه در مقام ثبوت بلكه در مقام اثبات .\r\nتوضيح اين كه اصل امر به معروف و نهى از منكر در مقام ثبوت يعنى در واقع امر يا نفس امر يا در متن اسلام ، داراى ارزش و اهميت معينى است . اين ارزش را خداوند متعال در قانون اسلامى تعيين كرده است ؛ و خداى متعال و استواران در علم ، محمد و اهل بيت پاكش - صلوات الله عليهم اجمعين - به واقعيتش آن طور كه هست آگاهند .\r\nاين موضوع بر همهء اصول و مبانى اسلامى صدق مىكند و براى هر كدام از آن‌ها ، در متن اسلام و در مقام ثبوت يعنى در واقع يا در مقام ذات شىء ، اندازه‌اى معين ، جايگاهى مشخص و اهميتى خاص تعيين شده است .\r\nاين سواى مقام اثبات است . يعنى مقام شىء نسبت به ما ، زيرا ممكن است ما در اين مقام در انديشه ، تأمل و استنتاجمان خطا كنيم و در نتيجه به چيزى ارزشى پايين‌تر از ارزش واقعى ، يا بيش‌تر از استحقاق بدهيم .\r\nبنابراين مقام اثبات با مقام ثبوت تفاوت دارد ، زيرا در اين‌جا ميان آنچه نسبت به ما منظور است و ميان واقعيت خود شىء فرق است .\r\nتأمل در مقام اثبات نشان مىدهد كه علماى اسلام ، با وجود اقرار به اين كه امر به معروف و نهى از منكر از بالاترين و بزرگ‌ترين واجبات دينى است ، ولى ارزش و درجه اهميت اين اصل اسلامى و اولويتى كه به آن مىدهند ، موضوعى است كه ديدگاه فقيهان در جزئيات احكام مربوط به اين اصل ، به ويژه به لحاظ قضيه ضرر ( يقينى ، گمانى ، يا احتمالى عادى ) مترتب بر انجامش تفاوت مىكند .\r\nاهميت و اولويت اين اصل اسلام در اجتهادى كه معتقد است امر به معروف و نهى از منكر نبايد موجب ضرر جانى ، ناموسى و مالى آمر به معروف و ناهى از منكر و يا ديگر\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nمسلمانان گردد ؛ و چنانچه موجب زيان خود او و يا ديگران شود ، چيزى واجب نمىشود « 1 » ، از همين اندازه فراتر نمىرود !\r\nيك ديدگاه ديگر موارد ديگرى را به نظريه يادشده مىافزايد و مىگويد : « . . . اين در هنگامى است كه تأثير امر يا نهى احراز نشده باشد ، ولى چنانچه احراز گردد ناچار بايد اهميت رعايت شود و در اين صورت با علم بر مترتب بودن زيان نيز امر به معروف و نهى از منكر واجب مىگردد تا چه رسد به گمان يا احتمال زيان » . « 2 »\r\nدر يك ديدگاه ديگر تنها شرط عدم حصول مفسده در زمرهء شرايط اين واجب گنجانده شده است و در چارچوب اين مبحث آمده است :\r\n« چنانچه در اسلام بدعتى گزارده شود و سكوت علماى دين و رؤساى مذهب - اعلى الله كلمتهم - موجب هتك اسلام و ضعف عقايد مسلمانان گردد بر آنان واجب است كه با هر وسيله ممكن نسبت به آن اعلام انزجار كنند . خواه اين اقدام در از ميان بردن فساد مؤثر باشد يا نباشد . همچنين است اگر كه سكوتشان در برابر ردّ منكرات ، خود موجب منكر گردد . در هر حال زيان و سختى در نظريه گرفته نمىشود ، بلكه اهميت مد نظر قرار مىگيرد .\r\nچنانچه در سكوت علماى دين و رؤساى مذهب - اعلى الله كلمتهم - بيم آن برود كه منكر معروف و يا معروف منكر گردد ، بر آنان واجب است كه دانش خويش را آشكار و به وظيفه عمل كنند و سكوت جايز نيست ، هر چند كه بدانند اين كارشان در ترك فاعل مؤثر نيست ؛ و چنانچه حكم از امورى باشد كه شارع مقدس به جدّ به آن اهميت مىدهد زيان و سختى نبايد مد نظر قرار گيرد .\r\nچنانچه در سكوت علماى دين و رؤساى مذهب - اعلى الله كلمتهم - موجب تقويت ظالم و العياذ بالله تأييد او باشد ، سكوت بر آنان حرام است و اظهار كردن بر آنان واجب است اگر چه موجب رفع ستم ستمگر هم نشود » . « 3 »\r\n\r\n\r\n","description":"","footnote":"\r\n( 1 ) - منهاج الصالحين ، آيت الله العظمى سيد محسن حكيم ، ج 1 ، ص 489 .\r\n( 2 ) - منهاج الصالحين ، آيت‌الله العظمى سيد ابوالقاسم خوئى ، ج 1 ، ص 352 .\r\n( 3 ) - تحرير الوسيله ، آيت الله العظمى امام خمينى ، ج 1 ، ص 473 ، مسائل 7 ، 8 و 9 .\r\n","page_name":" 338 ","page_number":338},
  {"content":"\r\n\r\nنمونه‌هايى را كه در اين‌جا ذكر كرديم ، گواه تفاوت ديدگاه‌هاى اجتهادى در موضوع امر به معروف و نهى از منكر است .\r\nاما مقصود ما در اين‌جا اين نيست كه بگوييم قيام امام حسين عليه السلام ارزش و اهميت واقعىاى را كه به امر به معروف و نهى از منكر داده شده يعنى اهميت در مقام ثبوت را تغيير داده يا بر آن افزوده است .\r\nشهيد ، آيت الله شيخ مرتضى مطهرى در اين باره مىگويد :\r\n« پس اين كه مىگويم حسين بن على عليه السلام ارزش امر به معروف و نهى از منكر را بالا برد ، مقصودم اين است كه در جهان اسلام بالا برد و نه در اسلام . » « 1 »\r\n« اباعبدالله در چنين جريانى ثابت كرد كه به خاطر امر به معروف و نهى از منكر ، به خاطر اين اصل اسلامى ، مىتوان جان داد ، عزيز داد ، مال و ثروت داد ، ملامت مردم را خريد و كشيد . آيا كسى توانسته است در دنيا به اندازه حسين بن على به اصل امر به معروف و نهى از منكر ارزش ببخشد ؟ معنى نهضت حسينى اين است كه منزلت امر به معروف و نهى از منكر آنقدر بالاست كه تا اين حد مىتوان در راه آن فداكارى كرد . » « 2 »\r\n\r\nسيرهء اصلاح\r\nدر نصى كه ابن شهر آشوب از وصيت‌نامه امام به برادرش ، محمد حنفيه ، « 3 » نقل كرده است و نيز در نصى كه علامه مجلسى از كتاب محمد بن ابىطالب موسوى نقل كرده است ؛ و آنچه كه ما پيش از اين نقل كرديم مىبينيم كه امام عليه السلام در بيان سبب قيام خود عليه حكومت اموى ، در رديف طلب اصلاح در امّت و امر به معروف و نهى از منكر مىفرمايد : « و بر روش جدم و پدرم ، على بن ابىطالب ، حركت مىكنم »\r\nاز اين كه امام عليه السلام روش خود را با اين دو روش مقدس قرين مىسازد و آن را تنها به همين دو سيره محدود مىگرداند ، دو چيز استفاده مىشود :\r\n\r\n\r\n","description":"","footnote":"\r\n( 1 ) - حماسه حسينى ، ج 2 ، ص 123 .\r\n( 2 ) - همان ، ص 131 .\r\n( 3 ) - مناقب آل ابى طالب ، ج 4 ، ص 89 .\r\n","page_name":" 339 ","page_number":339},
  {"content":"\r\n\r\nيكم : امام عليه السلام با نام بردن تنها از اين دو سيره ، محكوميت سيره‌هاى ديگرى را كه پس از رسول خدا صلى الله عليه و آله و سلم بر زندگى مسلمانان حاكميت داشتند و موجب پيدايش انحرافى شدند كه آن قدر بزرگ شد تا زمام امور مسلمانان به يزيد بن معاويه سپرده شد ، اعلام داشتند .\r\nمفهوم اين سخن اين است كه اصلاح امّت و به كار بستن اصل امر به معروف و نهى از منكر براى تحقق بخشيدن به حياتى كه اسلام ناب محمدى بر آن حاكم باشد ، جز با دورى جستن و نپذيرفتن ديگر سيره‌ها امكان‌پذير نيست .\r\nچنين به نظر مىرسد ، برخى قلم هايى كه سيرهء امام حسين عليه السلام را تدوين كرده يا برخى كتاب‌هاى تاريخى را نسخه‌بردارى كرده‌اند از عبارت « تنها بر روش جدم و پدرم على بن ابىطالب حركت مىكنم » به محكوميت ديگر سيره‌ها پى برده‌اند از اين راه براى رفع محكوميت ديگر سيره‌ها از ديدگاه امام حسين عليه السلام ، عبارت « و سيرهء خلفاى راشدين هدايت يافته - رضى الله عنهم - » را بر آن افزوده‌اند .\r\nمحقق بزرگ ، سيد مرتضى عسكرى مىنويسد : « راشدين » اصطلاحى است كه در دوران پس از خلافت امويان رايج گشت و در هيچ يك از نصوص پيش از آن دوره ديده نمىشود . مراد از راشدين كسانى است كه پس از رسول خدا صلى الله عليه و آله و سلم زمام امور را پياپى به دست گرفتند و از جمله آنان امام على عليه السلام است ، بنابراين درست نيست كه اصطلاح راشدين به عبارت امام عليه السلام عطف گردد ؛ و همه اين‌ها ما را به اين مطلب رهنمون مىشود كه آن عبارت به سخن امام حسين عليه السلام اضافه شده است . « 1 »\r\nاين افزايش در نص وصيتنامه ، در روايت كتاب الفتوح ابن اعثم كوفى و مقتل الحسين خوارزمى كه از الفتوح نقل مىكند به چشم مىخورد .\r\n\r\nخروج از مدينه ، چرا شبانه ؟\r\nهر چند كه منابع تاريخى درباره شب بيرون رفتن كاروان حسينى از مدينه اختلاف دارند ، ولى بيش‌تر آنان بر اين باورند كه اين حركت شبانه صورت پذيرفته است .\r\n\r\n\r\n","description":"","footnote":"\r\n( 1 ) - معالم المدرستين ، ج 3 ، ص 61 .\r\n","page_name":" 340 ","page_number":340},
  {"content":"\r\n\r\nاز ظاهر متون تاريخى چنين برمىآيد كه خروج در ساعت‌هاى پايانى شب صورت پذيرفته است ؛ و اين نشان مىدهد كه خروج از بيم تعقيب قدرت حاكم مخفيانه بوده است . به ويژه آن كه در روايات آمده است ، امام عليه السلام هنگام خروج ، آيه شريفه  « فَخَرَجَ مِنْها خائِفاً يَتَرَقَّبُ قالَ رَبِّ نَجِّنِي مِنَ الْقَوْمِ الظَّالِمِينَ »  « 1 » را تلاوت مىفرمود .\r\nظاهر فضاى وقايع پس از ديدار امام با والى مدينه نيز چنين تصورى را ايجاد مىكند و آن را نفى نمىكند . به ويژه آن كه اصرار امام عليه السلام بر اين بود كه در مدينه ترور نشود و يا درگيرىاى كه موجب شكسته شدن حرمت حرم پيامبر صلى الله عليه و آله و سلم گردد ، روى ندهد . از اين رو براى پرهيز ازاين تنگناها از زمان و رويدادها پيشى جست و شبانه و پنهانى شهر را ترك‌گفت !\r\nهمين قضيه در مكّه مكرمه نيز براى امام عليه السلام پيش آمد و در آن‌جا نيز براى آن كه پيش آمد ناگوارى روى ندهد و حرمت خانه خدا شكسته نشود - چنان كه در روايات آمده است - سحرگاهان يا در اوايل سپيده‌دم شهر را ترك گفتند .\r\nبه هر حال انگيزه هر دو بار يكى است ، به علاوه پيش از اين يادآور شديم كه اين محذور از ديد امام در چارچوب نگرانى بزرگ‌تر قرار مىگيرد ؛ و آن بيم خفه شدن انقلاب خواه در مدينه يا در مكّه است .\r\nاما آنچه توجّه را جلب كرده و تأمل برانگيز است اين كه امام عليه السلام پيش از خروج از مكّه به خطبه ايستادند و طى آن هنگام خروجشان را از شهر اعلام داشتند :\r\nهر كس آهنگ جانبازى در راه ما و سر ديدار با خداوند دارد ، بايد با ما بكوچد و من بامدادان حركت خواهم كرد ، ان شاء الله « 2 »\r\nبه اين ترتيب چنان كه در اين روايت آمده است ، امام عليه السلام هنگام حركتشان را اوايل بامداد تعيين كرده‌اند . يعنى وقتى كه پايان شب به شمار مىرود و هوا هنوز اندكى تاريك و براى پنهان شدن ، مناسب است .\r\n\r\n\r\n","description":"","footnote":"\r\n( 1 ) - « آن گاه ترسان و نگران از شهر بيرون رفت ، گفت : پروردگارا ! مرا از اين گروه ستمگر نجات بده » . [ قصص ( 28 ) ، آيه 21 
  ] .\r\n( 2 ) - اللهوف ، ص 26 .\r\n","page_name":" 341 ","page_number":341},
  {"content":"\r\n\r\nولى آشكار شدن هنگام حركت از سوى امام عليه السلام اين استدلال را كه مىگويد ، امام عليه السلام از بيم آن كه مبادا قدرت حاكم مراقب باشد و به جست و جوى وى برآيد ، در تاريكى بامداد و پنهانى حركت كرد ، نفى مىكند .\r\nگذشته از اين بسيار بعيد است كه كاروان - نسبتاً بزرگ - حسينى مىتوانست ساعت خروج خود را از مدينه يا مكّه - كه كاروان بزرگ‌تر شده بود - از ديد قدرت حاكمه پنهان كند ، زيرا اينان بسيار حريص بودند كه زمان حركت كاروان را بدانند به ويژه آن كه شهرهاى آن دوره در مقايسه با شهرهاى مشهور امروزى بسيار كوچك به شمار مىآمدند .\r\nاز اين گذشته ، حاكم وقت مدينه ، وليد بن عتبه ، هنوز مجبور به فشار آوردن بر امام عليه السلام نشده بود و اميدوار بود كه امام از شهر بيرون رود تا به خون او گرفتار نشود ؛ و اين - همان گونه كه اعتقاد ماست - و شواهد تاريخى نيز بدان اشاره دارد ، چيزى نيست كه امام عليه السلام را بترساند .\r\nمن با كمال اطمينان در اين باره معتقدم كه خروج امام در تاريكى شب از بيم قدرت حاكمه و تعقيب نبود ، بلكه به اين دليل به جاى روشنى روز تاريكى شب را براى خروج از اين دو شهر برگزيد كه نمىخواست چشم مردم به زنان حاضر در كاروان حسينى بيفتد و ببينند كه چگونه بر رهوارها سوار مىشوند ؛ چيزى كه براى غيرت حسينى هاشمى قابل تحمل نبود .\r\nچنانچه اين موضوع علت تامه حركت كاروان حسينى در دل شب نباشد ، دست كم در ميان ديگر علت‌هايى كه علت تامهء اين خروج شبانه را تشكيل مىدهند ، يكى از علل مهم به شمار مىرود .\r\n\r\nپافشارى بر حركت در شاهراه\r\nروايت تاريخى در توصيف راهى كه كاروان حسينى به كاروان‌سالارى امام حسين عليه السلام هنگام رفتن از مدينه به مكّه پيمود ، چنين مىگويد :\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nآن‌گاه حسين رهسپار مكّه شد ؛ و اين آيه را مىخواند :  « فَخَرَجَ مِنْها خائِفاً يَتَرَقَّبُ قالَ رَبِّ نَجِّنِي مِنَ الْقَوْمِ الظَّالِمِينَ »  « 1 » ؛ و شاهراه را اختيار كرد .\r\nدر اين هنگام اهل بيت گفتند : كاش شما نيز مانند پسر زبير از شاهراه كناره بگيريد تا جست و جوگران به شما نرسند .\r\nامام عليه السلام فرمود : از آن كناره نگيرم تا خداوند هر چه بخواهد پيش آورد . « 2 »\r\nدر روايت الفتوح آمده است : پسر عموى امام عليه السلام ، مسلم بن عقيل ، گفت : اى پسر دختر رسول خدا صلى الله عليه و آله و سلم ، نظر من اين است كه ما نيز مانند عبدالله زبير از اين راه كناره مىگرفتيم و به بيراهه مىزديم ، چرا كه از رسيدن جست و جوگران بيمناكيم .\r\nحسين عليه السلام فرمود : نه به خدا سوگند ، اى پسر عمو ، هرگز از اين راه جدا نمىشوم تا اين‌كه يا خانه‌هاى مكّه را ببينم و يا آن‌كه خداوند آنچه را خشنود و راضى است پيش آرد .\r\nآن‌گاه به شعر يزيد بن مفرغ حميرى تمثّل جست و گفت :\r\n لا سهرت السوام فى فلق الصبح * مضيئاً وَ لا دُعيتُ يزيدا \r\n يوم اعطى من المخافة ضيماً * والمنايا يرصدننى أن أحيدا « 3 » \r\n[ خدا كند 
  ] ديگر در سحرگاهان چارپايان را به هجوم نرمانم و ديگر يزيدم نخوانند ؛\r\nاگر از بيم مرگ به ستم تن دهم و زير بار ذلت روم خطر مرگ مرا از راه ببرد .\r\nدر اين‌جا ممكن است كسى بپرسد كه چرا امام عليه السلام همانند كسى كه تن به رو در رو شدن با هرگونه خطر پيش‌بينى شده يا نشده‌اى داده است ، بر حركت از شاهراه پافشارى مىكند و به دست برداشتن از پيمودن راه اصلى رضايت نمىدهد ؟\r\nآيا در پس اين همه پافشارى ، شجاعت حسينى نهفته بود ؟\r\nيا اين كه قصد امام از حركت در شاهراه ، انجام يك كار تبليغاتى براى معرفى قيام و نهضت خويش به همهء كاروان‌ها و رهگذرانى بود كه در طول مسير ، با كاروان حسينى\r\n\r\n\r\n","description":"","footnote":"\r\n( 1 ) - [ موسى 
  ] ترسان و نگران از آن‌جا بيرون رفت [ در حالى كه مى 
  ] گفت : « پروردگارا ، مرا از گروه ستمكاران نجات بخش . [ قصص ( 28 ) ، آيهء 21 
  ] .\r\n( 2 ) - الارشاد ، ص 223 .\r\n( 3 ) - الفتوح ، ج 5 ، ص 22 .\r\n","page_name":" 343 ","page_number":343},
  {"content":"\r\n\r\nعازم مكّه ديدار مىكردند ؟ اين كاروان‌ها سبب خروج امام از مدينهءِ جدش به همراه بيش‌تر بنىهاشم و ديگر يارانش را جويا مىشدند و اهداف قيام حسينى را از زبان خود آن حضرت مىشنيدند ؛ در نتيجه آن‌هايى كه خداوند توفيقشان مىداد براى يارى آن حضرت به وى مىپيوستند ؛ و خبر اين قيام مقدس در ميان مردم مناطق گوناگون مىپيچيد ؛ و به اين ترتيب يك كار تبليغى براى گسترش دامنه اين قيام مبارك و به دست آوردن يارانى بيش‌تر صورت مىپذيرفت .\r\nبدون شك شجاعت حسينى را دليل حركت در شاهراه دانستن ، به جاى خود درست است . تعليل آن به هدفى تبليغى براى معرفى قيام و نهضت نيز چنين است ؛ و ميان اين دو منافاتى وجود ندارد .\r\nشايد توضيح مهم‌ترى كه بشود به اين دو توضيح افزود اين باشد كه قصد امام از اصرار بر پيمودن شاهراه اين بود كه به مردم بفهماند كه او در زمره سركشانى كه حكومتى مشروع را مىپذيرند و سپس از فرمان آن سر مىپيچند ، و از بيم جاسوسان حكمرانان و فرار از چنگشان راه‌هاى فرعى را در پيش مىگيرند ، نيست .\r\nامام عليه السلام قصد داشت به مردم اعلام كند كه او نماينده شريعت است ، نه حكومت اموى ؛ و صاحب شاهراه ، خلافت و همهء امور امّت اوست ، اصل شريعت اوست و يزيد جز انحراف ، خلاف و سرپيچى از دين چيزى نيست .\r\nاين بعد ، تبليغى و از ابعاد ثابت قيام امام عليه السلام است و آن حضرت خود همهء جزئيات حركت نهضت مقدس خويش را از هنگامى كه به وليد بن عتبه فرمود : « اى امير ، ما خاندان نبوت ، گنجينه رسالت ، جايگاه آمد و شد فرشتگان و محل رحمت هستيم .\r\nخداوند به وسيله ما گشود و به ما ختم كرد . يزيد مردى است فاسق و شرابخور كه نفس‌هاى محترم را مىكشد و فسق و فجور را آشكار مىسازد ؛ و كسى چون من با چون اويى بيعت نمىكند ، ولى ما و شما شب را به صبح مىآوريم و آن‌گاه مىنگريم كه كدام‌مان به خلافت شايسته‌تر است . » « 1 » ، تا ساعت شهادتشان در كربلا تفسير كرده است .\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 14 .\r\n","page_name":" 344 ","page_number":344},
  {"content":"\r\n\r\n\r\nكاروان حسينى بيرون مدينه\r\n\r\nبنى هاشم\r\nدر كتاب‌هاى تاريخى ، نام يكايك بنى هاشم كه در كاروان حسينى مدينه را به قصد مكّه ترك كردند نيامده است . بلكه در بيش‌تر آن‌ها به طور اجمال از هاشميانى كه از مدينه با حضرت بيرون آمده‌اند نام برده شده است . شيخ مفيد گويد : « حسين در تاريكى شب يك شنبه ، دو روز مانده از رجب ، عازم مكّه شد عمده فرزندان ، برادرزادگان ، برادران و اهل بيتش ، بجز محمد حنفيه ، وى را همراهى مىكردند . . . » « 1 »\r\nدينورى گويد : چون شب فرا رسيد و هوا تاريك گشت حسين عليه السلام نيز عازم مكّه شد .\r\nدر حالى كه خواهرانش ، ام‌كلثوم و زينب ، برادرزادگان و برادرانش ، ابوبكر ، جعفر و عباس و همهء اهل بيت وى كه در مدينه بودند ، بجز برادرش ، محمد حنفيه ، وى را همراهى مىكردند . « 2 »\r\nابن اعثم كوفى گويد : « در دل شب بيرون آمد و با همه خاندانش آهنگ مكّه كرد » . « 3 »\r\nطبرى گويد : امام حسين ، با فرزندان و برادران و برادرزادگانش و عمدهء اهل بيتش ، بجز محمد حنفيه ، بيرون آمد . « 4 »\r\nهمچنين برخى منابع تاريخى ديگر نوشته‌اند ، هنگامى كه امام در مكّه بود كس به مدينه فرستاد و هر كس را از بنى هاشم كه توانايى داشت ، به سوى خويش خواند ، به دنبال آن گروهى از آنان سوى وى شتافتند و محمد بن حنفيه نيز به آنان پيوست ، ولى مشخص نشده است كه اين‌ها چه كسانى بودند . « 5 »\r\nديگر منابع تاريخى كه متعرض اين رويداد شده‌اند نيز به همين خلاصه‌گويى بسنده كرده‌اند ؛ و روايتى كه جزئيات قضاياى اين كاروان و افراد شركت كننده در آن را نوشته\r\n\r\n\r\n","description":"","footnote":"\r\n( 1 ) - الارشاد ، ص 222 .\r\n( 2 ) - اخبار الطوال ، ص 228 .\r\n( 3 ) - الفتوح ، ج 5 ، ص 21 .\r\n( 4 ) - تاريخ الطبرى ، ج 4 ، ص 253 .\r\n( 5 ) - البدايه والنهايه ، ج 8 ، ص 178 ؛ تاريخ ابن عساكر ، ص 298 ، حديث 256 .\r\n","page_name":" 345 ","page_number":345},
  {"content":"\r\n\r\nباشد در دست نيست . مگر روايت بسيار ضعيفى كه در كتاب « اسرار الشهادة » به نقل از عبدالله بن سنان كوفى از پدرش از جدش آمده است . اين روايت بيان مىكند كه چگونه بنىهاشم محرم‌هاى خودشان و خانواده اباعبدالله را بر محمل‌هاى شتران سوار كردند و خود چگونه سوار شدند . اسلوب اين روايت بسيار به شيوه‌هاى منبرى كه در آن بر جنبه‌هاى عاطفى تكيه مىشود نزديكتر است . با وجود اين بازهم اجمالى است و نمىگويد كه بنىهاشم چه كسانى و چند تن بودند . « 1 »\r\nآرى ، شواهد تاريخى حاكى است كه محمد بن حنفيه ، عمر أطرف ، عبدالله بن جعفر و عبدالله بن عباس با كاروان حسينى ، بيرون از مدينه ، همراه نبوده‌اند .\r\nنيز اشاره دارد به اين كه امام عليه السلام همهء فرزندان خود و فرزندان برادرش امام حسن عليه السلام و همهء خواهران پدرىاش را با خود همراه ساخت .\r\nقدر مسلّم اين است كه مسلم بن عقيل نيز با او بيرون آمده است ، و چنين به نظر مىرسد كه دو پسر مسلم يعنى عبدالله و محمد نيز ، هنگام خروج كاروان حسينى با پدرشان همراه بوده‌اند .\r\nاما درباره پسران عبدالله بن جعفر يعنى عون و محمد ، از قراين تاريخى چنين بر مىآيد كه با پدرشان همراه بوده‌اند ؛ و پس از آن كه امام مكّه را ترك گفتند به آن حضرت پيوستند . البته اين احتمال هم وجود دارد كه آنان با امام از مدينه بيرون آمده و سپس با پدرشان به مكّه رفته باشند و از آن‌جا بازگشته به امام پيوسته باشند .\r\nاما دربارهء بقيه ياران آن حضرت از آل عقيل ، از شواهد تاريخى اطلاع دقيقى درباره اين كه كدامشان با امام عليه السلام از مدينه بيرون آمد و يا كدامشان پس از آن به حضرت پيوست ، چيزى بر نمىآيد .\r\n\r\nديگر ياران\r\nشناخت ديگر ياران امام عليه السلام ، يعنى بجز هاشميان ، كه با وى از مدينه بيرون آمدند ،\r\n\r\n\r\n","description":"","footnote":"\r\n( 1 ) - ر . ك . اسرار الشهاده ، ص 367 .\r\n","page_name":" 346 ","page_number":346},
  {"content":"\r\n\r\nبراى پژوهشگران كار دشوارى نيست ؛ و تاريخ نام‌هاى زير را ثبت كرده است :\r\n\r\n( 1 ) 1 ) عبدالله بن يقطر حميرى :\r\nمادر وى دايهء امام حسين عليه السلام بود ، ولى امام از وى شير نخورد ، زيرا در اخبار صحيح آمده است كه امام حسين عليه السلام جز از سينه فاطمه و انگشت ابهام رسول خدا صلى الله عليه و آله و سلم و آب دهان آن حضرت شير نخورده است . ولى درباره عبدالله مشهور است كه او برادر شيرى امام حسين عليه السلام است .\r\nابن حجر در الاصابه گويد : وى از صحابه بود چرا كه همگن حسين عليه السلام است . امام عليه السلام پس از خروج از مكّه در جواب نامه‌اى كه مسلم بن عقيل برايش نوشت ، وى را نزد مسلم فرستاد . اما حصين بن تميم در قادسيه وى را دستگير كرد و نزد عبيدالله بن زياد فرستاد .\r\nعبيدالله از وضع وى پرسيد و او پاسخى نداد . سپس گفت : بالاى اين كاخ برو و دروغگوى پسر دروغگو را لعنت كن ، آن‌گاه فرود آى تا تصميم خود را درباره‌ات بگيرم .\r\nعبدالله بالاى كاخ رفت و چون مشرف به مردم شد گفت : اى مردم ، مرا حسين پسر فاطمه ، دختر رسول خدا صلى الله عليه و آله و سلم ، نزد شما فرستاده است تا او را عليه پسر مرجانه و پسر سميه ، فرومايه پسر فرومايه ، يارى دهيد و پشتيبانى كنيد . آن‌گاه عبيدالله فرمان داد تا او را از بالاى كاخ بر زمين انداختند . در نتيجه استخوان‌هايش شكست و نيم جانى داشت كه عبدالملك بن عمير لخمى ، قاضى و فقيه كوفه آمد و او را سر بريد . چون وى را نكوهش كردند ، گفت : خواستم كه راحتش كنم ! « 1 »\r\n\r\n( 2 ) 2 ) سليمان بن رزين ، غلام امام حسين عليه السلام :\r\nوى همان كسى است امام حسين عليه السلام ، هنگامى كه در مكّه بود ، او را با نامه‌اى سوى رؤساى اخماس ( سپاه‌ها ) و اشراف بصره فرستاد كه از جمله آن‌ها منذر بن جارود بود . بحريه ، دختر جارود ، زن عبيدالله بن زياد بود . منذر ، سليمان بن رزين و نامه را گرفت و نزد عبيدالله بن زياد برد . چون نامه را خواند سليمان را كشت ؛ و او از ياران حسين عليه السلام بود كه در بصره كشته شد . « 2 »\r\n\r\n\r\n","description":"","footnote":"\r\n( 1 ) - ر . ك . ابصار العين فى انصار الحسين ، محمد بن طاهر سماوى ، تحقيق محمد جعفر طبسى ، مركز تحقيقات اسلامى سپاه ، قم ، ص 93 .\r\n( 2 ) - همان ، ص 94 - 95 .\r\n","page_name":" 347 ","page_number":347},
  {"content":"\r\n\r\n\r\n3 ) أسلم بن عمرو ، غلام امام حسين عليه السلام :\r\nاز شهداى كربلا . سيره‌نگاران و مقتل نويسان نوشته‌اند كه امام حسين عليه السلام ، پس از درگذشت برادرش ، حسن ، وى را خريد و به پسرش على بن الحسين عليه السلام بخشيد . پدرش ترك بود . اسلم در موارد نياز براى حسين عليه السلام كتابت مىكرد . هنگامى كه امام عليه السلام از مدينه به مكّه آمد ، اسلم نيز او را تا كربلا همراهى كرد . در روز دهم كه جنگ آغاز شد از امام اجازه ميدان رفتن گرفت ، وى قارى قرآن بود و امام به او اجازه داد . او آغاز به پيكار و رجز خواندن كرد و شمار زيادى را از دشمن كشت ، آن‌گاه از پاى درآمد و بر زمين افتاد . حسين عليه السلام نزد وى رفت و ديد كه هنوز رمق در بدن دارد و به حسين عليه السلام اشاره مىكند . امام عليه السلام دست در گردنش نهاد و صورت به صورت او گذاشت . اسلم چشم باز كرد و با تبسم گفت : آيا پسر رسول خدا صلى الله عليه و آله و سلم صورتش را بر صورت كسى چون من نهاده است ؛ و سپس جان سپرد . « 1 »\r\n\r\n4 ) قارب بن عبدالله دئلى ، غلام امام حسين عليه السلام :\r\nمادرش كنيز امام حسين عليه السلام بود و فكيهه نام داشت . وى در خانه رباب ، همسر امام حسين عليه السلام ، خدمت مىكرد . عبدالله دئلى او را به زنى گرفت و قارب از او به دنيا آمد . او غلام امام حسين بود و همراه امام عليه السلام از مدينه به مكّه رهسپار شد و سپس به كربلا رفت و سرانجام در نخستين حمله اندكى پيش از ظهر كشته شد . « 2 »\r\n\r\n5 ) منجح بن سهم ، غلام امام حسين عليه السلام :\r\nاز ربيع براى زمخشرى نقل شده است كه گفت : حسنيه ، كنيزكى بود كه حسين عليه السلام او را از نوفل بن حارث بن عبدالمطلّب خريد ، سپس سهم با او ازدواج كرد و منجح از او زاده شد ، در نتيجه سهم غلام حسين عليه السلام است .\r\nسهم در خانه سجاد عليه السلام بود و هنگامى كه حسين عليه السلام عازم عراق شد ، همراه پسرش منجح با او حركت كرد تا به كربلا رسيدند . چون دو گروه در روز عاشورا به مبارزه پرداختند ، او همانند قهرمانان با دشمن پيكار كرد و در آغاز جنگ كشته شد - رضوان الله\r\n\r\n\r\n","description":"","footnote":"\r\n( 1 ) - ر . ك . تنقيح المقال ، ج 1 ، ص 125 .\r\n( 2 ) - ر . ك . ابصار العين ، ص 96 ؛ تنقيح المقال ، ج 3 ، ص 18 .\r\n","page_name":" 348 ","page_number":348},
  {"content":"\r\n\r\nعليه - « 1 » گفته شده است منجح از غلامان حسن عليه السلام بود كه از مدينه همراه فرزند آن حضرت در ركاب امام حسين عليه السلام حركت كرد و سرانجام به سهم خويش به سعادت دست يافت و با شهادت رستگار شد . « 2 »\r\n\r\n6 ) سعد بن حرث خزاعى ، غلام على عليه السلام :\r\nسعد يكى از غلامان على عليه السلام بود كه پس از او به حسن عليه السلام و سپس به حسين عليه السلام پيوست . هنگامى كه امام حسين از مدينه بيرون آمد سعد نيز با او به مكّه آمد و سپس به كربلا رفت ؛ و در نخستين حمله در آن‌جا به شهادت رسيد . « 3 » گفته شده است كه وى مصاحبت پيامبر ( س ) را درك كرد و در كوفه عضو شرطهء اميرالمؤمنين عليه السلام بود و امام عليه السلام به وى حكومت آذربايجان داد . « 4 »\r\n\r\n7 ) نصر بن ابى نيزر ، غلام على عليه السلام :\r\nپدر نيزر از شاهزادگان عجم يا از فرزندان نجاشى بود . مبرّد در الكامل گويد : براى من مسلّم است كه وى از فرزندان نجاشى است .\r\nدر خردسالى به اسلام رغبت پيدا كرد ، پس او را نزد پيامبر صلى الله عليه و آله و سلم بردند و اسلام آورد .\r\nرسول خدا صلى الله عليه و آله و سلم او را تربيت كرد و پس از رحلت آن حضرت ، نصر با فاطمه صلى الله عليه و آله و سلم و فرزندانش همراه گرديد . و ديگرى گفته است : او فرزند يكى از پادشاهان عجم بود كه نخست به رسول خدا صلى الله عليه و آله و سلم هديه شد و سپس نزد اميرالمؤمنين عليه السلام رفت و در نخلستان آن حضرت برايش كار مىكرد . . . و اين نصر پسر اوست كه پس از على عليه السلام و حسن عليه السلام ، به حسين عليه السلام پيوست . همراه آن حضرت از مدينه به مكّه آمد و سپس به كربلا رفت و در آن‌جا كشته شد . او سواره بود و اسبش را پى كردند و در حمله نخست كشته شد . « 5 »\r\n\r\n8 ) حرث بن نبهان ، غلام حمزةبن عبدالمطلب عليه السلام :\r\nسيره‌نويسان گفته‌اند : نبهان غلام حمزه و تك‌سوارى شجاع بود . وى دو سال پس از شهادت حمزه از دنيا رفت و پسرش حرث به اميرالمؤمنين و سپس به حسن عليه السلام و سپس به حسين عليه السلام پيوست . هنگامى كه\r\n\r\n\r\n","description":"","footnote":"\r\n( 1 ) - تنقيح المقال ، ج 3 ، ص 247 .\r\n( 2 ) - إبصار العين ، ص 96 .\r\n( 3 ) - همان .\r\n( 4 ) - تنقيح المقال ، ج 2 ، ص 81 .\r\n( 5 ) - إبصار العين ، ص 97 - 98 .\r\n","page_name":" 349 ","page_number":349},
  {"content":"\r\n\r\nحسين عليه السلام از مدينه عازم مكّه گشت ، حارث نيز با آن حضرت عازم شد و تا رسيدن به كربلا وى را همراهى كرد . چون جنگ در گرفت پيشاپيش حسين عليه السلام جنگيد و با شهادت رستگار شد . « 1 »\r\n\r\n9 ) جون بن حوى ، غلام ابوذر غفارى :\r\nجون پس از ابوذر به اهل بيت پيوست . او نخست با امام حسن عليه السلام و سپس با حسين عليه السلام بود و آن حضرت را در سفر مدينه تا مكّه و از آن‌جا به عراق همراهى كرد . . . چون جنگ درگرفت ، مقابل امام عليه السلام ايستاد و اجازهء پيكار گرفت . حسين عليه السلام فرمود : اى جون از سوى من آزادى . تو به طلب آسايش به دنبال ما آمدى ، پس خود را پاىبند اين راه مكن . جون خود را به پاى اباعبدالله الحسين انداخت و بر آن بوسه مىزد و مىگفت : اى پسر رسول خدا صلى الله عليه و آله و سلم آيا اين درست است كه در روزگار آسايش ريزه‌خوار نعمت‌تان باشم و در دوران سختى رهايتان كنم ؟ من بدبو هستم ، نسبى پست دارم ، رنگم سياه است ، پس شما در بهشت بر من بدميد تا بويم خوش ، نسبم شريف و رنگم سپيد گردد . نه به خدا سوگند از شما جدا نگردم تا اين خون سياه با خون‌هايتان درآميزد . آن‌گاه حسين عليه السلام به او اجازه داد . . . سپس جنگيد تا كشته شد .\r\nحسين عليه السلام بر بالين او ايستاد و گفت : پروردگارا رنگش را سپيد و بويش را پاكيزه گردان و با خوبان محشورش فرما و ميان او و ميان محمد و آل محمد صلى الله عليه و آله و سلم پيوند برقرار كن .\r\nعلماى ما از امام باقر عليه السلام از پدرش زين‌العابدين نقل كرده‌اند كه چون بنىاسد براى دفن كشتگان به ميدان نبرد آمدند ، جون را ديدند كه پس از چند روز بوى مشك مىدهد . « 2 »\r\n\r\n10 ) عقبة بن سمعان :\r\nعقبة بن سمعان غلام رباب ، دختر امرؤ القيس كلبى ، همسر امام حسين عليه السلام بود و همراه كاروان حسينى از مدينه به مكّه و سپس به عراق آمد . طبرى گويد : عمر بن سعد ، عقبة بن سمعان غلام رباب ، دختر امرؤ القيس كلبى و مادر سكينه ، دختر حسين عليه السلام ، را دستگير كرد و گفت : چه‌كاره‌اى ؟ گفت : بنده‌اى مملوكم ، پس رهايش كرد . « 3 »\r\n\r\n\r\n","description":"","footnote":"\r\n( 1 ) - تنقيح المقال ، ج 1 ، ص 248 .\r\n( 2 ) - ابصار العين ، ص 176 - 177 .\r\n( 3 ) - تاريخ الطبرى ، ج 4 ، ص 347 ؛ الكامل فى التاريخ ، ج 4 ، ص 80 .\r\n","page_name":" 350 ","page_number":350},
  {"content":"\r\n\r\nشيخ عباس قمى نيز اين مطلب را در نفس المهموم « 1 » به نقل از طبرى و جزرى آورده است . مامقانى در تنقيح المقال گويد : طبرى و ديگر مورخان واقعه از او نام برده‌اند ؛ و از آنچه گفته‌اند ، دانسته مىشود كه عقبه غلام رباب ، همسر امام حسين عليه السلام ، بود و خدمتكارى و ركابدارى اسب‌هايش را بر عهده داشت . چون حسين عليه السلام به شهادت رسيد ، بر اسبى نشست و گريخت . كوفيان او را گرفتند . پس از آن كه مدعى شد غلام رباب ، دختر امرؤ القيس كلبى ، همسر امام حسين عليه السلام ، است رهايش كردند . وى به نقل رويدادها همانطور كه اتفاق افتاده بود پرداخت و اخبار كربلا از او گرفته شده است . « 2 »\r\nاما برخى از علماى ما به استناد سلامى كه در زيارت حسين عليه السلام ( روز و شب اول رجب و شب نيمه شعبان ) « 3 » بر عقبه وارد شده است ، بر اين باورند كه او نيز در زمره شهيدان كربلاست . از جمله اين عالمان سيد ابوالقاسم خويى ، در معجم رجال الحديث است . آن‌جا كه مىگويد : از ياران حسين عليه السلام . . . در حضور آن حضرت به شهادت رسيد و سلام بر او در زيارت رجبيه آمده است و به گفته برخى مورخان عامه ، وى از معركه گريخت و نجات يافت . « 4 » ديگر ، شيخ على نمازى است كه در مستدركات علم رجال الحديث گويد : عقبة بن سمعان . . . از ياران امام حسين عليه السلام است و در كربلا با آن حضرت همراه بود ؛ و همان طورى كه سيد در زيارت رجبيه ، وى را در شمار شهيدان آورده است ، او همراه سيدالشهدا در روز عاشورا به شهادت رسيد . « 5 »\r\n\r\nديدارهاى ميان راه\r\nبا آن كه امام حسين عليه السلام ، از مدينه تا مكّه جاده اصلى را پيمود ، ولى روايت‌هاى تاريخى جزئيات زيادى را از اين سفر باز نگفته‌اند ؛ و آنچه در تاريخ آمده بسيار اندك به شمار مىرود ؛ و از آن جمله است :\r\n\r\n\r\n","description":"","footnote":"\r\n( 1 ) - نفس المهموم ، ص 298 .\r\n( 2 ) - تنقيح المقال ، ج 2 ، ص 254 ، حديث 7969 .\r\n( 3 ) - بحار ، ج 101 ، ص 336 - 341 ، حديث 1 به نقل از مفيد و سيد بن طاوس - رحمةالله عليهما - .\r\n( 4 ) - معجم رجال الحديث ، ج 11 ، ص 154 ، حديث 7723 .\r\n( 5 ) - مستدركات علم رجال الحديث ، ج 5 ، ص 248 .\r\n","page_name":" 351 ","page_number":351},
  {"content":"\r\n\r\n\r\nديدار امام عليه السلام با فوج‌هاى فرشتگان و مؤمنان جن\r\nعلامهء مجلسى در كتاب بحار ، به نقل از كتاب مقتل سيد محمد بن ابىطالب موسوى گويد : شيخ ما ، مفيد ، با اسنادى كه به اباعبدالله عليه السلام مىرسد ، گويد : هنگامى كه اباعبدالله از مدينه حركت كرد ، دسته‌هاى منظمى از فرشتگان نشان‌دار يا نيك خلق خنجر به دست و سوار بر اسبان بهشتى آمدند و بر آن حضرت سلام كردند و گفتند : اى حجت خداوند بر مردم پس از جد ، پدر و برادرش ، خداوند سبحان در جاهاى فراوانى جدت را به وسيلهء ما يارى داد و اينك ما را به يارى تو فرستاده است .\r\nحضرت به آنان فرمود : وعده‌گاهم قتلگاه و جايى است كه در آن به شهادت مىرسم و آن كربلاست ، چون بدانجا وارد شدم ، نزد من بياييد .\r\nگفتند : اى حجت خداوند ، فرمان بده كه گوش به فرمانيم . آيا بيم دشمن نمىرود كه شما را همراهى كنيم ؟\r\nگفت : آنان را بر من راهى نيست و تا رسيدن به جايگاهم گزندى به‌من نتوانند رسانيد .\r\nبه دنبال آن دسته‌هايى از مسلمانان جن آمدند . . .\r\nگفتند : اى سرور ما ، ما از شيعيان و ياران شماييم . آنچه خواهى فرمان بده كه اگر بفرمايى تا در همين جا هستى همهء دشمنانت را به قتل برسانيم ، فرمانتان اجرا مىشود .\r\nحسين عليه السلام براى آنان طلب پاداش نيكو كرد و فرمود : آيا كتاب نازل شده بر جدم رسول خدا صلى الله عليه و آله و سلم را نخوانده‌ايد كه مىفرمايد :  « أَيْنَما تَكُونُوا يُدْرِكْكُمُ الْمَوْتُ وَ لَوْ كُنْتُمْ فِي بُرُوجٍ مُشَيَّدَةٍ »  « 1 » و مىفرمايد :  « لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ »  « 2 » آن‌گاه كه من در جايگاهم ايستادم ، اين مردمان نگون‌بخت گرفتار چه چيزى مىشوند ؟ و به چه وسيله آزمايش مىگردند ؟ و چه كسى در جوار قبر من در كربلا سكونت خواهد گزيد ؟ در حالى كه خداوند در روز گسترانيدن زمين آن را برگزيد و پناهگاه شيعيان ما قرار داد و در دنيا و\r\n\r\n\r\n","description":"","footnote":"\r\n( 1 ) - [ نساء ( 4 ) ، آيه 78 
  ] ؛ هر كجا باشيد ، شما را مرگ در مىيابد ؛ هر چند در برج‌هاى استوار باشيد .\r\n( 2 ) - [ آل عمران ( 3 ) ، آيه 154 
  ] ؛ بگو : « اگر شما در خانه‌هاى خود هم بوديد ، كسانى كه كشته شدن بر آنها نوشته شده ، قطعاً [ با پاى خود 
  ] به سوى قتلگاه‌هاى خويش مىرفتند » .\r\n","page_name":" 352 ","page_number":352},
  {"content":"\r\n\r\nآخرت موجب ايمنىشان است . ولى شما روز پنج‌شنبه حاضر آييد و آن روز عاشوراست كه در پايانش كشته مىشوم و پس از من از خاندان و خويشاوندان و برادران و اهل بيتم چيزى نمىخواهند و سرم را نزد يزيد ملعون مىبرند .\r\nجنّيان گفتند : به خدا سوگند ، اى حبيب خدا و پسر حبيب خدا ، اگر نبود كه بايد از فرمانت اطاعت كنيم و مخالفت با فرمانت براى ما جايز بود ، همهء دشمنانت را پيش از آن كه به تو برسند مىكشتيم .\r\nفرمود : به خدا سوگند ما از شما بر آنان تواناتريم ولى « تا كسى كه [ بايد 
  ] هلاك شود ، با دليلى روشن هلاك گردد و كسى كه [ بايد 
  ] زنده بماند ، با دليلى روشن زنده بماند . . . » . « 1 »\r\n\r\nيك نكته\r\nدر اين‌جا يك نكته لازم را بايد يادآور شد و آن اين است كه خطاب‌هاى اهل بيت با ديگران با توجّه به ميزان درك و فهمشان از سخنان آن بزرگواران تأثيرى متفاوت دارد ؛ و با توجّه به ميزان عقل ، ايمان و يقين به آنان و تسليم بودن در برابرشان ، بيان صراحت موضوع و جان حقيقت از سوى آنان براى مخاطبان تفاوت مىكند .\r\n\r\n\r\n","description":"","footnote":"\r\n( 1 ) - بحار ، ج 44 ، ص 330 - 331 ، باب 37 ، سيد بن طاوس نيز اين روايت را با اندكى تفاوت در كتاب لهوف ( ص 28 - 30 ) به نقل از شيخ مفيد در كتاب « مولد النبى و مولد الاوصياء » با إسناد به امام صادق عليه السلام نقل كرده است : « گفت : چون اباعبدالله الحسين از مكّه به قصد مدينه حركت كرد . دسته هايى از فرشتگان با او ديدار كردند . . . »\r\nچنين به نظر مىرسد كه نسخه‌بردار اشتباه كرده باشد ، به اين دلايل :\r\n- منزل‌هايى كه امام عليه السلام از مكّه تا عراق بر آن‌ها گذر كرد از مدينه نمىگذرد .\r\n- سيد بن طاوس در همين كتاب لهوف ( ص 30 ) بلافاصله پس از اين روايت گويد : « سپس حركت كرد تا بر تنعيم گذشت » و اين با آنچه در اين روايت آورده است كه آن حضرت از مكّه به قصد مدينه حركت كرد تعارض دارد . چرا كه مفهوم اين سخن اين است كه امام عليه السلام يك بار ديگر به مكّه بازگشت . اين چيزى است كه جغرافياى اين منزل‌ها ثابت مىكند . پس بايد در اين باره تأمل كرد .\r\n- روايتى را - كه در متن است - علامهء مجلسى نيز از خود شيخ مفيد با إسناد دادن به امام صادق عليه السلام نقل كرده و در آن آمده است : « چون اباعبدالله الحسين از مدينه حركت كرد ، دسته هايى از فرشتگان با او ديدار كردند . . . » ؛ و اين گواه بر اشتباه نسخه‌بردار لهوف است .\r\n- در بيش‌تر كتاب‌هاى تاريخ آمده است كه آن حضرت از مكّه به كوفه رفت و به مدينه باز نگشت ، جز آنچه در كتاب معالى السبطين ( ج 1 ، ص 229 ) از ابومخنف و در كتاب اسرار الشهادة ( ص 249 ) آن هم از ابومخنف نقل شده است كه آن حضرت از سرنوشت مسلم بن عقيل بسيار نگران شد و كاروانش را از مكّه به مدينه كوچ داد . و اين خبر گذشته از مجهوليت مأخذى كه اين دو كتاب از آن نقل كرده‌اند ، خبرى است نادر .\r\n","page_name":" 353 ","page_number":353},
  {"content":"\r\n\r\nدر اين روايت مىبينيم كه مخاطب امام ، فرشتگان و مؤمنان جن ، از شيعيان اهل بيت هستند كه از سر راستى و اخلاص آماده يارىاند و ميزان معرفتشان نسبت به منزلت امام و يقين و تسليم بودن در برابر فرمان‌هايشان - همانطور كه در متن گفت و گوى اين روايت روشن است - بسيار بالا است .\r\nاز اين رو مىبينيم كه امام عليه السلام در پاسخشان موضوع را به روشنى و صراحت كامل بيان مىدارند . آن حضرت در اين گفت و گو - با منطق ژرف‌نگرى و منطق شهيد پيروز - تأكيد مىكند كه سوى قتلگاه برگزيده خويش مىرود ، « وعده‌گاه قتلگاه من است » ، در سرزمين برگزيده ، « جايگاهم كه در آن‌جا شهيد مىشوم و آن كربلاست » ؛ و تأكيد مىورزد كه در راستاى تحقق بخشيدن اراده خداوندى مبنى بر آزمايش « اين خلق تيره‌روز » گريزى از رفتن نيست ، تا آن كه راه سعادت از وادىهاى بدبختى و تيره‌روزى به طور كامل براى مردم باز شناسانده شود ؛ و حق بدون شائبه‌اى از آميختگى و شبهه از باطل جدا گردد . با اين شهادت و در اين مكان جدايى اسلام ناب محمدى از امويتِ پنهان شده در زير نقاب اسلام ، تحقق يافت ؛ و اين يكى از مهم‌ترين ابعاد پيروزى آشكار حسينى ، استمرار يافته در طول زمان ، و يكى از بركت‌هاى شهادت ، « ذبح بزرگ » ، و يكى از فيض‌هاى آن قتلگاه مقدسى است كه امام براى پرتوافشانى اين پيروزى در روز گسترش زمين آن را برگزيد ؛ و اين بارگاه مقدس در گذر روزگار پناهگاه شيعيان حسينى و در دنيا و آخرت موجب امان آن‌هاست .\r\nهمچنين آن حضرت تأكيد مىورزند كه ناگزير روند اين رويداد بايد در چارچوب جريان طبيعى و دور از اسباب و وسايل خارق العاده و نامعمول باشد . چرا كه اگر هدف پيروزى ظاهرى و فورى بود و راهى جز اسباب خارق العاده نداشت ، امام عليه السلام با برخوردارى از ولايت تكوينى عمومىشان به اذن خداوند - تبارك و تعالى - براى تحقق اين امر از فرشتگان و جنيان تواناتر بود ؛ به خدا سوگند ما از شما بر آنان تواناتريم ، ولى « كسى كه [ بايد 
  ] هلاك شود با دليلى روشن هلاك گردد و كسى كه [ بايد 
  ] زنده بماند ، با دليلى روشن زنده بماند . » . « 1 »\r\n\r\n\r\n","description":"","footnote":"\r\n( 1 ) - انفال ( 8 ) ، آيه 42 .\r\n","page_name":" 354 ","page_number":354},
  {"content":"\r\n\r\n\r\nيارانى كه از منازل جُهينه به كاروان حسينى پيوستند\r\nاز ديگر رخدادهايى كه تاريخ از راه مدينه - مكّه نقل مىكند ، پيوستن گروهى از اعراب به كاروان حسينى ، هنگام گذر امام عليه السلام بر منزل‌گاه‌هاى آنان است . از جمله اين منازل ، منازل جهينه ( آب‌هاى جهينه ) است . شمارى از ساكنان آن‌جا به امام عليه السلام پيوستند .\r\nاز جمله سه مرد بودند كه پس از پراكنده شدن اعراب از گرد امام همچنان باقى ماندند و پيوسته با حضرت همراه بودند و از او جدا نشدند تا آن كه به بالاترين مراتب شرافت دنيا و آخرت دست يافتند و در روز عاشورا در سرزمين كربلا و در حضور آن حضرت به شهادت رسيدند . اين سه تن اين‌هايند :\r\n1 - مجمع بن زياد بن عمرو جهنى .\r\n2 - عبّاد بن مهاجر بن ابى مهاجر جهنى .\r\n3 - عقبة بن صلت جهنى . « 1 »\r\n\r\nآيا ابن عباس و ابن عمر در راه مكّه با امام ديدار كردند ؟\r\nابن اثير گفته است كه پسر عمر همراه پسر عباس در مكّه بود ، پس به مدينه بازگشتند در راه با حسين و ابن زبير برخوردند كه از آن‌ها پرسيدند : چه خبر ؟ گفتند : مرگ معاويه و بيعت يزيد ! ابن عمر گفت : از جماعت مسلمانان جدا مشويد . « 2 »\r\nاما طبرى مىگويد : « واقدى پنداشته است هنگامى كه خبر مرگ معاويه و بيعت يزيد به وليد رسيد ، ابن عمر در مدينه نبود ؛ و چون ابن زبير و حسين به بيعت فراخوانده شدند ، نپذيرفتند و همان شب به مكّه رفتند . ابن عباس و ابن عمر كه در حال آمدن از مكّه بودند به آن دو برخوردند و پرسيدند : از مدينه چه خبر . . . » « 3 » تا پايان گزارش ابن اثير با اندكى تفاوت .\r\nاما ابن كثير در تاريخ خويش مىنويسد : « 4 » « واقدى گويد : . . . » و سپس همان روايت طبرى را با اندكى تفاوت نقل مىكند .\r\n\r\n\r\n","description":"","footnote":"\r\n( 1 ) - ر . ك . ابصار العين فى انصار الحسين عليه السلام ، ص 201 - 202 .\r\n( 2 ) - الكامل فى التاريخ ، ج 4 ، ص 17 .\r\n( 3 ) - تاريخ الطبرى ، ج 4 ، ص 254 .\r\n( 4 ) - البدايه والنهايه ، ج 8 ، ص 158 .\r\n","page_name":" 355 ","page_number":355},
  {"content":"\r\n\r\nچنين به نظر مىرسد كه اين روايت را ، هيچ كدام از مورخان ، جز اين سه تن و واقدى كه دوتايشان از او نقل مىكنند ، نقل نكرده است .\r\nگفته ابن اثير در صدر اين روايت : « و گفته شده است » و سخن طبرى : « واقدى پنداشته است » ناظر بر عدم اطمينان آنان به اين پندار است و موجب تضعيف اين روايت مىگردد . به ويژه آن‌كه آن‌ها هر دو در تاريخ‌هايشان نقل كرده‌اند كه پيش از خروج امام حسين از مدينه عبدالله بن عمر در آن‌جا بود . « 1 »\r\nهمچنين اين روايت با نقل مشهورى كه به ويژه حاكى از حضور عبدالله بن عباس هنگام ورود امام حسين به مكّه در آن شهر است ، مخالفت دارد . از روايت‌هاى مشهور نقل دينورى در اخبار الطوال است كه مىگويد : « اما عبدالله بن عباس ، چند روز پيش از اين به مكّه رفته بود » . « 2 » ابن اعثم به نقل از خوارزمى گويد : حسين عليه السلام باقيمانده ماه شعبان و ماه‌هاى رمضان ، شوال و ذىقعده را در مكّه ماند ؛ و عبدالله بن عباس و عبدالله بن عمر نيز در اين هنگام در مكّه بودند . « 3 »\r\nاز اين گذشته ، اين روايت با اعتقاد بيش‌تر مورخان دو مذهب مبنى بر اين كه عبدالله بن زبير پيش از امام حسين عليه السلام به مكّه رفت مخالف است . چرا كه ابن زبير در تاريكى همان شبى كه وليد بن عتبه خواستار بيعت وى با يزيد شد ، از شهر بيرون رفت . ميان بيرون رفتن او و بيرون رفتن امام حسين عليه السلام دو شب فاصله است . از اين گذشته ابن زبير از شاهراه كناره گرفت ، در حالى كه امام حسين عليه السلام بر پيمودن آن پاى فشرد . اين خود دلالت دارد بر اين كه اين دو در هيچ يك از منزل‌هاى ميان راه باهم يك‌جا جمع نشده‌اند . به ويژه آن كه ابن زبير راه مكّه را همانند فراريان پيمود ، به طورى كه 81 سوار از غلامان بنىاميه او را دنبال كردند ولى به او نرسيدند و باز گشتند . « 4 »\r\n\r\n\r\n","description":"","footnote":"\r\n( 1 ) - الكامل فى التاريخ ، ج 4 ، ص 17 ؛ تاريخ الطبرى ، ج 4 ، ص 253 - 254 .\r\n( 2 ) - اخبار الطوال ، ص 228 .\r\n( 3 ) - مقتل الحسين ، خوارزمى ، ج 1 ، ص 190 .\r\n( 4 ) - ر . ك . الارشاد ، ص 222 .\r\n","page_name":" 356 ","page_number":356},
  {"content":"\r\n\r\nبنابراين ، چگونه اين روايت كه مىگويد آن دو با هم بودند تا آن كه ابن عباس و ابن عمر با آنان ديدار كردند ، مىتواند درست باشد ؟\r\nبنابراين ، روايت ياد شده گذشته از مرسل و ضعيف بودنش « 1 » با حقيقت تاريخى نيز مخالف است . ابن عساكر در تاريخ خويش مىنويسد : « حسين و عبدالله بن زبير شبانه به مكّه رهسپار شدند . بامدادان كه مردم براى بيعت رفتند ، به جست و جوى حسين و ابن زبير برآمدند ولى آنان را نيافتند . . . . عبدالله بن عمر و عبدالله بن عياش بن ابى ربيعه كه از عمره باز مىگشتند آن دو را در ابواء ديدند . در اين هنگام ابن عمر به آنان گفت : از خدا پروا كنيد و باز گرديد و به مردم بپيونديد آن‌گاه بنگريد ، اگر مردم بر يزيد گرد آمدند شما نيز از آنان جدا مشويد و اگر بر او اختلاف كردند ، همان مىشود كه شما مىخواهيد . . . ابن عياش به او گفت : « 2 » اى پسر فاطمه ، آهنگ كجا را دارى ؟ گفت : عراق و شيعيانم . گفت : من اين را براى تو نمىپسندم ، آيا سوى مردمى مىروى كه پدرت را كشتند و برادرت را خنجر زدند تا آن كه خشمگينانه و ملول آنان را ترك گفت ؟ از خدا پروا كنيد ، مبادا كه فريب بخورى . . . » « 3 »\r\nاين روايت نيز در پرتو مناقشه تاريخىاى كه در رد روايت نخست ارائه داديم ، مانند آن روايت با حقيقت تاريخى سازگار نيست . از اين گذشته ، سندش نيز دست كم به واسطه جويرة بن اسماء ضعيف مىباشد ، چرا كه امام صادق عليه السلام درباره‌اش فرموده است : « اما جويره زنديقى است كه هرگز رستگار نمىشود » . « 4 »\r\nچنانچه درستى وقوع گفت و گوى اخير در روايت ابن عساكر ميان ابن عياش « 5 » و\r\n\r\n\r\n","description":"","footnote":"\r\n( 1 ) - رجاليون اهل سنّت ، واقدى را به شدت تضعيف كرده‌اند . ر . ك . سير اعلام النبلاء ، ذهبى ، ج 9 ، ص 454 - 469 ، زندگينامه‌شماره 172 .\r\n( 2 ) - محمودى در حاشيه صفحه 201 گويد : اين همان ذكر درست طبقات الكبرى است و در اصل هر دوى آن‌ها از تاريخ‌دمشق آمده است : « و ابن عباس به او گفت . . . » .\r\n( 3 ) - تاريخ ابن عساكر ( زندگينامه امام حسين عليه السلام ) ، ص 198 - 201 ، حديث 225 .\r\n( 4 ) - اختيار معرفة الرجال ( رجال كشى ) ، ج 2 ، ص 700 ، حديث 742 .\r\n( 5 ) - وى عبدالله بن عياش بن ابى ربيعه مخزومى است . گفته شده است كه پدرش از مسلمانان نخستين بود . او به حبشه‌مهاجرت كرد و عبدالله در آن‌جا به دنيا آمد ؛ و گفته شده است ، اين عبدالله هشت سال از زندگى پيامبر ( ص ) را درك كرد . نيز گفته شده است كه هنگام رسيدن خبر مرگ يزيد بن معاويه در سال 64 مرد . ر . ك . الاصابه فى تمييز الصحابه ، ج 2 ، ص 348 ، حديث 4877 .\r\n","page_name":" 357 ","page_number":357},
  {"content":"\r\n\r\nامام عليه السلام را بپذيريم ، دلايل تاريخى حاكى از آن است كه مانند چنين گفت و گويى كه امام به صراحت از عزم خويش مبنى بر رفتن به عراق و نزد شيعيان خود در آن‌جا سخن گفته باشد ، جز در اثناى اقامتشان در مكّه يا اندكى پيش از خروج از آن شهر روى نداده است .\r\nچرا كه امام عليه السلام آهنگ خويش مبنى بر رفتن به عراق را با كسانى كه در مكّه با وى گفت و گو كردند فاش نساخت . در مدينه و از آن‌جا تا مكّه نيز تنها با برخى از افراد مورد اعتماد مثل ام‌سلمه و محمد بن حنفيه از اين نيت پرده برداشتند ، ولى با كسانى چون عبدالله مطيع عدوى و امثال او تنها همين اندازه گفتند كه به مكّه مىروند .\r\nعبدالله بن عيّاش ياد شده نيز نه با اهل بيت قرابتى دارد و نه دوستىاى ، بلكه از ظاهر متن گفت و گويى كه ابن عساكر نقل كرده است - بر فرض انجام شدن آن - چنين بر مىآيد كه اين عبدالله حتى رعايت ادب را هم نسبت به امام عليه السلام نمىكند ، تا چه رسد به آگاهى نسبت به امامت آن حضرت ، آن‌جا كه مىگويد : از خدا پروا كنيد مبادا فريب بخورى » . در نتيجه او نيز مانند عبدالله بن مطيع عدوى و بلكه بدتر از او است . چرا كه وى در گفت و گوى با امام عليه السلام دست كم ادب و دوستى را نسبت به آن حضرت رعايت مىكرد .\r\n\r\nديدار با عبدالله بن مطيع عدوى\r\nتاريخ دو ديدار را از عبدالله بن مطيع عدوى با امام حسين عليه السلام براى ما گزارش مىكند .\r\nنخست در راه مدينه - مكّه و دوم بر طبق روايت مفيد ، در ارشاد ، هنگامى كه امام عليه السلام از حاجز به سوى عراق مىرفت و به يكى از آب‌هاى عرب رسيد . « 1 »\r\nآنچه در اين مقطع از تاريخ حركت كاروان حسينى براى ما اهميت دارد ، ماجراى ديدار نخست است . روايت تاريخى در پىگيرى جريان حركت امام حسين عليه السلام در راه مدينه - مكّه مىگويد : همانطور كه امام حسين عليه السلام ميان مدينه - مكّه در حركت بود ،\r\n\r\n\r\n","description":"","footnote":"\r\n( 1 ) - الارشاد ، ص 245 .\r\n","page_name":" 358 ","page_number":358},
  {"content":"\r\n\r\nعبدالله بن مطيع عدوى از ايشان استقبال كرد و گفت : اى اباعبدالله ، خداوند مرا فدايت گرداند ، آهنگ كجا دارى ؟\r\nفرمود : اينك آهنگ مكّه دارم ؛ و چون به آن‌جا رفتم ، آن‌گاه در كار خويش از خداوند طلب خير مىكنم .\r\nعبدالله بن مطيع گفت : اى پسر دختر رسول خدا ، در كارى كه قصدش راكرده‌اى خداوند برايت خير بخواهد ، ولى من پيشنهادى دارم كه مىخواهم آن را از من بپذيرى !\r\nحسين عليه السلام گفت : چه پيشنهادى ؟ اى پسر مطيع !\r\nگفت : چون به مكّه درآمدى ، از فريب كوفيان برحذر باش . چرا كه پدرت در اين شهر كشته شد ، برادرت را خنجر زدند كه نزديك بود جان بسپارد . از اين رو در حرم بمان كه تو در اين دوران سرور عرب هستى . به خدا سوگند كه اگر تو هلاك گردى ، خاندانت نيز با تو هلاك خواهند شد . والسلام .\r\nگويد : امام حسين عليه السلام او را وداع گفت و برايش دعاى خير كرد . « 1 »\r\nدر روايت دينورى در اخبار الطوال آمده است كه عبدالله بن مطيع به امام عليه السلام گفت :\r\nچون به مكّه رسيدى و خواستى از آن شهر به شهر ديگرى به روى ، از كوفه برحذر باش .\r\nچرا كه شهرى است شوم و پدرت در اين شهر كشته شد . برادرت را تنها گذاشتند و او را ناگهانى خنجر زدند كه نزديك بود جان سپارد . در حرم بمان ، چون مردم حجاز هچ كس را با تو برابر نمىدانند و سپس شيعيانت را از همه جا دعوت كن كه همگان نزد تو خواهند آمد .\r\nامام عليه السلام فرمود : خداوند آنچه را كه دوست بدارد مقدر مىكند . « 2 »\r\nاما ابن عساكر ماجراى اين ديدار را به صورت زير نقل مىكند :\r\nهنگامى كه حسين بن على از مدينه بيرون آمد و آهنگ مكّه داشت ، بر ابن مطيع گذشت كه سرگرم كندن چاهش بود ؛ و به حضرت گفت : پدر و مادرم فدايت ، كجا ؟ گفت :\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 22 - 23 .\r\n( 2 ) - اخبار الطوال ، ص 228 - 229 .\r\n","page_name":" 359 ","page_number":359},
  {"content":"\r\n\r\nآهنگ مكّه دارم ؛ و يادآور شد كه شيعيانش در آن‌جا به وى نامه نوشته‌اند .\r\nپسر مطيع گفت : پدر و مادرم فدايت ، كجا ؟ ما را از وجود خويش بهره‌مند فرما و نزد آنان مرو ! ولى حسين نپذيرفت . آن‌گاه ابن مطيع گفت : اين چاه را آماده كرده‌ام و امروز براى نخستين بار به دلو ما آب آمده است . چه مىشد كه شما به درگاه خداوند دعا مىكرديد و برايش بركت مىخواستيد . فرمود : قدرى از آبش بياور عبدالله دلوى آب آورد و امام از آن نوشيد ، سپس آن را مضمضه كرد و در چاه ريخت . پس از آن ، آب چاه گوارا و فراوان گشت . « 1 »\r\n\r\nعبدالله بن مطيع عدوى كيست ؟\r\nاينك ما در محضر امام حسين عليه السلام در راه مكّه به مخاطبى از نوع ديگر برمىخوريم و او عبدالله بن مطيع عدوى است . مردى از قريش عافيت‌طلب و سودپرست . اهتمام او بر حفظ منزلت قريش و عرب بيش از اهتمام او به حفظ اسلام است . او نه جوياى حق است و نه اهل يارى و دفاع از آن . در ادعاى دوستى اهل بيت ، با آن كه نسبت به منزلت ويژه آنان نزد خداوند تعالى آگاهى دارد ، دروغگوست ؛ و امام حسين عليه السلام وى را به طور كامل مىشناسد !\r\nاز اين رو از كنارش بزرگوارانه مىگذرد و به او توجّه نمىكند و در موضوع نهضت با او به صراحت سخن نمىگويد و آن طور كه به عنوان مثال براى ام‌سلمه ، محمد بن حنفيه ، فرشتگان و مؤمنان جن ، جزئيات آينده نهضت را آشكار مىسازد ، با او چيزى نمىگويد . بلكه تنها از هدف مقطعى خود يعنى مكّه برايش سخن مىگويد و از آن پس جز اين كه « چون به آن‌جا رفتم ، آن‌گاه در كار خويش از خداوند طلب خير مىكنم » يا « خداوند آنچه را كه دوست بدارد مقدر مىكند » ، چيزى نمىگويد .\r\nدر گفت و گويش با امام عليه السلام در ديدار دوم ( طبق روايت ارشاد ) مىبينيم كه بيش‌ترين كوشش ابن مطيع اين است كه « حرمت عرب و حرمت قريش » شكسته نشود ؛ و مىبينيم\r\n\r\n\r\n","description":"","footnote":"\r\n( 1 ) - تاريخ ابن عساكر ( زندگينامه امام حسين عليه السلام ) ، ص 222 ، حديث 203 .\r\n","page_name":" 360 ","page_number":360},
  {"content":"\r\n\r\nكه خطاب به امام عليه السلام مىگويد : « تو در اين دوران سرور همه عرب هستى » ، كه نشان شدّت گرايش نژادى ( قومى ) در عقل و جان اوست .\r\nنيز مىبينيم كه با وجود آگاهى به منزلت امام در اسلام و در ميان امّت و آگاهى از حقانيت قيام امام عليه السلام ، به ياريش برنمىخيزد و به او نمىپيوندد ، بلكه همه توجّه او در اين خلاصه مىشود كه چگونه آب چاهش فراوان و شيرين شود ، آن هم به بركت امام عليه السلام .\r\nعافيت‌طلبى و سودپرستى ذاتى ، فرصت بىمانندى را كه در طول زندگى با گذشتن امام بر عبدالله نصيب وى شد ، از دست داد . در حالى كه بايد آن را غنيمت مىشمرد و به امام مىپيوست و با شهيد شدن در حضور آن حضرت دنيا و آخرت را به دست مىآورد ، همت خود را تا آن‌جا پايين آورد كه در فراوانى و گوارايى آب چاهش خلاصه شد .\r\nدروغ بودن ادعاى ابن مطيع مبنى بر دوستى امام عليه السلام هنگامى آشكار شد كه پس از شهادت امام عليه السلام به ابن زبير پيوست و والى كوفه گرديد ؛ و به جست و جوى شيعيان پرداخت و آنان را مىترساند . « 1 » در رويارويى با قيام مختار نيز با شيعيان جنگيد و از خود قاتلان امام حسين عليه السلام مانند شمر بن ذىالجوشن و شبث بن ربعى و ديگران عليه آنان كمك گرفت . « 2 »\r\nدر نخستين خطبه‌اش در كوفه تصميم خود را بر اجراى فرمان ابن زبير مبنى بر رفتار با اهل كوفه به سيره عمر بن خطاب و عثمان بن عفان اعلام داشت . اما پس از آن كه كوفيان خواستار عمل به سيرهء على عليه السلام شدند از پذيرش ديگر سيره‌ها سرباز زدند ، غافلگير شد . سائب بن مالك اشعرى در برابر وى ايستاد و گفت : اما درباره بردن غنايم ما با رضايت ما ، همه گواهى مىدهيم كه راضى نيستيم زيادى آن را از پيش ما ببرند ، و ميان ما تقسيم نكنند و جز با سيرهء على بن ابىطالب كه تا دم مرگ در آن سرزمين با آن رفتار كرد ، با ما رفتار نشود . ما نيازى نداريم كه دربارهء غنايم ما و خود به سيرهء عثمان يا عمر رفتار شود ، هر چند كه براى ما آسان‌تر هم باشد . . . « 3 »\r\n\r\n\r\n","description":"","footnote":"\r\n( 1 )\r\n- تاريخ يعقوبى ، ج 2 ، ص 258 .\r\n( 2 ) - ر . ك . الكامل فى التاريخ ، ج 4 ، ص 216 - 217 .\r\n( 3 ) - همان ، ص 212 - 213 .\r\n","page_name":" 361 ","page_number":361},
  {"content":"\r\n\r\n\r\nآيا در آستانه حركت امام از مدينه نامه‌اى به ايشان رسيد ؟\r\nاين كه در دوران معاويه ميان امام حسين عليه السلام و شيعيانش در عراق و حجاز و ديگر سرزمين‌هاى اسلامى آن روزگار نامه‌هايى رد و بدل شده باشد طبيعى است .\r\nاما سؤال تحقيقى ما در اين زمينه پيرامون اين است كه در اثناى دو سه روز قبل از سفر امام از مدينه نامه‌هايى به ايشان رسيده باشد . يعنى از هنگامى كه خبر مرگ معاويه رسيد . و از آن حضرت خواسته شد كه با يزيد بيعت كند ، تا هنگامى كه از مدينه منوره كوچيدند .\r\nدر اين‌جا سه روايت وجود دارد كه حاكى از حصول چنين امرى است :\r\nيكم - و آن روايتى است از ابن عساكر كه در ماجراى ديدار نخست امام با عبدالله بن مطيع نقل شد ؛ و راوى در آن‌جا گفته است كه امام عليه السلام پس از پاسخ به ابن مطيع مبنى بر اين كه به مكّه مىرود « يادآور شد كه شيعيانش در آن شهر به وى نامه نوشته‌اند » .\r\nآنچه از ظاهر اين سخن به ذهن مىآيد اين است كه شيعيان امام عليه السلام در مكّه به وى نامه نوشته‌اند ؛ و اين ممكن نيست كه اين نامه‌ها چند روز پيش از رسيدن خبر مرگ معاويه به مدينه نوشته و در دو سه روز پيش از حركت امام از مدينه فرستاده شده باشد .\r\nزيرا كه مسافت ميان مكّه تا مدينه در يك سفر با شتاب دست كم سه روز وقت مىگيرد .\r\nاما اگر اين نامه‌ها پس از خبر مرگ معاويه نوشته و فرستاده شده باشد ، بدون شك در چند روز ، پيش از سفر به امام عليه السلام نمىرسيد . بلى ، هنگامى كه آن حضرت در راه مكّه بوده و مسافت زيادى از مدينه دور شده است مىشود كه به وى رسيده باشد ، اين در بهترين فرض هاست .\r\nاما اگر كسى در ادامه روايت تأمل بورزد ، درمى يابد كه ابن مطيع ، بلافاصله پس از اين به امام عليه السلام مىگويد : « پدر و مادرم فدايت ، كجا ؟ ما را از وجود خويش بهره‌مند فرما و نزد آنان مرو ! »\r\nبدون شك ابن مطيع امام عليه السلام را نه از رفتن به مكّه ، بلكه از كوفه منع كرده است ؛ و اين خود دليل اين است كه نامه‌هاى ياد شده از كوفه بوده است و نه از مكّه ! در اين‌جا به هم\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nآميختگى متن روايت ، ميان ديدار اول و دوم ابن مطيع با امام عليه السلام روشن مىشود . چرا كه امام در ديدار دوّمشان با ابن مطيع درباره نامه‌هاى اهل كوفه سخن گفته است و نه در ديدار نخست ، چرا كه نامه‌ها در مكّه به امام رسيد و امام نيز پيش از رسيدن نامه‌ها در آن شهر بود .\r\nدوم : اين روايت كه صاحب عقد الفريد آن را نقل كرده است ، به هم آميختگى وقايع دو ديدار در روايت ابن عساكر را روشن‌تر مىسازد . در آن روايت آمده است :\r\n« حسين عليه السلام بر عبدالله بن مطيع گذشت كه بر سر چاهش بود ، چون حسين عليه السلام بر عبدالله فرود آمد ، وى گفت : اى اباعبدالله ، خداوند پس از تو به ما آب گوارا ننوشاند ، آهنگ كجا داريد ؟ فرمود : عراق ! گفت : سبحان الله ، چرا ؟ فرمود : معاويه مرده و بيش از « يك بار » نامه دريافت داشته‌ام . گفت : اباعبدالله ، چنين مكن . به خدا سوگند كه مردم عراق حرمت پدرت را كه بهتر از تو بود پاس نداشتند ، چگونه با تو چنين كنند ؟ به خدا سوگند ، اگر تو كشته شوى ، همهء حرمت‌ها پس از تو شكسته مىشود ! و حسين رفت تا به مكّه رسيد . . . » « 1 »\r\nاين روايت با بسيارى از روايت‌هاى مربوط به ديدار نخست ، يعنى ديدار پس از مدينه ، مغايرت دارد . زيرا حاكى از آن است كه امام در اين ديدار به ابن مطيع جز قصد رفتن خود به مكّه چيزى نگفت و سخنى از رفتن به عراق به ميان نياورد !\r\nوانگهى چگونه مىتوان تصور كرد كه ، پس از انتشار خبر مرگ معاويه و هنگام حضور امام در مدينه يك بارِ نامه به ايشان رسيده باشد ، در حالى كه از نظر تاريخى ثابت است كه مردم مكّه اندكى پس از رسيدن امام عليه السلام به مكّه از مرگ معاويه خبردارشدند ؛ و بعد به امام نامه نوشتند و او را نزد خود دعوت كردند .\r\nناقل اين روايت - بر فرض درستى آن - دانسته يا ندانسته ميان حوادث اين دو ديدار خلط كرده است و از نظر تاريخى مسلّم است كه دعوت‌نامه‌هاى كوفيان ، در مكّه به امام عليه السلام رسيد نه در مدينه .\r\nسوم : روايتى است كه صاحب « اسرار الشهادة » به گفته خودش از برخى شاگردان\r\n\r\n\r\n","description":"","footnote":"\r\n( 1 ) - عقد الفريد ، ج 4 ، ص 352 .\r\n","page_name":" 363 ","page_number":363},
  {"content":"\r\n\r\nاديب و شاعر عرب مورد اعتمادش نقل مىكند و اين شخص مورد اعتماد در مجموعه‌اى منسوب به فاضل اديب ، مقرى ، بدان دست يافته و از آن‌جا نقل كرده است .\r\nروايت چنين است : « عبدالله بن سنان كوفى از پدرش ، از جدش نقل مىكند كه گفت :\r\nهنگامى كه حسين عليه السلام در مدينه بود با نامه‌اى از اهل كوفه نزد او رفتم . پس از آن كه نامه را خواند و بر مضمونش آگاهى يافت گفت : سه روز منتظر من باش . در مدينه ماندم و سپس هنگامى كه آهنگ رفتن به عراق داشت نزدش رفتم و با خودم گفتم مىروم و مىبينم كه مهتر حجاز چگونه سوار مىشود و چه جلال و مقامى دارد . . . » « 1 » آن‌گاه راوى به نقل اين‌كه چگونه بنىهاشم محرم‌هايشان را از زن و فرزند امام حسين عليه السلام بر كجاوه‌ها سوار كردند و سپس خود امام و بنىهاشم چگونه سوار شدند مىپردازد .\r\nاين روايت - بر فرض درستىاش ( كه چنين نيست ) « 2 » - تنها روايتى است كه از رسيدن نامه‌هاى اهل كوفه به امام ، در دوران پس از خوددارى از بيعت با يزيد ، پس از مرگ معاويه يا يك روز پيش از آن خبر مىدهد .\r\nبدون شك اين نامه در شمار آن دسته از نامه‌هايى است كه كوفيان پيش از آگاهى از مرگ معاويه براى امام عليه السلام نوشتند . چرا كه خبر مرگ معاويه - بر پايه شواهد گوناگون تاريخى - هنگامى به كوفيان رسيد كه امام عليه السلام وارد مكّه مكرمه شد ، يا در مسير راه بود .\r\nاز همه آنچه در اين قضيه گفتيم نتيجه مىگيريم : هنگامى كه امام عليه السلام در مدينه بود - در فاصله ميان اعلام خوددارى از بيعت با يزيد تا خروج از آن شهر - هيچ نامه‌اى كه حاكى از آگاهى كوفيان از مرگ معاويه و دعوت از امام نزد خودشان باشد ، به ايشان نرسيد ؛ و همين طور از مكّه و يا هيچ شهر ديگرى .\r\n\r\nدر آستانه مكّه مكرمه\r\nروايت الفتوح مسير حركت امام حسين عليه السلام با كاروان شهادت را از مدينه تا اطراف مكّه و جايى كه كوه‌هاى شهر ديده مىشود دنبال مىكند و مىگويد : و رفت تا به مكّه\r\n\r\n\r\n","description":"","footnote":"\r\n( 1 ) - اسرار الشهادة ، ص 367 .\r\n( 2 ) - چرا كه صاحب اسرار الشهادة آن را از يك ناشناس نقل مىكند و او نيز آن را به ناشناس ديگرى نسبت مىدهد .\r\n","page_name":" 364 ","page_number":364},
  {"content":"\r\n\r\nرسيد ، چون از دور چشمش به كوه‌هاى مكّه افتاد ، آغاز به تلاوت اين آيه شريفه فرمود :\r\n « وَ لَمَّا تَوَجَّهَ تِلْقاءَ مَدْيَنَ قالَ عَسى رَبِّي أَنْ يَهْدِيَنِي سَواءَ السَّبِيلِ  « 1 »  »  « 2 »\r\nدر روايت اخبار الطوال آمده است :\r\n« آن‌گاه عنان [ مركبش را 
  ] رهاكرد و رفت تا به‌مكّه رسيد و در شعب على عليه السلام فرود آمد . . . » . « 3 »\r\nو روايت ابن عساكر مىگويد :\r\n« آن‌گاه حسين عليه السلام در خانه عباس بن عبدالمطلّب فرود آمد . . . » . « 4 »\r\n\r\n\r\n","description":"","footnote":"\r\n( 1 ) - [ قصص ( 28 ) ، آيه 22 
  ] ؛ و چون به سوى [ شهر 
  ] مدين رو نهاد [ با خود 
  ] گفت : « اميد است پروردگارم مرا به راه راست هدايت كند » .\r\n( 2 ) - الفتوح ، ج 5 ، ص 23 .\r\n( 3 ) - اخبار الطوال ، ص 229 .\r\n( 4 ) - تاريخ ابن عساكر ( زندگينامه امام حسين عليه السلام ) ، ص 293 ، حديث 256 .\r\n","page_name":" 365 ","page_number":365},
  {"content":"\r\n . \r\n","description":"","footnote":"","page_name":" 366 ","page_number":366},
  {"content":"\r\n\r\n\r\nفهرست منابع\r\nالاحتجاج ، احمد بن على بن ابى طالب طبرسى ، ( از بزرگان قرن‌هاى ششم و هفتم ) ، مطبعة النعمان ، نجف اشرف .\r\nاخبار الطوال ، ابوحنيفه احمد بن داود دينورى ، ( متوفاى سال 282 ه ) ، انتشارات شريف رضى ، قم .\r\nالاختصاص ، محمد بن محمد بن نعمان عكبرى شيخ مفيد ، ( متوفاى سال 413 ه . ) ، انتشارات حوزه مدرسين حوزه علميه ، قم .\r\nالارشاد ، محمد بن محمد بن نعمان عكبرى شيخ مفيد ، ( متوفاى سال 413 ه . ) ، انتشارات جامعه مدرسين حوزه علميه ، قم\r\nالاستيعاب فى معرفة الاصحاب ، ابوعمر يوسف بن عبدالله بن محمد بن عبدالبر ، ( متوفاى سال 463 ه ) ، دار الجيل ، بيروت و دار الكتب العربى ، بيروت .\r\nالاصابه فى تمييز الصحابه ، احمد بن على بن محمد بن محمد بن على عسقلانى ، ( متوفاى سال 852 ه ) ، دار الكتاب العربى ، بيروت .\r\nالأغانى ، ابوالفرج على بن حسين اصفهانى ، ( متوفاى 365 ه ) ، دار احياء التراث العربى ، بيروت .\r\nالالهيات ، درس‌هاى شيخ جعفر سبحانى ، به قلم حسن محمد مكى العاملى ، انتشارات مركز جهانى پژوهش‌هاى اسلامى ، قم .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nالأمالى ، ابوجعفر محمد بن على بن حسين بن بابويه شيخ صدوق ، ( متوفاى سال 381 ه ) ، انتشارات مؤسسة الاعلمى للمطبوعات ، بيروت .\r\nالأمالى ، ابوجعفر محمد بن حسن شيخ طوسى ، ( متوفاى سال 460 ه ) ، تحقيق بخش پژوهش‌هاى اسلامى ، مؤسسه بعثت ، ايران .\r\nالأمالى ، ( كتاب النوادر منه ) ، ابوعلى قالى ، دار الكتب العلميه ، بيروت .\r\nالامام الحسين ، عبدالله علايلى ، دار مكتبة العلميه ، بيروت .\r\nالامامة والسياسة ، ابو عبدالله ابن قتيبه ، محمد بن مسلم ، ( متوفاى سال 270 ه ) ، مكتبة المصريه ، چاپ دوم ، 1325 ه ، قاهره .\r\nإبصار العين فى أنصار الحسين ، محمد بن طاهر سماوى ، ( متوفاى سال 1370 ه . ) ، تحقيق شيخ محمد جعفر طبسى ، مركز تحقيقات اسلامى سپاه ، قم .\r\nإثبات الهداة ، محمّد بن حسن حر عاملى ، ( متوفاى 1104 ه ) ، دار الكتب الاسلاميه ، تهران .\r\nإحقاق الحق و إذهاق الباطل ، شهيد نورالله ، حسينى مرعشى شوشترى ، ( متوفاى سال 1019 ه ) ، انتشارات كتابخانه آيت الله العظمى مرعشى نجفى ، قم .\r\nإختيار معرفة الرجال ( رجال كشى ) ، تحقيق سيد مهدى رجائى ، ( مؤسسه احياى آثار اهل بيت ) ، قم .\r\nأسدالغابه فى معرفة الصحابه ، ابوالحسن على بن محمد جزرى عزالدين بن اثير ، ( متوفاى سال 630 ه ) ، دار الشعب ، قاهره .\r\nأضواء على السنة المحمديه ، محمود ابوريه ، انتشارات مؤسسة الأعلمى للمطبوعات ، بيروت .\r\nأعيان الشيعه ، سيد محسن امين ، ( متوفاى سال 1370 ه ) ، دارالتعارف للمطبوعات ، بيروت .\r\nأنساب الاشراف ، احمد بن يحيى بن جابر بلاذرى ، تحقيق شيخ محمد باقر محمودى ، دار التعارف للمطبوعات ، بيروت ، نيز نسخه نشر مكتبة المثنى ، بغداد .\r\nبحارالانوار ، شيخ محمد باقر مجلسى ، ( درگذشته به سال 1111 ه ) ، مؤسسة الوفا ، بيروت .\r\nالبدء والتاريخ ، منسوب به أبى زيد بن سهل بلخى ، تأليف ، مطهر بن طاهر مقدسى ، ( درگذشته پس از 355 ه ) ، چاپ پاريس ، 1899 م .\r\nالبدايه والنهايه فى التاريخ ، اسماعيل بن كثير دمشقى ، ابوالفدا ، ( درگذشته به سال 774 ه ) ، مؤسسة التاريخ العربى ، بيروت .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nبصائر الدرجات فى فضائل آل محمد ، ابوجعفر محمد بن حسن قمى ، ( درگذشته به سال 290 ه ، ) انتشارات كتابخانه آيت الله العظمى مرعشى نجفى ، قم .\r\nتاريخ الأمم والملوك ( تاريخ الطبرى ) ، ابوجعفر محمد بن جرير بن يزيد طبرى ، ( درگذشته به سال 310 ه ) ، انتشارات مؤسسة الاعلمى للمطبوعات ، بيروت .\r\nتاريخ ابن عساكر ( ترجمة الامام الحسين ) ، ابوالقاسم على بن حسن بن هبة الله شافعى ، ( درگذشته به سال 571 ه ) ، تحقيق محمد باقر محمودى ، مؤسسة المحمودى ، بيروت و كانون احياى فرهنگ اسلامى ، قم .\r\nتاريخ مدينة دمشق ، ابوالقاسم ، ابن عساكر ، على بن حسن بن هبة الله شافعى ، ( درگذشته به سال 571 ه ) ، پژوهش و تحقيق از على شيرى ، دار الفكر ، بيروت .\r\nتاريخ اليعقوبى ، احمد بن ابى يعقوب بن جعفر بن وهب ابن واضح يعقوبى ، كاتب معروف عباسيان ( درگذشته پس از 292 ه ) ، دار صادر ، بيروت .\r\nتذكرة الحفاظ ، ابوعبدالله شمس الدين ذهبى ، ( درگذشته به سال 78 ه ) ، چاپ سوم ، 1955 م .\r\nتذكرة الخواص ، سبط بن جوزى ، ( درگذشته به سال 654 ه ) ، مؤسسة اهل البيت ، بيروت .\r\nتحرير الوسيله ، آيت الله العظمى سيد روح الله موسوى خمينى ، چاپ سوم ، 1379 .\r\nتحف العقول ، ابومحمد بن على بن حسين حرانى ، ( از بزرگان قرن چهارم ) ، مؤسسة الاعلمى ، بيروت و مؤسسه انتشارات اسلامى ، وابسته به جامعه مدرسين ، قم .\r\nتطهير الجنان واللسان ، ابن حجر هيثمى مكى ، نشر مكتبة القاهره ، مصر .\r\nتفسير فرات الكوفى ، ابوالقاسم فرات بن ابراهيم بن فرات كوفى ، ( از بزرگان دوران غيبت صغرى ) ، تحقيق محمد كاظم ، مؤسسه چاپ و نشر وابسته به وزارت فرهنگ و ارشاد اسلامى ، تهران .\r\nتفسير القرآن العظيم ، اسماعيل بن كثير قرشى دمشقى ، ابوالفدا ، ( درگذشته به سال 774 ه ) ، دار المعرفة ، بيروت .\r\nتفسير القمى ، ابوالحسن على بن ابراهيم قمى ، انتشارات مكتبةالهدى ، كتابخانه نجف ، 1378 ه . ق .\r\nتفسير العياشى ، محمد بن مسعود بن عياش ، ابوالنصر ، سلمى سمرقندى ، كتابفروشى علمى اسلامى ، تهران .\r\nتفسير المنسوب للامام العسكرى ، تحقيق و نشر مدرسه امام مهدى ( عج ) ، قم .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nتنزيه الانبياء ، على بن حسين موسوى ، شريف مرتضى ، ( درگذشته به سال 436 ه ) ، انتشارات شريف رضى ، قم .\r\nتنقيح المقال فى علم الرجال ، شيخ عبدالله محمد حسن بن مولى عبدالله مامقانى ، ( درگذشته به سال 1351 ه ) ، چاپ سنگى ، مكتبة الرضويه ، نجف .\r\nثورة الحسين ظروفها الاجتماعيه و آثارها الانسانيه ، محمد مهدى شمس‌الدين ، دار التعارف للمطبوعات ، بيروت .\r\nجامع المقاصد فى شرح القواعد ، على بن حسين كركى ، ( درگذشته به سال 940 ه ) ، تحقيق مؤسسه احياى آثار اهل بيت ، قم .\r\nالجرح والتعديل ، ابومحمد عبدالرحمن بن ابى حاتم محمد بن ادريس بن منذر تميمى حنظلى رازى ، ( درگذشته به سال 327 ه ) ، دار احياء التراث العربى ، بيروت .\r\nجنة المأوى ، شيخ محمد حسين كاشف الغطا ، انتشارات كتابخانه حقيقت ، تبريز .\r\nجواهر الكلام ، شيخ محمد حسن نجفى ، دار الكتب الاسلاميه ، تهران .\r\nالحسين سماته و سيرته ، سيد محمد رضا حسينى جلالى ، دار المعروف للطباعة والنشر ، قم .\r\nحياة الامام الحسين بن على عليه السلام ، باقر شريف القرشى ، انتشارات كتابفروشى داورى ، قم .\r\nالخرائج والجرائح ، ابوالحسين سعيد بن هبة الله قطب الدين راوندى ، ( درگذشته به سال 573 ه ) ، مؤسسه امام مهدى ، قم .\r\nالخصائل ، ابوجعفر محمد بن على بن حسين‌بن بابويه قمى شيخ صدوق ، ( درگذشته به‌سال 381 ه ) ، مؤسسه انتشارات اسلامى وابسته به جامعه مدرسين ، قم .\r\nالدرجات الرفيعه فى طبقات الشيعه ، سيد على خان مدنى شيرازى حسينى ، صدرالدين ، ( درگذشته به سال 1130 ه ) ، انتشارات كتابفروشى بصيرتى ، قم .\r\nدعائم الاسلام ، قاضى نعمان بن محمد تيمى مغربى ، ابوحنيفه ، دارالمعارف ، مصر .\r\nدلائل الامامه ، ابوجعفر محمد بن جرير بن رستم طبرى ، ( از بزرگان قرن پنجم هجرى ) ، مؤسسه بعثت ، قم .\r\nدلائل النبوّه ، احمد بن عبدالله ابونعيم اصفهانى ، ( درگذشته به سال 430 ه ) ، چاپ سوم چاپخانه مجلس دائرة المعارف عثمانى ، حيدرآباد دكن ، هند ، 1950 م .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nزهر الآداب ، ابواسحاق ابراهيم بن على مصرى قيروانى ، دار الجيل للنشر والتوزيع ، بيروت .\r\nزينب كبرى ، شيخ جعفر نقدى ، انتشارات كتابفروشى مفيد ، قم .\r\nسفينة البحار ، شيخ عباس قمى ، چاپ سنگى ، انتشارات كتابفروشى سنائى .\r\nالسقيفه ، سليم بن قيس هلالى عامرى ، ( درگذشته به سال 90 ه ) ، دار الفنون للطباعة والنشر .\r\nسنن ابى داود ، سليمان بن اشعث سجستانى ازوى ، ( درگذشته به سال 275 ه ) ، دار احياء السنة النبويه .\r\nسير اعلام النبلاء ، شمس‌الدين محمد بن احمد ذهبى ، ( درگذشته به سال 748 ه ) ، چاپ نهم ، مؤسسة الرساله ، بيروت .\r\nالسيرة الحلبيه ، على بن برهان الدين حلبى شافعى ، چاپ دوم ، مطبعة الازهرية المصريه ، 1329 ه . ق .\r\nالسيرة النبويه ، ابن هشام ، كتابفروشى مصطفى بابى حلبى و فرزندان ، مصر ، انتشارات ايران ، قم .\r\nشرح نهج‌البلاغه ، عبدالحميد بن هبة الله مدائنى ابن ابى الحديد ، دار احياء التراث العربى ، بيروت .\r\nشهداء الفضيله ، عبدالحسين بن احمد نجفى امينى ، چاپ دوم ، 1393 ه ، كتابخانه طباطبائى ، قم .\r\nالصحيح من سيرة النبى الاعظم ، سيد جعفر مرتضى عاملى ، 1400 ه ، قم .\r\nصحيح البخارى ، اسماعيل بن ابراهيم جعفى ، نشر دار احياء التراث العربى ، بيروت .\r\nصحيح مسلم ، مسلم بن حجاج قشيرى نيشابورى ، نشر دار احياء التراث العربى ، بيروت .\r\nصحيح مسلم ( شرح نووى ) ، چاپ دوم ، 1392 ه ، دار احياء التراث العربى ، بيروت .\r\nصحيفة الامام الرضا ، تحقيق و نشر مؤسسه امام مهدى ، قم ، 1408 .\r\nصحيفه نور ، امام خمينى ، چاپ وزارت ارشاد اسلامى ، تهران .\r\nالصراط المستقيم ، زين‌الدين ابومحمد ، على بن يونس عاملى ، ( درگذشته به سال 877 ه ) ، مكتبة المرتضويه لاحياء الآثار الجعفريه .\r\nصلح الحسن ، شيخ راضى آل ياسين ، انتشارات ناصر خسرو ، تهران .\r\nالطبقات الكبرى ، ابوعبدالله محمد بن سعد بن منيع ابن سعد ، دار صادر و دار بيروت ، بيروت 1957 م .\r\nالعقد الفريد ، احمد بن محمد بن عبدربه اندلسى ، ( درگذشته به سال 328 ه ) ، دار احياء التراث العربى ، بيروت .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nعلل الشرائع ، ابوجعفر محمد بن على بن حسين بن موسى بن بابويه قمى ، ( درگذشته به سال 381 ه ) ، دار احياء التراث العربى ، بيروت .\r\nعيون الاخبار ، ابومحمد عبدالله بن مسلم ابن قتيبه دينورى ، ( درگذشته به سال 276 ه ) ، المؤسسة المصرية العامه للتأليف والترجمة والطباعة والنشر .\r\nعيون اخبار الرضا ، ابومحمد جعفر بن على بن حسين بن موسى بن بابويه قمى ، ( درگذشته به سال 381 ) ، انتشارات جهان ، تهران .\r\nالغدير فى الكتاب والسنة والادب ، عبدالحسين امينى نجفى ، دار الكتاب العربى ، بيروت .\r\nالغيبة ، ابوجعفر محمد بن حسن طوسى ، ( درگذشته به سال 460 ه ) مؤسسة المعارف الاسلاميه ، قم .\r\nالفتح الربانى لترتيب مسند احمد بن حنبل شيبانى ، احمد بن عبدالرحمن بنّا ، دار احياء التراث العربى ، بيروت .\r\nالفتنة الكبرى ، طه حسين .\r\nالفتوح ، ابومحمد احمد ابن اعثم كوفى ، ( درگذشته به سال 314 ه ) ، تحقيق على شيرى ، دار الاضواء ، بيروت .\r\nفتوح البلدان ، ابوالحسن احمد بن يحيى بن جابر بلاذرى ، المكتبة التجارية الكبرى ، مصر .\r\nالفصل بين الملل والأهواء والنحل ، ابومحمد على بن بن احمد ابن حزم ظاهرى ، چاپ نخست 1320 ه . ق ، مطبعة الادبيه ، مصر .\r\nالكافى ، ابوجعفر محمد بن يعقوب بن اسحاق كلينى ، ( درگذشته به سال 329 ه ) ، دار الكتب الاسلاميه ، تهران .\r\nالكامل فى التاريخ ، عزالدين ابوالحسن ، على بن ابوالكرام شيبانى ابن اثير ، دار صادر دار بيروت ، بيروت .\r\nكامل الزيارات ، ابوالقاسم ابن قولويه جعفر بن محمد ، ( درگذشته به سال 367 ه ) ، مكتبة المرتضويه ، نجف .\r\nكفاية الاثر ، ابوالقاسم على بن محمد بن على خزار قمى رازى ، ( از بزرگان قرن چهارم ) ، انتشارات بيدار ، قم .\r\nكمال الدين و تمام النعمه ، ابوجعفر محمد بن على بن حسين بن بابويه قمى ، ( درگذشته به سال 381\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nه ) ، مؤسسه انتشارات اسلامى وابسته به جامعه مدرسين ، قم .\r\nكشف الغمه ، ابوالحسن على بن عيسى بن ابى الفتح اربلى ، ( درگذشته به سال 692 ه ) ، دار الكتاب الاسلامى ، بيروت .\r\nكنز العمال ، علاء الدين على متقى بن حسام الدين هندى ، ( درگذشته به سال 975 ه ) ، منشورات مكتبة التراث الاسلامى ، حلب .\r\nلباب التأويل فى معان التنزيل ( تفسير الخاذن ) ، علاءالدين على بن محمد بن ابراهيم بغدادى ، ( درگذشته به سال 725 ه ) ، دار الفكر .\r\nلسان العرب ، ابوالفضل جمال الدين محمد بن مكرم ابن منظور ، نشر ادبيات حوزه ، 1405 ه ، قم .\r\nلسان الميزان ، احمد بن على حجر عسقلانى ، ( درگذشته به سال 852 ه ) ، مؤسسه اعلمى ، بيروت .\r\nاللهوف فى قتلى الطفوف ، على بن موسى بن جعفر بن محمد ابن طاوس حسينى ، ( درگذشته به سال 664 ه ) ، منشورات مطبعة الحيدريه ، 1369 ه ، نجف .\r\nمثيرالاحزان ، ابن نما حلى ، ( درگذشته به سال 645 ه ) ، انتشارات مدرسه امام مهدى عليه السلام ، قم ، شماره 19 .\r\nالمجتنى ، ابوبكر محمد بن حسن بن دريد بصرى ، ( درگذشته به سال 321 ه ) ، چاپ چهارم ، چاپخانه مجلس دايرة المعارف العثمانى ، حيدرآباد ركن ، هند .\r\nمجمع الزوائد و منبع الفوائد ، نورالدين على بن ابى بكر هيثمى ، ( درگذشته به سال 807 ه ) ، دار الكتاب العربى ، بيروت .\r\nمحاسن الوسائل فى معرفة الأوائل ، محمد بن عبدالله شبلى دمشقى ، ( درگذشته به سال 796 ه ) ، تحقيق دكتر محمد تونجى ، دار النفائس ، بيروت .\r\nالمحلى ، ابومحمد ، على بن احمد بن سعيد ابن حزم ، ( درگذشته به سال 456 ه ) ، دار الآفاق الجديده ، بيروت .\r\nالمراجعات ، سيد عبدالحسين شرف الدين موسوى ، دار المرتضى .\r\nمروج الذهب و معادن الجوهر ، ابوالحسن على بن حسين بن على مسعودى ، ( درگذشته به سال 346 ه ) ، دار المعرفة ، بيروت .\r\nالمسائل العكبريه ، محمد بن محمد بن نعمان عكبرى ، چاپ شده ضمن مجموعهء ( مصنفات الشيخ\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nالمفيد ) ، جزء چهارم .\r\nمستدركات علم رجال الحديث ، شيخ على نمازى شاهرودى ، ( درگذشته به سال 1405 ) ، چاپ شفق ، تهران .\r\nالمستدرك على الصحيحين فى الحديث ، ابوعبدالله حاكم نيشابورى ، دار الفكر ، بيروت .\r\nمستدرك الوسائل ، حاج ميرزا حسين نورى طبرسى ، ( درگذشته به سال 1320 ه ) ، مؤسسه احياى آثار اهل بيت ، قم .\r\nمسند احمد بن حنبل ، احمد ابن حنبل ، دار الفكر ، بيروت .\r\nالمصنف ، ابوبكر عبدالرزاق ابن همام صنعانى ، تحقيق ، تخريج و تعليق ، شيخ حبيب الرحمن اعظمى ، منشورات مجلس علمى ، چاپ نخست .\r\nالمصنف ، عبدالله بن محمد ابن ابى شيبه ، ( درگذشته به سال 235 ه ) ، دار السلفيه ، بمبئى ، هند .\r\nمعالم التنزيل ( تفسير بغوى ) ، ابو محمد حسين بن مسعود فرّا بغوى ، ( درگذشته به سال 516 ه ) ، دار المعرفه ، بيروت .\r\nمعالم الفتن ، سعيد ايوب ، انتشارات سعيد بن جبير ، قم .\r\nمعالم المدرستين ، سيد مرتضى عسكرى ، مؤسسه بعثت ، تهران .\r\nمعالى السبطين ، شيخ محمد مهدى حائرى ، انتشارات شريف رضى .\r\nمعانى الاخبار ، ابوجعفر محمد بن على بن حسين بن بابويه قمى ، ( درگذشته به سال 381 ه ) ، انتشارات جامعه مدرسين حوزه علميه قم .\r\nمعجم رجال الحديث ، آيت الله العظمى سيد ابوالقاسم خوئى ، انتشارات مدينة العلم ، قم .\r\nمعجم ما كتب عن الرسول و اهل البيت صلوات الله عليهم ، عبدالجبار رفاعى ، چاپ اول ، مؤسسه چاپ و نشر وزارت فرهنگ و ارشاد اسلامى ، تهران .\r\nالمغازى ، محمد بن عمر بن واقد واقدى ، ( درگذشته به سال 207 ) ، تحقيق دكتر مارسدن جونز ، چاپخانه دانشگاه آكسفورد و مطابع دار المعارف ، قاهره ، 1964 - 1966 م .\r\nالمفردات فى غريب القرآن ، ابوالقاسم حسين بن محمد راغب اصفهانى ، ( درگذشته به سال 502 ه ) ، دار المعرفه ، بيروت .\r\nمقاتل الطالبيين ، ابوالفرج اصفهانى ، ( درگذشته به سال 356 ه ) ، انتشارات مكتبة الحيدريه ، نجف .\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nمقتل الحسين ، سيد عبدالرزاق موسوى مقرم ، دار الكتاب الاسلامى ، بيروت .\r\nمقتل الحسين ، ابوالمؤيد موفق بن احمد مكى اخطب خوارزم ، ( درگذشته به سال 568 ه ) ، چاپخانه الزهراء ، نجف .\r\nمقتل الحسين ، لوط بن يحيى بن سعيد بن مخنف بن سليم أزدى غامدى ، مؤسسه الوفاء ، بيروت .\r\nالملحمة الحسينيه ( ترجمه عربى كتاب حماسه حسينى ) ، مرتضى مطهرى ، مركز جهانى پژوهش‌هاى اسلامى ، قم .\r\nمناقب آل ابىطالب ، ابوجعفر رشيد الدين محمد بن على ، ابن شهر آشوب سروى مازندرانى ، درگذشته به سال 588 ه ، چاپخانه علمى ، قم .\r\nمناقب على بن ابى طالب ، ابوالحسن على بن محمد بن محمد واسطى جلالى شافعى ابن مغازلى ، ( درگذشته به سال 483 ه ) ، كتابفروشى اسلاميه ، تهران .\r\nمنهاج الصالحين ، آيت‌الله‌العظمى سيد محسن حكيم ، دار التعارف ، بيروت .\r\nمنهاج الصالحين ، آيت الله العظمى سيد ابوالقاسم خوئى ، چاپخانه مهر ، قم .\r\nميزان الاعتدال فى نقد الرجال ، عبدالله بن محمد بن احمد بن عثمان ذهبى ، ( درگذشته به سال 748 ه ) ، دار المعرفه ، بيروت .\r\nالميزان فى تفسير القرآن ، سيد محمد حسين طباطبائى ، مؤسسه اعلمى ، بيروت .\r\nالنزاع والتخاصم ، تقى الدين ابوالعباس احمد بن على مقريزى ، ( درگذشته به سال 845 ه ) ، مؤسسه اهل البيت ، بيروت .\r\nنزهة الناظر و تنبيه الخاطر ، حسين بن محمد بن حسن بن نصر جليل حلوانى ، ( از بزرگان قرن پنجم هجرى ) ، تحقيق و نشر مدرسه امام مهدى ، قم .\r\nنفحات الازهار فى خلاصة عبقات الانوار ، سيد على حسينى ميلانى ، چاپخانه مهر ، قم .\r\nنفثة المصدور ( چاپ شده با نفس‌المهموم ) ، شيخ عباس قمى ، انتشارات كتابفروشى بصيرتى ، قم .\r\nنفس المهموم ، شيخ عباس قمى ، كتابفروشى بصيرتى ، قم .\r\nنهج البلاغه ، صبحى صالح ، مركز پژوهش‌هاى اسلامى ، قم .\r\nنهج الحق و كشف الصدق ، حسن بن يوسف مطهر حلّى ، ( درگذشته به سال 736 ه ) ، مؤسسه دار الهجرة ، قم .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nوفاء الوفاء باخبار دار المصطفى ، على بن عبدالله بن شهاب الدين حسينى شافعى سمهودى ، ( درگذشته به سال 911 ه ) ، چاپخانه الآداب والمؤيد ، 1326 ه ، مصر .\r\nوقعة صفين ، نصر بن مزاحم منقرى ، تحقيق و شرح عبدالسلام محمد هارون ، انتشارات كتابخانه آيت‌الله العظمى مرعشى نجفى ، قم .\r\nينابيع الموده ، سليمان بن ابراهيم بن قندوزى حنفى ، ( درگذشته به سال 1294 ه ) ، دار الكتب العراقيه ، كاظميه و كتابفروشى محمدى ، قم .\r\n\r\n\r\n","description":"","footnote":"","page_name":" 376 ","page_number":376}
  ]