[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسخنوران نامى معاصر ايران\r\nتأليف سيد محمد باقر برقعى\r\nجلد هشتم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمؤسسه انتشارات دار العلم\r\nسخنوران نامى معاصر ايران ( جلد هشتم )\r\nمؤلف : سيد محمد باقر برقعى\r\nتيراژ / 2000 جلد\r\nنوبت چاپ / اول ، 1386\r\nقيمت / 11000 تومان\r\nناشر / مؤسسه انتشارات دار العلم\r\nقطع و صفحه / وزيرى 752 صفحه\r\nدفتر مركزى / قم خيابان ارم ، مقابل كوچه 20 ، پلاك 357\r\nتلفن / 9 - 7744298 فاكس / 7741798 تلفن انبار / 2910177\r\nدفتر تهران / خيابان انقلاب ، 12 فروردين ، ساختمان تجارى ناشران طبقه همكف شماره 18 / 16 تلفن : 66955405 - 66973809\r\nچاپ / شركت چاپ قدس قم ، تلفن 7731354 فاكس 7743443\r\nحق چاپ محفوظ و مخصوص ناشر است\r\nدوره 2 - 73 - 9972 - 964 - 978\r\nشابك 1 - 38 - 9972 - 964 - 978\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nمؤلف كتاب : سيد محمد باقر برقعى\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\n[ جلد هشتم 
  ]\r\n\r\nفهرست مطالب\r\nبهناز / بهناز فرزانه آزاد / 13\r\nبيدكى / زهرا بيدكى فيليان / 20\r\nبيدل / ميرزا محمد / 24\r\nبيدل / سيد محمّد كاظم / 32\r\nبيدل / سيّد عبّاس يادگارى / 39\r\nبيدل / عليرضا پهلوانى / 45\r\nبيكى / پرويز بيكى حبيب‌آبادى / 50\r\nبينام / على حريرچى / 56\r\nپاشازاده / ابو الفضل پاشازاده / 62\r\nپاك‌نژاد / سيد رضا پاك نژاد / 66\r\nپايا / منوچهر پويا / 73\r\nپاييز / منوچهر ناصحى / 81\r\nپديده / دكتر محمود پديده / 89\r\nپرمين / حسين فراهانى / 94\r\nپرواز / عليرضا اخلاقى باقوجرى / 99\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nپروانه / پروانه اسكندرى ( فروهر ) / 107\r\nپرهيزگار / ابراهيم پرهيزكار / 115\r\nپزشكى / كاظم پزشكى / 122\r\nپژمان / ناصر جمشيدآبادى / 129\r\nپژواك / سيد مهدى ميرمحمّدى / 137\r\nپساوند / شاپور پساوند / 144\r\nپگاه / اسكندر آزادى / 151\r\nپوران / پوران فرّخ‌زاد / 159\r\nپوروهّاب / محمود پوروهّاب / 168\r\nپويا / دكتر حبيب اللّه صناعتى / 174\r\nپويا / محمود روحانى / 181\r\nپويا / ابراهيم پويا / 187\r\nپويا / محسن اسلامىنيا / 195\r\nپيام / فرشيد يوسفى / 199\r\nپيمان / سيّد رضا مفتون كبريايى / 207\r\nپيمان / دكتر محمد پيمان / 211\r\nپيمان / پيمان فرخى / 219\r\nتبريزى / عليرضا تبريزى / 226\r\nتجلّى / ميرزا رجبعلى تجلّى / 233\r\nتجلّى / حجة الاسلام ميرزا على اكبر مدرّس / 238\r\nشايا تجلى / شايا تجلى / 242\r\nتسليم / شاطربيك محمّد / 249\r\nتفقّد / رضا تفقّد راد / 254\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nتفقدى / فاطمه تفقّدى / 259\r\nتقىدخت / محمّدرضا تقىدخت رهقى / 264\r\nتقىزاده / خانم طيّبه تقىزاده / 271\r\nتقىنژاد / مهدى تقى نژاد / 274\r\nتندر / محمّد رضا فتّاحى / 280\r\nتهرانيان / شادروان حاج شيخ محمد كاظم تهرانيان / 286\r\nتنها / ايرج زبردست / 293\r\nتنها / محمّد ويسى / 299\r\nتوحيد / محمّد اسماعيل وصال / 304\r\nتوران / خانم توران شهريارى ( بهرامى ) / 311\r\nتوليت / سيد على اصغر توليت / 319\r\nتونه‌اى / مجتبى تونه‌اى / 323\r\nثابت / محمد ثابت / 329\r\nثابت / على ليمويى / 335\r\nثارى / مير سيّد احمد ثاراللّهى / 342\r\nثريا / خانم ثريا اميرىنيا / 348\r\nثقفى / اسماعيل ثقفى / 354\r\nجاويد / هاشم جاويد / 362\r\nجبّارى / عباس جبّارى / 370\r\nجدّا / سيّد آقاجان جدّا / 377\r\nجدّى / حاج سيّد حبيب اللّه زيتونى / 386\r\nجلائى / محسن بيكدلى / 392\r\nجلال / سيّد جلال مهديانى / 399\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nجلال / جلال محمّدى / 407\r\nجلال‌زاده / سيّده اعظم جلال‌زاده / 412\r\nجلالى / فتح اللّه جلالى / 417\r\nجلالى / فرج اللّه جلالى / 422\r\nجلوه / ابوالقاسم صفاريان / 430\r\nجليل / جليل آهنگرنژاد / 436\r\nجليلى / آيت‌اللّه عبد الجليل جليلى / 444\r\nجمال‌پور / خانم شهلا جمال‌پور / 449\r\nجمالى / مهندس پرويز جمالى / 455\r\nجمشيد / جمشيد قائمى / 462\r\nجمشيدى / اكبر جمشيديان / 468\r\nجنابى / محمّد على جنابى / 474\r\nجواهر / خانم طلعت جواهر / 479\r\nجودى / محمّد جودى / 485\r\nجويا / احمد مسيّبى / 491\r\nجيحون / على اصغر غضنفرى / 496\r\nجيرودى / كاظم جيرودى / 501\r\nحاتمى / حسن حاتمى / 507\r\nحاصل / حسين سبزوارى / 515\r\nحاكمى / دكتر اسماعيل / 519\r\nحامد / محمّد شعبانى / 528\r\nحامد / حسن مالمير / 533\r\nحامد / محمد رضا توتونكار / 537\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nحامد / سيّد حامد حجّت‌خواه / 542\r\nحامد / حميد رضا آسيد اسماعيلى / 550\r\nحبيب / محمّد حبيبيان / 557\r\nحبيب / حبيب رضايىپور / 563\r\nحبيبه / خانم حبيبهء نيك‌سيرتى / 567\r\nحديدى / محمّد تقى وهّاب‌زاده / 574\r\nحرمان / على اصغر اقتدارى / 577\r\nحسابى / محمّد حسابى صيقلانى / 583\r\nحسين / سيّد غلامحسين ضرّابى / 587\r\nحسينجانى / ابوالقاسم حسينجانى / 594\r\nحسينى / دكتر سيّد حسن حسينى / 601\r\nحسينى / خانم مهرى حسينى / 610\r\nحسينى / سيّد على حسينى / 616\r\nحشمت / عبد الرّحيم حشمت / 622\r\nحشمت / حشمت اللّه خداداد / 629\r\nحشمت / خانم حشمت بيگم سيّد موسوى / 633\r\nحق‌گو / سيروس حق‌گو / 638\r\nحقى / ابراهيم حقّى بستان‌آبادى / 645\r\nحكمت / على اكبر راشدى / 651\r\nحكمتى / عليرضا حكمتى / 657\r\nحكيم / ميرزا محمود / 663\r\nحكيم / دكتر ابو الفتح حكيميان / 668\r\nحكيمى / بهاء الدّين حكيمى / 679\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nحمدى / على اصغر حمديه / 685\r\nحميد / عبد الحميد سالمى / 691\r\nحميد / عبد الحميد فتحى / 696\r\nحميد / سيد حميد رضا برقعى / 702\r\nحنّانه / شهين حنّانه / 707\r\nحيدر بيكى / احمد حيدر بيكى / 717\r\nحيران / سيد محمّد صالح حيران / 725\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\n[ ب 
  ]\r\n\r\nبهناز ( 1352 )\r\nبهناز فرزانه آزاد ، فرزند شاعر توانا و نامور همدانى « مجرّد » ، در سال 1352 هجرى شمسى در شهر همدان قدم به عالم حيات گذاشت ، تحصيلات ابتدايى و متوسّطه را در همان زادگاهش به انجام رسانيد ، آن‌گاه به دانشگاه راه يافت و در رشتهء مهندسى عمران به تحصيل پرداخت و فارغ التّحصيل گرديد .\r\nفرزانه از دوران كودكى گوشش با نواى شعر آشنا شد و زمزمه‌هاى شعر پدرش در پرورش استعداد و شكوفايى قريحهء شاعرانه‌اش تأثير بسزايى داشت و از همان زمان مطالعهء كتاب و خواندن اشعار برايش لذّت‌بخش بود و از چهارده‌سالگى به شعر و شاعرى پرداخت و با علاقه و اشتياق آن را پى گرفت . در آغاز ، تحت تأثير شاعران نوپردازى چون فروغ فرخ‌زاد قرار گرفت ، امّا چون شيوهء كارش در شعر غزل‌سرايى بود ، به اشعار استاد شهريار و پژمان بختيارى دلبستگى بيشترى يافت .\r\nفرزانه كه تخلّص شعرى خود را از نامش برگزيده است ، مىگويد : « شعر براى من راهى براى برخورد واقع‌بينانه با مشكلات است و در واقع هنر از هر نوعش كه باشد ، روح را براى استقامت در برابر مصائب و دشوارىهاى زندگى آماده مىسازد و در مورد من هنر شعر اين نقش را ايفا مىكند . »\r\nبهناز شاعرى غزل‌سرا است و غزل را بهترين قالب براى شعر خود مىداند و در پايان مىگويد : « بايد اعتراف كنم كه تمام فعاليّت ادبى و علمى خود را مرهون حمايت و\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nتوجّه پدر و مادر و تشويق‌هاى آنان مىدانم . »\r\n\r\nبيابان عشق\r\n « بيابانى است عشق اى دل كه پيدا نيست پايانش » * نمىخواهم من اين دل را چه اصرارى به سامانش\r\nمن اين ديوانه دل گويم كه آتش بر تو خواهم زد * چو مهر از ديگرى بينى پناه آرى به دامانش\r\nچو او ديوانه مىخواهد همه عشّاق عالم را * تو كوته كن سخن ديگر اطاعت كن ز فرمانش\r\nچو برگى در مسير باد خود را شعله‌ور كردن * بسوز و دم مزن عاشق ! كه عدل است اين به ديوانش\r\nهمه درد است چشم و دل چو با تو روبه‌رو گشته * كه اين درد وجودى نيست بياب از او تو درمانش\r\nتنم در حسرت ليلا تمنّاى محال است اين * ز مجنونى براى من فقط مانده است هجرانش\r\nسعادت راز خود ديدم در آن ساعت كه دزديدم * نگاهى پاك‌تر از گل ز نرگس‌هاى چشمانش\r\nبسوز و ساز عادت كن در اين محنت‌سرا « بهناز » * « بيابانى است عشق اى دل كه پيدا نيست پايانش » \r\n\r\nافسانه\r\n « من قامت بلند تو را در قصيده‌اى * با نقش قلب سنگ تو تصوير مىكنم »\r\nمن هر سكوت پر از رمز و راز را * بر واژه‌هاى عشق تو تعبير مىكنم\r\nتا گفته‌ايم حرف دل خويش را بر آن * زرّينه بيت شعر تو تحرير مىكنم \r\n\r\n","description":"","footnote":"","page_name":" 14 ","page_number":14},
  {"content":"\r\n\r\n اين لحظه‌هاى ملتهب رنج و درد را * من در غناى چشم تو تخدير مىكنم\r\nمن پاكى و صداقت دنياى خويش را * در آن زلال قلب تو تطهير مىكنم\r\nمن هرچه از خداى و آله است در فلك * در آستان دين تو تكفير مىكنم\r\nگل‌واژه‌هاى شعر من از تو فسانه شد * گويى كه من براى تو تسطير مىكنم \r\n\r\nكوچ پاييز\r\n آن طلايى چهره از ره تا كه آمد تيز رفت * حيف از دامان صحرا آن نشاطانگيز رفت\r\nآن سوار زردپوش از دشت و گلشن كوچ كرد * از ديار بيستون با شيوهء شبديز رفت\r\nكوله‌بار عشق را بر دوش بىتابانه برد * او همان پيرايه‌بند خرمن و جاليز رفت\r\nهر سحرگه با دلى شادان به گوش شاخه‌ها * حلقهء زرد طلايى رنگ كرد آويز رفت\r\nاز هجوم لشكر بيداد طوفان‌زاى وى * آنكه از خلقش شقايق مىكند پرهيز رفت\r\nگفت « بهناز » از فسون‌كارى اين دور زمان * تا جلودار زمستان شد عيان ، پاييز رفت \r\n\r\nياد تو\r\n نمىدانى كه با درد فراقت ساختم بىتو * به دنيا پرچم عشق و جنون افراختم بىتو\r\nچه شب‌هايى كه من با ياد روى تو سحر كردم * مدام آيينهء امّيد را پرداختم بىتو\r\nز تنهايى و مهجورى ببين از درد عشقت من * چو شمع سوگوارى سوختم ، بگداختم بىتو\r\nتو دست افشان و پاكوبان و لب خندان و شادانى * ولى من دايما آواى غم بنواختم بىتو\r\nبه هرجا نوگلان بودند من آن‌سو نظر كردم * ميان اين همه گل‌ها گلى نشناختم بىتو\r\nمن از نامردى دوران به تنگ آمد دلم ديگر * كه خط بر لوح خاطر از جفا انداختم بىتو\r\nچه حاصل سبز بودن را تطاول از خزان ديدم * و بر گلزار جانم خنجر كين آختم بىتو\r\nبيا « بهناز » در حكّاكى سرلوحهء تقدير * سعادت بين به جاى دل سر و جان باختم بىتو \r\n\r\n","description":"","footnote":"","page_name":" 15 ","page_number":15},
  {"content":"\r\n\r\n\r\nعشق\r\n ما از كتاب عمر گشوديم باب عشق * تا عارفانه فال زديم از كتاب عشق\r\nما حلّ نكرده‌ايم در اين باب مسأله * ازبس‌كه خفته رمز بود در حساب عشق\r\nتقليد اگر به عشق ز مجنون كند كسى * از خار مىتوان كه بگيرد گلاب عشق\r\nشاد آنكه دل به گندم خال كسى نبست * با لحظه‌اى كمر شكند آسياب عشق\r\nهر مشعلى خموش شود عاقبت به دهر * كى مىشود به ابر نهان آفتاب عشق\r\n« بهناز » در تلاطم اين چرخ زندگى * مشكن دلم ، تو دگر از عتاب عشق \r\n\r\nسرود دل\r\n گوشم شنيد بانگ جنون از سرود دل * ترسم كه بگسلد غم دل تاروپود دل\r\nاى مرغ دل بنال در الوند سرفراز * تا زنده رود بشنود اين رود رود دل\r\nساقى مگر پياله دهد از زلال عشق * تسكين شود به مى غم بود و نبود دل\r\nجانم به تنگ آمده از كار بار چشم * ازبس‌كه گوش داده به گفت و شنود دل\r\nتا سينه‌ام ز غصّه تنورى است آتشين * با آه هم‌سفر به فلك گشت دود دل\r\n« بهناز » در شباب جوانى و وقت گل * غير از زيان ، دريغ نديديم سود دل \r\n\r\nخنده گل\r\n آمد بهار و مرغ چمن زد نواى گل * زد عندليب خيمهء عشرت به پاى گل\r\nشب از شفق گريخت شقايق شكفته شد * زينت گرفت صحن چمن از صفاى گل\r\nبا يك نسيم ، گل به چمن خنده مىزند * با چشم عارفانه ببين جلوه‌هاى گل\r\nاز گل مگر زبان قلم شد لطيف‌تر * قرب گهر كجا شكند از بهاى گل\r\nبلبل بود به نغمه و قمرى طلايه‌دار * تا باد مىوزد به سحر بر لواى گل\r\nدنيا دگر شد و نوروز شد پديد * بنگر تو ديگر اين همه شور و نواى گل\r\n« بهناز » خنده بر لب تو آرزو شده است * گويى كه خنده‌اى به لب بىوفاى گل \r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nحاصل عمر\r\n فرياد از اين تهاجم طوفان زندگى * از من دگر گريخته امكان زندگى\r\nبا گلبن شكوفهء سرسبز نوبهار * ماندم هنوز خسته و حيران زندگى\r\nافسانه است حاصل انجام عمر ما * تحرير كن به دفتر پايان زندگى\r\nصبر و تلاش و رنج و عذاب و دوندگى * هستند بهر ما نمك خوان زندگى\r\nامّا اگر كه پى به حقيقت برد كسى * آسوده‌خاطر است به دوران زندگى\r\nجمعى پى حقيقت و درك و كمال و فيض * جمعى به جست‌وجوى زر و نان زندگى\r\n« بهناز » آرزوى هنر كن كه پربهاست * خود را مكن تو هيچ پريشان زندگى \r\n\r\nصبح\r\n با صوت جلى داد مؤذّن خبر صبح * بربست چو پيرايه به مشرق اثر صبح\r\nمرغ سحر از عشق ز نو بال به هم زد * گرديد نهان زنگى شب از سفر صبح\r\nهنگام سحر هست در رحمت حقّ باز * بر منزل مقصود قدم نه ز در صبح\r\nبا اشك بكن لوح دل خويش مطهّر * با سعى عمل بهره ببر از ثمر صبح\r\nگر طالب فيضى هنر از سالك ره جو * صاحب‌نظر آگاه بود از هنر صبح\r\nاز لالهء نوخاسته آراسته بين باغ * صف بسته گل لالهء زرّين‌كمر صبح\r\nبنگر به شقايق گل خورشيد چمن را * بر سوسن و بر نسترن چون قمر صبح\r\n« بهناز » نظر كن به سحر با دل بيدار * با كلك لطافت بده بر شعر تر صبح \r\n\r\nچشم\r\n بس‌كه اشكم از غمت گرديد حلق‌آويز چشم * شد نمايش‌خانهء صرّاف گوهرريز چشم\r\nشست‌وشو كردم غبار خاطر آشفته را * لاله مىرويد مدام از باغ حاصلخيز چشم\r\nچشم من از محنت چشم‌انتظارىها تر است * هر شب اشكم چشمه چشمه جو شد از دهليز چشم\r\nگلبن و گلبرگ جان من شكوفا مىشود * مىتوان سيراب شد از اشك غم‌آميز چشم \r\n\r\n","description":"","footnote":"","page_name":" 17 ","page_number":17},
  {"content":"\r\n\r\n پرده‌پوش چشم گردد گر حجاب طاعتت * دل شود آسوده و آرام از پرهيز چشم\r\nگر سخن از چشمهء طبعت روان گردد چه غم * كى شود خشكيده ، اى « بهناز » چون كاريز چشم \r\n\r\nباغ\r\n كى بود هرگز ملال‌انگيز باغ * زرد مىگردد اگر پاييز باغ\r\nگر بسازد چهرهء خود زردرنگ * چندگاهى مصلحت‌آميز باغ\r\nتاك در پاييز گردد بارور * پروراند بادهء لبريز باغ\r\nبر چمن با ديدهء دل كن نظر * بس‌كه مىباشد محبّت‌خيز باغ\r\nبرگ زيباى طلايىرنگ را * كرده بر هر شاخه‌اى آويز باغ\r\nهر سحر « بهناز » در بازار عشق * آورد كالاى عنبربيز باغ \r\n\r\nنسيم\r\n صبحگاهان در چمن باشد پيام‌آور نسيم * مىنهد بر آستان لالهء گل سر نسيم\r\nبر سر راه تو مىآيم براى فالگوش * مىنشينم تا رسد از ره پيام‌آور نسيم\r\nمن نىام شاكى كه با گل مىكند نجوا نسيم * ليك مىترسم كه سازد لاله را پرپر نسيم\r\nمىرسد از كوى گلشن مىوزد وقت فلق * هركجا صادر كند عطر گل عنبر نسيم\r\nمقدمت بادا مبارك ! اى بهار آرزو * خيمه در صحرا بپاكن تا گشايد در نسيم\r\nباغبان با رنج خود پيرايه مىبندد به باغ * دم‌به‌دم تا بيشتر گردد صفاگستر نسيم\r\nپيك شادى نيست جز باد صبا « بهناز » را * مىنهد حرمت به هنگام سحرگه بر نسيم \r\n\r\nلطف پدر\r\n حديث دردمندان است تقريرى كه من دارم * بود ترسيم غم‌آلود تصويرى كه من دارم\r\nمگر آه ضعيفان در سحرگاهان مؤثر نيست * شود مقبول حقّ اين عزم پيگيرى كه من دارم\r\nعيان شد آفتاب اى شيخ از خواب گران برخيز * كه تفسير از پريشانى است تعبيرى كه من دارم \r\n\r\n","description":"","footnote":"","page_name":" 18 ","page_number":18},
  {"content":"\r\n\r\n كلام من بود شالودهء غم‌هاى بىپايان * زند آتش به گردون آه شب‌گيرى كه من دارم\r\nمطهّر مىشود لوح دل از حرز سحرگاهى * مسلّم شامل عفو است تقصيرى كه من دارم\r\nبريزد از زلال غم‌شكن در ساغر فكرم * خدا محفوظ از بد سازد اين پيرى كه من دارم\r\nبه زير سايهء لطف پدر يك‌عمر مىبالم * سبك بالم كند در اوج تحريرى كه من دارم \r\n\r\nعلى عليه السّلام در كعبه\r\n زد نواى عشق مرغ بامداد * با نواى شاد زد بانگ و داد\r\nداد بر ياران نويدى دلنشين * جان‌فزا نيكوپيامى بىقرين\r\nحقّ گشوده پردهء اسرار خويش * كرد آگه خلق را از كار خويش\r\nخواست او بر مسلمين بدهد نويد * در دل كعبه على را آفريد\r\nناگهان ديوار كعبه چون شكافت * فاطمه سوى حريم حقّ شتافت\r\nفاطمه تا در حرم شد جاگزين * گشت مادر بر امير المؤمنين\r\nكعبه از يمن على رونق گرفت * اين سخن هرگز نمىباشد شگفت\r\nدر جنان مريم مبارك باد گفت * آسيه از وجد همچون گل شكفت\r\nهاجر از جنّت شقايق آورد * گلشن ايمان چه گل‌ها پرورد\r\nتا كه شد از كعبه بيرون فاطمه * در فلك افتاده شور و همهمه\r\nوه ! كه از يمن خداوند ازل * فاطمه دارد على را در بغل\r\nحقّ براى خويشتن آيينه ساخت * هركه از راه على حقّ را شناخت \r\n\r\nتصوير سحر\r\n تا دست فلق كشيد تصوير سحر * هر غنچه شكفته شد ز تأثير سحر\r\nبنمود به بزم بلبل و شبنم و گل * با زمزمه مرغ عشق تفسير سحر \r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nبيدكى ( 1354 )\r\nزهرا بيدكى فيليان ، فرزند محمّد على ، در سال 1354 هجرى شمسى در مشهد از مادر زاد ، تحصيلات ابتدايى و متوسّطه را در زادگاهش به پايان رسانيد و از دبيرستان امام رضا عليه السّلام مدرك ديپلم گرفت .\r\nبيدكى از سال 1372 شعر و شاعرى را به‌طور جدّى آغاز كرد و براى بهبود شعرش در جلسات سازمان هنرى تبليغات اسلامى شركت جست و از محضر مصطفى محدّثى و مرتضى اميرى اسفندقه در اين رهگذر كسب فيض كرد و در ضمن از شركت در جلسات انجمن ادبى بانوان ادارهء فرهنگ و ارشاد اسلامى و ادارهء آموزش و پرورش غافل نماند .\r\nزهرا بيدكى دربارهء شعراى معاصر مىگويد : از آثار شاعرانى چون قيصر امين‌پور و سلمان هراتى و عليرضا قزوه و احد ده‌بزرگى و سپيده كاشانى لذّت مىبرم و شعرشان را مىپسندم .\r\n\r\nبه لاله‌هاى پرپر\r\n باز امواج ملائك به تلاطم آمد * استخوان‌هاى تو بر شانهء مردم آمد\r\nاز حضور تو تمام سحر آكنده شده است * بوى گل در همهء باغ پراكنده شده است\r\nآسمان بار دگر داغ شقايق دارد * دشت در دشت ، زمين باغ شقايق دارد \r\n\r\n","description":"","footnote":"","page_name":" 20 ","page_number":20},
  {"content":"\r\n\r\n ديدم امروز شقايق بدنى سوخته داشت * و شهيدى كه به تن پيرهن سوخته داشت\r\nچه گذشته است ، گل من ! خم ابروى تو را * و كدامين تبر انداخته زانوى تو را\r\nاى كه در غيبت خورشيد دعا مىخواندى * سحر آواز تو پيچيد ، خدا مىخواندى\r\nتو چه كردى كه چنين صاحب سرمايه شدى * با خداى دل خود يك‌شبه همسايه شدى\r\nكوچ كردند كسى زان همه ابرار نماند * غير من هيچ‌كسى لايق آوار نماند\r\nروزگارى است اسير غل و زنجير شدم * من چه كردم كه چنين خوار و زمين‌گير شدم\r\nجان‌به‌لب‌آمده در خاك بمانم تا كى ؟ * من در اين هىهى كولاك بمانم تا كى ؟\r\nشب يك پنجره را با تو سحر خواهم كرد * رو به خورشيد از اين شهر سفر خواهم كرد\r\nاى كبوتر ! تو بگو آبى اشراق كجاست ؟ * و بگو سبزترين گوشهء اين باغ كجاست ؟ \r\n\r\nنسل غدير\r\n لرزه بر جانم فتاد ، انگار پيرم يا على ! * نان و خرمايى بده ، من هم فقيرم يا على !\r\nبا نگاهم سال‌ها بر دامنت بستم دخيل * باز كن با چشم‌هايت من اسيرم يا على !\r\nگوش من ! فرمان تو ! من ذوالفقارت مىشوم * من كه باقىماندهء نسل غديرم يا على !\r\nدست‌هايم را بگير از خويش بيرونم بيار * التماست مىكنم ، از خويش سيرم يا على ! \r\n\r\nبا يادش ؛ ظهر عاشورا\r\n زينب ! بيار آب گلوى حسين را * پر كن تو شور اشك سبوى حسين را\r\nظهر است و يك نسيم كه آشفته مىكند * با دست‌هاش مشرق موى حسين را\r\nزينب ! غبار فاجعه نزديك مىشود * زينب ! ببين ! مقابل روى حسين را\r\nدر ناگهان ضربهء يك تيغ ، يك تبر * پر شد فضاى باغچه بوى حسين را\r\nزينب ! به اهل كوفه ، به نامردمان بگو : * آرى ! خدا خريد گلوى حسين را \r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nزبان حال زينب عليها السّلام در عصر عاشورا ( 1 )\r\n چشم يزيديان كور ! خون ! بىزوالىات را * اين اشك مىسرايد امشب ! زلالىات را\r\nطاقت بياور اى دل ! ديگر نشو پريشان * تا كودكان نبينند ، آشفته‌حالىات را\r\nكو آن سوار ، آن . . . مرد اى ذو الجناح ! برگرد * ديگر تحمّلى نيست ، افسار خالىات را\r\nاى درد ! تشنگان را ، بىاعتنا گذشتى * ساكت نمىنشينم ، اين بىخيالىات را\r\nنامردمىترين شهر ، هان كوفه با تو هستم * با خود ببر به آتش ، فردا اهالىات را\r\nاى كربلا ! حسينم ، با خون ناله‌هايش * سيراب كرد امروز ، گل‌هاى قالىات را \r\n\r\nزبان حال زينب عليها السّلام ( 2 )\r\n مىخواهمت بخوانم ، باران نمىگذارد * ديگر براى ماندن ، غم ، جان نمىگذارد\r\nهى مىروم به ساحل ، آخر گلويت آنجاست * خم مىشوم ببوسم ، طوفان نمىگذارد\r\nحتّى عذاب دوزخ بر اهل كوفه حيف است * قومى كه حرفى ، بر ميهمان نمىگذارد\r\nاى دست ! يارىام كن ، بر سينه كوفتن را * مىخواهمش بخوانم ، باران نمىگذارد \r\n\r\nبه شهيدان بسيجى\r\n مىسوزد و به سمت خدا شعله مىكشد * وقت اجابت است دعا شعله مىكشد\r\nآتش گرفته است پرش ، توى آسمان * مثل كبوتران رها ، شعله مىكشد\r\nحالا كه شاخه‌هاش رسيدند تا خدا * آيا درخت سبر ، كجا شعله مىكشد\r\nعشق شهادت است كه اين‌گونه بىامان * از قلب‌هاى تك‌تك ما شعله مىكشد ؟\r\nيك جا نماز بود و كمى گريه ، نيمه‌شب * گفتم : كه بود آنكه خدا شعله مىكشد\r\nديدم بسيجى است ، بسيجى و سنگرش * مىسوزد و به سمت خدا شعله مىكشد \r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nتقديم به ساحت بقية اللّه الاعظم ( عج ) انتظار\r\n عمرى به شوق بال زدن با تو زيستم * حرفى بزن ! بگو كه به دنبال چيستم ؟\r\nمحض دل‌شكسته ، دل عاشق و غريب * از من نپرس اهل كجايم و كيستم ؟\r\nگفتند : عابرى و از اين كوچه ردّ شدى * همراه گام‌هاى تو من مىگريستم\r\nهر شب سكوت و گريه و هر روز انتظار * پشت كدام پنجره ، تا كى بايستم ؟\r\nفردا كه آمدى متحيّر نشو . . . اگر * ديدى تمام گشته همه هست و نيستم \r\n\r\nبىتو\r\n اين قدر اشك‌هاى مرا تا سحر نريز * آخر مرا جواب سلامى بده ، عزيز\r\nدل را براى آمدنت زخم كرده‌ام * پس بيش از اين نمك به دل زخمىام نريز !\r\nاز ابرهاى معصيت اشباع گشته‌ام * بر من بتاب تا كه شوم آبى و تميز\r\nفردا بهار فصل بزرگى است باغ را * زيراكه مىشود ، ز قدوم تو لاله‌خيز\r\nاين واژه‌ها ز بغض ترك خورده‌ام شكفت * بىتو ، غزل نمىشود ، اين واژه‌ها عزيز ! \r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\nبيدل ( 1259 - )\r\nميرزا محمّد ، مشهور و متخلّص به « بيدل » ، از بزرگترين شعراى كرمانشاه در قرن سيزدهم است . پدرش ميرزا محمّد على ، اصلا از مردم مازندران بود كه در جوانى به كرمانشاه مهاجرت كرد و در اين شهر رحل اقامت افكند و تأهل اختيار كرد .\r\nبيدل تحصيلات مقدّماتى را در كرمانشاه فراگرفت و در علوم ادبيّه و عربيّه و شعر و شاعرى به مقام والايى رسيد و از استادان مسلّم شعر و ادب عصر خود گرديد كه اكثر شعرا و ادباى كرمانشاه دست‌پروردهء اويند و حسينقلى خان سلطانى شاعر و اديب متبحّر و مشهور كرمانشاهى ، افتخار شاگردى او را داشته و وى را سلطان اقليم سخن دانسته ، جايى كه گفته است :\r\n راد استاد من آن سلطان اقليم سخن * نىنى استاد اساتيد جهان بىاشتباه \r\nسلطانى بنا بر نوشتهء حديقة الشّعرا دربارهء استاد خود چنين اضافه مىكند : « اين استاد در زمان حشمت الدّوله محمّد حسين ميرزا خلف دولتشاه حكمران كرمانشاه به منصب ملك‌الشّعرايى عراق رسيد و در ادبيّت و عربيّت و علم عروض و موسيقى بهرهء وافى داشته و در نظم قطعات تواريخ تاكنون مانند او كسى نيامده و قدرت طبعش به طورى بود كه قصايد مشكله را به سبك هر شاعرى بلا تأمل مىگفت و به كمتر از ساعتى مىنوشت . »\r\nبيدل در نظم انواع شعر توانايى و مهارت كامل داشته و ديوان اشعارش را متجاوز\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nهفت هزار و پانصد بيت نوشته‌اند . از آثار ديگر اوست : [ 1 
  ] داغستان ماتم ( در مرثيه و مقتل ائمه اطهار عليه السّلام ؛ [ 2 
  ] رساله‌اى در علم عروض و قافيه ؛ [ 3 
  ] تحفة الذّاكرين ، كه در سال 1280 قمرى در تهران طبع و نشر شد ؛ [ 4 
  ] مثنوى عسر و يسر ، كه حكايات كتاب فرج بعد الشّدة قاضى تنوخى را به رشتهء نظم كشيده ؛ [ 5 
  ] مثنوى وقايع صفّين ؛ [ 6 
  ] ربيعيّه ، در علم صرف .\r\nبيدل در شب نوزدهم يا بيست و يكم شهر رمضان سال 1289 قمرى برابر سال 1259 هجرى شمسى چشم از جهان فروبست و به سراى باقى شتافت . « 1 »\r\n\r\nماه و آفتاب\r\n اى ذرّه‌اى ز حسن تو در ماه و آفتاب * پيش رُخت فكنده سپر ماه و آفتاب\r\nدر قوس ، مهر و مه را پيوسته جا دهى * جا كرده ابروان تو در ماه و آفتاب\r\nقد تو را به سرو چمن نيست نسبتى * كى داده است سرو ثمر ماه و آفتاب\r\nور خود بود چو قامت تو سرو كى زند * هر صبحش از گريبان ، سر ماه و آفتاب\r\nدر آينه به جبهه و رخسار خود نگر * خواهى كنى نظاره اگر ماه و آفتاب\r\nنىنى ببين در آينهء آفتاب و ماه * در ماه و آفتاب نگر ماه و آفتاب\r\nطالع نمىشوند دگر در زمين ز شرم * گر بر رُخت كنند نظر ماه و آفتاب\r\nنارند رو به اوج فلك از حضيض خاك * در كويت ار كنند گذر ماه و آفتاب\r\nجز گيسو از دوسويه رُخت كس نديده است * كآورده بار سنبل‌تر ماه و آفتاب\r\nتيره است ماه روى تو با راى شه ، كز او * يك‌ذرّه نور تافته بر ماه و آفتاب\r\nسلطان كربلا شه دين آنكه مىبرند * فرمانش چون قضا و قدر ماه و آفتاب\r\nگر فى المثل به قصر جلالش نظر كنند * باشد بر او دو حلقهء در ماه و آفتاب\r\nاى سرور ستاره سپاهى كه شام و صبح * سايند به آستان تو سر ماه و آفتاب \r\n\r\n\r\n","description":"","footnote":"\r\n( 1 ) - آثار بيدل را شاعر نامور يد الله عاطفى كرمانشاهى برايم ارسال داشته بدين‌وسيله او را سپاس مىگويم .\r\n","page_name":" 25 ","page_number":25},
  {"content":"\r\n\r\n در قُلزم عطات ، حباب آسمان و عرش * از مطبخ سخات ، شرر ماه و آفتاب\r\nگردون سبز باغ جلال تو و در او * هستند در شمار شمر ماه و آفتاب\r\nدر ماتم تو تا به قيامت چو آسمان * جارى كنند خون ز بصر ماه و آفتاب \r\n\r\nسوخته جان\r\n با اين كه غير كينه در آب‌وگل تو نيست * نشنيده‌ام دلى كه به جان مايلِ تو نيست\r\nاز اشك من به كوى تو در گل بود رقيب * از او بدار دست كه پا در گِل تو نيست\r\nهم در درون جانى و هم در درون دل * جايى نيافتم كه در او منزل تو نيست\r\nدشمن عزيز و خار كنى دوست را ، مگر * يك‌ذرّه مهر ، ماه من اندر گل تو نيست\r\nگفتم كه : جان دهم به شكر خندهء تو ليك * دانم كه اين بضاعت كم ، قابل تو نيست\r\nتو خود چه صيدافكنى اى تُركِ ماه‌رو * كارواحِ قدس را شَرفِ بسمل تو نيست\r\nدل بُردى و از آن سر كو راندىام مگر * اين بىنواى سوخته جان « بيدل » تو نيست \r\n\r\nچكامه\r\n گر شتابان ز بَرَم آن مه تابان گذرد * ماه من عمر عزيز است و شتابان گذرد\r\nصبح ، خورشيد شود گرم نگه بر لب بام * بلكه در بام سرا آن مه تابان گذرد\r\nماه هر شام نهد روى به خاك كويش * شايد او را به سر آن اختر رخشان گذرد\r\nسرو ، گردن كشد از هر طرف باغ به شوق * مگر ازيك‌طرف آن سرو خرامان گذرد\r\nشمع ، پروانه شود پيش چراغ رويش * گر شب آن ماه دبستان به شبستان گذرد\r\nماه ، سوراخ به سوراخ گريزد از شرم * ماه خورشيد رُخم شب چو در ايوان گذرد\r\nاى دُر يكتا ، بىلعل تو از چشمهء چشم * هر زمانم گهر اشك به دامان گذرد\r\nهر دلى كز تو خورد زخم ، ز مرهم برمد * هر تنى كز تو كشد درد ، ز درمان گذرد\r\nدل چو موى از خم زلف تو به خود پيچان است * چه كند دم‌به‌دم اندر دم شعبان گذرد\r\nخضرسان دل نكنم ز آب حيات لب تو * آرى از آب محال است كه عطشان گذرد \r\n\r\n","description":"","footnote":"","page_name":" 26 ","page_number":26},
  {"content":"\r\n\r\n تشنه جز شاه شهيدان نگذشته است از آب * كه تواند به‌جز او تشنه‌لب از جان گذرد\r\nآن مهين بنده واجب كه به رتبت بر عقل * چون نكو بنگرى از نسبت امكان گذرد\r\nبينش كور ز رايش به خور افزايد نور * حشمت مور به خاكش ز سليمان گذرد\r\nذرّه‌سان چرخ زمان هر شب و روزى خورشيد * بهر طوف حرمش ، افتان‌خيزان ، گذرد\r\nاثر تلخى و شوريش نماند در آب * نام شيرينش اگر بر لب عمّان گذرد \r\n\r\nغزل بلند\r\n از رشك نام او نكنم بر زبان بلند * ترسم كه رفته رفته شود در جهان بلند\r\nبىطاقتى به كوچهء رسوايىام كشيد * ترسم كه راز دوست شود ناگهان بلند\r\nبلبل به گل نمايدم و گل به عندليب * گرديده تا فغان من از گلستان بلند\r\nمژگان به هم زدى صف محشر كشيده شد * قدّت به جلوه بود و شد آخر زمان بلند\r\nكوتاه كرده است خلايق ز خواب خوش * هر شب شود ز هجر مرا بس فغان بلند\r\nچون رخصتم به گردش گلشن نمىدهى * ديوار باغ را مكن اى باغبان بلند\r\n« بيدل » ز جان كند هدف تير سينه را * در كشتنش كنى چو تو تير و كمان بلند \r\n\r\nآغوش حيا\r\n از نزاكت رُخِ آن شوخ به ديدن نرسد * گلش ازبس‌كه لطيف است به چيدن نرسد\r\nپرورش يافته ازبس‌كه در آغوش حيا * عرق از تاب جمالش به چكيدن نرسد\r\nمىروم در حرم وصل ، ولى مىترسم * شرم مانع شود و ديده به ديدن نرسد\r\nهست جان‌هاى گراميش پى و مىدانم * زان سبب تير نگاهش به خريدن نرسد\r\nجامه زد چاك گل و پيش نگاهش پامال * دست بيچاره به‌جز جامه دريدن نرسد\r\nنرسد وصل ، تو را ، تا به رهش سر بدهى * بَر ، نبيند برِ تاك ار به بريدن نرسد\r\n« بيدلا » شد دل من كشتهء آن زلف چرا ؟ * مارِ ببريده سرى را چو گزيدن نرسد \r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\nمطلوب دل\r\n گويم شب است زلفش و روى وى آفتاب * در تيره‌شب عيان شده آيا كى آفتاب\r\nجايى كه پرده برفكند ماه من ز رُخ * بيرون ميا ز پردهء ظلمت اى آفتاب\r\nسير بهارِ روى تو مطلوب دل بود * صد بار از آن فزون كه به ماه دى آفتاب\r\nبىجام شد هلال وجودم ز لاغرى * ساقى بيار باده كه باشد مى آفتاب\r\nهر صبح كآتش رُخ او شعله‌ور شود * خواهد شدن بر آتش غيرت نى آفتاب \r\n\r\nجفاجو\r\n هركه دمى با تو جفاجو نشست * از همهء خلق به يك‌سو نشست\r\nپشت ز غم شد چو كمان تا مرا * ناوك ناز تو به پهلو نشست\r\nگشت چمان تا به چمن قامتش * پيش قدش سرو به زانو نشست \r\n\r\nتك‌بيت‌ها\r\n هفتهء عمرش به غفلت رفت بر باد فنا * هركه چون گُل از پى جمعيّت اسباب شد \r\n* * *\r\n نشاط مى ز دلتنگى برون آرد مرا ، آرى * ز خون خوردن گُل اين بوستان شاداب مىگردد \r\n* * *\r\n به باغ ، دفتر گُل از رُخ تو گشت اوراق * كتاب حُسنى و شيرازه‌پاش اوراقى \r\n* * *\r\n به صفهاى مُژه چشم تو شد سالار و ظلم است اين * كه تُركى را اسير نيزه‌داران عرب كردى \r\n* * *\r\n وصال دوست نخواهم ز طعنهء دشمن * براى گُل نتوان سرزنش ز خار كشيد \r\n* * *\r\n باش يكرنگ در اين باغ كه رسوا نشوى * دو زبان چون گُل بادام ، دورنگ است اينجا \r\n\r\n","description":"","footnote":"","page_name":" 28 ","page_number":28},
  {"content":"\r\n\r\n مرا از هجر خود بىصبر و سامان كردى و رفتى * سيه‌روزم چو آن زلف پريشان كردى و رفتى\r\nهمانا نعمت وصل تو را شكرى نگفتم من * كه مهجورم پى پاداش كفران كردى و رفتى \r\n* * *\r\n نيست فارغ يك‌دم از تيمار زلف خويشتن * خود سليمان است و دايم اهرمن مىپرورد \r\n* * *\r\n قدر بلبل را چمن پيرا نمىداند چه سود * ور بايستى ز چوب گُل ، قفس باشد مرا \r\n* * *\r\n حكيم ، نقطهء موهوم كرده نام دهانت * سخن بگوى كه آگه شود ز راز نهانت\r\nچو ماهِ نو همه‌كس مىنمايدم كه به هجران * هلالم از تن و تن شد نشان ز موى ميانت \r\n* * *\r\n بيا جانا كه از تو دورم امشب * ببين كز وصل تو مهجورم امشب\r\nبيا كز ياد شيرين خندهء تو * روان گرديده اشك شورم امشب \r\n* * *\r\n كالاى ما عزيز بود هركجا كه هست * جان در تن متاع سخن مىكنيم ما \r\n* * *\r\n پروانه‌وار سوى تو اى طفل تندخو * مرغ دلم به بال محبّت پريده است \r\n* * *\r\n باد صبا چو قصّهء مرگم نمود فاش * در بر سياه كرد و برآشفت موى تو\r\nپيمانهء حيات مرا گر اجل شكست * ايمن ز سنگ حادثه بادا سبوى تو \r\n* * *\r\n اى دوست ز تأثير لب باده‌فروشت * بس زاهد صدساله كه در شَرب مدام است \r\n* * *\r\n زلف را بر رخ پريشان كرده‌اى * كفر را همراز ايمان كرده‌اى \r\n\r\n","description":"","footnote":"","page_name":" 29 ","page_number":29},
  {"content":"\r\n\r\n كرد با چشمش اگر آهوى چين هم‌چشميى * بىگمان نيست خرد مردم صحرايى را \r\n* * *\r\n شد گوشه‌نشين خال تو در كنج لب آرى * كار همه دل سوختگان گوشه‌نشينى است \r\n* * *\r\n مى همىخوانند لعلت را و من در حيرتم * زان كه مى تلخ است و شيرين‌تر لبت از شكر است \r\n* * *\r\n معلّما سخن از عشق گو كه مرغ دلم * طفيل سورهء يوسف بخواند قرآن را \r\n* * *\r\n ما راز شب وصل چه حاصل كه تو از ناز * تا بند قبا باز كنى صبح دميده است \r\n* * *\r\n به دست ساقى دور ، آن حباب شيشه را مانم * به هركس باده پيمايد دل من آب مىگردد \r\n* * *\r\n دوش گفتى مىكنم با تيغ ابرويت هلاك * خونم آن شمشير ابرو گر بريزد باك نيست \r\n* * *\r\n در دهر بسته شد درِ شادى به روى ما * تا كرد خو به عشق دل دردجوى ما \r\n* * *\r\n با آنكه عمرهاست كه از ديدنش گذشت * رنگى كه رفته بود نيامد به روى ما \r\n* * *\r\n تا عيان گشت به چشم ابروى چون ماهِ نواش * عشق چون ماه نو انگشت‌نما ساخت مرا \r\n* * *\r\n به خود مپيچ گرت طرّه‌اى پريشان نيست * كه عارض تو بهشت است و جاى شيطان نيست \r\n* * *\r\n به اشارت كشد ابروى تو دل را سوى خويش * چشم بد دور ! كه هم قبله و هم قبله نماست \r\n\r\n","description":"","footnote":"","page_name":" 30 ","page_number":30},
  {"content":"\r\n\r\n گفتم كه كنم سنگ‌دلى پيشه چو پولاد * سرپنجهء سيمين تو پولادشكن شد \r\n* * *\r\n اى كه گفتى دل گم‌كرده ز زلفم بستان * ما دل خود نشناسيم ز بسيارى دل \r\n* * *\r\n رفته از كفر دو چشمت دل و دينم از كف * يك مسلمانم و در دست دو كافر چه كنم \r\n* * *\r\n گفتمش دل به غمت دادم و ننمودم سود * گفت اين بس‌كه بخوانند تو را « بيدل » من \r\n* * *\r\n از آنِ من ملالى تا در دلت نيايد * بس خوشدلم كه از ضعف قادر نىام به آهى \r\n* * *\r\n زلف و خال تو ز بس در نظر مرغ دل است * هر طرف مىنگرد دام بود يا دانه \r\n* * *\r\n ز مُلكِ بيخودىام نيست ميل كشور ديگر * فداى چشم تو ساقى بيار ساغر ديگر \r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nبيدل ( 1314 )\r\nسيد محمّد كاظم مدّاح ، شاعر و نويسندهء گرانقدر ، در بيستم خرداد ماه 1314 شمسى در كردكوى گرگان قدم به عرصهء حيات گذاشت . دودمان وى همه از عالمان دين و در سلك روحانيّت بوده‌اند . پدرش نيز حاج سيّد عسكرى ، از وعاظ به نام گرگان است كه در ميان مردم از محبوبيّت خاصى برخوردار مىباشد .\r\nمدّاح در شرحى كه برايم نوشته ، چنين مىگويد : « آشنايىام با الفبا و آموزش ابتدايى در زادگاهم بود ؛ دبيرستان را تا ششم طبيعى در گرگان و بهشهر گذراندم ؛ تهران فريبا بلنداى حصول معرفتم بود كه پاى شبديزم را سنگلاخ نيمه راهش براى هميشه لنگ داشت ، منزوىام نمود تا خلوت سراى دل را به زمزمه‌هاى افسوس آذين بندم و اين بهانه‌اى بود كه سياه مشق‌هايم را از مسير طوفان‌زاى تقدير دور دارم . »\r\nمدّاح كار نوشتن و تحقيق را از دورهء دبيرستان آغاز كرد و مقالاتش در مطبوعات چاپ مىشد و در سال 1336 نخستين تأليفش به نام « بار خاطر » منتشر شد و ازآن‌پس كتاب‌هاى ديگرش به نام‌هاى « شرارهء خاموش » ، « نقش قلم » و « عاطفه » به زيور طبع آراسته گرديد و تأليفات ديگرى نيز آمادهء چاپ كرده به نام‌هاى : تاريخ مشاهير گرگان ( در سه جلد ) ؛ تاريخچهء سياسى اجتماعى جزيرهء آشوراده ؛ سونوگرافى بندر تركمن ؛ توسكان ديروز ( تاريخ و جغرافياى كردكوى ) ؛ آثار تاريخى و اماكن متبرّكهء مازندران ؛ مجموعهء اشعار .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nمدّاح كه در شعر « بيدل » تخلّص مىكند ، از دوران جوانى به شعر و شاعرى پرداخت و در انواع شعر طبع‌آزمايى كرد و نمونه‌هاى زير از آن جمله است :\r\n\r\nساقىنامه\r\n بده ساقيا كهنه‌تر باده‌ام * به پيمانه نوشى كن آماده‌ام\r\nشرابم بنوشان كه حالم دهد * ز عارف مجال سؤالم دهد\r\nشرابى كه بر من شود كارساز * دهد بىنيازى مرا از نياز\r\nشرابى كه خويشى كند با دلم * ز درياى غم آورد ساحلم\r\nبده ساقيا بادهء بىغشم * كه تا دير پير مغان پر كشم\r\nشرابى كه سكرش برد هوش من * سبك دارد از بار غم دوش من\r\nشرابى كه ليلى به مجنون چشاند * به صحراى عشق و جنونش كشاند\r\nشرابى كه شيرين به فرهاد داد * خط بيستون كندنش ياد داد\r\nبده ساقى آن مى كه مستم كند * چو دُردى كشان مىپرستم كند\r\nشرابى كه از پا مرا افكند * غرور بُت ما و من بشكند\r\nشرابى كه سوزاندم استخوان * نماند ز خاكسترم هم نشان\r\nبده ساقى آن مى كه صافم كند * ز پيرايهء دل معافم كند\r\nزدايد ز آيينهء دل غبار * نشانم دهد نقش رُخسار يار\r\nبه الماس اشكم تراشى دهد * به تار دلم ارتعاشى دهد\r\nبده ساقى آن مى كه قلبم كند * پرستارى طفل قلبم كند\r\nبه ميراب اشكم سفارش دهد * كه بر ابر دل بار بارش دهد\r\nچنان مى دمادم به جامم بريز * كه پاييز چشمم شود سبزه‌خيز\r\nپر از شبنم لاله كن جام من * كه آكنده شد از غم ايّام من\r\nمرا ساقى از باده سيراب كن * به لالايى زهره‌ام خواب كن\r\nبده ساقى آن بادهء غم‌شكن * تهمتن به زير آرم از رَخش تن \r\n\r\n","description":"","footnote":"","page_name":" 33 ","page_number":33},
  {"content":"\r\n\r\n شرابى كه يكسر خرابم كند * و با نشئتش كاميابم كند\r\nشرابى كه بار كمالم دهد * به پروازم آورده بالم دهد\r\nمن و بيوهء تاك ، هم ساحليم * شقايق تباريم و دريا دليم\r\nبده مى كه من از تبار توام * خراباتىام وز ديار توام\r\nخمار از مىِ جام دست توام * خراب از شراب الست توام\r\nبه سوداى ميناى سُكرآفرين * نشانم سويداى دل بر نگين\r\nمرا ساقى آنت كه اندر سبوست * سبويى نه يك جرعه‌ام آرزوست\r\nاز آن آب انديشه سوزم بده * شرابم بده بار سوزم بده\r\nشرابم بده ، بيدلى خسته‌ام * به جانت ، به جام تو دل‌بسته‌ام\r\nپذيرد مرا بلكه مستور مست * به خلوت سرايش توانم نشست\r\nدم از صافى و پارسايى زنم * چو منصور كوس خدايى زنم\r\nشرابم بده تا دم از او زنم * به ياد شه اوليا ، هو زنم\r\nمرا پير و قطب است مولا علىّ * كه در اوست ذات خدا منجلىّ\r\nتماشا گه‌ام مهر مولا علىّ است * خدا نيست امّا خدا را ولىّ است \r\n\r\nگم‌كرده\r\n گم كرده‌ام ستاره به شهر يقين صبح * جا مانده‌ام ز قافلهء وارثين صبح\r\nبا خضر جاودانه پى آب هستىام * روبم غبار چهره به سر آستين صبح\r\nگيرم وضو به نيّت قرب و نماز قصر * از شبنم به جام شقايق نشين صبح\r\nهُرم نگاهش آينهء ديده‌ام شكست * امّا عقيق مردم من شد نگين صبح\r\nدل غنچه داد و از نفس باد غم شكفت * در زايش نسيم سَحَرآفرين صبح\r\nآن سينه‌ريز گردنش الماس اشك ماست * در طيف سايه روشن فتح المبين صبح\r\nبر شب‌شكن پيامى ز « بيدل » رسان بگو * تصوير آفتابى تو در آبگين صبح \r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nچشمه‌سار نگاه\r\n من آفتاب غروبم غروب ماتم عشق * به پهن دشت شفق ابر تارم از غم عشق\r\nز چشمه‌سار نگاه تو سر زند خورشيد * تراود از لب تو باده باده شبنم عشق\r\nبه زير طاق دو ابرويت آسمان جارى است * شكسته آينه‌ام در شكوه عالم عشق\r\nستاره چادرشب بركشيد از سر ماه * شنيد تا به حرم‌خانه رفت مريم عشق\r\nمن آن تهى صدفم در طلسم اقيانوس * ز موج حادثه بايد گريزم از دم عشق\r\nبهار سبزى و من برگ زرد پاييزم * كه با تو هم سفرم تا ديار خرّم عشق\r\nسَحَر ز چشم تو زايد سياهى از دل من * بيا طلوع و غروبى شويم محرم عشق \r\n\r\nبلور گريه\r\n قسم به آينه بودش كه عقد تمكين بست * به نام ليلى و مجنون ستاره كابين بست\r\nبلور گريه كه در سايه‌هاى چشمش بود * تَبلورش حرم آرزويم آذين بست\r\nحديث كوه كن و بيستون چه شيرين است * كه آن به تيشه و اين دل به عشق شيرين بست\r\nمعاد جسم مرا آسمان بشارت داد * و دست حادثه شبديز كوچ را زين بست\r\nبه گرد ماه شب ابريشم سپيده كشيده * فضاى فاصله را زلف زهره پرچين بست\r\nسهيل خلوت شب‌هاى انتظارم باز * دريچهء سحر از بانگ مرغ آمين بست\r\nوضوى خون كند از چشمهء شفق مهتاب * نماز بدرقه با آفتاب پروين بست\r\nبه شهر آينه سجّاده پهن كرد « بيدل » * كتاب و دفتر و ديوان خود پس از اين بست \r\n\r\nپيمان‌شكن\r\n بس كن اى پيمان‌شكن آتش مزن بر جان من * سوزد آخر دامنت را آتش طغيان من\r\nتوسن چشمت بتازان تا كه نيرويى تو راست * تركتازى از تو ، اقبال جفا از آنِ من\r\nضربت پُتك تو بر مثمار جانم نكته‌ايست * دانى و دانم كه محكم مىكنى ايمان من\r\nبازهم دل‌بسته‌ام بر عشقت اى پيمان‌شكن * تا بماند جاودان آن عشق و اين پيمان من \r\n\r\n","description":"","footnote":"","page_name":" 35 ","page_number":35},
  {"content":"\r\n\r\n گنج يادت در دل ويرانه پنهان مىكنم * نشكند كس تا طلسم گنج بىپايان من\r\nسايهء عشقت به ديوار سرايم افكنم * تا نيفتد سايهء بيگانه بر ايوان من\r\nگرچه « بيدل » ماندم امّا عشقت اى پيمان‌شكن * جاودانه لوح زرّينى است در ديوان من \r\n\r\nخواستم\r\n خواستم شعرى سرايم رنگ آه * ز آبگين دل زدايم زنگ آه\r\nخواستم با تيشهء فرهاد دل * بيستونم بشكند فرياد دل\r\nخواستم اينك كه از بغض پُرم * ديو دهشت را گلوگه بفشرم\r\nدرّ مضمون سخن خرمن كنم * خوشه خوشه توشهء دامن كنم\r\nكوله‌بار غم نهم بر دوش كلك * بگسلم مُهر لب خاموش كلك\r\nبا عروس طبع خود سودا كنم * واژه‌ها پيرايم و آرا كنم\r\nجوهر معنى كشم از چشم خويش * سر فرود آرم به پاى خشم خويش\r\nسرشكسته خامه را خونين كنم * دل سوار مركب چوبين كنم\r\nغربت انديشه از سر در كنم * با پرستوى نجابت سر كنم\r\nپل زنم بر رود كف‌آلود خلق * نهضتى خيزد ز آه و دود خلق\r\nشب اهورا آتشى روشن كنم * بر تن از گلبرگ پيراهن كنم\r\nاسب مشكين يال شب را زين كنم * سير در معراج هفت آيين كنم\r\nبنگرم ابريشم مهتاب شب * حلقه‌ها بگسسته در مرداب شب\r\nخواستم در خلوت لا هو زنم * بىخود از خود گردم الّا هو زنم\r\nخواستم نقبى زنم تا خانقاه * خرقه‌اى پشمينه پوشم بين راه\r\nنخبه آيين شريعت شهپرم * دل به مستان طريقت بسپرم\r\nخواستم همراه خضر جان شوم * جرعه‌نوش چشمهء حيوان شوم\r\nبىدراى كاروان سالار شب * بگذرم از كوى تنگ و تار شب\r\nخواستم با خود دمى خلوت كنم * بار ديگر با دلم بيعت كنم \r\n\r\n","description":"","footnote":"","page_name":" 36 ","page_number":36},
  {"content":"\r\n\r\n نيمه‌شب با شب‌شكاران خو كنم * بر بساط مىگساران رو كنم\r\nطور سيناى كليم جان شوم * رهنماى مخملين‌پوشان شوم\r\nخواستم در سرزمين باوَرم * سفره‌اى سنگين و رنگين گسترم\r\nدر مصلّى پا نهم دور از ريا * كم كنم بوى ريا از بوريا\r\nخواستم سجّاده‌ها خونين كنم * از سرشك گل وضوى دين كنم\r\nخواستم بيعت كنم با آفتاب * اختران را بشمرم در ماهتاب\r\nخواستم فرياد آزادى زنم * داد آزادى ز بيدادى زنم\r\nانقلابى تا مصبّ خون كنم * اهرمن از مُلك تن بيرون كنم\r\nجامهء پشمينه از تن در كنم * افسر و دستار دور از سر كنم\r\nنسل خاموشان عالم بركنم * پاى شبديز مظالِم بشكنم\r\nكفّه و شاهين ميزان بشكنم * ربّة النّوع ستم را سر زنم\r\nچشم مام عدل را بينا كنم * عامل بيداد را رسوا كنم\r\nتار غم بر سوزن مژگان كشم * عكس گلگون‌جامگان بر آن كشم\r\nبر مزار خفتگان چادر زنم * رهگذار گرگ آبشخور زنم\r\nنقش نيرنگى به يكرنگى كشم * چتر طاوسى به بىرنگى كشم\r\nخواستم شعرى سرايم در رثاء * ترسم آخرسر در آرد از هجاء\r\nخواستم با ساز رندان دم زنم * تا گريزى بر بنىآدم زنم \r\n\r\nخلسه عارفانه\r\n جوهر نطفهء شكيبايى * گرم گفتار و دم مسيحايى\r\nاز گذرگاه دل صدايم كرد * بر طريقت دل‌آشنايم كرد\r\nداشت مستم ز جام يكرنگى * وا رهاندم ز بار دلتنگى\r\nخلسهء عارفانه‌ام بخشيد * نشأتى جاودانه‌ام بخشيد\r\nشوق پرواز كهكشانم داد * اوج معراج دل نشانم داد \r\n\r\n","description":"","footnote":"","page_name":" 37 ","page_number":37},
  {"content":"\r\n\r\n آسمانم ستاره باران داشت * بركه‌اى ماه را تن عريان داشت\r\nدر بن ديده‌ام نگاه شكست * توسن حيرتم به چاه نشست\r\nخامه‌ام سرشكست و جوهر ريخت * مرغ آمين شعر من پر ريخت\r\nخطّ دردم چو بركه شد خاموش * خنده با گريه‌ام شد هم‌آغوش\r\nصنمستانم عطر غم دارد * دلم آواى عشق كم دارد\r\nبار پاييز كلك من درد است * مخملين غنچهء دلم زرد است \r\n\r\nسرو ناز\r\n اى سرو ناز و آيت تسكين من بيا * يك‌دم عيادت دل غمگين من بيا\r\nاى چلچراغ غمكدهء روز واپسين * اى باغبان باغ دل و دين من بيا\r\nاى آخرين نشانهء خورشيد شامگاه * در خواب جاودانهء شيرين من بيا\r\nخورشيد آسمان مرا ميل مغرب است * اى مطلع اميد به بالين من بيا\r\nقبل از سپيده هم قدم شبنم سحر * تنها سر مزار به تدفين من بيا\r\nمشكن سكوت قمرى شب را به گريه‌ات * آرام‌تر ز نرگس و نسرين من بيا \r\n\r\nيا هو\r\n يا هو زدنم تبلور « بسم اللّه » است * دنبال نواى « لا إله الّا اللّه » است\r\nفخريّهء فقر « بيدل » از درويشى است * قطب است على كه جلوه‌اى از اللّه است \r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nبيدل ( 1335 )\r\nسيّد عبّاس يادگارى ، كه در شعر از تخلّص « بيدل » استفاده مىكند ، فرزند سيّد ابراهيم ، در سال 1335 هجرى شمسى در شهر تاريخى همدان چشم به جهان گشود .\r\nتحصيلات ابتدايى و متوسّطه را در زادگاهش به انجام رسانيد و در رشتهء كارشناسى ادبيّات به تحصيل ادامه داد و فارغ التّحصيل شد ، ازآن‌پس به استخدام وزارت آموزش و پرورش درآمد و به تدريس در دبيرستان‌ها به خدمت اشتغال ورزيد .\r\nيادگارى از دوران تحصيل در دبيرستان به علّت علاقه‌اى كه به ادبيّات داشت ، آغاز شاعرى كرد و به نظم شعر پرداخت و در كنار تحصيل به مطالعهء اشعار شعراى متقدّم دلبستگى نشان داد و در انجمن‌هاى ادبى شهر خود شركت كرد و از محضر بزرگان شعر بهره‌مند گرديد و با فنون شعر و رموز آن آشنايى يافت و اوّلين اثر منظوم او در چند سال قبل در يكى از نشريات همدان طبع و نشر گرديد .\r\nبيدل در سرودن شعر به سبك كلاسيك و شيوهء نو ، هر دو ، شعر مىسرايد ؛ امّا بيشتر طبعش به غزل‌سرايى مايل است و به عنوان شاعرى غزل‌سرا شناخته شده و عقيده داد كه شعر بايد از مضامين بديع و الفاظى نو برخوردار باشد .\r\nنمونه‌هاى زير از نظم اوست :\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n\r\nپيام سحر\r\n عطش شب‌زدگان در تب جام سحر است * پيك مهتاب روان تا به سلام سحر است\r\nكورسويى ز فلق نيست در اين ظلمت شب * تيغ خورشيد نهان تا به نيام سحر است\r\nنور امّيد تتق چون كشد از كام افق * شوق آهنگ رهايى ز پيام سحر است\r\nشكوهء پنجره‌ها از نفس پرغم شب * منتظر بر نفس و نور كلام سحر است\r\nتركش نور شهاب از دل ظلمانى شب * برق تيغى است نشانى ز قيام سحر است\r\nتيغهء مه كه فرو رفته به تن‌پوش شب است * پيك يادآور هر صبح و پيام سحر است\r\nمنشين « بيدل » غم‌ديده به تاريكى شب * خيز و بين ديو شبانگاه كه رام سحر است \r\n\r\nمقام عشق\r\n چه فرق نام و بدنامى چو بر عشقت بود پندار * كه بس سرها ز حلّا جان به دست عشق شد بردار\r\nمكن حيرت چو بشنيدى ز رمز و راز مشتاقى * كه ابراهيم ، خندان مىرود در آتش اغيار\r\nمقام عشق را عاقل نه مىداند نه مىفهمد * كه بس فرق است بين خفتگان با مردم بيدار\r\nرموز عشق را بايد بياموزى ز پروانه * ره سرگشتگى را نيز بايد جُست از پرگار\r\nخدا را محتسب ره را مبند بر بيدلان امشب * كه نبود در همه عالم به‌جز سوته‌دلان هشيار\r\nتهى از غم نمىگردد دل عاشق ، مگر آن دم * كه از جام ولاى دوست گردد سربه‌سر سرشار\r\nبه نامحرم نمىگويند اسرار محبّت را * نبازد تا كه سر عاشق نگردد لايق اسرار\r\nاگر آتش ز قانون مروّت نكته‌اى خواند * سياوش را نسوزاند كه دشمن را بسازد كار\r\nسمندوار گر « بيدل » در آتش افكنى خود را * نخواهى سوخت گر باشد تو را در دل غم دلدار \r\n\r\nسپيده\r\n بازهم از نو سحر شد ، از افق سرزد سپيده * از شعاع ظلمت افكن ، دامنِ ظلمت دريده\r\nپر ز انوارِ رهايى ، دامنِ پاكِ سحر شد * آفتاب عشق ، گويى ، در افق ، خوش آرميده\r\nلشكر خورشيد كم‌كم راه گردون را كند طىّ * نيزهء زرّين ز هر سو ، بر تن ظلمت خليده \r\n\r\n","description":"","footnote":"","page_name":" 40 ","page_number":40},
  {"content":"\r\n\r\n ديو شب ، درمانده ، هر سو مىكشاند لاشهء خود * ماه گردون رو به مغرب ، رنگش از سيما پريده\r\nدست خورشيد سحرگه همچو گلچين اختران را * همچو گل‌هاى بهار از گلشن افلاك چيده\r\nشام ظلمت رفت و گم شد ، لشكر خورشيد آمد * از زمان ، كو چيده ظلمت ، صبح آزادى رسيده\r\nدر كلام شعر « بيدل » نيست جز نور رهايى * از دل هر واژه ، گويى ، اخترى تابان دميده \r\n\r\nشوق است مرا به تو رسيدن\r\n دل تا به كى از غمت تپيدن * از خار ، حديث گل شنيدن\r\nبر اسب خيال در بهاران * بر زورق ابر ، آرميدن\r\nبا ياد تو در سرابى از يأس * جز مرگِ اميد را نديدن\r\nمن مرغ اسير دل غمينم * بشكسته مرا پرِ پريدن\r\nاى مايهء سوز و ساز عشقم * دل را نتوان ز تو بريدن\r\nچون قطرهء بىنشان ز دريا * شوق است مرا به تو رسيدن \r\n\r\nعشق و پرواز\r\n اى دل ز روزگاران درس رهايى آموز * از خويش و جمله هستى رمز جدايى آموز\r\nپرواز كن ، پرواز ! بر اين قفس مپرواز * پروانگى نباشد جز رمز عشق و پرواز\r\nپرواز كن ، برون آى ! از پيلهء اسارت * پرواز كن نزيبد بر تو چنين حقارت\r\nلوليدن عبث را چون كرم‌ها رها كن * اوج عقاب بنگر ، پرواز ما سوا كن\r\nاز پيلهء غرور و وز اين همه منم‌ها * وز حرص و آز بگذر ، در ره بنه قدم‌ها\r\nپرواز كن ، برون آى ! از تارهاى پستى * بسپار دل به عشق و آواى شور و مستى\r\nسر خيل عاشقانى ! اينجا نزيبدت جاى * تا چند كرم بودن ! پروانه شو برون آى \r\n\r\nنواى اميد\r\n طنين بال پرستو نواى امّيد است * صفاى دشت سپيده نشان خورشيد است \r\n\r\n","description":"","footnote":"","page_name":" 41 ","page_number":41},
  {"content":"\r\n\r\n ميان موج سپيده رود چو زورق نور * مرا به رجعت شب تا كنار ترديد است\r\nاگر نظر به بلنداى آسمان فكنيم * به نقطه نقطهء آن نشان توحيد است\r\nبه جام ديده زلال مى سرشك بريز * كه سينه را غم هجرانِ يار جاويد است\r\nسخن ز روز نو آور ، نه واژهء نوروز * كه چون به كام بود روز بهر ما عيد است\r\nاگر نه شعر بديع و روان بود « بيدل » * خموش بودن ما به ز راه تقليد است \r\n\r\nخون شب\r\n از خون شبِ سيه ، افق گلگون بود * بر نيزهء خورشيد ، نشانِ خون بود\r\nمىرفت شب ولى پيكر بىجانش * زخم از همهء ستاره‌ها افزون بود \r\n\r\nبر چهرهء گل\r\n بر چهرهء گل سحرگهان ژاله نشست * بر حنجر عندليب بس ناله نشست\r\nاز سينهء ما داغ برون شد يك شب * بر چهرهء گل شقايق و لاله نشست \r\n\r\nكوى اميد\r\n برخيز دلا ! به كوى امّيد رويم * بر اوج زحل به بام ناهيد رويم\r\nبا دست پر از سپيده هنگام سحر * سرمست به مهمانى خورشيد رويم \r\n\r\nدشت اميد\r\n مىرفت و مرا به شهر باران مىبرد * تا جلوهء سرخ لاله‌زاران مىبرد\r\nبا بيرق عشق در دل دشت اميد * مشتاق به‌سوى سر به داران مىبرد \r\n\r\nهواى باران\r\n تبخال لبم نياز باران دارد * پرشور سرم هواى ياران دارد\r\nداغ دل و زخم سينه‌ام تصويرى * در حدّ شكوه لاله‌زاران دارد \r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nگل نجوا\r\n مىآمد و بر لبش گل نجوا داشت * در حلقهء زلف خيلى از دل‌ها داشت\r\nمىآمد و سوى آسمان داشت نظر * امّا دلكى گمان كنم با ما داشت \r\n\r\nانگشت‌نما\r\n اى عشق تو رسواى جهانم كردى * انگشت‌نماى اين و آنم كردى\r\nبر سينه نشاندىام دو صد آلاله * يكسر ز غمت باغ فغانم كردى \r\n\r\nيار ديرينه\r\n افروخته و سوخته و بىكينه * انديشه چو آب سينه چون آيينه\r\nپرواز خوش است در هواى رخ دوست * آن محرم خوب و ياور ديرينه \r\n\r\nتصوير خزان\r\nبا شبيخون خزان\r\nاز ره دور زمان\r\nناگهان\r\nلشكر پاييز رسيد\r\nبغض تُندر تركيد\r\nو در آن تنهايى\r\nسايهء مه لرزيد\r\nبرگ خشكيده و زرد\r\nساكت و خسته چو گرد\r\nبر سر خاك نشست\r\nرشتهء عمر طرب ، شادابى\r\nناگه از هم بگسست\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمات و غمگين و كدر\r\nگل خورشيد در افلاك نشست\r\nنغمهء مرغ چمن\r\nاز غم هجرت گل\r\nهمه شد درد و غم و ناكامى\r\nهمه از شكوهء بد ايّامى\r\nباد در پردهء برگ\r\nكوك مىكرد دمادم گويى\r\nساز كوچِ همهء گل‌ها را\r\nبر سر شاخهء خشك\r\nاثرى مانده به‌جا\r\nگويى از اشك به خون‌رگ يكى بلبل بود\r\nباد سمفونى غم ساز نمود\r\nسردى بهمن و دى فتنهء خويشتن آغاز نمود\r\nنه گلى ماند به باغ\r\nنه صفايى به دمن\r\nسرو با خاطرهء گلشن و گلزار خميد\r\nنه پرستويى ماند\r\nنه شكوهى به چمن\r\nباغبان ماند درين باغ و غم ياس سپيد\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nبيدل ( 1351 )\r\nعليرضا پهلوانى در سال 1351 هجرى شمسى در بيدگل كاشان از مادر زاد ، تحصيلات ابتدايى و دورهء راهنمايى و دبيرستان را بپايان رسانيد ازآن‌پس در رشتهء زبان و ادبيات فارسى به تحصيل ادامه داد و تا مقطع كارشناسى پيش رفت آنگاه به استخدام آموزش و پرورش درآمد در مدارس شهر كاشان به تعليم و تربيت جوانان شهر خود همّت گماشت .\r\nپهلوانى از دوران تحصيل در دبيرستان به شعر و شاعرى دلبستگى يافت و چون از قريحه و ذوق شاعرى برخوردار بود به سرودن شعر پرداخت امّا از سال 1373 به عضويت انجمن ادبى سخن كاشان درآمد و از اساتيد فن خاصّه استاد سيد على اصغر صائم مسئول انجمن بيشترين بهره را برد .\r\nپهلوانى كه تخلّص بيدل را براى شعر خود برگزيده از انواع شعر قالب غزل و قصيده را بيشتر دوست دارد و در ميان اساتيد متقدم شعر به سعدى و حافظ و مولانا و خاقانى و از معاصرين شعر پروين اعتصامى ، ملك‌الشعراء بهار و شهريار را مىپسندد و از شعراى نوپرداز به شعر نيمايوشيج و سهراب سپهرى و مهدى اخوان ثالث علاقه‌مند است .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\nزورق شكسته\r\n تا دل به ياد چشم تو بىتاب مىشود * مست از شراب ساغر مهتاب مىشود\r\nباشد خيال روى تو و آه شعله‌خيز * چيزى كه سهم اين دل بىتاب مىشود\r\nابروى توست در نظر اين دل خراب * دائم اگر به جانب محراب مىشود\r\nآنجا كه عشق خيمه زند در وجود ما * تصوير يار زينت هر قاب مىشود\r\nبر زورق شكستهء دهر اعتماد نيست * غافل هميشه طعمهء گرداب مىشود\r\n« بيدل » به ياد چشم تو بيدار مانده است * جانا چگونه چشم تو در خواب مىشود \r\n\r\nبايد و نيست\r\n در نمازم حضور بايد و نيست * جلوه‌هايى ز نور بايد و نيست\r\nجان به لب آمد از شب هجران * دل عاشق صبور بايد و نيست\r\nاز گذرگاه شور و شوق و اميد * خستگان را عبور بايد و نيست\r\nمنزل اوّليم ، اين پرواز * تا كرانهاى دور بايد و نيست\r\nساغر عاشقان « بيدل » را * باده‌اى از سرور بايد و نيست \r\n\r\nگل جاويد\r\n به‌سان اشك من امشب كه بىامان جاريست * ميان درهء شب رود كهكشان جاريست\r\nنسيم ياد فرح‌بخشت اى گل جاويد * به كوچه‌باغ دلم سبز و جاودان جاريست\r\nبه هركجا كه شنيديم تازه‌تر ديديم * زلال نام نكويت به هر زبان جاريست\r\nتمام عالم هستى ز عشق مىگويند * به جويبار نظر كن كه نغمه‌خوان جاريست\r\nدلم به موقف معراج مىرسد امشب * كه دستهاى دعا سوى آسمان جاريست\r\nاز آن زمان كه محبت سرود « بيدل » شد * فروغ شعر بلندش به بيكران جاريست \r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nشهد وفا\r\n دور سپهر و گردش ايّام ديده‌ايم * طوفان و موج و ساحل آرام ديده‌ايم\r\nتا بوده است دهر چنين بوده كس نگفت * شهد وفا به ساغر ايام ديده‌ايم\r\nديگر اسير پنجهء صيّاد كى شويم ؟ * در جستجوى دانه بسى دام ديده‌ايم\r\nعزم شكار و صيد جهان را مكن كه ما * در چنگ گور پيكر بهرام ديده‌ايم\r\n« بيدل » شوند زاهد و مفتى و محتسب * ز آن عكس عارضى كه در اين جام ديده‌ايم \r\n\r\nرباعى\r\n آن‌كس كه به دل نام تو را ياد نكرد * صحراى دل از نام تو آباد نكرد\r\nدر فصل خزان بىكسى تنها ماند * خود را ز اسارت خود آزاد نكرد \r\n\r\nتقديم به روح بلند قمر بنى هاشم عليه السّلام\r\n اى فروغ سپهر از رويت * اختران فلك ثناگويت\r\nبس بلند است پايهء جاهت * آسمان سوده سر به درگاهت\r\nسينهء با صفاى تو درياست * شرح صدرت به وسعت صحراست\r\nگل ز بوى خوشت گريبان چاك * سرو پيشت نهاده سر بر خاك\r\nاز شكوه تو كوه لرزان است * وز جمال تو ماه حيران است\r\nاى وجودت ز جود آكنده * جود و بخشش تو را ستاينده\r\nنام زيبات « بوفضايل » شد * دل به مهر تو ماه مايل شد\r\nآبرو داده‌اى شرافت را * مردى و عزّت و صلابت را\r\nوصف رويت كجا توانم گفت * وين گهر را چه‌سان توانم سفت\r\nحدّ وصفت ز گفت من بيرون * بود آزادگى به تو مديون\r\n« بيدلان » را ز مهر ، يارى تو * آيت ذات كردگارى تو \r\n\r\n","description":"","footnote":"","page_name":" 47 ","page_number":47},
  {"content":"\r\n\r\n چون شقايق نهاده‌اى در باغ * بر دل عاشقان هزاران داغ \r\n\r\nاسير چاه\r\n آشفتهء آن نگاهم امشب * تا صبحگهان در آهم امشب\r\nبر چاه ز نخ فتاده چشمم * چون بيژن اسير چاهم امشب\r\nخجلت‌زده گشت ماه گردون * از ديدن روى ماهم امشب\r\nما را بنواز با نگاهى * آوارهء بىپناهم امشب\r\nمانند هلال در سجودم * بخشند مگر گناهم امشب \r\n\r\nطوفان آه\r\n در موج‌خيز حادثه چون پا گذاشتيم * طوفان آه بر دل دريا گذاشتيم\r\nرفتند سوى دوست چه خوش شاهدان و ما * حسرت مدام بر دل شيدا گذاشتيم\r\nپرلاله بود دامن صحرا به نوبهار * ازبس‌كه داغ بر دل صحرا گذاشتيم\r\n« بيدل » اسير لذت دنيا مشو كه ما * عيش جهان به اهل جهان وا گذاشتيم \r\n\r\nبه استادم صائم بزم سخن\r\n بهار آوَرد چون نشان غزل را * شكوفا كند بوستان غزل را\r\nچو چشمه به ره افتد از كوهساران * زره آوَرد كاروان غزل را\r\nقلم‌موى جادوى ارديبهشتى * كشد جلوهء باستان غزل را\r\nبه طرف گل از شوق بلبل بسازد * به خنياگرى داستان غزل را\r\nبه بزم « سخن » بين شقايق گرفته * به دستش مى ارغوان غزل را\r\nبه درگاه گل پا نهادم ز تكريم * لبم بوسه داد آستان غزل را\r\nشدم آصف دولت مهر « صائم » * چو آوردم اين ارمغان غزل را \r\n\r\n","description":"","footnote":"","page_name":" 48 ","page_number":48},
  {"content":"\r\n\r\n چو « بيدل » نهد پا به بستان سحرگه * گشايد به مستى زبان غزل را \r\n\r\nآخرين ترانه\r\n چون پرنده از ميان خانه پر گشود و رفت * آخرين ترانه را در آسمان سرود و رفت\r\nمثل اينكه بين ما غريبه بود ، ناگهان * نغمه‌اى ز آسمان به گوش‌جان شنود و رفت\r\nدرد و داغ و شور و عشق و معرفت به سينه داشت * صبر و همّت بلند خود بر آن فزود و رفت\r\nما اسير دانه در ميان دامها و او * مثل صاعقه هزار بند را گشود و رفت\r\nبىقرار عشق بود و عاشقى مرام او * چون شهاب سر به آسمان عشق سود و رفت\r\nمحرمى براى رازهاى خود نمىشناخت * مدّتى ميان آشيان غم غنود و رفت\r\nخوش شبى به خواب ديدمش كنار من نشست * باز خواب غفلت از دو چشم من زد و دو رفت \r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nبيكى ( 1333 )\r\nپرويز بيكى حبيب‌آبادى شاعر توانا و نامور انقلاب در سال 1333 هجرى شمسى در اردستان از مادر زاد ، دانش‌هاى ابتدايى و دورهء متوسّطه را در همان زادگاهش به پايان رسانيد و به دريافت مدرك ديپلم در رشتهء رياضى توفيق يافت ، ازآن‌پس به دانشگاه پيام نور راه يافت و در رشتهء ادبيّات فارسى به تحصيل پرداخت و فارغ التّحصيل شد .\r\nبيكى حبيب‌آبادى با آنكه در كسوت نظاميگرى است ، امّا در كار شعر و شاعرى از استعداد و ذوق و قريحهء سرشار برخوردار است . وى از شاعران دورهء انقلاب است و در تشكيل فعاليّت‌هاى هنرى و ادبى نقش مؤثرى ايفا كرده و در كنگره‌هاى شعر فعّالانه مشاركت داشته و در راه پيشبرد اهداف كنگره‌ها نقش اساسى ايفا كرده است .\r\nبيكى در سال 1369 نخستين مجموعه شعر خود را تحت عنوان « غريبانه » طبع و نشر كرد كه مورد استقبال قرار گرفت . و نيز كتابى بنام تأمّلى در تذكره‌هاى فارسى در دست تأليف دارد كه هنوز بچاپ نرسيده است .\r\n\r\nغريبانه\r\n ياران چه غريبانه ، رفتند از اين خانه * هم سوخته شمع ما ، هم سوخته پروانه\r\nبشكسته سبو هامان ، خون است به دل‌هامان * فرياد و فغان دارد ، دُردىكش ميخانه \r\n\r\n","description":"","footnote":"","page_name":" 50 ","page_number":50},
  {"content":"\r\n\r\n هر سوى نظر كردم ، هر كوى گذر كردم * خاكستر و خون ديدم ، ويرانه به ويرانه\r\nافتاده سرى سويى ، گلگون شده گيسويى * ديگر نبود دستى ، تا موى كند شانه\r\nتا سر به بدن باشد ، اين جامه كفن باشد * فرياد اباذرها ، ره بسته به بيگانه\r\nلبخند سرورى كو ؟ سرمستى و شورى كو ؟ * هر كوزه نگون گشته ، هم ريخته پيمانه\r\nآتش شده در خرمن ، واى من و واى من ! * از خانه نشان دارد ، خاكستر كاشانه\r\nاى واى كه يارانم ! گل‌هاى بهارانم * رفتند از اين خانه ، رفتند غريبانه \r\n\r\nحزن بيكران\r\n غروب بود و افق حرف‌هاى گلگون داشت * ز تير فاجعه ، زينب دلى پر از خون داشت\r\nغروب بود و غريبانه خيمه‌ها مىسوخت * كرانه ، چشم بدان حزن بىكران مىدوخت\r\nنسيم ، گيسوى خون را دمى تكان مىداد * به اين بهانه ، گل زخم را نشان مىداد\r\nدل شكستهء زينب ، شكسته‌تر مىگشت * چو چشم طفل به سوداى آب ، تر مىگشت\r\nفتاده بود ز اوج فلك ، ستارهء عشق * شكسته بود به يك گوشه ، گاهوارهء عشق\r\nستاده اسب و ، شكوه سوار را كم داشت * افق به سوگ شقايق لباس ماتم داشت\r\nدر آن غروب كه آيات عشق شد تفسير * در آن ديار كه رؤياى اشك شد تعبير :\r\nحماسه بود كه از بطن خاك و خون مىرست * سرشك بود كه زخم ستاره را مىشست\r\nبه روى دست و سر و پاى ، باره مىراندند * هزارباره به نعش ستاره مىراندند\r\nنبود دست كه گيرد ستاره در آغوش * ميان تير ، تن پاره پاره در آغوش\r\nنبود دست كه بيرون ز زخم آرد تير * به خيمه آب رساند ، اگر گذارد تير !\r\nسوار آب چو پرواز را تجسّم كرد * چه صادقانه بدان زخم‌ها تبسّم كرد\r\nز خون لاله تمام كرانه رنگين بود * خميده بود افق بس‌كه داغ سنگين بود\r\nهزار زخم به غيرت چو چشم ، وا مانده‌ست * كه عشق ، بىسر و دست و كفن رها مانده‌ست\r\nفراز با همه قامت ، فرود آمده بود * قيام ، حمدكنان در سجود آمده بود\r\nصداى سوگ ز محمل به آسمان مىرفت * دراىِ مرثيه‌خوان بود و كاروان مىرفت ! \r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nكاروان اشك\r\n مىنويسم نامه‌اى با اشك و خون * از زبان داغ داران قرون\r\nكاروان اشك و محمل‌هاى آه * در ميان لاله‌ها مىجست راه\r\nلاله‌ها از سينه‌هاى چاك‌چاك * مىدميد از سينهء گلگون خاك\r\nبال‌هاى سوگ در پرواز بود * پرده‌هاى آه در آواز بود\r\nكاروان را طاقت اين راه نيست * از دل زينب كسى آگاه نيست\r\nدست‌ها در آرزوى پيكرند * مرغكان عشق ، بىبال و پرند\r\nدشت مىگريد در آغوش غروب * واى از سيماى مدهوش غروب !\r\nساقه‌هاى نيزه گل داده‌ست ، آه ! * دست‌ها هر سوى افتاده است ، آه !\r\nمىدود در لاله‌ها خون حسين * واى از رخسار گلگون حسين\r\nزينب و بدرود مهمانان خاك * زينب و گل‌زخم‌هاى چاك‌چاك\r\nجامه‌هاى زخم بر اندامشان * پيشگامان رهايى ، نامشان\r\nهر طرف سروى به خاك افتاده است * وين طلوع سرخ هر آزاده است\r\nپيشگامان ، ارغوانى گشته‌اند * لاله‌رويان ، جاودانى گشته‌اند \r\n\r\nاسير درد ، غريب عشق\r\n دلم شكسته است و زين جماعت كسى ز حالم خبر ندارد * به‌جز كه سوزد به‌جز كه سازد به خويش راهى دگر ندارد\r\nنشسته زخمى بر استخوانم كه برده هم تاب و هم توانم * طبيب پير زمانه گويد كه كار مرهم اثر ندارد\r\nنه صحبت يار آشنايى ، نه قاصدى ، نه صداى پايى * چه گويم از كوى خاطر خود ، كه بويى از رهگذر ندارد\r\nدگر هواى پريدن آرى ، پريده از خاطر خيالم * پرندهء من به بستر خون ، تپيده و بال‌وپر ندارد \r\n\r\n","description":"","footnote":"","page_name":" 52 ","page_number":52},
  {"content":"\r\n\r\n بيا و محو كرانه‌ام شو ، بيا و شور ترانه‌ام شو * بيا به محمل كه بىتو ، ديگر دلم هواى سفر ندارد\r\nحديث چشمت چه خواندى ، شد ز لطف اعراب ابروانت * اشارتى كن كه عشق ، تاب فراق زير و زبر ندارد\r\nاسير دردم ، طبيب من شو ! غريب عشقم ، حبيب من شو ! * دگر كنم بس حكايت دل ، كه عشق ، حرفى دگر ندارد \r\n\r\nمولاى عشق\r\n على را وصف در باور نيايد * زبان ، هرگز ز وصفش برنيايد\r\nعلى تركيبى از زيباترين‌هاست * على تلفيقى از شيواترين‌هاست\r\nعلى راز شگفت روز آغاز * على روح سبك‌بالى و پرواز\r\nزبان عشق را گوياترين بود * طريق درد را پوياترين بود\r\nدل دريايىاش درياى خون بود * شهادت چون ضميرش لاله‌گون بود\r\nصلابت ، ذرّه‌اى از همّتش بود * شجاعت ، در كمند هيبتش بود\r\nسلامت در زبانش موج مىزد * كلامش تكيه را بر اوج مىزد\r\nعلى با درد غربت آشنا بود * على تنهاترين مرد خدا بود\r\nعلى در آستين ، دست خدا داشت * قدم در آستان كبريا داشت\r\nنواى عشق از ناى على بود * اذان سرخ ، آواى على بود\r\nشهادت از وجودش آبرو يافت * شهادت هرچه را دارد از او يافت\r\nتپش در سينه‌اش حرفى دگر داشت * حديث خوردن خون جگر داشت\r\nتلاطم پيش پايش سخت آرام * تداوم در حضورش بىسرانجام\r\nتوان در پيش پايش ناتوان است * فصاحت در حضورش بىزبان است\r\nخطر مىلرزد از تكرار نامش * سفر گم مىشود در نيم گامش\r\nيورش از ذوالفقارش بيم دارد * تهاجم صحبت از تسليم دارد \r\n\r\n","description":"","footnote":"","page_name":" 53 ","page_number":53},
  {"content":"\r\n\r\n كفش خونين‌ترين گل پينه را داشت * ضميرش صافى آيينه را داشت\r\nمن او را ديده‌ام در بىكرانها * فراتر از تمام كهكشان‌ها\r\nمن او را ديده‌ام آن‌سوى بودن * فراز لحظهء ناب سرودن\r\nمن او را ديده‌ام در فصل مهتاب * درون خانهء مهتابى آب\r\nعلى را از گِل « لا » آفريدند * براى عشق ، مولا آفريدند\r\nسخن هرچند گويم ناتمام است * سخن در حدّ او سوداى خام است\r\nز دريا قطره آوردن هنر نيست * زبانم را توانى بيشتر نيست\r\nولى تا با سخن گردد دلم جفت * بگويم آنچه آن شوريده مىگفت\r\n« على را ، قدر ، پيغمبر شناسد * كه هركس خويش را بهتر شناسد » « 1 » \r\n\r\nراز سوختن\r\n سفر به خطّهء خورشيد انتخاب تو بود * بهار و آينه و عشق در ركاب تو بود\r\nسؤال من همه اين بود ره چگونه برى ؟ * عبور با كفنى لاله‌گون جواب تو بود\r\nبه روز هجرت گلگونت اى پرندهء سبز * شهاب مانده و درمانده از شتاب تو بود\r\nدل شقايق آتش گرفته با من گفت : * كه راز سوختن او ز التهاب تو بود\r\nتو را ز عرش چو خواندند بر ضيافت عشق * عجب نبود اگر رنگ خون خضاب تو بود\r\nمن از تفاهم پرواز با تو دانستم * سفر به خطّهء خورشيد انتخاب تو بود \r\n\r\nقرار مىآيد\r\n چشمه‌هاى سرشك خشكيده است * بس‌كه معراج خاكيان ديده است\r\nبرگ سبز بهار گلگون است * دلمان را مگو ، مگو ، خون است\r\nكاسهء لاله همدم اشك است * گونه‌ها غرق شبنم اشك است\r\nاين نوايى كه ناى من دارد * قصّه از دردهاى من دارد \r\n\r\n\r\n","description":"","footnote":"\r\n( 1 ) - اين بيت از ملا عبد الرزاق است .\r\n","page_name":" 54 ","page_number":54},
  {"content":"\r\n\r\n در بهاريم و برگ‌ريزان است * سخن از رفتن عزيزان است\r\nميهمانان خاك مىآيند * لاله‌رويان پاك مىآيند\r\nچشم‌ها را نگاه فرياد است * اشك‌ها را ز رفتگان ياد است\r\nدشت‌ها را حكايت از لاله است * چشم‌ها را طراوت از ژاله است\r\nليك اين اشك و خون و آه و الم * دفتر لاله‌ها و اشك قلم\r\nبه اميد طلوع فرياد است * كه طلوعش غروب بيداد است\r\nبه شكوه جوانه‌ها سوگند * به تب سبز دانه‌ها سوگند\r\nكه ز پا هيچ و هيچ ننشينيم * تا شكوفاى فجر را بينيم\r\nعاقبت ، آن سوار مىآيد * بىقراران ! قرار مىآيد \r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nبينام ( 1311 )\r\nعلى حريرچى ، فرزند عبد اللّه ، در سال 1311 هجرى شمسى در شهر تبريز پا به عرصهء هستى نهاد . تحصيلات ابتدايى و دورهء متوسّطه را در همان زادگاهش به انجام رسانيد ، ازآن‌پس به استخدام وزارت فرهنگ ( آموزش و پرورش ) درآمد و به تدريس اشتغال ورزيد و ضمن خدمات آموزشى به دانشگاه راه يافت و در رشتهء زبان و ادبيات فارسى در دانشسراى عالى تبريز به تحصيل پرداخت و در سال 1338 فارغ التّحصيل شد و به اخذ درجهء ليسانس توفيق يافت . آن‌گاه به تحصيل ادامه داد و تا درجهء فوق ليسانس پيش رفت و هم‌اكنون در دانشگاه آزاد اسلامى به سمت استاد به تدريس مشغول مىباشد .\r\nحريرچى از آغاز جوانى علاقه و دلبستگى زيادى به شعر و شاعرى داشت ، تا جايى كه هنگام تحصيل در دبيرستان اغلب موضوعات انشاى خود را به شعر مىسرود و چون داراى ذوق و استعداد كافى در رهگذر شعر و شاعرى بود ، به سرعت شعرش رونق يافت و به شكوفايى رسيد و مورد توجّه محافل ادبى قرار گرفت .\r\nحريرچى با اين كه تخلّص خود را در شعر « بىنام » نهاده ، امّا امروز از نامدارترين شعراى تبريز به شمار مىرود . او نه تنها در سرودن شعر مهارت و توانايى دارد ، بلكه در شناخت شعر و نقد شعر بصيرت و استادى نيز دارد .\r\nبىنام در سرودن انواع شعر از قصيده غزل و تركيب‌بند و رباعى طبع‌آزمايى كرده\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nو از عهده آن به خوبى برآمده است . نمونه‌هاى زير از شعر اوست :\r\n\r\nبه مناسبت جشن رودكى آهنگ عشق\r\n خوش آن دمى كه مرا مهر دوست بر جان بود * خوش آن دلى كه به آهنگ عشق لرزان بود\r\nخوش آن زمان كه به شب‌هاى تار ديدهء من * ز مهر ماه منيرى ستاره باران بود\r\nخوش آن ستارهء جان‌بخش و تابناك اميد * كه خود قرار دل بىقرار و حيران بود\r\nمرا قرار دل و مايهء سرافرازى * جلال و شوكت آن آفتاب تابان بود\r\nبهار بود و گل و سبزه غرق جلوه و ناز * چراغ ماه به بزم فلك فروزان بود\r\nتو ميزبان و به مهمان‌سراى عشق و عفاف * دل‌شكسته به اظهار درد مهمان بود\r\nبه‌جز تو هرچه مرا بود محنت و غم و درد * غم تو درد مرا چاره بود و درمان بود\r\nهماى طبع من اين‌سان شكسته‌بال نبود * به مكتب غم تو طفل دل سخن‌دان بود\r\nتو غرق جلوه و آزرم‌جوى ديدهء من * چو خاك پاى تو در پاى خاك غلطان بود\r\n« كجا همىروى اى دل ، بدين شتاب كجا ؟ » * سخن ز شاعر بينادل خراسان بود\r\nهمان‌كه بى دوجهان بين ، جهان بديد عيان * همان‌كه منتخب فضل و جوهر جان بود\r\nبه خشك‌سالى ذوق و كمال شعر و ادب * همان‌كه رحمت رحمان و ابر نيسان بود\r\nبهار طبع تو مىخواست بشكفد « بىنام » * ولى دريغ كه در خاطرت زمستان بود \r\n\r\nاى اشك\r\n بگو كه چون ز غم يار خون شدى اى اشك * كجا شدى و چه ديدى و چون شدى اى اشك\r\nتو را به جلوه‌گه عشق مىدهم سوگند * به من بگو كه چون شد كه خون شدى اى اشك\r\nمگو ز چشم خمارين آن كمان ابرو * فسانه‌اى بشنيدى ، فسون شدى اى اشك\r\nنيازمند توام عقدهء دلم وا كن * اگرچه بستهء بند جنون شدى اى اشك \r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nتضمين غزلى از مولانا جامى جمال حقّ\r\n چه سال‌ها كه من اى دوست آرزوى تو كردم * طواف كعبه به شوق رخ نكوى تو كردم\r\nبه تار موى تو سوگند ، دل به‌سوى تو كردم * « به كعبه رفتم و زانجا هواى كوى تو كردم\r\nجمال كعبه تماشا به ياد روى تو كردم » * به جلوه‌گاه جمالت ز يمن همّت و الا\r\nهواى وصل توام برد سوى عالم بالا * ز لا گذشتم و دل گشت غرق جلوهء الّا\r\n« شعار كعبه چو ديدم سياه دست تمنّا * در از جانب شعر سياه موى تو كردم »\r\nگهى ز ناز تو جانا دل از تو باز گرفتم * به طوف كعبهء حق گه ره حجاز گرفتم\r\nنيازمند تو بودم هواى ناز گرفتم * « چو حلقهء در كعبه به صد نياز گرفتم\r\nدعا به حلقهء گيسوى مشكبوى تو كردم » * مريد پير مغانم ز روى صدق و ارادت\r\nكه رهنمون من آمد به‌سوى عشق و سعادت * تو هرچه كاستى از مهر شوق گشت زيادت\r\n« نهاده خلق حرم سوى كعبه روى عبادت * من از ميان همه روى دل به‌سوى تو كردم » \r\n\r\n","description":"","footnote":"","page_name":" 58 ","page_number":58},
  {"content":"\r\n\r\n جهان و هرچه در او نيست غير دانه و دامى * خلايق از پى تشريف و خلعتى و مقامى\r\nسرى سپرده به جايى رسيده‌اند به نامى * « مرا به هيچ مقامى نبود غير تو كامى\r\nطواف و سعى كه كردم به جُست‌وجوى تو كردم » * مرا چه حاجت سرو و گل است و لاله و ريحان\r\nكه دل به مهر تو پيوست و ديده شد به تو حيران * جمال كعبهء حقّ تا شود ز دور نمايان\r\n« به موقع عرفات ، ايستاده خلق دعاخوان * من از دعا لب خود بسته گفت‌وگوى تو كردم »\r\nگهى به ميكده رفتم به رغم زاهد و عابد * گهى شدم به تمنّاى دوست جانب مسجد\r\nولى ز شوق تو لرزان سرى به پيش تو ساجد * « فتاده اهل منى در پى منال و مقاصد\r\nچو « جامى » از همه فارغ ، من آرزوى تو كردم » \r\n\r\nمادر\r\n تو را هرگز نخواهم گفت ماه سر و بالايى * كه مادر جان ! به هر شكلى كه باشى ، باز زيبايى\r\nبه دريا دُر ، به گلشن گل ، به كان گوهر ، به گردون مه * به هرجا بنگرم مادر تو را بينم كه آنجايى\r\nبهشت رحمت حق زير پاى مادران باشد * كلام مصطفايى را تو اسم با مسمّايى\r\nمن آن فرزند پير خسته‌جان خانه بر دوشم * تو جان خسته را مادر ! اميد نيك فردايى\r\nنگاهت را به در چون حلقه مىدوزى كه فرزندت * به مهر از در ، درآيد ماه من بىمهر تنهايى\r\nبه محنت خانهء هستى ميان گريه مىخندى * كه شمع محفل انسى كه مهر عالم آرايى\r\nدر اين وادى كه از ظلمت شتر با ساروان گم شد * زلال چشمهء نوشى چراغ راه دل‌هايى \r\n\r\n","description":"","footnote":"","page_name":" 59 ","page_number":59},
  {"content":"\r\n\r\n هنوزت دل ز مهر كودكان خونين و مالين است * كز اين پيمانه جز خون جگر هرگز نپيمايى\r\nمگر آن گرمى آغوش از خاطر تواند رفت * تو خواب‌آلوده ، من گريان ، كه بر لب خنده بگشايى\r\nهنوزم نغمهء لالايىات در گوش مىپيچد * بيا مادر كه نخل قامتم از غم بپيرايى\r\nتو با مايى و من طفلانه در دامانت آويزم * چه مىگريى نهانى در دل شب‌ها كه بىمايى\r\nنگاهت با نگاهم قصّه‌هاى آشنا گويد * من اين گوياى خاموشم تو اين خاموش گويايى\r\nتوام در گوش مىخواندى : دمى بىعشق نتوان رست * به عشقت زنده‌ام كز ياد من اين نقش نزدايى\r\nبه لبخندى كه چشم و بخت دل از غم بپيرايد * سرشكم پاك كن كاين غنچهء نشكفته بگشايى\r\nتو ابر تشنهء باران ، من اين نشكفته گلزاران * من آن ماهى دور ، از دامن دريا ، تو دريايى\r\nمرنجان جان مادر ! جان مادر از گران جانى * چو رنجانى ، سبك مغزى ، اگر خود ابن سينايى\r\n« على » بىنام مادر به كه « بىنامت » بود شهرت * كه دور از دامن او تك‌درخت خشك صحرايى \r\n\r\nساقى\r\n هنوز مست از آن چشم مستم اى ساقى * اگرچه مست ز جام الستم اى ساقى\r\nهنوز مستى عشق تو در سرم باقى است * وز آن شراب كنون مست مستم اى ساقى\r\nبيا كه گرد تو گردم مرا ز خود برهان * برآر دست كه از پا نشستم اى ساقى\r\nز دام هر دوجهان رَستم و خدا داند * كه بازبستهء موى تو هستم اى ساقى\r\nچه خيره‌خيره نگاهم كنى نمىدانى * كه از تبار توام ، مىپرستم اى ساقى\r\nدلم شكستى و پاى ارادتم نشكست * اگرچه توبه فراوان شكستم اى ساقى\r\nگره ز كار دل زار برگشاى دمى * كه با شكسته دلان عهد بستم اى ساقى\r\nچو سرو هيچم اگر بار و بر نمىبينى * هزار شكر كه از خويش رستم اى ساقى\r\nبه يك كرشمه ز « بىنام » دل توان بردن * كه گفت جز تو ز عالم گسستم اى ساقى \r\n\r\nمىكُشدم\r\n نه همين تنگى اين تنگ قفس مىكُشدم * كه ز بس تنگ بود سينه ، نفس مىكشدم \r\n\r\n","description":"","footnote":"","page_name":" 60 ","page_number":60},
  {"content":"\r\n\r\n غمم اين نيست كه خونين‌دل و بشكسته پرم * غم مرغان گرفتار قفس مىكشدم\r\nنه سبكبارى اين قافله جان مىكاهد * كه گران‌بارى فرياد جرس مىكشدم\r\nغم به سرپنجگى عقل نينداخت سپر * بتر از دزد هياهوى عسس مىكشدم\r\nفصل گل رفت خدايا مى گلرنگ كجاست ؟ * تا ببوسم لب پيمانه هوس مىكشدم\r\nنازم آن ترك كماندار سهى بالا را * كه به خون مىكشدم بال و سپس مىكشدم\r\nموج توفندهء انديشه به دريا زد و گفت * گوهرى روشنم و جلوهء خس مىكشدم\r\nبر سر خوان شكر طوطى طبع خاموش * وه چه خوش گفت كه غوغاى مگس مىكشدم\r\nبا لبى دوخته از غم نزنم دم « بىنام » * كه ز بس تنگ بود سينه نفس مىكشدم \r\n\r\nزندهء عشق\r\n در عشق چنانم كه سر از پا نشناسم * مجنونم و جز طرّهء ليلا نشناسم\r\nپروانهء بيدل نىام و شمع نىام ، نى * خود آتش عشقم كه سر از پا نشناسم\r\nگر ديدهء ما را نبود تاب تجلّى * آيينهء دل بين كه جز آنجا نشناسم\r\nبيدارى زاهد به هواى شب قدر است * من زندهء عشقم ، شب احيا نشناسم\r\n« بىنامم » و جز نام وىام ورد زبان نيست * مجنونم و جز طرّهء ليلا نشناسم \r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\n[ پ 
  ]\r\n\r\nپاشازاده ( 1345 )\r\nابو الفضل پاشازاده در سال 1345 هجرى شمسى در آذرشهر ديده به جهان گشود . پس از انجام تحصيلات ابتدايى و دورهء متوسّطه در رشتهء زبان و ادبيّات فارسى به تحصيل ادامه داد و به دريافت درجهء ليسانس توفيق يافت .\r\nپاشازاده از شاعران توانايى است كه در بيشتر قالب‌هاى شعر كلاسيك طبع‌آزمايى كرده و از عهدهء آن به خوبى برآمده است و نيز شعر سپيدش در چهارچوبى استوار قرار دارد .\r\nپاشازاده از سخنوران خوش‌قريحه و با استعدادى است كه در نقد شعر ديدگاهى اصولى دارد و در كارش حسّاس و دقيق مىباشد . اينك چند نمونه از شعر كلاسيك و شعر سپيدش در زير نقل مىشود :\r\n\r\nهميشه خفته\r\n سبزترين جامهء درخت تو خشكيد * باغچه در روزهاى بخت تو خشكيد\r\nشستى و گفتى براى روز مبادا * رقص كفن ، روى بند ، رخت تو خشكيد\r\nاز تپش سرخمان نماند نشانى * در دل من خون لخت لخت تو خشكيد\r\nمثل زمان ، خفته‌اى براى هميشه * ساعت من در كنار تخت تو خشكيد\r\nبىتو دلم را سپرده‌ام به تجرّد * آينه و شمعدان بخت تو خشكيد \r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nصداى پا\r\n در آن غروب كه يك دسته باد مىآمد * شب مرا خبر از انجماد مىآمد\r\nپرنده‌ها همگى قارقار مىكردند * گذشته‌هاى سياهم به ياد مىآمد\r\nز « دير » ها همه جا را هراس مىاندود * ز « دور » ها شبحى شب نهاد مىآمد\r\nفضاى كوچهء بن‌بستمان چنان مىشد * و هيبتى كه تو گفتى « مباد » مىآمد\r\nسرك كشيدم و خود را به او نشان دادم * همان‌كه « هيچ » به دستم نداد مىآمد\r\nچه رفته بود كه چاهى به راه مىكنديم ؟ ! * خبر از آمدن يك سُغاد مىآمد \r\n\r\nمىآيى\r\n( 1 )\r\nاز ديروز مىآيى\r\nو زيباتر ! زيباتر از ديروز مىآيى . . .\r\nپيراهنى از برف نوشكفته به تن دارى !\r\nو چقدر گل براى تو سر بريده‌اند !\r\nمرا كه تنها مىپسندى ،\r\nبگو كودكىهايت را كجا گذاشته‌اى ؟ !\r\nكه من هنوز همانم !\r\nبگو اين سكّه‌ها را كجا مىريزى ؟ !\r\nكه قلّك‌ها را با هم شكستيم ،\r\nتا عروسكى كه حرف مىزد ، گران بود . . .\r\nمىگويد ! و سكوت تو را مىشنويم .\r\nدوباره مىگويد ! و نگاه تو را مىشنويم .\r\nسه‌باره مىگويد ! و لبخند تو را مىشنويم .\r\nمىآيى : تو از چيدن گل مىآيى ،\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nو روى برف ، چند قطره گل ريخته . . .\r\n( 3 )\r\nگذر از فصلى سپيد ،\r\nبازگشايى سفره‌اى كه هنوز ، پرستوها خبر از تو ندادند !\r\nتو نيامدى ،\r\nسياه ، سياه‌تر شد . . .\r\n( 6 )\r\nمن ، تنها\r\nو تنها : تو كه نيامده بودى\r\nپدر را روى شانه بردم و نيامدى .\r\nنماز قامت را بسته‌ام ، و نيامدى .\r\nآخرين آتش را به سيگار مىكشم !\r\nو نمىآيى .\r\n( 7 )\r\nبه دنبال تو ،\r\nتا « نيامدن »\r\nمىروم . . . !\r\n( 12 )\r\nمگر ساعت از ديوار است ؟ !\r\nكه روزها چنين سخت ايستاده !\r\nتو به ساعت‌ها آب و دانه مىدادى\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nو پاى ديوار ،\r\nسايه مىريخت !\r\nگفتى : زمان در آن طرف راه ندارد !\r\nگفتى : ديوار را بشكنم !\r\nگفتى : ساعت مچ نمىگيرد . . . !\r\nخنده‌اى با خشت‌هاى زرد ،\r\nتا صدا از ديوارها بلند شود !\r\nكه « ديوار » از « ساعت » است\r\nو روزها چنين سخت مىگذرد\r\n( 24 )\r\nگوش كن !\r\nحرف چراغ چندان روشن است\r\nكه شب ، ماتش برده !\r\nبادى سرد بر خسات ،\r\nو فضا دو برابر لرزيد !\r\nگوش كن ! صداى دندان !\r\nلحظه‌هاى آسمان سرما مىخورند !\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nپاك‌نژاد ( 1340 - 1303 )\r\nدكتر سيّد رضا پاك‌نژاد فرزند ابو القاسم در سال 1303 هجرى شمسى در خانواده‌اى مذهبى در شهر يزد چشم به جهان هستى گشود . خاندان او بيشتر از عالمان و بزرگان دين بوده و نسبش نيز به حضرت امام موسى كاظم ( موسى بن جعفر ) امام هفتم شيعيان عليه السّلام مىرسد .\r\nپاك‌نژاد تحصيلات ابتدائى و دورهء متوسطه را در زادگاهش به پايان رسانيد ازآن‌پس براى ادامهء تحصيل راهى تهران شد و به دانشگاه راه يافت و در رشتهء پزشكى به تحصيل پرداخت پس از طى مراحل فارغ التحصيل گرديد .\r\nپاك‌نژاد پس از اتمام تحصيل به استخدام وزارت بهدارى درآمد و مأمور خدمت در زادگاهش گرديد و رياست بهدارى بيمه‌هاى اجتماعى كارگران را عهده‌دار شد و با صداقت و اخلاقى خوش و روئى گشاده به بيماران خدمت كرد .\r\nپاك‌نژاد همان گونه كه انسانى وارسته و پاك‌نژاد بود شاعرى خوش‌قريحه و توانا نيز بود و با اينكه حرفهء پزشكى كمتر مجال شعر و شاعرى به او مىداد امّا در عين حال خود را از شعر دور نمىداشت و همواره با اهل شعر و ادب در مىآميخت .\r\nپاك‌نژاد از طرف پدرى نسبش به بسمل « 1 » شاعر نامور مىپيوندد و از سوى مادرى\r\n\r\n\r\n","description":"","footnote":"\r\n( 1 ) - بسمل تخلّص حاج على اكبر نواب شاعر نامور شيرازى است كه از اعاظم محققان و سخنوران قرن سيزدهم و متوفى 1262 قمرى و معاصر معتمد الدوله نشاط اصفهانى بود بسمل مىگويد :\r\n « بسمل » امروز منم در همه آفاق و « نشاط » * اصفهان فخر به او دارد و شيراز به من \r\n","page_name":" 66 ","page_number":66},
  {"content":"\r\n\r\nبه مرحوم صاحب كرامت كه از روحانيون بنام بود مىرسد . وى پس از انقلاب اسلامى در نخستين دورهء مجلس شوراى اسلامى به نمايندگى از سوى مردم يزد برگزيده شد امّا در حادثه هفتم تيرماه 1360 در محل حزب جمهورى همراه عدّه‌اى از نمايندگان مجلس به شهادت رسيد !\r\n\r\nپرورشگاه\r\n هروقت دست بر سر فرزند مىكشم * داند خدا چگونه ز شوقش در آتشم\r\nبسيار شد چو ديد مرا كودك عزيز * بابا ، كنان دويد نمايد نوازشم \r\n* * *\r\n دستم فشارد و بپرد روى دامنم * آغوش باز كرده نهد سر بدامنم\r\nپروانه‌وار مادرش و من به طرف او * چرخيم چونكه اوست فقط شمع خانه‌ام \r\n* * *\r\n هر صبح چشم بر رخ مادر نمود باز * ذوقى زد و نشست و تقاضاى شير كرد\r\nنازش كشيده مادر و بر دامنش نشاند * وز شيرهء حيات ورا خوب سير كرد \r\n* * *\r\n اى مايهء اميد توئى يادگارمان * دور از تو باد چشم به دو آفت زمان\r\nيادم نمىرود كه شبى سوختى ز تب * تا صبح بود اشك من و مادرت روان \r\n* * *\r\n ما در هرآنچه فكر تو بودم خراب شد * هر آرزو كه بود مرا نقش آب شد\r\nمىخواستم براى تو باشد هرآنچه هست * بابا برفت و جمله به ما سدّ باب شد \r\n* * *\r\n اى غنچه‌اى كه بازنگشتى خزان وزيد * ترتيب و نظم زندگيت راز هم دريد\r\nيك‌لحظه گر پدر ز لحد سر برآورد * بيند كه مادرت چه غمى بود و او نديد \r\n* * *\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n كاش آن زمان كه بود ترا سايهء پدر * با من نديده بودم يا او نديده بود\r\nآن روزگار نعمت و اين روزگار غم * بخت سياه ماست چه زودى رسيده بود \r\n* * *\r\n اى شوهر عزيز از آن دوستان يكى * جز كودك يتيم نگيرد سراغ تو\r\nباور نداشتم چو شود دست ما تهى * بينم بجا مراست فقط اشك و داغ تو \r\n* * *\r\n وقتى كسى به بچهء ديگر جفا كند * رو سوى خانه كرده و بابا صدا كند\r\nاى مادر عزيز جفايم اگر كنند * بايد كه را صدا نمود كه دفع بلا كند \r\n* * *\r\n گر من مقصرم كه نيايد پدر بگو * گر نيستم بگو كه نيايد چرا بگو\r\nآخر چرا نموده ز ما قهر مدتى است * گويا ز ما نديده به غير از خطا بگو \r\n* * *\r\n مادر خدا نكرده اگر جاى ديگر است * با من بگو كجاست كه من او بياورم\r\nترسم كه راه خانه ندانسته از كجاست * جز اين هرآنچه هست نگرديده باورم \r\n* * *\r\n يادم نرفته است كه باباى مهربان * بودى به فكر درس و دبستان و جاى من\r\nاز ياد رفته هرچه پدر خواست آن‌چنان * ديگر مرا نمانده دلى اى خداى من \r\n* * *\r\n هرگز نديده دامن اغيار كودكش * آن‌كس نشاند طفل يتيمى بدامنش\r\nاين نكته گشته است مسلم براى خلق * هرگونه رنج نزد يتيم است مخزنش \r\n* * *\r\n سن يتيم شاهد اين مدعاى ماست * نبود و را ، پناه و نداند پناه چيست\r\nبىسرپرست چاره نداند گلونه كرد * معنى دهد كه زندگى او حيات نيست \r\n\r\n","description":"","footnote":"","page_name":" 68 ","page_number":68},
  {"content":"\r\n\r\n* * *\r\n بر كودكان خويش نگاهى بيفكنيم * هرجا و هرچه ميل نمودند حاضر است\r\nالبتّه گر يتيم ز ما نيست اجتماع * بر جمله خلق ويژه يتيمان چو مادر است \r\n* * *\r\n خوش آن‌كسىكه مانده‌اى از كاروان بجا * دستى گرفت زو و رساندش بكاروان\r\nاى كودك يتيم كه جا بر تو تنگ شد * اين خانه هديه‌اى است در آن گير خانمان \r\n\r\nساعت تشويش\r\n خاك پاى يار مىبايست و اشك خويش را * كلبه‌اى سازم كه درخور باشد اين درويش را\r\nمىرسد هر كام جان چون مىرسد هر كام تن * از خراباتم خوش آمد ساعت تشويش را\r\nتاك اندر بوستان آفرينش گوهرى است * كاو تواند نوش گرداند جهان نيش را\r\nبا حريف آسوده بنشينم كه از دل رانده‌ام * كوشش بىحاصل از فكر محال‌انديش را\r\nپاى نِه بر ديدگان پر ز اشكم چونكه سرو * جز كنار جوى نگزيند مكان خويش را \r\n\r\nآزاد مرد باش\r\n ما بر خلاف رسم جهان هركه بد كند * نيكى كنيم آن‌قدرش تا خجل شود\r\nداريم فطرتى كه گمان پليد را * راهى نداده‌ايم كه وارد بدل شود\r\nاز راز خلق پر شده صندوق سينه ليك * بستيم سخت و باز فقط زير گل شود\r\nآزاد مرد باش كه حيف است آدمى * از بهر چند روزهء دنيا كسل شود\r\nهركس ز قيد غم دل آزرده‌اى رهاند * بر لوح دهر نام گرامش سجل شود \r\n\r\nباور مدار\r\n باور مدار زهد گر اين مرد شركند * دين را براى راحتى خو سپر كند\r\nملك منظمى است كه در روز انتقام * ديوانه‌وار بىخبران را خبر كند \r\n\r\n","description":"","footnote":"","page_name":" 69 ","page_number":69},
  {"content":"\r\n\r\n در خاطرى هميشه و چشم از قفاى تو * هرجا گمان برد توئى آنجا نظر كند\r\nبا آنكه در خيال تو بودن هلاكتى است * خاطر مكدّر است كه رفع خطر كند\r\nآنجا كه قدر مردم آزاده كم دهند * همت بلند داشته ز آنجا سفر كند\r\nخاموش چون ز اشك نشد آتش فراق * اى ديده خون ببار كه شايد اثر كند\r\nديدم بخوابم آمد و از شوق ديدنش * باشد خداى ، شام مرا بىسحر كند\r\nساز و نواى ماست دليل وجود ما * غوغا ز كيست كاين همه شمس و قمر كند\r\nافسانه‌ها قديم شد و هرچه بگذرد * رسم تو تازه‌تر شده بهتر ثمر كند\r\nهركس حساب خلق كشد سخت مو به مو * زو موبه‌مو حساب كنند و ضرر كند\r\nرسمى كه داشت با پدر خويش پيش ازين * امروز آن معامله با وى پسر كند\r\nهرجا ستم نكرده بگفتم دواى اوست * جايى نمانده بود كه خاكش بسر كند\r\nاز آه و آتشى كه ز دستت كشيد دل * ايجاد مىتوان به زمين هم سقر كند\r\nمسئول بىعدالتى اجتماع را * از من بگو ز خشم عدالت حذر كند\r\n« سعدى » سخن مسيح دمى عمر خويش را * گر وقف بهر راحتى كارگر كند\r\n« سيد رضاى پاك نژاد » است و شد طبيب * تا رفع شر و رنج ز نوع بشر كند \r\n\r\nمجازات دهر\r\n يكى به قاتل خود گفت وقت جان دادن * برو كه بر تو فتد آتش خداى عزيز\r\nبه مدعاى مجازات دهر سال نشد * كه سوخت قاتل او مغز استخوانش نيز\r\nچنان به نظم و حساب است كارهاى جهان * كه دارزن به سر دار مىشود آويز\r\nز نظم كار جهان است اينكه مىبينى * براى ظالم جبار نيست راه گريز\r\nبه عمر خويش بنائى منه ز جور و ستم * كه مىكند به جهنم بناى بدواريز \r\n\r\nباهم\r\n ما چنان مست و خرابيم كه گاهى با هم * هدفى نيست دوانيم به راهى با هم \r\n\r\n","description":"","footnote":"","page_name":" 70 ","page_number":70},
  {"content":"\r\n\r\n شب به مستى گذرانيم و سحر در محراب * دست برداشته گوئيم الهى با هم\r\nكار ما هيچ بسامان نرسد تا نرسد * آنكه بايست بر او برد پناهى با هم\r\nهمّت اى پير كه از سر نرود مستى ما * رنج هشيارى ما وقف گناهى با هم\r\nآنچه در دل بود از عشق نيايد به زبان * خواندم اين نكته ز چشمت به نگاهى با هم\r\nخالهائى كه بر اطراف زنخدان دارى * كاروانى است برد يوسف و چاهى با هم\r\nبه رخ و زلف تو سوگند بود روز و شبم * آتشى غرق پريشان و سياهى با هم\r\nآن‌قدر اشك فزون گشته به چشمم كه بدن * عرقش كرده تراود همه راهى با هم\r\nاى گرفتار بگو حاجت خود را و بگير * گر ميسّر شودت خلوت و آهى با هم\r\nيوسف آن دلو نشيند كه بر آرد از چاه * ماهى و آب نه و آبى و ماهى با هم\r\nمژده اى خواب و دمى ساز اگر نيست مرا * خاطر اينست ز هجر تو گواهى با هم\r\nمطمئن چون ز رفيقان شدم از هر جانب * بنهادند سرم طرفه كلاهى با هم\r\nحاجت خود مطلب هيچ ز كس « پاك‌نژاد » * تا خلايق همه گويند چه خواهى با هم \r\n\r\nكمال آرزو\r\n خدايا عشق را سويم مجدد بازگردانش * كه گردم اهل دل و آنكه نمايم جان به قربانش\r\nچنان در آتش عشقش بسوزانم كه گر پرسم * چه باشد چاره‌ام گويد بساز آن هم ز احسانش\r\nبرايم زندگانى را به معناى دگر گردان * كه من او گردم و او من نباشد وصل و هجرانش\r\nكمال آرزوى من تماشاى رخش باشد * ولى افسوس اين دانست و از من كرد پنهانش\r\nدر ايام جوانى موى خود كردم سپيد از آن * كه هركس ديد گويد زلف مشكين است درمانش \r\n\r\n","description":"","footnote":"","page_name":" 71 ","page_number":71},
  {"content":"\r\n\r\n ز دل برخيز اى مرغ هوس رؤياى شيرين را * نخواهى جز بخواب آورد در دستت گريبانش\r\nنبايد انتقام عشق را از دل كسى خواهد * كه ديده بيند و گردد از او امواج لرزانش\r\nمن او را شهره گشتم با زبان و چشم و دست و دل * غم خود را كنم كوته چه بد شد كار پايانش \r\n\r\nجهان و آينه\r\n زنى در آينه خود را جوان ديد * دچار عشق حسن خويش گرديد\r\nچنان زيبا تصور كرد رويش * كه شد وصل خود از خود آرزويش\r\nنظر بر خويش زير چشم مىديد * كه نقش از وى كند هر كار تقليد\r\nاز اين كردار و اين ديدار رايج * ورا عايد شد اين‌گونه نتايج\r\nكه گر نقش آگه از نقّاش مىشد * رموز آفرينش فاش مىشد\r\nز فانى مىشود كشف حقايق * كه بر خود مىشود نقّاش عاشق\r\nجهان زشت و زيبا خود گواهى است * كه عالم نقش پرگار الهى است\r\nندارد سازمان آفرينش * براى نيك و بد يك‌جور سازش\r\nكه ديد از هست غير از هست تصوير * كجا بد مىپذيرد نيك تفسير\r\nجهان چون آينه تقليد دارد * جواب نيك گويد نيك يابد \r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nپايا ( 1345 )\r\nمنوچهر پويا در سال 1345 هجرى شمسى در كرمانشاه قدم به عالم حيات گذاشت . تحصيلات ابتدايى و متوسّطه را در زادگاه خود به انجام رسانيد و در سال 1367 به استخدام آموزش و پرورش درآمد و به تدريس در مدارس شهر خود اشتغال ورزيد و در خلال خدمت آموزشى در رشتهء جغرافيا به تحصيل ادامه داد .\r\nمنوچهر پويا مىگويد : « از ده‌سالگى و شايد هم كمتر با توجه به فضاى فرهنگى خانواده به ادبيّات علاقه‌مند شدم و چون هر گوشهء خانه پر بود از مجلّات گوناگون و جزوه‌هاى شعر و كتاب‌هاى مختلف بزرگان شعر و ادب فارسى و ديگر كشورها ، اين علاقه با تشويق‌هاى مادرم و راهنمايى استاد و آموزگار شعرىام برادر بزرگترم « ابراهيم پويا » بيشتر شد و از همان زمان آغاز به نوشتن قصّه و سرودن شعر كردم و با مساعدت برادرم توانستم داستان‌هايى با عناوين « پنجره‌هاى بسته » ، « محمّد خان » و « آرزو » به چاپ برسانم .\r\nمنوچهر پويا ، كه تخلّص « پايا » را در شعر خود برگزيده ، از نوجوانى به سرودن شعر پرداخت و در تمام قالب‌هاى شعرى طبع‌آزمايى كرد و با استعدادى كه داشت ، از عهدهء آن به خوبى برآمد و حتّى در زمينهء شعر طنز هم آثارى به وجود آورد كه قسمتى از آنها چاپ شده است . در ضمن مجموعه‌اى از غزل‌هاى خود را تحت عنوان « مكث رود » فراهم ساخته كه هنوز طبع و نشر نشده است و حتّى در زمينه شعر نو فعاليّت\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nچشمگيرى داشته و مجموعهء « هذيان جنگل » كارى ارزنده از اين دست شعر او مىباشد .\r\nپايا در ميان شعراى متقدّم به آثار حافظ و صائب و بيدل دهلوى دلبستگى دارد و از ميان معاصران به آثار شاملو ، اخوان ثالث ، سهراب سپهرى ، ابتهاج و فروغ فرّخزاد علاقه‌مند است و در ميان بزرگان شعر ديارش ، اشعار استادانى چون يد اللّه بهزاد ، جليل وفا ، اسد اللّه عاطفى و يد اللّه عاطفى را دوست دارد .\r\nپايا و برادرش پويا از چهره‌هاى درخشان شعر امروز كرمانشاه مىباشند و هر دو از استعداد و قريحهء تابناك و ذوق كافى در زمينهء شعر و داستان‌نويسى و ديگر هنرها بهره‌مندند .\r\n\r\nمن بَر آنم . . .\r\n همرهم شد ، دگر اين سايهء پرحسرت تنهايى * با دلى سردتر از گستره‌هاى شب يلدايى\r\nدست مرموز كسى خط زد از آيينهء چشمانم * آنچه را داشتم از عشق و شكيبايى و شيدايى\r\nخوب مىدانم يك شب همه خاكستر خواهم شد * همره شعلهء اين آينهء مُبهمِ بودايى\r\nمانده‌ام با عطشى گنگ ، كه نشناسم دريا را * در من اينك خبرى نيست از آن خاطرِ دريايى\r\nجنس شعرم نزند در دل كس ، شعلهء احساسى * كه ندارد غزل مُبهم و تكرارى - گيرايى\r\nحسِّ بىرنگ نگاهم ، گذر ابر مه‌آلوديست * تكيه بر نردهء باران بزنم در شبِ رؤيايى\r\nذهن چون آينه‌اى خُرد شده خواب تصاوير است * شبم ، آيينه‌اى از جنسِ صدف‌هاى تماشايى\r\nاين منم با عطش و تاولِ پا ، پُل شده باز آوار * در سرم نيست دگر زمزمهء مستىِ دريايى\r\nچشمَم آيينهء آتشكده‌اى روشن خواهد بود * تا به دل دارم ، احساس غزل‌هاى اهورايى\r\nمن برآنم كه چو باران بنگارم غزلِ « پايا » . . . * ليك ، راز دگرى دارد ، به دل شيوهء نيمايى \r\n\r\nمنظر مجروح\r\n مىگشايم دفترم ، اين دفتر مجروح را * تا ببينم باغ حسرت‌آور مجروح را \r\n\r\n","description":"","footnote":"","page_name":" 74 ","page_number":74},
  {"content":"\r\n\r\n اين شبح ، اين مرد سرگردان شهرى سوخته * تا كجا آخر رساند ، پيكرِ مجروح را ؟\r\nروى پاى خويش ماندن آرزويى پوچ شد * رو به ويرانى رها كن ، ياورِ مجروح را\r\nآسمان لال شهرم ، در نظر مرداب كرد * عاقبت كاشانهء نيلوفر مجروح را\r\nسرديت نفرين شب شد ، كى توان خاموش كرد * آتش مجروح را ، خاكستر مجروح را\r\nبُغض‌هاى زخمىام را چاره جز فرياد نيست * نيست جز انديشهء خونين ، سر مجروح را\r\nغير شب حجمى ندارد حاصلى جز بغض نيست * خانهء متروك و گريه‌آورِ مجروح را . . .\r\nكى توان با ابرهاى فاجعه خاموش كرد * جنگل پُرراز و آتش‌گسترِ مجروح را\r\nبا دو پاى چوبىام از جلگه‌هاى خون و سُرب * تا كجا آخر رسانم ، پيكر مجروح را ؟\r\nوحشتِ منظومه‌اى پنهانىام بر خاك سرد * حيرتى در بر گرفته ، اين سرِ مجروح را\r\nاز شكستن راه پروازى دگر آموختم * در افق ناديده مىگيرم ، پَرِ مجروح را\r\nهر طرف ويرانى و هر سو تباهى پيش چشم * پلك بستم تا نبينم ، منظرِ مجروح را \r\n\r\nبراى زنده‌ياد اسد اللّه عاطفى دَوامِ اسَد\r\n باغ غزل ديده‌ام ، چو نام « اسد » را * مىشنوم تا ابد ، پيامِ « اسد » را\r\nزمزمه در ميكده فكنده ، كلامش * تا كه ربايند ، رمز جامِ « اسد » را\r\nمثل غزل‌هاى آسمانىِ حافظ . . . * تا به ابد ديده‌ام ، دوامِ « اسد » را\r\nتا كه زنم نقشِ عشق ، بر صدف دل * پيشهء جان كرده‌ام ، مرامِ « اسد » را\r\nآينه‌ها ، ياد او به عرش رسانند * تا كه چراغان كنند ، شامِ « اسد » را\r\n« دشتى » و « شهناز » هم به بُغض سپردند * زمزمهء روشنِ كلامِ « اسد » را\r\nعشق چو فرهاد بيستون ، همه‌جايى * برده به اعجاز خود ، پيامِ « اسد » را\r\nپنجره‌ها ، كوچه‌ها ، به خاطر دارند * در شب دلگير كوچ ، گامِ « اسد » را\r\nتا كه غزل‌هاى سبز ، ورد زبان‌هاست * كس نكند باور ، اختتام « اسد » را\r\nشاعر « آشفته » با « وفا » ى دل خويش * گريه كند شعر تلخ كام « اسد » را \r\n\r\n","description":"","footnote":"","page_name":" 75 ","page_number":75},
  {"content":"\r\n\r\n مىبرم از كوچه‌هاى آينه و اشك * شعلهء موسيقىِ سلامِ « اسد » را\r\nخاطرِ « پايا » به دور عشق ، ببالد * جلوهء حُسن ختامِ نامِ « اسد » را \r\n\r\nشكسته‌تر از پيش\r\n بر اين مدار عبث ، تا شكفت رايتِ ما * زمانه كِشت به دل عشق پُررضايت ما\r\nهميشه يكدل بوديم ، اگرچه گاه ، از هم * رسيد تا به فلك ، بارها شكايتِ ما\r\nخيال پوچ ، به نام حقيقتى ، مسموم * به انهدام كشاند آنچه بود غايتِ ما\r\nدريغ ! . . . از گذر روزگارِ پيدا بود * زبان‌زدِ همگان مىشود روايتِ ما\r\nاز آشنايىِ دريا ، دگر مگو كه شده است * وداع در دل مرداب‌ها ، نهايتِ ما\r\nنداشت عشق به‌جز ظاهرى مقوّايى * براى ما ، كه فروماند از حمايتِ ما\r\nتو رفتى و من ماندم ، شكسته‌تر از پيش * تمام شد . . . به همين سادگى حكايتِ ما \r\n\r\nشكستِ عصيان\r\n تا تو هستى ، زمان زمانهء توست * نام آيينه ، نام خانهء توست\r\nسال‌ها رفت و سهم من از تو * غم تو - ياد تو - بهانهء توست\r\nباورت كى شود ، هنوز اين مَرد * رازدارِ غم شبانهء توست\r\nبه تباهى كشاند ، عمر مرا * آنچه در چشم غمگنانهء توست\r\nبىتو در من طلسم ويرانى * اين زمان بهترين نشانهء توست\r\nسايه‌اى لال ، همرهم تا مرگ * حاصل عشق خود سرانهء توست\r\nشكل آشفتهء غزل ، در من * طرح ويران هر ترانهء توست\r\nآنچه در من شكست عصيان است * تپشِ ياد عاشقانهء توست\r\nو آنچه آخر ، مرا به خاك كِشد * غمِ « پايا » و جاودانهء توست \r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nهمه جا سبز\r\n با تو مىمانم ، چون خاطر دريا ، سبز * با تو مىبينم ، گويى همه دنيا ، سبز\r\nمن عطشناك‌ترينِ طرح كويرم ، ليك * با تو مىرويم ، بر شانهء صحرا ، سبز\r\nديدم امروز چو اعجازِ نگاهت ، گشت * چشم‌انداز تماشايىِ فردا ، سبز\r\nشد به همراهى چشمانِ غزل سازت * حنجره سبز ، صدا سبز ، تماشا ، سبز\r\nهمه جا عطرِ حضور تو رسد ، انگار . . . * هست با معجزهء دست تو هرجا ، سبز\r\nچرخشى بخش همه آينه‌ها را ، باز * تا شود درّه خاكستر يلدا ، سبز\r\nهر شبى خواب پريشانِ بهارى زرد . . . * دور تر ، . . . پنجرهء روشن رؤيا ، سبز\r\nوقت اندوه تو با دلهره مىبينم * آه ! . . . در چشم تو آيينهء غم‌ها ، سبز\r\nبا تو مىخوانم ، از حافظهء دريا * كه چرا عشق چنين مانده شكوفا ، سبز\r\nشعر من ، . . . وسعت ويرانِ زمستان‌ها * مىشود بر لب تو ، - اى تو مسيحا ، سبز\r\nبا تو مىبينم : عشق ، آينه ، شب ، مهتاب * آتش ، آتشكده ، باران ؛ همه جا را ، سبز\r\nمن ز يادِ تو اگر رفتم ، . . . امّا ماند * عشق ما ، قصّهء ما ، خاطرهء ما ، . . . سبز \r\n\r\nتقدير روزگار\r\n عمر گذشته ، اگرچه تلخ و غمين بود * ليك دل زخم خورده ، دور ، ز كين بود\r\nدل نبريدم از اين وطن چو درختان * در تن من اعتمادِ خاك زمين بود\r\nياد از آن سال‌ها كه ، با تو نشانم * اسب و سوار و تفنگ ، آتش و زين ، بود\r\nياد تو اين شعر ماندنى به دلِ من * بىتو به‌هرحال ، همنشين من اين بود\r\nخلوتى و چند صفحه ، كاغذِ پاره * دل‌خوشىام از جوانى ، آه ! . . . همين بود\r\nآه ! . . . چگونه ، چگونه سبز بمانم ؟ * در گذرى كه بهار ، زردترين بود\r\nحاصل اين زندگى براى من اين شد * مرگ هميشه ز هر طرف به كمين بود\r\nرفتى و امّا بدانكه ، زندگىام را * هرچه كه مىشد به حتم ، بهتر از اين بود\r\nرفتى و در دشت‌ها صداى تو پيچيد * شايد تقدير روزگار ، . . . چنين بود \r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nماشهء ترديد\r\n باز شب و اضطراب و ظلمت خانه * باز من و جغد يأس و بغض شبانه\r\nباز هراس از حضور موجِ تباهى * ظلمت ، تا دوردست ، نيست كرانه\r\nهستىِ درياى سبز ، نبضِ بهاران * اين منم و شوره‌زار و خطِّ ميانه\r\nناب‌ترين يادگار دفتر احساس * تردتر از نبض خواب‌هاى جوانه\r\nشعلهء آواز لحظه‌هاى شكفتن * در شب ما كى كِشد ، دوباره زبانه ؟\r\nجلوه كن اى اعتبار چشمهء مهتاب ! * در شبِ اين مردِ دردمند زمانه\r\nآه ! از اين روزهاى تلخ كه رفته‌ست * قصّهء عشقِ من و تو ، خانه به خانه\r\nدر تو حديث غريب و شوم چه عشقيست * اين همه احساس گنگ و عذر و بهانه\r\nدلخوشى من نمانده ، هيچ دگر هيچ * حال كه رفتم ز باغ شعر و ترانه\r\nلحظهء پايان ببين ، حكايت تلخيست * ماشهء ترديد با تو ، عشق نشانه\r\nوحشت « پايا » ى گورهاى خموشم * همسفرم مرگ گشته ، شانه به شانه \r\n\r\nدر رثاى « م . اميد » كلام اهورا\r\n خبر ، . . . نسيم غمى شد ، به گوش خسته رسيد * كه بست دست زمان ، اين چنين كتاب اميد\r\nبه سوگوارى آن مرد « شهر سنگستان » * بلور گريهء دل ، روى « ارغنون » ما سيد\r\nز كوچه‌هاى خزان « قاصدك » به گريه نشست * به غم‌گسارى باغش ، شكسته درهم ، بيد\r\n« كتيبه » حاصلِ گشت‌وگذار عمرى بود * كه بخت خارِ ستم را ، ز پاى او نكشيد\r\nچراغ روشن انديشه‌اش هميشه چه سوخت * به پاسدارى « ميراث » كشورِ جاويد\r\nبه اعتبار حضورش ، سخن طراوت يافت * بساط واژهء بيگانه ، هر طرف برچيد\r\nبه جاده‌هاى سفر ، شاهنامه‌اش جان بود * همان‌كه چشمهء فرهنگ ، در دلش جوشيد\r\nچو باغ بارورى تا شكفتنش ، از خاك * در آن « وداع » غريبانه ، خاك را بوسيد\r\n« اميد » رفت و « پيامى از آن‌سوى پايان » * دهد « سلام و درودى » به جلوهء خورشيد \r\n\r\n","description":"","footnote":"","page_name":" 78 ","page_number":78},
  {"content":"\r\n\r\n بيا ، كلام اهورا ، « از اين اوستا » خوان * شود ، « پيام اميد » از همين كنار شنيد \r\n\r\nورطهء كلام\r\nلرزان‌تر از نسيم\r\nدرمانده‌تر ز قاصدكى\r\nتنها\r\nباغ خزان گرفته و خاموشِ\r\nذهن را\r\nدر جُست‌وجوى عطر گُلى\r\nيا جوانه‌اى\r\nفانوس غنچه‌اى\r\nيا برگ سبزى از غزلى\r\nيا ترانه‌اى\r\n- مبهوت ، . . .\r\nدور مىزنم\r\nدر ورطهء كلام ،\r\nمىچرخم و شكسته‌تر از پيش\r\nنابود مىشوم\r\n- بىآنكه ، باورم شود\r\nاين راز دردناك\r\nمن سال‌هاست\r\nاز ياد هر بهار غزل‌ساز\r\nرفته‌ام . . .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nرهايى\r\nاى زخم‌خورده يار . . .\r\nاز سال‌هاى دور ،\r\nاز فصل‌هاى دوستىِ\r\nخنجر و نگاه\r\nاى انعكاس زمزمهء\r\nرويشى دگر\r\nدر دشت سروهاى\r\nزمينگير\r\nاى همدم غريب\r\nاى ياور شكيب ،\r\nاى آشنا ، . . .\r\nبا لحظهء كشاكِش\r\nباروت و انفجار\r\nاينك ، . . . در حيرت شگفتِ\r\nهزاران هزار چشم\r\nبا شعرهاى خود ،\r\nاين رازهاى روشنىِ\r\nآب و آينه\r\nخورشيد را به كار ، . . . در باغ شيشه‌اى غزل\r\nتا گل دهد درخت رهايى . . .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nپاييز ( 1331 )\r\nمنوچهر ناصحى ، فرزند محمّد ، در سال 1331 هجرى شمسى در كرمانشاه قدم به عرصهء حيات گذاشت ، تحصيلات خود را در زادگاهش به انجام رسانيد ، آن‌گاه در مشاغل مختلفى به كار پرداخت و در زندگى با فرازها و نشيب‌هاى آن دست و پنجه نرم كرد و همچنان موفّق و پيروز به پيش رفته است . زمانى شاطر نانوايى سنگك‌پزى بود و زمانى ديگر نويسندهء برنامه‌هاى راديو و تلويزيون كرمانشاه و در حال حاضر ، گويا در تهران در بانك خون به خدمت اشتغال دارد .\r\nناصحى از شعراى توانا و نيكوپردازى است كه از سال 1350 به شعر و شاعرى پرداخت و از همان زمان آثارش در روزنامه‌ها و مجلّه‌هاى تهران و كرمانشاه طبع و نشر مىشد .\r\nناصحى ، كه تخلّص « پاييز » را براى شعر خود برگزيده ، در زمينهء شعر كلاسيك و نو هر دو طبع‌آزمايى كرده و مىكند و در هر دو قسمت نشان داده است كه از استعداد و قدرت زيادى برخوردار مىباشد . شعرش لطيف ، طبعش شيوا و سخنش دلنشين است .\r\nبااين‌كه به عنوان شاعرى غزل‌سرا شهرت يافته ، امّا در زمينهء شعر نو نيز مهارت خود را نشان داده است . اگرچه تاكنون مجموعه‌اى از اشعارش طبع نشده ، امّا همچنان به\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nتلاش خود براى شكوفاتر شدن شعرش كوشش مىكند . « 1 »\r\n\r\nجلوه‌زار\r\n پُر كرده نقش يار من ، آيينه‌ها را * آورده طوطى در سخن ، آيينه‌ها را\r\nبر خطّ سبزش مىدرخشد يك جهان دل * جا داده گويى در چمن ، آيينه‌ها را\r\nبر هر سر بازار شهر از رونق افكند * با آن لب و با آن دهن ، آيينه‌ها را\r\nاى جان كنون بر مقدمت جز دل چه نقشى ؟ * مقبول ، تا افتد به تن ، آيينه‌ها را\r\nمن عاشق سرشار بودن از تو هستم * با من تويى ، درهم شكن ، آيينه‌ها را\r\nتا در سماعى خوش درآيد خانهء عشق * لطفى كن و دستى بزن ، آيينه‌ها را\r\nعُشّاق ، مشتاق در آغوشت نشستن * برخيز و در دريا فكن ، آيينه‌ها را\r\nنقش خوش پيوند پاييز و بهار است * اندام تو ، گفتار من ، آيينه‌ها را \r\n\r\nدرخت\r\n اى قصّه‌گوى غصّهء پاييزى ، اى درخت * دلتنگ و گوشه‌گير ، غم‌انگيزى اى درخت\r\nفانوس‌وار ، در بر طاق ديار عشق * سيلى خور هميشهء پاييزى اى درخت\r\nدر حجلهء شكوه تو با دختر بهار * نُقل شكوفه بر سرمان ريزى اى درخت\r\nخوابش پريده باد ، كه آسيمه‌ات نمود * آشفته از سحورى شب‌خيزى اى درخت \r\n\r\n\r\n","description":"","footnote":"\r\n( 1 ) - شاعر گرانقدر كرمانشاهى ، جليل قريشىزاده ( وفا ) در غزلى دربارهء « پاييز » چنين مىگويد :\r\n شعر ناب و غزل آواز سرايد پاييز * زنگ آيينه ز فرياد زدايد پاييز\r\nبه سر انگشت نسيم سحر باغ غزل * گره از زلف سخن باز گشايد پاييز\r\nبامداد هنرش پشت شب تار شكست * سينه مالان ز افق كاش برآيد پاييز\r\nدر بهارى كه ستم لب ز قنارىها بست * داد در پردهء بيداد نمايد پاييز\r\nبا غزل شكوهء فريادگر بىباكش * سال‌ها در هنر خويش بپايد پاييز\r\nپنجهء كارگر و مشت توانمندهنر * دهن از دشمن بر خاك بسايد پاييز\r\nدر خط صائب تبريز غزل مىگويد * رونق شعر از اين شيوه فزايد پاييز\r\nبا نسيم سحر عشق به گلگشت خيال * از گل ناز چمن بوسه ربايد پاييز\r\nنشود سنگ رهش همهمهء موج قريب * نيست در تاب‌وتب بايد و شايد پاييز\r\nكلك آزاده به فرمان ستم نگذارد * مىگريزد ز تب باور بايد پاييز \r\n","page_name":" 82 ","page_number":82},
  {"content":"\r\n\r\n بر برگ برگ سبز تو خونين حكايتى است * تقويم روزهاى غم‌انگيزى اى درخت\r\nدر زير تازيانهء پاييز ، ما كه هيچ * تنها تويى هميشه كه بستيزى اى درخت\r\nتنها پناه مرغ دل آغوش گرم توست * تو جان پناه اين دل بىچيزى اى درخت\r\nدر زير يوغ دشمن ديرين برگ‌ها * تنها تسلّىِ دل شبديزى اى درخت\r\nچترت هميشه سبز ، كه ميدان از آنِ توست * تاج بهار بر سر جاليزى اى درخت\r\nاى سرو ناز خطّهء كرمانشهان ، به ناز * بر خويشتن ببال ، كه گلبيزى اى درخت\r\nبر خيل بىخيال گنهكار اين ديار * تو سمبل مقدّس پرهيزى اى درخت\r\nهرگز مباد آنكه تو با بازوان خويش * با كس به‌جز نسيم ، درآميزى اى درخت\r\nامّيد دارم آنكه تو « پاييز » پير را * روزى به دار خويش برآويزى اى درخت \r\n\r\nبيا به نيّت گل . . .\r\n بيا كه در دل اين شب تفؤلى بزنيم * ز جوش سينهء دريادلان قلى بزنيم\r\nبه راه هم‌سفر خو گرفته با شب درد * چراغ بوسه به معراج كاكُلى بزنيم\r\nاز اين سكوت و خموشى دلم گرفت بيا * به شكوه دست به دامان بُلبلى بزنيم\r\nشب فراق دراز است و بخت من كوتاه * ز گريه چنگ به زلف توسّلى بزنيم\r\nبراى آنكه بفهميم « ما » شدن چه گُليست * ميان اين همه بيگانگى ، پُلى بزنيم\r\nچو غير گريه نديديم از اين بهار ، بيا * ز غصّه بر سر پاييزيان ، گلى بزنيم\r\nبيا به نيّت گُل در خرابهء « پاييز » * كه تا ز دفتر « حافظ » تفؤلى بزنيم \r\n\r\nبهار مىآيد\r\n دلم قرار ندارد ، كه يار مىآيد * قرار خاطرم اينك ، بهار مىآيد\r\nدلا غبار غم از چشم‌هاى خسته بشوى * بهارم از پسِ چندين غبار مىآيد\r\nنبود و نيست قرارى به بىقرارىها * قرار رفته همان برقرار مىآيد\r\nز شوق مقدمش اينك جوانه جامه دريد * قيام كن كه قيامت به بار مىآيد \r\n\r\n","description":"","footnote":"","page_name":" 83 ","page_number":83},
  {"content":"\r\n\r\n دوباره موسم شادى ، دوباره فصل اميد * دوباره بوى گُل از هر كنار مىآيد\r\nبر آبگينهء دل نقشى از شكوفه نشاند * طلايه‌دار هُنر خوش‌نگار مىآيد\r\nچه رحمت است خدا را كدام آيه ، چه لطف ؟ * كه در برابر او باغ ، خار مىآيد\r\nشب قديمىام از برق تازگيش بسوخت * مگر ستارهء دنباله‌دار مىآيد\r\nزمان زير و زبر شد ز يُمن آمدنش * خداى را از كدامين ديار مىآيد\r\nبگو بگو دل تنگم ! هرآنچه مىخواهى * كه از حريم حرم پرده‌دار مىآيد\r\nغبار محنت « پاييز » گر به تن دار * بيار كآيتى از چشمه‌سار مىآيد\r\nدوباره مژده گل مىدهم به مرغ دلم * دلم قرار ندارد كه يار مىآيد \r\n\r\nپاييز\r\n روح من در حصار پاييز است * خسته از روزگار پاييز است\r\nخانه باغ دلم در اين گلخن * قفسى در حصار پاييز است\r\nچشم‌هاى هميشه منتظرم * هرزه گرد غبار پاييز است\r\nپرسه در عرصه‌اى چنين دلگير * كار من در كنار پاييز است\r\nراوى قصّهء شبانهء من * شهرزاد تبار پاييز است\r\nقصّه‌ام قصّه‌اى ز بىدرديست * هستىام تارومار پاييز است\r\nتك‌درخت اميد زندگىام * زخمى از سنگسار پاييز است\r\nزير شلّاق وحشيانهء باد * پيكرم بىقرار پاييز است\r\nپشت من دشتى از شقايق سرخ * همه نقش و نگار پاييز است\r\nنفسم قتل عام فرصت‌هاست * عرصهء كارزار پاييز است\r\nبر گلوى كبود آن بنگر * غنچه اينك به دار پاييز است\r\nبرگى افتاده‌ام به خاك سياه * سينه‌ام داغدار پاييز است\r\nگور سردم پس از تو در اين باغ * بهترين يادگار پاييز است\r\nنوبهارا ، به خانه‌ات برگرد ! * بىتو دل در حصار پاييز است \r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nدلم مىخواست . . .\r\n ز باغ اوّلين ديدارم امشب * شميمى بر مشام بىرمق زد\r\nنسيمى دل‌نواز از بيشهء ياد * كتاب خاطراتم را ورق زد \r\n* * *\r\n به چشمم شد مجسّم ظهر آن روز * كه تو از مدرسه مىآمدى باز\r\nهوايى تازه‌ام مىبرد تا اوج * دوباره زندگى را كردم آغاز \r\n* * *\r\n دو چشمت از بهاران سبزتر بود * غرورى در نگاهت موج مىزد\r\nچنان بر خويش مىباليد از ناز * كه گويى طعنه‌ها بر اوج مىزد \r\n* * *\r\n نگاهت هفت‌رنگ آرزو بود * طلوعش جلوهء رنگين‌كمان داشت\r\nنسيم جنبش پلك ظريفت * بهارى دل‌پذير و جاودان داشت \r\n* * *\r\n نگاهت در شب تاريك ذهنم * شرابى از مذاب نور مىريخت\r\nو دستى آشكار از سينهء من * تمام غصّه‌ها را دور مىريخت \r\n* * *\r\n تنورى در دل هر ذرّه مىسوخت * جهنّم در وجودم شعله‌ور بود\r\nغمى تازه دلم را چنگ مىزد . . . * كه عمر لحظه‌ها كوتاه‌تر بود \r\n* * *\r\n دلم مىخواست در آن لحظهء ناب * تمام لحظه‌هايم حذف مىشد\r\nو يا در آفتاب گرم آن روز * دقايق دانه‌هاى برف مىشد \r\n* * *\r\n تو مىرفتى و من تصويرى از تو * به لوح ديدگانم مىكشيدم \r\n\r\n","description":"","footnote":"","page_name":" 85 ","page_number":85},
  {"content":"\r\n\r\n پس از تو هركه مىآمد تو بودى * اگرچه هيچ‌كس چون تو نديدم \r\n\r\nها . . .\r\n بهارم را كسى گويى صدا كرد * مرا با خاطرات گُل ، رها كرد\r\nدمِ سرد كه بود آيا ، دمش سرد * كه در آيينهء خورشيد ، ها كرد \r\n\r\nدلم مىپرسد از من . . .\r\n دلم مىپُرسد از من ، او نيامد * بهارم كو ، بهارم كو ، نيامد\r\nچه بوى ناخوشى پيچيده در دشت * خزان گُل كرد و از گل ، بو نيامد \r\n\r\nپاييز . . .\r\n ز كينه آتشى افروخت پاييز * تمام غنچه‌ها را سوخت پاييز\r\nبه جرم خواندن شعر گل سرخ * دهان بلبلان را دوخت پاييز \r\n\r\nشب قدر\r\n شب قدر است و در دامان يارم * چو پاييزى در آغوش بهارم\r\nسياهى در سفيدى نقش بندد * چو دستم را به دستش مىسپارم \r\n\r\nاينك اين من ، اين اين گُل\r\n برگ‌ها عاشقانه مىريزند * لحظهء انتشار پاييز است\r\nمژده ياران جنون من گل كرد * نوبت روزگار پاييز است \r\n\r\nمبادا . . .\r\n گلم بر دامنم خوابيده سرمست * كجا بخت اين چنينم يار گردد\r\nتپش بس كن دلا در سينه ، خاموش * مبادا بخت من بيدار گردد \r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nزمين‌خوار\r\n پى نان چنين بر زمين مىخورم * كه عمريست از اين زمين مىخورم\r\nز جور زمين‌خوار ، خوارم چنين * زمين چون ندارم ، زمين مىخورم \r\n\r\nچوب گَزين\r\nيك روز با شتاب\r\nسيمرغ سرنوشت\r\nچوب گز نگاه تو را ، تلخ\r\nدر دست‌هاى رستم رويينِ غم گذاشت .\r\n* من غافل از حماسهء تقدير ، آن زمان\r\nآغوش تنگ صندلىِ قهوه‌خانه را\r\nيك عرصهء نبرد\r\nانگار مىنمودم .\r\n* ناگاه مرشد از ته دل نعره‌اى كشيد :\r\nكاين بود شاهنامه و ختم خوشى كه داشت ؟\r\nتيرِ گرهِ نگاه تو در چشم نشست .\r\n\r\nتقّه « 1 »\r\n« مژده را آغازيد\r\n\r\n\r\n","description":"","footnote":"\r\n( 1 ) - تقّه : به لهجهء محلّى : طَرَقّه ، ترقّه ، مقدارى زرنيخ را با خُرده‌هاى سنگ يا آهن در كاغذ و بعد در پارچه‌اى به صورت گلولهء ريزى با نخ مىپيچند و بچّه‌ها در نزديكىهاى عيد به زمين مىزنند و از صداى آن لذّت مىبرند ، اين صدا آمدن عيد را نويد مىدهد .\r\n","page_name":" 87 ","page_number":87},
  {"content":"\r\n\r\nو چنين خواند كه هاى . . .\r\nتقّه دارم تقّه\r\nتقّه دارم تقّه\r\nتقّه‌هايى كه همه پرناله است\r\nهمه آبستن صدها فرياد\r\nهمه سرشار صدا\r\nهمه از كينهء دشمن لبريز\r\nمژده ياران مژده\r\nدو قدم مانده به گل\r\nعيد در پيش شماست\r\nتقّه دارم تقّه\r\nسگ از اين آبادى\r\nمىگريزد ز صداش :\r\nهاى ! مردم بخريد !\r\nهاى ! مردم بخريد ! »\r\n* من كه رفتم بخرم\r\nپاسبانى آمد\r\nتقّه‌ها را يك جا با خود برد .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nپديده ( 1312 )\r\nدكتر محمود پديده ، در سال 1312 هجرى شمسى در شهر تبريز ديده به جهان گشود . تحصيلات ابتدايى و دورهء متوسّطه را در همان زادگاهش به پايان رسانيد ، ازآن‌پس به دانشگاه راه يافت و در رشتهء زبان و ادبيات فارسى به تحصيل پرداخت و در سال 1340 فارغ التّحصيل شد و به دريافت درجهء ليسانس توفيق يافت . آن‌گاه به استخدام آموزش و پرورش درآمد و در دبيرستان‌هاى شهر خود به تدريس اشتغال ورزيد .\r\nدكتر پديده براى ادامهء تحصيل جهت اخذ دكتراى خويش به استانبول عزيمت كرد و پس از گذراندن دورهء دكترى ، به ايران بازگشت و همچنان به تدريس پرداخت و هم‌اكنون در دانشگاه آزاد اسلامى تبريز با سمت استاد به تدريس اشتغال دارد .\r\nدكتر پديده در سرودن انواع شعر طبع‌آزمايى كرده و از عهد آن به خوبى برآمده است و در سرودن شعر به زبان تركى آذرى و نيز در سرايش اشعار مذهبى توانايى و مهارت خود را نشان داده است .\r\nنمونه‌هاى زير از شعر اوست :\r\n\r\nجام هو\r\n مرا به باده چه حاجت ، كه جام او زده‌ام * به ياد لعل لبش جام در سبو زده‌ام \r\n\r\n","description":"","footnote":"","page_name":" 89 ","page_number":89},
  {"content":"\r\n\r\n به بزم صوفى صافى درون صومعه ، دوش * صبوح بادهء گلرنگ جام « هو » زده‌ام\r\nدلم گرفت ز زهد ريا ، و طاعت خشك * سرى نه خيره ، به رندان كوى او زده‌ام\r\nبه جيب عصمت مريم ، كه تهمتى زده‌اند * ز نوك سوزن عيسى دمى ، رفو زده‌ام\r\nبگو به خضر كه ، پيچد عنان ز چشمهء نوش * كه نيش مرگ ، به دست اجل به جو زده‌ام\r\nبه حال جمع پريشان صبا ، ترحّم كن * كه شانه از مژه بر زلف مشك‌بو زده‌ام\r\nبگو به زاهد خودبين : ز نام ، ننگم نيست * به سنگ عشق و جنون ، جام آبرو زده‌ام\r\n« پديده » خاك درِ دوست كُحل ديده بساز * كه پاى صدق در اين شهر ، كو به كو زده‌ام \r\n\r\nهنر عشق\r\n تا وارهم از غم ، ره ميخانه گرفتم * پيمان‌شكنى كردم و پيمانه گرفتم\r\nديدم كه گرفته است دل از زهد ريايى * از كعبه سراغ ره بتخانه گرفتم\r\nدل سخت از اين سست‌وفايان بگرفته است * ياران مددى دامن بيگانه گرفتم\r\nدل شد به خم زلف و خبر ز آن شدهء خويش * گاهى ز صبا و گهى از شانه گرفتم\r\nتنگ است چنان شمع مرا اشك به دامن * آرى ، هنر عشق ز پروانه گرفتم\r\nتا راه ، نه هر راه كنم در دل جانان * سرمشق خود از عاقل و ديوانه گرفتم\r\nگاهى به كمر رشتهء زنّار ببستم * بر دست گهى سبحهء صددانه گرفتم\r\nعشق است « پديده » به جهان طرفه متاعى * جز عشق جهان را همه افسانه گرفتم \r\n\r\nسوگند\r\n به واماندهء كوه و صحرا قسم * به مستغرق موج دريا قسم\r\nبه مهر دل وامق زرد روى * به مه‌چهره گلگون عذرا قسم\r\nبه مجنونى قيس صحرانشين * به غمّازى چشم ليلا قسم\r\nبه آواى آن تيشهء كوه كن * به شيرين لبان شكر خا قسم\r\nبه ياهوى رندانهء صوفيان * به چوپان و آواى هيها قسم \r\n\r\n","description":"","footnote":"","page_name":" 90 ","page_number":90},
  {"content":"\r\n\r\n به شب‌زنده‌داران بزم صفا * به آن صبح‌خيزان شيدا قسم\r\nبه ميخانه و خانقاه و كنشت * به جام و به ساقى ، به صهبا قسم\r\nبه دُرد و به صاف و به درد و دوا * به جسم و به جان هيولا قسم\r\nبه پنهانى ماه اندر افق * به پيدايش قرص ميترا قسم\r\nبه ابرى كه در گل چكاند سرشك * به مهر و مه عالم‌آرا قسم\r\nبه تار نخ مريم پاكدل * به آن سوزن جيب عيسى قسم\r\nبه آه شب سوزناك علىّ * به اشك سحرگاه زهرا قسم\r\nبه اقنوم و بر اسطقس و به روح * به ابن و اب و بر بُحيرا قسم\r\nبه آن راهب بستهء سلسله * به آن كژّى خطّ ترسا قسم\r\nبه پاكى و بر بكر مريم كه داد * گواهى بر آن نخل خرما قسم\r\nبه آه دل سوزناكم كه سوخت * همه‌شب چو قنديل ترسا قسم\r\nبه آن دست معجزنماى كليم * به آن جلوهء طور سينا قسم\r\nبه ارنى و بر صيحهء لفظ لن * به موسى و بر طور و طوبا قسم\r\nبه آن هفت مردان دين خدا * به آن قارى هفت قرّا قسم\r\nبه بطريق و بر صد ره خاره‌اش * به آن پوشش سنگ خارا قسم\r\nبه عود الصّليبى كه طفل افكند * به زنّار مرد نصارا قسم\r\nبه قسيس و بر اسقف پاك راى * به يعقوب و نسطور و ملكا قسم\r\nبه آن مرغ عيساى اكمه كه شد * چو عارز به يك نفحه احيا قسم\r\nبه تسبيح و سجادهء شيخ شهر * به زنّار آن پور سقّا قسم\r\nبه زرتشت و بر اورمزداى او * به پاژند و زند و اوستا قسم\r\nبه سبطى به قبطى به موسى به نيل * به سير و به منّ و به سلوا قسم\r\nبه يوحن و به چار انجيل هم * به مرقس متى و لوقا قسم\r\nبه آدم ، به حوّا به ديو و به حور * به مار و به طاوس و اسما قسم \r\n\r\n","description":"","footnote":"","page_name":" 91 ","page_number":91},
  {"content":"\r\n\r\n به يعقوب و بر ديدگان سپيد * به آن يوسف و چاه يلدا قسم\r\nبه گلبانگ زنگولهء كاروان * به ناقوس دير و كليسا قسم\r\nبه طفلان بىمادر و بىپدر * به درد دل بىمداوا قسم\r\nبه اشكى كه از چشم طفل يتيم * چكد بر رخ زرد و زيبا قسم\r\nبه آواز جانان كه خيزد ز تار * به مضراب دست نكيسا قسم\r\n« پديده » كمين چاكر مرتضاست * به آنچه نگفتم به آنها قسم \r\n\r\nكوكب اقبال\r\n داغ رسوايى است بر پيشانى آمال ما * لاله را شرمنده سازد صورت احوال ما\r\nجز و بال گردن گردون گردان بيش نيست * بر فلك گر هست رخشان كوكب اقبال ما\r\nرنگ رخسارم حكايت گرچه از شادى كند * هست كوه غم نهان در خاطر تمثال ما\r\nگو مسيحا را كه ما را حاجت دجّال نيست * روزگار تنگ چشم ماست چون دجّال ما\r\nراه را از شش‌جهت بسته است صيّاد اجل * مىكند چون سايه از پشت و قفا دنبال ما\r\nامتيازى كى بود در ديدهء روشندلان * با گدا يكسان نمايد شاه در مثقال ما\r\nنقد جان بر خاك پايش مىفشانم بىدريغ * مژده گر آرد ز جانان پيك فرّخ فال ما\r\nتوسن گردون گردان بين « پديده » چون فشاند * گرد هستى از وجود خسته و پامال ما \r\n\r\nآه آتشناك\r\n ناخدايان ، خلق چهر شادى و غم كرده‌اند * با دل صاحبدلان غم از چه محرم كرده‌اند\r\nتهمت بىعصمتى بر مادر عيسى زدند * سوزنى را سدّ راه پور مريم كرده‌اند\r\nجمله مادر خصلتان را بين كه نفس ديگرى * كشته مىخواهند و نام خويش حاتم كرده‌اند \r\n\r\n","description":"","footnote":"","page_name":" 92 ","page_number":92},
  {"content":"\r\n\r\n قيد زندان محبّت را بنازم كز ازل * عاشقان را پا بدين زنجير محكم كرده‌اند\r\nهفت خوان عشق را هركس گشايد مرد اوست * ور نه بىجا خويشتن را نام رستم كرده‌اند\r\nتا پريشان روزگار عاشقان باشد مدام * حال مشتاقان چو زلف يار در هم كرده‌اند\r\nبوذر بىزر پشيزى را نير زد ، كز نخست * جمله سيمين‌پيكران از بىزران رم كرده‌اند\r\nما به جان ، اين درد بىدرمان ز جانان جسته‌ايم * گو طبيبان را كه بىجا فكر مرهم كرده‌اند\r\nپاى عزّت تا به فرق لاله و نسرين نهند * تاج گل از قطره‌هاى اشك شبنم كرده‌اند\r\nآه آتشناك مىترسم كه بر بادم دهد * خاك آدم را عجين از آب اين يم كرده‌اند\r\nطاقت من طاق تنهايى است از بار فراق * قامت نُه طاق گردون را چو من خم كرده‌اند\r\nشد « پديده » مرغ جان تو ، نه تنها دستگير * زلف و خال يار ، دام راه آدم كرده‌اند \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nپرمين ( 1315 )\r\nحسين فراهانى ، در خرداد ماه سال 1315 شمسى در روستاى مشهد زلف‌آباد از توابع فراهان ديده به جهان گشود . پدرش محمّد على فراهانى ، مردى هنرمند بود ، آوايى دلنشين و خطّى خوش و زيبا داشت و در كشيدن نقشهء قالى از مهارت و استادى كامل برخوردار بود . نسبش از سوى مادر به ميرزا يوسف خان آشتيانى مىپيوندد .\r\nفراهانى تحصيلات ابتدايى را در خرّم‌آباد و دورهء متوسّطه را در اصفهان به پايان رسانيد و پس از خدمت سربازى و گذراندن آموزشگاه عالى هواپيمايى به عنوان كارشناس مراقبت پرواز هواپيمايى مشغول كار شد و ضمن اشتغال به كار ، به دانشگاه اصفهان راه يافت و در رشتهء جغرافياى طبيعى موفّق به دريافت درجهء ليسانس شد .\r\nفراهانى با اين كه رشتهء كار و تحصيلاتش فنّى بود ، امّا نظر به علاقه و دلبستگى خاصّى كه به شعر و ادب داشت ، عضويّت انجمن ادبى دانشوران را پذيرفت و از محضر اساتيد شعر بهره‌مند گرديد و در همين انجمن بود كه عدّه‌اى از شاعران تخلّص « دُرّبار » را برايش انتخاب كردند و چندى نيز با اين تخلّص اشعارى سرود ، ولى بعد از اين تخلّص چشم پوشيد و تخلّص « پرمين » را كه از تركيب نام همسر و فرزندانش ( پريزاد ، پرىرو ، امين ) برگزيد .\r\nپرمين از سال 1330 به سرودن شعر پرداخته و در انواع شعر طبع‌آزمايى مىكند و داراى ديوان شعر و چند كتاب داستانى نيز مىباشد كه هنوز به زيور طبع آراسته نشده است .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nاختر بخت\r\n گرچه من پيرم در آغوشت جوان خواهم شدن * گرچه غمگينم ز وصلت شادمان خواهم شدن\r\nاختر بخت منى در شام تارم كن طلوع * ور نه بهر ديدنت تا آسمان خواهم شدن\r\nهجر تو پايان ندارد هرچه در آن مىروم * من هم از غم همچو دريا بىكران خواهم شدن\r\nنقش رويت گر ببينم در بيابان چون سراب * در پى نقش رُخت ، ريگ روان خواهم شدن\r\nمهربانى شد فراموشت ز فرط كبر و ناز * بيشتر از كبر و نازت مهربان خواهم شدن\r\nهر دل‌آزارى كه بتوانى مكن از من دريغ * من نه آنم كز جفايت ناتوان خواهم شدن\r\nهمچو « پرمين » بر سر كوى تو هر روز و شبان * گرچه قارونم ، گداى ناتوان خواهم شدن \r\n\r\nميناى دل\r\n من مستم از ميناى دل ، مجنون بىپرواى دل * افتاده‌ام در پاى دل ، ديوانه و شيداى دل\r\nمحنت كش عالم منم ، مغروق بحر غم منم * پيوسته در ماتم منم ، مىسوزدم غم‌هاى دل\r\nفارغ ز دنياى دگر ، با عشق دارم سربه‌سر * در هر ره و در هر گذر ، حيران آن بالاى دل\r\nخواهم كه خاكستر شوم ، از خاك پا تا سر شوم * با خاك ره همسر شوم ، بوسم مگر سيماى دل\r\nجان مىدهم پروانه‌سان ، در بزم و جمع دوستان * همچون تمام عاشقان ، سرمستم از صهباى دل\r\nاز عشق او ديوانه‌ام ، بر شمع او پروانه‌ام * از سوختن پروا ، نه‌ام ، مىسوزم اندر پاى دل\r\nبا ياد رويش گفت‌وگو ، دارم همه‌شب موبه‌مو * اين بوده استم آرزو ، دارم به سر سوداى دل\r\n« پرمين » نمىجويد وفا ، از آن بت دير آشنا * هرچند دارد ماجرا ، با جلوه و غوغاى دل \r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nگفت‌وگوى پسر و دختر\r\n گفتمش : تا كى نگارا بىوفايى مىكنى ؟ * گفت : تا با من تو ميل آشنايى مىكنى\r\nگفتمش : دانى كه هستى پيش من همچون خدا * گفت : آرى ، چون زنت گشتم خدايى مىكنى\r\nگفتمش : از مال و جانم جملگى از آنِ توست * گفت : مىدانم كه بعد از آن گدايى مىكنى\r\nگفتمش : از هجر دارم روز و شب چشمان تر * گفت : بعد از آن تو با من جابه‌جايى مىكنى\r\nگفتمش : تا عمر دارم بنده‌ام در پاى تو * گفت : بعد از كام دل ميل رهايى مىكنى\r\nگفتمش : اندر كمند زلف تو گشتم اسير * گفت : چندى بعد از آن فكر رهايى مىكنى\r\nگفتمش : خانم ! مكن با من تو اين‌سان كبر و ناز * گفت : آقا ! اين تو هستى خودنمايى مىكنى \r\n\r\nراه عارف\r\n گر طالب كمالى ، اى دوست رو گدا شو * از كبر خودپرستى وز ما و من رها شو\r\nخواهى اگر رسيدن ، جانا به فيض رحمت * رو خودشناسى آموز ، در خويشتن فنا شو\r\nاندر جهان چه باشد ، كاندر تو نيست از آن * تنها تو خود جهانى ، پس ، از جهان رها شو\r\nاندر طريق رندى ، زشت است ناله كردن * با رنج و درد خو كن ، با محنت آشنا شو\r\nبر دوش ، بار سنگين ، هرگز مكش كه مانى * خواهى سبك بتازى ، بىخدعه و ريا شو\r\nبا آز در مياميز ، وز خشم رو بگردان * بر نفس زن قلاده ، آسوده از هوا شو\r\nحاشا گر آشيانى ، ويران كند ز بيداد * از دستت ار برآيد ، جانا گره‌گشا شو\r\nرنجى مده كسى را ، زخمى مزن دلى را * زخم دل كسان را ، مرهم بزن دوا شو\r\nدر نالهء يتيمان ، بر درد بىنصيبان * غمخوار باش و يك‌دم ، آن درد را شفا شو\r\nمشكن تو عهد كس را ، گر بشكنند ياران * در پيش بىوفايان ، اى دوست باوفا شو\r\nبا دوست ياورى كن ، با دشمنان مدارا * در جذب قلب ياران ، مانند كهربا شو\r\nدر رزم چون رسيدى ، آرام باش و خون‌سرد * در بزم چون نشستى ، ساقى دلربا شو\r\nاز سينه كن تو بيرون ، هم كينه و حسد را * چون باد نوبهارى ، خوشبوى و باصفا شو\r\nدر پيش اهل معنى ، خاموش باش « پرمين » * در جمع جاهلان هم ، بىحرف و بىصدا شو \r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nتكرار تاريخ\r\n بار ديگر در جهان تاريخ ما تكرار شد * امپراتور عظيم و باشكوهى خوار شد\r\nامپراتورى كه بودش ريشه اندر شرق و غرب * با نسيمى كنده از جا گشت و مشتى خار شد\r\nكاخ فرعونى كه بودش پايه از پولاد و سنگ * مشت پيرى بر سرش آمد چنان آوار شد\r\nآنكه مىگفتى كه بيگارى ز گردون مىكشد * چرخ گردونش به زير افكنده و بيگار شد\r\nآنكه در نخوت فراتر رفته بود از جبرئيل * جبرئيلش پر بكند و سرنگون در نار شد\r\nآنكه قهرش لرزه‌ها افكنده بودى در جهان * ناگهان مقهور قهر قاهر قهّار شد\r\nبود پايش در زمين و سر فراتر ز آسمان * رفت بالا تا بدان جايى كه روزش تار شد\r\nپهنهء گيتى برايش تنگ‌تر از گور گشت * آن شهنشاهى كه بختش چند روزى يار شد\r\nطوطى گلزار نخوت ، بلبل باغ غرور * مرغ بىبال‌وپر و بىبانگ و بىمنقار شد\r\nآنكه اندر آستانش چون گدا بودى شهان * لاجرم همچون گداى كوچه و بازار شد\r\nقاشق و چنگال و ميز و دست‌شويى از طلا * بهر نانى راهىِ منزلگه اغيار شد\r\nگشت بيدار عاقبت آن خفته اندر سى و هفت * دير شد زيراكه بهر لحظه‌اى بيدار شد \r\n\r\nبهار عمر\r\n عيد است و بهار و نوبت جشن و سرور * شادى و نشاط بر تو يابند حضور\r\nشادان گذرد تمام عمرت چو بهار * محنت نكند ، خدا كند بر تو عبور \r\n\r\nنقش جمال\r\n از روز ازل كه آفرينش كردند * عقل و خرد و كمال و بينش كردند\r\nتا نقش جمال تو ملائك ديدند * در سجده شدند و آفرينش كردند \r\n\r\nجبر و جفا\r\n من نامده‌ام به ميل خود در دنيا * نه زندگىام ز روى ميل است و هوا \r\n\r\n","description":"","footnote":"","page_name":" 97 ","page_number":97},
  {"content":"\r\n\r\n و آن روز كه مىروم نه ميل است و رضا * اين آمد و شد به حكم جبر است و قضا \r\n\r\nنادارى\r\n چو دستت مىرسد روز جوانى * بكوش اندر خوشىّ و شادمانى\r\nبراى روز پيرى هم بينديش * ندارى بدتر است از ناتوانى \r\n\r\nفروتن باش\r\n هرآن شاخى كه بارش بيشتر بى * فرو رفته درون خويش‌تر بى\r\nفروتن باش چون شاخى پر از بار * « منم گفتن » روان را نيشتر بى \r\n\r\nگل‌هاى شادى\r\n چو رويت بنگرم دلشاد باشم * ز بند بيش و كم آزاد باشم\r\nگلستانم پر از گل‌هاى شادى * به آب وصل تو آباد باشم \r\n\r\nدرنگ چيست ؟\r\n بيا ساقى تهى شد ساغر از مى * درنگت چيست پيش آور پياپى\r\nنمىبينى كه چرخ تيزرفتار * پياپى بگذراند بهمن و دى \r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nپرواز ( 1333 )\r\nعليرضا اخلاقى باقوجرى ، فرزند محمّد رضا ، كه براى شعر خود تخلّص « پرواز » را برگزيده است ، در چهارم شهريور ماه 1333 شمسى در محلّهء عيدگاه مشهد ديده به جهان گشود .\r\nاخلاقى دربارهء زندگى و انگيزهء سرايش شعر و فعاليّت‌هاى ادبى و هنرى خود شرحى براى نگارنده نوشته كه بهتر ديدم همان را با اندك كاستى و تغيير بياورم :\r\n« شايد بتوان گفت كه من از همان روزهاى نخستين با شعر آشنا بوده‌ام . مادر بزرگ سيّده‌ام « بىبى » و مادرم « زهرا » اوّلين كسانى بودند كه با موسيقى و وزن لالايىهاى محلّى آسمان رؤياهاى كودكىام را ستاره باران كردند .\r\nپدرم نيز به گونه‌اى غريزى وزن و قافيه را به خوبى مىشناخت . با آنكه زندگى سخت و توان فرسايش به او اجازه سوادآموزى نداده بود ، در مكتب‌ها و كلاس‌هاى شبانه در جُست‌وجوى سوادى بود تا بتواند آنچه را در سر دارد ، بر كاغذ سپيد آرزوهايش بنويسد و . . . نوشت . امّا كم‌سوادى به او اجازهء مطرح شدن نداد . در شعر مهم‌ترين يادگارش تقديرنامه‌اى از دانشگاه مشهد است . من كودكى بيش نبودم كه يكى از مثنوىهاى خاطره‌انگيزش را ويرايش كردم تا او ، با شوق بسيار آن را به پيك پست بسپارد . او كه تقديرنامه‌اش را گرفت ، من تازه در كوچه‌هاى شعر ، دست به ديوار به راه افتاده بودم . اين « ذوق » ارزشمندترين ميراث پدرم بود كه خوشبختانه در خانوادهء\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nما دست به دست مىشود .\r\nاز سال‌هاى دور ، شعر را مىشناختم ، امّا سرايش را باور نداشتم . اوّلين بارى كه سروده‌اى را شايسته نگهدارى يافتم ، تابستان سيزده‌سالگىام را مىگذراندم و به شيرينىهاى نوجوانىام مىانديشيدم كه صفحهء آغازين ديوان شعرم با سيزده بيت در قالب مثنوى شكل گرفت . تا پايان دوران دبيرستان ، گاهى شعر به سراغم مىآمد ، امّا وقتى از زادگاهم راهى تهران شدم ، تقريبا روزى نبود كه اين يار هميشگى به من سر نزند ؛ به ويژه آنهايى را بيشتر خصوصى و عاشقانه‌اند و به سال‌هايى مربوط مىشوند كه تحصيلات دانشگاهىام را به پايان رسانده بودم و خود را آمادهء ازدواج مىديدم .\r\nآن سال‌ها چون امروز شور « شعر » و « نثر » دمى رهايم نمىكرد . با « رياضى » آغاز كرده بودم و با « علوم » به پايان برده بودم ، امّا « ادبيّات » همچنان مرا با خود مىبرد .\r\nهمسرم شعر دوست و شعرشناس بود . با هم سختىهاى بسيارى را تاب آورديم تا آبديده شديم . او به فرزندانمان پرداخت و من با دغدغه‌هاى بىامان ، پخته نشده سوختم .\r\nغم « نان » بارها مرا از شعر دور كرد ، امّا اين فراق را چندان تاب نياوردم . باز در شب‌هاى عاشقانه تنهايىام ، شعر آمد و دستم را گرفت . راز و نياز شبانه و گشت و گذار سحرىام را نوشتم تا چيزى از من ، شايد به يادگار بماند . امّا « غم نان » خود و خانواده‌ام را هرگز با « قلم » درمان نكردم . از حسابدارى و كارمندى تا مديريّت يك واحد توليدى پوشاك ورزشى ، راه‌هاى بسيارى را آزمودم و در اوقات فراغت به ذوق ادبىام اجازهء خودنمايى دادم ؛ زيرا با اين باورم كه از قلم نان خوردن بال « پرواز » را مىشكند .\r\nرمان « سال‌هاى بىپناهى » را نوشتم كه در سال 1372 منتشر شد ؛ سال‌هايى است كه مسئول صفحهء شعر هفته‌نامهء « پهلوان » و دبير سرويس سينمايى همين نشريه هستم . به سينما نيز در تصوير و صحنه درود مىفرستم كه آن را كامل‌ترين هنر مىدانم . سيزده قسمت نمايش « دنياى جوان » شبكهء اوّل ، و سيزده ميان پردهء نمايشى\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nبهداشتى را هم‌ميهنانم از من به تماشا نشسته‌اند . يك سريال بلند تلويزيونى به نام « دو سوى عشق » نيز به قلم من در حال تهيّه است و . . . نوشته‌هاى بسيارى در انتظار چاپ و تصوير شدن لحظه‌شمارى مىكنند . « سال‌هاى بىپناهى » قرار است ده جلد باشد . امّا هنوز با شعر پرواز مىكنم و ديوانى آمادهء چاپ دارم و هر شب انتظار مىكشم تا شعرى تازه از راه برسد . »\r\n\r\nمعراج عشق\r\n ما را به تهمت تو سرِ دار مىكنند * با دار و سر ضيافت « سردار » مىكنند\r\nيارى نموده‌اى كه چنين عزّتى مراست * كاين‌سان مرا روانهء ديدار مىكنند\r\nبيمار هجر بوده‌ام اين سال‌ها كه رفت * اينك مرا به وصل تو تيمار مىكنند\r\nاين مردمان كه بر در « نام » تو خفته‌اند * ما را به صبح « روى » تو بيدار مىكنند\r\nبا خشم و سنگ سادگى خويش مىزنند * امّا همه به عشق تو ايثار مىكنند\r\nوين شحنگان كه برخى و فرمان‌بر تواند * با يك اشارت تو همه كار مىكنند\r\nبا تازيانه‌ام به نوازش گرفته‌اند * خوش مىزنند و خنده‌ى بسيار مىكنند \r\n*\r\n اشكى به گونه مىچكد و اشك شوق نيست * زجرى بود كه اين دوسه تن ، يار مىكنند\r\nسنگى نمىزنند و نگاهى نمىكنند * سر را فرو فكنده و انكار مىكنند\r\nدانند اين كسان كه پس پردهء سكوت * خود را اسير دوزخ دادار مىكنند\r\nاز راز عشق باخبرند و حكايتى است * كاين آشناى عشق ، تو را خوار مىكنند\r\nاى يار باز كن در معراج عشق را * ما را حكايتى است كه تكرار مىكنند \r\n\r\nدل‌نمك\r\n شب و خيال و خاطره ، بيا به هم‌صدايىام * رها نمىكنم تو را ، كه تشنهء رهايىام\r\nسحر شد و نيامدى ، عزيز دلرباى من * كنون دگر همه « دل » ام بيا به دلربايىام \r\n\r\n","description":"","footnote":"","page_name":" 101 ","page_number":101},
  {"content":"\r\n\r\n هزارويك‌شب دگر ، به ماه خيره مىشوم * كه انتظار مىبرد ، به باغ دلگشايىام\r\nز خود برون شدم بيا ، كه ابر تيره مىرسد * چرا جدا نمىكنى ، از اين همه جدايىام\r\nمن از تو گر نگفته‌ام ، اسير ناتوانىام * تويى كه شاعر منى ، بيا به هم سرايىام\r\nهوا پر از حضور توست ، تو در حوالى منى * كه ماه نقره‌گون شده ، به شام آشنايىام\r\nتو چشمه‌هاى روشنى ، نهفته در دلِ نمك * حضور ابر و سبزه در كوير بىريايىام\r\nبكش به خود دل مرا كه « دل‌نمك » شود دلم * زلال‌تر ز آينه ! غريق رونمايىام\r\nز مرز نور تا عبور ، گذر به وادى حضور * نيامدى ، من آمدم ، كنون همه خدايىام \r\n\r\nعتيقهء دل من\r\n سكوت من به شب بىستاره مىماند * دلم به پردهء آن ابر پاره‌پاره مىماند\r\nستارهء غم من پشت ابر پنهان است * « اميد » آينه ، امّا به خاره مىماند\r\nچگونه با تو بگويم كه از چه مىنالم * حجاب بين من و تو به باره مىماند\r\nمن از مسافت احساس با تو دلگيرم * حضور تو به شب يادواره مىماند\r\nعتيقهء دل من صيقل از تو مىگيرد * نگاه تو به بعيد هزاره مىماند\r\nبروب گرد دل باستانىام اى يار * كم از كم اينكه به حجمى نگاره مىماند\r\nبه دست‌هاى حريرى مرا جلايى بخش * بكش بكش به نسيم بهاره مىماند\r\nمرا به موزهء احساس خود پناه بده * كه حسن وصل به عمر دوباره مىماند\r\nاگرچه با من و تو يك هزاره گم شده است * وصال تو به وجود هماره مىماند\r\nتو خود مسيح منى ، با تو زندگى از نو * به شوق خفتن در گاهواره مىماند\r\nشكسته باد سر چرخ در برابر عشق ! * بدون عشق ، جهان نيمه‌كاره مىماند \r\n\r\nبه‌سوى خورشيد\r\n خورشيد مىتابيد و ما در سايه بوديم * در سايهء انديشه‌اى بىپايه بوديم\r\nصد ماه ، مىچرخيد بر گرد سر ما * اندوهناك مَهبطى بىمايه بوديم \r\n\r\n","description":"","footnote":"","page_name":" 102 ","page_number":102},
  {"content":"\r\n\r\n صدها چراغ روشن سيّاره مىمُرد * دلبسته خاكىِ پر از آرايه بوديم\r\nما ، راندگان از جنّت آغوش مادر * خرسند دستِ مهربانِ دايه بوديم\r\nدر درّهء گندم فرو رفتيم و . . . رفتيم * وقتى كه ما با ابرها همسايه بوديم\r\nعين بهشتى را كه با گندم ، سپرديم * مىشد به دست آورد و بىسرمايه بوديم\r\nبا صد زلالى بايد از صافى گذر كرد * ما ، لايه اندر لايه اندر لايه بوديم\r\nدر خاك پوسيديم و بارانى نباريد * چشم انتظار بارش يك‌آيه بوديم\r\nمن مىروم ، خورشيدها چشم انتظارند * بايد ببينم ، ازچه‌رو در سايه بوديم \r\n\r\nعشق و ديگر هيچ\r\n من از عشق ، با درد هم‌بازىام * تو اى مرگ ! تا چند مىتازىام ؟\r\nپريش از هجوم تو ، من نيستم * كه عمرى به همراه تو زيستم\r\nتو چون پوست ، بر جان من بوده‌اى * مرا با تن خويش اندوده‌اى\r\nچو از خارش مرگ انباشتم * به ناخن سر پوست برداشتم\r\nبه چنگال كاويدم اين پوست را * كه شايد بيابم ره دوست را\r\nكشيدم ، كشيدم به چنگال خويش * نه انديشه كردم بر احوال خويش\r\nبه خون دركشيدم تن خويش را * پريشيده عقل كج‌انديش را\r\nسر ناخنم ، پوست را بردريد * چو فوّاره خون از رگم برجهيد\r\nپسِ پشتِ خون ديدم آن راه را * گزيدم ، گدار گذرگاه را\r\nچو فوّاره پيچان به خود در شدم * وز آن‌سوى آيينه‌ها برشدم\r\nعروج من از چاه آغاز شد * درِ پشتِ آيينه‌ها باز شد\r\nاز اين سوى تا سوى او راه نيست * تفاوت به‌جز گردى چاه نيست\r\nاگر تو از اين‌سوى گردش كنى * هماره در اطراف چرخش كنى\r\nو گر پاى را اندكى پس كشى * به جان ، سطح آيينه را مَس كشى\r\nز مرز قرينه گذر مىكنى * به اعماق هستى ، سفر مىكنى \r\n\r\n","description":"","footnote":"","page_name":" 103 ","page_number":103},
  {"content":"\r\n\r\n*\r\n گذر كن از آيينه و نور شو * نظرهاست سوى تو « منظور » شو\r\nجدالى به پا كن خود و خويش را * در افكن ز پا ، خويش بدكيش را\r\nرسى تا بدان كهكشان غريب * شگفت‌آور است آن جهان غريب\r\nسراسر همه نور ، نور است و نور * نه خورشيد نزديك ، نه ماه دور\r\nستاره است هرجا كران تا كران * شكسته است ، بُعد زمان و مكان\r\nشب و روز با هم برابر شده * كوير از نم ابرها ، تر شده\r\nبهار و زمستان درآميخته * به يك خوشهء نور آويخته\r\nبه هر نقطه درياى شعر روان * فضا ، مملو روح رامشگران\r\nجهانى است ، لبريز از تازه‌ها * برون از حد و مرز اندازه‌ها\r\n« بهشت » از تماشاش حيران شده * « جهنّم » ز اندوه ويران شده\r\nعروسىِ زوجِ « فراق » و « وصال » * جهان حجله‌گاه است و عمرى مجال \r\n*\r\n نمىگويم آن‌سوى ترها ، كجاست * گمان مىبرى كاين همه ، ادّعاست\r\nتماشاگه دل ، سرو سينه نيست * گذرگاه ، جز راه آيينه نيست\r\nتو گر اصل خواهى خودت را بجوى * و گر وصل خواهى ره « عشق » پوى\r\nكه عشق است نيروى جذب و وصال * به‌جز عشق بر پاى ماندن محال\r\nهمه عشق ، اين عشق افسانه نيست * به‌جز عشق مبنا و پايانه نيست \r\n\r\nققنوس رويِش\r\n من تك‌درخت سبز كويرى پرآذرم * در عشق ريشه دارم و از جنگلى سرم\r\nبا ريشه‌ام در آتش و مست از مى عطش * در رقص عاشقانه رها گشته پيكرم\r\nمىسوزم از حرارت هر روز آفتاب * خود ، گويى از قبيلهء خورشيد خاورم\r\nپا تا به سر در آتشم و مست و سرخوشم * از بوته‌هاى مانده بپرسيد اخگرم \r\n\r\n","description":"","footnote":"","page_name":" 104 ","page_number":104},
  {"content":"\r\n\r\n در پرپر غروب كه آتش به كام نيست * خاكستر و جرقّه و باد است و پَرپَرم\r\nآرامش نشستن و آغاز گريه‌هاست * گاه طلوع ماه كه خاكسترى ترم\r\nهر شب نسيم عشق مرا تازه مىكند * رازى است با نياز من و ناز اخترم\r\nمن با نسيم مىوزم از هر كرانه‌اى * در لابه‌لاى لذّت « بودن » شناورم\r\nشب تا سحر ، كوير و من و سوز عاشقى * غوغاى « اشك و خنده » و سوز مكرّرم\r\nشب ، زادن دوباره و روزم به سوختن * ققنوس رويش‌ام من و اين‌سان تناورم\r\nهنگامه‌اى است راز و نياز شبانه‌ام * پاداش آنكه « عشق » نشسته به باورم\r\nاى عشق ، عشق ! بىتو اگر يك‌نفس كشم * جان از هجوم صاعقه‌اى در نمىبرم \r\n\r\nگِل‌آلود تو بودن\r\n اى اميد نازنين پاك و بىآلايش من * اى همه انديشهء آرامش و آسايش تن\r\nخاك من سرشار گل‌هاى نروييده است ، بارى * بارور گردد ، بيا تا كم كنى فرسايش من\r\nانتظار بارش تو ، كشت خاك تشنه‌ام را * بارور كن اين تب‌آلوده زمين آيش من\r\nگاه‌گاهى با نگاهى شعر باران كن ، بباران * اين چه انديشه است در تو ، ترس از گنجايش من\r\nخاك گِل خواهد شدن با آب باشد تا چه باك است ؟ * چون گِل‌آلود تو بودن ، بهترين آرايش من\r\nبا ، نواى باد و باران تو ، شايد تا ترانه * بىتو امّا پر نشد جز خش‌خشى از سايش من\r\nاى تو پيرايشگر سر شاخه‌هاى خشك و بىبر * اين زمستان هم به سر شد كى كنى پيرايش من ؟ \r\n\r\n","description":"","footnote":"","page_name":" 105 ","page_number":105},
  {"content":"\r\n\r\n هر درختى با بر آويز هزاران ميوه زيباست * كاستىها از من و از توست هر افزايش من\r\nتلخى و شيرينى هر ميوه‌ام را بيم كم باد * دست پالايشگرت گر مىكند ، پالايش من\r\nشيره‌هاى ريشه‌ام در آرزوى خواندن توست * تا بلند عشق پرسرمايه كن پيدايش من\r\nبرگذر ، آوندها تنگ است و راه شاخه‌ها دور * هر كشش از توست اى آغاز هر پيمايش من\r\nگر پسندت نيست اين گويش ، تو ديگر گونه‌اش كن * اينكه پژواك نگاه توست ، نى فرمايش من \r\n\r\n. . . نه بر پاى\r\nطناب هميشهء دار بر گردن ،\r\nمرا به كدام سوى مىكشى ؟\r\nدلّال مظلمه !\r\nكه مسلخ همارهء من - اين زمين تلخ -\r\nدر گردش است\r\nپىگرد آن سرود - انا الحقّ -\r\nچونان كه رفت آن يار سربلند\r\nما نيز مىرويم\r\nپيوسته ، راهيان رهايى\r\nدر پرواز اوجشان\r\nاين‌گونه رفته‌اند ،\r\nنه بر پاى .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nپروانه ( 1377 - 1317 )\r\nپروانه اسكندرى ( فروهر ) در سال 1317 هجرى شمسى در تهران از مادر زاد و در زادگاهش به تحصيل پرداخت و پس از گذراندن دورهء ابتدايى و متوسطه در رشته علوم اجتماعى در دانشگاه تهران به تحصيل ادامه داد و فارغ التحصيل شد ازآن‌پس به استخدام وزارت آموزش و پرورش درآمد و مأمور تدريس در دبيرستانها شد .\r\nپدر پروانه مردى آزاديخواه بود كه در زمان رضا شاه براثر مبارزه با استبداد بزندان افتاد و مادرش نيز زنى آگاه و اهل‌قلم بود و از اين رهگذر به بيدارى جامعه زنان كمك كرد .\r\nپروانه از نوجوانى با مسائل سياسى جامعه آشنا شد و در جوانى به فعاليت‌هاى سياسى پرداخت و در جريان ملّى شدن صنعت نفت به رهبرى دكتر محمد مصدق همراه با دانشجويان در مبارزات ملّى شركت جست و پس از كودتاى بيست و هشتم مرداد ماه سال 32 براثر شعارنويسى مورد ضرب و شتم قرار گرفت و در شانزدهم آذر ماه سال 38 باتفاق تنى چند از دانشجويان بازداشت شد .\r\nپروانه اسكندرى در سال 1340 با داريوش فروهر رهبر حزب ملّت ايران ازدواج كرد و در جريان متينگ سالگرد قيام سىام تير كه رهبران جبهه ملّى در زندان بسر مىبردند پروانه عضو كميته استان تهران بود و در يك سخنرانى در چهارراه ولى عصر نيز مورد ضرب و شتم پليس قرار گرفت و عدّه‌اى از دانشجويان در آن روز بازداشت\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nشدند و پروانه به نمايندگى دانشجويان به ملاقات دكتر على امينى نخست وزير رفت و نسبت به رفتار پليس اعتراض كرد .\r\nپروانه فروهر پس از پيروزى انقلاب مسؤليت انتشار روزنامه جبهه ملّى را عهده‌دار شد و همواره در مبارزات حق‌طلبانه ملت ايران شركت جست و به روشنگرى پرداخت و با شجاعت و صراحت از آرمانهاى مردم پشتيبانى كرد و اين مبارزه همچنان ادامه يافت . سرانجام در اول آذرماه سال 1377 همراه همسرش در خانه‌اش به طرز فجيعى به شهادت رسيد .\r\nپرستو فروهر درباره مادرش مىگويد : « اوّلين تصويرهائى كه از تماشاى شعر گفتن مادرم دارم به سالهاى كودكىام برمىگردد . سالهائى كه با پدر و مادرم در تهرانپارس در خانهء مادربزرگم ساكن بوديم . در خانه‌اى كه مادرم با شوق جوانه زدن بيد مجنون باغچه را نشانم مىداد ، در خانه‌اى كه طى زندان‌هاى پياپى پدرم ، دل‌گرفته از جاى خالى او اشك در چشمانش مىنشست و زير لب زمزمه مىكرد ، شعرى مىگفت در تصوير كودكانه‌ام از شعر گفتن ، نگاه سودائى مادرم كه مرطوب مىشد ، دلتنگى و شوقش كه به هم مىتنيد و جريان نرم كلماتى كه از پى هم مىآمدند با يكديگر توأم شده‌اند .\r\nتماشاى او چه لذت‌بخش بود و اين لذت شيرين كودكانه همواره در نگاهم به او زنده ماند . در تماشاى او زندگى ساده و پرمعنا و دوست داشتنى مىشد . در سينه‌اش چشمه‌اى از اميد داشت و از ايمان به آينده و هرآن‌كس كه از كنارش مىگذشت از اين چشمهء بزرگوار مىنوشيد . انسان را حرمت مىداشت ، در تصوير قهرمانان و در تلاش هرروزهء مردم ساده ، سرزمينش را دوست مىداشت ، كوهها و دشتهايش را و تاريخ مغرور و دردمندش را . »\r\nسيمين بهبهانى شاعر نامور و آزاديخواه دربارهء پروانه چنين مىگويد : « با شعر پروانه فروهر پس از فاجعهء قتلش آشنا شدم ، پيش از آن مىدانستم كه شعر مىگويد ، امّا هيچ‌گاه از زبان خودش نشنيده بودم بس‌كه فروتن بود ، او زنى با احساس ، صادق با\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nفرهنگ و ميهن‌پرست بود و آن‌چنان‌كه مىشناختمش ، يكى از نوادر ايّام . اين دو روزى كه با شعرهايش سرگرم بودم در واقع زندگى او را به صورت مكتوب مرور مىكردم كه سرشار از صداقت و شهامت بود ، تمام مدّتى كه مىخواندم بغض در گلو داشتم و اشك در چشم سخن دلش بود و بر دلم مىنشست . وطن دوستى و دلبستگى به زادگاه نيز يكى از دورنمايه‌هاى قوى شعر اوست وقتى از ايران مىسرايد انگار كه نى هفت‌بند وجودش چنگ ناهيد را به هم‌سرائى مىخواند ، سه دورنمايهء اصلى شعر امر عشق است و وطن‌پرستى و مبارزه در راه حق و آزادى . »\r\nاينك نمونه‌هائى از شعر او :\r\n\r\nآتش\r\n اى خدا آتشى گشته پنهان * زير خاكستر سرد دوران\r\nنعره در گلو گشته زنجير * نعره‌ها را به صبر است و تدبير\r\nسيل بنيان كنى خفته در ابر * آتشى زير خاكستر صبر\r\nتندبادى ، فنائى ، خروشى * تندرى ، پيكى ، آوخ سروشى\r\nماتم خنده‌ها بر لبانم * آتشى مىفشاند زبانم\r\nاى خدا آتشى خفته پنهان * تندبادى بيفروزدش جان\r\nسركشد روزى ايران بسوزد * چشم دشمن به حيرت بدوزد\r\nاين سكوت غم‌افزا خدا را * سوخت آوخ دل‌وجان ما را\r\nكاوه كو با درفش كيانى * فتح و پيروزى جاودانى\r\nسوى او اين دليران شتابند * رخ ز فرمان او برنتابند\r\nكاوهء من بيفروز آتش * گرم و سوزنده و مست و سركش\r\nدر دل تار شب پيك روزى * جان دشمن به خشمت بسوزى\r\nكاوهء من درفشى برافراز * همچو تندر بسوزان برانداز\r\nدر كنار تو ياران ديرين * گر بميرند مرگى است شيرين \r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nنوبهار آيد\r\n نوبهار آيد و گل بار آرد * باد صد بوسه ز دلدار آرد\r\nيار ، يار آيد و پيمانه زند * آتش عشق در اين خانه زند\r\nدست در دامن دلبر گيرى * مستى و عاشقى از سر گيرى\r\nاين حجاب تو و جانان ريزد * از ميان تو و جان پرهيزد\r\nآيد اميد و شود روشن روز * چشم دل پر شود از شعلهء روز\r\nدوستان بر سر ميثاق آيند * همه جان در كف و مشتاق آيند\r\nبه همه پاكى و روشن رائى * به همان سادگى و زيبائى\r\nتندرويى كه وفايش شده نام * نوبتى باز بيفتد در دام\r\nآخر اين غم به سر آيد ناگاه * طى شود محنت اين روز سياه\r\nيا رب از دفتر ايام بكن * ورق هجر پر از سوز و محن\r\nروزگار خوش پيشين بازآر * وصل آن خسرو شيرين بازآر \r\n\r\nالهى\r\n الهى به مشتاقى عاشقان * به شيدائى و مستى بيدلان\r\nالهى به دامان پاك بهار * به رخسارهء لالهء داغدار\r\nبه آن سينه‌ها كز غمى سوختند * به آنها كه از آتش آموختند\r\nبه نقشى كه جان مرا سوخته * دو چشمان مدامم به در دوخته\r\nبه لولى و شان ، دردنوشان مست * الهى به نابود و بود و به هست\r\nشراب محبت بريزش به جام * الهى تو كامش برآور مدام\r\nبلند اخترش دار چون آفتاب * كه بيدار گرداند ايران ز خواب\r\nرهائى دهد ميهن از بندگى * دهد بار ديگر به ما زندگى \r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nيا رب\r\n يا رب ز دلم صبر و ز تن تاب‌وتوان رفت * آرام دل خستهء من ، جان جهان رفت\r\nبا ياد رخت خاطر ما را چه صفا بود * افسوس كه بر گلشن ما جور خزان رفت\r\nروزى به تمنّاى نگاهى به شب آمد * شامى به ندامت به غم و سوز نهان رفت\r\nروز دگرم باز به حسرت سپرى شد * غم ماند مرا بر دل و عمر گذران رفت \r\n\r\nاى راويان\r\nاى راويان وحشت و ظلمت\r\nدر بسته\r\nپاى خسته\r\nسحرگاه بىكليد\r\nاينك خداى را\r\nفراخوان جور و مرگ\r\nآه اى كليد دار جهنم\r\nاينجا در اين ديار ستم\r\nهرچه بود ، سوخت\r\nما را از آتش خشم خدا مگو\r\nاين شام بىستاره\r\nسحر مىشود شبى\r\nاى راويان وحشت و ظلمت\r\nمن از شميم ستاره\r\nاى نسيم صبح\r\nاز نغمهء صبوح\r\nاز لاله‌هاى دشت\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمن از سرود ابر\r\nمن از زلال رود\r\nشنيدم اين سرود\r\nدور دست آمدن روز\r\nشعر بلند و روشن بيدارى\r\nصبح سپيد رادى و آزادى\r\n\r\nبوى زندگى\r\nبوى دلپذير و آشناى زندگى\r\nدر سراى ما\r\nآوخ ، آوخ\r\nديرگاهى است ، چونان دلمهء خون ، چندش‌آور شده است\r\nو ما تن رها كرده‌ايم از زيستن\r\nكه اين خود نه زندگى است ،\r\nشريان مرگ است ، تلخ و خاموش\r\nاينجا ، در اين ظلام\r\nما زندگان مرده\r\nبه جاى زندگى\r\nمرگ را مزمزه مىكنيم\r\nو هر روز در تلخى ستم\r\nو در چارچوب قفس زيستن را\r\nبه بهانهء تازه‌اى از ياد مىبريم\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nچه غم آلوده شبى\r\nچه غم آلوده شبى\r\nشبى از دشنه و از دشمن پر\r\nگُرده‌ها زير فشار شب خم\r\nسينه‌ها از غم شب خسته و زار\r\nنه نسيمى ، نه نواى مهرى\r\nنه اميدى ، نه صداى پاكى\r\nشبى اين‌سان خاموش\r\nشبى اين‌سان خونين\r\nشبى اين‌سان ز كژانديشى پر\r\nدر كدامين تاريخ\r\nمىتوان يافت دگر\r\nدر همه خلوت اين شام سپاه\r\nكز سيا نوحهء زنها بدتر\r\nو ندرين ظلمت محض\r\nكه جدا مانده ز موج و نجوا\r\nكورسوئى نه ، شهابى نه ، سرابى هم نه\r\nبه كدامين اميد ، مىتوان ديگر بود\r\nبه كدامين فرياد مىتوان سينه سپرد\r\nبه چنين تيره شبى\r\nنتوانى آويخت\r\nژنده پيراهن خويش\r\nخشم طوفان مددى\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nرعد و بوران سببى\r\nتا بميرانى ديو ، تا بسوزانى دد\r\nو برآرى خورشيد\r\nاز دماوند بلند .\r\n\r\nدر من\r\nدر من صداى زلزله مىآيد\r\nدر من صداى صاعقهء سرخ انفجار\r\nدر من صداى سايش دندانه‌هاى مرگ\r\nدر من هراس قطع نفس‌هاى آخرين\r\nدر من گسسته است\r\nتا راز توان و پود\r\nدر من ستاره‌اى به زمين مىكشد مرا\r\nمن لحظه‌هاى مرگ مدامم\r\nبا نبض كند ،\r\nساعت ديدار مرگ از درون مغز من آواز مىدهد\r\nرفتن گريز نيست\r\nاز ماندنم چه سود\r\nبىسربلندى و غرور\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nپرهيزگار ( 1316 )\r\nابراهيم پرهيزكار ، فرزند حبيب ، در بيست و پنجم بهمن‌ماه سال 1316 شمسى در محلهء علياى كازرون در خانواده‌اى كشاورز پا به عرصهء حيات گذاشت ؛ تحصيلات دورهء ابتدايى را در زادگاهش فراگرفت و چون قادر به ادامهء تحصيل نبود ، ناگزير مدرسه را رها كرد و در كار كشاورزى به يارى پدر شتافت .\r\nپرهيزكار چندى بعد به وسيلهء دايىاش ( باشى كرباسى ) به شغل قنادى گماشته شد و در سال 1332 به شيراز رفت و مدّت دو سال در همين شغل به كار پرداخت و در سال 1337 به تهران رهسپار شد و بار ديگر در همين پيشه اشتغال ورزيد ، تا جايى كه در حرفهء قنادى مهارت يافت و به عنوان « خليفه » يعنى استاد شيرينىپز ، شناخته شد .\r\nپس از دو سال به علّت عارضه‌اى كه در چشمش پديدار گرديد ، به زادگاه خود بازگشت و در خانهء خود و به تهيّه و توليد شيرينى همّت گماشت و براى كازرون و شيراز و تهران سفارش مىپذيرفت .\r\nپرهيزكار در جوانى به ورزش در زورخانه پرداخت ، ازآن‌پس در باشگاه نادر تهران در رشتهء وزنه‌بردارى زير نظر مربّى معروف ، مصطفى واعظ تهرانى ، به تمرين پرداخت . سرانجام در استان فارس در وزن 54 كيلوگرم به مقام قهرمانى رسيد و بعد در سطح كشور رتبهء اوّل را حايز گشت .\r\nپرهيزكار با جهان پهلوان تختى دوستى داشت و در سال 1346 ، پس از مرگ\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nغلامرضا تختى ، به قول خودش ورزش را بوسيد و كنار گذاشت و در سوك او مرثيتى سرود كه در مقطع آن مىگويد :\r\n دشمنت كشت تو را خودكشى اعلام نمود * انتقام تو بگيريم از آن دشمن پست \r\nو به خاطر همين بيت تحت تعقيب قرار گرفت و تصوير بزرگ تختى را هم كه در مغازه‌اش نصب كرده بود ، گرفتند .\r\nپرهيزكار از بيست و دوسالگى قريحهء شعر در او بيدار گرديد و به سرودن شعر پرداخت . بااين‌كه از سواد كافى برخوردار نيست ، امّا اشعارش از لطف و جاذبه‌اى خاص برخوردار است . وى در انواع شعر طبع‌آزمايى كرده و چون به ائمهء اطهار عليهم السّلام اخلاص كامل دارد ، اشعار زيادى در مدح و منقبت خاندان پيامبر سروده است .\r\nپرهيزكار در سال 1348 ازدواج كرد و ثمرهء آن هشت فرزند مىباشد به نامهاى :\r\nنيلوفر - ايمان - پيمان ( در نيروى هوايى ) ، آذردخت ( دانشجوى دانشگاه اصفهان ) ، نرجس ( پيش‌دانشگاهى ) ، نسرين ( دبيرستانى ) ، امين ( دبيرستانى ) ، نوشين ( دبستانى ) .\r\n\r\nگلشن اميد\r\n مهدى بيا بيا كه جهان انتظار توست * خلق جهان به قيمت جان در كنار توست\r\nدر انتظار روى تو اى گلشن اميد ! * پروانه‌وار قلب همه بىقرار توست\r\nاى گلشن هميشه بهار ، اى طلايه‌دار ! * معيار عشق‌ورزى ما ، در عيار توست\r\nخون شهيد عشق تو را مىدهد نويد * پاكان اين ديار همه جان نثار توست\r\nدنيا به احترام تو ايجاد كرده حقّ * ليل و نهار بارقه‌اى از وقار توست\r\nقرآن كه آيه آيهء آن رهگشاى ماست * در بين مسلمين سند افتخار توست\r\nنام تو بر كتيبهء دل‌ها نوشته‌اند * هر نغمه‌اى كه مىشنوم از هزار توست\r\nاى صاحب شريعت دين نبى ! بيا * زيراكه عدل در كنف ذو الفقار توست\r\nچندين بهار آمد و چندين بهار رفت * خرّم‌دلى كه خرّمىاش از بهار توست\r\n« پرهيزكار » مهدى موعود ما كجاست ؟ * آرى ، هميشه در بر و اندر كنار توست \r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nنواى ديگر\r\n من از خمخانهء هستى شرابى ناب مىخواهم * درون آتش افتادم ز ساقى آب مىخواهم\r\nخودم گفتم بسوزانم كه از خاكستر جسمم * گهى اكسير و گاهى كيمياى ناب مىخواهم\r\nگنهكار و پشيمانم ، ز حال من چه مىپرسى ؟ * شفاعت از شهيد صحنهء محراب مىخواهم\r\nدرون آتش و آبم چه حاصل عمر بىحاصل * من از اين عمر بىحاصل دلى بىتاب مىخواهم\r\nاگر شد ديده‌ام كم نور ، جبر زندگى اين بود * ز چشم روشن دل نور عالمتاب مىخواهم\r\nگلستان اديبان هركدامش نكهتى دارد * ميان گلشن ياران ، گل كمياب مىخواهم\r\nتفأل مىزنم ديوان شعر خواجهء شيراز * ز افكاربلندش خامه‌اى شاداب مىخواهم\r\nز تمثالم نگهدارى كن اى فرزند فرزانه ! * كه بعد از مُردنم آن را درون قاب مىخواهم\r\nمن از دنياپرستان جهان بيزارِ بيزارم * به درگاه خدا آرامش اعصاب مىخواهم\r\nبه دريايى درافتادم كه صدها موج خون دارد * ميان موج خون تك‌گوهرى ناياب مىخواهم\r\nبه بام سينه ، مرغ دل سرود حزن مىخواند * شب قدر است امشب ديده‌اى بىخواب مىخواهم\r\nبلى « پرهيزكار » امشب نواى ديگرى دارى * طنين ناله‌ات در پرتو مهتاب مىخواهم \r\n\r\nگرداب خطر\r\n به نظرگاه تو هركس كه نظر اندازد * همچو من خويش به گرداب خطر اندازد\r\nعاشق آن نيست كه عشقش هوس‌آلود بود * عاشق آن است كه در پاى تو سر اندازد\r\nجز من مىزده ايثار ندارد ، دگرى * كشتى عشق به درياى هنر اندازد\r\nسعى كردم نشوم رام دل سركش خويش * آتش عشق به جان شور و شر اندازد\r\nمن نديدم به جهان همچو تو شيرين سخنى * شهد لب‌هاى تو رونق ، ز شكر اندازد\r\nجز من و دل كه دو ديوانهء صحراگرديم * سنگ خارا چه كسى پاى گهر اندازد\r\nهر عقابى كه به سر قلّهء عشق تو نشست * پَرِ خود را به كف پاى بشر اندازد\r\nگر بخواهد بكشد نقش تو نقّاش يقين * جاى عكس رخ تو قرص قمر اندازد\r\nبا كه گويم ؟ غم دل ، غير تو اى مظهر ناز ! * نازنين ، ناز تو خونم به جگر اندازد \r\n\r\n","description":"","footnote":"","page_name":" 117 ","page_number":117},
  {"content":"\r\n\r\n عهد كردم نروم در پى دل ، امّا باز * شوق وصلت به سرم شور دگر اندازد\r\nبرق غيرت كشدم يا غم هجر تو مرا * چون ببينم دگرى بر تو نظر اندازد \r\n\r\nانتظار سرنوشت\r\n روز و شب در انتظارم ، انتظار سرنوشت * چون رقم زد روزگارم ، روزگار سرنوشت\r\nهر گل سرخى كه مىرويد ، خزان آرد بهار * هم خزان دارد جهان ، هم نوبهار سرنوشت\r\nخامه‌دار اين جهان بر سرنوشتم خامه زد * بىتفاوت نگذرم من از كنار سرنوشت\r\nهرچه را آيد خوش آيد ، سرنوشتم اين بود * مىكشم بر دوش خود اين كوله‌بار سرنوشت\r\nدل نمىبندم به دنيا چون كه دنيا فانى است * هستى عالم شود گم در غبار سرنوشت\r\nگردش گردون نمىماند به كام مرد حقّ * چون سر حلّاج مىماند به دار سرنوشت\r\nقادرى بر هرچه مىخواهى ، مكن آزار دل * دل شكستن كى بود قول و قرار سرنوشت\r\nكاوهء آهنگرى كو ؟ تا كه با كردار خويش * آبرو بخشد وقارش بر وقار سرنوشت\r\nديدهء شب‌زنده‌دار من گواهى مىدهد * با دعاى نيمه شب‌ها در ديار سرنوشت\r\nبا نيايش هايمان در نيمهء شب‌هاى تار * مىتوان از هم گسستن اعتبار سرنوشت\r\nتا گل زيبا نرويد ، باز كى پرپر شود * آفرين بر دشت تقدير و به كار سرنوشت \r\n\r\nبه مناسبت ميلاد امام رضا عليه السّلام گل بريز !\r\n روز ميلاد است اى باد بهاران گل بريز ! * در قدوم حضرتش همراه ياران گل بريز !\r\nاى مؤذّن ، نغمهء « اللّه اكبر » سر بده * بر سر و روى نگار روزه‌داران گل بريز !\r\nآفتاب معرفت از شرق عشق آمد برون * اى درخت باغ دين ، از شاخساران گل بريز !\r\nكوكب هفت آسمان و قبله‌گاه هشتمين * گشته گيتى از جمالش نورباران ، گل بريز !\r\nمكتب توحيد از نام رضا زينت گرفت * اى صبا ، بر لاله‌زار گلعذاران گل بريز !\r\nاز گلستان نبىّ ، موسى الرّضا آمد پديد * پيش پاى ضامن آهو فراوان گل بريز ! \r\n\r\n","description":"","footnote":"","page_name":" 118 ","page_number":118},
  {"content":"\r\n\r\n سنبل مويش بود فصل بهار عارفان * مظهر عشق آمده ، اى نوبهاران گل بريز !\r\nروز ميلادش مصادف شد به ايّام بهار * بىقرارم ، اى قرار بىقراران گل بريز !\r\nساقى ميخانهء عرفان به بزم عاشقان * دست افشان كن و با مىگساران گل بريز !\r\nاى سوار توسن انديشه ميداندار عشق * در ركاب يكّه‌تاز تكسواران گل بريز !\r\nدوستدار عترت و قرآن به يُمن مقدمش * روى كلكش كوچك پرهيزكاران گل بريز ! \r\n\r\nديوانهء عشق\r\n تابيدن مهر تو در اين خانه مرا بس * گنج رخ تو در دل ديوانه مرا بس\r\nاى خالق يكتا كه تو رحمان و رحيمى * لطف و كرمت در بر كاشانه مرا بس\r\nعاشق شده‌ام عشق تو در ديده هويداست * بر درگه تو ديده چو پروانه مرا بس\r\nدر عشق تو چيدن چون قصّه و افسانه شدم من * با ياد رُخت قصّه و افسانه مرا بس\r\nعمرى است كه دُردىكش ميخانهء عشقم * در نيمه شبان ، نالهء مستانه مرا بس\r\nانگشت‌نما گشتم و ديوانهء عشقت * يا ربّ ! لقب عاشق ديوانه مرا بس\r\nديوانهء عشق تو كجا در پى عقل است * ديوانه ترم كن كه تو فرزانه مرا بس\r\nجان بر سر پيمان ازل دادن عاشق * اين دعوت حق در بر جانانه مرا بس\r\nپيمان من و دوست اگر بستهء مويى است * يك جرعهء مى در بن پيمانه مرا بس\r\nجز نام تو در بين لبم هيچ نگنجد * چون دوست تويى ، گر همه بيگانه مرا بس \r\n\r\nدر سوگ تختى\r\n آه و افسوس دريغا كه برفتى از دست * خبر مرگ تو تختى ! كمرم را بشكست\r\nپيكر سرو تو در گور سيه جاى گرفت * روح جان‌پرور تو در ابديّت پيوست\r\nابن باويه « 1 » تو را تا به ابد مهمان كرد * بر سر تربت تو خرمن گل‌ها بنشست\r\nشادىافزاى بُدى ، مردم ايران يك‌عمر * از چه لب‌بسته و خاموش شدى بلبل مست \r\n\r\n\r\n","description":"","footnote":"\r\n( 1 ) - ابن باويه مقصود گورستان ابن بابويه تهران است كه تختى در آن مدفون گرديد .\r\n","page_name":" 119 ","page_number":119},
  {"content":"\r\n\r\n واى اگر بابك تو حال پدر را پرسد * گويمش مرد خدا بود ، خدا را بپرست\r\nپورياىِ ولىِ دور زمان بشكستى * پل معروف « كولايف » « 1 » كه آهن بشكست\r\nدشمنت كشت تو را خودكشى اعلام نمود * انتقام تو بگيرم از آن دشمن پست \r\n\r\nهنوز\r\n هنوز طبع لطيفم هزار دستان است * به طرف باغ و چمن بلبلى غزلخوان است\r\nاگرچه پيرم و پايان عمر نزديك است * هنوز در خم زلفى دلم گروگان است\r\nاگرچه ديدهء سر ، كم فروغ گشته ، ولى * دو چشم روشن قلبم هنوز تابان است\r\nمن از ديار دل‌افسردگان سفر كردم * براى آنكه دلم پايبند عرفان است\r\nنفير باد خزان گرچه داده بر بادم * هنوز باغ غزل‌هاى من گل‌افشان است\r\nهنوز مرغ دلم ميل بوستان دارد * هنوز سينهء پاكم سراى ايمان است\r\nمكن ملامتم اى همنشين ! كه در دنيا * هنوز يوسف جانم درون زندان است\r\nهنوز شبنم اشكم شبانه مىريزد * هنوز چشمهء چشمم صفاى بستان است\r\nبمان ز بعد من ، اى شعر ! جاودانى باش * اگرچه عمر من خسته رو به پايان است \r\n\r\nشرمسار\r\n مست ديدار توام ، اى يار نتوانم نشست * بىرُخت در پهنهء گلزار نتوانم نشست\r\nروز و شب ورد زبانم نيست غير از نام تو * عاشق يارم ، بَرِ اغيار نتوانم نشست\r\nهمچو مجنون در بيابان با جنون خو كرده‌ام * سرخوش از عشق توام يكباره نتوانم نشست\r\nدرد از درمان گذشته ، اى حكيم دردها ! * چون طبيب من تويى ، بيمار نتوانم نشست\r\nبىخود از خود گشته‌ام ، از خويشتن بيگانه‌ام * مى نمىنوشم ولى ، هشيار نتوانم نشست\r\nدل خريدار متاع عشق جان‌افزاى توست * منتظر هرگز سر بازار نتوانم نشست \r\n\r\n\r\n","description":"","footnote":"\r\n( 1 ) - كولايف : از قهرمانان شوروى است كه وقتى با كمرش پل مىبست ، كسى آن را نمىتوانست خم كند يا به خاك بنشاند ، ولى تختى شكست .\r\n","page_name":" 120 ","page_number":120},
  {"content":"\r\n\r\n جز تو در خاطر نمىگنجد مرا پيغمبرى * نقطهء دل چون پرِ پرگار نتوانم نشست\r\nعاقبت سنگينى بار گنه پشتم شكست * نااميد ، اى محرم اسرار ! نتوانم نشست\r\nروسياهم اى خدا ، بااين‌همه شرمندگى * در حضور احمد مختار نتوانم نشست \r\n\r\nدر راه با خدا\r\n در راه خداى ، نقد جان بايد داد * در بوتهء صبر ، امتحان بايد داد\r\nخواهى كه شوى در دوجهان محرم دل * سر در ره دوست ارمغان بايد داد \r\n\r\nعشق على\r\n يا ربّ ! ز تهىدستى خود غمگينم * شيطان نكند رخنه مرا در دينم\r\nاى بار گنه ، پشت من آزار مده * زيراكه بود عشق علىّ آيينم \r\n\r\nسيّد لولاك\r\n در نزد خدا ، سيّد لولاك علىّ است * نزد فقها معدن ادراك علىّ است\r\nاز بعد محمّد كه رسول الله است * تا بنده‌ترين اختر افلاك علىّ است \r\n\r\nكوكب احمد\r\n تا بنده‌ترين كوكب احمد زهراست * سرسلسلهء دين محمّد ، زهراست\r\nدر گلشن دين بلبل عاشق مىگفت : * در نزد خدا سرود سرمد زهراست \r\n\r\nنور خدايى زهرا عليها السّلام\r\n آيينهء ذات كبريايى ، زهراست * در كشور دل نور خدايى ، زهراست\r\nاز بعد پيمبر ، كه بود فخر بشر * خورشيد درخشان رهايى ، زهراست \r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nپزشكى ( 1364 - 1292 )\r\nشادروان كاظم پزشكى ، شاعر نامور آزادىخواه ، فرزند محمّد تقى حكيم ، در سال 1292 هجرى شمسى در شيراز چشم به جهان گشود ؛ تحصيلات ابتدايى را در دبستان رحمت و دورهء متوسّطه را در دبيرستان شعاعيّه زادگاهش به انجام رسانيد . ازآن‌پس به استخدام وزارت دارايى درآمد و مأمور خدمت در خراسان گرديد و در مشهد انجام‌وظيفه مىكرد و پس از شهريور 1320 به زادگاه خود بازگشت و همچنان در خدمت دارايى به كار اشتغال داشت .\r\nپزشكى از آغاز جوانى همكارى خود را با مطبوعات شروع كرد و اشعار و مقالاتش در روزنامه‌ها به چاپ مىرسيد و در سال 1323 ، امتياز روزنامهء « آيينهء فارس » را گرفت و چون داراى روح آزادىخواهى بود ، به نوشتن مقالات تند و آتشين عليه سياست استعمارى انگليس پرداخت و پرده از جنايات انگليس برداشت . ازاين‌روى ، دستگير و به زندان افتاد و ضمن چكامه‌اى بدين موضوع اشارت كرد :\r\n انگليسم به حبس و بند افكند * همچو شيرى به سِجنى از آهن\r\nدير ماندم به بند اجنبيان * چون به « چه » مانده نامور بيژن \r\nحملات پزشكى به سياست انگليس ، و هم به علّت بروز غايلهء جنوب و شورش برادران قشقايى ، در سال 1325 روزنامه‌اش تعطيل و خود نيز رهسپار تهران شد . وى در هنگام اقامت در تهران همكارى خود را با مطبوعات ادامه داد و مقالات و اشعارش\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nدر روزنامه‌هاى پارس ، بهار ايران ، اقيانوس ، و خورشيد ايران منتشر مىشد .\r\nپزشكى از پانزده‌سالگى به سرودن شعر پرداخت و بعد از شهريور 1320 به عضويّت انجمن‌هاى ادبى سالار و فارس درآمد و از محضر اساتيد شعر و ادب چون دكتر صورتگر ، محمّد حسين استخر ، حبيب اللّه نوبخت و محمّد صادق ستوده كسب فيض كرد و هنگام اقامت تهران در شب‌هاى شيراز در منزل معدّل حضور مىيافت .\r\nپزشكى از نويسندگان و شاعران توانا و آزادىخواه بود و با سرودن اشعار ملّى و ميهنى منويّات خود را بيان مىكرد و در سال 1343 با سرودن مسمّط و ترجيع‌بند « كلوخ‌انداز را پاداش سنگ است » در مورد قتل حسنعلى منصور ، نخست‌وزير وقت ، به صورت پلى كپى منتشر ساخت و به همين دليل مدّتى تحت تعقيب مقامات امنيتى قرار گرفت . اين مسمّط در سال 1358 در مجلهء سپيد و سياه چاپ گرديد .\r\nپزشكى شاعر پرشور و آزادىخواه بود و بااين‌كه شاعرى غزل‌سرا بود ، امّا در انواع شعر طبع‌آزمايى مىكرد . سرانجام بامداد جمعه هشتم آذرماه سال 1364 در تهران چشم از جهان فروبست و در بهشت زهرا مدفون گرديد . نام خانوادگى پزشكى را از آن روى برگزيد كه پدر و عمويش ميرزا ابراهيم ، هر دو از پزشكان شيراز بوده‌اند .\r\n\r\nراه عشق و عاشقى\r\n به رخ سياه چشمان نظر ار بود گناهى * بگذار تا گناهى ، بكنيم گاه‌گاهى\r\nهمه‌شب ستاره ريزد ، ز دو چشم بركنارم * به خيال چشم مستى ، به هواى روى ماهى\r\nشب و روز در فراقش ز تو دور بس‌كه نالم * شده دل ز غصّه كوهى ، شده تن ز رنج كاهى\r\nدل عاشقان مسكين ، مشكن بترس آن دم * كه شبى نيازمندى ، بكشد ز سينه آهى\r\nتو ز اشتباه روزى ، قدمى به خانه‌ام نه * كه رسد دلى به كامى ، چو كنى تو اشتباهى\r\nهمه عمر اى « پزشكى » ره عشق و عاشقى پو * كه به عمر خود نيابى ، به از اين طريق ، راهى \r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nبوى بهشت\r\n فروغ سينه چو تابد ز خاك پيرهنت * دو ديده خيره شود زان دو گوى موج زنت\r\nمپوش سينهء چون آفتاب خويش از من * كه ماهتاب زند سر ز چاك پيرهنت\r\nبه جان دوست كه از شوق جان برافشانم * اگر ز مهر بود ذرّه‌اى نظر به منت\r\nبه نيم‌بوسه اگر مست شد سرم ، نه عجب * شراب بوسه تراود ز غنچهء دهنت\r\nبه تيشهء مژه پيكرتراش عشق و جمال * ز موج نور تراشيده مرمر بدنت\r\nمن آزموده‌ام آن بخت نيستم ، كه شبى * چو جان ز شوق بگيرم به بر برهنه تنت\r\nز راز دلبرى خويشتن شوى آگاه * اگر در آينه بينى جمال خويشتنت\r\nهنوز بوى بهشتم دمد ز بستر شوق * ز عطر سينه و آن گيسوان چون سمنت\r\nغزل‌سراى « پزشكى » كه گويدت جاويد * سخن بگوى كه سرمست گردم از سخنت \r\n\r\nدريغ و درد\r\n به دست تفرقه افتاد آشيانهء ما * نصيب مرغ دگر گشت آب و دانهء ما\r\nدريغ و درد كه بوم سياه ذلّت و مرگ * نشست بر سر ديوار و بام خانهء ما\r\nسترد دست قضا نام ما ز لوح وجود * ز صفحهء دوجهان محو شد نشانهء ما\r\nخوش آن زمانه كه پشت زمانه مىلرزيد * ز نام كشور ايران و تازيانهء ما\r\nميان ما و رقيبان خصومتى است قديم * گمان ندار كه صلح اوفتد ميانهء ما\r\nوفا مجوى از اين خلق بىوفا كه بود * وفا حكايت سيمرغ در زمانهء ما\r\nمگر اثر ز مؤثر بشد كه سود نداد * دعاى صبحدم و نالهء شبانهء ما\r\nحيات ما بود افسانه‌اى ز غم مشحون * خوشا دمى كه به آخر رسد فسانهء ما\r\nچنان فسرد « پزشكى » مرا نهال اميد * كه بوى مرگ و فنا مىدهد ترانهء ما \r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nجوانى از دست رفته\r\n از جوانى در بساط ما دگر چيزى نماند * جز دل غمگين و آه حسرت‌آميزى نماند\r\nشد بهار زندگى سيلى خور پاييز غم * وز بهار عمر جز تشويش پاييزى نماند\r\nصبح شادى طىّ شد و در جلوه‌گاه چشم دل * منظرى جز جلوهء شام غم‌انگيزى نماند\r\nعاشقى افسانه شد ، آن‌سان كه اندر شهر عشق * نام فرهادى و شيرينى و پرويزى نماند\r\nبانگ حقّ خاموش شد وز ايزدى گلبانگ‌ها * جز طنين نالهء مرغ شباويزى نماند\r\nشعلهء شوق و نشاط افسرد ، در سيناى دل * در تنور سينه غير از آه غم ، چيزى نماند\r\nچون « پزشكى » باختى نقد جوانى بازگوى * از جوانى در بساط ما دگر چيزى نماند \r\n\r\nمام وطن\r\n شما با مام خود گر مهربانيد * به قصدش اين چنين تيغ آختن چيست ؟\r\nگر او را دوست داريد از دل‌وجان * پى مرگش بدين‌سان تاختن چيست ؟\r\nبه رغم خويش با بيگانه مردم * چو مزدوران ننگين ، ساختن چيست ؟\r\nميان دوستان ، بر سود دشمن * جدايى و نفاق انداختن چيست ؟\r\nاگر داريد دل بر مهر « دارا » * به اسكندر ، پس اين دل باختن چيست ؟\r\nوطن را حقّ بسيار است بر ما * شما را ، راز حقّ ، نشناختن چيست ؟ \r\n\r\nكلوخ‌انداز را پاداش سنگ است « 1 »\r\n برآمد بامدادان بانگ آژير * كه زد تيرافكنى منصور را تير\r\nز پا افتاد با يك تير نخجير * گشايد دست چون صيّاد تقدير\r\nدر آنجا پاى هر تدبير لنگ است * كلوخ‌انداز را پاداش سنگ است \r\n\r\n\r\n","description":"","footnote":"\r\n( 1 ) - به مناسبت قتل حسنعلى منصور سروده است .\r\n","page_name":" 125 ","page_number":125},
  {"content":"\r\n\r\n رها گرديد چون تير از كمانه * فرود آمد قضا را بر نشانه\r\nدو تير ديگر اندر آن ميانه * سر از گردن برآورد و مثانه\r\nتنش سوراخ از تير فشنگ است * كلوخ‌انداز را پاداش سنگ است\r\nبهاى نفت و بنزين را گران كرد * بسى بيداد بر خُرد و كلان كرد\r\nازاين‌رو خصم خود پير و جوان كرد * خدنگ انتقام او را نشان كرد\r\nكنونش پاره پيكر زان خدنگ است * كلوخ‌انداز را پاداش سنگ است\r\nزند زان پيش كاين آتش زباله * « يگانه » شد سوى مجلس روانه\r\nكمى زد با وكيلان نيز چانه * در اين هنگام در گوش « يگانه »\r\nيكى گفتا برونِ خانه جنگ است * كلوخ‌انداز را پاداش سنگ است\r\nوكيلان اين خبر را چون شنيدند * هراسان چون فنر از جا پريدند\r\nز هول و بيم جان بر خويش . . . * فراريدند و از هر سو دويدند\r\nچو مرگ آيد كجا جاى درنگ است * كلوخ‌انداز را پاداش سنگ است\r\nدگرگون گشت كار و بار مجلس * تهى بُد جاى مرحوم « مدرّس » كه بيند وضع آقاى مهندس\r\n« رياضى » شد ز حال و رفت از حس * سخن چون ديد از تير و تفنگ است\r\nكلوخ‌انداز را پاداش سنگ است \r\n\r\nدل رسوا\r\n تا سر به پاى آن گل رعنا گذاشتيم * پا از نشاط بر سر دنيا گذاشتيم\r\nپروانه گر كه سوخت ز شوق وصال دوست * اين رسم را ز روز ازل ما گذاشتيم \r\n\r\n","description":"","footnote":"","page_name":" 126 ","page_number":126},
  {"content":"\r\n\r\n با داغ دل چو لاله از اين دشت فتنه‌خيز * رفتيم و داغ بر دل صحرا گذاشتيم\r\nآسان نبود كندن دل از ديار و يار * دل را به ياد خويش در اينجا گذاشتيم\r\nاز ما هر آن گناه كه سرزد به روزگار * رندانه پاى آدم و حوّا گذاشتيم\r\nدر ما كسى به چشم عنايت نظر نكرد * آيينه در مقابل اعما گذاشتيم\r\nتا تافتيم روى از اين مردم دوروى * پا جاى پاى عزلت عنقا گذاشتيم\r\nبستيم لب ز قصّهء شب‌هاى هجر يار * وين قصّه را به گيسوى او وا گذاشتيم\r\nما را هرآنچه بود « پزشكى » ز هست و نيست * يكسر به راه اين دل رسوا گذاشتيم \r\n\r\nدر رثاى ميرزا محمّد قدسى شيرازى . . . دگر نيست !\r\n در انجمن آن شمع فروزندهء من نيست * پروانهء جان را ز غم او ، غم من نيست\r\nمن را همه ، اى مجلسيان سوز و غم اوست * او را همه ، اى همنفسان خود غم من نيست\r\nامشب ز چه آن بلبل شوريده خموش است * و آن مرغ خوش‌آواز چه بر طرف چمن نيست\r\nچون لالهء نوخاسته شد داغ دلم نو * اكنون كه به باغ ادب ، آن سرو كهن نيست\r\nامشب شده بيت الحزن اين محفل قدسى * كان « قدسى » فرزانهء شوريده سخن نيست\r\nآن‌كس كه شد آراسته زو پيكر دانش * آراسته امروز تنش جز به كفن نيست\r\nدر مرگ تو كس نيست كه آسودگىاش هست * از داغ تو كس نيست كه در رنج و محن نيست \r\n\r\n","description":"","footnote":"","page_name":" 127 ","page_number":127},
  {"content":"\r\n\r\n ما را وطن و خانه « پزشكى » دل خاك است * كس نيست كه او را به دل خاك وطن نيست \r\n\r\nبه ياد شيراز\r\n غزلى دوش خواندم از سعدى * كه به ياد وطن مرا انداخت\r\nآتشى در دلم ز عشق افروخت * رايتى بر سرم ز شوق افروخت\r\nشادى آمد فراز و غم از دل * « رفت و منزل به ديگرى پرداخت »\r\nگرچه شيراز ، آن خجسته ديار * مر مرا در فراق خويش گداخت\r\nگرچه در هجر يار سيمين تن * بر دلم جيش نامرادى تاخت\r\nليك عشقى كه سال‌ها اندوخت * نتوانش به خيره دور انداخت\r\nباز يار و ديار باشد و دل * جز به يار و ديار نتوان باخت\r\nز آتش هجر يار نتوان سوخت * به فراق ديار نتوان ساخت\r\nباز زين شهر خويش خواهم رفت * كه به غربت كسى دلم ننواخت \r\n\r\nطبل تهى\r\n با مردم سفله يار و دمساز مباش * با اهل ريا و زرق ، دمساز مباش\r\nاسرار درون خويش با غير مگو * چون طبل تهى ، بلندآواز مباش \r\n\r\nبىخبرى\r\n يك‌عمر گذشت و حل نشد مشكل ما * حاصل نشد از فلك مراد دل ما\r\nافسوس كه در بىخبرى عمر گذشت * وز عمر نبود غير از اين حاصل ما \r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nپژمان ( 1313 )\r\nناصر جمشيدآبادى ، فرزند حيدر ، در سال 1313 هجرى شمسى در همدان از مادر زاد . تحصيلات ابتدايى را در دبستان‌هاى شاپور و پرورش ، و دورهء متوسّطه را تا سال سوم در دبيرستان پهلوى زادگاه خود به پايان رسانيد ، آن‌گاه به دانشسراى مقدّماتى رفت و در سال 1330 فارغ التّحصيل شد ازآن‌پس به استخدام فرهنگ ( آموزش و پرورش ) درآمد و به تدريس در مدارس پرداخت و در خلال معلّمى سال ششم متوسّطه را در كرمانشاه طىّ كرد و در سال 1332 در رشتهء ادبى ديپلم گرفت .\r\nجمشيدآبادى براى ادامهء تحصيل راهى تهران شد و به دانشگاه راه يافت و در رشتهء حقوق قضايى به تحصيل پرداخت و در سال 1337 فارغ التّحصيل گرديد و مدرك ليسانس خود را دريافت كرد . در سال 1333 كه در دانشگاه به تحصيل اشتغال داشت ، به وادى سياست كشيده شد ، سرانجام به زندان افتاد و پس از مدّتى كوتاه آزاد شد ؛ امّا در سال 1337 كه تازه ليسانس گرفته بود ، از خدمات فرهنگى معلّق گرديد و يك سال در حال تعليق و بيكارى بسربرد ، تا بالاخره در دادگاه تبرئه شد و به سر كار خود رفت و به شغل معلّمى اشتغال ورزيد و در دبيرستان‌ها به تدريس زبان انگليسى و ادبيّات فارسى پرداخت ، سرانجام بازنشسته شد .\r\nجمشيدآبادى كه در شعر « پژمان » تخلّص مىكند ، از زمان تحصيل در دبيرستان و ازآن‌پس در دانشگاه به وادى شعر و شاعرى كشيده شد و از سال 1350 رسما به\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nسرودن شعر پرداخت و در سال 1360 به عضويّت انجمن ادبى باباطاهر درآمد و بعد انجمن ديگرى به نام انجمن ادبى بو على سينا داير گشت كه از انجمن باباطاهر جدا گرديد و به عضويّت انجمن بو على سينا درآمد و هم‌اكنون نيز در اين انجمن عضويّت دارد .\r\nپژمان در ميان شعراى متقدّم به سعدى و حافظ علاقهء خاصّى دارد و از معاصرين به آثار نيما و احمد شاملو و اخوان ثالث بيشتر دلبستگى نشان مىدهد و به‌همين‌جهت در شعر كلاسيك و نو ، هر دو ، طبع‌آزمايى مىكند .\r\nپژمان در سال 1377 نخستين مجموعه شعر خود را تحت عنوان « ايستا در برابر باد » طبع و منتشر كرد و از كارهاى ديگر وى مىتوان به كتاب « انسان و جانور » و كتاب « گذار از كوچه‌هاى تاريخ » اشاره كرد كه در دست چاپ دارد .\r\n\r\nآن خنجر تيز\r\n نه شمشيرم كه با نامردمىها تيز بستيزم * نه آن جارى كه با آلودگىها بستر آميزم\r\nسمند آهنين پايى مگر كو با چنين ره را * نه ناهموار گرد آلوده چشم آويز شبديزم\r\nز شاخم صد خزان ريزد به هنگام بهار آذين * مگر من يك جهان سرتاسر تاريخ پاييزم\r\nسرود زندگى خواندند بر بام بلند صبح * قبايم را كجاى اين بلنداها بياويزم ؟ « 1 »\r\nبخوان با من بخوان باغى برويان از كلامت سبز * زمان سنگ است و من سيزيف‌گون با وى گلاويزم « 2 » \r\n\r\n\r\n","description":"","footnote":"\r\n( 1 ) - به كجاى اين شب تيره بياويزم قباى ژنده خود را . ( از نيما )\r\n( 2 ) - تائيز ( تائيس ) معشوقهء اسكندر ، كه در حال مستى در تخت جمشيد از اسكندر خواست تا تخت جمشيد را آتش زد .\r\n","page_name":" 130 ","page_number":130},
  {"content":"\r\n\r\n ز قفل آهنينم پاى بگشا صد طلسم اينجاست * از اين نه توى مرگ‌اندوده بگذارم كه بگريزم\r\nمرا داغ سياوش در دل تاريخ غم برجاست * همه سوك است و من دستاور اين خاك غم بيزم\r\nگهى تازد ، بتازد گاه تاتارم بتاراند * گهى سياط عمر بر سر ، گهى شلّاق چنگيزم\r\nاگر چنگيز در تيزاب خون نسل ما حلّ شد * هنوزم خون‌چكان باشد دل از آن خنجر تيزم\r\nمن آن عرشم كه اسكندر سراپايم بسوزانيد * من آن كين كشتهء عيش شرارانگيز تأثيرم « 1 »\r\nتنم ابر است هذيانم به جان توفان درياهاست * برآ اى ابرسوز مهربان ! كز هُرم تب خيزم\r\nمگر تو رنگ بانگ بامدادش در گلو مرده است * كه كوكو خوان شوم مرغواى اين شباويزم\r\nصبورى را چه طاقت مانده ديگر از سوارىها * به پشتم زخم زين بنشسته و در سينه مهميزم\r\nگريزم از كه « پژمان » دست يارى با كه بفشارم * گل مهر كه مىكارم درون گرد پاليزم \r\n\r\nشراب خواب\r\n شب شراب خواب را لا جرعه‌اى نوشيده است * خواب را در بستر بيدارىاش كوشيده است \r\n\r\n\r\n","description":"","footnote":"\r\n( 1 ) - پهلوان يونانى افسانه‌اى كه مورد خشم خدايان قرار گرفت و محكوم شد كه همهء عمر از كوه سنگ‌ها را بغلطاند .\r\n","page_name":" 131 ","page_number":131},
  {"content":"\r\n\r\n و آن سياهى در غروب زودرس از گاو شب * شير را بىحرمت گوساله‌اش دوشيده است\r\nبى كه لطفى از نم باران همه چشم انتظار * باغمان جان را به لب بفشرده و خوشيده است\r\nديگ طاقت را بر آتش مىنهندم ، صبر چيست ؟ * آب و تابش نيست ازبس طاقتم جوشيده است\r\nباغ آن سبزينه دامان نيست شالش رنگ رنگ * در عزاى داغ پيرارين ، سيه پوشيده است\r\nحاصلى در كارگاه ما به غير از حرف نيست * سال‌هاى سال « پژمان » حرف بنيوشيده است \r\n\r\nعرصهء ناورد\r\n دلم آكنده جامى لب‌به‌لب درد است مىدانى ؟ * نزايد گرمى از آتش ز بس سرد است مىدانى ؟\r\nز پا افتاده‌ام ، تا جان بود در تن نخواهى يافت * جهان چو عرصهء سختى ز ناورد است مىدانى ؟\r\nتصادف مىزند اينجا رقم بالا و پستى را * كه برد و باخت ، حكمِ مهرهء نَرد است مىدانى ؟\r\nهرآن نقشى كه بنمودنم نشان از خال‌بازى داشت * حقيقت ، بازىِ ترفندِ نامرد است مىدانى ؟\r\nز ايمانى درخت باورم را نيست پيوندى * كه اين تو سرخ همچون ديگران زرد است مىدانى ؟\r\nسوارى رهروى در گردناك اين بيابان نيست * كجا چشم‌انتظارانى ؟ همش گرد است مىدانى ؟ \r\n\r\n","description":"","footnote":"","page_name":" 132 ","page_number":132},
  {"content":"\r\n\r\n حريف بازى نردم ، ولى در شش‌در افتادم * كنون بازى براى ما بد آورده است مىدانى ؟\r\nشبان كوچه را از مست بيدارى نشانى نيست * مجالش در كف سگ‌هاى ولگرد است مىدانى ؟\r\nدر اين بستان هرآن گل را چنان سوسن زبان باشد * به چشم باغبان گل ندان طرد است مىدانى ؟\r\nسخن را سخت مىتابند « پژمان » دم فروبربند * نمىدانى كه اين سرمايه سردرد است مىدانى ؟ \r\n\r\nساغر خورشيد\r\n برگشوده است شهپر خورشيد * بنگر آنجا به منظر خورشيد\r\nدژ شب را شكست تيغ سحر * پرده برداشت از سر خورشيد\r\nآمد از حجلهء فلق بيرون * ناز نازانه دختر خورشيد\r\nدشت كيفيد و مست خواهد شد * تا بنوشيد ز ساغر خورشيد\r\nتهمتن يكّه‌تاز ميدان شد * اخترى نيست همبر خورشيد\r\nروشنان فلك غلاف كنند * تيغ خود نزد خنجر خورشيد\r\nكور خفّاش خو گرفته به شب * گنجدش فهم باور خورشيد ؟ !\r\nباختر مىكشد به كام او را * اى نيازم به خاور خورشيد\r\nاگر از ترس روز ، خفّاشان * مىرمند از برابر خورشيد\r\nما به شب نيز مثل مه‌رويان * مىپرستيم اختر خورشيد\r\nدختر رز كه گرم روست چنان * خون او هست از زر خورشيد\r\nواى اگر پرده ز آسمان به درد ! * ما و باران آذر خورشيد\r\nراز بيدارى جهان خواندم * هست رمزش به دفتر خورشيد\r\nمن چنان سايه‌ام تو خورشيدى * سايه هيچ است در بر خورشيد \r\n\r\n","description":"","footnote":"","page_name":" 133 ","page_number":133},
  {"content":"\r\n\r\n جان « پژمان » ز خود درخشان كن * همچنان ماه از در خورشيد \r\n\r\nگل كند\r\n خواهم كه بازم آتش پندار گل كند * ريزد به برگ دفتر و ، اشعار گل كند\r\nمجلس تمام صحنهء گلزار مىشود * وقتى سخن بر آن لب گلنار گل كند\r\nوقتى كه خنده مىشكفد بر لبان تو * دل از نشاط روى تو صد بار گل كند\r\nاز آب حسن تو كه در اين باغ جارى است * سرو آورد شكوفه سپيدار گل كند\r\nكوتاه دست ما و بلند است نخل تو * ما را چه سود ؟ گر ز تو بازار گل كند\r\nبگذار فصل لطف رفاقت كند پديد * هم سرخ‌گل شكوفه و هم خار گل كند\r\nچون غنچه آرزو به دلم ناشكفته ماند * گل‌هاى حسرت است كه بسيار گل كند\r\nاينجا گرفت آتش ضحّاك و سوختيم * جاى دگر مباد كه اين مار گل كند\r\nسمكوب خيل وحشت تاتار كى گذاشت ؟ * كاين دشت را شقايق بيدار گل كند\r\nقحط صداقت است و كسادى دوستى * اينجا به جاى عاطفه ، آزار گل كند\r\nخاكسترى نشسته بر آتش ، كجاست باد ؟ * تا مىدمد بر آتش و چون نار گل كند\r\n« پژمان » خموش ماند ، نسيمى ز باده كو * تا مىوزد به جانش و هشيار گل كند \r\n\r\nتك‌سواره\r\nدر خانه‌شان\r\nيك جفت كفش بود از براى دو كودك\r\nاوّل كه دومين به مدرسه مىرفت\r\nمىداد كفش را به رفيقش\r\nتا بازش آورد براى نخستين\r\nاو در سراسر ساعت تفريح\r\nكز كرده بود گوشه‌اى ز كلاسش\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nبىحال و حوصله به مثل لباسش\r\nوقتى برادرش كه خفته بود به بستر\r\nبيمار\r\nاو تك‌سواره به مدرسه مىرفت\r\nشادان كه كفش مال خودش بود\r\nهنگام درس دل‌نگرانى\r\nصد مور مىدواند در رگ جانش\r\nاز ترس آنكه پيش تخته بيايد\r\nآن را كه ذهن او به دست خاطره مىداد\r\nمىبست چون گره به نوك زبانش\r\nآقا صداش زد : « محمود »\r\nبرخاست بىكه بر لب او حرفى\r\nگنج دهان او به سخن گفتن\r\nبيهوده مانده مثل تهى ظرفى\r\nدر كوچه‌هاى پرگل پندارش\r\nيك جفت كفش داشت زره مىرفت\r\nپاسخ : جاش هم‌كلاسى او داد :\r\nآقا اجازه ؟ ساعت ديگر مىخواهد او براى درس بيايد\r\nمىگفت زير لب چو زمزمه با خويش :\r\nآن وقت نوبت من است بپوشم .\r\nترسش چو جامه پوشش شرمش بود\r\nبغض گرفته در ميان گلويش\r\nسنگى درشت بود و خرد داد .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nشايد گذرانى\r\nصبح برخاسته‌ام\r\nپيش‌تر زان كه خروس\r\nبانگ پايانى شب را بدمد\r\nبا دو بالش كه پر از وسوسهء پرواز است\r\nبر تن خسته بكوبد چالاك\r\nفرصت آنكه برآيد از خاك\r\nبسته است امّا در\r\nهم به روى من و هم روى خروس\r\nبانگ امّا شكم پنجره را بشكافد\r\nو برآيد بر باد\r\nشايد آنجا گذرانى باشد\r\nكه به دستى و دلى\r\nبال اين بسته ز هم بگشايد .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nپژواك ( 1332 )\r\nسيد مهدى ميرمحمّدى در دوم تير ماه 1332 در روستاى جاورستان بخش شراء از توابع استان اراك پا به عرصهء حيات گذاشت .\r\nپدرش سيد فخر الدّين ميرمحمّدى در سلك روحانيت و از هنر شعر و خوشنويسى بهره داشت و در ضمن سردفتر اسناد رسمى منطقه شراء را عهده‌دار بود . نيايش ميرزا باقر حسينى ( كاشف ) او نيز در شمار عالمان و شاعران زمان خويش بود .\r\nسيد مهدى ميرمحمّدى در كودكى به مكتب رفت و خواندن آموخت و ازآن‌پس كه در جاورستان دبستان داير گرديد ، دورهء ابتدائى را بپايان رسانيد و در سال 1344 از زادگاهش به اراك براى ادامه تحصيل عزيمت كرد و دوره متوسطه را به انجام رسانيد و در سال 1352 به تهران رهسپار گرديد و در سال 1353 به استخدام وزارت راه و ترابرى درآمد و ضمن خدمت به تحصيل خود ادامه داد و تا اخذ مدرك فوق ليسانس در رشتهء مديريت دولتى پيش رفت و پس از نه سال اقامت در تهران به زادگاه خود مراجعت كرد و همچنان در اداره كل راه و ترابرى به كار پرداخت و هم‌اكنون در سازمان حمل و نقل و پايانه‌هاى استان به كار اشتغال دارد .\r\nميرمحمّدى از دوران كودكى به شعر علاقه داشت و از همان زمان اشعارى مىسرود كه مورد تشويق پدر قرار مىگرفت و يك‌بار هم يك جلد حافظ جيبى برسم جايزه و براى تشويق به او داد . در جوانى به انجمن‌هاى ادبى اراك راه يافت و رموز شعر\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nو فنون آن را از استادان و پيش‌كسوتان اين فن فراگرفت و خود مىگويد : « نخستين شعرم در مجلهء اطّلاعات هفتگى در سال 1347 به چاپ رسيد و ازآن‌پس كه در سال 1352 در تهران سكونت گزيد به انجمن‌هاى ادبى كمال و دانشوران و حكيم نظامى شركت مىجست از محضر بزرگان شعر و ادب چون باستانى پاريزى و ابو الحسن ورزى و مهرداد اوستا و پژمان بختيارى كسب فيض مىكرد .\r\nميرمحمّدى در آغاز شاعرى تخلّص شهپر را براى شعر خود برگزيد و ازآن‌پس تخلّص پژواك را انتخاب كرد امّا كمتر از تخلّص در شعرش استفاده مىكند .\r\nپژواك در سال 1356 نخستين مجموعه شعر خود را بنام « فانوس » بچاپ رسانيد و در پايان همين سال مجموعه « وادى شهادت » را منتشر كرد و در سال 1380 منظومه طنزواره مجلس را چاپ و منتشر ساخت .\r\n\r\nآزاده\r\n بينوايى ، رسد اى دل به نوايى گاهى * شاخه‌اى خشك كُند نشو و نمايى گاهى\r\nراه چاره اگر از چار طرف بسته شود * دل به امّيد بَرَد راه به جايى گاهى\r\nصِدق پيش آر مسيحا نفسى تجربه كن * مىدَمَد جان به تن از صِدق دعايى گاهى\r\nمن مجنون كه ره عشق سپردم نه عجب * عاقلان نيز نمايند خطايى گاهى\r\nبس‌كه آشفته بُود مجلس ما بىخبران * مىشود صدرنشين بىسر و پايى گاهى\r\nاندر اين قصر مصون نيستى از آفت دهر * خلل افتد ز نسيمى به بنايى گاهى\r\nفارغ آنگه كه ز هنگامهء هستى گردم * دل شود آينهء غيب‌نمايى گاهى\r\nگر ره‌آورد مرا كس نپذيرد امروز * يابد اين تحفه در آينده بهايى گاهى\r\nدر دل مردَم آزاده صفايى دگر است * شُدم آزاده ، رسم تا به نوايى گاهى \r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nپيغام لاله‌ها\r\n مىزد شبى كه باد به هم جام لاله‌ها * ما را خبر نبود ز فرجام لاله‌ها\r\nپنداشتيم جشن بلوغ است و رقص گل * غافل كه لرزه بود بر اندام لاله‌ها\r\nدستى كز آستين نوازش پيام داشت * آغاز كرد چيدنِ آرام لاله‌ها\r\nهركس به ساز خويش فرا داده بود گوش * پژمُرد پشت پنجره پيغام لاله‌ها\r\nآنجا نگاه خستهء من در خزان دشت * مبهوت مانده بود در ابهام لاله‌ها\r\nزآن‌رو كه داغ بر دل خونينشان زدند * آوازه يافت در همه جا نام لاله‌ها\r\nبا آن شكرفشانى مرغان رنگ رنگ * شيرين نگشت تلخى ايّام لاله‌ها\r\nبايد كه با صداقت مهتاب بست عهد * روشن شود مگر ز صفا شام لاله‌ها\r\nبايد به جستجوى پيام بهار رفت * با كوله‌بار عاطفه همگام لاله‌ها\r\nبايد به هوش بود كه در رهگذار باد * شايد خُورد دوباره بهم جام لاله‌ها \r\n\r\nانتظار\r\n نشسته‌ايم به راهت به انتظار بيا * به چشم منتظرانت قدم گذار بيا\r\nبيا ، كز آمدنت مرغ عشق باز آيد * كه جلوه‌گر شود از جلوه‌ات بهار بيا\r\nبيا كه چشمهء انسانيت به جوش آيد * كه شويد از رُخِ آئينه‌ها غبار بيا\r\nكسى به غير غمِ خود غم كسى نخورد * تو ، اى به هر كسِ غم‌ديده غمگسار بيا\r\nاگرچه در كفهء صدق ، هرچه مىنگرم * برابرى نكند با عمل ، شعار بيا\r\nبجاى صلح و صفا همدلى ، محبّت و مهر * عداوت است و نفاق است و انزجار بيا\r\nجدا ز گرمى و نوريم و منتظر كه شود * برون بدست تو خورشيد از انحصار بيا\r\nشهيد مىشود اين روزها جوانمردى * كشند قامت آزادگى به دار بيا\r\nفرو فتاده ز زين تكسوار فاتح عشق * براق عاطفه مانده است بىسوار بيا \r\n\r\n","description":"","footnote":"","page_name":" 139 ","page_number":139},
  {"content":"\r\n\r\n هجوم وحشىِ كفتارهاى بىرحم است * پى رهايى شيرانِ در حصار بيا\r\nپلنگ سلطه دوباره به ماه خيره شده است * بپرورد به سر انديشهء شكار بيا\r\nز غرب و شرق برآنند تا كه قفل زنند * بدستِ جبر به درهاى اختيار بيا\r\nبه ابتذال كشيدند آدميّت را * و ، ابتذال بود عين افتخار بيا\r\nجهان پُر است ز بتخانه‌هاى نو ، بت نو * براى گردن بت‌ها تبر بيار ، بيا\r\nهبوطِ حاكمِ سرنيزه را بشارت ده * پيام دوست بياور به هر ديار ، بيا\r\nتو اى سحابِ اميد ، اى سفير آزادى * ببار ، بركهء دل خشك شد ، ببار ، بيا\r\nتجلّى همه زيبائى جهان هستى * از آن تور است جهانى در انتظار ، بيا \r\n\r\nشمع حق\r\n حق ز باورهاى باطل سوخته است * عاقل از تكفير جاهل سوخته است\r\nدر تميز باطل از حق مانده‌ايم * چارچوبِ حقّ و باطل سوخته است\r\nمانده از منطق به‌جا خاكسترى * جمله برهان و دلايل سوخته است\r\nز آتش افروزى مجنونان بدشت * حاصلِ مردان عاقل سوخته است\r\nفتنه ، اى فتنه ، على عليه السّلام را فرقِ سر * از تو ، نى از تيغ قاتل سوخته است\r\nسينهء آن مظهرِ مردانگى * از رياكارانِ غافل سوخته است\r\nدود عدلش رفت در چشمش دريغ * آنكه از عدلش اراذل سوخته است\r\nاز دلم مىسوخت هردم قسمتى * اين زمان انگار كامل سوخته است\r\nبىره آوردم اگر عذرم پذير * آنچه را مىبود قابل سوخته است\r\nشمع حق مىگفت با پروانه‌ها * آنكه از جهل قبايل سوخته است\r\nفرق دارد سوختن با سوختن * از يكى دامن ، يكى دل سوخته است \r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nحريم خدا\r\n مىتوان يك بهانه پيدا كرد * چهره بگشود و عقده را وا كرد\r\nمىتوان ساخت از دل آينه‌اى * جلوهء عشق را تماشا كرد\r\nمىتوان با تبسمى پُرمهر * در دلى بىاميد غوغا كرد\r\nمىتوان بردبار بود و صبور * با ستيز زمان مدارا كرد\r\nمىتوان ساخت آن‌قدر ناسوخت * ناله را با سكوت سودا كرد\r\nمىتوان يافت راز و رمز خزان * سرّ خوابى گران هويدا كرد\r\nمىتوان با نگاهِ سبز اميد * سبزه جست و بهار پيدا كرد\r\nمىتوان كوه بود و از بالا * سفرِ ماه را تماشا كرد\r\nمىتوان چشمه بود و ره پيمود * هركجا جستجوى دريا كرد\r\nمىتوان دوست را توسّل جست * مىتوان يار را تمنّا كرد\r\nمىتوان با تلنگرى بر عشق * بر حريمِ خدا درى وا كرد \r\n\r\nمرداب را دريا كنيم\r\n خيزيد تا غوغا كنيم امروز با هم * هنگامه‌اى بر پا كنيم امروز با هم\r\nخيزيد تا شب نغمهء مرغ قفس را * در گوش گل نجوا كنيم امروز با هم\r\nخيزيد تا از چشمه‌سار جارى عشق * مرداب را دريا كنيم امروز با هم\r\nخيزيد بنشينيم با هم وقت تنگ است * فكر دل تنها كنيم امروز با هم\r\nاز منصب نامردمى ، مردم فريبى * خيزيد استعفا كنيم امروز با هم\r\nاز پاى تاول تاول واماندهء دل * زنجيرها را وا كنيم امروز با هم\r\nآهنگ عشقى ، نغمهء شور اميدى * آويزهء دل‌ها كنيم امروز با هم\r\nديروز ، آنان پردهء حُرمت دريدند * ما زين عمل پروا كنيم امروز باهم \r\n\r\n","description":"","footnote":"","page_name":" 141 ","page_number":141},
  {"content":"\r\n\r\n هركس گليم خود كشد از آب بيرون * اين رسم را ملغى كنيم امروز با هم\r\nبا عبرت از آنچه به ما بگذشت ديروز * انديشهء فردا كنيم امروز با هم\r\nگمگشته‌اى حيران و سرگردان و ماتيم * بل ، خويش را پيدا كنيم امروز با هم \r\n\r\nتاراجِ عاطفه\r\n يك انفجار آه ، يك عدّه بىگناه * يك واژهء ترور يك نامهء سياه\r\nيك اشتباه عمد ، تكرار اشتباه * طغيان خشم و كين طوفان اشك و آه\r\nيك‌مشت بىدفاع صف تا به صف سپاه * تمثيل فيل و مور ، تشبيه كوه و كاه\r\nمعيار زور و زر مولودِ كبر و جاه * تاراج عاطفه ، تخريبِ سرپناه\r\nدر طول مرزها ، در سنگلاخ راه * با كوله‌بار خشم ، با بغض گاه‌گاه\r\nيك كوچِ ناگزير ، يك شام بىپگاه * يك تكه نان خشك ، محصور صد نگاه\r\nقربانيان جنگ ، يك‌مشت بىپناه * انسان تباه‌كار انسانيت تباه\r\nكم‌رنگ گشته مهر ، كم نور گشته ماه * ترسم بشر فتد از چاله‌اى به چاه\r\nاى صلح را شما پويندگان راه * بر گام فخرتان تاريختان گواه\r\nپهناى سينه‌تان بر عشق پايگاه * توفيقتان نصيب يزدانتان‌پناه \r\n\r\nوصلت آزادى\r\n برخيزم اگر كه حيله‌ها بگذارد * پر گيرم اگر كه ميله‌ها بگذارد\r\nمقدور شود وصلت آزادى و من * گر دشمنى قبيله‌ها بگذارد \r\n\r\nپير كمانچه زن\r\n پشت ، خم ، از كوله‌بارِ پر ز هيچ * مىخزد در سايهء ديوارها\r\nبازهم با قيل و قال و هاىوهوى * مىدهندش كودكان آزارها \r\n\r\n","description":"","footnote":"","page_name":" 142 ","page_number":142},
  {"content":"\r\n\r\n پيرمردِ كوژپشت ساده‌دل * با كمانچه الفتى دارد هنوز\r\nبينوائى با همه درماندگى * مىرساند با نوا شب را به روز\r\nدورترها ، در خواب آباد شهر * از درون كلبه‌اى سرد و خموش\r\nهر شب آهنگ كمانچه نرم نرم * مىرسد با وق‌وق سگ‌ها به گوش\r\nبرف مىبارد پياپى با شتاب * امشب از شب‌هاى سرد بهمن است\r\nپيرمرد ناتوانِ بينوا * سخت در انديشهء پيراهن است\r\nنرم‌نرمك مىنهد پا ، خسته‌اى * بر زمين برف‌پوش كوچه‌ها\r\nصوت ناموزون و آهنگى حزين * باز مىپيچد به گوش كوچه‌ها\r\nشهر خالى گشته از جوش و خروش * شب سياه است و هوا ناسازگار\r\nمىكند همگام با آهنگِ پير * بر سر ديوار زاغى قارقار\r\nعابدى مىآيد از مسجد برون * مىزند فرياد : كاين ديوانه كيست\r\nدور شو اى نامسلمان دور شو * در حريم مسجد اين آهنگ چيست\r\nدر ته پيمانه ، يك جرعه دگر * مانده باقى از شراب كهنه‌اى\r\nبا سرانگشت نسيمى هرزه گرد * بسته مىگردد كتاب كهنه‌اى\r\nدورترها ، در خراب‌آباد شهر * از درون كلبه‌اى سرد و خموش\r\nجز صداى زوزهء سگ‌هاى پير * ديگر آهنگى نمىآيد به گوش \r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nپساوند ( 1330 )\r\nشاپور پساوند در سال 1330 هجرى شمسى در شيراز در خانواده‌اى شعر دوست و شيفتهء حافظ پا به عرصهء وجود گذاشت ، تحصيلات خود را تا پايان دورهء دبيرستان در زادگاهش به انجام رسانيد و در رشتهء ادبى ديپلم گرفت ، ازآن‌پس رهسپار تهران شد و در رشتهء هنر ادامه داد و فارغ التّحصيل شد و اكنون در شيراز به تدريس ادبيّات فارسى اشتغال دارد .\r\nپساوند دربارهء آغاز شاعرى خود مىگويد : « از همان سال‌هايى كه محصّل بودم و مرحلهء اوّل دبيرستان را مىگذراندم ، شعر مىسرودم و با مطبوعات همكارى داشتم .\r\nاشعارم در مطبوعات نشر مىگرديد و در برنامه‌هاى راديو خوانده مىشد و شعرم توجّه محافل ادبى را به خود معطوف داشت . در اين رهگذر ، آشنايى با اساتيدى چون فريدون تولّلى و اخوان ثالث و پرويز خائفى ، و مزارعى مرا بر آن داشت كه كار شعر را جدّىتر بگيرم . »\r\nپرويز خائفى ، شاعر و محقّق گرانقدر ، دربارهء شاپور پساوند چنين مىنويسد : « او از غزل‌سرايان خوب و مايه‌ور معاصر است ، كلامى هموار و ذهنى عميق و باريك‌انديش دارد ، تركيبات و توصيفاتش ويژهء خود اوست . يكى از خصايص مهم و برتر غزل او ، پيوند معنى در ادبيات است . يك غزل پساوند مفهومى واحد دارد و همهء ابيات بر محور انديشهء اوّلين شكل مىگيرد ، از شاخه‌اى به شاخهء ديگر نمىپرد ، غزل او آراسته و\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nپيراسته تشكّل و تشخّص مىيابد و مىكوشد از مضامين معهود و تكرارى دور بماند .\r\nانديشه‌هاى اجتماعى و سياسى در سخن او رنگ شعار نمىگيرد ، در لفافه احساسى تغزّلى حرفش را مىزند . مىتوان گفت شاعر امروز است و تحوّل شعر را درك كرده است . »\r\nپساوند در سال 1371 كتابى تحت عنوان « از هركسى حكايتى » گزيدهء آثار تنى چند از شاعران استان فارس را طبع و نشر كرد كه به علّت انتخاب شاعر و حسن سليقه در انتخاب اشعار ، مورد توجّه و استقبال قرار گرفت .\r\nاز آثار ديگر اوست : « اى عشق » در دو بخش كه شامل رباعيّات مىباشد كه دفتر اوّل آن توسّط انتشارات نويد چاپ شده است و همچنين مجموعه‌اى از غزليّات و اشعار نيمايى تحت عنوان « گلوى زخمى شعر » آمادهء چاپ مىباشد .\r\n\r\nبراى دخترم آزاده همين‌كه آمده بودى . . .\r\n همين‌كه آمده بودى ، قرار آمد و رفت * سحر به ديدن شب‌زنده‌دار آمد و رفت\r\nنگاه تشنهء خورشيد از تراش تنى * گشود بند قبا را ، بهار آمد و رفت\r\nزهر دريچه كه مىگشت با نگاهش باز * سمند عشق ، ولى بىسوار ، آمد و رفت\r\nبه مرده جان دگر داده‌اى ، مسيحا دم * نفس به ياد توام يادگار آمد و رفت\r\nنگاه جنگلىاش بود و خارهاى تمشك * مسافرى كه سحر در غبار آمد و رفت\r\nنفس هرآنچه به يادت كشيده‌ام عشق است * كه هرچه بود جز اين بىگدار آمد و رفت\r\nهمين بس است مرا آبرو ، فضيلت عشق * سپيده بر سر ما پاىدار آمد و رفت\r\nكجاست آنكه ز فرزانگى تقرّب يافت ؟ * هزار بار چنين روزگار آمد و رفت\r\nجز اين تبار پدر نيست دخترم ! بنويس : * كه سينه سوخته‌اى بىتبار آمد و رفت \r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nكيفر\r\n بر گلوى شفق خوش نهادند خنجر خواب * تا برآرد سر از پيله چندى كرم شب‌تاب\r\nتا به درياى انديشه ريزد ، شطى از هول * در كنار زمان خيمه زد شب ، پشت مهتاب\r\nساقهء خشك گندم برآشفت ، خواب باران * تاول تشنگى بر تن آب ، خواب ميراب\r\nشام آخر شب روزه‌داران ، روزهء عشق * بر سر سفره‌هاشان نهادند ، دشنهء ناب \r\n*\r\n جرم ، جرم تجاسر ، نسودن سر به تسليم * كيفر امّا هم‌آغوش ابليس ، رقص مرداب\r\nجرم ، جرم تو ، من جرم عصيان ، جرم يك عشق * كيفر امّا نه در حدّ عاشق ، طاقت و تاب\r\nجرم ، جرم پدر ، راز گندم ، عشق حوّا * كيفر امّا پسر ، وحشت از خويش ، چشم و خوناب \r\n*\r\n باز دست كه در جان دل ريخت ، دانهء يأس * كاين چنينش قضا و قَدَر هم ، مىدهد آب\r\nبغض دريادلان در دل شب مىزند مهر * بر تن صخره‌هاى صبورى ، همچو خيزاب\r\nروح رويِش كنون در تن باغ ، در گذرگاه * آى سوسن ! بگو اسم شب را ، مرد و پاياب \r\n\r\nحصار حوصله\r\n بيا به آب رسان ريشه‌اى كه من دارم * بيا كه با تو از آشفتگى سخن دارم\r\nز بس‌كه خانه به دوشى رهِ صبورى زد * دلم گرفته هواى گريستن دارم\r\nبهاى درر به درىها حصار حوصله بود * از اين شكسته تب ساليان به تن دارم\r\nمن آن بريده زبانم كه در سكوتى تلخ * به سينه داغ شهيدان بىكفن دارم\r\nخراب تهمت خويشم مرا به مصر مبر * كه پشت پاره مگر چند پيرهن دارم\r\nزبان سوسنىام شرح باغ هرگه داد * دهانى از پسِ آن بهر دوختن دارم\r\nبه جان دوست عجب نعمتيست بىخبرى * به گردن ارچه ز هشيارىام رسن دارم\r\nنه زندگانى آتش درون شعلهء اوست ؟ * هزار حنجره فرياد سوختن دارم\r\nهميشه بودن ما را رقم زند اين‌سان * لهيب شعلهء آهى كه در سخن دارم \r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nپرنده عشق ندارد\r\n حريف و باده و خلوت به يار ارزانى * به چشم دشمنت اى عشق ، خار ارزانى\r\nكنون كه داس در انديشه علف روئيد * هواى باغ به باد بهار ارزانى\r\nپرنده عشق ندارد ، كه خاك خاك سياه * به هركه مانده بجا در قمار ارزانى\r\nبه آب خسته ز رفتن ، برهنه بايد گفت * شكوه سبزه ، به جويبار ارزانى\r\nدر آن سپيده كه سرهاى سبز بر باد است * زبان سرخ ، به بالاى دار ارزانى\r\nعبور كيست كه انديشه را قرق كردند ؟ * سكوت كوچه و شب بر سوار ارزانى\r\nز خير آب گذشتيم غرقمان نكنند * طراوتش به همان بىتبار ارزانى\r\nز پشت قافله خاكسترى و ديگر هيچ * كه چشم مانده به ره را غبار ارزانى\r\nحلاوت تن يوسف كه بوى عصمت داشت * به تلخ كامى آن نابكار ارزانى\r\n« همين‌كه شعر و غزل هست جان‌پناهى هست » * به قدر همّت مردان حصار ارزانى\r\nمن و تو از پس اين نكته برنمىآئيم * كه راز عشق به شب‌زنده‌دار ارزانى \r\n\r\nشط خون\r\n آب از سرم گذشته ، فكرى به آبرو كن * نوبت رسيد ما را ، ساقى پياله رو كن\r\nشرح صبورى دوست ، زين آب آتشين * آتش بزن بكامم ، آنگاه هاىهو كن\r\nشعر ترى نگفتيم ، كام كسى برآيد * ما را زبان سرخيست ، هستيم روبرو كن\r\nآن هفت خط كه دانى ، سازى دگر زد و رفت * درويش را بگوئيد ، بنشين و باز هو كن\r\nانديشه‌هاى شاعر زخميست در بهاران * هرجا شقايقى بود ، انديشه گير و بو كن\r\nاين شوكران عشق است ، مستى ندارد اى دوست * رندان تشنه‌لب را زين باده‌تر گلو كن\r\nشط خيال ياران ، خونين‌ترين روايت * مانده‌ست ركعت عشق ، در شط خون وضو كن\r\nدر چشم شوق ديدار ، سوئى دگر ندارد ! * اى دل بمان و وصلش در خويش آرزو كن\r\nعشق من و شقايق ، شرح نى و نيستان * در آرزوى آن وصل ، با اين فراغ رو كن \r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nرباعيات اى عشق !\r\n اى عشق ! بهار ما ، بهار دگريست * اين گرد نشانه از سوار دگريست\r\nگر تيشه حريف كوه گردد ، شيرين * تلخ است اگر در انتظار دگريست \r\n* * *\r\n اى عشق ! به عرش عالَمَت مىبينم * تو جام جمى و بىجمَت مىبينم\r\nنشناخته‌اى هنوز بيگانه ز خويش * با دشمن و دوست محرَمَت مىبينم ! \r\n* * *\r\n اى عشق ! بيا كه بر تو دلباخته‌ايم * در عالم خويش ، عالمى ساخته‌ايم\r\nدر خلوت عارفانهء شور و جنون * با نام تو بر ظلمت شب تاخته‌ايم \r\n* * *\r\n اى عشق ! پرنده را پرى بايد و نيست * در بودن خويش باورى بايد و نيست\r\nدر كُنج قفس غريب غربت‌زده را * در غايت درد ، خنجرى بايد و نيست \r\n* * *\r\n اى عشق ! هنوز آبرويىست مرا * وابستگىاش به تار موييست مرا\r\nخَم‌خَم منگر به پاى خُم آمده‌ام * خُم‌خُم بده داغ تازه‌روييست مرا \r\n* * *\r\n اى عشق ! هنوز ريشه‌اى در آب است * آن ريشه كه تاب رُستنش بىتاب است\r\nگر حسرت يك قطره ولى ما را كُشت * خونيست اگر ، به گردن ميراب است \r\n* * *\r\n اى عشق ! صداى سوختن مىآيد * يك حنجره ناله بىدهن مىآيد\r\nاى سينهء گُرگرفته از هُرم درون * دود تو برون ز شعر من مىآيد \r\n* * *\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n اى عشق ! ز خويش سر برون خواهم كرد * اين دشمن خويش را زبون خواهم كرد\r\nاز نيش زبان پاك‌انديش قلم * صد دفتر شعر غرق خون خواهم كرد \r\n* * *\r\n اى عشق ! چو من شهيد نام تو بسى * با نام تو آيد و رود هر نفسى\r\nاى عشق ! تمام سينه منزلگه توست * فرياد اگر به داد اين دل نرسى \r\n* * *\r\n اى عشق ! به عرش با ملك بودى دوش * همراه دو محرم و ، صليبى بر دوش\r\nتا خواست كه سينه‌اى برآيد به خروش * در حنجره خنجرى فروشد كه : خموش \r\n* * *\r\n اى عشق ! اگر كه دوست بر در نزند * فرياد مرا دهان خنجر نزند\r\nپيداست كه شب خيال ماندن دارد * اى واى ! اگر سپيده‌اى سر نزند \r\n* * *\r\n اى عشق ! بخوان بخوان كه چاووشى نيست * ديريست صداى پيرى از يوشى نيست\r\nپس كيست به اين زبان سخن مىگويد ؟ * گر زمزمهء خون سياووشى نيست \r\n* * *\r\n اى عشق ! چه شد كه ياد ياران نكنند * يادى ز پياده‌ها سواران نكنند\r\nآنان كه به عرش مىرسد منصبشان * حيف است كه ياد خاكساران نكنند \r\n* * *\r\n اى عشق ! درون خويش خونش كردم * دل را و به سينه واژگونش كردم\r\nديدم كه نداشت ، تاب يكرنگى ما * از ديده به رنگ خون برونش كردم \r\n* * *\r\n اى عشق ! زمان زمانهء بىخرديست * عالم شده كوزه‌اى كه لبريز بديست\r\nشيدايى ما نه درس اين مدرسه‌هاست * آشفتگى من و تو رنجى ابديست \r\n\r\n","description":"","footnote":"","page_name":" 149 ","page_number":149},
  {"content":"\r\n\r\n اى عشق ! سمند سركشى مىآيد * اين درد ز هُرم آتشى مىآيد\r\nانكار مكن مرا كه از باور عشق * داريم نشان كه آتشى مىآيد \r\n* * *\r\n اى عشق ! دوباره‌ات صدا خواهم كرد * زنجير دل‌گرفته وا خواهم كرد\r\nصيقل بدهيد كاردها را كامروز * از عشق قيامتى به پا خواهم كرد \r\n* * *\r\n اى عشق ! به نام عشق بدنام شديم * پرنازده از غرور در دام شديم\r\nيك جرعه كشيد كار ما را به جنون * جام دگرى زديم و آرام شديم \r\n* * *\r\n اى عشق ! تو را ز حدّ برون مىخواهم * يعنى كه فراتر از جنون مىخواهم\r\nحاليست در اين مبارك آيين دم وصل * ما را ، كه جهيزه تشت خون مىخواهم \r\n* * *\r\n اى عشق ! جهان فراخ و مردم چو پلنگ * انداخته در جامهء يكديگر چنگ\r\nشبلى نه يكى ، كه صد هزاران دارى * در دست ، ولى به جاى گُل مشتى سنگ \r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nپگاه ( 1330 )\r\nاسكندر آزادى ، با تخلّص « پگاه » ، فرزند على اكبر ، در سال 1330 هجرى شمسى در شهر تاريخى كرمانشاه قدم به عالم حيات گذاشت . تحصيلات ابتدايى و متوسّطه را در زادگاهش به پايان رسانيد ، ازآن‌پس در يكى از سازمان‌هاى دولتى مشغول خدمت گرديد .\r\nآزادى هنگامى كه در دبيرستان به تحصيل اشتغال داشت ، به درس ادبيات بيش از دروس ديگر علاقه و دلبستگى نشان داد و از همين زمان شوق و شور سرودن شعر در او پديدار گشت و نخستين شعرى كه سرود ، در سال 1353 بود كه در يكى از مجلّه‌ها طبع و نشر گرديد . ازآن‌پس از محضر اساتيد شعر و ادب شهر خود كسب فيض كرد و با رموز شعر و فنون آن آشنايى بيشترى يافت .\r\nآزادى از شاعران خوش‌قريحه و با استعدادى است كه طبعش به سرودن غزل بيشتر مايل است و غزل را نيز نيكو مىسرايد ، امّا از سرودن شعر نو نيز غافل نمانده است . اينك نمونه‌هايى از شعر كلاسيك و نو او :\r\n\r\nخورشيد شب‌سوز\r\n خورشيد شب‌سوزم ، سحر از جا برانگيز * فرعونيان خاك را موسى برانگيز\r\nشعرم ، شعورم ، شروه‌ام شلاق قهرم * تاريخ خونين‌ام ، برهنه پا برانگيز \r\n\r\n","description":"","footnote":"","page_name":" 151 ","page_number":151},
  {"content":"\r\n\r\n هر واژه‌ام زخم ستبر تازيانه * هر مصرعم ، كوه ستم از جا برانگيز\r\nخشم عميق ديرسالى در سكوتم * پنهان‌ترين حرفم ، ولى پيدا برانگيز\r\nفرياد مردى گيج ، در گرداب هولم * تنهاى تنها مانده و تن‌ها برانگيز\r\nقلب هنر از رنج انسان قصّه دارد * غم‌نامه‌اى خونين‌ورق ، غوغا برانگيز\r\nديروز آن پا تا به سر خون و حماسه * امروزش امّا غرّشى فردا برانگيز\r\nفرياد منصورم در اين بيدادآباد * حتّى به طغيان ، عالم بالا برانگيز\r\nعزم سواران دلير سر به دارم * سُمّ سمند خشمشان صحرا برانگيز\r\nقهر سترگ صاعقه ، در ناى ابرم * كاخ ستم ويران كن دريا برانگيز\r\nهر شعر من فريادى از صلح و رهايى است * پيغمبرى آزاده‌ام ، دنيا برانگيز\r\nموسيقى گرم قنارى در پگاهم * خواب لطيف ململ گل را برانگيز\r\nدر اين « پگاه » « پرتو » افشان دلپذير است * شعر « وفا » را خواندن و « شيدا » برانگيز « 1 » \r\n\r\nخليج خوف\r\n در دل هواى شعر و سرودم نمانده است * زيراكه رغبتى به وجودم نمانده است\r\nآن كُنده‌ام كه غوطه به گرداب خورده است * حتّى اثر ز پيچش دو دم نمانده است\r\nسروم ، كه در مصاف تب‌دار مانده‌ام * چيزى به انتهاى فرودم نمانده است\r\nاى قبله‌گاه گمشدهء خاك خورده‌ام ! * كوچك‌ترين توان سجودم نمانده است\r\nآن مجرمم ، كه هيچ گناهى نكرده است * جز آن يگانه يار ، شهودم نمانده است\r\nدر اين خليج خوف كه ميدان كوسه‌هاست * راه گريز تا لب رودم نمانده است\r\nآن غول باستانى در دام كركس‌ام * كآتش ميان مشت كبودم نمانده است\r\nوقتى كه تا نهايت هستى رسيده‌ام * جايى براى فتح و صعودم نمانده است\r\nشايد كه دست مرگ رها مىكند مرا * فرقى ميان بود و نبودم نمانده است \r\n\r\n\r\n","description":"","footnote":"\r\n( 1 ) - در اين بيت نام سه تن از شاعران نامور كرمانشاه : پرتو - وفا و شيدا آمده است .\r\n","page_name":" 152 ","page_number":152},
  {"content":"\r\n\r\n با سينه‌اى كه مدفن دنياى آرزوست * سيلى به وانمودِ نمودم نمانده است\r\nبدرود اى شكوه فريباى زندگى ! * كوچك‌ترين اميد خلودم نمانده است \r\n\r\nزيبا چناران\r\n با پيكرى آميخته از عطر باران * كى مىرسى با مخمل سبز بهاران\r\nگل‌واژهء پاك صداقت ! بىتو ديريست * همواره جنگل ، در هجوم نابكاران\r\nزد غوطه در خون ، قامت سبز سپيدار * زان‌سوىتر ، در شيون انبوه هزاران\r\nهمچون تنورى گُر گرفته قلب لاله * يارى دهيدش ، سايه‌سار كوهساران\r\nبر شيشه‌هاى شبنم الماس بدن‌سوز * رنگين ز خون لاله ، موى جويباران\r\nآتش گرفته ، سينهء سرخ شقايق * آبى بزن ، بر آتش اين داغداران\r\nبر ما چه رفت از حادثه ، شعر بلنديست * در سينهء سنگين و سرخ سوگواران\r\nرگبار فصل يورش از هر سو قلم كرد * آن قامت بالندهء زيبا چناران\r\nاز گل گرفت آن نور خورشيد جوان را * ابرى كه آمد از وراى روزگاران\r\nسوزنده دشت از هاىهوى مرد خاليست * برجا نمانده جاى پايى از سواران\r\nكو طاقتى ، تا بگذرد از اين همه داغ * در مدخل ، اين قلعه‌هاى سنگباران\r\nفرصت نمانده ، بارشى ابر بشارت * كى مىرسى با مشعل سبز بهاران ؟ ! \r\n\r\nحصار\r\n سراب خشك زمانه به خوارىام فرسود * به تنگ آمده‌ام اى خداى هر موجود\r\nتگرگ بارقه بر من عجيب مىبارد * در اين فضاى كبود هميشگى محدود\r\nدلم هواى بهار گذشته را دارد * قلندرانه نشستن كنار چشمه و رود\r\nكسى كه آمد و رفت و دگر نمىآيد * درى به‌سوى سراب از براى من بگشود\r\nغروب غربت من جاودانه خواهد ماند * حصار حيرتم ، امّا وسيع و نامحدود\r\nبه خستگى به شگفتى رسيده‌ام اى دوست * مرا ببر به بهشت طلايى موعود \r\n\r\n","description":"","footnote":"","page_name":" 153 ","page_number":153},
  {"content":"\r\n\r\n خداى خشم تو را من به لرزه مىآرم * و مىكشانمش از برج اعتبار فرود\r\nبه قلب سنگى او خون عشق خواهم ريخت * به عمق خشك صدايش ترانهء داود\r\nبه انتظار تو ماندن حلاوتى دارد * هلا ! الههء شعر « پگاه » بىمعبود \r\n\r\nسرود يادها\r\n تا دل هواى گريهء غمناك مىكند * سيرى درون عرصهء افلاك مىكند\r\nبا عزم عشق و جذبهء ممتاز اشتياق * در من غزال شعر چه كولاك مىكند\r\nبا من عقاب سينهء صحراى بستگى * پرواز تا ستارهء ادراك مىكند\r\nعمق شگرف آينهء سرد سينه‌ام * تصوير آشناى تو را پاك مىكند\r\nراهى نبرده بر دل سرسبز دشت‌ها * آن گل كه همنشينى خاشاك مىكند\r\nامشب فضاى خاطر توفان گرفته‌ام * در خود تمام ياد تو را خاك مىكند\r\nخو كرده‌ام به نرمى هر لحظهء سكوت * سينه دريده پيله به پژواك مىكند\r\nسيلاب اين زمانهء دونم نمىبرد * تا دل هواى پهنهء پرتاك مىكند\r\nامشب سمند جذبهء گلرنگ شعر من * جولان درون عرصهء افلاك مىكند \r\n\r\nرباعيّات\r\n از خون جگر سير نخوردم بىتو * تو رفتى و اى عشق ! نمردم بىتو\r\nاى كاش بدانى ، ز فراقت چونم * هر ثانيه را سال ، شمردم بىتو \r\n* * *\r\n يك‌لحظه اگر كه ياد من مىكردى * شيرين هنرم ، چو كوه‌كن مىكردى\r\nديريست كه دور از تو ز جان بيزارم * اى عشق ! مرا كاش كفن مىكردى \r\n* * *\r\n من سهرهء لالم ، تو غزل‌خوانم كن * شيداى گذر ، كوه و بيابانم كن\r\nسخت است ، قفس زاد كويرى باشم * محبس بشكن ، شكوفه بارانم كن \r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nحادثه و سنگ\r\nپامال مىشوى\r\nدر ملتقاى حادثه و سنگ\r\nآن‌سان كه گيسوان\r\nطربناك سنبله\r\nدربارش مداوم\r\nرگبار هر تگرگ\r\n* آيينه‌ام\r\nتمام وجود تو\r\nدر من شكفته است\r\nهشدار\r\nدر عصر پرصلابت آهن\r\nبىمن ،\r\nدر اين تطاول محتوم\r\nتاراج مىشوى\r\nآن‌سان كه هر شكوفه\r\nاز شاخه شاخه موى\r\nموّاج هر درخت\r\nمن سينه‌ام پناه دماوند دردهاست\r\nهر لحظه در شتاب گريزان عقربه\r\nدردم به روى درد\r\nتلنبار مىشود\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nشايد تو هم قرينهء من باشى .\r\nبارى ،\r\nدر ذهن پرگلايهء خود\r\nبسپار\r\nنام مرا ، كه بىمن\r\nپامال مىشوى\r\nدر ملتقاى حادثه و سنگ\r\nهشدار ! اى طليعهء جارى\r\nراز خلود تو\r\nدر سينهء بلاكش من\r\nجا گرفته است .\r\n\r\nاز مجموعهء سرودهاى امپراطورى آواز سرود سوّم\r\nگلو به تيغ تو\r\nسپرده‌ام\r\nبه‌سان برّه‌اى معصوم\r\nدر اين برهوت بىبرگشت\r\nدر اين قربانگاه\r\nبىهيچ بلوغ ضجّه‌اى\r\nكه درآيد از گلوگاهم\r\nو شادمانه ، مىخواهم\r\nكه مقتلم\r\nترانه خانهء كوچكى\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nگردد\r\nكه سرشار از حضور\r\nاو باشد\r\nو بخواند ، ترانهء ترانه‌هايش را\r\nتا بلنداى اقليم جهانى\r\nكه حتى قتل\r\nنگاه پليد جهل را\r\nشرمسار كرده است\r\n* و امّا تو ،\r\nكه دستانت\r\nگلويم را مىفشارد\r\nاكنون\r\nمىدانم ، هميشه معذورى\r\nو معصوميّت نگاهت\r\nگواه توست\r\nو معذورى\r\nچرا كه از هميشهء تاريخ\r\nبوده‌اى\r\nو خواهى بود\r\nو خوب مىدانى\r\nكه تو\r\nتمام فصل‌هاى\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبىبازگشت عمر منى\r\nو با دستانت\r\nسپيدى مويم را مىكاوى\r\nكه تا شايد دريابى\r\nچه‌سان زيسته‌ام\r\nو بزدايى ، در برف اين بيشه\r\nجا پاى جهلم را\r\n* و من ، مىخواهم كه او\r\nترانه‌خوان اين مقتل\r\nبخواند ، و گواه من باشد\r\nكه صلح و صداقت را\r\nعاشقى هميشگى بودم .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nپوران ( 1312 )\r\nپوران فرّخ‌زاد ، شاعر و نويسنده و مترجم پژوهشگر ، در سال 1312 هجرى شمسى در تهران در خانواده‌اى فرهنگ‌دوست و ادب‌پرور قدم به عرصهء حيات گذاشت . پدرش محمّد فرّخ‌زاد ، زادگاهش تفرش بود و در آن شهر نشو و نما يافت ، ازآن‌پس به تهران مهاجرت كرد و در ارتش به خدمت اشتغال ورزيد و تا درجهء سرهنگى پيش رفت . خواهرش فروغ فرّخ‌زاد ، شاعر هنرمند نامدار كه ظهورى پرآوازه داشت ، اشعارش جنجالى و پرسروصدا بود و در اين رهگذر از موفّقيت چشمگيرى برخوردار گرديد و نيز زمانى در كار نمايش و فيلم فعاليت كرد و در اين زمينه موفقيّت زيادى كسب نمود . سرانجام در سال 1345 براثر سانحهء اتومبيل در سى و دوسالگى چشم از جهان فروبست و مرگش موجب اندوه بسيارى از شاعران و هنرمندان كشور گرديد .\r\nپوران فرّخ‌زاد تحصيلات ابتدايى و متوسّطه را در تهران به انجام رسانيد ، آن‌گاه در رشتهء زبان و ادبيّات انگليسى به تحصيل ادامه داد و فارغ التّحصيل گرديد و به دريافت ليسانس توفيق يافت . در شانزده‌سالگى ازدواج كرد ، امّا اين ازدواج چندان نپاييد و ثمرهء آن دو دختر به نام‌هاى « افسانه » و « آلاله » به‌جا ماند . پوران مىگويد :\r\n« تنها دلخوشى و شادمانى زندگىام همين دو دختر مىباشد »\r\nپوران از هفده‌سالگى به نوشتن و ترجمهء آثار نويسندگان پرداخت . در آغاز داستان‌هاى كوتاه مىنوشت و ترجمه مىكرد و آثارش در مجلّه‌هاى هفتگى به چاپ\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمىرسيد و در سال 1345 در راديو و ازآن‌پس در تلويزيون فعاليّت كرد و در كار نوشتن داستان و نمايشنامه همچنان خدمت نمود و چندى نيز به گويندگى پرداخت .\r\nپوران ، كار شعر و شاعرى را از سال‌هاى كودكى آغاز كرد ، امّا تا فروغ خواهرش زنده بود كمتر به نشر آثار خود مبادرت نمود . در سال 1352 نخستين بار مجموعه‌اى از اشعار سپيدش ( نو ) به نام « خوشبختى در خوردن سيب‌هاى سرخ است » به جامعهء ادب عرضه كرد . وى نه تنها در شعر نو مهارت دارد ، بلكه در اوزان كلاسيك نيز اشعارى زيادى سروده و تواناى خود را نشان داده است و در سال 1373 قسمتى از رباعيّات او نيز به نام « چنگ مشوّش » طبع و نشر گرديد .\r\nاز پوران فرّخ‌زاد تاكنون آثار و تاليفاتى به چاپ رسيده كه از آن جمله است :\r\n1 - ديدارى در پاييز ( 1350 ) ؛ 2 - ديكتاتورها ، اثر جوليوس آرچر ( 1358 ) ؛ 3 - رؤياى مرد مسخره ، اثر فئودور داستايوفسكى ( 1359 ) ؛ 4 - از همّت بلند ( 1359 ) ؛ 5 - سلام مادر ( 1359 ) ؛ 6 - پيشگويىهاى نوستراداموس ( 1368 ) ؛ 7 - در پسِ آينه ( 1369 ) ؛ 8 - آتش و باد ( 1370 ) ؛ 9 - زن از كتيبه تا تاريخ زنان فرهنگ‌ساز جهان ( در دو جلد ) ؛ 10 - مهرهء مِهر ( پژوهشى در آينهء ميترائيسم ( در سه جلد ) ؛ 11 - حافظ شاخه نبات ( داستان ) ؛ 12 - شاهزادهء تنها ( داستان ) .\r\n\r\nخلسهء سبز\r\n در كوچه‌هاى سبز باران زير هر بيد * ياد تو از ژرف بهاران مىتراويد\r\nباد آمد و بوى تمام لحظه‌ها را * با خود به باغ آورد و بر هر شاخه پيچيد\r\nهر شاخه باغى شد سراپا شور و آواز * هر نغمه‌اى نام تو شد بر تارو لرزيد\r\nبارانِ حسرت ريخت از بالِ پرنده * بر گونهء تار بنفشه نور پاشيد\r\nآيينه شد هر قطره در هر گوشهء باغ * چشم تو در هر قطرهء آيينه رخشيد\r\nدر آسمان با وهم تو تا دور رفتم * تا آسمان دلگشاى مهر و ناهيد\r\nاز لرزه‌هاى ارغوان تا آبىِ عشق * نقش تو بر بوم خيالم رنگ مىچيد \r\n\r\n","description":"","footnote":"","page_name":" 160 ","page_number":160},
  {"content":"\r\n\r\n روح جوانه در سماع باد و باران * لبريز شد از جامِ جان‌پالاىِ اميد\r\nمن در پرنگ نام تو در خلسهء سبز * بىخويشتن چون ذرّه‌اى مجذوبِ خورشيد \r\n\r\nسكوت انتظار\r\n دلى دارم چو آب چشمه‌ساران * به سبز سبزِ آغوشِ بهاران\r\nخداى ابرم و بانوى بادم * هواىِ گريه‌ام در روزِ باران\r\nخيالى آبگون ، نقشى مشوّش * پرىزادى به قصرِ وهم زاران\r\nبه جستارى روانه كوى در كوى * به‌سوى قلعه‌هاىِ سنگ باران\r\nگهى غرقاى آبم ، گاه آذر * بدين‌سان است رسمِ بىقراران\r\nچو نور ماه تابانم به هر سوى * پلنگى در ستيغِ كوهساران\r\nچو چنگ خامش و شوق نوازش * سكوت سهمگينِ انتظاران\r\nسكوتم همچو فريادى غم آهنگ * به زندان سياه شب‌گذاران\r\nگُل ابريشمم در چنگهء باد * به ترسا ترس خشمِ نابكاران\r\nتبار از عشق و جان از عشق و با عشق * بباليدم به راهِ جان‌سپاران\r\nنه آرامى ، نه صبرى ، نه قرارى * چو موجابم به رودِ روزگاران\r\nگهى در كوچه‌هاى عشق حيران * گهى در هفت‌بندِ مهر ياران\r\nچو ناهيدم به نور مهر چرخان * خيالِ آتشينِ شاد خواران\r\nچراغى شعله‌ور از آتش شوق * به تاب‌وتب چو خورشيدِ بهاران\r\nتراويد اين غزل از نغمهء شور * به آواى خوشِ امّيدواران \r\n\r\nباغ شوق\r\n بوى ابر مىآيد ، گريه‌هاى بارانى * گشته كوچه‌هاى پير ، پرسه‌هاى ويرانى \r\n\r\n","description":"","footnote":"","page_name":" 161 ","page_number":161},
  {"content":"\r\n\r\n زير كوبهء بوران ، ذهن بيد مىلرزيد * چرخه مىزند در خويش ، بر مدارِ بحرانى\r\nمرغ شوخ فروردين ، تشنهء شراب نور * پرّه پرّه مىپرد ، در هواى پرّانى\r\nاز شرابِ تاك عشق ، باغِ شوق مستامست * همچو عارفى شيدا ، در كوير زروانى\r\nروح باد مىخواند ، زير گوش آلاله * شعر زندگى افروز ، نغمه‌هاى ايرانى\r\nاز بهار مىگويد ، شور رستخيز عشق * روح حامى جمشيد ، سايهء سروشانى\r\nدختر بهار اينك ، تاج ياسمن بر سر * جامه از حرير سبز ، بانوى گل‌افشانى\r\nقطره قطرهء باران ، عطر شبدر وحشى * بادهء خيال دوست ، خلسهء پريشانى\r\nذرّه ذرّه مىنالد ، روح در هواى گل * شاخِ عمر افسرده‌ست ، واىِ فيض روحانى \r\n\r\nاى باد بهار !\r\n اى باد بهار ! بوى باران دارى * تو بوى خوش بنفشه‌زاران دارى\r\nمن چنگ مشوّشى و تو چنگىِ مست * آهنگ ترنّم بهاران دارى \r\n\r\nمن و عشق\r\n ديشب من و عشق ، مست خفتيم به هم * بس قصّهء ناگفته كه ، گفتيم به هم\r\nچون صبح برآمد و سپيده بدميد * چون مهر گياه ، برشكفتيم به هم \r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nچنگى عشق\r\n اين باد كه از بنفشه‌زاران خيزد * از جان بلند كوهساران خيزد\r\nچون چنگى عشق بر رگ روح زند * اين بانگ ، ز ژرفاى بهاران خيزد \r\n\r\nافسوس\r\n افسوس كه زندگى چو خوابى بگذشت * چون بارش عشق ، در شبابى بگذشت\r\nناديده و ناشنيده ، از راه شديم * نقشى ز فريب در سرابى بگذشت \r\n\r\nتخمهء خشم\r\n از خون سياوشان ، زمين مىجوشد * ديگيست كه از آتش كين مىجوشد\r\nآن ريشهء پاگرفته در تخمهء خشم * ديريست كه در جان زمين مىجوشد \r\n\r\nرهرو سال\r\n ما ، رهرو سال دوهزاريم همه * در چرخهء قرن ، بىقراريم همه\r\nيك دور هزارساله زين‌سان بگذشت * كس نيست كه گويد به چه كاريم همه \r\n\r\nبستر و راز\r\n از خانهء ماه ، مردى آمد به فرود * در هالهء نور ، بازوى مهر گشود\r\nشد سينه پر از ولوله ، از جذبهء شوق * آرام ، درون بستر راز غنود \r\n\r\nسكون مرداب\r\nچه ملولم ز سكونِ مرداب\r\nوَ خموشاىِ خزه\r\nدمه‌هاى لجن‌آلود اميد\r\nدر هواىِ عفنِ بىمزدا\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nشاه در شاخِ اتاقى بيمار\r\nخوشه‌ها خوشيده\r\nلاش برگان بر باد . . .\r\nلابهء لك‌لك‌ها\r\nنالهء تلخ غزالان عقيم\r\nبر لبِ چشمهء خشكيدهء مهر\r\nو صداى تكرار\r\nدر گلوى غوكان\r\nو نگاهِ غفلت در چشمِ شيشه‌اى ماهىها\r\nلذّت پرسهء بيهوده در آب . . .\r\nاز صداى تبر جنگلبان\r\nمىلرزم .\r\nتنه‌ام از تنش خاطره‌ها\r\nزخمين است\r\nوَ دلم چون گل سرخى\r\nدر گلدان حسرت\r\nپير شده است\r\nآه !\r\nپشت اين پنجرهء ساكت سرد\r\nچه پلاسيده شدم\r\nريشهء حوصله‌ام پوسيده\r\nچه ملولم ، چه ملول !\r\nز سكون مرداب . . .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nبراى آن شب شگفت عيد ،\r\nكه از آسمان به جاى ستاره\r\nموشك مىباريد\r\n\r\nاندوهِ حملهء تاتار\r\nماهى ،\r\nبه تنگ تنگِ ملالت\r\nدر چرخ ، چرخِ تكاپو\r\nبا چشم‌هاى سرد\r\nبىاعتنا به تُندر آژير\r\nدر تابِ زندگى\r\nمن ،\r\nدر اتاق تنگ\r\nبه تنها\r\nتُنداىِ خشم خدايان\r\nدر آسمان قهر ،\r\nتلواسه‌هاى روح\r\nتفتاىِ زخمِ دل\r\nدر تار و مارِ عمر\r\nاندوه تاتار . . .\r\n\r\nفاصله\r\nشب بلند انتظار در راه‌هاى فاصله\r\nنشسته‌ام\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nدر ارتفاعِ تيركى\r\nكه تا سپيده بشكفد\r\nو مرغ عشق\r\nبگذرد\r\nز راهوارهاى فاصله . . .\r\nدر اين شبِ درازِ بىنشان\r\nمن و غم و خيال آبگون تو\r\nبه بالِ اشتياق\r\nدر گذار ، پاى فاصله\r\nخيال تو ،\r\nبنفشه‌زار و من بنفشه‌چين عاشقم\r\nبنفش شد ، تمامِ زندگانىام\r\nز اغتشاشِ خاره‌هاى فاصله . . .\r\nقفس ، قفس قنارىام\r\nبه پشت ميله‌هاى سرد\r\nترانهء سكوت را\r\nگزيده‌ام\r\nكه تا نزول نور بشكند\r\nسياهى ملال را\r\nبه شاهوارهاى فاصله . . .\r\nشب و شراب شوكران به اندهان\r\nو انتشار روح\r\nدر خيالِ عطرساى تو\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nشراره‌هاى شعر تر\r\nغزل ، غزل\r\nنثارِ رهسپارهاى فاصله . . .\r\nمن و شب و ستاره‌هاى ساكتِ پريده‌رنگ\r\nو سروِ سبز پشت پنجره\r\nكه قد كشيده سوى نور\r\nدر كران لحظه‌ها\r\nاميدِ وصل و جويبارهاى فاصله . . .\r\n\r\nتكرار\r\nدر تنگهء تاريك تكرار\r\nگم‌گشته و گول و گرانيم\r\nچون موش كورى\r\nدر توى توىِ خار ، و خاك\r\nدالانِ بىخورشيد اندوه\r\nخفاش پيريم\r\nدلبستهء پرواز در شب\r\nدر حلقهء وهم\r\nيا در خمود خامشِ خواب\r\nدر غارهاى قافِ غفلت\r\nدر چرخه‌هاى چيستانِ زندگى\r\nزندانى دل‌تنگِ خويشيم\r\nچون نىزنى كور\r\nدر مويه‌هاىِ بانگِ تكرار\r\nتنگاى باريك\r\nدر ديرمانِ دشت ظلمت . . .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nپوروهّاب ( 1340 )\r\nمحمودپور وهّاب ، فرزند وهّاب ، در سال 1340 هجرى شمسى در روستاى رمشايه از توابع شهرستان رودسر ديده به جهان گشود ، تحصيلات ابتدايى را در همان زادگاه و دورهء متوسّطه را در رودسر به پاى برد .\r\nپور وهّاب ازآن‌پس كه خدمت سربازى را انجام داد ، براى كسب دانش به قم عزيمت كرد و مدّت دو سال به فراگيرى علوم ادبيّه و عربيّه پرداخت ، امّا به علّت نارسايى وضع مالىاش ناگزير رشتهء تحصيلى را رها كرد و در يكى از كارخانه‌ها به كار مشغول شد . چون محيط كارگرى با روحيه‌اش سازگار نبود ، مدّت چهار سال در بىسروسامانى به‌سر برد ، تا اينكه براثر راهنمايى دوست نويسنده‌اش غلامرضا آبروى ، به ادبيات كودك و نوجوان گرايش يافت .\r\nپوروهّاب از پانزده‌سالگى نظر به علاقه‌اى كه به شعر و ادب داشت ، براثر تشويق پدرش به سرودن شعر پرداخت و در آغاز به شيوهء شاعران كلاسيك شعر مىسرود كه بيشتر جنبهء تقليد داشت . در سال 1369 كه مجلّهء سلام بچه‌ها از طرف دفتر تبليغات حوزهء علميهء قم منتشر شد در جلسات اين مجلّه شركت مىجست و به تدريج با ادبيّات كودك و نوجوان آشنايى يافت . در سال 1372 مسئوليت شعر همين مجلّه را عهده‌دار شد و در عين حال با مجلّه‌هاى كيهان بچه‌ها ، سورهء نوجوان ، سروش نوجوان و رشد همكارى كرد .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nنخستين مجموعهء اشعار پوروهّاب به نام « آواز بلدرچين » در همين زمان منتشر شد و در سال 1373 مجلّهء پوپك براى كودكان دورهء ابتدايى از طرف حوزهء علميهء قم منتشر شد و مسئوليت شعر اين مجلّه به او واگذار گرديد و در ضمن تربيت كودكان حضورى و مكاتبه‌اى را نيز عهده‌دار شد و در اين رهگذر فعاليّت چشمگيرى از خود نشان داد .\r\nآثار ديگر او عبارت است از : آوازهاى روشن ؛ حرف‌هاى ناتمام ( مجموعهء مشترك ) ؛ آسمان كوچك ؛ كاش مىشد بيايى ؛ امام گل‌ها ؛ گزيدهء اشعار مذهبى ويژهء نوجوانان ( دو جلد ) .\r\n\r\nبر بال موج\r\n مىبُرد موج خود را * دريا به‌سوى ساحل\r\nدست سپيد خود را * مىزد به روى ساحل \r\n*\r\n با پنجه‌هاى خيسش * بر خاك چنگ مىزد\r\nچين‌هاى دامنش را * خورشيد رنگ مىزد \r\n*\r\n بر بال موج دريا * صيّاد پير تنها\r\nبا دست‌هاى لرزان * مىراند قايقش را \r\n*\r\n وقتى كه قايق او * بر موجها رها بود\r\nدريا شناخت او را * صيّاد آشنا بود \r\n*\r\n وقتى گشود در آب * لب‌هاى تورِ خود را\r\nانداخت در دهانش * دريا كپور خود را \r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nابر\r\n ابر ، اى شاعرى كه با اشكت * مىسُرايى تو شعر باران را\r\nروح شاداب و تازه مىبخشى * چشمه و رود و جويباران را \r\n*\r\n مثل آهوى تشنه نوشيدم * قُل‌قُل گرم چشمه‌هايت را\r\nدل به آهنگ ناودان دادم * تا در آن بشنوم صدايت را \r\n*\r\n ابر ، بىشعرِ ناب بارانت * دل من چون غروب مىگيرد\r\nمثل يك صخره مىشود خاموش * مثل گُل ذرّه ذرّه مىميرد \r\n\r\nقسمت‌هايى از منظومهء امام گل‌ها « 1 »\r\n خاك دلتنگ و باد ، گلچين بود * دشت از خون لاله رنگين بود\r\nدل خورشيد تنگ‌تر مىشد * صورت آسمان پر از چين بود\r\nخيمه‌ها بىقرارتر بودند * غصّه‌هاشان چقدر سنگين بود\r\nضرب ، شمشيرها - منها ، تير * ضربِ خنجر به قلب شاهين بود\r\nحرف شمشيرشان ، ستم ، كينه * حرف شمشيرت - حرفى از دين بود\r\nشيهه سرخ اسب‌ها چون موج * كوه فرياد بود و نفرين بود\r\nتيغ‌ها برق و نيزه‌ها باران * پيكرت نيزه‌زار خونين بود \r\n* * *\r\n آتش آفتاب سوزان‌تر * كوه بىتاب‌تر ، پريشان‌تر\r\nناگهان قلب خيمه‌اى وا شد * كودكى بىقرار پيدا شد\r\nديد در موج خون عمويش را * زخم پيشانى و گلويش را \r\n\r\n\r\n","description":"","footnote":"\r\n( 1 ) - گفتگوى امام حسين عليه السّلام با فرزند برادرش عبد الله بن حسن در روز عاشورا .\r\n","page_name":" 170 ","page_number":170},
  {"content":"\r\n\r\n* * *\r\n گفت : اى واى اين عموى من است * اين گل سرخ ، رنگ و بوى من است\r\nاين‌قدر زخم بر تنش نزنيد * خون او خونى از گلوى من است\r\nمن نمىخواهم آب ، مالِ شما * آه ! . . . اين آب و هم سبوى من است\r\nمن گل خشكِ كوچك باغم * او بهار من ، آرزوى من است\r\nچون نسيمى كه مىوزد آرام * همدم باغ و قصّه‌گوى من است\r\nمثل يك گِردبادِ تشنه وزيد * بازهم گفت اين عموى من است\r\nكودك بىقرار مىگرييد * مثل ابر بهار مىگرييد\r\nگاه بين غبار گم مىشد * بين صدها سوار گم مىشد\r\nگاه يك بوسه بر عمو مىزد * دست بر زخم‌هاى او مىزد \r\n* * *\r\n گفتى : اى نوبهار من ، برگرد ! * كوچكِ بىقرار من ، برگرد !\r\nداغ و اندوه تازه‌اى نگذار * بر دلِ داغدار من ، برگرد !\r\nتيغ و شمشير تشنهء خونند * آهوى سبزه‌زار من ، برگرد !\r\nدر دل كوفيان زمستان است * دور شو از كنار من ، برگرد !\r\nآه ! . . . از خون سرخ يارانم * دشت شد لاله‌زار من ، برگرد !\r\nمنم آن رودِ تشنه ، كو آبى ؟ * خشك شد چشمه‌سار من ، برگرد !\r\nاى گل كوچك برادر من ! * يادگار بهار من ، برگرد !\r\nكودك امّا عموعمو مىكرد * گل خود را دوباره بو مىكرد\r\nغصّه‌ها داشت در دلش خانه * دور گل گشت مثل پروانه\r\nبال پروانه را جدا كردند * چه ستم‌ها كه بر شما كردند \r\n* * *\r\n او گلِ كوچك برادر بود * گلى از باغ سبز حيدر بود \r\n\r\n","description":"","footnote":"","page_name":" 171 ","page_number":171},
  {"content":"\r\n\r\n آه ! « دست بريده‌اش انگار * شاخهء سبز يك صنوبر بود\r\nمثل يك شاخه ، شاخهء كوچك * مهربان و شكوفه‌پرور بود »\r\nپاك و معصوم مثل سنجاقك * مثل سنجاقكى كه بىپَر بود\r\nآخرين چشمه ، چشمهء كوچك * آخرين ، آخرين كبوتر بود\r\nكوچك امّا بزرگ ، امّا سبز * از علف‌ها و برگ بهتر بود\r\nباز از غم فرشته مىگرييد * باز كوچ شهيد ديگر بود\r\nبازهم ناله ، بازهم فرياد * بازهم حوض چشم‌ها تر بود\r\nخيمه‌ها : رشته كوه طوفانى * درّهء گوش آسمان كر بود\r\nشعله در شعله سينه‌ها مىسوخت * كربلا ، كربلاى محشر بود \r\n* * *\r\n در عزايش چقدر گرييدى * با همان داغ و درد جنگيدى\r\nپيكرت نيزه‌زار خونين بود * دشت از خون لاله رنگين بود\r\nروز پَرپَر زد ، آفتاب افتاد * لرزشى در ميان آب افتاد \r\n\r\nگل . . .\r\n گل چيست ؟ بوى باغچه * يا رنگِ روى باغچه\r\nمن توى اين فكرم كه هست * گل ، آبروى باغچه \r\n*\r\n گل دوستى ، گل پاكى است * سرخ و سفيد و لاكى است\r\nدر شهر يا در روستا * هرجا كه باشد خاكى است \r\n*\r\n گل مانده از نسل قديم * هم‌بازى خوبش ، نسيم\r\nمعصوم و پاك و ساده است * مانند فنج و يا كريم \r\n*\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n گل خوابگاه شبنم است * با شاپرك‌ها همدم است\r\nبااين‌همه گل ، بازهم * جمعيّت گل‌ها كم است \r\n\r\nباران\r\n« صبح باران\r\nظهر باران\r\nعصر باران »\r\nكوچه‌ها ، پس‌كوچه‌ها خيس\r\nبام و چشم خانه‌ها خيس\r\nبال گنجشك و پر پروانه‌ها خيس\r\nميله‌هاى خستهء چترم شكسته\r\nبر سرم آغوش خود را\r\nچتر بسته\r\nدست‌ها ،\r\nپاها\r\nسرم خيس\r\nچون درختم من\r\nتمام پيكرم خيس\r\nمانده‌ام در راه ، در راه\r\nكاش مىشد\r\nراه كوتاه\r\nكاش مىشد\r\nآسمان آرام و آبى\r\nآفتابى .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nپويا ( 1308 )\r\nدكتر حبيب اللّه صناعتى ، در سال 1308 هجرى شمسى در شهرستان كاشان قدم به جهان هستى گذاشت . پدرش شادروان استاد على اكبر صناعتى از خطّاطان چيره دست عصر خويش بود و ساليان دراز عمر خود را مصروف تعليم خطّ و نقّاشى به جوانان شهر خود كرد .\r\nحبيب اللّه صناعتى از همان سال‌هاى دوران دبستان به شعر و ادب علاقهء وافرى داشت و نخستين شعرى كه سرود ، در كلاس پنجم ابتدايى بود كه حكايت امير تيمور و مورچه را به نظم آورد و در همان سال در سالنامهء ديوارى دبيرستان ثبت گرديد .\r\nصناعتى در دوران دبيرستان به انجمن ادبى كاشان كه به سرپرستى شادروان استاد حسينعلى منشى كاشانى اداره مىشد ، به اتفاق شادروان سهراب سپهرى « 1 » و مشفق كاشانى راه يافت و از محضر آن استاد و ديگر شاعرانى چون تراب كاشانى و مير سيّد رضا صانعى كسب فيض كرد .\r\n\r\n\r\n","description":"","footnote":"\r\n( 1 ) - دو رباعى زير را سهراب سپهرى خطاب به دوست دوران تحصيل خود پويا سروده است :\r\n امروز ز ديدن توام شاد حبيب * از قيد غم زمانه آزاد حبيب\r\nفردا چو ميان ما جدايى افتاد * هرگز نبرم تو را من از ياد حبيب \r\n* * *\r\n اين عهد كه نام آن جوانى است حبيب * نى دورهء عيش و شادمانى است حبيب\r\nبنگر تو مرا و اين دل خون آنگاه * برگو به من اين چه زندگانى است حبيب \r\n","page_name":" 174 ","page_number":174},
  {"content":"\r\n\r\nصناعتى پس از ورود به دانشگاه كمتر پيرامون شعر و شاعرى رفت و گاهى اشعارى مىسرود كه جنبهء طنز داشت و بعد از گذراندن دورهء تخصّص جرّاحى به شهرستان قزوين مأموريت يافت . در آنجا با همكارى عده‌اى از هنرمندان انجمن ادبى به نام « آوا » را تأسيس نمود . اين انجمن در رشته‌هاى مختلف هنرى مانند شعر ، خطّ ، نقّاشى و موسيقى فعاليّت مىكرد .\r\nدكتر صناعتى كه در شعر « پويا » تخلّص مىكند ، در قزوين به عنوان جرّاح و رئيس بيمارستان كورش كبير كه بعد از انقلاب به امام صادق تغيير نام داد ، انجام‌وظيفه مىكرد و پس از انتقال به تهران به سمت جرّاح و رئيس بيمارستان اندرزگو ( بازرگانان سابق ) و بيمارستان شهيد آيت‌اللّه اشرفى اصفهانى ( مولوى سابق ) به كار پزشكى و خدمت پرداخت و سرانجام بازنشسته گرديد و در حال حاضر در مطبّ خود به امر طبابت و پزشكى اشتغال دارد .\r\n\r\nبيهودلى !\r\n بگذر ز من ، زمانه گذشت از من * « روز » آمد و « شبانه » گذشت از من\r\nعمرى نشان تير بلا بودم * ديگر مزن نشانه گذشت از من\r\nگفتم ، اميد ، همدم تنهايى است * دردا كه آن يگانه گذشت از من\r\nگفتى ، مگر كه پاى تلاشت نيست * اى واىِ من ! بهانه گذشت از من\r\nبا من مخوان كه مرغ دلم پر زد * افسوس اب و دانه گذشت از من\r\nاز دست دوست بود دريغ از دوست * تيرى كه زد كمانه گذشت از من\r\n« پويا » ى راهِ زندگىام ، امّا * آن عشق جاودانه گذشت از من \r\n\r\nدر راه مردم\r\n هنوز ميوهء عشقى نچيده بايد رفت * هنوز چهرهء مهرى نديده بايد رفت\r\nز خواب تازه گشوده دو چشم بايد خفت * ز راه تازه به منزل رسيده بايد رفت \r\n\r\n","description":"","footnote":"","page_name":" 175 ","page_number":175},
  {"content":"\r\n\r\n شراب عشق و صفا ناچشيده بايد ريخت * حديث مهر و وفا ناشنيده بايد رفت\r\nچو برق ثانيه‌اى سركشيده بايد سوخت * چو باد باديه‌اى بردويده بايد رفت\r\nاگر به دشت بلا پا نهاده بايد شد * دگر به تخت طلا آرميده بايد رفت\r\nشبى گذشت به خوابى كه عمر نامش بود * نديده رنگ طلوع سپيده بايد رفت\r\nبه عمق درّه محنت فتاده بايد مرد * به اوج قلّهء قدرت رسيده بايد رفت\r\nچو مىتوان كه به ميدان مردمى جان باخت * چرا به گوشهء ذلّت خزيده بايد رفت\r\nهماره گفتهء « پويا » به ياد دار كه گفت * به راه مردم زحمت كشيده بايد رفت \r\n\r\nاى مادر\r\n اى مادر ! اى يگانه به شيدايى * اى نام تو ، قداست زيبايى\r\nدر بارگاه عرش خداى عشق * والاتر از تصوّر والايى !\r\nتا آدمى درآمد و عشق آمد * كس نامده‌ست با تو به همتايى\r\nمهر تو ، مرهمى است شگفت‌انگيز * عشق تو ، عالمى است تماشايى\r\nشوريده عاشقى كه درنگت نيست * از نام و ننگ و محنت و رسوايى \r\n*\r\n آنجا كه رزمگاه فداكاريست * افزونى از هزار ، به تنهايى\r\nآنجا كه صبر شرط نخستين است * دريايى از توان شكيبايى\r\nآنجا كه صيد حادثه روى آرد * كوهى ، همه صلابت خارايى\r\nآنجا كه عقده را بُرِشى بايد * شمشيرى از نهايت برّايى\r\nبااين‌همه نشانه ، نمىيابم * هيچ آفريده ، چون تو ، معمّايى\r\nچندين جمال دارى و در چشمت * آيينهء جلال اهورايى\r\nيادم نمىرود كه مرا هر شب * خواندى به مهر نغمهء لالايى\r\nيادم نمىرود كه خود افتادى * تا يافتم كفايت برپايى\r\nپيرى فشرد دست تو را تا ما * پا برگذاشتيم ، به برنايى \r\n\r\n","description":"","footnote":"","page_name":" 176 ","page_number":176},
  {"content":"\r\n\r\n نقصان گرفت پرتو چشمانت * تا جان ما فزود به بينايى\r\nصد خار غم خليد به دستانت * تا كامران شدى به گل‌آرايى\r\nاكنون كجاست مادر من آن كو * مىديدمش ، هماره ، به رعنايى\r\nاكنون كجاست مرامى داشت * در حيطهء حيات هموايى\r\nاكنون كجاست آنكه كلامش بود * ما را چنان‌كه شهد به حلوايى\r\nاكنون كجاست سنگ صبور ما * در كشتگاه گنبد مينايى\r\nاكنون كجاست مأمن آرامش * در موج‌خيز مهلك دريايى\r\nاكنون كجاست آن‌همه شور و شوق * اكنون كجاست آن‌همه شيوايى\r\nديوانه‌ام كه با دل خود گويم * آيى دوباره « باز نمىآيى » \r\n\r\nاى عشق !\r\n هرچند ، ز پاى تا به سر ، غم هستى * اى عشق ! كمالِ جانِ آدم هستى\r\nاندر دل ما كه از تو ويرانه شده‌ست * هرچند كه بيشتر شوى ، كم هستى \r\n\r\nكم بود غم !\r\n سرشارىِ جان ، نه از دِرم دارم من * آبادىِ دل ، ز گنجِ غم دارم من\r\nاسباب طرب چو نيست ، اندوهم نيست * غم دارم از آنكه ، غم ، چه كم دارم من ! \r\n\r\nگل مريم !\r\n هرجا ، دلِ پرغم است ياد از من كن * در ديده اگر نم است ، ياد از من كن\r\nبر دامن كوه و دشت ، آرام بگرد * هرجا گل مريم است ياد از من كن \r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nمناظره‌اى در باب دوستى « 1 » از : استاد منشى\r\n ناكسان از بين بردند احترام دوستى * نيست يك ارزن سلامت در سلام دوستى\r\nاى حريفان تا چه پيش آمد كه در دوران ما * از شراب صدق ، خالى ماند جام دوستى\r\nهست اسمى بىمسمّا يا كه قولى بىعمل * اينكه ما رويش نهاد ستيم نام دوستى\r\nهيچ‌كس قايل نمىگردد مقامى بهر دوست * پس چه شد اى دوستان آخر مقام دوستى\r\nروزگار دوستى بگذشت و اينك سال‌هاست * تا نيامد بوى انسى بر مشام دوستى\r\nيا كه در عالم نشد از دوستى توليد مثل * يا به عهد ما عقيم افتاد مام دوستى\r\nباش همرنگ جماعت ، خواهى ار آسودگى * يعنى اى « منشى » قناعت كن به نام دوستى \r\n\r\nاز : پويا\r\n ديده بگشودم به هستى ، چون به نام دوستى * آمدم تا آورم هرجا ، پيام دوستى\r\nچون به‌جز غم برنمىآرد نهال دشمنى * بر زبان هرگز نيارم غير نام دوستى\r\nنيست شيواتر بيانى از بيان مهر و عشق * نيست شيرين‌تر كلامى از كلام دوستى\r\nنيست خوش‌تر محفلى از محفل ياران دوست * نيست والاتر مقامى از مقام دوستى \r\n\r\n\r\n","description":"","footnote":"\r\n( 1 ) - زنده‌ياد استاد حسينعلى منشى كاشانى كه در كار غزل دستى توانا داشت و همه غزل‌هايش هم از هفت بيت تشكيل مىشد ، غزلى سروده بود با رديف « دوستى » كه گرچه از نظر ادبى به نظر من زيبا و دلپسند مىآمد ، امّا مضمونش را نمىپسنديدم ، لذا شعرى با همان وزن و قافيه پرداختم و به ايشان تقديم داشتم . نامبرده مجددا شعرى در اثبات نظريهء خود سرود و من هم پاسخى براى آن نوشتم . بدين‌ترتيب مناظره‌اى در باب دوستى پيش آمد كه چند تن ديگر از شعرا هم در آن شركت جستند .\r\n","page_name":" 178 ","page_number":178},
  {"content":"\r\n\r\n دست من بفشار ، اى آزادهء ناآشنا ! * تا لبالب سازم از اخلاص ، جام دوستى\r\nاى نسيم روح‌پرور ! مىرسان از سوى من * هركجا اهل دلى ديدى ، سلام دوستى\r\nعينك بدبينى از چشمان فرود آر اى عزيز ! * تا ببينى هست برجا ، انسجام دوستى\r\nآدمى تا هست ، بنياد محبّت نيز هست * تا مپندارى سترون گشت مام دوستى\r\nغير جمعى از خدايان زر و زور و فساد * خلق دنيا ، پيروانند از مرام دوستى\r\nاندك اندك مىتوان انديشهء مردم شناخت * پلّه پلّه رفت بايد تا به بام دوستى\r\nدوستى را پيشه كن هرجا و با هركس كه هست * دشمن ار باشد ، شود ناچار رام دوستى\r\nصحبت شيرين و اخلاق خوش و مهر و وفاست * چهار ركن اصلى بسط و دوام دوستى\r\nرشتهء مهر و وفا مگسل كه در آيين عشق * چون بريدى مشكل افتد التيام دوستى\r\nلحظه‌اى از عمر اگر باقيست ، رو يارى گزين ! * اى خوشا آن‌كس كه دانست اغتنام دوستى \r\n\r\nاز : استاد منشى\r\n بشنو اى دكتر عزيز ! كه من * پيرهن‌ها دريده‌ام زين پيش\r\nعمر بسيار بايد انسان را * تا دهد امتياز نوش از نيش \r\n\r\n","description":"","footnote":"","page_name":" 179 ","page_number":179},
  {"content":"\r\n\r\n آزمايش بسى ببايد كرد * تا كه بشناخت گرگ را از ميش\r\nديده‌ام اينكه دوستان سهل است * بلكه بيگانه گشته از من خويش\r\nآنكه تا دوستى شود پيوند * به تو مىچسبد آن‌چنان كه سريش\r\nناگه اين رشته را چنان گسلد * كه به هم وصل كرد نتوانيش\r\nاوّل عمر و زندگانى توست * مدّتى لازم است از اين پيش\r\nتا كه دشمن ز دوست بشناسى * جان من اين‌قدر مكن تشويش\r\nباش تا ياد من به خير كنى * چون‌كه از دوستى شوى دل‌ريش\r\nپند « منشى » به كار بند كه او * باشد و بود و هست خيرانديش \r\n\r\nاز : پويا\r\n دانم ، اى اوستاد دانشمند ! * پيرهن‌ها دريده‌اى زين پيش\r\nاز خدا خواهم آنكه نهصد سال * بازهم پيرهن بدرّى بيش\r\nليك در اين ميانه با تو مراست * شرطى اى اوستاد نيك‌انديش\r\nكاندرين بازمانده نهصد سال * تا نگردى ز دوستان دل‌ريش\r\nاز دو چشمان خويش برگيرى * عينك يأس و اندُه و تشويش\r\nتا ببينى كه مىتوانى يافت * دوستانى موافق دل خويش !\r\nهمهء مردمان نه يكسانند * هم بود نوش در جهان ، هم نيش\r\nگر گناهى يكى به تهران كرد * ديگرى را مگير در تجريش\r\nگر به صحراى زندگى گرگ است * بىگمان هست هم در آنجا ميش\r\n« گر نهى پيش چشم شيشه كبود * اين جهان را كبود مىبينيش »\r\nخوانده‌ام شرح حال دانايان * كرده‌ام فكر خلق را تفتيش\r\nبوده‌ام مونس و ضيع و شريف * هم‌عنان توانگر و درويش\r\nحاصل ساليان تجربه چيست ؟ * گويمت اى نشسته زار و پريش\r\nآدمى پايبند احسان است * جاهل و عالم و فقيه و كشيش !\r\nپند « منشى » به كار من نخورَد * گرچه دانم كه هست خيرانديش\r\nگر كنى بند من جدا از بند * جز محبّت مرا نباشد كيش \r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nپويا ( 1317 )\r\nمحمود روحانى در سال 1317 هجرى شمسى در شهر تاريخى همدان - شهر بزرگانى چون عين القضاة ، باباطاهر ، مير سيّد على ، خواجه رشيد الدّين فضل اللّه ، فخر الدّين عراقى و به يك‌سخن شهرى كه نابغهء شرق شيخ الرّئيس ابو على سينا را در خود جاى داده است - چشم به جهان گشود و در كودكى به اتّفاق خانواده از زادگاهش كوچيد و در تهران رحل اقامت افكند .\r\nپدرش حاج عبد الصّمد روحانى با اين كه پيشه‌ور بود ، امّا از ذوق شعر و ادب بهره داشت و با شاعرانى چون مفتون ، صابر ، فرات ، رنجى و خوش‌دل مأنوس و معاشر بود .\r\nروحانى تحصيلات ابتدايى و متوسّطه را در تهران به انجام رسانيد و به اخذ مدرك ديپلم نايل آمد ، آن‌گاه به شغل آزاد روىآورد و هم‌اكنون نيز در كار تجارت فرش مىباشد .\r\nروحانى كه در شعر « پويا » تخلّص مىكند ، از سال 1360 به سرودن شعر پرداخت و در محافل ادبى نيز حضور يافت و از محضر اساتيد شعر و ادب بهره گرفت اشعارش از روانى و لطف خاص برخوردار است . نمونه‌هاى زير از نظم اوست :\r\n\r\nوصل دلدار\r\n به لوح دل چو دارى نقش آن يار * به دست غير اين آيينه مسپار \r\n\r\n","description":"","footnote":"","page_name":" 181 ","page_number":181},
  {"content":"\r\n\r\n نشان كوى جانان از كه پرسى ؟ * چو بگذشتى ز خود ، بينى رخ يار\r\nتو را از چشمهء مهر است نورى * كه آيد از تجلّىگاه ديدار\r\nبه درياى محبّت غرقهء عشق * ندارد بيم از امواج بسيار\r\nدلى گر با دلى همراز باشد * در آن نور صفا گردد پديدار\r\nچو باشى شبنمى بر گلبن عشق * عنان بر آفتاب مهر بسيار\r\nمرا سوداى وصل روى جانان * چو چشم نيم مستش كرد بيمار\r\nدر اين درياى بىپاياب هستى * تو را « پويا » چه خوش‌تر وصل دلدار \r\n\r\nنواى عشّاق\r\n اميدى ، دل‌فريبى ، جانفزايى * بهارى ، روح‌بخشى ، دلربايى\r\nشكوه عفّتى ، آرام جانى * نگارى ، دلبرى ، بلابلايى\r\nنواى دلكشى در پردهء عشق * به شام تار مشتاقان ضيايى\r\nخم زلفت ندارد چون دل من * اسيرى ، خسته‌جانى ، مبتلايى\r\nز چشم نيم‌خوابت ، مست مستم * رمنده ، همچو آهوى ختايى\r\nمرا در خلوت غم شب همه‌شب * تو همراز دل درد آشنايى\r\nخدايا از نواى ساز عشّاق * نصيب جان « پويا » كن نوايى \r\n\r\nهجر يار\r\n ديده از هجر يار مىگريد * خسته و دل‌فگار مىگريد\r\nچون اسيران مانده در زنجير * در خم زلف يار مىگريد\r\nگه به مويه چو ناى نالان است * گه جدا از ديار مىگريد\r\nدل ندارد قرار و آرامش * بىسكون و قرار مىگريد\r\nديده شد ترجمان ابر بهار * كه چو ابر بهار مىگريد\r\nدل « پويا » اسير غمزهء اوست * دل غمين است و زار مىگريد \r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nآهوى دل\r\n تا به زلفش مرغ دل مأوا گرفت * كار ما در عاشقى بالا گرفت\r\nساقى ما با نگاهى نيم‌مست * دين و دل از عاشق شيدا گرفت\r\nآهوى دل در كمند زلف يار * رفت و در دشت جنون مأوا گرفت\r\nاز دم باد بهارى گل شكفت * تا هزاران در گلستان جا گرفت\r\nساقى مستان چه خوش هنگامه كرد * با يكى پيمانه عقل از ما گرفت\r\nدر هواى طرّهء ليلىوشى * دل چو مجنون جانب صحرا گرفت\r\nگرد بامش شب همه‌شب مست مست * مرغ جان پرواز ، بىپروا گرفت\r\nعقل تا سرداد آوا ، در جهان * اختيار از آدم و حوّا گرفت\r\nمطرب خوش‌نغمه در بزم وجود * غمزه‌اى كرد و دل از « پويا » گرفت \r\n\r\nآوارهء سرگردان\r\n ديريست كه دل‌خون است از عشق پرىرويى * سودايى مه‌رويى ، دل‌بستهء گيسويى\r\nدر تاب‌وتب مهرش ، مىسوزم و مىسازم * چون شعلهء سوزانى ، آواره به هر سويى\r\nافتانم و خيزانم ، از خويش گريزانم * مجنون غم يارى ، در بند خم مويى\r\nآوارهء سرگردان ، در غربت تنهايى * سودازدهء عشقم ، ديوانه به هر كويى\r\nروزم چو بهاران بود ، با ياد گل رويت * بارى ز كرم بازآ ، اى دوست به دلجويى\r\nرود است روان گويى از ديدهء گريانم * يك‌ره ز وفا بينش ، با ما به لب جويى \r\n\r\n","description":"","footnote":"","page_name":" 183 ","page_number":183},
  {"content":"\r\n\r\n هركس به هواى دوست بر لب سخنى دارد * چون من ، تو كجا دارى « پويا » ى ثناگويى \r\n\r\nحلّاج\r\n تا كه منصور از مى وحدت چشيد * جز خدا در عالم هستى نديد\r\nتن رها كرد و رها شد از خودى * شد سراپا نور و نور سرمدى\r\nتا دلش از نور حقّ شد صيقلى * گشت از او نور خدايى منجلى\r\nعشق جانان بر نهادش چون رسيد * در دلش شد نور يزدانى پديد\r\nپس همىگفتا : خدايم من ، خدا * درگرفت از نار و نور كبريا\r\nبىخود و مست از مى دلدار شد * آن‌قدر حقّ گفت ، تا بر دار شد\r\nقطره چون در بحر ، ناپيدا شود * عين دريا گردد و دريا شود\r\nدين و دل در راه او ايثار كرد * گمرهان خفته را بيدار كرد\r\nروز ديگر آتشى افروختند * و اندر آن آتش تنش را سوختند\r\nچون‌كه خاكستر شد آن خاكى نهاد * باد هم خاكسترش بر آب داد\r\nغرق تا خاكسترِ او شد در آب * گشت اللّه ، هذه شىء عجاب\r\nگر كه خواهى دم ز « او ادنى » زنى * دم مزن « پويا » تو از ما و منى\r\nسير هستى جز ره دلدار نيست * هرچه بينى غير آن ديّار نيست \r\n\r\nدل دردمند\r\n اگر از شرار عشقت به دل آتشى است يارا * صنما به ساغرى مى ، كرمى نما خدا را\r\nبه اميد آنكه در ما به عنايتى ببينى * زدى آتش از نگاهى دل دردمند ما را\r\nنه ترنّمى ز تارى ، نه نواى آبشارى * كه سرود و نغمهء دل ، غم توست گل‌عذارا\r\nتو كه شور آفرينى به نگاه آتشينت * به فراق خود مسوزان ، دل عاشقان ، نگارا\r\nبه نوازش نسيمى دل‌خسته را خبر كن * كه سحر ببوسم از جان ، رخ قاصد صبا را \r\n\r\n","description":"","footnote":"","page_name":" 184 ","page_number":184},
  {"content":"\r\n\r\n برسان دو جام ديگر به من خراب ، ساقى ! * كه بگويمت به مستى غم سينه آشكارا\r\nبه هواى توست زنده دل دردمند « پويا » * كه مگر رسد دوايى غم و درد بينوا را \r\n\r\nعاشق صادق\r\n سرخوش آن يارى كه سرمستِ مىِ جام ولاست * از سر دلدادگى افتاده در دام بلاست\r\nراحتِ جانِ دل عشّاق ، جورِ دلبر است * شيوهء بيدل به كار عاشقى مهر و وفاست\r\nحاصل ايّام عمر من بگويم با تو چيست ؟ * برخىِ جانانه بودن آرزوى جان ماست\r\nآدمى همچون حبابى بر سر بحر وجود * غرقهء دريا و مىداند بقايش در فناست\r\nزورقى بشكسته‌ايم اين بحر بىپاياب را * ناخداى ما در اين بحر خروشان مرتضاست\r\nبىجمال دوست عبش جاودانى را چه سود ؟ * سوختن در آتش عشق على آرام ماست\r\nسرخوشان كوى جانان از دوعالم فارغند * عاشقِ « پويا » ى صادق شاهد اين مدّعاست \r\n\r\nپيك اميد\r\n مژدهء وصل تو را تا دل ديوانه شنيد * مرغ جان از قفس تن به هواى تو پريد\r\nدامن وصل شد ز دست به سوداى رُخت * پيك امّيد وصال تو چو از راه رسيد\r\nشد به روشنگرى عشق ، چراغ ره من * آفتاب گل رويت چو در اين خانه دميد\r\nكس ندانست كه چون مىگذرد بر دل زار * جز غم عشق كه حال دل نالان برسيد \r\n\r\n","description":"","footnote":"","page_name":" 185 ","page_number":185},
  {"content":"\r\n\r\n آسمان هر نفسى بر دل ما درد فزود * آتش سينه به‌جز دود غم هجر نديد\r\nشكوه « پويا » مكن از دهر كه در سايهء دوست * شب به پايان رسد و باز برآيد خورشيد \r\n\r\nجام عشق\r\n هركه در عالم به سوداى غمى ديوانه بود * سرخوش از ياد جمال دلبر جانانه بود\r\nدل به‌جز دشت جنون در هيچ كويى ره نبرد * كى شنيدى عشق و مستى شيوهء فرزانه بود\r\nخاطر آشفته جز ياد تو در خاطر نداشت * هرچه غير از وصف رويت پيش ما افسانه بود\r\nغصّه مىگيرد گلويم اشك بىپروا كجاست ؟ * تا بگويد راز دل را كز غمش ديوانه بود\r\nديگر از دير و حرم نام و نشانى نيست نيست * هركه مست از جام او شد ساكن ميخانه بود\r\nبيدلان را داد ساقى ، جرعه‌اى از جام عشق * جملهء ذرّات هستى مست آن پيمانه بود\r\nسال‌ها در مىزدم تا بينم آن جانانه را * « چون در دل باز شد ، ديدم كه صاحبخانه بود »\r\nزين همه نقش عجب در كارگاه لطف صنع * آرزوى جان « پويا » ديدن جانانه بود \r\n\r\nگذشت عمر\r\n ديدى كه چه‌سان عمر گرانمايه گذشت * رخ كرد چو آفتاب و چون سايه گذشت\r\nاز نيك و بد جهان و از دشمن و دوست * بستند به ما هرآنچه پيرايه گذشت \r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nپويا ( 1334 )\r\nابراهيم پويا ، شاعر و نويسنده و طنزپرداز هنرمند ، كه در كارهاى ادبى و هنرى خود از پويايى كافى برخوردار است . در سال 1334 هجرى شمسى در يكى از محله‌هاى قديمى كرمانشاه ، به نام چال حسن خان ، قدم به عرصهء حيات گذاشت .\r\nابراهيم پويا در شرحى كه برايم نوشته ، گوشه‌هايى از زندگى خود را ترسيم نموده است . من نيز بهتر ديدم همان را با مختصر تغييرى نقل كنم :\r\n« هنوز طنين صداى بعضى از مردان محل كه آخر شب در كوچه‌هاى گلى ، دوبيتىهاى بابا طاهر را با سوز زمزمه مىكردند ، فراموش نكرده‌ام . مضمون اين اشعار خيال‌هاى كودكانه مرا رنگ مىزد ، در شب‌هاى زمستان هم قصه‌هاى منظوم شاهنامه و غزليات حافظ توسط ميهمانان و بزرگان خانه تكرار مىشد ، مرا با دنياى رنگين شعر پيوند داد .\r\nدر دوران تحصيل در دبيرستان احساس كردم شعر و موسيقى را در يك مسير انتخاب كرده‌ام . در همان سال‌ها همكارى خود را با پاره‌اى از مطبوعات آغاز كردم و با دقت و وسواس در پى كشف انديشه‌هاى نيما و سبك او برآمدم . متأسفانه به دليل مشكلات مالى همواره از تحصيلات عاليه جا مانده‌ام ، در سال‌هاى اخير حتى مجبور شدم ترمهاى نيمه‌كاره را رها كنم .\r\nهنوز مجموعه‌اى از اشعارم را با دست چاپ نسپرده‌ام و هرگز علاقه‌اى به مطرح\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nشدن‌هاى كاذب نداشته‌ام . با توجه به گسترش عظمت ادبيات پارسى ، خود را سنگريزه‌اى هم به حساب نياورده‌ام . فردوسى ، حافظ ، صائب ، بيدل دهلوى ، اسد الله عاطفى شاعر كرمانشاهى ، سهراب سپهرى ، فروغ فرخزاد ، لوركا ، پابلو نرودا ، تى . اس .\r\nاليوت و . . . شاعران مورد علاقه‌ام هستند .\r\nدر كنار شعر ، قصه‌نويسى را نيز در همان سال‌هاى نوجوانى ادامه داده‌ام و طنز اجتماعى قسمتى از مسئوليت هنرى مرا تشكيل مىدهد . با توجه به نگارش چند سناريو براى صدا و سيماى كرمانشاه ، با مركز فراگيرى اين سازمان در واحد شعر و موسيقى نيز فعاليت دارم . » ابراهيم پويا از شاعران توانا و نامور كرمانشاه است كه شعرش مورد توجه محافل ادبى قرار گرفته و به عنوان شاعرى موفق شناخته شده است .\r\n\r\nبه زنده‌ياد اسد الله عاطفى كوچ تلخ\r\n به كوچ تلخ تو دارم شب جدايى را * كه ذوق عشق نمانده‌ست آشنايى را\r\nچو ابر سربى آذر به سوگ آوردى * حرير آينهء صبح دلگشايى را\r\nبهار زمزمه‌ات تا سپيده‌دم مىبرد * غروب برفى دنياى بىصدايى را\r\nنيامده چو تو سالك به هفت وادى عشق * كه فتح كرده دلت باغ روشنايى را\r\nشعور عرشى تو ، با غرور خط مىزد * مدال‌زدگى و خانهء طلايى را\r\nبه عصر آهنى دل چه ساده بخشيدى * به باغ باغ غزل واژهء رسايى را\r\nشراره‌اى نزند هر ترانه‌اى بر دل * كه مهر طرز تو بايد غزل‌سرايى را\r\nطلوع روشن اعجاز واژه‌ات بشكست * اساس دخمهء تاريك خودنمايى را\r\nچو موج عاصى توفان شكستى و يك‌دم * نخواستى گل غوش موميايى را\r\nدر آن زمانهء ترديد ، هول پروازت * شكست شيشهء دنياى بىبهايى را\r\nچنان تويى كه جهان را چون ذره مىديدى * كسى بنا ننهاده گريزپايى را \r\n\r\n","description":"","footnote":"","page_name":" 188 ","page_number":188},
  {"content":"\r\n\r\n نرفته‌اى كه حضورت چو رعد توفان‌پوش * غرور مىشكند شاعر كذايى را\r\nبه صخره‌هاى جوانى پرى زد و بگرفت * عقاب جلوهء تو قلّهء نهايى را\r\nتپش تپش دل « آشفته » « 1 » مىتپد با تو * كه داشت نو سفر تو غم چرايى را ؟\r\nگذشته‌ام ز غزل هم ، صفاى تو خواهد آمد * « براى درك محبّت غزل‌سرايى را » « 2 »\r\nشكوفه‌هاى غزل از تفكرت « پويا » ست * ربوده اوج خيال تو عطر غايى را \r\n\r\nبه انتظار بهاران\r\n دوباره مىشكند آشيانه‌ها پاييز * دوباره عمر پرنده هدر رود به گريز\r\nچه زخم‌هاى عميقى توان من بگرفت * به يارى تن زخمى بهار من برخيز\r\nهواى ديدن خورشيد چشم‌هايت كشت * مرا در اين قفس شب سياه وهم‌آميز\r\nبه دشت‌هاى بهاران چگونه دل بنديم * كه از عطش شده چشم شكوفه‌ها خون‌ريز\r\nفضاى سبز ستاره تو را به خود خواند * چو صبح از قفس شب پرنده‌ام بگريز\r\nچراغ‌ها همه روشن ز خون ياران است * به چشم خويش ببينيد دورهء چنگيز\r\nبه انتظار بهاران نشسته‌اى بگرفت * گلوى سبز قنارى ز سرمهء پاييز\r\nدگر نمانده نشانى ز حقّ حقّ منصور * بيا به ياد عزيزان بهار من برخيز \r\n\r\nدر جستجوى نور\r\n ياد دارم من هميشه سخت تنها بوده‌ام * در بسيط بىگناهى باز رسوا بوده‌ام\r\nآشنايان سنگ بارانم كنند از كين و من * مثل يك آهنگ هرزه روى لب‌ها بوده‌ام\r\nهركه ديدم خنجرش در آستين زهرش به جام * خوب تا اين روزها هم بر سر پا بوده‌ام\r\nتلخ بودم ، تلخ ماندم ، تلخ‌تر از زهر فقر * گرچه در كار شما چون مى گوارا بوده‌ام\r\nدست پُرمهر عزيزم بست هر سو پنجره * چون غريبه روزگارى پشت درها بوده‌ام \r\n\r\n\r\n","description":"","footnote":"\r\n( 1 ) - « آشفته » تخلص استاد ارجمند يد الله عاطفى است .\r\n( 2 ) - مصرعى از غزل زنده‌ياد اسد الله عاطفى است .\r\n","page_name":" 189 ","page_number":189},
  {"content":"\r\n\r\n در فصولم رنگ‌ها بىرنگى عمرم شدند * خود ندانستم كه زنده ، مرده‌ام يا بوده‌ام\r\nمن كه امروز مچاله ديده‌ام در دست غير * شاهد بىسرنوشت مرگ فردا بوده‌ام\r\nدر عزاى جوشش خون سياووشان شهر * گاهى ابر دل‌گرفته گاه دريا بوده‌ام\r\nدر بهارانى كه هر سو سيم مىرويد به باغ * غربت و دلتنگى پاييز صحرا بوده‌ام\r\nمثل يك عكس قديمى در دل قابى سياه * بر لب هر آشنايى اى دريغا بوده‌ام\r\nدربه‌در در جست‌وجوى نور مىرفتم ولى * در شب دل همراه و همگان يلدا بوده‌ام\r\nكودكان با مرگ هم‌بازى شوند از خواب نان * سقف‌هاى فقر ويران آه آنجا بوده‌ام\r\nمسخ در مرداب ماندم راه كوچم سدّ كنند * همچون جوبار حقيقى گرچه « پويا » بوده‌ام\r\nگر نشستم در حضور سرفرازان سخن * چون كلام بىبهايى سست و بى جا بوده‌ام \r\n\r\nبىتو\r\n سنگين شده كوه غمت بر دوشم امشب * آز آتش سينه چون مى در جوشم امشب\r\nسرخورده و تنها ز سوگ رفتن تو * جامه ز يلدا و در غمت مىپوشم امشب\r\nرفتى درخشيدى درون خانهء غير * خالى شده همچون صدف آغوشم امشب\r\nبىتو رفيعى زهره را مىخواند از درد * با اين شكسته راديو چون گوشم امشب\r\nآن شيشهء مىروى آن تاق قديمى * زهرى شده بىتو ، ز غم مىنوشتم امشب\r\nاز پيچ كوچه مرد مستى ناله سرداد * همدرد من مىخواند و من خاموشم امشب\r\nگشته رها سررشتهء افكار پوچم * چون تارهاى عنكبوت مغشوشم امشب\r\nانگار مىآيد صداى گام‌هايت * يا مىرود تا كوچهء تو هوشم امشب \r\n\r\nكتاب ياد تو\r\n كسى تو را بگرفته ز من ، تو را خورشيد * به ناتوانى من ، سايه هم بسى خنديد\r\nپس از تو ميكده‌ها فرصتى به من دادند * پس از تو گريهء تلخى به كوچه‌ها پيچيد\r\nبه ياد كولى آواره‌اى بگريم باز * كه نقش چشم تو را روى سينه‌ام كوبيد \r\n\r\n","description":"","footnote":"","page_name":" 190 ","page_number":190},
  {"content":"\r\n\r\n چنان گذشته شود كه سياه مست و خراب * براى خاطه تو هر غروب كارد كشيد\r\nمرا كه آينه‌اى زنگبار و پربغضم * چون سكه‌هاى قديمى نمىتوان ساييد\r\nبهارخانه غيرى چگونه‌اى ، بىتو * فتاده است به جانم جذام اين ترديد\r\nدلم چو مهرهء تخته زمانه‌اى خوش داشت * كه دست جور حريفان بساط ما برچيد\r\nز عمر و هرچه كه دارم گذشته‌ام اما * كتاب ياد تو را هيچ مىتوان بخشيد \r\n\r\nكجا رفتند . . .\r\n من آن دشت پريشانم ، سوارانم كجا رفتند ؟ * عروسك‌هاى گلپوش بهارانم كجا رفتند ؟\r\nچه پيش آمد كه آيينه به روى تاق حيران شد * بگو اى خانهء خلوت كه يارانم كجا رفتند ؟\r\nمن اينجا مرده‌ام تابوت و ترمه منتظر بر خاك * از اين كوچه خدايا سوگوارانم كجا رفتند ؟\r\nچو شمع لال سقاخانه ماندم ، با دلم گوييد * براى نذر سفره ، نازدارانم كجا رفتند ؟\r\nعروسى حجله مىبندد گل شيون به گيسويش * كه دامادش نيامد لاله‌كارانم كجا رفتند ؟\r\nكسى ديگر نمىپوشد لباس از واژهء يلدا * براى روز مرگم داغ‌دارانم كجا رفتند ؟\r\nتعجب بر لب هر گور خالى قصّهء مرگ است * در اين وحشت در اين شب هم‌مزارانم كجا رفتند ؟\r\nچو بازارى كه سوت و كور در خلوت پريشان اشت * از اين وادى همه اسفند يارانم كجا رفتند ؟\r\nرميده رخش و بر دوشم تفنگ پير بشكسته * براى رزم ديگر نقره‌كارانم كجا رفتند ؟\r\nهمه دل‌ها ز جنس سنگ و آهن اشك‌ها نيرنگ * براى روز مرگم بىقرارانم كجا رفتند ؟\r\nمنم پيرى عصا در دست ، ولگرد شب ماتم * بگوييدم چه شد آن گلمذارانم كجا رفتند ؟ \r\n\r\nمزار دل\r\n تو اى طلوع شكفتن جدا ز انسان‌ها * هميشه سبز بمانى به ذهن ديوان‌ها\r\nتويى ترانهء باران در اين خزان مين * كه مىوزد ز كلامت شميم ريحان‌ها\r\nببين كه بىتو چگونه مرا به گريه فكند * سكوت تلخ شكوفه نياز گلدان‌ها\r\nز چشم تو غم گنگنى گلايه مىريزد * غم قديمى و تلخ شب و شبستان‌ها \r\n\r\n","description":"","footnote":"","page_name":" 191 ","page_number":191},
  {"content":"\r\n\r\n چون آفتاب بهارى بيا كه آب شود * درون باغ دل من گل زمستان‌ها\r\nهزار وسوسه در من شكفته و يك‌دم * مرا نجات ندادى ز چنگ عصيان‌ها\r\nخطى كه تيشهء عاشق به قلب سنگ نوشت * نمىرود ز هياهوى باد و توفان‌ها\r\nهنوز شعلهء دل عاشقانه مىلرزد * كنار معجر چوبى به قلب ايوان‌ها\r\nدرون كوچهء يادت شنيده‌ام هر شب * ز پشت شيشهء چشمت صداى باران‌ها\r\nكسى نشد كه چون مجنون ز شهر بگريزد * غبار درد ببين بر دل بيابان‌ها\r\nچه شعرها كه نوشتم به روى هر طبقه * به جاى مشق ، به ياد تو در دبستان‌ها\r\nهنوز جاده به جاده به عشق ره داريم * مباد در تو ببينم غروب پيمان‌ها\r\nز سوز شعلهء عشقى هميشه مىسوزم * مزار دل بنگر آتش نيستان‌ها\r\nبيا در اين دم آخر كه همچو « داش‌آكل » * قلندرانه برآيم به قلب ميدان‌ها \r\n\r\nاى عشق\r\n اى عشق دلم ، دلم ، دلم دل بردى * هيهات دلى شكسته غافل بردى\r\nگفتم كه كناره‌اى قرارم باشد * موجى زدى و كنار و ساحل بردى \r\n* * *\r\n اى عشق مرا طليعه و همدم باش * بر زخم دلم حكايت مرهم باش\r\nدر باغ خزان ديدهء عمرم تا مرگ * ميلاد گلى ، شكوفه‌اى ، شبنم باش \r\n\r\nباغ ظلمت\r\nغروب است و باران\r\nمن و رنج بودا\r\nبيا چتر گيسو بيفشان\r\nدر اين فصل پاييز خاموش\r\nكه رگبار وحشت درنگى ندارد\r\nشب و نيمكت‌هاى اين باغ\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nو مردى كه چشمان او\r\nچون پيامى سست مبهم\r\nمرا تا سراشيب غم‌بار يلدا\r\nفراخواند\r\nدر اين باغ ظلمت\r\nتو نيلوفر رنج‌هاى منى\r\nملولم چه دانى\r\nاز اين‌سوى ديوار\r\nشود پيك پرواز آيد\r\nاز آن دور\r\nغم اين همه تشنگى ما\r\nمرا مىبرد تا شب بغض انسان\r\nفضا سربى و باد و رگبار\r\n- كشد تيغ بر آشيان‌هاى خاموش\r\nكجا شد طلوع مباركه دم نوبهاران\r\nكجا شد بهار قديم دل ما\r\nدر اين‌سوى دل‌واپسىها\r\nمرا خنجرى از غرورت ببخشا\r\nتو پايان رنج‌هاى منى\r\nغروب است و باران\r\nبيا چتر گيسو بيفشان\r\nتا كه نوروز برآيد\r\nاز در صبح\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nمىگشايم گل گيسوى غزل\r\n« باربد » « 1 »\r\nگل « نوروز صبا » « 2 » آورده‌ست\r\nاين گشايش\r\nكه غم آبى « ماهور » به دل مىبخشد\r\nدفترى از باغ « رهاوى » « 3 » دارد\r\nآه در صبح بهاران\r\nباغم صفحه‌اى بر روى گرامافون\r\nنغمه‌پرداز غزل خواهم شد\r\nباز در آينه دست « نكيسا »\r\nطيف رنگين‌كمان « درويش خان »\r\nبس « سماعى » دارد\r\nصبح سرشار « كرشمه » « 4 »\r\nقدحى مىگيرم\r\nاز شراب « شيدا »\r\nخط « كلهر » اگرم بگذارد .\r\n\r\n\r\n","description":"","footnote":"\r\n( 1 ) - سى لحن در دستگاه شور را به « باربد » نسبت داده‌اند .\r\n( 2 ) - « نوروز صبا » از گوشه‌هاى راست پنج‌گاه .\r\n( 3 ) - « رهاوى » از گوشه‌هاى نوا .\r\n( 4 ) - « كرشمه » از گوشه‌هاى چهارگاه .\r\n","page_name":" 194 ","page_number":194},
  {"content":"\r\n\r\n\r\nپويا ( 1354 )\r\nمحسن اسلامىنيا ، فرزند محسن ، در آبان ماه سال 1354 شمسى در اصفهان تولّد يافت و پس از تحصيلات ابتدايى و متوسّطه به عضويّت انجمن خوشنويسان درآمد و تحت تعليم قرار گرفت .\r\nاسلامىنيا از كودكى به اتّفاق پدر به مجالس مذهبى و هيئت‌هاى دينى شهر خود مىرفت و در اين رهگذر تحت تأثير مدّاحان اهل بيت عليه السّلام قرار گرفت . چون پدرش اهل كتاب بود و كتابخانه‌اى ترتيب داده بود ، به مطالعهء كتب شعر رغبت نشان داد و به تدريج قريحهء شاعرى در او بيدار گشت و به سرودن شعر پرداخت ، امّا آنچه مىسرود در منقبت ائمهء اطهار عليه السّلام بود . بدين‌ترتيب كم‌كم در سلك مدّاحان درآمد .\r\nاسلامىنيا با شركت در انجمن‌هاى ادبى كمال و صغير و استفاده از محضر اساتيد ماهر با فنون شعر و رموز آن آشنايى يافت و تخلّص « پويا » را نيز در انجمن كمال برايش برگزيدند .\r\n\r\nچشم انتظار\r\n مرا از عشق او آتش به جان است * كه هردم سينه‌ام آتش‌فشان است\r\nسرى دارم كه با سوداى عشقش * برىّ از صحبت سود و زيان است\r\nمدام از هجر آن سرو روانم * روان از ديده‌ام اشك روان است \r\n\r\n","description":"","footnote":"","page_name":" 195 ","page_number":195},
  {"content":"\r\n\r\n ندانم تا به كى رخسار آن يار * ز چشم مردم عالم نهان است\r\nخدايا پرده از رويش برانداز * كه در دل انتظارش ناتوان است\r\nندارم بيش از اين تاب صبورى * كه از هجرش مرا آه و فغان است\r\nدل من مىزند پَر در هوايش * تو گويى طاير بىآشيان است\r\nبود عمرى كه چشم انتظارم * به راه مهدى صاحب زمان است\r\nخوش آن روزى كه او از در درآيد * كه مشتاقش همه خلق جهان است\r\nببيند عاقبت « پويا » جمالش * كه عمرى خادمش بر آستان است \r\n\r\nتغزّل در مدح على بن ابى طالب عليه السّلام\r\n گه شود دل يار من ، گه مىشوم من يار دل * همچنان مبهوت و حيران مانده‌ام در كار دل\r\nگاه سازد درد پنهان مرا درمان و من * با زبان جان شوم هم صحبت و غمخوار دل\r\nمن به ياد درد هجر و دل به ياد شور وصل * دل شده هميار من ، من گشته‌ام سربار دل\r\nاز طريق مىپرستان تا شدم در بزم يار * دل شده ساقى و از جان گشته‌ام مىخوار دل\r\nليك حيرانم كه در جام از كدامين باده ريخت * تا بدين‌سان گشته‌ام آشفته و بيمار دل\r\nجان فداى ساقى بزم الستى زان كه ريخت * بادهء حبّ علىّ در ساغر سرشار دل\r\nهمدمى جز دل نباشد گاهِ تنهايى مرا * چون علىّ باشد انيس و محرم اسرار دل \r\n\r\n","description":"","footnote":"","page_name":" 196 ","page_number":196},
  {"content":"\r\n\r\n « لا فَتى الّا عَلِىّ لا سيف الّا ذُو الفَقار » * اين كلام جان‌فزا دايم بود گفتار دل\r\nحيدر صفدر ، على داماد پيغمبر ، كه نيست * غير مدح حضرتش ، مقصود از اشعار دل\r\nتا به كانون وجود دل على دارد مكان * تا ابد گرم است با ياد على بازار دل\r\nيا على ! اى عالم اسرار ما كان و يكون * نيست آگه جز تو كس بر حالت افكار دل\r\nمرهمى بر زخم ريش دوستدارانت بنه * اى كه هستى عاشقانت را ز احسان يار دل\r\nتا ابد « پوياى » راحت خرّم و مسرور باد * خار گردد جان بدخواه تو در گلزار دل \r\n\r\nساقى كوثر\r\n ما مى نخورده نعرهء مستانه مىكشيم * منّت كجا ز ساقى ميخانه مىكشيم\r\nفرهادوار بهر تو شيرين‌لب ، اى صنم * عمريست بار غم به سر شانه مىكشيم\r\nمقصود ما تويى و نداريم جز تو كس * گر رَخت خود به كعبه و بتخانه مىكشيم\r\nتا روى دل به جانب ميخانه كرده‌ايم * با ياد چشم مست تو پيمانه مىكشيم\r\nتا آشنا شديم به عشق علىّ و آل * منّت كجا ز مردم بيگانه مىكشيم\r\n« پويا » به عشق ساقى كوثر زنيم جام * تا آن زمان كه رخت به ميخانه مىكشيم \r\n\r\nديدهء بيدار\r\n در حصار نرده‌هاى غم شدم غمخوار دل * تا به كى بايد تحمّل كرد اين آزار دل\r\nاز زبان دل شنيدم قصّهء روز فراق * پاى تا سر سوختم از آتشين گفتار دل \r\n\r\n","description":"","footnote":"","page_name":" 197 ","page_number":197},
  {"content":"\r\n\r\n بس‌كه غم‌هاى زمان بر سينه مىآرد فشار * ابرآسا اشك مىبارم به حال زار دل\r\nبانگ در ده آن طبيبان ارادت پيشه را * تا به كى بر بستر غم آرمد بيماردل\r\nدر ميان بحر طوفان‌زاى خونم غوطه‌ور * بس روان شد اشك غم از ديدهء خونبار دل\r\nكى رود در خواب و آسايش به شب‌هاى فراق * همچو « پويا » هركه دارد ديدهء بيدار دل \r\n\r\nمصلح زمانه\r\n ابر ديده ز غصّه باران‌زاست * نالهء سرد سينه رعدآساست\r\nمىزند موج اشكم از هر سو * سيل‌آسا روانهء درياست\r\nدر هواى غروب تيرهء دل * نالهء مرغ جان محن‌افزاست\r\nدر نگاه هميشه غمگينم * رمزى از عشق و عاشقى پيداست\r\nسينه از دردهاى طوفان جوش * مثل امواج سركش درياست\r\nروز من شب شد و ندانستم * بىتو شب‌ها هميشه بىفرداست\r\nجان من بىتو اى گل نرگس * خسته در كوچه باغِ دل « پويا » ست\r\nدل دل سايه روشن مهتاب * آن زمانى كه نسترن تنهاست\r\nبامدادان كه دختر شبنم * در جواب سلام باد صباست\r\nآن زمانى كه وسعتى از نور * در زواياى آينه پيداست\r\nواپسين لحظه‌اى كه اشك شفق * شبنم سينهء شقايق‌هاست\r\nهم‌زبان با ستاره مىگويم * با رب آن مصلح زمانه كجاست ؟ \r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nپيام ( 1320 )\r\nفرشيد يوسفى ، فرزند مراد على ، در سال 1320 هجرى شمسى در شهر تاريخى كرمانشاه در ميان خانواده‌اى كشاورز پيشه قدم به عرصهء حيات گذاشت . كودكى شيرخواره بود كه پدر خود را از دست داد و تحت سرپرستى مادر قرار گرفت و او نيز با فداكارى در راه به ثمر رساندن فرزندانش از هيچ كوششى فروگذار نكرد .\r\nيوسفى تحصيلات ابتدايى را در شهرهاى گيلان غرب و اسلام‌آباد به‌پاى برد و دورهء دبيرستان را در زادگاه خود به انجام رسانيد . ازآن‌پس به دانشگاه جندىشاپور راه يافت و در رشتهء زبان و ادبيّات فارسى به تحصيل ادامه داد و فارغ التّحصيل شد و به دريافت درجهء ليسانس توفيق يافت . و تا اخذ مدرك فوق ليسانس در همين رشته پيش رفت و پايان‌نامه خود را تحت عنوان « مرثيه‌سرايى در ايران و كرمانشاه » نوشت .\r\nآن‌گاه در سال 1339 به استخدام وزارت آموزش و پرورش درآمد و سال‌ها در دبيرستان‌هاى زادگاهش در راه تعليم و تربيت همشهريان خود صادقانه خدمت كرد و در حال حاضر در دانشگاه و مدارس عالى در رشته ادبيات تدريس مىكند و سرانجام بازنشسته گرديد .\r\nفرشيد يوسفى ، كه تخلّص « پيام » را براى شعر خود برگزيده و از اين تخلّص كمتر استفاده مىكند و گاهى « فرشيد » را نيز در شعر به كار مىگيرد ، دربارهء انگيزهء شعر و شاعرى خود چنين مىگويد :\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n« علاقهء من به ادبيّات شايد بعد از حكم توارث با زمزمهء ملكوتى و ترنّم روح‌نواز لالايى مادر ، جان گرفت و در دوران دبيرستان جوانه زد و با مجالست با اديبان و بزرگان شعر و سخنوران و شركت در انجمن‌هاى ادبى به ويژه انجمن ادبى سخن و خوشه‌چينى از خرمن هنرآفرينان نغز گفتار جان گرفت . شعلهء آتش اين علاقه روز به روز گسترش يافت و شراره‌اش وجودم را در خود ذوب مىكرد . شگفتا ! هرچه از چشمهء زلال شعر مىنوشيدم ، تشنگىام فزونى مىيافت و هنوز هم . . . »\r\nاز وى تاكنون چند اثر طبع و نشر يافته كه از آن جمله است : باغ هزار گل ( تذكرهء سخنوران كرمانشاهان ) ؛ خاك‌نشينان عشق ؛ ديوان وحدت كرمانشاهى ؛ گنجينهء عرفان ؛ ديوان مهجور ؛ ديوان تمكين ؛ تيشه ، زخم و بيستون ، مشاهير كرمانشاه تا پايان قرن نهم ؛ حرير و پرند ؛ شناخت فنون بديعى .\r\n\r\nگلبوته‌هاى روز\r\n در باغ خاطرم گل غم‌ها شكفته است * در گلشنم شكوفهء سرما شكفته است\r\nدر كرت كوچك شب من بىتو آفتاب * گلبوته‌هاى روز همه ناشكفته است\r\nبىتو به سوز مرمر اندام بكر تو * در من تب هزار تمنّا شكفته است\r\nدر شوره‌زار تفتهء انديشه‌هاى من * با نوبهار ياد تو ، گل‌ها شكفته است\r\nبىانتهاست گريهء هر روز و هر شبم * در من نگر كه چشمهء دريا شكفته است\r\nآن شاخهء گلى كه به صد عشوه كاشتى * در باغ سبز خانه‌ات آيا شكفته است ؟ \r\n\r\nتلخ غم\r\n تو از عشيرهء روزى ، من از اهالى شب * تو از نواحى نورى ، من از حوالى شب\r\nاجاق دودهء مهتاب گرم و روشن باد * درون ظلمت از هر ستاره خالى شب\r\nتميز روز و شب از هم بود محال ، مگر * به روز ريشه دوانده‌ست بدسگالى شب\r\nبه شب‌نشينى مهتاب ، روز نوشيده‌ست * شراب تلخ غم از كاسهء سفالى شب \r\n\r\n","description":"","footnote":"","page_name":" 200 ","page_number":200},
  {"content":"\r\n\r\n كجاست ؟ تا كه برآرد ، يل دلاور نور * به تيغ صبح ، دمار از سپاه والى شب\r\nسوار توسن خورشيد روز مىآيد * به شب‌شكارى ظلمت ، به گوشمالى شب \r\n\r\nتنگ ظرف\r\n با نگاهى پاى تا سر داغ داغم مىكند * جاى مىپندارى آتش در اياغم مىكند\r\nمست مىسازد تنگ ظرفى چو من را بوى مى * خواندن يك بيت زيباتر دماغم مىكند\r\nمىتوان از نااميدىها گلِ امّيد چيد * اشك آتشناك شب كار چراغم مىكند\r\nزير بال ابر هم فارغ نىام از داغ و درد * اين نمك‌پرورده هرجايى سراغم مىكند\r\nدر بهارم نيست بخت ديدن گل زين سبب * باغبان فصل خزان دعوت به باغم مىكند\r\nنيستم مرهون كس ، تا بىنيازىهاى من * دست‌ها را بالش خواب فراغم مىكند\r\nنشئه‌اى دارد سخن‌هاى بهين استاد من * حالتى دارد غزل‌هايش ، كه داغم مىكند \r\n\r\nقافلهء غم\r\n مگر از مردن خورشيد خبر دارد شب * كه سيه‌جامهء اندوه به بر دارد شب\r\nهق‌هق گريه‌اش از درد فضا را پر كرد * نعش خورشيد به همراه مگر دارد شب\r\nبغض نگذاشت بپرسيم ز چاووش پگاه * كه از اين شهر ، كى آهنگ سفر دارد شب\r\nهمره قافلهء زخمى غم مىآيد * شايد از فاجعهء روز ، خبر دارد شب\r\nبايد از راهبهء پاك سحرگه پرسيد * كه به‌جز روز شكارى چه هنر دارد شب\r\nپينه بسته‌ست در انديشهء شب كينهء روز * عجبى نيست كه از روز حذر دارد شب\r\nتا گلو تر كند از تنگ بلورين صبا * صبح را تا به سحر چشم به در دارد شب\r\nاز زلال نفس عطر فروشش پيداست * كه خبر ز آمدن پيك سحر دارد شب \r\n\r\nكوير شب\r\n ديم تفته تنم ، بهار كجاست ؟ * عطشم كشت ، چشمه‌سار كجاست ؟ \r\n\r\n","description":"","footnote":"","page_name":" 201 ","page_number":201},
  {"content":"\r\n\r\n دردم از حدّ گذشت ، درمان كو ؟ * غم فزون است ، غمگسار كجاست ؟\r\nتشنه‌ام ، تشنه ، مهر باران كو ؟ * خسته‌ام خسته ، لطف يار كجاست ؟\r\nرهروى از كوير شبناكم * خانهء سبز نوبهار كجاست ؟\r\nشب دوانده‌ست ريشه در جانم * هُرم خورشيد شب‌شكار كجاست ؟\r\nكشته‌ام ، تشنهء لب آبى است * ابر پوياى اشكبار كجاست ؟\r\nخضر كو ؟ از كه بايدم پرسيد ؟ * راه سرمنزل نگار كجاست ؟\r\nعرصهء رزمگاه خالى ماند * تهمتن را چه شد ؟ سوار كجاست ؟\r\n« گلبن عيش مىدمد ، ساقى » * بادهء ناب خوش‌گوار كجاست ؟ \r\n\r\nبهار مخمل‌نشين\r\n همچو آيينه جبين خالى ز چين دارد بهار * مصحفى از نور در صبح جبين دارد بهار\r\nبىگمان از دولت جام ز مى سرشار گل * نكهتى اين گونه مستىآفرين دارد بهار\r\nيك چمن گل در رهت ريزد چو بخرامى به باغ * آرى ، آرى ، پاس مهمان اين چنين دارد بهار\r\nتا كه رنگين‌جامگان بكر گل خندان شوند * چشمه ، چشمه گريه‌ها در آستين دارد بهار\r\nشور مجنون نيست ، ور نه در ميان كاروان * صد هزاران ليلى مخمل‌نشين دارد بهار\r\nنكهت گل ، شور بلبل ، جذبه و شوق و اميد * هرچه دارد بىدريغ از فرودين دارد بهار\r\nمىرسد از گرد راه و بىگمان در كوله‌بار * ارمغانى از نگارستان چين دارد بهار \r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nكوير\r\n تو از سلالهء ابرى ، من از تبار كوير * تو از اهالى دريا ، من از ديار كوير\r\nتو از نژاد بهارى و من ز ايل خزان * تو از قبيلهء آبى ، من از تبار كوير\r\nتو روح سبز اميدى ، بزرگ قوم بهار * من آن تكيده درختم به رهگذار كوير\r\nكجاست دست نوازشگر نديمهء ابر ؟ * كه مانده است به ره چشم انتظار كوير\r\nبه جاى رويش باران سخاوت خورشيد * چه بىدريغ شكفته است در حصار كوير\r\nتو اى شميم صفاپرور چمن پيراى ! * چه بىخيال گذر كردى از كنار كوير\r\nكجا نوازش ابر و حريق پهنهء ديم * كجا مسافر باران و شوره‌زار كوير\r\nاز اين سراب تب‌آلود تا سوار بهار * بر اسب خلسه سفر مىكند سوار كوير\r\nكجاست تب‌شكن ابر ، يا مسيح نسيم * كه بشكند نفسى هُرم مرگ‌بار كوير\r\nمگر كه ابر صفاپوى فرودين « فرشيد » * به هديه سبزه ببارد ، به ديم‌سار كوير \r\n\r\nآتش درون\r\n ديريست تا فراغت بالى نيافتيم * حظّى به دل نبردم و حالى نيافتيم\r\nجز آه سرد و اشك روان در بياض عمر * شعر بلند ، بيت زلالى نيافتيم\r\nتا بشكنم به دفع نحوست به راه تو * جز دل‌شكسته بسته سفالى نيافتيم\r\nتا آتش درون بنشانم به اشك چشم * حتّى براى گريه مجالى نيافتيم\r\nخشتيست هر كتاب به زندان هستىام * از درس و فحص غير وبالى نيافتيم\r\nمىخواستم كه بىخبر از خود به‌سوى باغ * بگريزم از قفس ، پروبالى نيافتيم\r\nبر عرض حال دل به‌جز اين يك‌دو سوخته * صاحبدلى و اهل كمالى نيافتيم \r\n\r\nشراب تلخ سرجوش\r\n به سرو پرنيان‌پوشى كه دارى * به آن محراب آغوشى كه دارى\r\nبه برج عاج اندام بلندت * به آن گل بفت تن‌پوشى كه دارى \r\n\r\n","description":"","footnote":"","page_name":" 203 ","page_number":203},
  {"content":"\r\n\r\n به شب ، محمل‌نشين گيسوانت * به دل‌افسرده چاووشى كه دارى\r\nبه نسروده سرود ناب لبهات * به دو مصراع خاموشى كه دارى\r\nبه شكر ياد خميازه شكارت * به دو بدمست شب‌نوشى كه دارى\r\nبه دل يعنى كه خارائى با توست * به تردى برو دوشى كه دارى\r\nبه آن مرد افكن پرزور عشقت * شراب تلخ سرجوشى كه دارى\r\nبهار سبزانديشم گهى نيز * به ياد آور فراموشى كه دارى \r\n\r\nسبزانديش\r\n تا كه بوى تو زد بر دماغم * تازه شد ، تازه‌گلهاى داغم\r\nاز تبار خزانم رميده است * سبزانديشى از باغ و راغم\r\nسكر جوشى ندارد سبويم * نشئه پاسى ندارد اياغم\r\nمىزند سبزه نشتر به زخمم * گل نمك مىفروشد به داغم\r\nمىپرد بىتو زنگ از بهارم * مىگزد بىتو گلگشت باغم\r\nذره‌ام گرچه خورشيد هر شب * ماه را مىفرستد سراغم\r\nشمع در نزد مهتاب از اشك * آستين مىزند بر چراغم \r\n\r\nيك سبد گل خورشيد\r\n تو از قبيلهء عشقى و از تبار سه‌تار * اجاق دودهء عودى و از ديار سه‌تار\r\nتو بازماندهء ايل و عشيرهء هنرى * بدار پاس هنر را بزرگوار سه‌تار\r\nدر اين ديار شب اندودهء عطيهء صبحى * بتاب اى هنرى مرد شهريار سه‌تار\r\nتو خان ايل بريشم‌نواز آوازى * سپهر روح‌فزائى و يار غار سه‌تار\r\nز كوچه باغ سحر يك سبد گل خورشيد * به هديه ياد تورا ، اى طلايه‌دار سه‌تار\r\nبه شهر سايه فكنده است خشكسال سكوت * سكوت را بشكن باز با هوار سه‌تار\r\nعروس چنگ‌نواز فلك شكسته شود * چو زخمه‌اى بنوازى شبى به تار سه‌تار \r\n\r\n","description":"","footnote":"","page_name":" 204 ","page_number":204},
  {"content":"\r\n\r\n مرا به شعر و ترانه بخوان عبادىوار * به نغمه‌هاى حزين غزل شكار سه‌تار \r\n\r\nمسيح بازمصلوب\r\n در اين سكوت‌آباد از فرياد بنويس * از خدعه ، از نيرنگ از بيداد بنويس\r\nاز مانده در چاه شب غم ، بيژن روز * با تهمتن آن گرد نيكوزاد بنويس\r\nاز شرحه شرحه سينهء اين دشت تفته * بنويس با باران و ابر و باد بنويس\r\nبا بركه‌هاى خفته در آغوش جنگل * از ديم تفته اين عطش آباد بنويس\r\nآرى برادر از شكسته پر قنارى * اين مرغ رفته در قفس از ياد بنويس\r\nاز چينهء پرچين و داغ باغ بنگار * از مرغ رفته آشيان بر باد بنويس\r\nبا باغهاى سوخته از هرم پاييز * از سبزه و از سرو ، از شمشاد بنويس\r\nاز تيشه بنويس از تبر بنويس در شب * ز آزاده سروى كه ز پا افتاد بنويس\r\nبا جوهر خون در بياض پارهء عمر * هر غم كه دارد اين دل ناشاد بنويس\r\nبنويس ، بنويس از مسيح بازمصلوب * از دشنه و از دار و از جلّاد بنويس\r\nبنويس با رستم چه كرد آن نابرادر * از تير ، از گودال ، از شغاد بنويس\r\nما را مجال گريه هم ، هرگز ندادند * از اين شكسته در گلو فرياد بنويس\r\nاز خشكسال شعر در اين قحطآباد * منظومه‌اى پرغم بر استاد بنويس\r\nهرچند از غم هرچه بادا باد « فرشيد » * بنويس از غم هرچه بادا باد بنويس \r\n\r\nنى گويد\r\n نى نكته به نكته راز من مىگويد * شرح غم جانگداز من مىگويد\r\nهركس كه سخن ز عشق گويد ، گويى * از ناز تو و نياز من مىگويد \r\n\r\nداغ و ياد\r\n سرمايهء عمر و آن‌همه بست و شكست * حاصل دو سخن شد و در اين بيت نشست \r\n\r\n","description":"","footnote":"","page_name":" 205 ","page_number":205},
  {"content":"\r\n\r\n جز داغ نمانده از گذشته در دل * جز ياد ندارم از جوانى در دست \r\n\r\nسرود عشق\r\n مىرفت به‌سوى جاودانه سفرش * هفتاد و دو داغ گل زده بر جگرش\r\nبااين‌همه درد و داغ از شوق وصال * بر نيزه سرود عشق مىخواند سرش \r\n\r\nگنجينهء اسرار\r\n اى نامهء سربه‌مهر شاهى ، دل من ! * گنجينهء اسرار الهى ، دل من !\r\nبيرون ز تو نيست آنچه در امكان است * از خود بطلب هرآنچه خواهى ، دل من ! \r\n\r\nبردى\r\n رفتى و همه صبر و قرارم بردى * از سينه دل از كف اختيارم بردى\r\nمن بودم و صبرى و قرارى و دلى * اى دوست ! همه داروندارم بردى \r\n\r\nاى واى !\r\n از پهنهء كارزار برمىگردد * صدپاره تن و نزار برمىگردد\r\nاين رَفرَف عشق اينك از عرصهء خون * اى واى ! كه بىسوار برمىگردد \r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nپيمان ( 1381 - 1313 )\r\nسيّد رضا مفتون كبريايى ، در سال 1313 هجرى شمسى در همدان پا به عرصهء حيات گذاشت . پدرش مرحوم مفتون كبريايى ، شاعرى توانا و عارفى وارسته بود كه سال‌ها رياست انجمن ادبى همدان را عهده‌دار بود و در شعر مقامى و الا داشت .\r\nمفتون تحصيلات ابتدايى و متوسّطه را در زادگاه خود به انجام رسانيد . چون در خانواده‌اى ادب‌دوست و شاعرپيشه پرورش يافت ، قريحه و ذوق شاعرى در او بيدار گشت و به سرودن شعر پرداخت و در سال 1332 به استخدام آموزش و پرورش درآمد و پس از دو سال به شركت ملّى نفت منتقل گرديد و در همان شهر به كار پرداخت و در سال 1350 به تهران انتقال يافت و در اين شهر رحل اقامت افكند و سرانجام در شهريورماه سال 1381 چشم از جهان فروبست .\r\nسيّد رضا مفتون ، كه در شعر « پيمان » تخلّص مىكند ، در سال 1364 ديوان اشعار پدرش را كه نسخ آن ناياب شده بود ، تجديد چاپ كرد و قصد داشت اثر ديگر پدر را به نام « انسان كامل » كه به صورت مثنوى سروده شده است ، طبع و نشر نمايد . نمىدانم توفيق چاپ آن را يافته است يا خير . نمونه‌هاى زير از نظم اوست :\r\n\r\nسخت‌جانى\r\n ريختم در كار خود هرگاه رنگ ديگرى * آسمان زد بر سرم از جور سنگ ديگرى \r\n\r\n","description":"","footnote":"","page_name":" 207 ","page_number":207},
  {"content":"\r\n\r\n طرح هستى را كه غم رنگ است از روز ازل * كاشكى مىريختند از آب و رنگ ديگرى\r\nناچشيده شهد و صلى آسمان در كام من * هر زمانى ريخت از هجرى شرنگ ديگرى\r\nاين سراى كهنهء غمناك را بهتر كه نيست * هيچ‌كس را فرصتى بهر درنگ ديگرى\r\nدر شگفتم ازچه‌رو هر لحظه اين جنسِ دوپا * نام خود آلوده مىسازد به ننگ ديگرى\r\nگرچه مرغ بسملم « پيمان » ز تير يك نگاه * سخت‌جانى بين كه مشتاقم خدنگ ديگرى \r\n\r\nفتنهء چشم\r\n چو بوى مشك ز موى تو باد مىگيرد * دل از نسيم نشانت زياد مىگيرد\r\nبهانه غنج تو كرده‌ست ، ور نه مشّاطه * دخيل بسته به زلفت ، مراد مىگيرد\r\nچو كودكى كه ز استاد خويش آموزد * فلك ز چشم تو اين فتنه ياد مىگيرد\r\nفداى همّت آن دوست از دل‌وجانم * كه دست دوست چو از پا فتاد مىگيرد\r\nفريب نعمت دنياى دون مخور « پيمان » * به هركه هرچه كه اين سفله داد مىگيرد \r\n\r\nاشك سرخ\r\n كو شرابى تا كه دُردش چاره دردم كند * چاره دردِ دل افسردهء سردم كند\r\nچون شفق خواهم شرابى منعكس در جام زر * تا علاج اشك سرخ و چهرهء زردم كند\r\nترسم ازبس كاشتم تخم وفا و خشك شد * آسياى چرخ گردون عاقبت گردم كند\r\nمىكشم آهى و مىريزم اساسش را به هم * چرخ گر محتاج خصم دون نامردم كند\r\nكاشكى اغيار را مىراند از درگاه خويش * آنكه با خوارى ز كوى خويشتن طردم كند \r\n\r\nآخرين دم\r\n من زادهء غمم ، دل من خانهء غم است * غم را هميشه خاطر من يار و همدم است\r\nجز غم ، به روح خستهء من سازگار نيست * اين باغ ز آب ديده چنين سبز و خرّم است\r\nيك روز عمرِ من به خوشى طىّ نگشته است * گويى كه خفته در دلم اندوه عالم است \r\n\r\n","description":"","footnote":"","page_name":" 208 ","page_number":208},
  {"content":"\r\n\r\n افسرده بود خاطرم از روز ابتدا * همزاد جاودانى من رنج و ماتم است\r\nرفتم ز دست در غم هجران دوستان * بدرود بادشان كه مرا آخرين دم است \r\n\r\nآفرينه « 1 »\r\n دلم با درد درمان‌سوز اندر سينه مىسازد * خدايا ! دوستم با دشمن ديرينه مىسازد\r\nچنان با اشك خو كردم در اين زندان تنهايى * كه طوطى در قفس با سير در آيينه مىسازد\r\nبه سالى سرخوش از يك بوسهء نوروز جانانم * گداى كوى با خيرات يك آدينه مىسازد\r\nطمع در جامهء زربفت دو نان چون كنى اى دل * قلندر سال‌ها با خرقه‌اى پشمينه مىسازد\r\nچرا غافل ز احوال دل بيچاره « پيمانى » * كه با اندوه هجران تو در افرينه مىسازد \r\n\r\nغروب كارون\r\n آنجا كه سايه‌هاى خيال‌آور غروب * مىرفت تا كه ساحل كارون به بركشد\r\nآنجا در آب تيره دهن باز كرده بود * تا خون آسمان چو مى ناب سركشد\r\nديدم دو تن به بستر كارون كشيده‌اى * نقشى عجيب بر دل پرخون كشيده‌اى\r\nچون دست آن غريق كه هنگام واپسين * بهر نجات هر طرفى چنگ مىزند\r\nديدم كه در كنار افق نخلى از غضب * پنجه به روى پردهء خون‌رنگ مىزند\r\nيادم آمدم شبى كه نظر بود با مَنَت * آويختم ز شوق به گلرنگ دامَنت\r\nزد بوسه موج بر لب ساحل چو عاشقان * وز بيم غير لرزه‌كنان باز پس دويد\r\nمىخواستم كه بانگ برآرم : خداى من ! * خشكيد ساحل لبم از بوسهء اميد\r\nقايق به روى ساحل شنزار برنشست * فرياد ، در ميان دهان و گلو شكست \r\n\r\n\r\n","description":"","footnote":"\r\n( 1 ) - « آفرينه » محلى است در لرستان كه شاعر چند سالى در آنجا مامور خدمت بوده است .\r\n","page_name":" 209 ","page_number":209},
  {"content":"\r\n\r\n\r\nبراى نسترن كوچولو « 1 »\r\n نسترن ! مبهم است آينده * غم و شادى چو نيست پاينده\r\nدورهء ما كه دورِ حرمان بود * رنج و اندوه و غم فزاينده\r\nدوره‌هاى گذشته هم گويا * آن‌چنانى نبوده شاينده\r\nدارم اميد با تو از شادى * پُر و سرشار باشد آينده\r\nغم و اندوه و رنج ميرنده * شور و شوق و نشاط زاينده\r\nاز جهان رخت بسته ناكامى * همه را آرزو بر آينده\r\nهجر ، نامى ز يادها رفته * وصل هر لحظه رخ نماينده\r\nظلم را ، ريشه از جهان كنده * عدل را ، بال‌وپر گشاينده\r\nجنگ را ، جغد ناى بُبريده * صلح را مرغ ، خوش سراينده\r\nنسترن ! گر چنين شود ، با تو * چه خوش و دلكش است آينده \r\n\r\nدر سوك مسرور همدانى اشك غم\r\n ريزد از مژگان ياران ، اشك غم خونين به خاك * تا كه رخ پنهان نمود آن مونس ديرين به خاك\r\nهرچه را مىپروراند مىكشد آخر به كام * چيست با ربّ ! داده‌اى اين شيوه و آيين به خاك\r\nگرچه اندر نوبهاران مىنمايد رنگ‌رنگ * ليك آخر مىكشاند لاله و نسرين به خاك\r\nمىكشد بر كام خود پير و جوان را فوج فوج * مىشود هر لحظه بس اميدها تدفين به خاك\r\nنيست يارا تا رهد از دام اين صيّاد كس * نيست كس را چاره‌اى الّا كند تمكين به خاك\r\nاين زمان « مسرور » را ناگاه از ياران گرفت * تا دهد او را ز رنج زندگى تسكين به خاك\r\nخاك سرد گور تا آن مهربان در برگرفت * ناله از دل‌ها برآمد : اى دو صد نفرين به خاك \r\n\r\n\r\n","description":"","footnote":"\r\n( 1 ) - نسترن يكى از نواده‌هاى دخترى مفتون همدانى و خواهرزادهء شاعر است .\r\n","page_name":" 210 ","page_number":210},
  {"content":"\r\n\r\n\r\nپيمان ( 1320 )\r\nدكتر محمد پيمان ، در يكم خرداد ماه سال 1320 شمسى در تهران پا به عرصهء حيات گذاشت . پدرش عزت اللّه ، اصلا از مردم زنجان است كه در جوانى از زادگاهش به تهران مهاجرت كرد و در اين شهر رحل اقامت افكند و در همين شهر با خاندانى تهرانى پيوند زناشويى بست .\r\nنياى او اسد اللّه اسعد السّلطان ، فرزند امير فضل اللّه خان ذو القدر ، در جنگ هرات به شهادت رسيد . وى از طرف مادر نوادهء فتحعلى شاه قاجار بود و در كسوت نظامى با فوج خمسه با درجهء سلطانى خدمت مىكرد و هم مربّى تعليمات نظامى فوج به سبك اتريشىها بوده است و در سال 1337 قمرى ( 1297 ش ) درگذشت و در ملك شخصى خود در قريهء بلاغ به خاك سپرده شد . وى در عين حال داراى ذوق و قريحهء شاعرى بود و « غالب » تخلّص مىكرد .\r\nعمويش فرج اللّه فضلى بينش نجاتى ، فرزند اسعد السّلطان در كسوت معلّمى بود و سال‌ها در تهران و اراك به انجام خدمات فرهنگى اشتغال داشت ، هم شاعر بود و هم داراى تأليفاتى عديده .\r\nپيمان ، تحصيلات ابتدايى و متوسّطه را در تهران به پايان رسانيد و پس از انجام خدمت نظام به استخدام وزارت پست و تلگراف و تلفن درآمد و هم‌زمان با خدمات ادارى تحصيل در دانشگاه را پى گرفت و در رشتهء زبان فرانسه ليسانس اخذ كرد ؛ امّا\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nچون به ادبيّات دلبستگى خاصّى داشت ، به تشويق همسرش رشتهء ادبيّات تطبيقى را دنبال كرد و فارغ التّحصيل گرديد و آخرين سمت ادارى وى نيز مدير كلّ استان مركزى بود كه در اين پست چندان نپاييد و خود را كنار كشيد . هم‌زمان تحصيل در دانشگاه يك بورس تحقيقى دكترى در رشتهء علوم ادارى به او تفويض شد و به فرانسه رفت .\r\nدكتر پيمان چون به تدريس و تحقيق بيشتر علاقه داشت ، از خدمت ادارى كناره گرفت و به تدريس در دانشگاه‌ها اشتغال ورزيد و هم‌اكنون نيز در چند دانشگاه به تدريس مشغول مىباشد .\r\nدكتر پيمان قريحهء شعر و شاعرى را از عمو و نياى خود به ارث برده ، بنابراين از هفده‌سالگى به سرودن شعر پرداخت و چون خود در زمينهء ادبيّات فارسى اهل تحقيق و مطالعه بود ، شعرش شكوفايى يافت و در اين رهگذر موفّقيت چشمگيرى نصيبش گرديد .\r\nدكتر پيمان آثار و تاليفات تحقيقى ادبى متعدّدى نيز دارد كه قسمتى از آن‌ها طبع و نشر گرديد ، از آن جمله است : تصحيح ديوان ملّا محسن فيض كاشانى ؛ مجموعه آثار غالب دهلوى ؛ پانصد غزل عطّار با شرح واژه‌ها و ذكر اصطلاحات عرفانى و كنايات و استعارات ( اين كتاب به مناسبت كنگرهء بزرگداشت عطّار در سال 1373 چاپ و منتشر شد ) ؛ و در حال حاضر به تلخيص شاهنامه و شرح لغات با ذكر ريشهء واژه‌ها و آوانگارى اشتغال دارد .\r\n\r\nيك زخم و يك كليد\r\n در مشت من كليدىست ، فرسوده و شكسته * در پيش رو درى شوم ، چون چشم مرده بسته\r\nيك‌عمر آزمودم ، اين در گشودنى نيست * بيهوده سعى كردند اين دست‌هاى خسته\r\nتدبير با كليد است هر قفل بسته‌اى را * ره بر گذر نبندد گر بخت ناخجسته\r\nانديشهء تفاهم در اين كليد و در نيست * الفت چگونه گيرد با خسته‌اى شكسته\r\nيك زخم و يك كليد است مجموع هستى من * اين در كفم هميشه ، آن بر دلم نشسته \r\n\r\n","description":"","footnote":"","page_name":" 212 ","page_number":212},
  {"content":"\r\n\r\n تو قفل ، من كليدم ، تو بسته ، من شكسته * خفتيم با هم ، امّا ، پيوندمان گسسته \r\nانّمَا الدّنيا كَبَيت نَسَجتهُ العَنكَبُوت\r\n\r\nدنيا\r\n زمينيست هستى كه جز تخم مرگ * نرويد در او هيچ از بهر قوت\r\nميفشان در اين مزرع بىثبات * به امّيد بيهوده بذر ثبوت\r\nكه اين خاك هرگز نپرورده است * برى خوش‌تر از حنظل و انزروت\r\nچه خوش گفت بلبل سحرگه به باغ * به گل در پس يك زمستان سكوت\r\nمده دل به دنيا كه اين خانه را * تنيده به تار فنا عنكبوت \r\n\r\nبيد\r\n هميشه بيد به چشمم زنيست زيبا روى * كه شال سبز فكنده به روى بازويش\r\nگشوده با سرانگشت باد ، پندارى * هزار رشتهء تابيده را ز گيسويش\r\nنهفته چهرهء خود را ميان خرمن موى * كه چشم غير نيفتد به هرز بر رويش\r\nكنار جوى ، تو گويى نشسته ديده به راه * به پشت پنجره ، با آن نگاه دلجويش\r\nبه گردِ ساق زده حلقه دست‌هاى بلند * نهاده گونه به ياس سپيد زانويش\r\nبدان اميد كه آيد مگر چو باد بهار * به‌سوى خانه شبانگاه از سفر شويش \r\n\r\nتَنگِ لطمه\r\n شرمنده‌ام ز رويت ، اى روح بردبارى ! * با خانه‌اى كه بودى ، عمرى در آن حصارى\r\nچون شد كه برگزيدى ، تقواى عيسوى را * اى مريم مقدّس ! باآن‌همه حوارى ؟\r\nآيا فراتر از اين ، اعجاز ديگرى هست * در زندگى ، كه كردى با من تو سازگارى ؟\r\nمن شاعر جسورم ، آشفته‌حال و سركش * تن‌وارهء تلوّن ، تنديس بىقرارى\r\nسيلاب‌گون گذشتم با خشم از سر تو * چون صخره ايستادى ، بر پا به استوارى \r\n\r\n","description":"","footnote":"","page_name":" 213 ","page_number":213},
  {"content":"\r\n\r\n بر دوش خود كشيدى ، پيوسته لاشه‌ام را * چون ناقه‌كان عرب را مىبُرد در صحارى\r\nتا باشدم پناهى ، در زير سايبانى * با تَنگِ لطمه بستم ، بر گُرده‌ات عمارى\r\nآرام تن سپردى ، بر آنچه با تو كردم * من گرم تركتازى ، تو كوه پايدارى\r\nبا خيزران غفلت هردم زدم به جانت * مستانه ، بىمحابا ، زخمى و زخم كارى\r\nباآن‌همه جراحت ، اى زادهء تحمّل ! * بستى لب از شكايت ، از روى رازدارى\r\nره با تو مىگشودم ، يك‌عمر و باز بودم * اعرابى و زبانى ، خالى ز حق‌ّگزارى\r\nامروز نيز بارم ، بر پشت خستهء توست * مُردم به زير بارت ، با اين بزرگوارى\r\nاى كاش بسته مىشد چشمم به روى هستى * تا ديده‌ام نمىديد ، حالت بدين نزارى\r\nتنها فرشته خويم ، دارم زبان كه گويم : * شرمنده‌ام ز رويت ، اى روح بردبارى ! \r\n\r\nدو آينه\r\n پدرم با من از جوانى خويش * سال‌ها پيش گفت‌وگو مىكرد\r\nسر و زلف مرا به سينه ز مهر * مىفشرد و چو نافه بو مىكرد\r\nآنچه هركس براى خود مىخواست * از براى من آرزو مىكرد\r\nبازى تلخ زندگى ، ما را * چون دو آيينه روبه‌رو مىكرد\r\nچشم من پيرىِ مرا مىديد * چون به ژرفى نظر در او مىكرد\r\nاو هم ايّام نوجوانى را * در من انگار جست‌وجو مىكرد \r\n\r\nدست‌ها\r\n دست‌هاى تو خطّ فاصله‌اند * چون دو شطّ محاذى شيرى\r\nپيش دستان من كه مىخشكند * همچو جويى به جلگهء پيرى \r\n*\r\n داده دستان من ز كف ديريست * بوى دستان نوجوانى را\r\nدست‌هاى تو تازه مىگيرند * عطر آغاز زندگانى را \r\n\r\n","description":"","footnote":"","page_name":" 214 ","page_number":214},
  {"content":"\r\n\r\n*\r\n در ميان من و تو ، درّهء نسل * مرز قطعيّت جدايىهاست\r\nدست من ، روستاى تاريكى * دست تو شهر روشنايىهاست \r\n*\r\n دست تو در حرير بستر خويش * رفته در خواب ناز شادابى\r\nدست من آرميده با كابوس * در چروك سكون مردابى \r\n*\r\n دست من چون درخت تا كى پير * مانده تنها به باغ رؤياها\r\nدست تو مىزند چو پيچك سبز * تكيه بر داربست فرداها \r\n*\r\n دست من همچو آستين تهى * به تن ناتوانم آونگ است\r\nدست تو همچو قلّه‌هاى بلند * زير برف لطافتش سنگ است \r\n*\r\n دست‌هاى حريص من دارند * عطش دست‌هاى پاكت را\r\nچون زمين‌هاى تشنه مىجويند * رود ايثار اصطكاكت را \r\n*\r\n دست ما چون دو جاده است امّا * در ميانه پل تداوم نيست\r\nدست خود را ز دست من بردار * بين دستان ما تفاهم نيست \r\n\r\nشب\r\n خسته از يك تلاش بىفرجام * خسته ، آشفته ، رنجه ، آزرده\r\nسر هرگز نديده سامان را * در گريبان غم فروبرده \r\n*\r\n نرم‌نرمك به نااميدىها * رهسپارم به‌سوى خانهء خويش \r\n\r\n","description":"","footnote":"","page_name":" 215 ","page_number":215},
  {"content":"\r\n\r\n مىروم تا كه خلوتى سازم * با غم و رنج جاودانهء خويش \r\n*\r\n جغد ظلمت گشوده بال سياه * از كران تا كرانهء افلاك\r\nشهر خاموش و زندگى خاموش * كوچه‌ها خفته در سكوتى پاك \r\n*\r\n باز مه ، اين عروس حجلهء چرخ * پشت ابرى عبوس پنهان است\r\nباز چون آسمان ديدهء من * آسمان ، آسمان باران است \r\n*\r\n باز مىبينم آن گداى نحيف * داده سر ناى بىنوايى را\r\nمىكشد همچو كوه غم بر دوش * نكبت كولهء گدايى را \r\n*\r\n باز مىبينم آن اسير فراق * كه سر از پاى خود نمىداند\r\nغزل دل‌فريب « سعدى » را * با غمى بيكرانه مىخواند : \r\n*\r\n « روز وصلم قرار ديدن نيست * شب هجرانم آرميدن نيست »\r\n« دست بيچاره چون به جان نرسد * چاره جز پيرهن دريدن نيست » \r\n*\r\n باز مىبينم آن سگ ولگرد * مىدود در قفاى مادهء خويش\r\nهر دو در زوزه‌هايشان اندوه * هر دو در ديدگانشان تشويش \r\n*\r\n در دل كوچه‌هاى خلوت شب * همچنان راه خانه مىپويم\r\nنااميد از طلوع صادق صبح * زير لب غمگنانه مىگويم : \r\n*\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n زندگانيست اينكه مىبينم * يا كه رؤياى مبهمى در خواب ؟\r\nكژ روى مىكند فلك ، يا من * مىزنم غوطه در ميان سراب ؟ ! \r\n\r\nزندگى\r\nگفت :\r\nدريا ؟\r\nگفتمش :\r\nآبىست\r\nگفت :\r\nآسمان ؟\r\nگفتم كه :\r\nسيمابىست\r\nگفت :\r\nگوى خورشيد از فراغ باغها ؟\r\nگفتمش :\r\nيك سيب سرخابيست\r\nگفت :\r\nابرها ؟\r\nگفتم كه :\r\nاز نيزارها ، كوچ صدها دسته مرغابيست\r\nگفت :\r\nتاك باران خورده ؟\r\nگفتم :\r\nزير بيد ، در پناه چتر شادابيست\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nگفت :\r\nنغمهء مرغ هزار آواز سرو ؟\r\nگفتمش :\r\nگلبانگ بىتابيست\r\nگفت :\r\nعمر گل ؟\r\nگفتم كه :\r\nبا اين مايه لطف ، راست همچون تير پرتابىست\r\nگفت :\r\nچشم تو ؟\r\nگفتم :\r\nكزين فرجام تلخ ، خسته از آوار بىخوابيست\r\nگفت :\r\nزندگى ؟\r\nگفتم :\r\nهمين و هيچ !\r\nامّا دل‌فريب ، چون شب زيباى مهتابيست\r\nگفت . . .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\nپيمان ( 1353 )\r\nپيمان فرخى ، فرزند رحيم ، در سال 1353 هجرى شمسى در شهر آبادهء فارس چشم به جهان گشود . تحصيلات ابتدايى و دورهء متوسطه را در زادگاهش به انجام رسانيد و در سال 1372 در رشتهء ادبى ديپلم گرفت و همان سال به دانشگاه راه يافت و در رشتهء ادبيات ، مقطع كارشناسى ، به تحصيل اشتغال ورزيد . سرانجام فارغ التحصيل شد .\r\nپيمان فرخى از دوران تحصيل در دبيرستان آغاز شاعرى كرد و به سرودن شعر پرداخت و در انواع قالب‌هاى شعر طبع‌آزمايى كرد ، اما طبعش بيشتر به سرودن غزل راغب است و گاهى هم دوبيتى مىسرايد . خود مىگويد : « با انجمن‌هاى ادبى تاكنون ارتباطى نداشته‌ام ، فقط با تنى چند از دوستان دور هم مىنشينيم و تبادل افكار مىكنيم و شعر مىخوانيم .\r\nپيمان شاعر جوان با استعداد و خوش‌قريحه و لطيف‌طبع است ، با اينكه در آغاز كار شاعرى قرار دارد اما آينده درخشانى را در شعر نويد مىدهد اين گامهاى نخستين اوست بىشك در آينده‌اى نه‌چندان دور شاهد كارهاى زيباترى از او خواهيم بود .\r\n\r\nچليپاى زخم\r\n كو جرعه‌اى سراب كه دريايمان كند * از اين كوير تشنه تمنايمان كند \r\n\r\n","description":"","footnote":"","page_name":" 219 ","page_number":219},
  {"content":"\r\n\r\n افتاده‌ايم در شب تاريك بىكسى * اسكندرى كجاست كه پيدايمان كند\r\nكو خاطرات زلف چليپاى زخم ، آه ! * تا بر فراز دار مسيحايمان كند\r\nدر ازدحام غربت ديروز مانده‌ايم * شايد سپيده آيد و فردايمان كند\r\nچشمى نگاه كردى و آتش كشيده‌اى * اما يكى نبود تماشايمان كند\r\nاز ذوق‌هاى مانده به زنجير خسته‌ايم * كو يك غزل كه رفع عطشهايمان كند \r\n\r\nچشم‌هاى خون‌جگر\r\n چندين قدم به آخر را هم نمانده است * جز پلكى از افول نگاهم نمانده است\r\nدر ازدحام اين همه زخم و عطش به‌جز * اين دل ، دلِ صبور ، پناهم نمانده است\r\nحتّى نگاهِ خسته و سرد ستاره‌اى * در آسمان بخت سياهم نمانده است\r\nجز اشك تشنه‌اى كه نشان از غرور داشت * در كوله‌بار سبز نگاهم نمانده است\r\nغير از دو گندمى كه دوام هميشه داشت * در سفرهء سياه گناهم نمانده است\r\nاى خاطرات سبز قديمى ! مدد كنيد * چندين قدم به آخر را هم نمانده است \r\n\r\nپيشكش\r\n سر نمىگفتى مگر ، اين سر ، بفرما پيشكش * شعر و ديوان و دلى پرپر بفرما پيشكش\r\nزلف مىآويزى از شانه بگو با من ، اگر * دار مىبافى بيا اين سر بفرما پيشكش\r\nجنگل دل را كه چشم گرم تو آتش كشيد * مانده از آن مشتِ خاكستر بفرما پيشكش\r\nمانده امّا در دلم ، اين امتزاج اشك و آه * يادگار بوسهء خنجر بفرما پيشكش\r\nدر هجوم سايه و مرداب ، اى آبىترين ! * هستىام يك شاخه نيلوفر بفرما پيشكش\r\nآب و آيينه ، بهار و گل ، بلور و آفتاب * جنگل و دريا ، خم و ساغر بفرما پيشكش\r\nشعله مىخواهد دلم ، امشب بيا آتش بزن * هيزم و ققنوس و بال‌وپر بفرما پيشكش\r\nدوستم دارى نگاهم كن فقط يك‌مرتبه * مانده‌ام حيران و ناباور بفرما پيشكش \r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nفرياد زخم‌خورده\r\n از اين غروب غم‌زده پرواز مىكنم * بالى به شوق دشت غزل باز مىكنم\r\nلب را اگرچه با نوك شمشير بسته‌اند * اما دوباره با قلم آغاز مىكنم\r\nفرياد زخم خورده به تكفير خويش را * اينجا فراز دار خود آواز مىكنم\r\nبا اژدهاى قافيه ، فرعونيان عصر * در بيت بيت اين غزل اعجاز مىكنم\r\nبا خنجر قلم به خدا اين نقاب را * از چهرهء يكايكتان باز مىكنم\r\nاين حرف‌هاى مانده به دل را اگرچه كارد * بر استخوان من رسد ، ابراز مىكنم\r\nتكفير مىشوم ، بشوم ، جاى شكوه نيست * از اين غروب غم‌زده پرواز مىكنم \r\n\r\nمولاى درد\r\n پشتم اگرچه زخم ، ولى اعتماد داشت * بر برقِ خنجرى كه نشان از شغاد داشت\r\nپرواز را اگرچه به خاطر نداشت ، آه * اين دل ولى سكوت قفس را به ياد داشت\r\nاز دست چشم زخم همين شاعران زرد * روح غزل هميشه به لب « ان يكاد » داشت\r\nشعرم به نام نامى مولاى دردها * چشمى به چاهِ بىكسى از اين چكاد داشت\r\nاين زائران تشنه ، همين اشك‌ها ، ولى * اعجاز چشم‌هاى تو را اعتقاد داشت \r\n\r\nدوشبار وحشت\r\n يك چشمهء عطش را در اين سراب و آتش * ما تشنه صبر كرديم ، با التهاب و آتش\r\nبا عمر جاودانى ، حتى ندارد ارزش * دنبال خضر رفتن ، يك جرعه آب و آتش\r\nبا دوشبار وحشت ، با كوله‌بار زخمى * آهسته مىسپارم ره در سراب و آتش\r\nاين چشم‌هاى خسته در انتظارت ، اما * بودند سال‌ها چون ، جوى شراب و آتش\r\nدر شعله‌بار چشمت سوزاندىام ، غريبه * چون آسمان آبى زير شهاب و آتش \r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nغرور دريايى\r\n چقدر فاصله دارى ، چقدر بالايى ! * تو اى فروغ مقدس ، شهاب رؤيايى !\r\nنجيب رفتى و اشكم ، غريب مىبارد * به يمن موج نگاهت غرور دريايى !\r\nغروب مىكنى امّا ، طلوع سرخت را * هميشه چشم به را هم ، پگاه فردايى !\r\nدلى نمانده برايم ، خرابه‌اى متروك * به خنده‌اى بنوازم دم مسيحايى !\r\n« اگرچه حسن‌فروشان به جلوه آمده‌اند » « 1 » * به جلوه آى دمى ، اى بلند غوغايى !\r\nتمام قصد من از اين غزل همين بيت است * هميشه فاصله دارى ، هميشه بالايى ! \r\n\r\nنگاه سبز\r\n غريب و خسته نشسته‌ست پاى اين جنگل * كه ذرّه‌ذرّه بنالد براى اين جنگل\r\nدلى كه از همه سرخورده بود را آورد * كشان‌كشان و عطشناك پاى اين جنگل\r\nچنان به شانهء بيدى فتاده است انگار * كه سال‌هاست بوده آشناى اين جنگل\r\nاگر قرار ندارد غريب و غمگين آه ! * نشسته گوش سپرده به ناى اين جنگل\r\nنگاه منتظرش را كه سبز مانده به راه * چگونه دفن كند لابه‌لاى اين جنگل\r\nبه پاس حرمت اشكش غريب مىبارد * عطش عطش گل سبز از رداى اين جنگل\r\nدلى نمانده برايم ، قبول كن اى زخم ! * كه قطره‌قطره ببارم براى اين جنگل \r\n\r\nجام نگاه\r\n اين قفس لايق او نيست ، بيا مىميرد * پيش او ، آه مهم است كجا مىميرد\r\nجملهء داروندارش دلى از آتش و خون * همه را پيشكشت كرد ، بيا مىميرد\r\nشب كه در آينهء خاطره‌ها تا دم صبح * مىزند شانه سر زلف تو را مىميرد\r\nدل من بود كه مىسوخت دم خانهء تو * كس نپرسيد براى چه ، چرا مىميرد\r\nبىتعارف بنويسم ، به خدا گردن توست * يا بيا كام دلش را بده يا مىميرد \r\n\r\n\r\n","description":"","footnote":"\r\n( 1 ) - اين مصرع از حافظ است .\r\n","page_name":" 222 ","page_number":222},
  {"content":"\r\n\r\n\r\nكوله‌بار زخم\r\n در سايه‌سارِ پل ، مردى لميده است * سر بين دست‌ها از خود رميده است\r\nاو ساليان سال يك قطرهء اميد * در دست خسته‌اش حتى نديده است\r\nاز راه آمد در بقچهء دلش * يك خوشه اشك آه ، كز گونه چيده است\r\nيك‌عمر درد و آه ، يك كوله‌بار زخم * بر دوش غير از اين آيا كشيده است\r\nپاهاى تشنه‌اش هر سوى رفته‌اند * افسوس صبرشان كه آخر رسيده است\r\nدر اين غروب پير هر سو كه مىدوم * در سايه‌سار پل مردى لميده است \r\n\r\nقصه‌گو\r\n آن شب كه در شعلهء شك آيينهء باورش سوخت * در امتداد سياهى تا صبح خاكسترش سوخت\r\nمردى كه با زخم و تاول هر صبح و شب قصه مىگفت * در شعله‌هاى ندارى دستان نان‌آورش سوخت\r\nققنوس‌وار از تب و درد در خويش زد بال‌وپر تا * از برق غيرت ، غرورش دستان نان‌آورش سوخت\r\nمىگفت دل ، دل كه نه ، آن ، كوزهء تكّه‌تكّه * تشنهء زهرم عطش آه ، هر لحظه پا تا سرش سوخت\r\nاى كاش از پنجره ، باز خورشيدها مىسرودند * داروغهء وحشى شب ، ديباچه و دفترش سوخت \r\n\r\nو ديگر هيچ\r\n در خاطراتم زخم خنجر ماند و ديگر هيچ‌يك * دارو يك حلاج و يك سر ماند و ديگر هيچ\r\nدر حسرت آبادى كه زردى خزان گل گرد * يك دشت از گل‌هاى پرپر ماند و ديگر هيچ\r\nاز لحظه‌هاى آبى و آزادى و پرواز * يك سايه از بال كبوتر ماند و ديگر هيچ\r\nزان شور و غوغايى كه در دل داشت اقيانوس * آرامش مرداب در سر ماند و ديگر هيچ \r\n\r\n","description":"","footnote":"","page_name":" 223 ","page_number":223},
  {"content":"\r\n\r\n در ازدحام ناله و فريادهاى سرد * تنها سكوت كوبهء در ماند و ديگر هيچ\r\nدر هجرت غمگين گل‌ها از نگاه باغ * زخم تبر ، سهم صنوبر ماند و ديگر هيچ \r\n\r\nدوبيتىها رنگ پاييز\r\n دلم از درد لبريز است بىتو * حضورم حسرت‌آميز است بىتو\r\nتمام آرزوهاى دل من * به رنگ فصل پاييز است بىتو \r\n\r\nكاش !\r\n شبى مثل شقايق مىشدم كاش ! * دوباره آه عاشق مىشدم كاش !\r\nنگاه آبى و دريايىات را * شبى آهنگ قايق مىشدم كاش ! \r\n\r\nقفس\r\n اگر در سينه‌ام ناى نفس نيست * به هر سو مىروم ، فريادرس نيست\r\nنشستم انتظار ، امّا در اين دشت * قفس هست و صدايى در قفس نيست \r\n\r\nتصوير مردم\r\n غمم تصوير مردم بود ، مردم ! * دلم بين شما گم بود ، مردم !\r\nميان دست‌هاى نااميدى * نگاهم در تلاطم بود ، مردم ! \r\n\r\nمعناى بارش\r\n نگاهى را نيايش مىشدى كاش ! * دلى را غرق خواهش مىشدى كاش !\r\nبراى خشك‌سالىِ دل من * شبى معناى بارش مىشدى كاش ! \r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nسفر كرده\r\n كبوتر جون ، دلت از درد خونه * دلت آوارهء باغ جنونه !\r\nسفر كردى و رفتى از دل من * ببينم برنمىگردى به خونه ؟ \r\n\r\nرباعى\r\n هر ثانيه سوز و ساز دارد امّا * صد خنجر دل‌نواز دارد امّا\r\nيك‌عمر گذشت و قرنها مانده بدل * اين رشته سر دراز دارد امّا \r\n\r\nآزادى\r\nگاه سر به ديوار اسارت مىكوبد\r\nو\r\nباز نااميد\r\nدر رؤياى آن‌سوى ميله‌ها\r\nپروازهاى آبىاش را\r\nدر آسمان ياد و آه\r\nغمگنانه آواز مىخواند\r\n* كاشكى آزادى ببارد !\r\n\r\nراويان\r\nزخم‌ها !\r\nتاول‌ها !\r\nراويان چرك و خون !\r\nبيشتر قصّه بگوييد\r\n« غم نان » كمر كوه را مىشكند .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\n[ ت 
  ]\r\n\r\nتبريزى ( 1317 )\r\nعليرضا تبريزى ، فرزند محمّد در سال 1317 هجرى شمسى در تهران از مادر زاد و در اين شهر نشو و نما يافت . تحصيلات ابتدايى و متوسّطه را در همين شهر به انجام رسانيد ، ازآن‌پس راهى دانشگاه شد و در رشتهء زبان و ادبيّات فارسى به تحصيل ادامه داد و به اخذ درجهء ليسانس توفيق يافت .\r\nتبريزى از آغاز جوانى به شعر و شاعرى پرداخت و چون داراى قريحه‌اى بارور و استعداد كافى بود ، در انجمن‌هاى ادبى تهران شركت جست و سال‌ها خود نيز دبير انجمن آذرابادگان و انجمن ادبى ايران و تركيه را عهده‌دار بود و آثارش در نشريّات و مجلّات و برخى از تذكره‌ها طبع و نشر گرديد .\r\nتبريزى بااين‌كه شاعرى تواناست و شعرش جذّاب و دلنشين است ، امّا به شاعرى كمتر تظاهر مىكند . وقتى از او شرح‌حالى خواستم ، تنها سطور زير را برايم نوشت و ارسال داشت :\r\n« در شهر تهران از مادر بزادم ، پنجاه و اند بهار مقرون به حسرت بر من گذشت كه هر بهار نقش آخرين پاييزى ماتم‌خيز در خاطرم بود و هر تير حادثه‌اى كه از شست كمانگير فلك بركشيده در جانم نشست و هر خار نامرادى كه از شوره‌زار هستى دميده در دلم شكست و بدين منوال است كه از خاطرات گذشته جز ياد حسرت يادگارى ندارم و از آنجا كه در بحر بيكران وجود ، گوهرى شفّاف‌تر از اشك و خوشرنگ‌تر از خون\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nنيافته‌ام ، گاهى با تلفيق توان‌سوز اين دو دورنماى زندگانى خويش را ترسيم كرده‌ام ؛ و الّا من كجا و هنر شاعرى ؟ ! »\r\n\r\nكام صدف\r\n تا گرمى آغوش تو جاى دگرى هست * ما را به سر آتش حسرت جگرى هست\r\nدر كام شفق مشعل خورشيد نميرد * دايم پس اين پردهء خونين سحرى هست\r\nدر بحر جهان غُلغل غوغاى عوام است * در كام صدف لب چو گشايد گُهرى هست\r\nچون تير قضا از بُن سوفار كشد بال * خنديد به خامى كه به دستش سپرى هست\r\nبر دوش حال خسته‌ام از داغ دورنگى * تابوت صد امّيد ز شمشاد برى هست\r\nچندان گل امّيد نچيديم كه در باغ * هر سو نگرى از غم ما جامه درى هست\r\nآن دامن مقصود به دست طلب افتد * تا تنگ‌تر از چشم حسودم كمرى هست \r\n\r\nاسير وفا\r\n ماييم و نگاهى نگران سوى سرابى * سر در خط امواج قضا همچو حبابى\r\nتنديس غم از داغ جگرسوز شكستى * خاكسترى از شمع دل‌افروز شبابى\r\nدر حسرت اكسير وفا سر شده عمرى * اى دوست به لب رانده و نشنيده جوابى\r\nكس را خبر از قصّهء پرغصّهء ما نيست * چون صفحه‌اى افتاده‌ام از كُهنه كتابى\r\nدر بزم جهان بود نصيب من بيدل * پيوسته ز خوناب جگر بادهء نابى\r\nاز جور كمانگير فلك چند بنالم * از بهر خدا مرگ رهاننده شتابى\r\nزين بيش مكن جور كه روزى به ندامت * هرچند بجويى اثرم باز نيابى \r\n\r\nكىام ؟\r\n كىام ؟ بر لوح هستى از ازل سرخطّ مغشوشى * كه دايم مىنهم بر درد خود با خنده سرپوشى\r\nكمانگير قضا را سينه‌ام آماج پيگيرى * دلم از سردمهرىهاى گردون شمع خاموشى \r\n\r\n","description":"","footnote":"","page_name":" 227 ","page_number":227},
  {"content":"\r\n\r\n نفس‌بند از شتاب خويشتن افتان‌وخيزانى * عبث در خاكدان زندگانى روز و شب كوشى\r\nدر اوج نامرادىها وجود زنده در گورى * ز خود بيگانه‌اى وز خاطر ياران فراموشى\r\nز جان خويش بيزار و به مرگ خويش خرسندى * ز جام دل دمادم جرعهء خون جگر نوشى\r\nنه مىپرسد كسى حال دل افسرده‌ام گاهى * نه مىدارد كسى بر درد جان سوزم دمى گوشى\r\nچنين كز تهمت هستى به تنگ آمد دلم يا ربّ ! * بهل تا مرگ بگشايد به رويم گرم آغوشى \r\n\r\nخاطره\r\n هنوز جلوه كند در برابر چشمم * شبى كه بود تو را جلوه در برابر من\r\nبه سينه‌ات سر من بود و فارغ از نقشى * كه سرنوشت رقم مىزند به دفتر من \r\n*\r\n درون چشمهء مهتاب پيكر خود را * به غمزه‌هاى دل‌انگيز رخت مه مىشست\r\nهزار غنچهء عشق و هوس به سينهء من * ز غمزه‌هاى فريبندهء قمر مىرُست \r\n*\r\n طنين موج خروشان و نغمهء آن ساز * هنوز در سر شوريده‌ام كند غوغا\r\nشكوه آن شب ساحل نمىرود هرگز * ز ديده‌اى كه بود رشك دامن دريا \r\n*\r\n دريغ و درد كه بعد از تو اى بهار اميد * به سيه‌ام گلِ اميد و آرزو پژمرد\r\nنشاط خاطر و شور شباب در دل من * ز سرد مهرى طوفان حادثات افسرد \r\n*\r\n اگرچه ز آن شب رؤيايى خيال‌انگيز * گذشته است بسى روز و هفته و مه و سال\r\nبدين صفت كه هنوزم هواى سينهء توست * يقين بود كه بميرم در آرزوى محال \r\n*\r\n ز سرد مهرى گردون چنان شدم بيزار * كه عالمى دگر از خاطرم فراموش است\r\nو ليك با همه بيزارىام به رغم فلك * هنوز شعر « پرستو » به پردهء گوش است \r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\nغروب\r\n در قاب شفق پردهء ابهام غروبم * تك منظرهء غربت هنگام غروبم\r\nاز مشرق جان شوق طلوع سحرم نيست * خونى ز رگ خاطره در كام غروبم\r\nگه صورت پيداى غم‌آباد ضميرم * گه چهرهء تشويشى اوهام غروبم\r\nاز كلك قضا تيرگى شام سكوتم * وز نقش قَدَر سُربى سرسام غروبم\r\nيك ساغر خميازه‌شكن نيست در اين بزم * با اين كه خُمار غم بىنام غروبم\r\nمن بر لب خاموش‌ترين بركهء اين دشت * نيلوفر پژمردهء فرجام غروبم\r\nياد تو چه خواهد دگر اى صبح جوانى * من دورنماى شب‌هنگام غروبم \r\n\r\nاشك\r\n الا اى قطرهء اشكى كه بر مژگانم آويزى ! * هزاران عقده بگشايى اگر بر دامنم ريزى\r\nنمىدانم چه مىخواهى ، چه مىگويى ، چه مىجويى ؟ * كه گه بر ديده بنشينى ، گهى از ديده بگريزى\r\nتو آن گوياى خاموشى كه شرح حال دل گويى * تو آن درّ گرانقدرى كه از درياى دل خيزى\r\nگهى از شوق مىرقصى ، گهى از درد مىغلتى * بدان حالت فريبايى ، در اين صورت غم‌انگيزى\r\nچو كالاى محبّت را خريدارى نمىيابى * ز ميناى دلم هر شب به جام ديده مىريزى\r\nالا اى كوكب افسردهء بخت غم‌آلودم ! * به محنت‌ها چه آميزى ، ز شادىها چه پرهيزى\r\nبه جُرم خندهء دوشين در اندوهم چه بنشانى ؟ * نه آيين وفا باشد كه با درمانده بستيزى\r\nكنون كز گلشن چشمم گل اندوه مىرويد * چه جاى شكوه ديگر از نسيم سرد پاييزى \r\n\r\nسنگباران\r\n نوبهار آمد و شد تازه به باغ دل من * از غم لاله رخى پردهء داغ دل من\r\nسال‌ها رفت كه از لطف نسيمى نشكفت * در بهارى گُل امّيد به باغ دل من\r\nمنم آن سوختهء داغ محبّت كه نگشت * هيچ پروانه شبى گرد چراغ دل من\r\nبه‌جز از سرزنش خار ندامت نرسيد * زين چمن بوى گلى هم به دماغ دل من \r\n\r\n","description":"","footnote":"","page_name":" 229 ","page_number":229},
  {"content":"\r\n\r\n هر شرنگى كه به ميناى فلك بود بريخت * خيره تا قطرهء آخر به اياغ دل من\r\nجوهر تيغ قضا بر رگ جانم نرسيد * تا نيايد غم هجران به سراغ دل من\r\nسبك‌باران فلك آينه‌ها را شكند * زين سبب نيست اميدى به فراغ دل من \r\n\r\nچه مىپرسى ؟\r\n چه مىپرسى ز فريادى كه پنهان در گلو دارم ؟ * كه مُهر خامشى بر لب ز بيم آبرو دارم\r\nوفاى اشك را نازم كه در شب‌هاى تنهايى * گشايد عُقده‌هايى را كه پنهان در گلو دارم\r\nمن آن پروردهء دردم كه در گهوارهء هستى * به خون خوردن ز پستان غم ايّام خو دارم\r\nمن آن داغ جوانى ديده‌ام ديگر چه مىپرسى ؟ * ز شيون‌ها كه شب‌ها بر مزار آرزو دارم\r\nميان گريه مىخندم ، ميان خنده مىگريم * خدا را با خيال خويش اين‌سان گفت‌وگو دارم\r\nچه آفت زد به بستان اميدم كز سر حسرت * به عمرى آرزوى يك گل خوش‌رنگ و بو دارم\r\nمن آن مرغ پريشانم كه در كُنج قفس از دل * هزاران نالهء شبگير دور از هاىوهو دارم\r\nگر از سنگ جفا بال‌وپرم بشكست غم نبود * كه با بشكسته بالى باز پاىِ جست‌وجو دارم \r\n\r\nآرزوى كوچ\r\n چون پرستو كوچ از اين تنگ آشيان * مىخواستم\r\nدايم از زندان تن پرواز جان مىخواستم * زندگانى در غم اين آرزو و طىّ شد كه من\r\nيك‌نفس با خود فلك را مهربان مىخواستم * گرچه هرگز نيست گيتى جاى آسودن ، ولى\r\nتا زدايم خوى ز پيشانى امان مىخواستم * خاك اين ويرانه‌ام بر سر اگر از روى طبع\r\nلقمه با اين خفّت از خوان جهان مىخواستم * همچو آن مرغ اسيرم كز هجوم غربتم\r\nگاهى از چوب قفس هم هم‌زبان مىخواستم * سرمهء بينايى از خون جگر شستم عبث\r\nكز طلوع صبح آزادى نشان مىخواستم * گرچه چون شمعم زبان آتشين باشد ، ولى\r\nنيست مىدانى كه از بهر بيان مىخواستم \r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nگل لاله\r\n اى گل لاله كه خونين دل و خندان دهنى * تو بدين شيوه نمايشگر احوال منى\r\nاين سخن با كه توان گفت كه جاى دل من ؟ * شمع ماتم‌زده‌اى هست به فانوس تنى\r\nسينه پرآه و به لب ناله و در ديده سرشك * به عزاى دل من ساخته‌اند انجمنى\r\nگر شدم خانه‌خراب غم عشقت ، نه شگفت * دل خاكى چه كند با غم خاراشكنى\r\nتا زدم خيمه بر سرمنزل هستى نكشيد * غم ز دل پاى به قدر مژه برهم زدنى\r\nترسم اى غم چو از اين منزل خاكى گذرم * بينمت باز هم‌آغوش دلم در كفنى\r\nحاصل هستىام از بيم ملامت چون شمع * بود لبخند زنان خرمن خود سوختنى \r\n\r\nشكنجه\r\n كسى كه حالت چشم تو را خمار كشيد * درون ديدهء من نقش انتظار كشيد\r\nسخن به وصف تو چون آفتاب بايد گفت * كه نقشبند تو خورشيد در غبار كشيد\r\nدرازدستى گلچين نگر كه در اين باغ * دل مرا به هواى تو داغدار كشيد\r\nبه پايمردى پيك نسيم دارم چشم * كه ياد بوى گُلم در غم بهار كشيد\r\nنصيب مرغ دلم در زمانه بيزاريست * كه چارفصل طبيعت جفاى خار كشيد\r\nبه حيرتم ز تغافل كه عمر بايد خواند * شكنجه‌اى كه به زندان روزگار كشيد \r\n\r\nگنج غم\r\n چرا درد مرا در چشم گريانم نمىخوانى ؟ * من از اين درد مىميرم كه دردم را نمىدانى\r\nز عشق عافيت‌سوز اين عجب نبود كه مىگردد * فلك سيرى چو من در عمق چشمان تو زندانى\r\nبه غير از من كه تقديرم چنين افتادگى بينى * كه شاهينى كند در پنجهء قمرى پَرافشانى \r\n\r\n","description":"","footnote":"","page_name":" 231 ","page_number":231},
  {"content":"\r\n\r\n غبار آشيان ما ز آب بحر ننشينند * كه خار چشم توفانم در اين صحرا ز حيرانى\r\nچه پوشى پنجهء خونين مردم كاندر اين وادى * بود آيينه‌دار ظلم قاتل چشم قربانى\r\nبه‌جز شبنم كه ره در پردهء گل يافت تا ديدم * چه يوسف‌ها به زندان رفته از پاكيزه دامانى\r\nدل از جمعيّت ياران بود خونين كه همچون گل * ز نجواهاى پنهان خوانده‌ام راز پريشانى\r\nبه پهناى فلك بايد رهايى از شكايت‌ها * كه در سرچشمه خورشيد سوزم از پشيمانى\r\nنىام از زمرهء نودولتان هرگز كه گنج غم * بود در سايهء تقديرم از آغاز ارزانى \r\n\r\nخطّ جور\r\n گر در ميان آتش و آبم كنى سراغ * يك آسمان سرشكم و يك لاله‌زار داغ\r\nترسم نيابيم چو شوم غايب از نظر * گر بهر جُست‌وجو ز ثريّا كنى چراغ\r\nزنجيرىِ غمم كه ز قسمت سراى غيب * سهمى بود به شهپر سيمرغم از فراغ\r\nتا خطّ جور مىدهدم ساقى سپهر * ز هر غمى كه ريزدم از كينه در اياغ\r\nاى عاقلانِ به حرمت داغ جنون قسم * آشفته شد ز تلخى اين باده‌ام دماغ\r\nآمد بهار و عقده‌گشا شد دم نسيم * ما را دليست غنچه صفت همچنان به باغ \r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nتجلّى ( 1328 - 1261 )\r\nميرزا رجبعلى تجلّى فرزند ملّا محسن ، نياى او ملّا محمد جواد واعظ اهل و ساكن مشهد مقدّس از زادگاه خود به سبزوار مهاجرت كرد و در اين شهر سكونت گزيد .\r\nميرزا رجبعلى تجلى در دوازدهم رجب سال 1300 هجرى قمرى برابر 1261 شمسى در سبزوار از مادر زاد ، در شش‌سالگى به مكتب رفت و خواندن و نوشتن و قرآن آموخت ازآن‌پس به تحصيل علوم قديمه اشتغال ورزيد آنگاه به وادى عرفان و تصوّف قدم نهاد و در كسوت اهل سلوك درآمد و طريقت سلسلهء نعمت اللهى را برگزيد خود دراين‌باره گويد :\r\n طريقت را شدم طالب به دلخواه * گزيدم خدمت صالح عليشاه\r\nميان از فقر با صد فخر بستم * بخوان نعمة الله برنشستم\r\nبشد نور على فرزند پيرم * در آن اوقات پير دستگيرم\r\nهم‌اكنون پيروم صالح على را * ولى بن ولى بن ولى را \r\nتجلّى در بيست و هفت‌سالگى به استخدام يكى از ادارات دولتى ماليه ( دارايى ) درآمد و تا شصت و سه‌سالگى به خدمت دولتى اشتغال داشت و به علت ناتوانى درخواست بازنشستگى كرد و سرانجام در سال 1328 شمسى يك سال پس از بازنشستگى چشم از جهان فروبست و در زادگاهش به خاك سپرده شد .\r\nتجلى شاعرى عارف پيشه بود و اشعارش از چاشنى عرفان بهره دارد در عين\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nحال شاعرى مشروطه‌خواه و آزادىطلب بود و كتاب « كنكاشنامه » اثر منظوم او در زمينهء مشروطيت گواه صادقى از روح آزادىخواهى اوست . آثار ديگر او عبارتست از :\r\nارمغان تجلّى ، نياز تجلى ( ترجمه دعاى ابو حمزه ثمالى شعر و نثر ) ، ذم الاستبداد ، انقلاب خراسان ، تجدّدنامه ، طالب‌نامه\r\n\r\nچكامه در مراتب سلوك در مدح حضرت على بن موسى الرضا عليه السّلام\r\n چند زى پستى گرائى ، خاك را سازى مكان * از بسيط خاك بگذر بر بساط لامكان\r\nپيكر علويت بايد گرچه ناخاكى عجين * پيكر سفلى بهل ، بالا پر از اين خاكدان\r\nاز خس و خاشاك كردن سايبان پستى بود * از برافراشته ، مىشايد سرت را سامان\r\nآشيان در فرش كردن منتهاى پستى است * آشيان در عرش كن اى آدم عرش آشيان\r\nچون به حيوانى رسيدى از حمادى و زنبات * روح علوى كن طلب تا گردى از روحانيان\r\nزود رو ، وندر پناه روح انسانى گريز * تا همى فرمانروا گردى به يكسر انس و جان\r\nتا برند افلاكيانت سجده‌اى حاكى سرشت * نفس قدسى جوى و تن را از هواها وارهان\r\nآنگهى از عالم حيوان به انسانى رسى * تا كه محض نيستى گردى و گردى بىنشان\r\nتا كه از ما و منى دم گرم دارى سردزى * كز من و مائى رسيد ابليس ز اذل و هوان\r\nآسمان بر آستانت تا برد رشك از علو * رتبتى جو تا شود بر آستانت ز آسمان\r\nبرخورند از همّت عاليت تا كيهانيان * هان سمند همّت از دوجهان بدان سوتر جهان\r\nطالب مجهول تا كى تابع معقول گرد * چشم حس بينا كن و شناس سودت از زيان\r\nراه عرفان پو ، مپو جز در طريق معرفت * تا بنور معرفت روشن كنى جان و روان\r\nاجعلك * * * تا اندر خور و شامل شود * شو ببين اندر حديث عبدى اطعنى را بخوان\r\nخوب‌تر تا روشنت گردد رموز معرفت * نيز برخوان ما خلقت الحق و الانس از قرآن\r\nبر مقام معرفت ثانى رسيد از راه حال * نز مقال و قال ، نه از راه تقليد و گمان\r\nقيل و تقليد ار نمودت ره بسوى معرفت * يعبدون را يعرفون كى مىبخواندى در قرآن \r\n\r\n","description":"","footnote":"","page_name":" 234 ","page_number":234},
  {"content":"\r\n\r\n رهروى بايد تو را تا راه بنمايد ز جاه * كاروان منزل نه پيمايد بدون ساربان\r\nراهرو بر راه دين تو امامان * * * * نه ز به همان راه دين حاصل شود نه از فلان\r\nگر كه با عين اليقين خواهى يقين را بنگرى * زى خراسان شو يقين را بين به چشم سرعيان\r\nتا حطيمى را ببينى كعبهء اصحاب حال * تا حريمى را ببينى سجده‌گاه انس و جان\r\nتا ببينى ذوالجلاى را سراسر كبريا * تا ببينى ذوالكمالى را سراسر عز و شان\r\nتا كليمى را ببينى خفته در سيماى خاك * تا خليلى را ببينى در دل زمزم عيان\r\nكيست آن روح مجرد كيست آن نور احد * كيست آن ذات موحد كيست آن جان جهان\r\nبا شكوه خسروانى آستانش بزم طور * با اساس كبريايى درگهش رشك جنان\r\nمظهر حق عارف مطلق على موسى الرضا عليه السّلام * قطب دين نور يقين كهف زمين غوث زمان\r\nزادهء موسى بن جعفر بوالحسن سلطان طوس * خسرو انجم خدم سلطان كيوان پاسبان\r\nترجمان فضل و جان عقل و ميزان خرد * كاشف علم لدن واقف بر اسرار نهان\r\nمصطفى روئى كه باشد مرتضى را جان پاك * مرتضى خوئى كه باشد مصطفى را پاك جان\r\nآفرينش را وجود اوست بىشبهت سبب * ز آفرينش گرنه او بودى نديدى كس نشان\r\nبا رضاى او بود توام رضاى كردگار * با صلاح او بود اصلاح گيتى توامان\r\nبىصلاح او نبارد ابر باران بر زمين * بىرضايش بر زمين نايد قضاى آسمان\r\nهست از خاك درش خورشيد را كسب ضيا * وز صفاى روضه‌اش شد با صفا باغ جنان\r\nاز نسيم روضه‌اش جان در تن جن و ملك * گرد راهش توتياى ديدهء كروبيان\r\nخضر جامى زد ز شربت‌خانه احسان او * تا جهان برپاست خواهد زنده بودن جاودان\r\nپيكرش را تا با يك جنبش لب بر درد * حاسدش را تا بسوزاند به يكدم استخوان\r\nگفت شير پرده را كى نقش بىجان ز امر حق * جان شيرى دادمت غران و غژمان و دمان\r\nزين پليدى كو همى خاموش خواهد نور را * آن‌چنان تا برنخيزد فتنه‌اش ر بر كسان \r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nبيابان طلب\r\n در سر ما جز هواى آن بت جانانه نيست * كس به روى دوست چون ما واله و ديوانه نيست\r\nعاشقيم و در طريق عاشقى ديوانه‌وار * هيچ‌كس مانند ما در اين طلب مردانه نيست\r\nتا نه‌بينى تشنه كامى در بيابان طلب * شربت نوشت نصيب از آن لب پيمانه نيست\r\nخوى ما شد شيوهء رندى و هشيارى ولى * هركسى هم لايق اين شيوهء شاهانه نيست\r\nپند عاشق چون دهد زاهد بگو كاى بىخرد * ما نه كودك صحبت عشق است اين افسانه نيست\r\nدل به مهرت آشنا كردم چو ديدم عاقبت * دل مقام دوست باشد جاى هر بيگانه نيست\r\nبس‌كه اندر تار زلفت كرده‌اى دلها به بند * جاى يك دندانه در زلف تو راه شانه نيست\r\nپيش رويت سوختم اى دوست تا دانى كسى * چون « تجلى » پيش شمع عارضت پروانه نيست \r\n\r\nگداى در ميخانه\r\n آن را كه چو من بر در ميخانه مقام است * جمشيد به خاك درش از مهر غلام است\r\nتا گردش پيمانه بشد با دل ما رام * دورانم از آن روز بهر مرحله رام است\r\nزاهد به‌سوى مسجد و عارف به خرابات * اى پخته ببين زاهد سالوس چه خام است\r\nاو خون كسان خورد و همىخواند حلالش * من خون از آن خوردم و مىگفت حرام است\r\nاى واعظ ناصح چه دهى پند به مستان * كاندر سر ما صحبت ساز و مى و جام است\r\nنامردمى اى شيخ تو را چند در اين بزم * مردانه بيا تا نگرى مرد كدام است\r\nروباش گداى در ميخانه « تجلى » * كاندر دوجهان سكهء شاهيت بنام است \r\n\r\nاز منظومه تجددنامه\r\n خدا را روى و رؤيت مىنشاند * بود آن نور كاندر ديده نايد\r\nظهورش گرچه در كون و مكان تافت * ولى جز در دلش نتوان كسى يافت\r\nنشان زان بىنشان جوئى مكن روى * نشانش از دل و رويش مىجوى\r\nنه حق را بر فراز عرش جايست * در دل زن كه دل جاى خدايست \r\n\r\n","description":"","footnote":"","page_name":" 236 ","page_number":236},
  {"content":"\r\n\r\n چه حاجت تا بپوئى بر ره دور * ز نور معرفت ده ديده را نور\r\nخدا را خانه كى اندر حجاز است * به ربّ الكعبة كان خانه مجاز است\r\nز مشتى گل كنى كى كام حاصل * در دل زن در دل زن در دل\r\nمكن در هر شب و هر روز كوتاه * زبان از گفتن الحمد للّه\r\nز شكرش چون توان بنشست غافل * كه حقّت آفريد انسان كامل\r\nنمودت از ملك در رتبه ممتاز * به نعمت‌هاى خود كردت سرافراز\r\nمراد از خلقت عالم تو بودى * بهشت و كوثر و زمزم تو بودى\r\nز تاريكى جهلت تن رها كرد * محمّد صلّى اللّه عليه و آله را براهت رهنما كرد\r\nطريق راست بسپارى اگر زود * ببينى چهرهء زيباى مقصود \r\n\r\nدولت عشق\r\n ما نه چون ديگران به زرق دريم * ديگران ديگرند و ما دگريم\r\nيافتيم اين غنا ز دولت عشق * كه دوعالم به هيچ مىشمريم \r\n\r\nاين به آن در\r\n سيه‌ديگى نه ديگى داد پيغام * كه ننگت از سياهىهاى اندام\r\nجواب نغز گفتش ديگ ديگر * تو همچون من سياهى اين به آن در \r\n\r\nماده تاريخ فوت شاهزاده محمد هاشم افسر\r\n اى دريغا ! بلبل گوياى گلزار ادب * ناگهان از گردش چرخ ستمگر ، آه ، آه\r\nشمع بزم‌افروز اهل دانش و فضل و كمال * ريخت آن كز بحر طبعش ، درّ و گوهر آه ، آه\r\nعارف آگه ، محمّد هاشم والانژاد * مجمع‌آراى ادب ، شهزاده افسر ، آه ، آه\r\nسال تاريخ وفاتش را « تجلى » از خرد * خواست تا با خامه بنويسد به دفتر ، آه ، آه\r\nاز ادب بنهاد پا ، در جمع و گفت از مرگ او * اوفتاد اهل ادب را افسر از سر ، آه ، آه \r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nتجلّى ( 1304 - )\r\nحجة الاسلام ميرزا على اكبر مدرّس يزدى معروف به حكمى از استادان بزرگ و نامور فلسفه و از عارفان وارسته بود كه سالها در اصفهان و تهران و قم بتدريس اشتغال داشت و شاگردان زيادى از محضرش كسب فيض كردند و برخى از آنان بعدها در شمار استادان فلسفه بشمار آمدند .\r\nميرزا على اكبر حكمى در شهر يزد پا به عرصهء حيات گذاشت و در آن شهر نشو و نما كرد ، تحصيلات مقدماتى را در زادگاهش به انجام رسانيد ازآن‌پس براى ادامهء تحصيل راهى اصفهان شد كه در آن زمان مركزيت علمى داشت و حوزهء علميه‌اش از پررونق‌ترين حوزه‌ها بشمار مىرفت .\r\nميرزا على اكبر حكمى مدت سى سال در اصفهان توقف كرد و از محضر اساتيد بزرگ در رشته‌هاى منقول و معقول به تحصيل پرداخت امّا در رشتهء فلسفه مرجعيّت يافت و در اين رهگذر به كمال رسيد و از استادانى چون ميرزا رضا قمشه‌اى كه استادى مبرّز در فلسفه بود تلمّذ كرد و به مقام والائى دست‌يافت .\r\nحكمى پس از سى سال توقف در اصفهان رهسپار تهران شد و در اين شهر رحل اقامت افكند و در مدرسهء شيخ عبد الحسين ( شيخ العراقين ) بتدريس علوم عقلى پرداخت و جمعى از فضلا محضرش را مغتنم شمرده و از افادات او بهره‌مند مىشوند تا اينكه در سال 1300 شمسى آيت‌الله‌العظمى حاج شيخ عبد الكريم حايرى يزدى\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nسفرى به قم آمد جمعى از علما و بزرگان از وى خواستند كه در اين شهر توقف كند و سرپرستى حوزهء علميّه را عهده‌دار شود او نيز اين دعوت را پذيرفت و در قم سكونت گزيد و مجلس درسى بر پا ساخت و فضلا و علمائى كه بعد خود از مراجع علمى بشمار مىآمدند در مجلس درسش حضور يافتند بتدريج آوازهء تاسيس حوزهء علميه قم به اطراف و اكناف پيچيد و طلاب و فضلا از گوشه و كنار شهرهاى مختلف كشور به اين شهر روى آوردند و حوزهء علميه آن از شمار بزرگترين حوزه‌هاى علمى ايران و عراق درآمد .\r\nميرزا على اكبر حكمى نيز از تهران به قم عزيمت كرد و حوزهء درس فلسفه خود را بر پا ساخت و جمع زيادى از علما و فضلا حوزه در مجلس درسش حضور يافتند و از محضرش بهره‌مند شدند . مرحوم حكمى تا پايان عمر در شهر قم همچنان اقامت داشت و مجلس درسش از رونق كامل برخوردار بود . سرانجام در جمادى الاول سال 1344 قمرى برابر سال 1304 شمسى در اين شهر چشم از جهان فروبست و در قبرستان شيخان نزديك مقبره ميرزاى قمى به خاك سپرده شد .\r\nمرحوم آيت‌اللّه آقاى سيد على اكبر برقعى قمى كه خود در شمار مدرسين حوزه علميه قم بشمار مىرفت از شاگردان ميرزا على اكبر حكمى در رشتهء فلسفه بود و دربارهء مقام علمى او مىفرمود : ميرزا على اكبر حكمى از بزرگان فلسفه و حكمت بود و در آن زمان تنها استاد مسلّم در حوزه علميّه قم بشمار مىرفت و برخى از بزرگان و مدرسين از شاگردان او بودند .\r\nميرزا على اكبر حكمى آثار و تاليفاتى داشت و مهمترين اثر او حواشى بر كتاب اسفار ملا صدرا و حاشيه بر شرح منظومه سبزوارى بود كه براى اهل‌فن فوق‌العاده قابل استفاده بود .\r\nمرحوم حكمى علاوه بر مقامات علمى از خط خوش و طبع شعر نيز بهره داشت هم خوش مىنگاشت و هم خوب شعر مىسرود و در شعر از تخلّص « تجلّى » استفاده\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمىكرد متاسفانه بيش از دو غزل از آثار او نتوانستم بدست آرم اميد است بازماندگان وى بتوانند مجموعه اشعار اين حكيم و عارف فرزانه را طبع و نشر نمايند .\r\n\r\nتشنهء آب حيات\r\n آنكه دل بر دوز من گشت نهان روى تو بود * و آنكه كُشتم به دو شمشير هم ، ابروى تو بود\r\nخوش شميمى كه نه هرگز بزدايد ز مشام * نكهت لعل تو و رايحهء بوى تو بود\r\nلاله‌سان داغ نهادم به دل از آتش عشق * در گلستان قدم خال چو هندوى تو بود\r\nآنكه مدهوش نمودم ز مى سحر حلال * شهد آب دهن و ديدهء جادوى تو بود\r\nكشدم آنكه به زنجير و رسن سوى توام * تار گيسوى تو و سلسلهء موى تو بود\r\nخم گيسوى توام دور زده همچو كمند * خوش‌دل آن صيد كه در حلقهء گيسوى تو بود\r\nمىتوان يافت خلاصى ز كمندت هيهات * رو بهر جا كه نهاديم همه سوى تو بود\r\nتشنهء آب حيات است « تجلّى » را دل * جرعه‌اى بخش كه دائم به لب جوى تو بود \r\n\r\nمى وحدت\r\n اى دل‌افسرده تا كى در قفس مانى خموش * در گلستان اندر آ چون بلبلان با صد خروش \r\n\r\n","description":"","footnote":"","page_name":" 240 ","page_number":240},
  {"content":"\r\n\r\n گرچه سرّ عشق نتوان فاش كردن در جهان * مىتوان در پرده گفتن رازها با اهل هوش\r\nپخته گردانيد اين دلهاى خام از تاب عشق * كز فروزان آتش او سنگ مىآيد به جوش\r\nدر فنا گر چشم گوشت رفت ، هوشت هست پاك * كاو به عاريّت دهد از خويشتن چشمى و گوش\r\nپنبه برداريد از گوش ، اين زمان تا بشنويد * كه بود آفاق و انفس پر ز آواز سروش\r\nجام دل ، لبريز كن از مى كه ناگه بشنوى * هاتف غيبى كه مىگويد گوارايت بنوش\r\nكى بگوشش وصل يا بى گر نباشد لطف دوست * ليك بشتاب اندرين ره تا توانى و بكوش\r\nپس به چشم يار بينى اين زمان اغيار را * وز درون پرده بينى پرده‌دار و پرده نوش\r\nگرمى وحدت « تجلّى » نوشى از دست حبيب * تا ابد مدهوش مانى و نمىآئى به هوش\r\nگر غريق بحر عيبى اى دريغا غم مخور * كاو رحيم است و كريم است و غفور و عيب‌پوش \r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\nشايا تجلى ( 1356 )\r\nشايا تجلى فرزند بيژن در فروردين ماه سال 1356 در شهر بابل مازندران چشم به جهان هستى گشود ، بتحصيلات ابتدائى و دورهء متوسطه را در زادگاهش به انجام رسانيد ازآن‌پس در سال 1374 جذب علوم و معارف اسلامى گرديد و در اين رهگذر در حوزه علميه قم به تحصيل پرداخت و تا مدرك كارشناسى در حوزه و دانشگاه پيش رفت .\r\nشايا تجلى از سال 1380 به شعر و شاعرى پرداخت و چون از استعداد و ذوق سرشارى برخوردار بود بسرعت گامهاى موفقيت‌آميزى در اين راه برداشت بخصوص در راه ساختن سرود و ترانه از بيشترين هنر خود را به كار گرفت و آثار چندى از خود بجا گذاشت كه مورد استقبال قرار گرفت و به شهرت رسيد تا جايى كه برخى از مجموعه اشاعرش همچون بانوى آب و گزيده ترانه‌هايش به زبان انگليسى ترجمه شد .\r\nتجلى علاوه بر سرود و ترانه در كار برنامه‌ريزى سناريونويسى و فيلمسازى نيز به فعاليت پرداخت و سناريوهائى چون « تنهاشدگان » و « شاليزار » او به روى صحنه در آمد كه معروفيت زيادى كسب كرد .\r\nشايا تجلى در سرودن شعر كودك نيز طبع‌آزمايى مىكند و چندين اثر او بر سر زبانهاست وى بيشتر از هر جوان شاعرى توفيق نشر آثار ادبى و هنرى خود را يافته و تاكنون آثار زير از او به چاپ رسيده و بعضى از آثارش مكرر طبع و نشر شده است آثار\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nچاپ شده او بشرح زير است : كاشكى پرنده پر نداشت ، چهار عروسك ولگرد ، رهاتر از پرنده ، تولدت مبارك ، نفرين به هرچى رفتنه ، گريه نكن بخاطرم ، باشى نباشى عشقمى ( مجموعه ترانه ) ، فقط خدا مىدونه ، برو به فكر من نباش\r\n\r\nدختر تير و تقدير\r\n هديه‌ى داغ خورشيد جنون آبى بيد * دختر تير و تقدير شعر زلال تعميد\r\nحياى سرخ خرما ، شرم درخت انجير * گل هميشه عاشق ، پرى خوشگل تير\r\nآرامش بغض و شيشه ، سنگ صبور من باش * آرزوهاى نزديك رؤياى دور من باش\r\nرقص زلال ماهى ، پر زدن پرنده * صداى برد بوسه ، شكفتناى خنده\r\nهمدم ماه تنها ، هم‌بازى ستاره * خوشه به خوشه چشمك مىشمرت دوباره\r\nتو فصل بغض و شيشه ، سنگ صبور من باش * آرزوهاى نزديك رؤياى دور من باش\r\nبغض درخت و جنگل ، آواز رود و دريا * هم‌قفس ترانه ، هم‌نفس تمنا\r\nبىتابىهاى پيچك ، دستاى گرم خواهش * هم پرسه‌ى محبت ، هم‌آغوش نوازش\r\nتو فصل بغض و شيشه ، سنگ صبور من باش * آرزوهاى نزديك رؤياى دو من باش \r\n\r\nبه مهرداد عزيز ( آهنگ و تنظيم از : امير قديانى ) رهاتر از پرنده\r\n من يه سايه ، تو يه خورشيد * تو بزرگى من حقيرم\r\nتو رهاتر از پرنده * من قفس قفس اسيرم \r\n* * *\r\n من زمستونم و خسته * فصلى كه به زخم نشسته\r\nتو بهارى و هميشه * مرهم دل‌شكسته \r\n* * *\r\n دنبالت گشتم و گشتم * همه جا رو مىشناسم \r\n\r\n","description":"","footnote":"","page_name":" 243 ","page_number":243},
  {"content":"\r\n\r\n روى بغض جاده مونده * رد پاى التماس \r\n* * *\r\n توى قلبم نمىگنجى * داشتنت رنگ خياله\r\nتوى اين آغوش خالى * تو تصورت محاله\r\nها كه هستى و نيستى * حالا كه نزديك و دورى\r\nمن با داشتن تو تنها * ندارم سنگ صبورى \r\n* * *\r\n غم بىتو بود نارو * كاش مىشد با تو بفهمم\r\nكاش مىشد مثه يه قطره * دل در تات و بفهمم \r\n* * *\r\n بذار هرچه گريه مونده * روى شونه‌هات بباره\r\nپس از اين هواى ابرى * منو يا تو بياره \r\n\r\nدختر ماه آذر\r\n از انتهاى پاييز * تا ابتداى برفى\r\nعصيان آدمك‌ها * حواترين دو حرفى \r\n* * *\r\n بازى رقص و آتش * جنوب شك و باور\r\nپايان خش‌خش برگ * دختر ماه آذر \r\n* * *\r\n ابرىترين دقايق * پيرهن لحظه‌ها ته\r\nاما خودت بهارى * خورشيد توى چشاته \r\n* * *\r\n هجوم ياد وحشى * جنگ تگرگ و شيشه \r\n\r\n","description":"","footnote":"","page_name":" 244 ","page_number":244},
  {"content":"\r\n\r\n ياغىترين زمستون * حريف تو نمىشه \r\n* * *\r\n هم‌بازى فزونى * دختر ماه آذر\r\nتو آسمون چشات * ترانه پر ، غزل پر \r\n* * *\r\n بغض درخت نارنج * پيچك التماسى\r\nتو خاطرات كوچه * عطر نجيب ياسى \r\n* * *\r\n هق‌هق زخمى ابر * محتاج شونه‌هاته\r\nگريه‌ترين ترانه * هم‌نفس صداته \r\n* * *\r\n دختر ماه آذر * هم‌بازى خزونى\r\nرنگين كمون احساس * خورشيد مهربونى \r\n* * * \r\nمسافر\r\nبا رفتنت مسافر جاده رو تشنه كردى\r\nجاده نفس نداره اگه تو برنگردى\r\nشب دراز قصه خميازهء زمينه\r\nفاصله نفس‌ها فقط يه نقطه‌چينه\r\nمىگيره انتظارت\r\nتلخى لحظه‌هامو\r\nنياز سادهء من\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nجاده و بارون و تو\r\nتو رگبار مصيبت\r\nمن دلخوش بهارم\r\nتو اوج خستگىها\r\nخيالى از تو دارم\r\nسايهء دشتهء شب باز بىتو در كمينه\r\nتبسمت سپيده سايه‌ها رو مىچينه\r\nخاموشى شب سرد تاوان خستگيمه\r\nنگاه تو هميشه اميد زندگيمه\r\nطعم تلخ كنايه برام طعمى نداره\r\nحقيقت روبرومه ، دور دلم حصاره\r\nآيينه انعكاس تكرار روبرومه\r\nهمين ترانهء من تموم آبرومه\r\n\r\nرفتن تو منو به گريه انداخت\r\nرفتن تو منو به گريه انداخت\r\nاين قفس تنهايى رو برام ساخت\r\nرفتن تو منو چه زير و رو كرد\r\nشكست منو ، با غصه روبرو كرد\r\nزندگى رو به كام من حروم كرد\r\nرفتن تو قصه‌مو ناتموم كرد\r\nدوباره همرنگ تو شد رنگ بهونه‌هاى من\r\nباز داره بارون مىزنه رو خاك گونه‌هاى من\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nاز دورى تو مىشكنه بغض ترونه‌هاى من\r\nباز زير بارون غمت مىلرزه شونه‌هاى من\r\nچشمهاى تو به جاده كه رو كرد\r\nرتن تو حصار توبه تو كرد\r\nردى ازت تو آينه‌ها نمونده\r\nرفتن تو قلب منو شكونده\r\nاين غم تو رو تن عشق من تاخت\r\nروى دلم يه كوه غم برام ساخت\r\nرفتن تو شب سياه ترش كرد\r\nهلال ماه مثه خنجرش كرد\r\nدوباره همرنگ تو شد رنگ بهونه‌هاى من\r\nباز داره بارون مىباره رو خاك گونه‌هاى من\r\nاز دورى تو مىشكنه بغض ترونه‌هاى من\r\nباز زير بارون غمت مىلرزه شونه‌هاى من\r\n\r\nبانوى بىقرار من\r\nبانوى بىقرار من\r\nياغى قصه‌ها نشو\r\nكنار دست حادثه\r\nميون باد رها نشو\r\nساده بشو ، ساده بشو\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nگوش فلك رو كر نكن « 1 »\r\nبه شهر قصه‌ها نرو\r\nشبات دربه‌در نكن\r\nبانوى بىقرار من تو اى عزيز بىپناه\r\nبمون درون قاب من تو اين دريچه نگاه\r\nتو شب يلداى سكوت\r\nشبى شبيه شب‌پره\r\nدلت رو باز رها نكن\r\nاز تو هياهو بگذره\r\nنشكون سكوت با گريز\r\nنرو به درهء سقوط\r\nبمون و فريادى بزن\r\nاگرچه تلخ اين سكوت\r\nدستى بكش به قاب من\r\nتو اين اتاق شب‌زده\r\nتصوير مردهء منو\r\nتو رنگِ زندگى بده\r\nبانوى بىقرار من تو اى عزيز بىپناه\r\nبمون درون قاب من تو اين دريچهء نگاه\r\n\r\n\r\n","description":"","footnote":"\r\n( 1 ) - حرير شب رو سر نكن\r\n","page_name":" 248 ","page_number":248},
  {"content":"\r\n\r\n\r\nتسليم ( 1293 - )\r\nشاطر بيك محمّد ، متخلّص به تسليم ، فرزند موسى ، به مناسبت اشتغال به شغل نانوايى به شاطر معروف گشت . او خواندن و نوشتن را در مكتب آموخت .\r\nتسليم شاعرى باذوق و داراى طبعى روان و قريحه‌اى سرشار و لطيف بود و شاعران معاصر او : غبار ، مظهر ، پروين و جاويد بودند كه با آنان جليس و مصاحب بوده است و سرانجام در سال 1293 هجرى شمسى ( 1333 ق ) چشم از جهان فروبست . مجمع همدانى در مادّه تاريخى كه به مناسبت درگذشت تسليم سروده است ، چنين مىگويد :\r\n گفتم به خرد مادّه تاريخ وفاتش * گفتا : « به جنان يافته تسليم مقامى » \r\nشادروان على محمّد آزاد همدانى در مجلّهء ارمغان تحت عنوان « مشاهير همدان » در شرح حال تسليم چنين مىنويسد : « اشعار اين شاعر آنچه جمع‌آورى شده بود به دو هزار بيت بالغ مىگرديد ، ولى پس از فوتش پسر كوچك عامى بىسوادش همه را جزو كاغذ پاره‌هاى دكّان قنّادى به مصرف شيرينى پيچى رسانيد و اثرى از آنها باقى نگذاشت .\r\nآنچه از اشعار تسليم در اينجا نقل مىشود از جُنگ‌ها و حافظهء دوستانش به دست آمده است و فاضل پژوهشگر آقاى عباس زنديّه زحمت انتساخ آن را به عهده گرفته‌اند .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nدر انتقاد مشروطه\r\n تا قرعهء مشروطه به نامِ تو فلك زد * اوّل علمِ جور تو بر كانِ نمك زد\r\nمانند ابو بكر كه از بدوِ خلافت * در مجلس شورى سخن از غصبِ فدك زد\r\nاين آتش حرّيت و آيين طبيعى * دودش به سما رفت و هم آتش به سمك زد\r\nتا سيم و زرِ بىغش و غش‌دار شود فاش * صرّافِ خرد آمد ، بر سنگ محك زد\r\nيك سلسله از اهل عمايم ز جهالت * مشّاطه ز ماشين ز پىِ غنج و بزك زد\r\nديدى كه در اين يك‌دوسه سال از پىِ تدليس * ابليس دوصد شعبده و رنگ و كلك زد\r\nآن يك به بيابان ز پىِ غارت اموال * خرگاه به پا كرد و دم از طبل و يدك زد\r\nدر هر طرق و جاده زاكراد و زالوار * نقّاره بزن ، خنده به زيرِ كپنك زد\r\nهر گوشه به شش‌لول كُشد آدم و گويد : * عمدا كه نبود ، از رهِ شوخى حسنك زد\r\nچون ديد فكل سر زده از زير عمامه * بر موضع مخصوص مه انگشت خنك زد\r\nچون كار به كامِ دلِ خود ديد عزازيل * از وجه به رقص آمد و پشتك به فلك زد\r\nتا بانگ در آرد به فلك چرخ دهل باز * چرخك زد و پشتك زد و دستى به لچك زد\r\nدر خطّهء رى خيمهء شاهى زده ، آن‌گاه * نقّارهء نوبت به سرِ چوب فلك زد\r\nچون ديد كه همرنگ فرنگيست زن و مرد * آرايش رخسار به زربفت و زرك زد\r\nگلدستهء خود داد به آب از رهِ تدليس * از كُشته دوصد پشته به كارى و خرك زد\r\nضرب المثل است اين كه گزك دستِ وى افتاد * يك‌چند مجاهد شد و پايى به كزك زد\r\nيك‌چند مجسّم شده بر صورتِ قاضى * در كمرك تخفيف به پوشان دورك زد\r\nيك‌چند مباشر شده در عُشر گرفتن * صبّاغ صفت مُهر به كرباس و قدك زد\r\nگه مور شد و كرد وطن در بُن خاشاك * وانگاه دوصد روزنه بر توپ برك زد\r\nاين شعله نه تنها به بشر كرد سرايت * برقى شد و بر قاطبهء جنّ و ملك زد\r\nزين فتنه پىِ شعله جوّاله به ايران * هم بر گل و بر سُنبل و بر خار و خسك زد\r\nهر بىسروپايى ز كمين جست پى صيد * چون ديو دژم دست پىِ چوب و كتك زد \r\n\r\n","description":"","footnote":"","page_name":" 250 ","page_number":250},
  {"content":"\r\n\r\n بر گرگ چه تقصير كه از گلّه ربايد * تقصير شبان بود كه او شوته به سگ زد\r\nاز گفتهء « تسليم » مكن شكوه كه گاهى * از ضيقِ نفس سُرفه ز روى كپنك زد \r\n\r\nرشتهء تقدير\r\n دارم از كج‌بازىِ گردون دلى لبريز خون * نيست همدردى كه گويم حالِ دل چون است چون\r\nاز فراقِ آن بُتِ دير آشناى زود رنج * اشكم از جيحون گذشت و آهم از گردونِ دون\r\nمن پىِ دل ، دل پىِ دلبر برفتيم عاقبت * رفته رفته تا شديم از كشورِ هستى برون\r\nرنگِ زردم مىكند غمّازى از خونِ جگر * اشكِ سُرخم مىكند نمّامى از دردِ درون\r\nچشمهء چشمم پرآب و لعل لب خشك و كباب * سينه‌ام ريش و دلم مجروح از تير حصون\r\nسربلند و دست كوته ، كار سخت و بخت سست * آرزو بسيار و عمرم اندك و طالع زبون\r\nمىشود ساعت به ساعت زين سپهر هرزه گرد * طالعم وارون و صبرم اندك و دردم فزون\r\nخوش به صحراى عدم سرمست بوديم و خراب * عشق در ملك وجود آورد ما را تاكنون\r\nتا چه آيد بعد از اين در پيش زين دير خراب * تا چه گردد زين سپس دوران چرخ واژگون\r\nبيستون را كوه‌كن از عشق شيرين تيشه زد * كام او آخر نداد اين آسمان نيلگون\r\nبا همه صلح اين سپهر نيلگون ، با من به جنگ * با همه رام اين سمند چرخ دون ، با من حرون\r\nهمّتى اى بخت ! سر بردار از اين خوابِ گران * غيرتى اى طالعِ برگشتهء مشئوم دون\r\nمُردم آخر تا به كى چون گنج در كُنج خراب ؟ * مُردم آخر تا به كى در رنج زين رنج آزمون\r\nتا به كى اندر زبان‌ها نام من همچون سخن ؟ * تا به كى اندر دهان‌ها حرفِ من چون قندرون ؟\r\nما و جان از حسرتِ جانان به هم مُدغم شديم * همچنان كاندر قرائت مر حروف يرملون\r\nخيز از جا و پروبالى بزن ، بشكن قفس * تا به كى «  لا يَسْمَعُونَ *  » گويى و هم «  لا يُبْصِرُونَ *  »\r\nمانده‌ام تسليم در چاهِ طبيعت پاىبست * تا بگويند : « ارجعى انّا اليه راجعون »\r\nگردنِ « تسليم » ما و رشتهء تقدير دوست * ما كجا و دم زدن در پيش او از چند و چون \r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\nكوى خراباتيان\r\n ز كِبر و ناز و غرورى كه اين پسر دارد * عيان بُوَد كه چه آشوب‌ها به سر دارد\r\nكشيده ز ابروىِ خون‌ريز تُركِ مستش تيغ * خيالِ قتلِ كه را باز در نظر دارد ؟\r\nنمىخرد دوجهان را به گوشهء چشمى * ز حالِ گوشه‌نشينان كجا خبر دارد ؟\r\nز دلبرانِ تتارى مخوان و حالتشان * كه حُسنِ دلبرِ ما ، حالتِ دگر دارد\r\nبراى عاشقِ دل‌خسته شرح لازم نيست * كه رنگِ زرد و لبِ خشك و چشم تر دارد\r\nروان به كوى خراباتيان بود « تسليم » * پىِ معاش چه حاجت به سيم و زر دارد ؟ \r\n\r\nصبح حُسن\r\n ماهِ من بر رُخ بيفكنده‌ست زلفِ نيم تاب * زان كه باشد بىحجاب ابر ، خوش‌تر آفتاب\r\nآينه بىرنگ خوش‌تر ، لاله بىخالِ سياه * غنچه بىزاغ و زغن نيكو و بىدود التهاب\r\nزلفِ او ازبس‌كه دل دزديد و طرّارى نمود * از حريمِ حُسن بيرون كرد و داد او را جواب\r\nزلف را گفتم كه بر حسن نكويان دل مبند * حُسنِ ايشان را ثباتى نيست كرديم انتخاب\r\nحيف باشد ، هم قرين باشند با هم سال و ماه * نور و ظلمت ، كفر و ايمان ، روز و شب ، جُرم و ثواب\r\nزلف شيطان است روى يار من باغ بهشت * كى شود شيطان ، شود از باغ جنّت كامياب\r\nزلف بر طرف بناگوشش ندارد راه از آنك * صبح جنّت را نباشد شام ، رو بر خوان كتاب \r\n\r\nمكتب تجريد\r\n بيا اى دل به كوىِ بيخودى خود را قلندر كن * به كيشِ خويش هفتاد و دو ملّت را سلندر كن\r\nدوعالم را كن اى دل چون برِ هر كار سرگردان * ميان آن قلم پرگار خود را قطب محور كن\r\nتو شهبازِ همايون فال عشقى ، بال‌وپر بگشا * نخستين راز دشمن بر فراز عرش اكبر كن\r\nدر اينجا مى فكن بار و برو آنجا كه در آنجا * ز بىجايى نگنجد جا تو آنجا را مسخّر كن\r\nبه بام نيستى چون . . . رو مؤذن شو * و زان‌پس گوش مستى را كر از « اللّه اكبر » كن\r\nز دستِ سارقانِ شهر رفت از دست دينِ حقّ * بيا اى دستِ حق ، دستى بر آن تيغ دو پيكر كن \r\n\r\n","description":"","footnote":"","page_name":" 252 ","page_number":252},
  {"content":"\r\n\r\n ببين موساييان از هر طرف در دين هجوم آرند * بيا با ذو الفقار اى شاه ! فتح باب خيبر كن\r\nگرفته ظلمتِ كفر عالمى را ، تابكى پنهان * بيا اى آفتاب شرع ، عالم را منوّر كن\r\nيكى گويد : منم قائم ، يكى گويد : منم حجّت * بيا اى حجّتِ قائم ، جهان را كار يكسر كن\r\nعُمَر بنشسته بر جاى علىّ ، الغوث ادركنى ! * بيا انوار حقّ را زينتِ محراب و منبر كن\r\nيكى گويد : قيامت آمد و بگذشت و شد رجعت * بيا قامت برافراز و قيامِ روزِ محشر كن\r\nبه چشم خويشتن ديدم ، به گوشِ خويش بشنيدم * كناياتى كه نتوان گفت من ، ناگفته باور كن\r\nچو گشتى محرم اسرارِ خلوت خانهء جانان * پس آنگه روى خود بر حضرت دادار داور كن\r\nشريعت صاحبى دارد ، برو « تسليم » دم دركش * بيا در مكتبِ تجريد ، درسِ عشق از بر كن \r\n\r\nبوتهء هجران\r\n تا شهِ حُسن تو كوسِ « لِمَنِ المُلك » نواخت * ديگرش شاه‌وشى نوبت شاهى ننواخت\r\nدردِ عشقِ تو چنان كرد مرا زار و نزار * كه به بالينِ من امشب اجل آمد نشناخت\r\nگشت مانند طلابى غش و صافى « تسليم » * بس‌كه در بوتهء هجران تو چون مس بگداخت \r\n\r\nرباعى\r\n در آب پَرِ غراب افتاده مگر ؟ * يا تودهء مشك ناب افتاده مگر ؟\r\nپيچيده ميانِ آب ، دود سيهى * آتش به ميانِ آب افتاده مگر ؟ \r\n\r\nبيت\r\n خوش‌هواىِ سالمى دارد ديارِ نيستى * ساكنانش جمله يكتا پيرهن خوابيده‌اند \r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\nتفقّد ( 1307 )\r\nرضا تفقّد راد ، كه در شعر تفقّد تخلّص مىكند ، فرزند على ، در بيست و نهم آذر ماه 1307 شمسى در مشهد مقدّس در محلّه باغ نادرى قدم به عرصهء حيات گذاشت . خانوادهء وى اصلا اهل يزد هستند كه از آنجا به مشهد مهاجرت كرده و در اين شهر رحل اقامت افكنده‌اند .\r\nرضا تفقّد راد تحصيلات مقدّماتى را در زادگاهش فراگرفت ، ازآن‌پس به استخدام بانك ملّى ايران درآمد و سال‌ها در اين مؤسسه خدمت كرد و سرانجام در سال 1329 بازنشسته گرديد و هم‌اكنون در تهران سكونت دارد .\r\nتفقّد بااين‌كه در سرودن شعر از توانايى كامل برخوردار است ، امّا خود را شاعر نمىداند و وصف الحال خود مىگويد :\r\n شاعر ، نىام و شعر و هنر را نشناسم * خود اين هنرم بس ، كه هنرمند شناسم \r\nتفقّد در انجمن‌هاى ادبى شركت مىكند و از محضر اساتيد شعر و ادب كسب فيض مىكند و آثارش در پاره‌اى از مجلّه‌ها و يادنامه‌ها به چاپ مىرسد و اخوانيّاتى با شاعران معاصر خود دارد كه در زير به دو نمونه اشاره مىكنم :\r\nدو بيت از دكتر رعدى آذرخشى ، در جواب شعر تفقّد :\r\n اى تفقّد ، اى شفيق مهربان * اى دل پاكت هم‌آهنگ زبان\r\nاى مجسّم در وجود تو وفا * وى سرشته با نهاد تو صفا \r\n\r\n","description":"","footnote":"","page_name":" 254 ","page_number":254},
  {"content":"\r\n\r\nشادروان ابو الحسن ورزى ، در جواب شعر تفقّد بدين‌گونه مىسرايد :\r\n اى تفقّد ! اى كه در مهر و وفا افسانه‌اى * بحر عشق و آرزو را گوهر يك‌دانه‌اى\r\nخانه‌ات آباد بادا ، اى آنكه در تعليم عشق * خانهء دل هركجا باشد تو صاحب‌خانه‌اى \r\nنمونه‌هاى زير از شعر اوست :\r\n\r\nرهاورد خراسان\r\n من اگر دردى كشم ور مست و گر فرزانه‌ام * هرچه مىخوانى ، بخوانم ، عاشقى ديوانه‌ام\r\nمن نه شيخ و زاهدم ، نى گبر و ترسا و يهود * نى برهمايى نه هندو ، از همه بيگانه‌ام\r\nكافر عشقم مخوان اى زاهد خودبين كه من * سال‌ها خدمتگزار پيرِ اين ميخانه‌ام\r\nمى نمىنوشم ، و ليكن مست ديدارم ز شوق * گر رسد گاهى به گوشت نعرهء مستانه‌ام\r\nصد هزاران همچو من پروانه‌اى بر گرد اوست * شرم دارم گر بگويم گِرد او پروانه‌ام\r\nاو رضا عليه السّلام و من رضا ، فخريست همنامى او * زين سبب بر تاج شاهان گوهرى يك‌دانه‌ام\r\nمن غلام او و اين فخرى دگر بر من كه او * شاه من باشد نگر بر شوكت شاهانه‌ام\r\nشاكرم من خالق خود را كه در پايان عمر * پرتو افشان شد فروغش بر دل و كاشانه‌ام\r\nدين و آيينم چه باشد ، خود نمىدانم ولى * خاك پاى زايرين صاحب اين خانه‌ام\r\nاى « تفقّد » شاكر از حقّم كه با دست تهى * از شراب عشق او لبريز شد پيمانه‌ام \r\n\r\nفرّ همايون\r\n چشم مست تو همان آفت جان است هنوز * كه به جان آتش سوزنده عيان است هنوز\r\nگرچه لب بسته‌اى اى دوست ز اسرار دلت * در نگاه تو همان راز نهان است هنوز\r\nتهى از اشك نگشته‌ست دو چشم ترِ من * كه همان آب از اين چشمه روان است هنوز\r\nديده و دل به خدا منزل و مأواى تو بود * گرچه رفتى ، دل شوريده همان است هنوز\r\nگرچه از ديده نهان گشته‌اى اى راحت جان * چشم خونبار به سويت نگران است هنوز\r\nعشق تو بار گرانى سست كه آسان نكشد * مگر آن كو چو مَنَش تاب‌وتوان است هنوز \r\n\r\n","description":"","footnote":"","page_name":" 255 ","page_number":255},
  {"content":"\r\n\r\n زير بار غم عشق تو دوتا شد كمرم * پشت من زير همان بار گران است هنوز\r\nقامتم گرچه خميده‌ست ز بار غم عشق * قدّ رعنات همان سرو روان است هنوز\r\nموى من گشته چو كافور و دو زلف سيه‌ات * همچنان سنبل تر مشك‌فشان است هنوز\r\nچون همافرّ همايون تو باشد به سرم * بهره‌ام دولت جاويد از آن است هنوز\r\nچند گويى كه شدى پير و حذر كن از عشق * گرچه من پير شدم ، دل كه جوان است هنوز\r\nشعر سوزنده چو آتش ز « تفقّد » شنويد * كه همان عاشق آتش به زبان است هنوز \r\n\r\nشمع\r\n تا به كى سوزد ز هجرت رشتهء جانم چو شمع * تا به كى بارد به دامن اشك لغزانم چو شمع\r\nشمع‌سان در آتش عشق تو مىسوزم ، ولى * كى زبان شكوه بگشايم كه سوزانم چو شمع\r\nشعلهء او بر سر است و آتش من در دل است * فاش كى گردد به گيتى راز پنهانم چو شمع\r\nگرچه مىسوزم ، ولى كس نشنود فرياد من * ناله از لب برنيارم ، وز خموشانم چو شمع\r\nسوختم عمرى و كس آگه نشد از حال من * كز چه من سوزم ، چرا اين‌سان گدازانم چو شمع\r\nچهره‌اى خندان چو گل دارم ، و ليكن صد دريغ * شعله‌ها خار غم افشانده‌ست بر جانم چو شمع\r\nگرچه دارم آتش مهر تو را در سينه ، ليك * گريم اندر خلوت و در جمع خندانم چو شمع\r\nبا تو مىگويم سخن اى كوكب پروين كه تو * شاهدى بر حال زار و چشم گريانم چو شمع \r\n\r\n","description":"","footnote":"","page_name":" 256 ","page_number":256},
  {"content":"\r\n\r\n هم نواى حافظم ، اى نازنين ! آنجا كه گفت * « چهره بنما دلبر ! تا جان برافشانم چو شمع »\r\nتا كه مهر خاور از مغرب دمد من همچنان * گاه گريم ، گاه خندم ، گاه رقصانم چو شمع\r\nرقص نابودى و مرگ است اين نه رقص زندگىست * زان كه با هر پيچ و تابى رو به نقصانم چو شمع\r\nاى « تفقّد » دلخوش از آنم كه با اين سوز و ساز * رونق جمع و صفاى بزم يارانم چو شمع \r\n\r\nمظهر الطاف حق\r\n ساقى گل‌چهره بده جام را * بر لب من نه مى گل‌فام را\r\nساقى من خيز غدير خُم است * از لب ساغر بِسِتان كام را\r\nبعثت ثانى بود اين انتخاب * مژده بده جملهء اقوام را\r\nخيز كه تا در دل صحرا بريم * لاله صفت بر لب خود جام را\r\nمست تولّاى توام يا علىّ ! * از تو ندارم طمع خام را\r\nاى علىّ ! اى مظهر الطاف حقّ * اى ز نبىّ يافته اكرام را\r\nتا سرنى خاك كف پاى توست * بر سر افلاك نهم گام را\r\nشهرت من بندگى كوى توست * از تو نكو ساخته‌ام نام را\r\nگرچه گنهكارم و عصيان‌پذير * با تو ندارم غم فرجام را\r\nمدح تو را گفت « تفقّد » به جان * ليك نخواهد ز تو انعام را ؟ \r\n\r\nابن‌الوقت‌ها\r\n نه يك همدم ، نه يك همدل ، نه يك يار * نه يك انديشمند نيك‌پندار\r\nنه يك آزاده‌اى همفكر و همراه * نه يك همكار يكرنگ و وفادار \r\n\r\n","description":"","footnote":"","page_name":" 257 ","page_number":257},
  {"content":"\r\n\r\n تواضع گر همه ، چون بيد مجنون * تظاهر كن همه ، در حال گفتار\r\nكه آرى ، ما چنينيم و چنانيم * كه البتّه ، سخن باشد نه كردار\r\nهمه افتاده ناگه در تكاپو * رئيسى چون شود از نو پديدار\r\nسخن‌ها بيخ گوش او بخوانند * سخن‌چينان و جاسوسان عيّار\r\nچو مىآيد رئيس تازه از در * رئيس كهنه مىگردد دل‌آزار\r\nيكى گويد كه گفتم در غيابت * بر اين منصب تويى الحقّ سزاوار\r\nيكى گويد تو را ما چشم و گوشيم * تو را ما حاجبيم و سرّ نگهدار\r\nچو او را عطسه گيرد موقع كار * دهندش دستمالى جمله حضّار\r\nهمه از اوّلى ، صد شكوه دارند * كه او ما را چنين كرده گرفتار\r\nهزاران وصلهء ناجور بستند * بر آن پاكيزه‌خو ، در پيش اغيار\r\nچه‌ها گفتند آنان از رئيسى * كه تا ديروز بوده مصدر كار\r\nو ليكن پيش روى وى بگفتند * كه اى مرد شريف نيك‌كردار\r\nاگرچه از صدارت بىنصيبى * ولى بر بيش از آن ، باشى سزاوار\r\nحضورش مدح گفتند و ثنايش * همين ياران ابن الوقت غدّار\r\nخداوندا ! كيانند اين خلايق ؟ * كه گاهى كافرند و گاه ديندار\r\nچرا با نام انسان اين جماعت * بتر از رو به اندو گرگ و كفتار\r\n« تفقّد » را نظاره كردم از دور * چنان مبهوت چون نقشى به ديوار\r\nبه دو گفتم چه مىبينى ؟ به گفتا * گروهى كاسه ليس و روبه‌اطوار\r\nتو هم اى تازه‌وارد گر رئيسى * حذر كن زين سخن‌چينان بدكار \r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\nتفقدى ( 1349 )\r\nفاطمه تفقّدى در سال 1349 هجرى شمسى در مشهد مقدس از مادر زاد ، تحصيلات ابتدايى و دورهء متوسّطه را در همان زادگاهش به انجام رسانيد ، آن‌گاه براى ادامهء تحصيل رهسپار تهران شد و به دانشگاه راه يافت و در رشتهء زبان و ادبيات فارسى به تحصيل پرداخت و به دريافت مدرك ليسانس توفيق يافت ، ازآن‌پس به زادگاهش بازگشت .\r\nخانم تفقّدى از دورهء دبيرستان قدم به وادى شعر و شاعرى نهاد و به حوزهء هنرى تبليغات اسلامى راه يافت و از محضر اساتيد اين حوزه كسب فيض كرد و شعرش به شكوفايى رسيد .\r\nنمونه‌هاى زير از شعر اوست :\r\n\r\nانتظار\r\n اين روزها ، كسى به دلم سر نمىزند * در انتظار ماندم و غم در نمىزند\r\nآن‌قدر خلوتم كه در اين روزهاى سخت * حتّى پرنده روى دلم پر نمىزند\r\nاين حوض كوچكى كه پر از آب شعر بود * خالى شده دوباره و لب پر نمىزند\r\nحتّى صداى نىلبك هم ، براى من * حرفى از آب و آينه ، ديگر نمىزند\r\nبا غربت و دوتار و دوبيتى نشسته‌ام * وقتى درخت ، حرف كبوتر نمىزند \r\n\r\n","description":"","footnote":"","page_name":" 259 ","page_number":259},
  {"content":"\r\n\r\n تنها خودم به دويدن احساس مىروم * اين روزها ، كسى به دلم سر نمىزند \r\n\r\nاميد آخر\r\n اميد آخر من ! سرنوشت باران‌زاد ! * دوباره گم شده آوازهايمان در باد\r\nببين چگونه اسيرِ « سكون و تخديريم » * در آستانهء تكرار « هرچه بادا باد »\r\nغريب مىگذرى ، مثل گام‌هاى غروب * از اين حوالى دور از ترانه و فرياد\r\nستاره‌هاى صميمى دلم گرفته عجيب * كجاست ، آنكه خدا را به من نشان مىداد\r\nهميشه پلك تو وقتى به درد مىآمد * صداى گريه از آن قطره قطره مىافتاد\r\nهزار سال دويدم و تازه فهميدم * در اين عبور رسيدم به ناكجاآباد\r\nبيا كبوتر من ! مثل روزهاى قديم * بخوان ترانه‌اى از اسب و ايل و چادر و باد\r\nبهار مىشود از چشم‌هاى لبريزت * اميد آخر من ! سرنوشت باران‌زاد ! \r\n\r\nخيال صميمى\r\n ديرى تو را ستاره ! ز يارت نكرده‌ام * بااين‌همه به دورىات عادت نكرده‌ام\r\nجز چشم‌هاى خيس تو بارانى نجيب ! * از هيچ چشم تشنه ، حمايت نكرده‌ام\r\nديريست با حصور خيال صميمىات * خود را براى گريه ، حكايت نكرده‌ام\r\nوقتى مرا غزل به غزل شعر مىكنى * مىفهمم از سكوت عيادت نكرده‌ام\r\nمن فكر لحظه‌هاى تو بودم كه گفته شد * قافيه را دوباره رعايت نكرده‌ام \r\n\r\nدردت به جانم\r\n رازت به روى سينه‌ام ، رازت به جانم * از اين همه مَردُم ، ملولم ، مهربانم !\r\nاز اين همه مردم كه مثل برف سردند * با چشم‌هاى روشنت ، با آسمانم\r\nوقتى به‌سوى چشم‌هاى تو مىآيم * خود را از ابرو آه و باران مىرهانم\r\nبااين‌كه بالم خسته از اين روزگار است * خود را شبى تا آسمانت مىكشانم \r\n\r\n","description":"","footnote":"","page_name":" 260 ","page_number":260},
  {"content":"\r\n\r\n دستم به دامان غزل‌هاى لطيفت * تنها تو شعرى ، من سكوتى ناتوانم\r\nبايد كه از خود بگذرم با دست‌هايت * گفتند : دشوار است ! امّا مىتوانم\r\nاى مهربان ! از شانه‌هايم پرده بردار * دردت به روى شانه‌ام ، دردت به جانم \r\n\r\nصداى سبز\r\n درست مثل تو اى آشناى سرشارم ! * درست مثل تو از غم ، ترانه‌ها دارم\r\nچقدر تشنه بمانم ، هميشه بارانى ! * شبى طلوع كن از اين كوير ، بردارم\r\nصداى سبز ! بيا از خودت روايت كن * ميان اين همه عاشق ، غريب نگذارم\r\nخراب چشم تو مىمانم و نمىدانى . . . * چه دلپذير شده ، دلپذير . . . ! آوارم !\r\nهنوز سايهء تو بر سر دلم باقيست * نمىشود به خدا ، از تو دست بردارم \r\n\r\nلحظه‌هاى عارفانه\r\n دچار لحظه‌هاى بىترانه‌ام * نسيم تو نمىوزد به لانه‌ام\r\nببار ابرىام ! دوباره درد را * تو بر كوير بىگياه شانه‌ام\r\nهنوز بوى آفتاب مىدهد * ترانه‌هاى غربت شبانه‌ام\r\nبه يادگار دارم از تو عشق را * اگرچه گم نموده‌اى نشانه‌ام\r\nشبى درخت سبز ! آشيان بده * به بال‌هاى زرد بىجوانه‌ام\r\nتمام شد بدون روشن دلت * تمام لحظه‌هاى عارفانه‌ام\r\nمرا ببخش اين همه ركود را * دچار لحظه‌هاى بىترانه‌ام \r\n\r\nخزان چشم‌ها\r\n پاييز چشمان مرا ، يك شب بهارى كن * يك شب مرا با رودهاى گريه جارى كن\r\nدريا تويى ! وقتى نگاهم غرق مىگردد * در موج‌هاى بىكرانت ، عشق ! كارى كن\r\nاين لحظه‌هاى لاجوردى را اميد من ! * با دست فانىپرورت ! رنگ انارى كن \r\n\r\n","description":"","footnote":"","page_name":" 261 ","page_number":261},
  {"content":"\r\n\r\n وقتى به‌جز طوفان و غم ! راهى نمىماند * بغض مرا با رودهاى گريه جارى كن\r\nسرشار پاييزم ، خزان چشم‌هايم را * برهم بزن ، آوازهايم را بهارى كن \r\n\r\nتب خيال تو\r\n فقط سراب روبه‌رو ، فقط تب خيال تو * نمىزنم به چشم‌هاى روشن و زلال تو\r\nاگرچه آسمان من ، بدون بدر روشنت * دل ستاره‌ها ولى خوش است با هلال تو\r\nبه آسمان هفتم سكوت تو ، نمىرسم * مگر عنايتى كند ، ترانه‌هاى بال تو\r\nچقدر منتظر شدم ، نيامدى به شعر من * نيامدى اگرچه گفته بودم عشق مال تو\r\nبه كنج لحظه‌هاى دل گرفته‌ام ، نشسته‌ام * دلم خوش است با همين خيال بىزوال تو \r\n\r\nبه مولاى موعودمان\r\n زبانى از بيان قاصر ، براى وصفت اى آقا ! * دليل روزهاى روشن من ، صاحب فردا !\r\nبه سمت ساحل اين بىخيالىهاى بىادراك * بگو كى مىوزد . . . كى مىوزد . . . كى مىوزد دريا ؟\r\nتو مفهوم تمام عالمى ، خورشيد بىحايل * شبم بىتو كه در جانم ، غريبى مىكند غوغا\r\nتو اصلى ، ريشه‌اى ، يا سايه‌اى در گيرودار وهم * بيا آتشفشان . . . آتشفشان . . . خورشيد شو اينجا\r\nبگو كى مىرسى از جاده‌هاى آسمان موعود ! * بگو كى مىشود جشن فلك روى زمين بر پا\r\nبه روى دوشمان آوازهايى سرد و تكراريست * بيا اين شانه‌هاى خسته را پايان بده مولا ! \r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\nبراى فاطمه زهرا عليها السّلام\r\n از شانه‌هاى خستهء آنجا . . . سخن بگو * بانو ! براى اين دل تنها . . . سخن بگو\r\nدلدارىام بده ، كه پر از شعله و تبم * خاموش كن تنور دلم را . . . سخن بگو\r\nاين چشم‌هاى تشنه به باران نمىرسد * از چشمت اى غزالهء دريا . . . سخن بگو\r\nغم‌هات را به روى دل خسته‌ام بريز * از چاه و نخل و از تب مولا . . . سخن بگو\r\nتا كى به جُست‌وجوى نشان تو گم شويم ؟ * در كوچه‌هاى شعر و شب آيا ؟ . . . سخن بگو\r\nامروز در تخيّل و رؤيا نشسته‌ايم * بانو ! تو از حقيقت فردا . . . سخن بگو \r\n\r\nجاذبهء ديدن تو\r\n سرو زيبا شده از شكل خراميدن تو * شعله پر مىكشد از حالت خنديدن تو\r\nپشت اين پنجره‌ها ، سايهء بىخوابى من * به دعا با تو نشسته . . . به پرستيدن تو\r\nپُرِ شعرم همه‌شب ، گرچه بساطم خاليست * همهء داروندار دل من ! ديدن تو\r\nآفتابم ! نكند نور تو كمتر بشود . . . * ابرها باز بيايند به دزديدن تو\r\nبايد اين آينه‌ها را بتكانم از شب * شعله روشن كنم ، از جلوهء خنديدن تو\r\nتو بيايى و به داد دل شعرم برسى * عشق زيبا شود از جاذبهء ديدن تو \r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nتقىدخت ( 1354 )\r\nمحمّد رضا تقىدخت رَهَقى ، فرزند حسين ، در دهم فروردين ماه سال 1354 شمسى در شهر كاشان قدم به عرصهء حيات گذاشت ، دانش‌هاى مقدّماتى و دورهء متوسّطه را در زادگاهش به پايان رسانيد و در سال 1363 به شهر قم مهاجرت كرد و در اين شهر مسكن گزيد .\r\nتقىدخت از سال 1373 به دانشگاه راه يافت و در رشتهء فلسفه در دانشگاه تهران به تحصيل اشتغال ورزيد و به اخذ مدرك ليسانس توفيق يافت .\r\nتقىدخت از سال 1371 به كار شعر و شاعرى پرداخت و بااين‌كه در آغاز شاعرى است ، امّا اشعارش حكايت از استعداد سرشار و قريحهء تابناك او در شعر مىكند . وى از جمله شاعرانى است كه در اين زمينه با گام‌هاى بلند و استوار به پيش مىرود و آيندهء درخشانى را نويد مىدهد .\r\nتقىدخت تاكنون در چند مسابقه شركت كرده و امتيازاتى كسب نموده است : در مسابقات آموزش و پرورش مقام ممتاز را به دست آورد ، دوبار ديگر در همان سال در بخش شعر عاشورايى مقام دوم را در سطح كشور كسب كرد و در سال 1372 در مسابقات شعر عاشورايى رتبهء نخست را حايز گرديد .\r\nتقىدخت در سرودن شعر خود بيشتر از قالب غزل استفاده مىكند و در اين رهگذر همواره در كارش موفّق و پويا بوده است .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nبه : استاد محمود فرشچيان ذو الجناح\r\n چه تنها مىرود غمگين به‌سوى خيمه‌ها ؟ برگرد * پريشان يال زخمى ، قاصد خون خدا ! . . . برگرد\r\nنمىدانم چه در سر دارى ؟ امّا خوب مىدانم * كه در مىمانى آنجا از جواب بچه‌ها . . . برگرد\r\nتو با اين چشم‌ها ، اين دختران شعله و شيون * به آتش مىكشى چشمان اهل خيمه را . . . برگرد\r\nچه خواهى داد پاسخ ؟ پرسش اهل حرم اين است : * « چرا برگشتى از هنگامه ؟ كو باباى ما ؟ » . . . برگرد \r\n*\r\n گلوى تشنه بر بالاى نى شوق اذان دارد * معطّر گشته دشت از اين اذان آشنا . . . برگرد\r\nو آن سوتر صدايى مبهم امّا آشنا جاريست * « گلى گم كرده زينب در ميان نيزه‌ها » . . . برگرد\r\nتو را تن‌پوشى از زخم است و در ميدان صد چاك * كه درهم مىنهد اين زخم‌هاى كهنه را . . . برگرد \r\n\r\nبه ياد معلم شهيد دكتر شريعتى ترانه‌اى در كوير\r\n مرغ تشنه هر طرف كه پر كشيد ، چشمه‌اى نديد * چهار سو سراب بود و خشك سايه‌هاى داغِ بيد\r\nخشك آن‌چنان درخت‌ها ، كه گاه سال‌هاى سال * چكّه‌اى پرنده هم ز شاخه‌هايشان نمىچكيد \r\n\r\n","description":"","footnote":"","page_name":" 265 ","page_number":265},
  {"content":"\r\n\r\n كودكى نبود جُست‌وجو كند عجيب اينكه باد هم * لانه‌هاى خالى از پرنده را سرك نمىكشيد \r\n*\r\n مرغ تشنه بىرمق ، به شوق يك گلوى آشنا * سال‌ها - غريب - بين شاخه‌هاى لخت مىپريد\r\nعاقبت نشست روى شاخه‌اى ، دهان گشود و . . . خواند * - بوى كوچ از گلوى كوچك پرنده مىوزيد -\r\nداد زد : چرا كوير بىپرنده است ؟ ناگهان * دست‌هاى شوم مبهمى پرنده را ز شاخه چيد \r\n*\r\n مرغ بىترانه خفته بود و روى خاك‌هاى داغ * چكّه چكّه از گلوى تشنه‌اش بهار مىچكيد\r\nخاك تشنه خون گرم مرغ را مكيد و ناگهان * مرغ خود به هيئت درخت در كوير قد كشيد ! « 1 » \r\n\r\nبه : آدمهايى كه شيطانند در جلد آدم ابليس\r\n گل كرده در چشمانتان ، در جانتان ، ابليس * پاشيده گردى تيره بر دامانتان ، ابليس\r\nديگر اميد ديدن پيغمبران خواب است * وقتى تمام شهر از پير و جوان ، ابليس\r\nبا گندمى ابليس مىسازيد از آدم * تابيده تا بر معبد ايمانتان ، ابليس\r\nتنها سواد مسجدى از دورها پيداست * روييده امّا از كران تا بىكران ، ابليس \r\n\r\n\r\n","description":"","footnote":"\r\n( 1 ) - آقاى عليپور ( مصطفى ) :\r\n مرد خود به هيئت درخت قد كشيد * شاخه در ستارگان\r\nو . . . \r\n","page_name":" 266 ","page_number":266},
  {"content":"\r\n\r\n با چترهاى بسته مىبينم شمايان را * اينجا كه مىبارد چو سنگ از آسمان ، ابليس\r\nفانوس شيطان است اين ، فانوس دريا نيست * اى زورق ايمانتان را راهبان ، ابليس\r\nبا هيئتى اين‌گونه مىآيد برون در شهر : * در دستى آتش ، دست ديگر قرص نان ، ابليس \r\n*\r\n روزى زمين آسمان آكنده خواهد شد * آن روز يخ مىبندد اين آتشفشان - ابليس - \r\n\r\nشاعر 1\r\n دو دستم خالى و خالىتر از آن سفرهء نانم * چرا ناخوانده هر شب مىشوى اى شعر مهمانم ؟\r\nنمىدانم كه‌اى ؟ ! امّا بدان‌وقتى كه مىآيى * قدم بر چشمهايم مىگذارى ، دشنه در جانم\r\nچه مىخواهى ز من پيغمبر زاييدهء اضداد ؟ * كه از يك‌سو به كفرم مىكشى ، يك‌سو به ايمانم\r\nچنان آشفته‌ام كردى و بردى اختيارم را * كه مثل تكه‌هاى كاغذِ در باد رقصانم\r\nخودم هيچم ! ولى از هرچه هست و نيست مىنالم * غرور شاعرى ! ديوانه‌ام كرده‌ست - مىدانم\r\nچنان دلبسته تنهايى خويشم كه مىترسم * اگر روزى قفس هم بشكند پرواز نتوانم \r\n*\r\n زمانى شعرهايم را به رنگ آب خواهم گفت * كه گردد پاك از اين رنگ‌هاى كهنه ، دامانم\r\nچرا ناخوانده هر شب مىشوى ؟ امّا نه ، با من باش * كه بىتو بىصدايم ، « تار صاحب مرده » را مانم \r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nشاعر 2\r\n تو را غريب از هر غريب مىبينم * فريب مىدهىام يا فريب مىبينم ؟\r\nتو را كه از خود من آشناترى ، با من * چه حكمت است كه گاهى غريب مىبينم\r\nمپرس « خيره چرا مىشوى به چشمانم ؟ » * هميشه چشم تو را باغ سيب مىبينم\r\nچه جذبه‌ايست كه هنگام ديدنت حتى * دو چشم را به تماشا رقيب مىبينم\r\nهميشه عطر نگاه تو با من است ولى * دل جنون‌زده را بىنصيب مىبينم \r\n*\r\n عبور مىكنى و باز كوچه را لبريز * ز عطر ، هلهله ، اسپند ، سيب - مىبينم\r\nبه من كه مىرسى ، مىايستى . . . سلام و همين * اجابتى كه ز  « أَمَّنْ يُجِيبُ »  مىبينم \r\n\r\nرباعى\r\n\r\nنگاه 1\r\n گل ، آينه ، عشق - نام‌هاى متروك - * معصوم‌ترين كلام‌هاى متروك\r\nديريست در انتظار رويش هستند * از حنجره‌ها سلام‌هاى متروك \r\n\r\nنگاه 2\r\n گل ، آينه عشق ، ناب مىبينمتان * سرشار چو روح اب ، مىبينمتان\r\nبيداريمان تمام نيرنگ و فريب * ديريست فقط به خواب مىبينمتان \r\n\r\nسوگواره‌اى براى بيست و چهار ساله‌اى كه با آخرين قطار رفت بيست و چهار\r\n( نيمه ديگر سيب )\r\nو مىانديشم ؛\r\nبه قطار كوچكى كه رفت\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nو چمدانى از آرزوهاى بزرگ\r\nكه در ايستگاه بيست و چهارم جا ماند\r\n* ( نيمه ديگر سيب )\r\nمىانديشم ؛\r\nبه ساعت بزرگ ايستگاه\r\nكه حقيقت تلخ بيست و چهار را\r\nدر دوازدهمين دروغ خويش پنهان مىكند\r\n* ( نيمه ديگر سيب )\r\nمىانديشم ؛\r\nبه صف درختان پياده‌رو\r\n( بيست و چهار درخت )\r\nو شاعرى در جست‌وجوى درخت بيست و پنجم\r\nتا دفترچه‌هاى شعرش را در پاى آن دفن كند . . .\r\n* دنگ . . .\r\nدنگ . . .\r\nدنگ . . .\r\nو بازهم « يك »\r\nساعت‌ها ، سيزده‌سالگى خويش را هرگز به ما نشان نمىدهند\r\nساعت‌ها ؛\r\n( هرگز بيست و پنج‌ساله نمىشوند )\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nكودكى در ابتداى صف درختان پياده‌رو مىايستد\r\nزيباترين درخت را نشان مىكند ؛\r\n( دورترين )\r\nو مىدود\r\nمىدود و به انتهاى صف مىرسد\r\nاما بازهم\r\nدورترين\r\n( زيباترين )\r\n* ايستگاه بيست و پنجم\r\nعقربه‌هاى ساعت بزرگ روى « دوازده » خوابيده‌اند\r\nسيب را حس مىكنم\r\nو گنجشك‌هاى غيبت\r\nكه نيمهء ديگر سيب را\r\nدر دستانم\r\nنوك مىزنند . . .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nتقىزاده ( 1361 )\r\nخانم طيّبه تقىزاده فرزند صفر على در سال 1361 هجرى شمسى در شهر قم از مادر زاد وى اصلا از مردم سبزوار است كه به اتفاق خانواده از آن شهر به قم مهاجرت و در اين شهر رحل اقامت افكنده اما به علت علاقه و دلبستگى به موطن اصلى شناسنامه‌اش را از سبزوار اخذ كرده است .\r\nخانم تقىزاده تحصيلات ابتدائى و دوره راهنمائى را در شهر قم به پايان رسانيد و به دريافت مدرك ديپلم توفيق يافت ازآن‌پس براى ادامه تحصيل در مجتمع آموزش عالى وابسته به دانشگاه پذيرفته شد و به تحصيل پرداخت و از آن مركز علمى در رشتهء ادبيات عرب فارغ التحصيل گرديد .\r\nخانم تقىزاده از دوره راهنمائى قريحه شاعرى در او بيدار گشت و اشعارى زمزمه مىكرد كه از موازين عروضى عارى بود امّا از سال 1379 در انجمن ادبى شعر و قصّه وابسته به اداره كل ارشاد اسلامى عضويت يافت و با رموز شعر و فنون آن آشنائى پيدا كرد خود مىگويد در خانواده من تنها مادربزرگ از قريحه و ذوق شاعرى برخوردار است و اشعارى مىسرايد كه اهتمامى هم به حفظ و جمع‌آورى آن ندارد . اين سه غزل نمونهء شاعرانهء اوست :\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nشعرهاى خسته\r\n اين روها حرارت شعرى كه در من است * آتشفشانى از دل خاكستر من است\r\nققنوس‌هاى كاهى اين روزهاى سرد * آتش گرفته از غزل آخر من است\r\nباور كنيد اين همه مردن دروغ نيست * وقتى كه روى نيزهء شهرى سر من است\r\nاين سر كه روى خنجرتان چرخ مىخورد * خاكسترى رها شده از پيكر من است\r\nحالا كه شهر پر شده از گرگهاى مست * اين شعرهاى خسته فقط خنجر من است \r\n\r\nبدون تو\r\n يخ مىزنم تمام زمستان بدون تو * در جاده‌هاى رو به بيابان بدون تو\r\nهى مىروم بدون هدف بال مىزنم * بر شانه‌هاى سرد خيابان بدون تو\r\nديگر ترانه‌خوان غزلهاى من نشد * انگشتهاى نازك باران ، بدون تو\r\nحالا عجيب نيست كه ويران كند مرا * ديوارهاى مردهء زندان بدون تو\r\nيخ مىزنم دوباره ترك مىخورد دلم * وقتى كه نيستى و زمستان بدون تو . . . \r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nشبيه غبار\r\n رد مىشوى شبيه غبارى كه مثل هيچ * از كوچه‌هاى مبهم و تارى كه مثل هيچ\r\nبا هر بهار تازه دلم تنگ مىشود ، . . . * با هر بهار تازه ، بهارى كه مثل هيچ\r\nگفتى كه مىروى و دلت را سپرده‌اى * در دست عشق ، دست غمارى كه مثل هيچ\r\nتو مىروى و من به دلم چنگ مىزنم * زخمىتر از گلوى سر تارى كه مثل هيچ\r\nمن مانده‌ام كه هيچ شوم ، هيچ‌كس شوم * تو رقه‌اى ، تو دوست ندارى كه مثل هيچ \r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nتقىنژاد ( 1347 )\r\nمهدى تقىنژاد ، فرزند بزرگ ، در سال 1347 هجرى شمسى در شهر تاريخى كازرون چشم به جهان گشود . خود مىگويد : « در شب ميلاد حضرت صاحب الأمر ( عج ) به دنيا آمدم ؛ بدين جهت نامم را مهدى گذاشتند . »\r\nتقىنژاد تحصيلات ابتدايى و دورهء متوسطه را در زادگاهش به انجام رسانيد و به اخذ مدرك ديپلم توفيق يافت . ازآن‌پس براى ادامهء تحصيل راهى تهران شد و به دانشگاه شهيد بهشتى راه يافت و در رشتهء مديريّت به تحصيل پرداخت و در ضمن در فرهنگسراى خاوران به كار اشتغال ورزيد .\r\nتقىنژاد دربارهء شعر و شاعر خود چنين مىگويد : « يك‌سوم از عمر خود را صرف شعر كرده‌ام ؛ تعداد زيادى از شعرهايم در مطبوعات ، نشريّه‌ها و مجلّه‌ها و روزنامه‌ها چاپ شده است ، امّا هنوز نتوانسته‌ام مجموعه‌اى از شعرهايم به را به صورت كتاب به چاپ برسانم . »\r\nتقىنژاد دربارهء فعّاليّت ادبى خود اضافه مىكند : « تاكنون جلسات متعدّد نقد و بررسى شعر را در جاهاى مختلف برعهده داشته‌ام كه آخرين آن‌ها در فرهنگسرا و دانشگاه شهيد بهشتى تهران بوده و هنوز هم ادامه دارد . »\r\nتقىنژاد گزيده‌اى از شعرهاى عاشورايى شاعران معاصر را جمع‌آورى كرده كه اميدوار است تا پايان سال 1376 و با عنوان « باز اين چه شورش است » از چاپ بيرون آيد .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nلحظهء استجابت\r\n كسى آن طرف‌ها صدايم نكرد * و با دست تو آشنايم نكرد\r\nبراى خوشامد به چشمان تو * كمى شرم هم چشم‌هايم نكرد\r\nكمى خنده ، گاهى تبسّم ، ولى * حيا لحظه‌اى هم رهايم نكرد\r\nكسى دستِ گرمى به دوشم نزد * و از آن طرف‌ها صدايم نكرد \r\n\r\nاى سبز !\r\n آرامش توفان غريبى ، اى سبز * درياى عطوفتى ، حبيبى ، اى سبز\r\nدستان نوازشگر تو مىگويد * لبريز صفايى و نجيبى ، اى سبز\r\nچشمان تو بوى مهربانى دارند * سرشار اميدى و عجيبى ، اى سبز\r\nتو سبزتر از بهار و مىدانم * صد فصل تحمّل و شكيبى ، اى سبز\r\nتقديم به لحظه‌هاى تو گرمى عشق * هرچند كه گرم پرلهيبى ، اى سبز\r\nبا آنكه شب از نيمه گذشته‌ست ، ولى * در عشق هميشه بىرقيبى ، اى سبز \r\n\r\nنذر ابو الفضل العباس عليه السّلام آيينهء احساس\r\n باز يك شاخه گل ياس شكست * باز يك‌دانهء الماس شكست\r\nباز درياى عطش در يك مشك * باز آيينهء احساس شكست\r\nمشك بود و لب‌ودندان و عطش * عشق سر زد ، تب وسواس شكست\r\nآن طرف گوشهء آن خيمه كسى * هم‌صدا با دل عبّاس شكست \r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\nبراى مهد موعود ( عج ) قبلهء گل‌ها\r\n مىآيد او كه دلش درياست * دنيا به خاطر او برپاست\r\nمىآيد آن سفيد ، آن سبز * او قبلهء همه گل‌هاست\r\nيك بىنهايت بىتفسير * يك بىشباهت بىهمتاست\r\nاينجا و هرچه به هرجا هست * با يك اشارهء او زيباست\r\nاو تا هميشه تاريخ هست * نامش يگانه و پابرجاست \r\n\r\nنذر امام رضا عليه السّلام خلوت حرم\r\n صحن چيست هميشه دريايىست * آسمان دلت اهوراييست\r\nدست‌هايت چه وسعتى دارند * برق گلدسته‌ات تماشاييست\r\nموج‌هاى كبوتران حرم * بىنهايت بزرگ و رؤياييست\r\nدل من ، اين مسافر كوچك * دربه‌در پى هم‌آواييست\r\nبىتو اين دل چقدر بىتاب است * بىتو اين دل چقدر هرجاييست\r\nدست‌هايم بگير يك‌لحظه * دست‌هايت عجيب غوغاييست \r\n\r\nبراى دكتر شريعتى قصّهء ناتمام\r\n مانده‌ام در غبارى مكدّر * لحظه‌ها دردهاى مكرّر\r\nكوچه‌ها خسته و خواب و خاموش * شهر ، آشفته و بىقلندر\r\nگاه‌گاهش دلم مىشود تنگ * گاه‌گاهش دلم مىكشد پر\r\nباز كن دفتر دردها را * از كويرت بخوان بار ديگر\r\nاى شكوه اساطيرى درد * باز بگشا برايم از اين درد \r\n\r\n","description":"","footnote":"","page_name":" 276 ","page_number":276},
  {"content":"\r\n\r\n قصّهء ناتمام دل من * اين چنين بود ، آرى برادر ! \r\n\r\nقطعهء يادگارى\r\n اينجا همين جاى حاظر ، جاى هزاران كبوتر * رفتند آرام از اينجا ، رفتند تا جاى ديگر\r\nآنجا برا پرنده ، بسيار تنگ است و تاريك * اينجا هوايش گرفته ، اينجا فضايش مكدّر\r\nآرام مهربانى ، دستان هم فشردند * با هم صميمى و نزديك ، با هم شبيه برادر\r\nيك عكس از ما بگيرد ، يك قطعهء يادگارى * يك عكس از آن بسيجى ، يك عكس از آن دلاور\r\nاينجا همه بىقرارند ، در انتظار بهارند * با ساك سبز و قديمى در فكر فرداى بهتر\r\nاينجا همين جاى خوش‌بو ، اين دست سرشار شب‌بو * اينجا همين جاى حاظر ، مأواى گل‌هاى پرپر \r\n\r\nمثل عشق\r\n دست‌هايت بوى يارى مىدهند * بوى شب‌هاى بهارى مىدهند\r\nچشم‌هايت مثل دريايى عميق * معنى شب‌زنده‌دارى مىدهند\r\nمثل تنهايى ، تراكم ، انفجار * بوى سوز بىقرارى مىدهند\r\nمثل ماندن ، مثل رفتن ، مثل عشق * لذّت صد رود جارى مىدهند\r\nدر ميان فصل سرما ، دشت زرد * بوى آواز قنارى مىدهند \r\n\r\nدوبيتى لالايى\r\n زيباترين ستارهء دريايى * اى آسمان آبى رؤيايى !\r\nتو از كدام قبيلهء تاريخى * بىاطّلاع و سر زده مىآيى\r\nامشب دوباره كوچهء ما تنهاست * آيا سرى به خانه نمىآيى ؟\r\nمن خسته‌ام از اين دل هرجايى * وامانده‌ام از اين همه رسوايى\r\nامشب بخوان دوباره براى من * شيرين‌ترين دوبيتى لالايى \r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nچند شعر نو\r\n( 1 )\r\nدست‌هايم\r\nرا\r\nدخيل مىبندم\r\nشايد\r\nدر گشوده شود\r\nشب\r\n- هنگام تقسيم نان -\r\nآسمان را\r\nبر دست‌هايم\r\nمىبندم .\r\n( 2 )\r\nگلوى خشكمان\r\nچوب شد\r\nباز\r\nآب را در آسياب دشمن ريختند\r\nحتّى\r\nآبى نماند\r\nتا دستان را بشوييم .\r\n( 3 )\r\nدست‌هايت\r\nزخم‌هاى شانه‌ام را\r\nجارو كردند\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nآسمانى ستاره\r\nتقديم به چشمانت .\r\n( 4 )\r\nدر كوچه‌هاى بن‌بست\r\nچشم‌ها\r\nديوارها را اندازه مىگيرند\r\n* دل من امّا\r\nبه وسعت يك شهر\r\nمىگيرد .\r\n( 5 )\r\nاز كجا مىآيى . . .\r\nبدين‌گونه\r\nسهمگين و آسيمه\r\nمرا با خويش\r\nبه آسمان بسپار\r\nتا چو گردى\r\nخود را بتكانم .\r\n( 6 )\r\nديروز گذشت\r\nامروز نيز\r\nفردا هم\r\nبگذار بگذرد\r\nوقتى حرف تازه ندارد .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nتندر ( 1333 )\r\nمحمّد رضا فتّاحى ، كه تخلّص « تندر » را براى شعر خود برگزيد « 1 » در سال 1333 هجرى شمسى در يكى از محلّه‌هاى قديمى شهر كرمانشاه به نام « سينهء گل زرد » در خانواده‌اى متوسّط الحال چشم به جهان گشود . تحصيلات ابتدايى را در قصر شيرين و دورهء متوسطه را در كرمانشاه به انجام رسانيد .\r\nفتّاحى مىگويد : « پدرم هرچند سواد خواندن و نوشتن نداشت ، امّا آدم با ذوق و خوش‌قريحه‌اى بود . اشعار بسيار زيبايى از شعراى كُرد را در سينه داشت ، به‌طورىكه منظومهء زيباى فرهاد و شيرين ، بسيارى از داستان‌هاى شاهنامهء فردوسى و مناجات نامه‌هاى دل‌نشين شعرا كُرد را در بر مىخواند و من از همان سنين نوجوان به شنيدن اين اشعار انس گرفته بودم و در واقع از همان ايّام به طرف اكسير جان‌بخش شعر و حال و هواى شاعرى كشيده شدم . »\r\nتندر ، سرودن شعر را با گويش فارسى كرمانشاهى از سال 1352 با شعر معروف « كَلَكم » آغاز كرد و مورد استقبال همشهريانش قرار گرفت فتّاح از تيرماه 1353 به عنوان نويسندهء برنامهء راديويى و ترانه‌سرايى ، فعّاليّت خود را در واحد توليد راديو كرمانشاه آغاز كرد و هم‌اكنون در واحد امور مهندسى صدا و سيماى جمهورى اسلامى\r\n\r\n\r\n","description":"","footnote":"\r\n( 1 ) - تخلّص « تندر » را شاعر نامور استاد جليل قريشىزاده ( وفا ) برايش برگزيده است .\r\n","page_name":" 280 ","page_number":280},
  {"content":"\r\n\r\nايران ، مركز كرمانشاه ، به خدمت اشتغال دارد .\r\nفتاحى در سال 1377 نخستين مجموعهء اشعارش شامل دو بخش اشعار فارسى و محلّى كرمانشاهى بنام « اشك غزال و گُلكم » طبع و نشر گردد .\r\n\r\nباران\r\n من تك‌درختِ خشكم ، در شوره‌زار باران * جانم ز تشنگى سوخت ، بر من ببار ، باران\r\nديريست تكسوارى ننشسته در برِ من * در سايه‌ام بشويد ، از تن غبار ، باران\r\nآمد بهار و طىّ شد ، با حسرت شكوفه * من ماندم و دلى تنگ ، تا اين بهار ، باران\r\nدر اين كوير نفرت حتّى پرنده‌اى نيست * بر شاخه‌ها خشكم ، گيرد قرار ، باران\r\nمردان راه بسيار ، رفتند و مانده‌م من * اينجا غريب و تنها ، بىغمگسار ، باران\r\nبر من ببار شايد ، از نو برى بگيرم * بىبرگ و بارىام را منّت‌گذار ، باران\r\nابرِ ستَروَنت را بردار و بگذار از من * بگذار تا بميرم ، در شوره‌زار باران\r\nكو ابر و باد و « تندر » خشكيده هفت دريا * تا كى بمانم اينجا ، چشم انتظار باران ؟ ! \r\n\r\nنوشخند\r\n اى آنكه آهوى دلم فتاده در كمندِ تو * مباد آنكه بگسلد ز دست و پايبندِ تو\r\nبه جرم عاشقى مرا بكُش ، نترسم از بلا * كه خوش‌تر از سلامت است ، جان من گزند تو\r\nچه گريه‌ها نكرده‌ام ز دورىات شبانگهان * كه روز من سيه شده چو گيسوى بلند تو\r\nبه حال من بخند اى عزيز ، روزگار من ! * كه جانِ صد چو من شود فداى نوسخند تو\r\nبسوزم عاقبت شبى ، غزل هرآنچه گفته‌ام * كه خوش نيامده چرا به طبع گل‌پسند تو\r\nنه از تو شكوه مىكنم ، نه از دلبر بلا كشم * شكسته باد آن دلى كه نيست پايبندِ تو\r\nبه « تندر » آنچه مىكنى ، ز راه لطف مىكنى * خوشم از اين گشته‌ام خراب و دردمند تو \r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nعاطفه\r\n دلم خوش است هميشه به مهربانىها * و گرنه نيست مرا تابِ سخت‌جانىها\r\nبدون عاطفه ، بودن حكايت تلخيست * عطوفت است صفابخش زندگانىها\r\n« گرت ز دست برآيد » به كام ياران باش * به شكر يارى اقبال و كامرانىها\r\nبه حال خسته‌دلان كوش تا توانايى * كه در كمين تو بنشسته ناتوانىها\r\nز رسم و راهِ نياكان نگاهبانى كن * كه كرده‌اند نياكان نگاهبانىها\r\nبه حرفِ سرد مرنجان ز خويش پيران را * كه مانده‌اند تهىدست از جوانىها\r\nبه وقت عسرت و تنگى چه جاى غم « تندر » * دلم خوش است هميشه به مهربانىها \r\n\r\nبيداد\r\n دادِ بيداد ! كه ما دشمن داديم همه * خيل رستم‌كش همدست شغاديم همه\r\nما به هر رنگ كه گويند درآييم ، دريغ * عزّ خود بر سر اين معركه داديم همه\r\nباد از هر طرف آيد شَنِ خود را بكنيم * عضو ثابت قدمِ نهضت باديم همه\r\nبه عمل گرچه رياكار ، ولى در گفتار * ضدّ سالوس و عل سيرت و راديم همه\r\nجور اغيار سزاوار بود ، ما خودمان * درِ كاشانه بر اغيار گشاديم همه\r\nجمله مظلوم به گفتار ، ولى در كردار * قسىالقلب‌تر از ابن زياديم همه \r\n\r\nبر بال‌هاى خاطره\r\n امشب دوباره پنجره را باز مىكنم * شب را به نام خوب تو آغاز مىكنم\r\nامشب دوباره كوچه تاريك و سرد را * سرشار از ترانه و آواز مىكنم\r\nامشب به پاس حرمت ياد تو اى عزيز ! * آهنگ عاشقانه‌ترى ساز مىكنم\r\nامشب نسيم و ماه و گُل و هرچه را كه هست * با خود دوباره همدل و همراز مىكنم\r\nامشب ، نثار مقدم تو ، خاك كوچه را * فرش از حرير و اطلسى و ناز مىكنم\r\nامشب مجالِ گريه برايم فراهم است * دل را به هاىهاى خوشش باز مىكنم \r\n\r\n","description":"","footnote":"","page_name":" 282 ","page_number":282},
  {"content":"\r\n\r\n « تندر » شب از شبانِ ز خاطر نرفتنيست * بر بال‌هاى خاطره پرواز مىكنم \r\n\r\nستم\r\n اى چون مترسك‌ها خموش و خالى و سرد * اى همرهانِ ماتم و ويرانى و درد\r\nنفرينيانِ روزگارِ ذلّت و مسخ * اى دستتان خالى در اين ميدانِ آورد\r\nپس كار كارستانتان كو كاردانان * تا كى زبونى را تحمّل مىتوان كرد\r\nهان اى ستم‌سوزان به پا خيزيد ، ديگر * بس نيست مردان را ستم از دست نامرد ؟\r\nزهرِ زبونىّ و فلاكت قسمتش باد * آن‌كس كه اندر آستين اين مار پرورد \r\n\r\nبه هوشنگ ابتهاج مَرد\r\n مرد را اندوه دوران هيچ نيست * رنج كار و محنتِ نان هيچ نيست\r\nجور نامردان كمر با بشكند * ور نه تابِ جور مردان هيچ نيست \r\n*\r\n مرد را كمتر غمى آرد به تنگ * مَر غم جان‌سوز ياران دورنگ\r\nدر غم نامردمىها مىزند * مرد از غيرت سرِ خود را به سنگ \r\n\r\nگناه\r\n سنگين‌ترين گناه خاموش بودن است * وقتى كه بودنت نفىِ نبودن است\r\nبادا قرينِ مرگ وقتى كه زندگى * از ورطهء خطر ، جان در ربودن است \r\n\r\nبهارِ غمگين\r\n بهارا ! چه غمگين چه بىرنگ و رويى * نه شورى ، نه شوقى ، نه عطرى ، نه بويى\r\nنه در دامنت گل نه آواى بلبل * بهارا ! چنين بىصفا از چه رويى ؟ \r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nرعنا\r\nيك شب\r\nدوباره خرامان\r\nبگذر از اين كنار\r\nتا سرو از تو بياموزد\r\n- رعنايى\r\nو غنچه از تو بياموزد\r\n- لبخند\r\nو آب از تو بياموزد\r\nطراوات را\r\nيك شب\r\nدوباره خرامان\r\nبگذر از اين كنار\r\nتا گُل كند جنون\r\nتا اين قنارى مغموم\r\nشبى دوباره بخواند .\r\nيك شب\r\nدوباره خرامان\r\n\r\nديگر\r\nديگر\r\nبىتو كلامى براى گفتن نيست\r\nديريست واژه‌ها\r\nاز انسجام و بردنِ بار سخن به دوش\r\nسرباز مىزنند\r\nبىتو\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nحتى بهار هم\r\nاز رجعت دوباره خود ديگر است\r\nبر شاخه غنچه را\r\nذوقِ خوشِ دوباره شكفتن نيست\r\nبىتو\r\nكلامى براى گفتن نيست .\r\n\r\nاز كوچه باغ‌هاى سراب\r\nانگار\r\nاز كوچه باغهاى سراب آمده بود\r\nپيراهنش\r\nبوىِ سيبِ گلاب را مىداد\r\nبر گونه‌هايش\r\nسُرخىِ نابِ تمشك بود\r\nگيسوى خيس او\r\nاز ترنّم باران صبحدم در كوچه باغ خبر مىداد\r\nدر آسمان آبى چشمش\r\nرازِ هزار قنارىِ عاشق نهفته بود\r\nانگار\r\nروح بهار را به اسارت گرفته بود\r\nو در سلاسل گيسو\r\n- تمام از رزّ ناب\r\nبه اسيرى مىبرد\r\nو دلِ من\r\nبا بهار مىرفت\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nتهرانيان\r\nشادروان حاج شيخ محمد كاظم تهرانيان از افاضل شاعران و دانشمندان و مشاهير بازرگان خراسان است كه پس از تحصيلات مقدماتى در زادگاهش به تحصيل قديمه پرداخت و در ادبيت و عربيت توانا گرديد و شخصى و الا يافت با اينكه در كسوت تجارت و بازرگانى بود و از اين رهگذر معيش مىكرد و به صحبت و درستكارى و امانت معروف بود بدين جهت در ميان مردم احترام و منزلت خاصى داشت و در محافل و مجامع ادبى و علمى خراسان نيز از منزلت بالائى برخوردار بود و در ضمن از اعضاى مهم انجمن ادبى خراسان بشمار مىرفت .\r\nحاج شيخ محمد كاظم تهرانيان در شعر و شاعرى از مهاجرت و توانايى كاملى برخوردار بود و اشعارش بيشتر در زمينه‌هاى اجتماعى و اخلاقى و تربيتى دور مىزند و آثارش در زنان حيات در مجله دبستان و نيز بعضى روزنامه‌هاى تهران و خراسان به چاپ مىرسيد و فرزند برومندش روزنامه خراسان را منتشر مىسازد . نمونه‌هاى زير از شعر او است :\r\n\r\nدر شرافت علم\r\n هزار شكر سزد ذات پاك يزدان * كه كرده مفتخر از نور علم انسان را \r\n\r\n","description":"","footnote":"","page_name":" 286 ","page_number":286},
  {"content":"\r\n\r\n به علم زادهء آدم مكرم دست و شريف * به ديو و دد چه شرف مردمان نادان را\r\nبهركجايى كه از نور علم شد روشن * چقدر روشنى آفتاب تابان را\r\nشنيده‌اى كه به ظلمات آب حيوانى است * به غير علم مدان هيچ آب حيوان را\r\nدرون سينهء عالم ز علم گوهرهاست * كه نيست در صدف سينه حبر عمان را\r\nبه نور علم بران جهت را از خانه دل * به جاى هل مكانى ده تو علم و عرفان را\r\nكسى كه قائد او علم نيست گمراه است * اگرچه راه نمايد به مكر شيطان را\r\nكجا تميز دهد آنكه كور شد از جهل * كه نور علم برافروخته است كيهان را\r\nسزد به كان گه فخر اگر كند عالم * كه نيست ابر علم گوهر و كان را\r\nبه علم گوش و ادب چون به غير علم و ادب * فضيلتى به بهائم نباشد انسان را \r\n\r\nجوانى و پيرى\r\n حيف از ايام جوانى ، نوبهار زندگانى * كو برفت از كف به تسويف و به آمال و امانى\r\nبد نهال زندگانى رديف بهاران سبز و خرم * شاد و بىغم و مبدم سرگرم عيش و كامرانى \r\n\r\n","description":"","footnote":"","page_name":" 287 ","page_number":287},
  {"content":"\r\n\r\n ناگهان آمد خزانى چون بلاى ناگهانى * برفت پيرى بر سرم باريد و برد آن شادمانى\r\nهرچه گويم با جوانى باز آى اى جان جانى * زو به گوش من نيايد جز جواب اين ترانى\r\nگوئيا هرگز نبودم با جوانى يار و توام * كز جوانى نيست در اندام من يك جو نشانى\r\nروزم از هجر جوانى تيره چون موى جوانان * شام پيرى موى من كرده‌ست و چون صبح جوانى\r\nسرخى روى مرا پيرى بدل گرده به زودى * زعفرانى روى من بوده است روزى ارغوانى\r\nمن ندانستم جوانى را مگر هنگام پيرى * تا تو را پيرى نيايد نوجوانى را ندانى\r\nگوهر برنائىام از كف ربوده دهر و اكنون * ديده پيرى بر آن گوهر كهنه گوهرفشانى\r\nنوجوانى را ز من بگرفت اين گردون گردان * تا پس پيرى چه آرد بر سرم اين دهر فانى\r\nاز پس پيرى ببايد رفت با اندوه و حسرت * زين خراب‌آباد دنيا زى سراى جاودانى\r\nباغبان دهر نگذار و گلى در اين گلستان * ديدهء نرگس نمايد گر هزاران ديده‌بانى\r\nكى خلاصى يافت از چنگال گرگ مرگ يكتن * از سلاطين كيانى وز ملوك باستانى \r\n\r\n","description":"","footnote":"","page_name":" 288 ","page_number":288},
  {"content":"\r\n\r\n گر جوانى را بيابم شكوه مىگويم ز پيرى * كاى جوانى كرده پيرى تلخ به زندگانى\r\nدر جوانى با جوانان در كنار جويباران * هردمى با نوگلى بودم چو ماه آسمانى\r\nآفتاب عمر از مشرق به مغرب گشته مايل * در چه مغرب كنونى نزديك شد او را نهانى\r\nسرگردان بوديم بر عالى و دانى از جوانى * محنت پيرى ز سر بيرون نمود آن سرگردانى\r\nدر جوانى قوت تن داشتيم و زور بازو * جاى آن قوت كنون نشسته ضعف و ناتوانى\r\nآبشار زندگانى در جوانى بود جارى * هم بخشكيد آبشار و هم سر آمد زندگانى\r\nكاش مىآمد جوانى در دم نزعم به بالين * تا ببيند آنچه تا من كرده پيرى سخت جانى\r\nدل به پيرى و جوانى چند بندى چون در آخر * مركب تن بايدت از اين جهان بيرون جهانى\r\nنى رهائى بابى از پيرى به نيرنگ و به افسون * نى جوانى را به دام آرى به فكر و نكته‌دانى\r\nتا بكى « تهرانيان » مويه كنى از روز پيرى * روز پيرى هم سرايد همچون ايام جوانى \r\n\r\nهنر\r\n آنان كه به چشم عقل ديدند * بر بىهنرى هنر گزيدند\r\nبا اهل هنر وفاق جستند * و بىهنران طمع بريدند \r\n\r\n","description":"","footnote":"","page_name":" 289 ","page_number":289},
  {"content":"\r\n\r\n ديدن كه اهل فضل و دانش * از رطبه ز ديگران مزيدند\r\nگلهاى مراد و بىنيازى * از گلبن كسب و كار چيدند\r\nبا بال هنر ز خاك تيره * بر كنگره فلك پريدند\r\nهستند مراد اهل عالم * آنان كه به كارها مريدند\r\nبا تيشه كار ريشه فقر * كندند و به سرورى رسيدند\r\nدر سايه كار ، كسب عزت * كردند وز بندگى رهيدند\r\nبا داس كمال خود درودند * هر خاك ز احتياج ديدند\r\nاز معدن و كان به قوهء علم * سيم و زرشان برون كشيدند\r\nخوردند ز كسب نان و خرم * چون شاه به تخت آرميدند\r\nبر بىهنران حرام آن شد * كه از زحمت ديگران چشيدند\r\nاين بىهنران چو موش و گربه * بر سفرهء ديگران چريدند\r\nبر جامعه بىهنر بود بار * زين بار هنروران خميدند\r\nويرانى ملك ماست آنان * خوردند و به متكا لميدند \r\n\r\nسه اندرز\r\n چنين گفت لقمان به فرزند خويش * كه با زن تو هرگز مگر راز خويش\r\nكه زن لايق رازداريت نيست * سزاوار جز خانه‌داريت نيست\r\nداوم با عوامان نكن دوستى * كه زه هستشان به بود نيستى\r\nچو ما داند با هيچ‌كس يار نه * بمردم از ايشان جز آزار نه\r\nندانند آمين صدق و صفا * نپيوند با كس طريق وفا\r\nز نوكيسه‌گان وام هرگز مخواه * كه نوكيسه روز تو سازد تباه\r\nنخوانده است درس سخا و كرم * بيك حبه بر مرد گردد دژم\r\nتو اين هر سه اندرز را كار بند * كز اين هر سه بر تو نيايد گزند \r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\nعدم اعتماد بدشمن\r\n تو از پوزش دشمن ايمن مباش * هم از شير و از خنده جان‌گزاش\r\nچو تو تخم كين در دلش كاشتى * كند از پى مصلحت آشتى\r\nبهنگام فرصت كند دست و پاى * كه كين كهن آورد باز جاى\r\nمشو ايمن از ضعف دشمن كه باز * قو مىگردد و آيدت چاره‌ساز\r\nدر دشمنى را باحسان ببند * كه احسان بود مرد را پايبند \r\n\r\nكار و كوشش\r\n حق جوشش روز خلق كرد جهان را * پرده برانداخت رازهاى نهان را\r\nخواست كه كسى را ز كار عار نيايد * هم بود از كار فخر كاركنان را\r\nچرخ و فل را به كار داشت ز حكمت * فائده بسيار داد اين دوران را\r\nخسروا پنجم زام صادر اول * مشعله‌دار است اين زمين و زمان را\r\nكارگرانند اهل عالم علوى * تا بنظام آورند كون و مكان را\r\nاز اثر صنع صانع است نه‌بينى * آنچه جماد و نبات و هم حيوان را\r\nنسبت هر كار را نجواش از آن داد * تا كند آگه ز كار بىحيران را\r\nآدم اول ز كشت و كار زراعت * حاضر و آماده ساخت گرده نان را\r\nموسى عمران چو رفت بجانب مدين * بهر معيشت گزيد شغل شبان را\r\nنرم شد آهن بدست حضرت داود * تا كه زره ساخت كرد از آن گذران را\r\nسيد لولاك كرد كسب تجارت * تا كه تدارك كند ز سود و زيان را\r\nشاه ولايت ز آبيارى بستان * اجرت بگرفت و داد بيوه‌زنان را\r\nاين همه از كار افتخار نمودند * عار نيايد ز كار كارگران را\r\nزينت مرد است كار و كس و تجارت * هم بفزايند اين سه عقل كسان را\r\nجوهر جان تو كار باشد و پيشه * بيهده ضايع مكن تو جهر جان را\r\nخواهى اگر سرورى تو كارگرى كن * چون همگى بنده‌اند كارگران را \r\n\r\n","description":"","footnote":"","page_name":" 291 ","page_number":291},
  {"content":"\r\n\r\n مرد هنرمند به ز دُر و ز گوهر * بلكه به دو افتخار معدن و كان را\r\nجان پدر گر تو مرد كار نباشى * بار گرانى بدوش برد گردان را\r\nنان به كف آور ز دسترنج به زودى * بردار از دوش خلق بار گران را\r\nپيرى از حق كن و پيمبر و حيدر * رنجه ز دون‌همتى مكن همگان را\r\nمرد به كار و هنر عزيزتر آيد * ز آنكه بصحبت كند چو غنچه دهان را\r\nعلم و ادب را قرين به كار و هنر كن * خواهى اگر همه‌ى كهان و مهان را\r\nكار كن از كار رفع حاجت خود كن * حاجت رو به نموده شير ژيان را\r\nگنج همان فرد دسترنج تو باشد * چند كنى رنجه بهر گنج روان را\r\nمنت دو نان اگر نخواهى بردن * تنگ ببند از براى كار ميان را\r\nتا بكى اى نخل بارمند جوانى * بر ندهى باغبان پشت كمان را\r\nكار كن و بارور شو از ادب و علم * بىثمرى كى سزد درخت جوان را\r\nبرده پدر رنجها به تربيت تو * بايدت از جان كنى تدارك آن را\r\nآب جوانى او بريده شد از جوى * كرد براى تو صرف آب روان را\r\nمدتى آسوده‌اش گذار ز رحمت * تنگ مكن بر پدر فضاى جهان را\r\nدوزخ شد احتياج و درك توان كرد * از عرق انفعال گرى آن را\r\nفخر و شرف خواهى ار به كار و هنر كوش * فخر و شرف نيست غير كاركنان را\r\nگفته « تهرانيان » بخوان و عمل كن * نعمت دنيا بياب و باغ جنان را \r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\nتنها ( 1353 )\r\nايرج زبردست در سال 1353 هجرى شمسى در شهر بندرى ماه‌شهر از توابع استان خوزستان ديده به جهان گشود . پدرش از مردم فريدن اصفهان است كه به ماه‌شهر كوچيد و در اين شهر رحل اقامت افكند و به كار پرداخت .\r\nايرج ، كودكى هفت‌ساله بود كه پدر خود را از دست داد و خود دراين‌باره چنين مىگويد : « هفت بهار نفهميده بودم كه پدر لذّت كوچ را فهميد . بعد از فوت پدر ، توفان سرنوشت اين پر كاه را به شهر آينه‌ها ، شيراز ، كشانيد . »\r\nزبردست در سال 1369 به شيراز مهاجرت كرد و در همين شهر تحصيلات ابتدايى و قسمتى از متوسطه را فراگرفت ، اما به علت مشكلات مالى ترك تحصيل كرد و به شغل آزاد روى آورد .\r\nايرج زبردست ، كه تخلّص « تنها » را براى شعر خود برگزيده است و با همين تخلّص شهرت يافته است ، دربارهء شروع شعر و شاعرى خود مىگويد : « كار شعر را از سال 1369 با عضويّت در انجمن شعر انقلاب اسلامى فارس از تجربيّات استادان ادب كسب زائد كردم . به رباعى و دوبيتى علاقهء خاصى دارم و زخم‌هايم را در اين دو قالب ترجمه مىكنم . شعرهايم در روزنامهء خبر استان فارس و گاهى در نشريّات پايتخت چاپ مىشود . با اكثر انجمن‌هاى ادبى شيراز در ارتباطم و با شركت در جلسات آن از پيش‌كسوتان راه بهره‌مند مىشوم . »\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nتنها ، در انواع شعر طبع‌آزمايى مىكند ، امّا بيشتر از قالب رباعى و دوبيتى استفاده مىكند و نمونه‌هاى زير از آن جمله است :\r\n\r\nرباعيات به مولا امير المؤمنين على عليه السّلام غربت بىكسان\r\n چون باد ميان كوچه‌ها پر مىزد * بر غربت سرد بىكسان سر مىزد\r\nگندم ز لب گرسنگان مىروييد * وقتى كه علىّ به خانه‌ها در مىزد \r\n\r\nبوى غيرت\r\n مانند نسيم بىصدا ردّ شده بود * آن آينه‌پوش آشنا ردّ شده بود\r\nسرتاسر شهر بوى غيرت مىداد * انگار علىّ ز كوچه‌ها ردّ شده بود \r\n\r\nمرهم زخم\r\n بر زخم غريب و آشنا مرهم بود * با بوى نجيب بوريا همدم بود\r\nبااين‌همه ، گر اسير توفان مىشد * صد كوفه براى ذوالفقارش كم بود \r\n\r\nاسطورهء عشق\r\n اسطورهء عشق قصّه‌اى باطل نيست * چون آينه ساده زيستن مشكل نيست\r\nمىگويم و صدبار دگر خواهم گفت * آن دل كه علىّ را نشناسد دل نيست \r\n\r\nسوگند به تيغ\r\n هرچند نگاه محرمى نيست مرا * در شهر سكوت همدمى نيست مرا\r\nسوگند به هرچه مرد ، سوگند به تيغ * تا عشق علىّ هست ، غمى نيست مرا \r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nسجّادهء مرد\r\n اين خفته به خون كه فرق گلگون دارد * عشقيست كه صدهزار مجنون دارد\r\nبا تيغ نوشتند به محراب فلق * سجّادهء مرد ريشه در خون دارد \r\n\r\nسوگند به ذو الفقار\r\n مردى كه تب نبرد را مىفهمد * در حادثه حجم درد را مىفهمد\r\nسوگند به ذو الفقار خونين علىّ * مرد است كه دردِ مرد را مىفهمد \r\n\r\nفرياد خدا\r\n سجاده‌نشين حرمت كرب و بلاست * چشمان ترش تلاطم سرخ دعاست\r\nمحراب به گوش آسمان مىخواند * او هجدهمين ركعت فرياد خداست \r\n\r\nفرق آسمان\r\n بر غيرت سرخ شيعيان تيغ زدند * بر مردترين مرد زمان تيغ زدند\r\nخورشيد به سينه ، ماه بر سر مىزد * انگار به فرق آسمان تيغ زدند \r\n\r\nفرق به خون نشسته\r\n اين مرد كه ريشه در عبادت دارد * سجّاده‌اش از عشق حكايت دارد\r\nاز فرق به خون نشسته‌اش دانستم * خورشيد به خواب سرخ عادت دارد \r\n\r\nخانه تكانى\r\n امروز بيا ترانه خوانى بكنيم * با سبزه و آب همزبانى بكنيم\r\nعيد است و غبار غم گرفته‌ست دلم * اى اشك بيا خانه‌تكانى بكنيم \r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\nتصوير تو\r\n غم را تب لحظه‌هاى خود مىبينم * صد حلقه جنون به‌پاىخود مىبينم\r\nاى عشق چنان شدم كه در آينه هم * تصوير تو را به جاى خود مىبينم \r\n\r\nنامهء ناتمام\r\n اى عشق دل پر از غمم هديه به تو * آيينه و اشك نم‌نمم هديه به تو\r\nمىخواستم از درد جدايى بنويسم * اين نامهء ناتمام هم هديه به تو \r\n\r\nهماهنگ\r\n غم با دل من دوباره يكرنگ شده * باساز شكسته‌ام هم‌آهنگ شده\r\nبگذار تمام حرف‌ها را بزنم * اى عشق ! دلم براى تو تنگ شده \r\n\r\nاى دل من !\r\n با خويش هميشه دشمنى اى دل من ! * چون سايه به دنبال منى اى دل من\r\nهرچند كه از سنگ تو را ساخته‌اند * يك روز تو هم مىشكنى اى دل من \r\n\r\nزخم\r\n فرهاد ز بغض تيشه خونين گفته‌ست * از عشق اين بلاى ديرين گفته‌ست\r\nزخمى كه به روى بيستون مىبينيد * شعريست كه در هواى شيرين گفته‌ست \r\n\r\nعطر گل ياس\r\n از عطر گل ياس بگو ، اى دل من ! * از آيهء احساس بگو ، اى دل من !\r\nوقتى كه به آب مىرسى با لب خشك * « يا حضرت عباس » بگو اى دل من ! \r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nحادثه\r\n من در شب تيره غيرت فانوسم * با لهجهء سرخ لاله‌ها مأنوسم\r\nچون تيغ كه در دامن خون مىرقصد * يك روز لب حادثه را مىبوسم \r\n\r\nمنّت نامرد نكشم\r\n گر كوفه به كوفه حسرت و درد كشم * هفتاد و دو آه شعله پرورد كشم\r\nتا عشق حسين در رگم مىجوشد * نامَردم اگر منّت نامرد كشم \r\n\r\nدرد تنها\r\n در عشق اگر عذاب دنيا بكشى * با اشك به ديده طرح دريا بكشى\r\nتا خلوت من هزار غربت باقيست * تنها نشدى كه درد « تنها » بكشى \r\n\r\nشانهء مرد\r\n دستى به حريم آسمان دارد كوه * صد راز به سينه‌اش نهان دارد كوه\r\nپرسد چو كسى نشان او ، مىگويم : * بر شانهء مرد ، آشيان دارد كوه \r\n\r\nافسوس\r\n خورشيد نشانى ز چراغم نگرفت * باران خبرى از دل داغم نگرفت\r\nيك‌عمر به دل وعدهء رفتن دادم * افسوس كه مرگ هم سراغم نگرفت \r\n\r\nجشن گريه\r\n در آينه جشن گريه بر پا شده است * آواز هزار موج معنا شده است\r\nازبس‌كه غرور خويش را باريدم * كاشانهء من شبيه دريا شده است \r\n\r\n","description":"","footnote":"","page_name":" 297 ","page_number":297},
  {"content":"\r\n\r\n\r\nترانه جنون\r\n از ديدهء ما هميشه خون مىريزد * هر لحظه ترانهء جنون مىريزد\r\nفرهادتر از هزار و يك فرهاديم * گر آه كشيم ، بيستون مىريزد \r\n\r\nشكسته\r\n بر خاك نشسته ، عشق را مىفهمد * از خويش گسسته ، عشق را مىفهمد\r\nاى بىخبر از عشق ! دم عشق نزن * آن‌كس كه شكسته ، عشق را مىفهمد \r\n\r\nدوبيتىها اى دل !\r\n درخت جاده بودى اى دل من ! * شكوفه داده بودى اى دل من !\r\nبه هركه سايه بخشيدى تبر شد * تو خيلى ساده بودى اى دل من ! \r\n\r\nجاى تو خالى\r\n خزان مثل خزان پارسالىست * نگاهم در حصا خشكساليست\r\nبه هرجا ردّ پاى سرخ و زرد است * مفاعيلن مفاعيلن منم من \r\n\r\nاسير غربت\r\n غروبى خسته و خونين تنم من * اسير غربت و جان كندنم من\r\nبه هرجا دلم زخم دوبيتيست * مفاعيلن مفاعيلن منم من \r\n\r\nدوستت دارم\r\n من و كوه و دلى از جنس شيشه * غروب حسرت و فرياد تيشه\r\nبه خون دل نوشتم روى سنگى * عزيزم ! دوستت دارم هميشه \r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\nتنها ( 1355 )\r\nمحمّد ويسى ، فرزند نصور ، در شهريور ماه سال 1355 شمسى در شهرستان قصر شيرين استان كرمانشاه تولّد يافت . وى تحصيلات خود را در سطوح ابتدايى و راهنمايى و دبيرستان در كرمانشاه به پايان رسانيد ، ازآن‌پس وارد دانشگاه رازى همان شهر شد و در رشتهء زبان و ادبيّات فارسى به تحصيل پرداخت و فارغ التّحصيل گرديد .\r\nمحمّد ويسى ، كه تخلّص « تنها » را براى شعرش برگزيده است ، از سال 1370 سرودن شعر را آغاز كرد و از راهنمايىهاى پيش‌كسوتان و بزرگان شعر و ادب بهره‌مند شد و از سال 1373 با انجمن ادبى دانشگاه رازى و انجمن ادبى شاهد در ارتباط بوده است و در حال حاضر از اعضاى انجمن‌هاى ادبى رشيد ياسمى و كوثر به شمار مىرود .\r\nتنها ، دربارهء شعر و شعراى معاصر مىگويد : « شعر در عصر حاضر در بحران شديدى به سر مىبرد و بايد منتظر بود اين دوران بحران سپرى شود و شعر خوب شاعران ماندگار جايگاه خود را باز يابند . امّا در ميان شعراى معاصر من شعر محمّد على بهمنى را مىپسندم و غزل‌هاى او را از شعرهاى خوب مىدانم . »\r\n\r\nيك حرف سؤالى\r\n من همانك كه در اين دور و حوالى گم شدم * لاله لاى بوتهء گل‌هاى قالى گم شدم\r\nمن همان آهوى ره‌گم‌كرده و ترسيده‌ام * چون‌كه در صحراى يك عق خيالى گم شدم \r\n\r\n","description":"","footnote":"","page_name":" 299 ","page_number":299},
  {"content":"\r\n\r\n من همان يك قطره‌اى هستم كه در درياى تو * لحظه‌اى درمانده ، از فرط زلالى گم شدم\r\nياد تو تا در دلم يك‌بار ديگر پا گذاشت * در ميان موجى از آشفته حالى گم شدم\r\nلحظه‌اى را كه ز من پرسيدى آرى يا كه نه * در سكوت نرم يك حرف سؤالى گم شدم\r\nبازهم مىگويم و صد بار ديگر گفته‌ام * گر كه مىجويى مرا ، در اين حوالى گم شدم \r\n\r\nآن روز كليسايى\r\n من منتظرت هستم ، در اين شب يلدايى * هرچند كه مىدانم ، هرگز تو نمىآيى\r\nاى دورترين رؤيا ! افسوس نمىدانى * دور از تو براى من ، سخت است شكيبايى\r\nمن خسته‌ام از فكرت ، آخر به تو انديشه * هم حوصله مىخواهد ، هم خاطر دريايى\r\nيكشنبهء تلخى بود ، آن روز كمه رفتى تو * اى كاش كه مىمردم ، آن روز كليسايى « 1 »\r\nاى آنكه خيال تو ، از ياد نرفت هرگز * اى كاش برايم بود ، در كنج دلت جايى\r\nگفتى كه بدون تو ، آرام نمىگيرم * حالا تو به خوابم هم ، يك‌لحظه نمىآيى \r\n\r\nالتماس آشنايى\r\n روزگار از مهربانى خالى است * مهربانى واژه‌اى پوشالى است\r\nدل شكستن بعد از اين « مُد » مىشود * در جفا كردن تعمّد مىشود\r\nآنكه عاشق پيشه و دلداده است * بىشك و ترديد خيلى ساده است\r\nعشق ، يعنى درد تنها زيستن * با غم نامردمىها زيستن\r\nعشق ، يعنى خون مردم ريختن * با دروغ و با كلك آميختن\r\nعشق ، يعنى چاره‌اى جز مرگ نيست * روى هر شاخه به‌جز يك برگ نيست\r\nديگر آن احساس ديرين نيست نيست * صحبت از فرهاد و شيرين نيست نيست\r\nداخل گلخانه‌مان كز شيشه است * يك گل مصنوعى بىريشه است\r\nذوقمان پوشيدن پيراهن است * دورمان هم يك قفس از آهن است \r\n\r\n\r\n","description":"","footnote":"\r\n( 1 ) - اين غزل خطاب به دوستى « مسيحى » است .\r\n","page_name":" 300 ","page_number":300},
  {"content":"\r\n\r\n آى مَردم ! من گدايى مىكنم * التماس آشنايى مىكنم\r\nبس‌كه از اين زندگانى خسته‌ام * دست غم را روى زانو بسته‌ام\r\nآرزوها در دلم صف بسته‌اند * حرمت تقدير را نشكسته‌اند\r\nيار ، دست خالىام را ديد و رفت * لحظه‌اى بر غربتم خنديد و رفت\r\nرفتنش را يك بهانه كافى است * اين همان معناى بىانصافى است\r\nآى مَردم ! من گدايى مىكنم * التماس آشنايى مىكنم \r\n\r\nبىتو مُردم\r\n هميشه التماس بىاثر ماند * دوبيتى هم تو را راضى نمىكرد\r\nمدارا كردنم با تو غلط بود * دلت انصاف را قاضى نمىكرد \r\n*\r\n تو ازبس سنگدل بودى كه حتّى * غزل هم گونه‌ات را تر نمىكرد\r\nدلم فرياد مىزد : بىتو مُردم ! * دلت حرف مرا باور نمىكرد \r\n*\r\n عزيزى كه به اين زودى گذشتى ! * گر از اينجا نمىرفتى چه مىشد ؟\r\nدلم ديشب به يادت گريه مىكرد * بهانه مىگرفت و بچّه مىشد \r\n*\r\n نمىدانم كه يادت هست يا نه * هميشه در كنارم مىنشستى\r\nقرارى را كه با هم‌بسته بوديم * شكستى و شكستى و شكستى \r\n\r\nرباعيات تو را به جان عشق\r\n اين‌گونه مرا به حال خود وانگذار * با گريهء هر شبانه تنها نگذار\r\nاى دوست تو را به جان عشقت سوگند * در گوشهء اين كلبه مرا جا نگذار \r\n\r\n","description":"","footnote":"","page_name":" 301 ","page_number":301},
  {"content":"\r\n\r\n\r\nشقايق\r\n دل‌سوخته‌اى مثل شقايق هستم * توفان‌زده‌اى شكسته قايق هستم\r\nاز لحظهء رفتنت براى مردن * مشغول شمارش دقايق هستم \r\n\r\nسرنوشت\r\n با بودن او بهشت را فهميدم * آن روح پرىسرشت را فهميدم\r\nوقتى كه به اين سادگى از دستم رفت * بىرحمى سرنوشت را فهميدم \r\n\r\nآرزوى مرگ\r\n رحمى به دلم نكرد و رفت از پيشم * با رفتن او مدام در تشويشم\r\nديروز دلم هزار و يك رؤيا داشت * امروز فقط به مرگ مىانديشم \r\n\r\nآرام جان\r\n گفتى كه هميشه در كنارت هستم * آرامش جان بىقرارت هستم\r\nتو رفتى و من در سر اين كوچه ولى * تا روز ابد به انتظارت هستم \r\n\r\nدوبيتىها زير باران\r\n من و تو شيشه و تصوير باران * صداى هق‌هقِ دلگير باران\r\nبرايت ماجراى بىكسى را * نمىشد گفت جز در زير باران \r\n\r\nنشانى\r\n تو كه حرف دلت را گفته بودى * برايم مشكلت را گفته بودى\r\nولى اى كاش وقت رفتن اى گل * نشان منزلت را گفته بودى \r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nبوى باران\r\n مرا با بوى باران آشنا كرد * و مثل غنچه‌هاى عشق وا كرد\r\nولى با دست‌هاى نازنينش * يكايك برگ‌هايم را جدا كرد \r\n\r\nهم‌ولايتى\r\n اسير تهمتى بس نارواييم * به جرم اينكه با هم آشناييم\r\nولى بى خود به هم عادت نكرديم * من و تو بچّهء يك روستاييم \r\n\r\nكوير شانه\r\n ببين دستان زير چانه‌ام را * نگاه سرد و مأيوسانه‌ام را\r\nسرت را روى دوشم نرم بگذار * بهارى كن كوير شانه‌ام را \r\n\r\nوصلهء ناجور\r\n تو سوسوى قشنگ نور هستى * هميشه غرق شعر و شور هستى\r\nبراىِ من كه سرشار از شكستم * تو اصلا وصله‌اى ناجور هستى \r\n\r\nجرم آشنايى\r\n به حقّ آنكه جرمش آشنايىست * گناهى كردى و آن بىوفاييست\r\nپناهم ده شبى در دامنت ! كه * براى گريه كردن خوب جاييست \r\n\r\n","description":"","footnote":"","page_name":" 303 ","page_number":303},
  {"content":"\r\n\r\n\r\nتوحيد ( 1248 - 1199 )\r\nمحمّد اسماعيل وصال ، متخلص به « توحيد » ، پنجمين فرزند ميرزا شفيع وصال در سال 1236 هجرى شمسى قمرى ( 1199 ش ) در شيراز ديده به جهان هستى گشود . علوم ادبيّت و عربيّت را فراگرفت و هنر خوشنويسى و خطّاطى را نيز آموخت و در حسن ادبيّت و عربيّت را فراگرفت و هنر خوشنويسى و خطّاطى را نيز آموخت و در حسن خطّ مقام و منزلتى و الا يافت . در همهء خطوط مهارت پيدا كرد ، امّا در نوشتن خطّ نسخ به حدّ كمال رسيد .\r\nداور ، در كتاب مرآة الفصاحة مىنويسد : « توحيد خطّ غبار را كه هر چشمى نمىتواند تميز دهد ، خوب مىنوشته است . »\r\nروحانى وصال در كتاب گلشن دراين‌باره مىگويد : « سورهء توحيد را بر دانهء برنج مىنوشت و به امضاى خود مىرسانيد . »\r\nتوحيد غير از خوشنويسى ، آوازى دلكش داشت ؛ چندان‌كه با لحن دلاويزش در مناجات ، همسايگان را به وجد و سرور مىآورد . ديوان بيكى دراين‌باره مىنويسد : « در علوم به قدر حال تحصيل كرده و در رياضى بيشتر و در موسيقى افزون‌تر ؛ صوتى بسيار خوب داشت كه واقعا آدم باهوش را بلكه بىهوش را منقلب مىكرد . »\r\nديوان اشعارش متجاوز از دو هزار و پانصد بيت است كه وسيلهء يزدانى ، برادرش ، جمع‌آورى گرديده . وى در قصايد از ناصر خسرو علوى و در غزليّات از خواجه حافظ\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nشيرازى پيروى مىكرد و از آثار به‌جاماندهء او قرآن‌هايى كه به چهار خطّ نوشته و همچنين مثنوى مولوى با خط نسخ ، به يادگار مانده است .\r\nرضا قلى خان هدايت دربارهء توحيد چنين مىنويسد : « جوانى است كه از عمرش سى و يك سال گذشته ؛ با برادر اكبر خود ، ميرزا احمد وقار ، از مسكن مألوف به دار الخلافة تهران آمدند و بعد از چندين سال مهاجرت از ديدار آنان بهره‌مند شدم . وى نيز بهره وافى از فضل و حظّى موفور از خطّ دارد . بسيار خليق و شفيق و مهربان و با صفا و صديق است . سليقه‌اش در قواعد نظم نيز مستقيم است . »\r\nتوحيد درحالىكه بيش از چهل بهار از عمرش نگذشته بود ، در سال 1286 قمرى ( 1248 ش ) در شيراز به مرض و با درگذشت و در جوار پدر و برادران ، در حرم حضرت احمد بن موسى عليه السّلام ( شاهچراغ ) به خاك سپرده شد .\r\n\r\nبىوفايى\r\n چه روى داد كه جانان ز ما جدايى كرد * چه شد كه بىسببى ترك آشنايى كرد\r\nوفاى دوست ، من از دل برون نخواهم كرد * اگرچه در حقّ ما دوست بىوفايى كرد\r\nدواى درد من آخر ز آب ميكده بود * دلم شكايت بىجا ز بىدوايى كرد\r\nبه تاج پادشهى سر فور نمىآورد * كسى كه بر در زياد دير مغان گدايى كرد\r\nحرام باد بر آن‌كس حلاوت غم عشق * كه در كمند تو انديشهء رهايى كرد\r\nدمى حجاب برافكن كه دل ز دست دهد * فقيه شهر كه دعوى پارسايى كرد\r\nغلام آن سر زلفم كه با پريشانى * ز كار اين دل شيدا گره‌گشايى كرد\r\nكسى به رندى و مستى كند ملامت من * كه عيب بيهده بر كردهء خدايى كرد\r\nز حادثات پناهى ز عقل مىجستم * مرا به دير خرابات رهنمايى كرد\r\nچه فتنه‌ها كه برانگيخت يار در عالم * ز يك نظر كه در آيينه خودنمايى كرد\r\nغزل‌سرايى « توحيد » در هواى تو بود * چو عندليب كه بر گل غزل‌سرايى كرد \r\n\r\n","description":"","footnote":"","page_name":" 305 ","page_number":305},
  {"content":"\r\n\r\n\r\nلب لعل\r\n بازى زلف تو امشب به سر شانه ز چيست ؟ * خانه برهم زدن اين دل ديوانه ز چيست ؟\r\nز آشنايان درِ خوش ملامت ز چه روى ؟ * آشنايى تو با مردم بيگانه ز چيست ؟\r\nهركسى از لب لعلت ، سخنى مىگويد * چون نديده‌ست كسى اين همه افسانه ز چيست ؟\r\nحالت سوخته را ، سوخته دل مىداند * شمع دانست كه جان دادن پروانه ز چيست ؟\r\nدوش در ميكده ، حيرت زده مىگرديدم * پير پرسيد كه اين گريهء مستانه ز چيست ؟\r\nگفت جامى ز مى ناب ، به « توحيد » دهيد * تا بداند كه نهان بودن جانانه ز چيست ؟ \r\n\r\nدرد دندان\r\n بدين مثابه كه من دستگير دندانم * ز درد دندان آخر به لب رسد جانم\r\nدريغ دور جوانى و روزگار شباب * كه روز و شب به سر آمد ز درد دندانم\r\nچنين اگر گذرد چند روز باقى عمر * بعيد نيست كه در زندگى فرومانم\r\nمرا به روز جوانى چو روزگار اين بود * به كار پيرى خود سخت مانده حيرانم\r\nدواى دندان ، گر كس به نرخ جان بدهد * بدان ستانم و تن زين بليه برهانم\r\nبه كام تلخ‌تر از زهر جان گزا باشد * اگرچه خضر بپيمايد آب حيوانم\r\nز كام بر سر آتش همى زبانه كشد * به گرد دندان هرگه زبان بجنبانم\r\nز درد بر سر من سنگ آسيا گردد * كه آسيا به سر لقمه چون بگردانم\r\nبه سرد و گرم جهان شاد بودمى و كنون * ز درد ، سردى و گرم چشيد نتوانم\r\nبه مرگ كس ندهد تن ، دل مرا بنگر * كه مرگ از بن دندان شده‌ست آسانم\r\nسى و دو دشمن خونخوار در دهان باشد * كه روز و شب به كمين‌اند ، از پى جانم\r\nدو صف كشيده و پيوسته مىزنند به هم * من اين ميانه گرفتار رنج ايشانم\r\nنعوذ باللّه اگر كام خود كنم شيرين * كه درد ، شيرهء جان بركن ز دندانم\r\nمگر كه مرگ رسد تا ز درد ، جان بدهم * و گر چنين گذرد زندگىست زندانم\r\nچنين‌كه از بن دندان هميشه خون بمكم * كسى به خون خود ار تشنه بود من آنم \r\n\r\n","description":"","footnote":"","page_name":" 306 ","page_number":306},
  {"content":"\r\n\r\n مرا به قهر بگويد سوى شكنجه كشند * اگر به مهر بخوانند و بر سر خوانم\r\nز درد دندان آتش به من درافتادى * اگرنه سيل روان مىشدى ز مژگانم\r\nبه كام من شده دندان سياه چون انگشت * ز بس گذشته بر آن آه آتش افشانم\r\nدهان چه كورهء حدّاد شد ز آتش دل * عجب مدار چو بينى سياه دندانم\r\nبدانكه خلق ز دندان من نفور برد * كسى نبيند هرگز دهان خندانم\r\nز بس‌كه بر سر دندان كشيده‌ام تيمار * گهِ نوشتن از شكل « سين » هراسانم\r\nعجب كه رحمت يزدان به جان من نرسد * بدين صفت كه چو ايّوب اسير كرمانم\r\nمن اين كه گفتم زنهار تا نپندارى * كه شكوه بود و شكايت ز كار يزدانم\r\nهرآنچه بر سر من مىرود سزاى من است * كه كرده‌هاى بد خويش ، خويشتن دانم\r\nمرانم از در و يك‌لحظه‌اى به خود مگذار * ز غير دور كن و سوى خويشتن خوانم \r\n\r\nدر راه دوست\r\n از تو اى دوست به هر رهگذرى مىبينم * يا دل سوخته يا چشم ترى مىبينم\r\nعيب زاهد همه آن است كه اين عشق مرا * عيب دانست و من آن را هنرى مىبينم\r\nبه به دو نيك جهان دل منه‌اى خواجه كه من * اين بد و نيك به دست دگرى مىبينم\r\nشاهى آن است كه سر در قدم دوست نهند * ور نه در تاج شهى دردسرى مىبينم \r\n\r\nاساس دولت\r\n ديشب به روى من در دولت گشاده بود * كان مه نشسته با من و شمع ايستاده بود\r\nدلبر نديم و مى به قدح ، چنگ در خروش * آماده بود هرچه دلم را اراده بود\r\nديگر نبود در دل من عقده‌اى كه يار * از زلف بسته ، كار دلم را گشاده بود\r\nمعلوم من نشد كه بهشت است يا كه روى * يا بامداد كز دل شب صبح زاده بود\r\nتا با شدت بنوش و بنوشان و شاد باش * كاين بود اصل دولت و باقى زياده بود\r\nعيسى عروج كرد كه با خود نداشت هيچ * قارون به خاك رفت كه دولت نهاده بود\r\nبا هركه دم زديم دورويى چو جام كرد * با ما كسى كه صاف‌دلى كرده باده بود \r\n\r\n","description":"","footnote":"","page_name":" 307 ","page_number":307},
  {"content":"\r\n\r\n\r\nدر راه دوست\r\n از تو اى دوست به هر رهگذرى مىبينم * يا دل سوخته يا چشم ترى مىبينم\r\nعيب زاهد همه آن است كه اين عشق مرا * عيب دانست و من آن را هنرى مىبينم\r\nبه بد و نيك جهان دل منه‌اى خواجه كه من * اين بد و نيك به دست دگرى مىبينم\r\nشاهى آن است كه سر در قدم دوست نهند * ور نه در تاج شهى درد سرى مىبينم \r\n\r\nلغز ساعت\r\n چيست آن سيمين تن خورشيد شكل مه عذار * بىزان و بذله‌گو ، بىدست و پا رهسپار\r\nلعبتى شيرين سخن هردم يكى را هم‌زبان * دلبرى سيمين بدن ، هر شب يكى را در كنار\r\nنو عروسى بىحجاب و شاهدى بىروىپوش * ساده در ظاهر ، ولى باطن همه نقش و نگار\r\nگاه چون دزدان به يك پايش بياويزند سخت * گاه چون شاهان بپوشندش لباس زرنگار\r\nروز و شب در ناله و يك‌دم چو مىماند خموش * مىدهند از روى خشمش گوشمال بىشمار\r\nخانه‌اى در وى دو دزد تنگ چشم سخت دل * پايشان در بند و با آن بند دايم راهوار\r\nدو رفيق‌اند ، اندر آن پويا به يك‌ره كان يك * بسپرد آن راه و آن بر گام اوّل استوار\r\nآسمان‌آسا ، ده و دو برج دارد ، وين عجب * كآفتاب و ماه او بر گرد خود داده مدار . . . \r\n\r\nتركيب‌بندى شاهسوار يثرب\r\n با ده بده كه گويمت من كه‌ام و چه كاره‌ام * رندم و لاابالىام ، باده‌كشى شعار من\r\nگشته ز مى سرشت من ، مستى سرنوشت من * دير مغان بهشت من ، حور بهشت يار من\r\nنيست مرا ز بيش و كم ، غير دلى رهين غم * وان دل‌خسته نيز هم ، نيست به اختيار من \r\n\r\n","description":"","footnote":"","page_name":" 308 ","page_number":308},
  {"content":"\r\n\r\n عاشق و مست و مىزده ، مسكن من به ميكده * بر سر عاشقى شده يكسره روزگار من\r\nشب همه‌شب به مىكشى شام و سحر به بىهُشى * كار كسى به دلخوشى ، نيست چنين كه كار من\r\nغم نخورم ز كار كس ، دل ندهم به ياد كس * من به جهان نه باركس ، كس به جهان نه بار من\r\nتا كه ز خود خبر شدم نيست ز خود خبر مرا * نيست به غير عاشقى ، مشغله دگر مرا\r\nساقى مىكشان بيا ، باده بيار و جام ده * رو نشاط عام شد ، خيز و صلاى عام ده\r\nكأس بگير و كوس زن ، بر لب جام بوس زن * كاس على رئوس زن ، جام على الدّوام ده\r\nهان به طرب شتاب كن ، شيشه پر از شراب كن * گه ز مىام خراب كن ، گاه ز بوسه كام ده\r\nخيز و بساز محفلى ، درخور عيش هر دلى * ز اهل دل اندرون ولى ، چند تنى مقام ده\r\nمشعل و شمع نه در او ، ور نبود معاش كو * محفل عيش راز رو ، روشنى تمام ده\r\nهم عرب است در طرب ، هم عجم است اى عجب * خيز و ز صبح تا به شب چنگ‌نواز و جام ده\r\nاول جشن مهرگان ، رو ولادت نبىّ * پيشرو پيمبران ، شاه‌سوار يثربى \r\n\r\nسرنوشت\r\n هركجا برخاست زين‌سان شاهدى * اندر آن كشور نماند زاهدى \r\n\r\n","description":"","footnote":"","page_name":" 309 ","page_number":309},
  {"content":"\r\n\r\n عاشق و معشوق را رازى كه هست * در ميان ، محرم نباشد قاصدى\r\nجهدها كردم كه برگردم ز عشق * تا نگويد عيب من هر حاسدى \r\n\r\nترسم آخر\r\n بىتو هردم كه مىرود نفسى * نيست ديگر اميد بازپسى\r\nچه كند گر نميرد آن مشتاق * كه ندارد به دوست دسترسى\r\nترسم آخر نفس فروگيرد * ما نگيريم دامنت نفسى \r\n\r\nدوست\r\n غير من كاين غم زبانم بسته است * هركسى از درد دل در گفتگوست\r\nهركه بينى جُست‌وجويى مىكند * و آنكه من خواهم برون از جستجوست\r\nهركسى را آرزويى در دل است * آنكه من دانم فزون از آرزوست\r\nبس‌كه « توحيد » اندر او مستغرق است * گر ببينى اوست يار و يار اوست\r\nگر شكافى جمله سرتاپاى او * دوست بينى دوست بينى دوست دوست \r\n\r\nعارف\r\n چه غم ار خاطر رندان به جهان ناشاد است * باده خور باده ، كه بنياد جهان بر باد است\r\nاين غم دين خورد و آن غم دنيا ، ليكن * عارف آن است كه از هر دوجهان آزاد است \r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\nتوران ( 1310 )\r\nخانم توران شهريارى ( بهرامى ) ، فرزند شهريار ، در سال 1310 هجرى شمسى در شهر كرمان از مادر زاد و در همان شهر به تحصيل دانش پرداخت و به اخذ مدرك ديپلم نايل گرديد .\r\nخانم شهريارى ازآن‌پس براى ادامه تحصيل رهسپار تهران شد و به دانشگاه راه يافت و در رشته حقوق به تحصيل پرداخت و در سال 1334 به دريافت مدرك ليسانس حقوق قضايى دست‌يافت و در سال 1342 پروانه وكالت دادگسترى اخذ كرد و در سال 1347 نيز موفّق شد فوق ليسانس حقوق جزا را از دانشگاه ملّى ( شهيد بهشتى ) دريافت كند .\r\nخانم توران شهريارى از دوران تحصيل در دبيرستان به شعر و شاعرى روى آورد و اشعارى مىسرود كه اين آثار در پاره‌اى از جرايد و مجلّات به چاپ مىرسيد . وى در ميان شعراى متقدّم به آثار رودكى و فردوسى و نظامى و خيام و سعدى و مولوى و حافظ دلبستگى دارد و از ميان شعراى معاصر به آثار ملك‌الشعراى بهار و پروين اعتصامى ابراز علاقه مىكند .\r\nخانم شهريارى در سال 1345 نخستين مجموعهء شعرش به نام « گوهر » طبع و نشر گرديد و كلّيات اشعار خود را نيز آماده چاپ كرده و تقريبا انتشار خواهد يافت .\r\nخانم شهريارى از ميان انواع شعر فارسى به قالب قصيده و مثنوى بيشتر گرايش\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nداشته و در اين د نوع ، اشعار خود را عرضه مىدارد و در شعر نو نيز گاهى طبع‌آزمايى مىكند .\r\nنمونه‌هاى زير از آثار اوست :\r\n\r\nايران\r\n ايران به چشمِ جان ، دلِ گرمِ جهان تويى * هستند ديگران همگى جسم و ، جان تويى\r\nگهوارهء تمدّن و فرهنگى و هنر * خورشيدِ گرمتاب فلك آستان تويى\r\nدر كوره‌راهِ تيرهء تاريخ باستان * در گوشِ ما حماسه‌گرِ داستان تويى\r\nفرهنگ ديرپاى جهان وام‌دارِ توست * بر فرقِ آن شكوهِ درخشان ، عيان تويى\r\nاز روزگارِ رفته و دورانِ باستان * در گوشِ ما حماسه‌گرِ داستان تويى\r\nيك جا ستبر و سخت چو پولادِ آبدار * يك جا لطيف و نرم‌تر از پرنيان تويى\r\nبا آنكه ضربه‌هاىِ توان‌سوز ديده‌اى * در پيشِ سيل حادثه كوهِ گران تويى\r\nآثار توست تا به ابد زيبِ موزه‌ها * مأواىِ قومِ باهنر آريان « 1 » تويى\r\nهرگه به كاروانِ تمدّن نظر كنيم * چندين هزاره ، پيشرو كاروان تويى\r\nآيينِ مهرزادهء « 2 » دامانِ پاكِ توست * محرابِ عشق و معبد پير مُغان تويى\r\nسُكرِ مىِ مغانه بود از سبوى تو * مستىفزاىِ ساغر دُردىكشان تويى\r\nتو خاستگاهِ عشقى و مهرى و شور و نور * تابان‌ترين ستاره به هفت‌آسمان تويى\r\nبر هرچه بنگرم همه گردند گرد تو * در اين نظام شمسى ما ، كهكشان تويى\r\nتا باختر فروغ تو تابيده قرن‌ها * روشنگرِ سپيده‌دم خاوران تويى \r\n\r\n\r\n","description":"","footnote":"\r\n( 1 ) - آريان : آريا و آرين و آريايى و آريان مهمترين شعبه نژاد سفيد كه ابتدا در شمال فلات ايران صحراگرد بودند ، سه‌هزار سال پيش از ميلاد به طرف جنوب آمدند و در ايران و هند يونان و آسياى صغير و آلمان و اروپاى شمالى ساكن شدند .\r\n( 2 ) - آيين مهر يا ميترائيسم كه قبل از زردتشت دين رسمى ايران بود . برخى معتقدند كه رستم پهلوان نامدار ايران پيروِ آيين مهر بوده است و مبارزه او با اسفنديار كيانى كه پيرو دين زردتشت و از نخستين گروندگان به اين دين بود در واقع نبردى بين آيين ميترايى و كيش زردتشتى بوده است . آيين مهر در زمان اشكانيان نيز پيروان زيادى داشت . پرستش مهر و ناهيد\r\n","page_name":" 312 ","page_number":312},
  {"content":"\r\n\r\n از پرتو تو غرب كهن ، فرّ نو گرفت * آنى اگر ز غرب درخشيد ، آن تويى\r\nانگشتريست عالم و تو چون نگينِ آن * بر حلقهء نگين ، گهرِ شايگان تويى\r\nدر روز آزمايش و هنگام آزمون * آماده در شگفت‌ترين امتحان تويى\r\nدمساز كركسان نشوى ، زان كه از ازل * شاهين‌صفت به اوجِ فلك پركشان تويى\r\nبر فرق دشمنان دُژآهنگ « 1 » تيره‌دل * پيكر شكاف نيزه و بُرّان‌سنان تويى\r\nضحّاكيان شدند گرفتارِ كاوه‌ها * بهر ستمگران عَلَم كاويان تويى\r\nپرورده دامن تو دليرانِ نامدار * دستان و سام و پيلتنِ پهلوان تويى\r\nتا مرز خاكِ پاكِ تو گسترده‌تر شود * آن تير آرشى كه پريد از كمان تويى\r\nزالِ تهمتن آور و سيمرغِ چاره‌گر * وان مرغ كوه پيكرِ قاف آشيان تويى\r\nاز هفت‌خانِ حادثه ، بگذشت رستمت * مامِ چنان دلاورِ كشورستان تويى\r\nگر آنچه بر تو رفته ، به تحقيق بنگرند * هم رستمِ تهمتن و هم هفت‌خوان تويى\r\nتمثيلِ « 2 » جامِ جم به جهان‌بينىات گواست * بينش‌ورِ بزرگ جهان آرمان تويى\r\nگُرد آفريد دخترِ نام‌آورِ تو بود * آوردگاه آن‌همه نام‌آوران تويى\r\nاز بهرِ دادخواهى خونِ سياوشت * كيخسروِ نژادهء « 3 » روشن‌روان تويى\r\nزرتشت را تو زاده‌اى و پرورانده‌اى * تا هست از او نشان به جهان با نشان تويى\r\nتو زادگاهِ كورشى و مهدِ داريوش * زنجيرِ عدلِ خسروِ نوشيروان تويى\r\nاى بىكرانه كشورِ پهناورِ كهن ! * فرمانرواىِ بىبَدَلِ باستان تويى\r\nشهنامه را به نام تو فردوسى آفريد * آيينه‌دارِ فرّو شكوه كيان تويى\r\nسِحرِ « 4 » كلام سعدى والاسخن ، ز توست * جادوى شعر حافظِ شيرين‌زبان تويى \r\n\r\n\r\n","description":"","footnote":"\r\n( 1 ) - پيشوند « دُژ » به معنى بد و زشت است كه بر سر كلمات ديگر مىآيد . ( دُژآهنگ : بدآهنگ )\r\n( 2 ) - تمثيل : مثال آوردن و تشبيه كردن يا داستانى را به عنوان مثال بيان كردن .\r\n( 3 ) - نژاده : كسى كه داراى نژاد و اصالت خوب باشد .\r\n( 4 ) - سِحر كلام : هنرنمايى در گزينش واژه و انتخاب بهترين كلمات و واژگان و نغز گفتارى و شيوايى در سخن و كار شگفت و حيرت‌انگيز كه آلوده به نيرنگ نباشد . « سحر حلال » هم همين معانى را مىدهد و براى شاعر يا نويسنده‌اى كه توانا و چيره‌سخن و شيرين‌گفتار باشد ، به كار مىرود .\r\n","page_name":" 313 ","page_number":313},
  {"content":"\r\n\r\n آواى چنگ زهره ، نشاطى نياورد * هرجا به قول يا به غزل نغمه‌خوان تويى\r\nخاك رهت به ديدهء جان همچو توتياست « 1 » * خلد برين تو هستى و رشكِ جنان تويى\r\nراز تداومت « 2 » به جهان شاهكار توست * نقش‌آفرين قُقنس « 3 » آذرنشان تويى\r\nاز روزگار ديروز دوران دور تر * نوروز باستان و كهن مهرگان تويى\r\nتا بحر و بر مجاور و همسايه تواند * در چشم گوهرى « 4 » گهر بحر و كان تويى\r\nآب حيات و چشمه حيوان درون توست * زين روى تا به روزِ پسين جاودان تويى\r\nمام وطن به عشق تو سوگند مىخورم * والاترين حماسه و جانِ جهان تويى \r\n\r\nبينا و نابينا\r\n گفت بينايى به نابيناى پير * كاى شده در دام تاريكى اسير\r\nروز روشن بر سر چَه مىروى * راه را گم بىره مىروى\r\nپاى ناگه مىزنى بر سنگ‌ها * بىخبر مستىِ ز راز رنگ‌ها\r\nمىگذارى دست بر دايور ما * مىفزايى بر غم و آزار ما\r\nعمر را در تيرگىها باختى * روز و شب را هيچ‌گه نشناختى\r\nبا پزشكى درد خود را بازگوى * نور چشم تار خود را بازجوى\r\nتا ز دنياى سياهى وارهى * در جهان روشنايى پا نهى\r\nپير روشندل بگفت : اى ديده‌ور * از درون من نگشتى باخبر\r\nدر درون من به غير از نور نيست * ماه و خورشيد از سرشتم دور نيست\r\nروشنىها ديده‌ام در شام تار * روشنم از خويشتن ، خورشيدوار\r\nازچه‌رو روز مرا خواندى سياه ؟ * سينه‌ام آكنده از مهر است و ماه \r\n\r\n\r\n","description":"","footnote":"\r\n( 1 ) - توتيا : سرمه ، از داروهاى چشم بوده و براى تقويت باصره به كار مىرفته است .\r\n( 2 ) - تداوم : ادامه دادن استمرار داشتن .\r\n( 3 ) - تداوم : ادامه دادن استمرار داشتن .\r\n( 4 ) - ققنس ( ققنوس ) : مرغ افسانه‌اى كه عمرى دراز داشته و از منقار خود صداهاى شگفت‌آور و خوشى برمىآورده و در هنگام مرگ مقدارى هيزم و چوب خشك جمع مىكرده و آن‌قدر بال‌وپر مىزده تا آنها آتش بگيرد . درحالىكه خود مىسوخت ، تخمى مىنهاد كه از آن ققنس ديگرى متولد مىشد .\r\n","page_name":" 314 ","page_number":314},
  {"content":"\r\n\r\n روز و شب در چشم من يكسان بود * دل‌فروز و روشن و تابان بود\r\nچون تو بستى ديدگان را بهر خواب * من فرو رفتم ميان آفتاب\r\nگرچه رفتم در ميان سنگ و گِل * كهكشان را ديده‌ام اى تيره‌دل\r\nور نگشتم آشنا با رنگ‌ها * دورم از ناپاكى و نيرنگ‌ها\r\nگر گرفتم دست بر ديوار تو * كى شدم در زندگى سربار تو ؟\r\nگرچه گه‌گاهى رخ از ره تافتم * ره به عرش كبريايى يافتم\r\nاين عصا جز رابطى با خاك نيست * گر بگيرند از كف آن را ، باك نيست\r\nاز پزشكان خواستم درمان ، چه سود ؟ * درد مادرزاد را درمان نبود\r\nاين زمان از چشم تارم غافلم * چون‌كه از خود روشن و روشن‌دلم\r\nنيستم از ديدهء تارم خجل * زان كه بينم جمله را با چشم دل \r\n\r\nدربارهء پروين اعتصامى\r\n اختر چرخ ادب ، اى پروين ! * شعرت از نام تو بگرفت آذين\r\nاى ز تو جان سخن شورانگيز * وى ز تو ملك ادب عطرآگين\r\nاز چه خفتى به دل خاك سياه ؟ * شاه‌باز سخنى ، سدره‌نشين\r\nدوستان از دل‌وجان ياد تواند * اى تو با شعر و ادب يار و معين\r\nنه تو تنها غم و تلخى ديدى * بس خردمند به گيتيست غمين\r\nزادن و زيستن و زان پس مرگ * دهر را بوده از آغاز آيين\r\nتا جهان بوده بشر بوده چنان * تا بشر مست جهان است چنين\r\nگردش چرخ كبود است همان * روش گيتى پير است همين\r\nگر بدين دير دودر درنگريم * مرگ باشد همه‌كس را به كمين\r\nچون رسد جاى گريزى نبود * چاره‌اى نيست به غير از تمكين\r\nآفرين بر تو و بر شعر تو باد * اى بر افلاك سخن چون شاهين\r\nمست ديوان تو در چشم خرد * همچو گلشن به مه فروردين \r\n\r\n","description":"","footnote":"","page_name":" 315 ","page_number":315},
  {"content":"\r\n\r\n يك طرف نرگس و نيلوفر مست * يك طرف سوسن و ياس و نسرين\r\nجان‌فزاتر بود از صبح بهار * نشئه‌زاتر ، ز شراب نوشين\r\nشعر تو كز دل‌وجان مايه گرفت * دل‌نشين است و روان و شيرين\r\nواژگانت همه سنجيده و نغز * كلكِ اعجاز گرت زبده گزين\r\nشيوهء سعدى و ناصر خسرو * گشته با شعر و سرود تو عجين\r\nعشق و عرفان و جهان‌بينى و پند * مست در شعر تو چون درّ ثمين\r\nسخنانت به روانى چون آب * وز صلابت چو حصار رويين\r\nفكر و احساس لطيف تو سرود * شرح اندوه فقير و مسكين\r\nبا سرود و سخن و شعرت ترت * داده‌اى غم‌زدگان را تسكين\r\nديده‌اى محضر دانا پدرى * بخرد و ديده‌ور و روشن‌بين\r\nشعرهايت چو بياراست به طبع * در مجلات گرانقدر و وزين\r\nبانگ برخاست كه پروين مرد است * نيست گفتار زن اين‌گونه متين\r\nتو به زن بودن خود باليدى * اى به ديهيم ادب همچو نگين\r\nتا مه و مهر بتابد به سپهر * عقد پروين تو بتابى به زمين\r\nسى واندى چو گذشت از عمرت * پر گشودى سوى فردوس برين\r\nزود رفتى ز گلستان ادب * تو چو گل بودى و گيتى گلچين\r\nاى دريغا ! كه در آغاز بهار * جاى گُل كرده‌اى از گِل بالين\r\nروح تابنده و پاكت به بهشت * هست با نور خداوند قرين \r\n\r\nدرد تنهايى\r\n ميان جمع چه سخت است درد تنهايى * چو غنچه بسته فرو لب ، ز بىهم‌آوايى\r\nسخن چو سست بود ، ناشنيدنش خوش‌تر * هرآن صدف نبود درخور گهرزايى\r\nچه جمع‌ها كه در آن است اهل دل تنها * بس انجمن كه در آن نيست شور و شيدايى\r\nچه گفته‌ها كه ندارد نشان ز فكر و خرد * چه ديده‌ها كه در آن نيست نور بينايى \r\n\r\n","description":"","footnote":"","page_name":" 316 ","page_number":316},
  {"content":"\r\n\r\n نه هر سخنور و گوينده‌ايست دانشمند * نه هست هر سخنى در كمال شيوايى\r\nبه هر دلى ندمد تور جاودانهء عشق * ز جان تيره نتابد فروغ دانايى\r\nچه جلوه‌ها كه بود محض خود نماياندن * چه بزم‌ها كه بود از پى خودآرايى\r\nنه هركسى كه سخن گفت ، اهل گفتار است * نه چشم كور شناسد رموز زيبايى\r\nنه هر پرنده و مرغى كه باز كرد دهان * بُود شكرشكن و درخور شكرخايى\r\nنه هركسى كه دلى داشت ، اهل دل باشد * نه هركسى كه نهد لب به نى ، بود نايى \r\n\r\nسروش حماسه‌ها\r\nفردوسى بزرگ\r\nابَرمردِ روزگار\r\nنامت هماره مايهء نام‌آورى بود\r\nشعرت ستون شعر و زبان دَرى بود\r\nشهنامه كارنامهء خودباورى بود\r\nنورى كه تافت از تو به ايران باستان ، در هر زمانه مشعل روشنگرى بود\r\nبيش از هزار سال گذشت و تو همچنان ، بر اوجِ قلّه‌هاى سخن ايستاده‌اى\r\nاى فرخجسته شاعر شعرِ حماسه‌ها\r\nبا شورِ شعر خويش\r\nتا هفت گنبد فلك آواز داده‌اى\r\nبر بال شاهنامه كه سيمرغ قاف‌هاست\r\nجان را به عرش برده و پرواز داده‌اى\r\nكو ويژه واژه‌اى كه ستايم تو را بدان ؟\r\nاى جاودانه مرد ، و اى پرچمِ نبرد\r\nسى سالِ پرثمر\r\nسى سالِ پىسپر\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nپيگير و دم‌به‌دم\r\nبا قدرتِ قلم\r\nبا عشقِ آتشين\r\nآگاه و ژرف‌بين\r\nتاريخ پرشكوه و غرور گذشته را\r\nاز ديگران ستانده به ما باز داده‌اى\r\nكاخ بلند نظمِ تو تا روز رستخيز ، بىگفته از عزيزترين يادگارهاست\r\nآن گوهرِ مراد كه شهنامه خواندىاش\r\nگنجينهء گزيده‌ترين ماندگارهاست\r\nشعر حماسىات كه پر است از غرور و شور\r\nوالاترين سرودِ كهن روزگارهاست\r\nچون با فروغِ عشق و توانايى خرد ، بر شعر جاودان قرون و هزاره‌ها\r\nپيغمبرانه جلوهِ اعجاز داده‌اى .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\nتوليت ( 1357 )\r\nسيد على اصغر توليت در سال 1357 هجرى شمسى در شهر كاشان در خانواده‌اى مذهبى ديده به جهان گشود . پدرش سيد محمّد على توليت ، از فرهنگيان بنام مىباشد و نياكانش نيز در زمرهء علما و روحانيون آن سامان بوده‌اند .\r\nتوليت پس از تحصيلات ابتدايى ، دورهء متوسّطه را پى گرفت و به اخذ مدرك ديپلم توفيق يافت و چون از قريحه و ذوق شاعرى برخوردار بود ، در سال 1371 از استاد خود احمد فرهنگ ، دبير دبيرستان‌ها ، فنون شعر و رموز آن را فراگرفت و در همين سال با شادروان شاعر گرانقدر محمّد وارسته ، آشنا شد و از محضر او كسب فيض كرد و صناعات شعرى را آموخت و چون تحت تأثير همين شاعر قرار گرفت ، وى نيز از سبك هندى پيروى كرد و نيز وسيلهء همين شاعر به عضويّت انجمن‌هاى ادبى صبا و كليم درآمد و از محضر اساتيد شعر اين دو انجمن بهره‌مند شد .\r\n\r\nوقتى شب آمد\r\n ديشب دلم دوباره به يادت نوا گرفت * در سوگ رفتن تو نشست و عزا گرفت\r\nحرفِ سياهىِ سرِ زلف تو سبز شد * وقتى شب آمد و همه جا را فراگرفت\r\nحيرت نصيب زردى رنگم مشو كه اشك * روى مرا ز خون جگر در حنا گرفت\r\nبىبوس و بىكنار ، وصالى ، ولى خدا * اين را هم از من و تو ندانم چرا گرفت\r\nآزاده آنكه گشت اسير كمند عشق * دلداده آنكه راه بلا پيش پا گرفت \r\n\r\n","description":"","footnote":"","page_name":" 319 ","page_number":319},
  {"content":"\r\n\r\n در سينه ناله مىزد و از ديده مىگريست * ديشب دلم دوباره به يادت نوا گرفت \r\n\r\nسرور خوبان\r\n مىبرد بس‌كه حسد بر رخ دلبر گل سرخ * مىخورد خون دل از خوان مقدّر گل سرخ\r\nسرگران ، سرو بود با گل بىخار ، ولى * تويى آن سرو كه آويخته بر سر گل سرخ\r\nچه عجب كز لب سرخ تو برآيد خط سبز * تا شكوفا شود از غنچهء اخضر گل سرخ\r\nدلبرا ! تا ز شكر خند لبانت دم زد * صورتش سرخ شد از سيلى مرمر گل سرخ\r\nبا همه بوى خوش اى سرور خوبان جهان * نيست چون نافه زلفِ تو معطّر گل سرخ\r\nباد ، ايمن ز خس و خار مصيبت همه عمر * پسرى گر بزند بر سر ما در گل سرخ\r\n« توليت » گلشن گيتى نبود جاى رفاه * ژاله را گرچه دهد بسترى از پَر گل سرخ \r\n\r\nوسعت شب\r\n آتش زبانه دارد ، در جان من هنوز * سرد است اگرچه با من ، جانان من هنوز\r\nتشبيه كرده بودم ، روى تو را به ماه * قهر است با من و شعر ، وجدان من هنوز\r\nمفهوم خنده‌ها را حس مىكنم ، ولى * عادت به گريه دارد ، چشمان من هنوز\r\nشب وسعتى ندارد ، وقتى كه صبح نيز * پر باشد از ستاره ، دامان من هنوز\r\nگرماى شعر من خود باشد گواه آن * كآتش زبانه دارد در جان من هنوز « 1 » \r\n\r\nليلىوش\r\n اى خوش آن نرگس مستى كه خارم آرد * هوشم از سر ببرد باده‌گسارم آرد\r\nبىقرارم كه صبا نافه‌گشا وقت سحر * بوى از طرّهء مشكين نگارم آرد\r\nدارم امّيد كه آن سرو سهى ، ليلىوش * بيد مجنون شود و سر به كنارم آرد\r\nآه از آن خسرو خوبان كه در اين برزن و بام * جان شيرين به لب آمد كه گذارم آرد\r\n« توليت » شوقِ ز جا كندن سنگِ غم هجر * سيل اشك از مژه چون ابر بهارم آرد \r\n\r\n\r\n","description":"","footnote":"\r\n( 1 ) - وزن شعر : مستفعلن فعولن مستعفلن فعول .\r\n","page_name":" 320 ","page_number":320},
  {"content":"\r\n\r\n\r\nهواى دوست\r\n ما رقص‌كنان هستيم ، از سازِ رباب عشق * ديوانهء سرمستيم ، از بادهء ناب عشق\r\nهوشيارتر از هركس ، سرمستِ مىِ عشقيم * بيدارتر از هركس ، هستيم به خواب عشق\r\nهركس كه هواى دوست چون ما به سرش افتاد * مانند حباب ، آخر ، شد خانه‌خراب عشق\r\nاى ماه كمان ابرو ! افزون ز كواكب شد * جمعى كه تو كردى صيد ، با تير شهاب عشق\r\nبس خام كه ما ديديم چون « توليت » محزون * بر آتش سودا رفت ، تا گشت كباب عشق \r\n\r\nرشتهء مهر\r\n اين چه عهديست كه با ما بستى * بستى و با دگران پيوستى\r\nنه به آن جلوه كه با غير تو راست * نه به اين عهد كه با ما بستى\r\nبا رقيبان گره محكم كردى * رشتهء مهر ز ما بگسستى\r\nمستى آن را كه نگاهت با اوست * هستى آن را كه تو با او هستى\r\nوعده اين‌بار هم از وقت گذشت * اين چه عهديست كه با ما بستى \r\n\r\nدر رثاى شهيد معطّرى\r\n فغان كه ديده فروبست از جهان خورشيد * به پردهء شب تاريك شد نهان خورشيد\r\nسپهر ، جامهء خود را به نيل ماتم زد * چو كرد در شفق خون غروب آن خورشيد\r\nفتاد بر دل مه داغ از اين مصيبت سخت * گريست از غم آن يار مهربان خورشيد\r\nهزار مرتبه با جان و دل ز پرتو مهر * به خاك مدفن او مىكشد زبان خورشيد\r\nدلش به حال يتيمان او چنان سوزد * كه سازد از مژده صد جوى خون روان خورشيد\r\nسپهر ديده به دامن هزار ريخت * نهان شبى كه شد از ديده همچنان خورشيد\r\nهزار شعلهء غم از دلش زبانه كشد * ز بس‌كه داغ تو در دل كند نهان خورشيد\r\nشبى كه خصم به جان تو كينه مىورزيد * گرفت پرتو مهر خود از جهان خورشيد\r\nنثار روح تو ، مَه ، نقره مىكند خيرات * به روى خاك تو ريزد زر از بنان خورشيد \r\n\r\n","description":"","footnote":"","page_name":" 321 ","page_number":321},
  {"content":"\r\n\r\n غروب گشت و شفق شد پديد و دانستم * كه در عزاى تو گرديده خون‌فشان خورشيد\r\nمعطّرى ! به مزارت نگاه حسرت ماست * چنان‌كه نور بتابد به گلستان خورشيد\r\nبه ياد اوست دل « توليت » چنان روشن * كه چون سپيده زند دم زَ مهر آن خورشيد « 1 » \r\n\r\nحاصل آه شب\r\n قلمى حسن تو تصوير نكرده‌ست هنوز * كس نگاهى به رُخت سير نكرده‌ست هنوز\r\nبه سر زلف تو سوگند ، دلم ديوانه‌ست * كه حذر زين غل و زنجير نكرده‌ست هنوز\r\nحاصل آه شبم شعلهء مهر است ، ولى * در دل سرد تو تأثير نكرده‌ست هنوز\r\nجان من گر به لب از شوق وصالت نرسيد * بد به دل راه مده ! دير نكرده‌ست هنوز\r\nاخم با من مكن اين‌قدر ، كه با اين دل زخم * كار ابروى تو شمشير نكرده‌ست هنوز\r\nاشك من سرخ شد و چهرهء من زرد ، ولى * رنگ نيرنگ تو تغيير نكرده‌ست هنوز\r\nعلتش « توليت » آشفتگى آن گيسوست * گر كسى خواب تو تعبير نكرده‌ست هنوز \r\n\r\nكلستان وصال\r\n با مَنَت اى بىوفا انديشهء يارى نبود * دل ز من بردى ، ولى اين رسم دلدارى نبود\r\nخواستى ما را بيازارى ، و إلّا پيش از اين * با رقيبان نظربازت سر يارى نبود\r\nهركسى برد از گلستان وصالت بهره‌اى * قسمت ما اى گل رعنا به‌جز خوارى نبود\r\nمردم چشمم جا آغشته با خون بود اگر * شيوهء چشم سياهت مردم‌آزارى نبود\r\n« توليت » دانستى آن دلبر نمىآيد به خواب * ور نه از شب تا سحر كار تو بيدارى نبود \r\n\r\n\r\n","description":"","footnote":"\r\n( 1 ) - دهد به جمع يتيمان ز مهر دلگرمى . . . كند نوازش اينام با بنان خورشيد\r\n","page_name":" 322 ","page_number":322},
  {"content":"\r\n\r\n\r\nتونه‌اى ( 1349 )\r\nمجتبى تونه‌اى ، فرزند عبّاس ، در سال 1349 هجرى شمسى در شهر قم پا به عرصهء حيات گذاشت ، تحصيلات ابتدايى و دورهء متوسّطه را در زادگاهش به پاى برد و به اخذ مدرك ديپلم توفيق يافت ، ازآن‌پس براى ادامهء تحصيل وارد حوزهء علميه همان شهر شد و به تحصيل علوم قديمه پرداخت و هم‌اكنون نيز دورهء خارج را مىگذارند .\r\nتونه‌اى از سال 1366 به شعر و شاعرى روى آورد و نخستين شعرى كه سرود درباره مرگ مادرش بود كه در آن تأثّرات و تألّمات روحى خود را از اين واقعه بيان داشت و همين انگيزه او را به وادى شعر كشاند و به تدريج با مطالعه در آثار شاعران برگزيده و برخوردارى از برخى از اساتيد شعر و ادب شعرش رونق يافت و به شكوفايى رسيد .\r\nتونه‌اى در انواع قالب‌هاى شعر كلاسيك شعر سرود و حتّى در زمينهء شعر نو نيز طبع‌آزمايى كرد ، امّا از ميان انواع شعر به سرودن غزل بيشتر رغبت نشان مىدهد و در اين رهگذر نشان داده است كه از استعداد و قريحهء سرشارى برخوردار مىباشد .\r\nتونه‌اى چندى مسئوليت صفحهء ادبى هفته‌نامهء بعثت را به عهده داشت و اكنون نيز از اعضاى شوراى شعر حرم شهرستان قم ، وابسته به ادارهء ارشاد و فرهنگ اسلامى مىباشد و جلسات انجمن ادبى حرم را اداره مىكند . و با روزنامه قم امروز همكارى نزديك دارد .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n\r\nبوى پاييز\r\n بىتو هر شب مىنشينم در كنار خويشتن * اشك مىريزم به حال روزگار خويشتن\r\nسخت دلتنگم ازاين‌پس كوچه‌هاى روزگار * دوست دارم زندگى را در حصار خويشتن\r\nبىتو من هم ناگهان آهنگ رفتن مىكنم * مىگذارم غم بماند يادگار خويشتن \r\n*\r\n بىتو در كُنج اتاق خانه ، خلوت مىكنم * اشك مىريزم به حالِ روزگار خويشتن \r\n\r\nدر حوالى عشق\r\n شكستى شده‌ام - ها - برس به فريادم * و بىتو سست شده‌ست اى عزيز بنيادم\r\nبه التفات كسى دل نداده‌ام هرگز * همين‌كه گاه‌به‌گاهى تو مىكنى يادم\r\nشبى به خانهء ما سر بزن گناه كه نيست * ببين كه در غم عشقت چقدر فرهادم\r\nگناه چشم سياه تو بود ، اى شيرين ! * كه در حوالى عشقت به دام افتادم\r\nهميشه نام تو در ذهن شعرهاى من است * و گرنه دفتر خود را به باد مىدادم \r\n\r\nپاييز درد\r\n بهار بىتو مرا چون خزانى از درداست * فضاى كوچهء دلتنگ خاطرم سرد است\r\nهميشه بىتو دلم هاىهاى غم دارد * و برگ‌برگ درختان باورم زرد است\r\nدل غريب من - آن ساقه شكستهء عشق - * پس از تو با غم غربت چه خوب خو كرده است\r\nكجاست دست تو تا رام سازد اين دل را * دلى كه بعد تو بىآشيان و ولگرد است\r\nتمام زندگى من فداى چشمانت * بيا كنار دلم روزگار نامرد است \r\n*\r\n اگرچه قلب من از عشق مىتپد ، امّا * سرود زندگى بىتو بودنم درد است \r\n\r\n","description":"","footnote":"","page_name":" 324 ","page_number":324},
  {"content":"\r\n\r\n\r\nغربت انسان\r\n بايد براى غربت انسان گريستن * بر سفره‌هاى منتظر نان گريستن\r\nبايد به حالِ مردم نامهربان شهر * مانند ابر در شبِ باران گريستن\r\nبايد براى اين همه بُغضى كه در گلوست * شب را بهانه كردن و پنهان گريستن \r\n*\r\n در روزگار وحشت و تشويش و اضطراب * بايد براى غربت انسان گريستن \r\n\r\nفتنه‌خيز\r\n تا چشم‌هاى فتنه‌خيزت را ز هم وا مىكنى * خورشيد را در آسمان شهر رسوا مىكنى\r\nوقتى نسيم خنده‌ات بر دشتِ جانم مىوزد * خود را ميان اين دلِ آشفته‌ام جا مىكنى\r\nچنديست خوبِ نازنين ! خورشيد شبهاى زمين * با اين دلِ يك‌لاقبا ، امروز و فردا مىكنى\r\nبايد بپوشى چهره را ، ور نه تو با اين دلبرى * صد فتنه در هر گوشه‌اى از شهر بر پا مىكنى\r\nتنها نه دل بُردى ز من ، اى پرنيان خوش‌سخن * يك آسمان پروانه را غرق تماشا مىكنى \r\n\r\nسبوى چشم‌هات\r\n مىنشينم روبه‌رويت ، روبه‌روى چشم‌هات * مىسپارم دل به آهنگ نكوى چشم‌هات\r\nجرعه‌نوش ساغر ميخانهء چشم توام * پُر كن اين جام دلم را از سبوى چشم‌هات\r\nمىنشينم در نگاه روشنت زُل مىزنم * تا بگيرم رنگ و بو از آبروى چشم‌هات\r\nيك جهان پروانه ، وقتى پلك مىبندى عزيز ! * جاى مىگيرند مشتاقانه روى چشم‌هات\r\nشيوهء چشم تو را دارد تمام شعرهام * اين غزل هم شد اسير رنگ و بوى چشم‌هات\r\nتا تمام لحظه‌هايم شعر باشند و شراب * مىنشينم روبه‌رويت ، روبه‌روى چشم‌هات \r\n\r\nانتظار\r\n بىتو چه سخت مىگذرد روزگار من * « خود را به من نشان بده آيينه‌وار من »\r\nاى آفتاب ! خيره به راهت نشسته‌ام * رحمى به حال ديدهء چشم انتظار من \r\n\r\n","description":"","footnote":"","page_name":" 325 ","page_number":325},
  {"content":"\r\n\r\n هر شب براى آمدنت گريه مىكنند * سجّاده و دو ديدهء شب زنده دارد من\r\nامّيد بسته‌ام كه مىآيى و مىكَشى * دستى بر اين دل ، اين دل امّيدوار من\r\nدل را براى آمدنت فرش كرده‌ام * بشتاب ! اى اميد دل بىقرار من\r\nدست دعا و اشك و نيازِ ظهور تو * كى مستجاب مىشود اين انتظار من ؟ \r\n\r\nمسافر دريا\r\n از چيست اينكه با دل من تا نمىكنى ؟ ! * يادى از اين غريبهء تنها نمىكنى\r\nتو ناخداى كشتىِ خوشبختىِ منى * دل را چرا مسافر دريا نمىكنى ؟ !\r\nپاييز شد تمام دلم ، مهربان من ! * آيا مرا دوباره شكوفا نمىكنى ؟ !\r\nچنديست با نگاه نوازشگرت مرا * از دوردست عشق تماشا نمىكنى \r\n*\r\n در حسرت نگاه تو يك‌ذرّه شد دلم * اين باغ را به روى دلم وا نمىكنى ؟ ! \r\n\r\nهنگامهء كوچ\r\n امشب به آتش مىكشم خود را * امشب كه سرشار از غم و دردم\r\nيك‌عمر راه رفته را امشب * بايد ميان شعله برگردم \r\n*\r\n امشب تمام دردهايم را * در سينه پنهان مىكنم شايد\r\nشايد كه گُر گيرد تمام من * آتش بگيرد اين دل سردم \r\n*\r\n اى عشق ! يارى كن مرا امشب * امشب كه سرشار از غم و دردم\r\nتنها تو را كم دارم و ، دارم * دنبال دستان تو مىگردم \r\n*\r\n امشب به آتش مىكشم خود را * امشب كه شب مانده‌ست و ديگر هيچ \r\n\r\n","description":"","footnote":"","page_name":" 326 ","page_number":326},
  {"content":"\r\n\r\n پحسّ مىكنم هنگامهء كوچ است * با دردهاى شعله پروردم . . . \r\n\r\nيك شب بارانى\r\n كم‌كم دلم نصيب فراموشى * كم‌كم دلم روانهء ويرانيست\r\nبايد اسير خلوت خود باشم * وقتى زمانه رنگ پريشانيست \r\n*\r\n يك شعله از نگاه تو را بايد * فانوس راه خويش نگه دارم\r\nوقت كه جاده مبهم و تاريك است * وقتى هواى حادثه توفانيست \r\n*\r\n تقويم چشم‌هاى تو خورشيدى * دنيا بدون چشم تو تاريك است\r\nهر چهار فصل زندگىام امّا * حيران كوچه‌هاى زمستانيست \r\n*\r\n بُغضى غريب آمده تا امشب * همسايهء هميشهء من باشد\r\nاى خوب ! شانه‌هاى عزيزت كو ؟ ! * امشب نويد يك شب بارانيست \r\n*\r\n بايد براى اين دل آشوبم * يك پنجره به سمت تو بگشايم\r\nوقتى كه روبه‌رو همه ديوار است * وقتى كه قلب‌ها همه سيمانيست \r\n*\r\n عمريست زير سقف كبود شهر * با مردمان فاصله خو كردم\r\nبايد كه كوله‌بار سفر را بست * هم‌صحبتى براى من اينجا نيست \r\n\r\nيلدا\r\nهر بامداد\r\nخورشيد از چشم‌هاى تو برمىخيزد\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nو غروب\r\nبر شناه‌هاى من مىريزد\r\nامشب را بدون چشم‌هايت ؟ !\r\nچه يلدايى ؟ !\r\n\r\nكوچ\r\nشب\r\nاز كوچه گذشت\r\nو پرستوها\r\nاز كوچ بازگشتند\r\nو من هنوز دست‌هاى كريم تو را مىجويم\r\nاى خوب !\r\nاى تمامت دنيايى !\r\nبىقرارىام را\r\nسر به ديوار نهاده‌ام\r\nبيا !\r\nبيا كه كبوتران\r\nانتهاى مرا پيش‌بينى كرده‌اند .\r\n\r\nآرزوى قشنگ\r\nمىخواهم سبز بايستم\r\nچنان درختان\r\nو سرخ بميرم\r\nچنان‌كه شهيدان\r\nآرى\r\nچه سرگذشت قشنگى است\r\nسبز\r\nسرخ . . .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\n[ ث 
  ]\r\n\r\nثابت ( 1299 )\r\nمحمد ثابت فرزند على در سال 1299 هجرى خورشيدى در شهر تاريخى همدان در خانواده‌اى مذهبى پا به عرصه حيات گذاشت ، در هفت‌سالگى به مكتب رفت و خواندن و نوشتن آموخت و مىگويد : « مكتب‌دارى كه در آن درس مىخواندم ميرزايى بود بنام بولهى كه از قريحهء شاعرى برخوردار بود و سالها بعد ديوان اشعارش بنام ديوان بولهى به چاپ رسيد .\r\nمحمد ثابت ده‌ساله بود كه پدر خود را از دست داد و سرپرستى او و دو برادر و يك خواهر را مادر به عهده گرفت ، فقر مالى باعث گرديد كه رشته تحصيل را رها كند و راهى بازار كار شود و مىگويد : « من كوچك‌ترين فرزند خانواده بودم برادرانم يكيشان شغل آزاد داشت و ديگرى براى خود كارگاه ميكانيكى داير كرده بود و من نيز پس از خدمت سربازى در كارگاه برادرم بشغل ميكانيكى پرداختم » .\r\nثابت در بيست و هفت‌سالگى ازدواج كرد و ثمرهء آن چهار پسر و دو دختر بود كه همگى تحصيلات عاليه و دانشگاهى دارند فرزند بزرگش مهندس منوچهر ثابت در اثر سانحه اتومبيل در جادهء مرزن‌آباد چالوس جان خود را از دست داد .\r\nثابت درباره شعر و شاعرى خود مىگويد « در آغاز جوانى به علت علاقه و دلبستگى به شعر و ادب داشتم به انجمن‌هاى ادبى همدان مىرفتم بخصوص انجمن ادبى مفتون همدانى شركتى مستمر داشتم و از محضر و پيش‌كسوتان ديگر كسب فيض مىكردم و پس از آنكه فرزندانم براى تحصيلات دانشگاهى به تهران رفتند من نيز ناگزير زادگاهم را ترك كرده به تهران آمدم و سالهاست كه در اين شهر سكونت دارم و بيشتر انجمن‌هاى ادبى شركت مىكنم » .\r\nثابت در سرودن انواع شعر قالب غزل را براى شعر خود برگزيده است .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\nترسيم خيال\r\n فداى گردش چشمت شوم اميد دلم * كه با نگاه تو پيوند خورده آب و گلم\r\nنگاه ملتمس را دمى پذيرا باش * به نيشخند مكن بيش از اين خز خود خجلم\r\nگشوده دام بلا رشته محبت تو * به جان دوست كه اين رشته را نمىگسلم\r\nخيال روى تو ترسيم مىنمودم دوش * رسيد بر شكن زلف ناله كرد قلم\r\nاشارت از تو و تسليم جان و تن از من * بيازماى در اين وهله گفته و عملم\r\nتو در خيال جدايى و من اميد وصال * ز بخت خويش و ز پايان كار منفعلم\r\nبه آتشى كه فكندى بدل ز بيم و اميد * به بزم خوف و رجايت چو شمع مشتعلم\r\nمن و رسيده بكام و مراد خو هيهات * كه خود به امر قضا نامراد از ازلم\r\nبيا عزيزترين مونس دل « ثابت » * گرفته از تو معانى چكامه و غزلم \r\n\r\nبىقرار\r\n به ياد روى تو امشب دلم بهانه گرفت * به بهانه باز پى گريهء شبانه گرفت\r\nدوباره آتش عشقت به جان شرر افكند * دوباره تير غمت قلب من نشانه گرفت\r\nبيا بيا كه دگر تاب انتظار نماند * بيا بيا كه مرا شور عاشقانه گرفت\r\nگلى كه بود مرا مايهء نشاط و اميد * خزان حادثه و گردش زمانه گرفت\r\nاز آن زمان كه برفتى و ترك من كردى * غمت بر سينهء سوزانم آشيانه گرفت\r\nگمان مدار كه باور كنم جدايى را * كه مرغ دل هب هواى تو آب و دانه گرفت\r\nمتاع عشق تو ، سودا نمىكنم هرگز * كه تار زلف تو دندانه‌هاى شانه گرفت\r\nنياز من شود افزون ، تو هرچه ناز كنى * اميد وصل ، افق‌هاى بيكرانه گرفت\r\nچه جرم داشته « ثابت » چنين به امر قضا * فلك سراسر عمرش به تازيانه گرفت \r\n\r\n","description":"","footnote":"","page_name":" 330 ","page_number":330},
  {"content":"\r\n\r\n\r\nتأسف بر گذشته\r\n افسوس كه در عمر دلى شاد نكرديم * از عاقبت كار دمى ياد نكرديم\r\nدستى به سر طفل يتيمى نكشيديم * از بند ندامت يكى آزاد نكرديم\r\nدر دام هوا و هوس خويش گرفتار * هيهات كه انديشهء صياد نكرديم\r\nبر مكنت و برسيم و زر خويش فزوديم * در اين راه زموم چه بيداد نكرديم\r\nاستاد ازل داد ما درس محبت * در عين توان مدرسه ايجاد نكرديم\r\nتزوير و ريا سايه فكندست ز بالا * ما هيچ تدبر پى بنياد نكرديم\r\nبس قصهء شيرين بشنيديم ولى حيف * ياد از كشش و كوشش فرهاد نكرديم\r\nشغل همگى اهل عمل ، واسطگى شد * در شيوهء توليد كس ارشاد نكرديم\r\n« ثابت » همه سهل است در اين معركه فكرى * بر پاسخ پرسشگر ميعاد نكرديم \r\n\r\nدايرهء عشق\r\n تا ديدهء من بر گل رخسار تو افتاد * مفتون شد و شيدا و گرفتار تو افتاد\r\nديوانه شدم ، مست شدم ، جامه دريدم * هركس كه مرا ديد خريدار تو افتاد\r\nتقصير دل غافل و هرجائى من بود * اين‌سان سبب گرمى بازار تو افتاد\r\nتنها نه من اين‌گونه گرفتار تو گشتم * هرجا كه شدى ، خلق گرفتار تو افتاد\r\nبا هركه ز اوصاف تو تعريف نموديم * بر دل هوس و حسرت ديدار تو افتاد\r\nهرجا كه روى جمله به دنبال تو باشند * شيداگى من علت آزار تو افتاد\r\nاى كاش كه رخساره ز اغيار بپوشى * اين مشكل من هست كه در كار تو افتاد\r\nخلق‌اند به دنبال تو و بس نگرانم * مقبول گر از عاشق بسيار تو افتاد\r\nدر دايرهء عشق تو من نقطهء « ثابت » * تا بودى من در خط پرگار تو افتاد \r\n\r\n","description":"","footnote":"","page_name":" 331 ","page_number":331},
  {"content":"\r\n\r\n\r\nشب مهتابى\r\n آن شب چه غوغا با دلم مهتاب مىكرد * چشم نبردى تن به تن با خواب مىكرد\r\nمهتاب آن شب با سخاوت نور مىريخت * هر نقطه تاريك را ردياب مىكرد\r\nدر خواب و بيدارى به سير ماجراها * يك دسته‌گل ديدم سفر با آب مىكرد\r\nناگه تجسم يافت معشوقى جفاكار * آن دسته‌گل رد كرده و پرتاب مىكرد\r\nغافل كه با اين كار خود آن خرمن گل * غرق وصال يار ديرين آب مىكرد\r\nآن عاشق مسكين ز فرط بىقرارى * هر ناظرى را خود به خود بىتاب مىكرد\r\nدر جاى ديگر مادرى با صوت لالا * آرام طفل كوچكش را خواب مىكرد\r\nجاى دگر دلداده‌اى در حال نجوا * بر پا سرود عشق‌هاى ناب مىكرد\r\nهر گوشه‌اى صاحبدلى با لعل نوشين * لب‌تشنگان را عشق سيراب مىكرد\r\nاز دور آهنگ اذان و صوت قرآن * شوق عبادت بر دل احباب مىكرد\r\nهمراه با شبنم نسيم صبحگاهى * گلهاى خواب‌آلوده را شاداب مىكرد\r\n« ثابت » كه خود غرق گنه در اين جهان بود * بهر شفاعت عشق را اسباب مىكرد \r\n\r\nدر جستجوى دوست\r\n در هوايت سر به كوه و دشت و صحرا مىزنم * هركجا گيرم سراغت ، سر بر آنجا مىزنم\r\nتا مگر گيرم نشان از موج و از طوفان ز تو * هرچه بادا باد من هم دل به دريا مىزنم\r\nخلق در خوابند و من تنهاى تنها تا سحر * با خيالت كوچه‌هاى شهر را پا مىزنم\r\nتا كه اندر پيش چشمانم بماند ماندگار * در ضميرم نقش آن روى دل‌آرا مىزنم\r\nنگسلد تا رشتهء اميدم از روز وصال * من گره امروز را دائم به فردا مىزنم\r\nنيمه‌شبها خواب از چشمم گريزان مىشود * قاب عكس خاطرات را به رؤيا مىزنم\r\nگر بگوئى جان بده تا روى بنمايم تو را * جان به كف آماده بر اين شرط معنا مىزنم\r\nگفت « ثابت » گروهى باشد مرا بر قرب دوست * خويش را در آب و آتش بىمحابا مىزنم \r\n\r\n","description":"","footnote":"","page_name":" 332 ","page_number":332},
  {"content":"\r\n\r\n\r\nدل غافل\r\n از آن دمى كه به مهپاره‌اى نظر كردم * خيال جمله خوبان ز سر بدر كردم\r\nبه راه تيره غمت دلبر يگانه من * ز جان گذشتم و خود سينه را سپر كردم\r\nبرانيم اگر از در نمىشوم نوميد * هزار بار اگر سعى بىثمر كردم\r\nتو در كنار من افسوس اى دل غافل * به جستجوى تو گرد جهان سفر كردم\r\nنگشت با تو ميسر كه راز دل گويم * حكايت غم خود با دم سحر كردم\r\nاگر نشد برسد دست من بدامن تو * غبار خاك رهت سرمه بصر كردم\r\nتو هرچه ناز كنى با جفاى خود با من * نياز خود به وفاى تو بيشتر كردم\r\nبگفته‌اند بدست آورى دلى هنر است * اگر دل تو بدست آورم هنر كردم\r\nچه حاجت است به ابراز سوز دل « ثابت » * به آب ديده من اين قصه مختصر كردم \r\n\r\nگوهر مراد\r\n اى گوهر مراد ، گل نوبهاريم * تا كى توئى نظاره‌گر اشك جاريم\r\nعاشق نبوده‌اى و ندانى چه مىكشم * چون بر تو نيست دغدغه از بىقراريم\r\nپروانه‌وار ميال تو كردم ، فنا شدم * در عشق خود حقير چرا مىشماريم\r\nچشم به وعده‌گاه بدر ماند تا سحر * حاصل ترا چه بود ز چشم انتظاريم\r\nدستم به دامنت چو گره خورد از نياز * با ناز خود به مرز جنون مىسپاريم\r\nدر نيمه‌راه عشق كه افتاده‌ام ز پا * شايد دهى بگوشه چشمى تو ياريم \r\n\r\n","description":"","footnote":"","page_name":" 333 ","page_number":333},
  {"content":"\r\n\r\n ترسم اگر جسارت از اين بيشتر كنم * از نزد خود برانى و تنها گذاريم\r\n« ثابت » وجود خويش به جانان چو هديه كرد * گفتا به لطف عشق تو از عقل عاريم \r\n\r\nخنده‌لب\r\n لبخند مليحى كه بر رخسار تو ديدم * از شوق به يكباره فزون گشت اميدم\r\nبر خنده چون آن غنچه لبهاى تو وا شد * با بوسه ميسر شود اين غنچه بچيدم ؟ ؟ ؟\r\nدنبال تو بودم همه جا كوچه به كوچه * هرجا كه شدى با بدن خسته دويدم\r\nتا منظر زيباى تو باشد به نظرگاه * چون مرغ هزارى سر هر شاخه پريدم\r\nهمواره شوى شاد بگوئى و بخندى * شايد كه به وصلت بدهد خنده نويدم\r\nگر بگذرى از راه وفا بر شب تارم * طالع شود از مهر رخت صبح سپيدم\r\nجز مهر و وفاى تو دگر هيچ نخواهم * غير از تو ز هر خاطره و خلق بريدم\r\nبا ياد تو تنها و غريبانه چه كردم * شب تا به سحر از غم هجرت چه كشيدم\r\n« ثابت » چه بود مقصد و مقصود تو را گفت * مقصود همان خنده به لب بود كه ديدم \r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nثابت ( 1316 )\r\nعلى ليمويى ، متخلّص به « ثابت » در سال 1316 هجرى شمسى در كرمانشاه از مادر زاد . پدرش مشهدى حسين ليمويى ، از پيشه‌وران معروف و خوشنام خيابان سپه ( مدرّس فعلى ) كرمانشاه است .\r\nليمويى تحصيلات ابتدايى را در دبستان رضوى و محمّديه و دورهء متوسّطه را در دبيرستان كزّارى زادگاهش به پايان رسانيد ، ازآن‌پس به استخدام ادارهء ثبت‌اسناد و املاك درآمد و پس از گذراندن يك دوره كلاس كارآموزى چهارده‌ماهه در تهران به كرمانشاه بازگشت و به خدمت اشتغال ورزيد و سال‌ها در پست‌هاى رياست ثبت قصر شيرين - اسلام‌آباد غرب - اجراى ثبت همدان ، ثبت شركت‌ها و بازرسى ثبت استان كرمانشاه انجام‌وظيفه كرد و آخرين سمت او رياست ثبت كرمانشاه بود و سرانجام پس از سى و پنج سال خدمت بازنشسته گرديد .\r\nثابت دربارهء پدر و شروع شاعرى خود چنين مىگويد : « پدرم بااين‌كه پيشه‌ور و از سواد كافى برخوردار نبود ، امّا از ذوق شعر بهره داشت . وقتى از سال‌هاى دور دربارهء مشروطه‌خواهان و مستبدّان سخن مىگفت ، اشاره كرد از هواداران سردار يار محمّد خان كرمانشاهى بوده و به همين مناسبت خانه و زندگىاش به وسيلهء هواداران سالار الدّوله به غارت رفته است ، در همين حال سر شوق مىآمد و اشعار و تك‌بيت‌هايى به مناسبت مىخواند و همين باعث گرديد اوّلين جرقّه‌ها را در ذهن مستعدّ و آماده‌ام به\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nوجود آورد و در من چون تنها فرزند ذكور خانواده بودم ، همه جا همراه پدر به مجالس و محافل مذهبى و عرفانى و خانقاه‌هاى كرمانشاه مىرفتم و خواندن اشعار نغز و زيبا را به‌وسيلهء مدّاحان ، انگيزهء سرودن شعر را در من تقويت مىكرد . »\r\nثابت شاعرى گوشه‌گير و منزوى است و بااين‌كه از استعداد و قريحهء شاعرى بهره دارد ، اما هيچ‌گاه داعيهء شاعرى نداشته و ندارد و خود را شاعر نمىداند . وى در انواع شعر كلاسيك و نو طبع‌آزمايى مىكند و در سرودن شعر به لهجهء شيرين كُردى كرمانشاهى توانايى دارد .\r\nثابت شاعرى گوشه‌گير و منزوى است و بااين‌كه از استعداد و قريحهء شاعرى بهره دارد ، امّا هيچ‌گاه داعيهء شاعرى نداشته و ندارد و خود را شاعرى نمىداند . وى در انواع شعر كلاسيك و نو طبع‌آزمايى مىكند و در سرودن شعر به لهجهء شيرين كُردى كرمانشاهى توانايى دارد .\r\n\r\nقسم\r\n هنوز عزيزى ، به مولا قسم * به عرش و زمين و ثريّا قسم\r\nهنوز پس از سال‌ها سوز و ساز * تورا دوست دارم به مولا قسم\r\nهنوز به ياد دو زلف توام * به شب‌هاى تاريك يلدا قسم\r\nهنوزم اسيرم به زنجير تو * به آن موى همچون چليپا قسم\r\nهنوزم رُخت در خيال من است * به ماه جهانتاب و زيبا قسم\r\nهنوزم اسير نگاه توام * به آن نرگس مست و شهلا قسم\r\nهنوزم نشستم به امّيد تو * به صبر جميل زليخا قسم\r\nهنوزم به دشت جنون مبتلا * به مجنون افتاده از پا قسم\r\nهنوزم چو يك سر و آزاده‌ام * به مولا به آن قد و بالا قسم \r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nجوياى حقّ\r\n اندك اندك عشق رويش در دل ما جا گرفت * اندك اندك كار عشق ما بسى بالا گرفت\r\nاندك اندك غوره شد انگور و آنگه باده شد * پس درون شيشه ، رنگ لالهء حمرا گرفت\r\nاندك اندك طفل چوپانى ز افراد قريش * شد پيمبر ، دين او سرتاسر دنيا گرفت\r\nاندك اندك كودكى ده‌ساله شد جوياى حقّ * از ثريّا تا ثُرى زير نگينش جا گرفت\r\nاندك اندك در دلم مهر علىّ تأثير كرد * پس وجودم را سراسر عشق آن مولا گرفت\r\nاندك اندك جانب ميخانه پايم باز شد * تا كه پير مىكشان دست من رسوا گرفت\r\nاندك اندك ريخت ساقى باده در پيمانه‌ام * تا كه مستم كرد و در مستى ز من امضا گرفت\r\nاندك اندك گشت « ثابت » محرم اسرار حقّ * بىسروپا را ببين كارش چسان بالا گرفت \r\n\r\nجام اهورايى\r\n مهمان توام اى دوست ، با حال خراب امشب * پر كن قدح ما را ، زان بادهء ناب امشب\r\nهرچند كه بيمارم ، چون بخت تو بيدارم * يك سينه صفا دارم ، با چشم پرآب امشب\r\nباز آى كه دلگيرم ، بىروى تو مىميرم * آرام نمىگيرم ، در بستر خواب امشب\r\nمُرديم ز دل تنگى ، اى دوست بزن چنگى * در عالم يكرنگى ، بر زلف رُباب امشب\r\nساقى بده صهبايم ، زان جام اهورايم * شايد كه بياسايم ، از دست عذاب امشب\r\nسرمست الستم كن ، پيمانه‌پرستم كن * ديوانه و مستم كن ، زان لعل مُذاب امشب\r\n« ثابت » بزن از مستى ، در عين زبردستى * نقشى دگر از هستى ، چون برق شهاب امشب \r\n\r\nشعبده‌باز\r\n مژده‌اى دل كه درِ ميكده باز است امشب * شب عيش و شب شعر و شب ساز است امشب\r\nباده نم‌نم ده و كم‌كم ده و پيوسته بده * شب قدر است و چو زلف تو دراز است امشب \r\n\r\n","description":"","footnote":"","page_name":" 337 ","page_number":337},
  {"content":"\r\n\r\n دختر رز به زنى خواهم و كابينش جان * تا ببينيم مر او را چه جهاز است امشب\r\nمست مست از مى عرفان چو شدى همّت خواه * وقت « قد قامت » و هنگام نماز است امشب\r\nغافل از چرخ نباشيد ، كس آگه نبود * كه چو در چنتهء اين شعبده باز است امشب\r\nناصح آگه نه‌اى از راز و نياز من و او * يار در ناز و دل من به نياز است امشب\r\nپير ما كز همه اسرار جهان آگاه است * كاش مىگفت كه در پرده چه راز است امشب\r\nشب چو از نيمه گذشت و همه درها بستند * « ثابتا » رو به در دوست كه باز است امشب \r\n\r\nيا پير مدد\r\n يا پير ! مدد كن ره ميخانه بگيرم * از جام حقيقت دوسه پيمانه بگيرم\r\nيا پير ! مدد ، تا كه زخم خانهء وحدت * جامى ز كف ساقى فرزانه بگيرم\r\nيا پير ! مدد ، تا به ره سخت خرابات * مردانه روم ساغر مستانه بگيرم\r\nيا پير ! مدد كن كه در اين وادى حيرت * تا دامن آن گوهر يك‌دانه بگيرم\r\nيا پير ! مدد ، تا كه به الطاف الهى * افسار دل سركش و ديوانه بگيرم\r\nيا پير ! مدد كن بزنم كوس انا الحقّ * بر دارِ فنا خنده‌زنان خانه بگيرم\r\nيا پير ! مدد كن نشوم زاهد خودبين * بر كف ز ريا سبحهء صددانه بگيرم\r\nيا پير ! مدد كن به ره كعبه مقصود * ديوانه روم حلقه چو ديوانه بگيرم\r\nيا پير ! مدد كن بگشا راه نجف را * تا قفل ضريح تو صميمانه بگيرم\r\nيا پير ! مدد كن كه من خسته چو « ثابت » * اسرار نهادن از خُم و خُم‌خانه بگيرم \r\n\r\n","description":"","footnote":"","page_name":" 338 ","page_number":338},
  {"content":"\r\n\r\n\r\nكُرد مسلمان\r\n من آن كُرد مسلمانم ، كه سرتاپاى ايمانم * بلاگردان ايرانم ، مسلمانم مسلمانم\r\nاگرچه ساده و صافم ، چنين هم بوده اسلافم * عقاب قلّهء قافم ، سراپا عشق و ايمانم\r\nمن آن كُرد جوانمردم ، كه در مردانگى فردم * ز حرفم برنمىگردم ، چو سنگ خاره مىمانم\r\nمن آن كُرد خداجويم ، كه راه مرتضى پويم * على جويم على گويم ، على جان است و جانانم\r\nمن آن كُرد سلحشورم ، كه از ريب و ريا دورم * نه خود خواهم كه مغرورم ، پلنگ كوهسارانم\r\nبكوبم مُشت چون سندان ، به فرق دشمن ايران * نمىترسم ز نامردان ، من ايران را نگهبانم\r\nنگهدارندهء مرزم ، نگه كن قامت برزم « 1 » * نمىترسم نمىلرزم ، به مثل شير غرّانم\r\nشمالم گه جنوبم من ، ز سرداران خوبم من * گهى مرز غروبم من ، زمانى در خراسانم\r\nبه پهلوى شهان خارم « 2 » ، كه پهلوشان بيازارم * ز شاهان جمله بيزارم ، غلام مستمندانم\r\nندارم باكى از دشمن ، نه از مزدور اهريمن * دهم جان در ره ميهن ، كه از نسل دليرانم\r\nچو شير شرزه مىجنگم ، مسلسل بر سر چنگم * نه از رومم نه از زنگم ، ز خاك پاك ايرانم\r\nبترس اى خصم بداختر ! ز خشمم در صف لشكر * كه تنهايى منِ لاغر ، دو صد را مردِ مىدانم\r\nدگر « ثابت » سخن كم گو ، ز كُرد پيلتن كم گو * ز ادوار كهن كم گو ، منم از نسل كُردانم \r\n\r\nيك غزل كُردى كرمانشاهى داخ دل\r\n شار كرماشان عزيزم ! قهرمانانت كوه * پهلوانانت كوه مردان ميدانت كوه\r\nخاليه ميدانگه لُردان تكسواران چنيه‌كو * نيزه‌دارانت چه بىچابك سوارانت كوه\r\nدوره دورهء ناكسانه كس له‌اى شاره نمن * بىكسى درد گنيگه يار و يارانت كوه\r\nشار كرماشان ، شار مردخيز ميهنه * شارگى مردآفرينم شير مدانت كوه \r\n\r\n\r\n","description":"","footnote":"\r\n( 1 ) - برز : بلند و استوار\r\n( 2 ) - گزنفون ، سردار و مورّخ معروف يونانى ، در كتابى تحت عنوان « بازگشت ده هزار نفرى » مىگويد : كردان هميشه چون خارى به پهلوى پادشاهان خليده‌اند .\r\n","page_name":" 339 ","page_number":339},
  {"content":"\r\n\r\n نازنينانت يكايك سر نيانه خاك سرد * ناز نازانت چه بى شيرين‌عُذارانت كوه\r\nدشت و در چون شوره‌زاره سوزه‌زارانت چه بى * با خوان دردت و كولم لاله‌زارانت كوه\r\nنالهء زاغو زغن دنيا سراسر گرديه * چهچه بلبل و با خان و سراوانت كوه\r\nبانگ نوشانوش مستان ، نالهء گيانسوزنى * مجلس ذكر و سماع مىگسارانت كوه\r\nعارفان شوشكن پيران خاص روزگار * دنگ يا رب يا رب شوزنده‌دارانت كوه\r\nشاعران عاشق و نازك خيالت جينه‌كو * « ثابت » شكرشكن مرد سخن‌دانت كوه \r\n\r\nدوبيتىها چشم سخنگو\r\n شنيدستم گرفتى يار ديگر * سرت گرم است با دلدار ديگر\r\nمكن حاشا ز چشمان تو پيداست * كه عاشق گشته‌اى يك‌بار ديگر \r\n\r\nغمى هم‌سنگ عالم\r\n بزن نىزن ! دلم غم دارد امشب * غمى هم‌سنگ عالم دارد امشب\r\nبزن از سوز دل ناى غريبى * كه يك چيزى دلم كم دارد امشب \r\n\r\nبرق غيرت\r\n قنارى جان ! من و تو راز داريم * گرفتاريم و سوز و ساز داريم\r\nپر پرواز هست و اسيريم * هميشه حسرت ، پرواز داريم \r\n\r\nمجنون\r\n به صحراى جنون افتاده كارم * به كوى عافيت راهى ندارم\r\nبه پايم گر نهى صد كُند و زنجير * دوباره سر به صحرا مىگذارم \r\n\r\n","description":"","footnote":"","page_name":" 340 ","page_number":340},
  {"content":"\r\n\r\n\r\nآيينه‌دار\r\n نگاهى روشن و بىكينه دارى * به چشمانت دو صد آيينه دارى\r\nتو اى آيينه‌دار خوب شهرم ! * بگو عشقِ كه را در سينه دارى \r\n\r\nگره‌گشاى بىنصيب\r\n طبيب ديگران ، بيمار خويشم * هميشه در پى آزار خويشم\r\nگره از كار مردم مىگشايم * چو ناخن بىنصيب از كار خويشم \r\n\r\nبار غم\r\n خداوندا دلم غمگينه امشب * افق مثل دلم خونينه امشب\r\nبه زير بار غم پشتم دوتا شد * عجب بار غمم سنگينه امشب \r\n\r\nمشكل من\r\n غم عشقِ تو تنها مشكل من * نگاه چشم مستت قاتل من\r\nزدى آتش به سرتاپايم ، امّا * ندانستى چه كردى با دل من ؟ \r\n\r\n","description":"","footnote":"","page_name":" 341 ","page_number":341},
  {"content":"\r\n\r\n\r\nثارى ( 1323 )\r\nمير سيّد احمد ثاراللّهى ، فرزند سيّد رضا ، در سال 1323 هجرى شمسى در خانواده‌اى روحانى در شهر رشت از مادر زاد ، در زادگاهش در مدارس شهر خود به تحصيل پرداخت و در كسب دانش و مطالعه آثار بزرگان شعر و ادب فارسى همت گماشت .\r\nثاراللّهى از ذوق و قريحه شاعرى برخوردار و در ظرافت‌گويى و طنزپردازى از استعداد كافى بهره‌مند است و در اين رهگذر گام‌هايى نيز برداشته ، تا جايى كه كتابى به نام « طرايف و ظرايف » تأليف كرده است .\r\nثاراللّهى ، كه در شعر از تخلّص « ثارى » استفاده مىكند ، در سرودن شعر از توانايى و استعداد لازم برخوردار است و داراى طبعى روان و ذوقى سليم و شيواى و دلنشين دارد . و آثارش در روزنامه‌هاى رشت و پاره‌اى از نشريّات تهران به چاپ مىرسد .\r\nابراهيم فخرايى دانشمند پژوهشگر ، همشهرى ثارى ، درباره خصوصيات اخلاقى وى چنين مىگويد : « ثاراللّهى مردى نكته‌سنج و حسّا و در صداقت و دوستى محكم است . بااين‌كه معيل است ، بااين‌حال در صول خدمات دولتى و ملّى دست از پا خطا نكرد و همچنان پاك‌دامن و وظيفه‌شناس و خوشنام باقى مانده است . »\r\nاينك نمونه‌هايى چند از شعر او :\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n\r\nگذر عمر\r\n طىّ شد به عمر زودگذر ، زندگانىام * چون دور گل به عشق تو سر شد جوانىام\r\nدل‌خون شد از فراق نديدم وفاى يار * تا كى پياده‌پا ز پىات مىدوانىام\r\nطبعم به پيشهء تو جفاپيشه خو گرفت * نامهربانىات همه با مهربانىام\r\nيك گل نچيده من ز گلستان وصل تو * شهرت گرفت در همه جا باغبانىام\r\nباشد كه نقل مجلس نامحرمان شود * روزى كه برملا شده راز نهانىام\r\nمُرد ز بس‌كه مردمك ديده ديد بد * به از يقين بود به يقين بدگمانىام\r\nدر دادگاه حسن تو گفتيم داد خويش * من شكوه از فلك ، فلك از سرگرانىام\r\nعيبم مكن از نقش ضميرم خيال توس * من پيش نقش ماه تو در نقش مانىام\r\nتا در وجود من غم عشق تو لانه كرد * آواره شد ز دل ، غم بىخانمانىام\r\nآنجا كه جا بود همه جا بهر ابلهان * بر من سزد كه فخر كنم از ندانىام\r\nبىهمزبان بساخت دل بىزبان من * بازم بدزبانى ، يار زبانىام\r\nمن مرغ پرشكسته ، تو صيّاد سنگدل * من صيد ناتوان ، تو خوش از ناتوانىام\r\nابرو به هم متاب من دل‌شكسته را * تا كى خدنگ ابروى نازك چشانىام\r\nترسم كه بىنشانى من چون نشان گرفت * جويى به هر ديار و نيابى نشانىام\r\nمن سر به خاك پاى تو دارم بدين نشان * صد بار اگر به خاك مذلّت نشانىام\r\nگفتى كه شد بهار و برافروخت چهر گل * بگرفت رنگ باده ، رخ ارغوانىام\r\nيك‌دم بيا به حكم طبيعت به سير گل * شايد به دل اعاده كنى شادمانىام\r\nبار گران عشق تو « ثارى » گران خريد * بيهوده نيست اين همه دل ناگرانىام \r\n\r\nسنگ جفا\r\n در دل من جز هواى او هوسى نيست * ياد به‌جز ياد او به ياد كسى نيست\r\nفكر مرا چشم دل‌فريب ، مسخّر * كرده ، مگر دزد فكر را عسى نيست\r\nقامت بالابلند يار رسا بين * دست طلب نارسا و دسترسى نيست \r\n\r\n","description":"","footnote":"","page_name":" 343 ","page_number":343},
  {"content":"\r\n\r\n سنگ جفا مىخورد اگر پروبالم * بازى چرخ است اين و كار كسى نيست\r\nدادم از اين دادخواه و اين همه بيداد * مىندهد داد من كه دادرسى نيست\r\nضمن شكايت ز دست زلف سياهت * بازرس آرم ، اگرچه بازرسى نيست\r\nكافر عشقم اگر به مملكت عشق * حيف در اين مملكت كسى به كسى نيست\r\nچند رود صيد خسته از پى صيّاد * طاير پركنده را مگر قفسى نيست\r\nدر قفس سينه باش يك‌نفس آرام * هم‌نفس دل مجو كه همنفسى نيست\r\nباش كه شايد رسد به گوش نگارم * نالهء « ثارى » كه نالهء جرسى نيست \r\n\r\nهنر آموخته\r\n طعنه از عشق مزن عاشق دل‌سوخته را * باد ، بى جا چه زنى آتش افروخته را\r\nمن كه در كنج دلم گنج محبّت دارم * به كجا خرج كنم اين همه اندوخته را\r\nجامهء عشق تو را آنكه به تن سوخته است * ترك هرگز نتوان اين به غلط دوخته را\r\nبندهء عشق توام يا بكش و يا به فروش * ليك آزار مكن بندهء نفروخته را\r\nعشق ورزيدن « ثارى » همه حسن است و هنر * قدر نشناخت كسى اين هنر آموخته را \r\n\r\nمه دلنواز\r\n مه من ! دلنواز مىخندى * وه چه زيبا به ناز مىخندى\r\nمن به قربان ناز خندهء تو * كه به گل هم‌طراز مىخندى\r\nعوض چاره‌سازى دردم * به من اى چاره‌ساز مىخندى\r\nپيش حسن تو من سرافكنده * تو ز من سرفراز مىخندى\r\nكافر عشقى اى بت شنگول * به من بىنماز مىخندى\r\nبارها بر سياه‌بختى من * خنده كردى و باز مىخندى\r\nمىزند طعنه خندهء تو به گل * كه تو با امتياز مىخندى\r\nمن به راز و نياز مىگريم * تو به راز و نياز مىخندى \r\n\r\n","description":"","footnote":"","page_name":" 344 ","page_number":344},
  {"content":"\r\n\r\n عاشقانت همه به سوز و گداز * تو به سوز و گداز مىخندى\r\nغافل از گردش نشيب و فراز * به من اى شاه‌باز مىخندى\r\n« ثاريا » با غم زمانه بسيار * گرچه با سوز و ساز مىخندى \r\n\r\nنماز قرب\r\n نماز چيست ؟ خدا را به چشم دل ديدن * خدا به ديدهء دل ديدن و پرستيدن\r\nبه قرب حق به خضوع و خشوع رو كردن * به حال صدق و صفا خاك عجز بوسيدن\r\nحضور حضرت حق را به قرب دانستن * ز راه حق و يقين سوى حق خراميدن\r\nبه حسن نيت ، خالص شدن به حضرت حق * به غير ذات حق از هرچه چشم پوشيدن\r\nو گرنه نيست نماز آن نماز بازارى * كه سر به سجده ، بهدل عشق سود ورزيدن\r\nحساب سود و زيان را به خاطر آوردن * به گرد مسألهء كار روز گرديدن\r\nنماز دور ز عجر و نياز ، بازيچه‌ست * ز تلخ گويى « ثارى » خطاست رنجيدن\r\nدل از ادلّهء حقّ برمكن ز ظنّ غرض * « من كه ديده نيالوده‌ام به بدن ديدن »\r\nحساب كار حوالت به عقل و وجدان كن * كه نارواست ز من گفتن ، از تو نشنيدن\r\nنماز ، ذكر حضور خداى لم‌يزلى است * نماز قرب ، نماز محمّد است و عليست \r\n\r\nخدا نكند\r\n خدا عزيز دلم را از من جدا نكند * من و خيال جدائى از او ؟ خدا نكند\r\nحساب عشق من و يار نقش جان و تن است * كسى حساب تن و آن ز هم سوا نكند\r\nصفاى دهر نيز زد به هيچ ، زان كه دلم * به‌جز به گوشهء ابروى او صفا نكند\r\nحديث عشق من و يار برملا مىكند ! * ز سيل اشك اگر ديده برملا نكند\r\nبريز خون من اى هم‌گروه ! خون از تو * كسى مطالبهء خون و خونبها نكند\r\nاگر كه سنگ جفا مىزنى به شيشهء دل * چنان بزن كه اگر بشكند صدا نكند\r\nگره فتاد بر آن طرهء شكن‌شكن‌ات * شكاف شانه كه كار گره‌گشا نكند \r\n\r\n","description":"","footnote":"","page_name":" 345 ","page_number":345},
  {"content":"\r\n\r\n شكايت دل زود آشنا كه را گويم ؟ * كه آشنا نگه‌ات ياد آشنا نكند\r\nبلاى عشق تو شد از ازل گريبانگير * دعاى حق و ملك رفع اين بلا نكند\r\nفناى خويش طلب مىكنم به شرط بقات * دگر به دهر كسى به از اين دعا نكند\r\nاگر خطا نكند آشناى روز ازل * تويى كه حسّ به شناسايىات خطا نكند\r\nچرا گذر نكنى اى بلا به مجلس ما * كسى كه مجلس ما بىتو كربلا نكند\r\nبه هوش باش كه گر پاره شد حجاب حيا * دگر ز كردهء بد ، بدكنش حيا نكند\r\nمكان چو خال لب يار بعد از اين « ثارى » * به‌جز به گوشهء تنها و انزوا نكند \r\n\r\nعذر بدتر از گناه\r\n آخر آن چشم سياه تو مرا خواهد گشت * غضب‌آلود نگاه تو مرا خواهد كشت\r\nتا صف‌آرايى مژگان تو ديدم ، گفتم : * آخر اين خيل سپاه تو مرا خواهد كشت\r\nطلعت ماه تو ، ترسم كه بتابد به رقيب * دانم اين طلعت ماه تو مرا خواهد كشت\r\nجمع كردى پى آزردن من ، بار گناه * عذر بدتر از گناه تو مرا خواهد كشت\r\nتا تو تشخيص دهى مصلحت راه از چاه * بيم افتادن چاه تو مرا خواهد كشت\r\nشكوه از زلف سياه تو كنم ؟ يا ز نسيم ؟ * بازى زلف سياه تو مرا خواهد كشت\r\nدارم از ابروى فتان و دو چشم تو گواه * عاقبت اين دو گواه تو مرا خواهد كشت\r\n« ثارى » از عشق تو آمد به پناه غم عشق * در پناه تو ، پناه تو مرا خواهد كشت \r\n\r\nيار من\r\n يار من مائده را مىماند * از بهشت آمده را مىماند\r\nدر خور لطف و قبول همه‌كس * چك تضمين شده را مىماند\r\nابرويش از پس آن نور نگاه * دود آتشكده را مىماند\r\nآيد و هيچ توقف نكند * نامهء وارده را مىماند\r\nعزم او در پى آزردن من * مادهء واحده را مىماند \r\n\r\n","description":"","footnote":"","page_name":" 346 ","page_number":346},
  {"content":"\r\n\r\n روز من همچون پريشان زلفش * دفتر قاعده را مىماند\r\nآتشين عشق جمالش به دلم * وارد سر زده را مىماند\r\nعشق پيرانه سر و روى جوان * كار بىفايده را مىماند\r\n« ثاريا » نالهء مستانهء عشق * به نظر عربده را مىماند \r\n\r\nحال ما\r\n باز بر حسن خويش باليدى * سرخ بر روى سرخ ماليدى\r\nپودر از نو زدى به گونهء خويش * بر گل سرخ نقره پاشيدى\r\nسرخ بودى و سرخ‌تر گشتى * بهر قتل كه سرخ پوشيدى ؟\r\nخوشگلى شرط آدميّت نيست * شرط را بين تو در چه فهميدى\r\nآفتاب از چه سوى سر زده است * كه تو چون آفتاب تابيدى\r\nاز چه روباز ياد من كردى * چه عجب حال ما سؤاليدى\r\nخواب خوش ديده‌اى مگر امشب * كه شتابان به من شتابيدى\r\nبىوفايى چه عيب و نقصى داشت * كه تو رسم وفا پسنديدى\r\nمگر از حال من خبر بودت * كه تو حالى ز من نپرسيدى\r\nچهچه بلبل است و نفخهء گل * يا تو اى گل عذار خنديدى\r\nقول‌ها داده‌اى چرا هرگز * به غلط بر يكى نپاييدى\r\nقهر كردى و چشم گرداندى * مگر از چشم من چه بد ديدى\r\nباز چشمت اگر ز من برگشت * هرچه ديدى ز چشم خود ديدى\r\n« ثاريا » بر خلاف نوپرداز * غزل طنز ، تو سراييدى \r\n\r\n","description":"","footnote":"","page_name":" 347 ","page_number":347},
  {"content":"\r\n\r\n\r\nثريا ( 1308 )\r\nخانم ثريا اميرىنيا در سال 1308 هجرى شمسى در تهران چشم به جهان گشود ، تحصيلات ابتدايى را در دبستان ايراندخت ، به پايان رسانيد امّا به علت سعايت يكى از بستگان از ادامه تحصيل بازماند و ناگزير به ترك تحصيل شد . در سال 1322 تن به زناشوئى داد و با يكى از كارمندان وزارت دادگسترى ازدواج كرد و ثمرهء آن پنج فرزند چهار پسر و يك دختر گرديد .\r\nثريا از زندگى زناشوئى و از همسرش ابراز رضايت مىكند و نسبت به كانون خانوادگى دلبستگى كامل دارد ، همسر ثريا كه مردى روشنفكر است با ادامه تحصيل خانمش موافقت كرد و او نيز با شوقى كه به دانش‌اندوزى داشت به تحصيل پرداخت و پس از گذراندن دوره اول متوسطه به دانشسراى مقدماتى رفت و در رشته ادبى به تحصيل ادامه داد و به دريافت ديپلم توفيق يافت ازآن‌پس به استخدام فرهنگ ( آموزش و پرورش ) درآمد و به تدريس در مدارس پرداخت و پس از سال‌ها خدمت سرانجام بازنشسته شد .\r\nثريا از چهارده‌سالگى به علت داشتن ذوق و قريحه شاعرى به سرودن شعر پرداخت و آثارش در پاره از مجله‌ها و نشريه‌ها چاپ مىشد وى از اعضاى پيوسته انجمن ادبى صائب و نشريه باغ صائب بود و همواره اشعارش در آن به چاپ مىرسيد .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n\r\nكه بودم ؟\r\n ديگر ز من جز نقش پندارى نمانده * زان نوگل خندان بجز خارى نمانده\r\nهستم ولى از هستى آثارى نمانده * آن پايهء ، ويران گشته ديوارى نمانده\r\nديگر تو را از شاخهء خشك وجودم * چون سايه بخشم اى سراپا تار و پودم\r\nمن آفتاب در غروب بام هستى * خالى شده جام دلم از شور و مستى\r\nاى آنكه روز و شب همه با من نشستى * يكدم بگو آخر چرا قلبم شكستى\r\nلب بستى و بستى ره گفت و شنودم * فرياد شد در سينه آواى سرودم\r\nبا اين همه ، كس نشود هرگز صدائى * زين مرغ پربسته كجا خيزد نوائى\r\nبيگانه‌ام ، بيگانه با هر آشنايى * شمع خموشم در شبستان جدائى\r\nسوگ صبوم زين نظر بينى كبودم * آيد تو را روزى كه مىپرسى كه بودم ؟ \r\n\r\nدرد فراغ\r\n به درد تلخ فراق تو ساختم اى دوست * درون بوتهء حسرت گداختم اى دوست\r\nز عمر كوته خود هرچه داشتم آخر * بپاى نرد قمار تو باختم اى دوست\r\nبه جستجوى نشانى از آن‌همه سوگند * به كوى خاطره‌هاى تو تاخته‌اى دوست\r\nبه تيره شام خيالت ز خارهاى جفا * به جان خسته چه غم‌ها شناختم اى دوست\r\nكبوتر دل بىتاب را ز نوميدى * به سنگ سخت صبورى نواختم اى دوست\r\nبيا كه هم‌نفسى هست ، همزبانى نيست * مرو كه بىتو در آتش گداختم اى دوست \r\n\r\n","description":"","footnote":"","page_name":" 349 ","page_number":349},
  {"content":"\r\n\r\n\r\nگل اميد\r\n دلم به ياد تو امشب بهانه مىگيرد * بهانه‌هاى بسى صادقانه مىگيرد\r\nسراغ چهرهء خندانت اى گل اميد * ز غنچه خندان نشانه مىگيرد\r\nبيا خاطره‌هاى گذشته ، آن دوران * به جان شكوفه مهرت جوانه مىگيرد\r\nنگاه من چو يكى كودك پريشانحال * ميان گريه نشانى ز خانه مىگيرد\r\nچو ياد لطف و صفايت بخاطرم آيد * شرار حريم از دل زبانه مىگيرد\r\nبدشت سبز تفاهم چو جاى پا خاليست * دل رميدهء ما آشيانه مىگيرد\r\nبيا كه بىتو « ثريا » به خلوت شبها * بگريه مستى خود را بهانه مىگيرد \r\n\r\nگلبرگ\r\n شفق بشكسته زان جام بلورين * حرير نيلگون هستى گرفته\r\nتو گوئى زان شراب ارغوانى * نگاه آسمان مستى گرفته \r\n* * *\r\n به روى پنجره گلدان پرگل * پيام مهربارى دوستانه‌ست\r\nمراد و شاخهء گلبرگ رنگين * سخنگوى وفائى جاودانه‌ست \r\n* * *\r\n حرير عطر ميخك صادقانه * بجاى تو مرا در بر گرفته\r\nنگين اشك از پيغام مهرت * به روى دامنم بستر گرفته \r\n* * *\r\n تو با يك دسته گل اى مهربانم * اتاق سرد من گلخانه كردى\r\nوفا كردى ، صفا دادى به قلبم * مرا از خويشتن بيگانه كردى \r\n* * *\r\n بهر گلبرگ گل بينم نشانها * ز شور و مستى ايام ديرين\r\nكنارم جان گرفته خاطراتى * فرو رفته روزهاى تلخ و شيرين \r\n\r\n","description":"","footnote":"","page_name":" 350 ","page_number":350},
  {"content":"\r\n\r\n نگاه خسته‌ام بر آسمانها است * به اميدى كه شايد پر گشايم\r\nدريغا خسته جان و بسته بالم * كدامين دست مىسازد رهايم \r\n* * *\r\n نشانم اين نگين‌ها برده تو * كه مهر تو بجانم گرم گرمست\r\nمدار از چرخ گردون شكوه زين بيش * كه رنگ آسان گلگون ز شرمست \r\n\r\nشكسته دل\r\n بده ساقيا مى كه مجنون شوم * بدست مى از خويش بيرون شوم\r\nمگير از من اين جام مينائىام * چه مىترسى از شور شيدائىام\r\nپندار امشب كه ديوانه‌ام * بده پر كن از جان تو پيمانه‌ام\r\nببر با مىام تا بدشت صفا * رهايم كن از چنگ غمها ، رها\r\nهمىخواهم امشب كه غوغا كنم * به مستى خدايا ، خدايا كنم\r\nشوم شور و شادى و لطف و صفا * كنم رو به درگاه آن آشنا\r\nكه اى مهربان خالق هرچه هست * توام آفريدى چنين از الست\r\nگلم را تو باغم درآميختى * شرنگم تو در جام جان ريختى\r\nتو اى بيكران ، بزوال ، اى خدا * مرا فارغ از قيد هستى نما\r\nهمىخواهم آسوده گردم دمى * بنه بر غم سينه‌ام مرهمى\r\nشوم لحظه‌اى غافل از آميخت هست * ببينم دگر روى ياران پست\r\nفضاى جهان چون قفس گشته نيك * نگاه همه ديدگان تيره‌رنگ\r\nدگر پاكبازان شكسته‌دل‌اند * غريبانه در جمع و هر محفل‌اند\r\nدل از آشنائى بود نااميد * كه صدها رغم بر دل من خليد\r\nكنون هم‌زبان باشد آينه‌ام * كتابى سخن خفته در سينه‌ام\r\nبياب قيا خواهم گوش كن * به جامى مرا مست و مدهوش كن\r\nفراموشىام ده كه غافل شوم * رها از غم و سوز اين دل شوم \r\n\r\n","description":"","footnote":"","page_name":" 351 ","page_number":351},
  {"content":"\r\n\r\n\r\nياد دلجوى تو\r\n ماه من ، امشب بيا روشن نما اين خانه را * رشك فردوس برين كن يكدم اين ويرانه را\r\nزد نگاهت آتشى سوزان بتار و پودها * شمع خندان باش و در برگير اين پروانه را\r\nاى هميشه خوب من ، تنها توئى تنها توئى * تك‌درخت آرزوها جلوهء اين كاشانه را\r\nقصه‌ها با بركه گويم در حريم نور ماه * اى قرار جان ، بيا بشنوتر اين افسانه را\r\nلاى بازوهاى بيد خسته جان ، اين يادگار * مانده برجا ، مىدارم من اين ديوانه را\r\nمن همان ديوانهء بيگانه از خويشم هنوز * پر كنم با ياد دلجوى تو اين پيمانه را\r\nسوز شعر تو « ثريا » مىزند آتش جسمان * كاش اين آتش بسوزد امشب اين غمخانه را \r\n\r\nبىشكيب\r\n دست هجران مىفشارد پنجه غم بر دل من * هستىام در زير اين بار گران جان مىسپارد\r\nعقربك‌هاى زمان يادآورد روز جدائى * تلخى آن لحظه بىرحمانه قلبم مىفشاد \r\n* * *\r\n مىستيزم ، مىگريزم از خيالت نازنينم * حسرت يادت وجودم را به آتش مىكشاند\r\nبىتو من غمگين و دلتنگم ، غروب مهرگانم * خاطراتم دانهء اندوه در دل مىنشاند \r\n* * *\r\n باورم نايد كه تو همچون پرنده پر كشيدى * بين ما بعد مكان بن‌بست جاويدان ما شد\r\nدر دو سوى بىنهايت چون موازى صبورى * دستهاى ما كنون بازيچهء دوران ما شد \r\n* * *\r\n آرزو بر صفحهء دل نقش خود را مىنگارد * دست سبز پراميدى پيش چشمم مىگشايد\r\nبغض تلخم در گلو فرياد خاموشم به سينه * انتظار وصل تو ز نگار يأسم مىزدايد \r\n* * *\r\n اى اميد جان مادر ، پيله صبرم گسسته * بىتو اشكم ، بىتو دردم ، بىتو بىرنگ و خموشم\r\nآتشم ، بر سر كشيدم مخمل خاكستر غم * اين زمانه هيچم كه از كف رفته بىتو عقل و هوشم \r\n\r\n","description":"","footnote":"","page_name":" 352 ","page_number":352},
  {"content":"\r\n\r\n خود نمىدانم كىام من ، بىشكيب از انتظارم * ديده بر را هم كه باز آيد ز ره روزى حميدم\r\nجام زرّين صبورى گويا امشب شكسته * كآن‌چنين بريز درددم ، در پى صبح سپيدم \r\n* * * \r\nگذر باد\r\n شعله‌ام ، سركش و سوزانم اگر * شمع گرياى شبستان اگر\r\nتومينه بر گذر باد مرا * مكن از سوز دل آزار مرا\r\nهمه آرامشم از سوخت است * محفل اهل دل افروختن است\r\nبگذار اى همه اميد دلم * بهر تو آتش جاويد دلم\r\nاشكم از ديده به دامان ريزد * خون دل از اين مژگان ريزد\r\nخنده بر جمع زده جان بدهم * آنچه خواهى تو ز من آن بدهم\r\nسوزم و يكسره نابود شوم * هاله‌اى گرد تو از دور شوم \r\n\r\n","description":"","footnote":"","page_name":" 353 ","page_number":353},
  {"content":"\r\n\r\n\r\nثقفى ( 1353 )\r\nاسماعيل ثقفى فرزند غضنفر در آذر ماه سال 1353 شمسى در اردان يزد چشم به جهان هستى گشود ، تحصيلات ابتدايى را در دبستان فردوسى و راهنمايى را در مدرسه علائى و دورهء متوسطه را در دبيرستان شرف‌زادگان خود بپايان رسانيد . و در سال 1372 براى ادامه تحصيل راهى تهران شد و پس از چهار سال به دريافت مدرك كارشناسى از دانشگاه تهران توفيق يافت آنگاه جهت انجام خدمات وظيفه سربازى در نيروى زمينى به شهر زاهدان عزيمت كرد و پس از پايان دوره سربازى با راه ادارى مؤسسه تدوين شناختنامه اردكان در زمينه تاريخ و فرهنگ زادگاه خود به فعاليت پژوهشى پرداخت و در اين رهگذر دو اثر تألى كرد يكى بنام « اردكان شهرى در كوير » و ديگرى « تذكر شعراى اردكان » كه هر دو كتابى درخور تحسين است .\r\nثقفى از نوجوانى رودن شعر را آغاز كرد و چون از قريحه سرشار برخوردار بود .\r\nشعرش به شكوفائى رسيد و امروزه از شعراى خوب اردكان بشمار مىرود و در مورد شعر مىگويد : شعر براى من امن‌ترين ، زيباترين و خاطره‌ترين پناه‌گاه روحى و عاطفى است .\r\nثقفى از انواع شعر قالب غزل و مثنوى را بيشتر برگزيده و در اين رهگذر آثار خوبى دارد و نخستين مجموعه شعر خود را در سال 1381 اتاق تلخ با همكارى دوست شاعر خود حميد رضا مستوفى طبع و نشر كرده است و در حال حاضر در صدا و سيماى\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nجمهورى اسلامى مركز يزد به عنوان تهيه‌كننده برنامه تلويزيون مشغول خدمت مىباشد .\r\n\r\nنت‌هاى فراموش\r\n شبيه كوچه‌هاى مرده گلدان‌هاى بىرنگم * به لحن آب نزديكم ، ولى سنگم ، ولى سنگم\r\nغزلهايم كبوترهاى محرومند و مىدانند * كه من با كودكى چون قلب خود هر روز در جنگم\r\nغزل ابرىترين كلبه‌ها در موسم حزن است * و من در ازدحام واژه‌هاى خيس مىلنگم\r\nسرانگشتان پاييز و سكونت و نغمه‌هاى سرد * غريبه ! شهر نت‌هاى فراموش است آهنگم\r\nبه اميد سلامى تازه هر شب چشم در را هم * به شوق يك صداى كهنه هردم گوش بر زنگم\r\nصداى غربتم در چشم گنجشكان ترك انداخت * بگو آخر چه مىخواهى خدا ! از دل تنگم \r\n\r\nهجوم زنگ\r\n دل پژمرده‌اى در زير پاى سنگ‌ها دارم * نبين محو تماشايم كه با خود جنگ‌ها دارم\r\nكنار لحظه‌هايم مىنشينم ، قصه مىخوانم * و هر شب گوشه‌ى ويرانه‌ام آهنگ‌ها دارم\r\nتمام خاطراتم را كف دستم نوشتم ، آه ! * عجب نقاشى سرد تهى از رنگ‌ها دارم\r\nكنار لحظه‌هايم گاه‌گاهى خواب مىبينم * ميان برف‌ها باغى پر از نارگ‌ها دارم\r\nدلم از سايه‌ها پشت در چندى است مىگيرد * نمىدانم چه ترسى از هجوم رنگ‌ها دارم \r\n\r\n","description":"","footnote":"","page_name":" 355 ","page_number":355},
  {"content":"\r\n\r\n اگر هم يك شبى با لحظه‌هايم مىشوم خاموش * دلى گرم از چراغ خانه‌ى دل‌تنگ‌ها دارم\r\nكسى پشت در است آيا چه نخوائى است ، همسايه است ؟ * بله ! همسايه مىداند كه با خود جنگ‌ها دارم \r\n\r\nمعبد پروانه\r\n شدم تنها ، بيا اى نازنين ، در خانه‌ام امشب * بيا در محفلم بنشين كه در ويشانه‌ام امشب\r\nچراغى سبز دارم بىصدا چون اشك مىسوزد * نمىآيد صداى گريه از ويرانه‌ام امشب\r\nز پشت شيشه مىبينم ، چه دل‌تنگانه مىبارد * پس گنجشك‌ها بر كاشى گلخانه‌ام امشب\r\nتمام شمع‌هاى عاشقى را سجده خواهم كرد * غبارافشان نقش معبد پروانه‌ام امشب\r\nبرو اى نازنين ! با دو دستت شب‌نشينى كن * رها كن تا بمانم با دل ديوانه‌ام امشب \r\n\r\nيكى نبود و يكى بود\r\n صداى گيج غمم را شنيده بود يكى * اتاق تخل دلم را چشيده بود يكى\r\nيكى كه قفل دل از احترام او وا شد * يكى كه پنجره‌هايم به نام او وا شد\r\nترانه‌هاى مرا خوب مىشناخت يكى * دل مرا چه نجيبانه مىنواخت يكى\r\nيكى كه خلوت من را ز رنگ پر مىكرد * يكى كه طرح مرا از قشنگ پر مىكرد\r\nمرا به كلبه ويران يادها بسپرد * « اتاق تلخ » مرا او به بادها بسپرد \r\n* * *\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n من و تو را چه كسى اين‌چنين صدا مىخواست * چگونه : آه : نه شايد خدا . . . خدا مىخواست\r\nگناه مىكنى آرى نگو خدا اين كرد * كه چشم زخم رفيقان بىوفا اين كرد\r\nتو خواستى كه مرا از خودت جدا سازى * شب سياه مرا بىستاره رها سازى\r\nمرا به وريطه‌اى از التماس بگذارى * براى اين دل تنها كلاس بگذارى\r\nتمام شد دگر آن قصه‌اى كه زيبا بود * دگر نه من نه تو ، اى يار نازنين بدرود\r\nيكى نبود و يكى بود قصه پايان يافت * دو خط به جملهء بدرود ، قصه پايان يافت ! \r\n\r\nاندوه هزاران قريه\r\n تو يك تصنيف نابى خنده‌ات چون بوى باران است * دلت را مىشناسم من شبيه بركه عريان است\r\nاگر پروانه است باشم تو مىسوزانىام آيا * ميان شعله‌ى سبزى كه در دست گياهان است\r\nمرا با خود ببر اى مهربان تا جاده‌هاى دور * به آن سمتى كه اندوه هزاران قريه پنهان است\r\nمنم هم‌سفره مىترسى كه از آينده مىآيد * و در يك دست او قرآن و در دست دگر نان است\r\nكتابى پيش رويم ، قصه‌هايش گنگ و بىمعنى * حروفى پيش چشمم ، محو خطهاى پريشان است\r\nدرختى سايه‌اش را وقف مردان بيان كرد * و اكنون لقمه‌اش در زير دندان‌هاى طوفان است\r\nمرا با خود ببر اى مهربان ! اى هم‌سفر اى خوب * به‌سوى قريه‌اى روشن كه مهد آب و گلدان است \r\n\r\nعاشورائى ( 1 )\r\n ديگر بدون موج و تلاطم مخواب آب * بنشين چو نبض دلهره در اضطراب آب\r\nباعظمتى به وسعت خواب فرات ، آه * كردى عمود خيمهء دين را خراب آب\r\nردا كه سنگ طعنه تو را سرزنش كند * مرداب مىشوى و ندارى جواب اب\r\nخنجر رسيد و مانده مقاوم گلوى زخم * خنجر رسيد و ريخت به چشم ركاب آب\r\nيك‌سوى مشك‌ها همه سيراب مىشدند * يك‌سوى طفل و زمزمهء آب آب آب\r\nگفتم به تيغى كه سبت زخم مىخورد * ظالم‌تر از تو كيست كه . . . دادم جواب آب\r\nآن روز داع ، يكسره نامهربان شدند * شمشير ، ريگزار ، زمين ، آفتاب ، آب \r\n\r\n","description":"","footnote":"","page_name":" 357 ","page_number":357},
  {"content":"\r\n\r\n\r\nعاشورائى ( 2 )\r\n هم كودكت فتاده به خون هم برادرت * كفرى لجوج بار فكنده است در برت\r\nاز شرم ، ماه پيش تو زانو به خاك زد * افتاده‌تر ز سجده‌ى دست برادرت\r\nطوفان خون به پاد شد و بر ساحل فرات * لنگر فكند كشتى در خون شناورت\r\nاميدهاى زخمى تو خيمه خيمه سوخت * افتاد روى خاك علمدار لشگرت\r\nآن كركسان مست در آن وحشت سياه * سرنيزه مىزدند به بال كبوترت\r\nبا همه‌هاى كلبه‌ى بوجهل و بولهب * آتش گرفت خيمه‌ى خاموش خواهرت\r\nدستى كه بر گلوى تو خنجر نهاده بود * روزى ستم نمود به پهلوى مادرت\r\nلبخند بر وصال كدامين چمن گشود * آغوش ناشكفته‌ى گل‌هاى پرپرت ؟\r\nذكر تو خود حماسه‌اى كبراى ديگريست * خون كه بود در رگ الله اكبرت ؟\r\nفردا به دادخواست قيامت به پاكيد * در پيش خلق شكوه‌ى لب‌هاى اصغرت \r\n\r\nعاشورائى ( 3 )\r\n ذكر تسبيح تو در خانه‌ى خاك است بلند * خنده‌ى خون تو در گوش سخاك است بلند\r\nچشمه‌ى ياد تو در چشم زمان است روان * سرد فرياد تو در گلشن خاك است بلند\r\nدر زمين ناله و فرياد خموش است به پا * در فلك زمزمه‌اى همهمه‌ناك است بلند\r\nساغر مستى از اين غصه به خون است عجين * گوش دل باز كنى شيون تاك است بلند\r\nديدم آن روز كه در هلهله‌ى پستى خصم * نيزه‌ى كفر بر آن سينه‌ى چاك است بلند\r\nخنجر كفر در آن ظلمت تزوير نديد ؟ * آيه‌ى نور از آن خنجر پاك است بلند\r\nتيره فرجامى اصحاب جفا بين كه هنوز * اسب اين طايفه را گرد هلاك است بلند \r\n\r\nچون باد\r\n باور كنيد سوز نمك نيز مرهم است * وقتى كه زخم ، غنچه‌ى نشكفتهء غم است\r\nشب باز مىشود گره از كار بغض من * وقتى كه چشم‌هاى تو با ناز بر غم است \r\n\r\n","description":"","footnote":"","page_name":" 358 ","page_number":358},
  {"content":"\r\n\r\n يك‌سو صداى چهچه بلبل بر آسمان * يكسو گلى غريب سرش بر زمين خم است\r\nچون باد مىوزم همه‌شب در خوالى است * آغوش واگشاى كه دل با تو محرم است\r\nعيساى ديگرى است كه دل زنده مىكند * عطرى كه در شكوفه‌ى گل‌هاى مريم است\r\nچون يأس مرد ، سيه پر از ياس مىشود * وقتى اميد هست ، دلت سبز و خرم است \r\n\r\nانتظار ( 1 )\r\n بر شاخسار حسن تو رنگ جهان پريد * تا پر گشود ديده‌ى تو آسمان پريد\r\nوقتى غبار دامن تو بر زمين نشست * طوطى خال ، از رخ هندوستان پريد\r\nبانگ جرس ميان زمين و فلك زدند * آنان كه خواب از سر هر كاروان پريد\r\nروزى كه پا به خانه‌ى غيبت گذاشتى * شاهين انتظار به بام زمان پريد\r\nدست از كمان كشيد كماندار روزگار * اى كفر ! سر بدزد كه تير از كمان پريد\r\nگر هدهد غبار دهش رهنما شود * تا آن‌طرف‌تر از همه جا مىتوان پريد \r\n\r\nانتظار ( 2 )\r\n اگر تيغ تو مىكوبيد پا بر زمزم چشمم * فلك در رقص مىآمد ميان شبنم چشمم\r\nمن و يك كوه ، درد و انتظار و غربت و ماتم * نمانده جز اميد تو شريكى در غمم چشمم\r\nبه‌سوى چين زلفت كاروان در كاروان اشكم * گذشت از پيچ‌وتاب جاده‌ى ابريشم چشمم\r\nاگر بر ديده ، طاوس غبارت پر بنفشاند * به انگشت سليمان هم نيفتد خاتم چشمم\r\nتو را مىگريد اى مهتاب شب‌هاى دل تنگم * مناجات پر از سوز و گداز نم‌نم چشمم \r\n\r\n","description":"","footnote":"","page_name":" 359 ","page_number":359},
  {"content":"\r\n\r\n خوشا يك‌سو اشارت‌هاى « من مىآيم » چشمت * و يك‌سو ناله‌هاى « بىتو خون مىگريم » چشمم \r\n\r\nانتظار\r\n صدايت روشن است ، اما حواس دشت مغشوش است * و الا سنگ‌ها چشم و سراپاى زمين گوش است\r\nبشر اسطوره‌هايش قصه‌ى چشم انتظارى بود * غبار آمدنهايت به چشم سنگ منقوش است\r\nسرود جنگل از نام تو رونق مىدهد شب را * درختان قصه يا دارند ، اسمش مرد گل‌پوش است\r\nلب دروازه‌ها تنها به اميد تو خندان است * و گرنه جاده محور رهگذرهاى فراموش است\r\nاگر بر ما نتابى برف‌ها يخ مىشود در ما * بيا ! آئينه‌اى خورشيد هر شب خانه بر دوش است\r\nشگفتا ! چارده فانوس بر اين دشت تابيده است * خداوندا ! چرا امشب چراغ قريه خاموش است \r\n\r\nخنده تلخ\r\n آن روز كه چشم آسمان تر مىشد * از خون تو كربلا معطر مىشد\r\nآن بوسه كه از لب پيمبر چيدى * در خنده‌ى تلخ تيغ پرپر مىشد \r\n\r\nباور نكنيد !\r\n باور نكنيد خسته و مأيوسم * يا مثل نگاه مرده‌ى فانوسم\r\nهرچند كه قطره‌ام ولى بىترديد * پيشانى آفتاب را مىبوسم \r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\r\nتصور غروب\r\n آن زخم كه طاقت تو را كم مىكرد * تصوير غروب را مجسم مىكرد\r\nلبخند اگر نمىزدى بر شمشير * يك موى سر تو تيغ را خم مىكرد \r\n\r\nنيلوفر آبى\r\nدر دهان خشك تاريكى\r\nكه بر تخت اتاق من\r\nقصه مىخواند\r\nرويش نيلوفرى از آبگير انتظارى دور\r\nتمام سطح فرداى مرا با رنگ مىپوشد\r\nو من\r\nبا چرخش گنجشك‌ها در باغ\r\nساعت تقدير را تنظيم خواهم كرد\r\nو با آواز انگشتان\r\nمىنويسم بر سطوح سرد شيشه‌ى غبارآلود\r\nكه اى نيلوفر آبى\r\nبيا و سردى آئينه‌ام را پر كن از نجواى زيبائى\r\nبيا بر شانه‌ى تقدير من\r\nتنهائى خود را پريشان كن\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\n[ ج 
  ]\r\n\r\nجاويد ( 1305 )\r\nهاشم جاويد ، شاعر توانا و خوش‌قريحه و نويسندهء پژوهشگر گرانمايه ، در سال 1305 هجرى شمسى در شيراز ديده به جهان گشود . دانش‌هاى نخستين و متوسّطه را در زادگاهش به پايان رسانيد ، ازآن‌پس براى ادامهء تحصيل رهسپار تهران شد و در دانشكدهء حقوق به تحصيل پرداخت و به دريافت دانشنامهء ليسانس از آن دانشكده توفيق يافت آنگاه به كار وكالت دادگسترى اشتغال ورزيد و سال‌هاست كه از اين رهگذر زندگى مىكند .\r\nجاويد در دورهء بيست و يكم قانون‌گزارى از طرف مردم شيراز به عنوان نمايندهء مجلس شوراى ملى برگزيده شد و در زمان تصدّى نمايندگى ، همواره مدافع حقوق ايران و مردم ميهنش بود .\r\nجاويد از حافظه‌اى قوّى و نيرومند برخوردار است و از رهگذر شعر و ادب به عنوان شاعرى خوش‌قريحه با استعداد كافى و دانشمندى پژوهشگر شناخته شده و مطالعاتش در زمينه‌هاى ادبى ، نشانگر وسعت اطّلاعات و معلومات اوست و مقالات تحقيقىاش در روزنامهء پارس شيراز و مجلّه‌هاى سخن و يغما و نگين ، مبيّن اين واقعيّت است .\r\nحسن امداد ، همشهرى جاويد ، دربارهء او چنين مىنويسد : « جاويد به نظامى و سعدى و به‌خصوص حافظ عشق مىورزد و شايد كمتر كسى باشد كه چون او بتواند\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nمشكلات و معانى اشعار آنان را حلّ نمايد . سال‌هاست كه دربارهء اشعار خواجه حافظ شيراز مطالعه كرده و با وسعت معلوماتى كه در ادبيّات دارد ، يادداشت‌هايى دربارهء آن شاعر بزرگ تدوين كرده است . جاويد زبان انگليسى را خوب مىداند و از منابع فرهنگى آن زبان استفاده مىكند . او در فنّ سخنورى و خطابه نيز مهارت دارد . صحبتش گرم و دلنشين و محضرش براى دوستان شيرين و مغتنم است . »\r\nجاويد بااين‌كه داعيهء شاعرى ندارد ، امّا اشعارش در قصايد استوار و غزليّاتش شيوا و دلنشين است و در شعر نو نيز گاهى طبع‌آزمايى مىكند .\r\nنمونه‌هاى زير از اشعار اوست :\r\n\r\nفروغ بخت\r\n اميد ديدن آن صبح نادميده گذشت * كه شب دراز شد و نوبت سپيده گذشت\r\nبه خاك تيره بريزيم كان نسيم مراد * گذشت از در اين باغ و گل نچيده گذشت\r\nبر آستان شفق خون آفتاب چه كرد ؟ * كه ماه يك‌شبه با قامت خميده گذشت\r\nحديث ما همه يك نكته بود و بر لب بود * ولى دريغ ! كه آن نيز ناشنيده گذشت\r\nفروغ بخت چه كوتاه زندگانى بود * كه تا زدم مژه برهم ، ز پيش ديده گذشت \r\n\r\nسايهء روشن\r\n به رنگ لالهء صحراست رنگ پيرهنت * كه موج مىزند از جام آن شراب تنت\r\nچو چشمه‌اى كه بر آن رنگ لاله افشانند * سپيد و سرخ زند سايه روشن بدنت\r\nدو گوشواره به گوش تو كرده‌ام ز دو اشك * كه باشد از صدف سينه رازگوى مَنَت\r\nبه گرد جام لبت بوسه برزند آرام * كه قطره قطره بنوشد شراب از دهنت\r\nخموش مانى و از شرم سرخ‌گونه شوى * چو آسمان غروب است رنگ باختنت\r\nشبى به باغ خيالم گذار كن چو نسيم * كه خوابگه كنم از ارغوان و ياسمنت\r\nفريب داشتنىهاى روزگار مخور * اگر زمانه دهد بخت دوست‌داشتنت \r\n\r\n","description":"","footnote":"","page_name":" 363 ","page_number":363},
  {"content":"\r\n\r\n ز گفتهء تو سرم مست گشت تا گفتى * سخن بگوى كه سرمست گردم از سخنت \r\n\r\nدولت آزادگى\r\n هردم از اين كاروان ، هم‌سفران مىروند * راز درنگ تو چيست ؟ تا دگران مىروند\r\nدور دريغ است و درد وين دوسه وامانده مرد * يا نگران مانده‌اند يا نگران مىروند\r\nديدهء بينا چه سود ، يا شنواگوش هوش * تا به ره كام و ناز ، كور و كران مىروند\r\nابر مگر خود گريست بر چمن از درد و داغ * كاين همه گل‌هاى باغ جامه‌دران مىروند\r\nدولت آزادگى ، در گرو سادگيست * زير گران‌بار آز ، بىخبران مىروند\r\nسبزه و جوى و بهشت ، دل ز كف ما نبرد * در پى آب و علف ، جانوران مىروند\r\nاين نه منم گردوار ، دستخوش گردباد * موج بلند بلاست ، جمله بر آن مىروند \r\n\r\nقصّهء درد\r\n مىرسد هر نفس از راه به ياران ستمى * چون توان يك‌نفس آسود ز بيداد غمى\r\nخشك شد كشت وفا ، همّتى اى اشك نياز * تا بر اين مزرعهء سوخته باريم غمى\r\nرنج‌ها بردى و كس درد تو هرگز نشناخت * آخر اى خاطر آزرده ! بياساى دمى\r\nاين كرامت بس‌ات ، اى سوختهء آتش فقر * كه بمُردى و نماندى به اميد كرمى\r\nشرمشان باد ز سوداى بزرگى ، آن قوم * كه جهانى بفروشند به بوى درمى\r\nجان فداى قدم نادره مردانى باد * كه كم و بيش بگردند به هر بيش و كمى\r\nشعرم از قصهء درد است ، ببخشاى به من * كه طرب راه نيابد به درون دژمى \r\n\r\nتهمت آزادگى\r\n هزار درد نهان هست و جاى زارى نيست * كه دم ز غم زدن آيين رازدارى نيست\r\nاميد مردمىام سوى اين ديار آورد * دريغ و درد ! كه جاى اميدوارى نيست\r\nدر آن ديار كه زاغ و زغن هزارانند * مجال دم زدن بلبل بهارى نيست \r\n\r\n","description":"","footnote":"","page_name":" 364 ","page_number":364},
  {"content":"\r\n\r\n سترده اشك نشان تبسّم از لب ما * كه شادمانىمان كم ز سوگوارى نيست\r\nاگر به تهمت آزادگى گرفتاريم * چه غم كه گر غم جان هست و شرمسارى نيست\r\nسلامت و سر ناسازگار من ؟ هيهات ! * كه تاب سوختنم هست و سازگارى نيست \r\n\r\nراز مستى\r\n پيمانه پر كن از مى ، اى پير مىفروشان * تا ساغرى بنوشم ، با ياد دُردنوشان\r\nديشب به ياد ياران ، ديديم در خرابات * چشم پياله خون ريز ، خون قرابه جوشان\r\nشرم آيدم به جامى ، ناليدن از غم و درد * زان رازها كه خواندم در ديدهء خموشان\r\nاى بار خرمن زلف ، بر دوش ناز پرورد * رحمى ! كه خوشه‌چين‌اند اين بار غم به دوشان\r\nگر خود دلى و دردى ، دارى بيا كه مردى * كان سوى اين ديار است ، بازار خودفروشان\r\nدوران كه گيرد آسان ، بر خويشتن شناسان * دانى كه سخت گيرد بر خيل سخت‌كوشان\r\nمينا به گوش ساغر ، مىگفت راز مستى * وين نكته چون توان گفت جز با سخن نيوشان ؟ \r\n\r\nآزادگى\r\n خوش دولتيست سرخوش و دلشاد زيستن * آزادگى گزيدن و آزاد زيستن\r\nآسوده از كشاكش توفان ظلم و جور * در خانه‌اى به مردمى آباد زيستن\r\nمرگ است اگرچه زندگىاش نام كرده‌اند * در زير تازيانهء بيداد زيستن\r\nننگ است چند روزه كوتاه عمر را * با تلخى شكنجهء جلّاد زيستن\r\nروى سحر نديدن و در تيره شام عمر * لرزان چو شمع درگذر باد زيستن\r\nمردى به مردمى و شرف جان سپردن است * نه با خيال ماندن و با ياد زيستن \r\n\r\nطاير خسته بال\r\n به گردابى افتاده‌ام جاودانه * در اين ژرف درياى پنهان كرانه\r\nچو بىبادبان زورقى روز توفان * كه موجش ز هر سو زند تازيانه \r\n\r\n","description":"","footnote":"","page_name":" 365 ","page_number":365},
  {"content":"\r\n\r\n من آن طاير خسته‌بالم كه عمرم * به سر شد در انديشهء دام و دانه\r\nهمه عمر بار بلا را پذيره * همه روز تير خطا را نشانه\r\nپريشانى آشيان من ، از من * پريشانى من همه ز آشيانه\r\nغبارى گرفته‌ست آيينهء دل * كجاييد اى گريه‌هاى شبانه ؟\r\nتو اى نازنين من ، اى مايهء ناز * مكن ديگر افسردگى را بهانه\r\nفروريز زلف سيه را به دامان * فروگير بار بلا را ز شانه\r\nبسيط زمين جاى آسودگى نيست * ز من پرس رنج‌آزماى زمانه\r\nچو آسودگى بهره‌اى نيست كس را * به آزادگى روى كن زين ميانه\r\nسخن چون برآيد ز دل بر دل آيد * سرود كهن يا نو آيين ترانه\r\nمن اين چامه را در هواى تو گفتم * كه ماند ز من در جهان جاودانه \r\n\r\nبوشهر محروم\r\n ديدهء بيننده چون افتد بر اين دريا كران * كور باشد گر نگردد زين تماشا خون‌فشان\r\nهر قدم ويرانه‌اى بر شهر متروكى گواه * هر كران بيچاره‌اى از خلق محرومى نشان\r\nاشك‌ها در ديدگان خشكيده چون دُرّ در صدف * رنگ‌ها در گونه‌ها پژمرده چون گل در خزان\r\nرخت بربسته است از بىمرغزارى چارچاى * بال بگشاده‌ست از بىآشيانى ماكيان\r\nموج دريا چون بجنبد از نسيمى نيم‌شب * لرزه‌ها افتد بناى شهر را در استخوان\r\nجاى گل ناكامى و اندوه رويد از زمين * جاى باران ، محنت و ادبار بارد ز آسمان\r\nدل به توفان بلا بسپرده در درياى مرگ * مردم اندر موج ماهى خورد و ماهى مردمان\r\nآب از گوهر گران‌تر ، نان ز جان ناياب‌تر * زير اين بار گران بخشند جان‌ها رايگان\r\nصف كشند از شامگه تا بامداد از بهر آب * كوزه در كف ، مرد و زن ، خرد و كلان ، پير و جوان\r\nبامدادان با سفالين تهى آيند باز * مانده از خشكى زبان‌ها چون سفالين در دهان\r\nاين سخن افسانه خواهد شد كه خلقى بىپناه * بر لب آب حيات از تشنگى دادند جان\r\nفرصتى اى اشك سوزان ، مهلتى اى آه سرد ! * تا بينديشم به حال اين گروه ناتوان \r\n\r\n","description":"","footnote":"","page_name":" 366 ","page_number":366},
  {"content":"\r\n\r\n نى غلط گفتم ببار اى ديده چندان اشك درد * تا بيفزايى يكى دريا بر اين دريا كران\r\nروزى اين ويرانه ، شهرى بود و در آن مردمى * شهر اندر آن بزرگان ، مردمى بازارگان\r\nچين به چهر آب مىافتاد و با هر چين موج * كشتى چين مىرسيد و كشتى هندوستان\r\nكاروان‌ها مىرسيد از ساحل رود ارس * وز صفاهان و خراسان وز رى و مازندران\r\nچون شد آن غوغاى دريا بار و كو آن بارها ؟ * اى دريغ ! آن كاروان سالارها و آن كاروان\r\nنى خطا كردم كه اينك كاروان‌ها مىرسند * كاروان‌ها از گدايان ، بارشان رنج گران\r\nكاروان‌ها محنت و درماندگىشان زاد راه * كاروان‌ها خفته در بانگ جرس‌هاشان فغان\r\nكاروان‌ها مانده از سرمنزل مقصود دور * كاروان‌ها رفته از ياد ديار و خان و مان\r\nكاروان‌ها برده تارى توشهء درد و نياز * كاروان‌ها رنج و غم آورده از رى ارمغان\r\nباش تا بىپرده‌تر گويم سخن از پايتخت * اى عروس خفته در موج پرند و پرنيان !\r\nاى به دامان تو از آغوش البرز بلند * چشمه‌ها جوشيده چون از چشم من اشك روان\r\nاى به تجريش‌ات چمن‌هاى بهاران فرش سبز * اى به دربندت درختان تناور سايبان\r\nاى به بازار تو گوناگون متاع شرق و غرب * اى به گلزار تو رنگارنگ گل‌هاى جهان\r\nاى شده ويرانه ملكى تا تو آبادان شوى * اى شده ناكام قومى تا تو باشى كامران\r\nهيچ دانى جان سپردن در غم يك قطره آب ؟ * هيچ بينى رنج بردن در پى يك پاره نان ؟\r\nبرده كشتى مراد از چهار موج غم برون * ناخدايان را چه غم زين كشتى بىبادبان ؟\r\nبا شمايم با شما ، اى كارفرمايان ملك ! * اى خداوندان تدبير ، اى رجال كاردان !\r\nپيش از آن كاين خسته‌جان سهراب ميرد نامراد * نوشدارويى رسانيدش به زخم خون‌چكان\r\nور نه گر اين سال و اين حال است تا ديگر بهار * نامى از بوشهر و بوشهرى نماند در ميان \r\n\r\nافسانه\r\nاگر آن خندهء مستانه نبود\r\nو آن تبسّم كه در آن پرتو صد امّيد است شادى خاطر ديوانه نبود\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nدر هياهوى حيات\r\nدر جهانى كه در آن نيست ثبات\r\nبه چه دل مىبستم ؟\r\n* گر خيال تو در اين خانه نبود\r\nياد تو در همه روز و شب عمر\r\nآشناى دل بيگانه نبود\r\nاگر آن زلف فروريخته تا شانه نبود\r\nدر ديارى كه در آن رشتهء امّيدى نيست\r\nبه چه مىپيوستم ؟\r\n* اگر اين باده به پيمانه نبود\r\nيا در اين مستى و اين بىخبرى\r\nعمر اين رنج نمىشد پيرى\r\nاگر آسايش اين مستى رندانه نبود\r\nزين همه دام بلا\r\nبه چه فنّ مىجَستم ؟\r\n* اگر اين بازى طفلانه نبود\r\nشادى كودك دل\r\nيا كه هستى همه بازيچه و افسانه نبود\r\nما ز ناكامى و اندوه و نياز\r\nيا ز بدنامى اين عمر دراز\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nبه چه رو مىرستيم ؟\r\n\r\nبرگ\r\nپير خرد يك‌نفس آسوده بود\r\nخلوت فرموده بود\r\nكودك دل رفت و دوزانو نشست\r\nمست مست\r\nگفت : تو را فرصت تعليم هست ؟\r\nگفت : هست .\r\nگفت كه اى خسته‌ترين رهنورد\r\nبر رُخت از گردش ايّام گرد\r\nسوخته و ساخته با گرم و سرد\r\nچيست برازندهء بالاى مرد ؟\r\nگفت : درد .\r\n* گفت : چه بود اين همه فرزانگى\r\nراست‌ترين راستى زندگى ؟\r\nپير كه اسرار خرد خوانده بود\r\nناگه از شاخه‌اى افتاده برگ\r\nگفت : مرگ .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\nجبّارى ( 1374 - 1297 )\r\nعباس جبّارى ، فرزند مهدى ، در سال 1297 هجرى شمسى در همدان چشم به جهان گشود . تحصيلات خود را تا كلاس اوّل متوسّطه در زادگاهش به انجام رسانيد ، ازآن‌پس به كرمانشاه رهسپار گرديد و در دبيرستان نظام آن شهر مشغول تحصيل شد و در سال 1316 به دانشكدهء افسرى رفت و در سال 1318 به درجهء ستوان دوّمى مفتخر و به رضاييه مأموريت يافت و از اوّل سال 1321 به استان فارس منتقل گرديد و مدّت چهارده سال در اين خطّه و مناطق مختلف اين استان خدمت كرد ، سپس به فرماندهى هنگ بجنورد مأمور به خدمت شد و از آنجا در سال 1336 مأمور تعقيب دادشاه در بلوچستان گرديد . آن‌گاه به دانشكدهء نظامى و دانشگاه جنگ رفت و در سال 1339 فرمانده هنگ مركز شد و بار ديگر در سال 1342 به شيراز منتقل گرديد و پس از آن به فرماندهى ناحيهء مازندران منصوب و به درجهء سرتيپى نايل شد و تا درجهء سرلشگرى پيش رفت .\r\nتيمسار جبّارى پس از چهار سال مجدّدا فرمانده ناحيهء بلوچستان شد و پس از هشت ماه به ستاد ژاندارمرى منتقل و رئيس طرح و برنامهء آن گرديد و در سال 1347 مدّت چهار سال مأمور خدمت در كرمانشاه شد و پس از ماجراى صلح ايران و عراق ، در سال 1351 بازنشسته گرديد و در سال 1354 به سمت نمايندهء مجلس از كازرون انتخاب شد و سرانجام در بهمن ماه سال 1374 چشم از جهان فروبست و به سراى\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nجاويد شتافت .\r\nجبّارى با آنكه در كسوت نظام و سپاهيگرى بود از ذوق سرشار و قريحهء تابناك شاعرى برخوردار بود و در سرودن انواع شعر از قصيده و غزل و قطعه و مثنوى طبع‌آزمايى مىكرد . « 1 »\r\n\r\nقطعه حكايت جوان ميهن‌پرست\r\n خبر رسيد به شهرى ز مرزهاى وطن * كه خصم حمله نموده‌ست و مُلك در خطر است\r\nرئيس شهر ، منادى روانه كرد به شهر * كه هركه در فنِ پيكار صاحبِ هنر است\r\nكمر ببندد دو تيغ آورد به كف كامروز * زمانِ دفعِ فرومايگانِ بَدسِيَر است\r\nبگفت پير زنى با شعف به مردمِ شهر : * مرا يگانه جوانى دلير و نامور است\r\nسزد كه جان دهد اندر رهِ وطن در جنگ * كه هركه جان به رهِ مُلك داد ، مفتخر است\r\nبه خانه رفت و پسر را بخواند و با وى گفت : * مرا ز بابِ تو ، يك تيغ تيز و يك سپر است\r\nبگير و زود به سربازخانه رو ، كه سحر * سپاهِ شهر به سرحدّ ملك ره‌سپر است \r\n\r\n\r\n","description":"","footnote":"\r\n( 1 ) - آثار شادروان تيمسار جبارى را فاضل پژوهشگر آقاى عباس زنديه برايم ارسال داشته است .\r\n","page_name":" 371 ","page_number":371},
  {"content":"\r\n\r\n گرفت تيغ و به شادى به مادرِ خود گفت * كه : افتخارِ من اندر نثارِ جان و سر است\r\nبه تيغ بوسه زد و ، شادمانه عازم گشت * ولى زمانه نه دايم موافقِ بشر است\r\nبه گوشِ حاكمِ شهر اين قضيّه چون كه رسيد * جواب داد كه قانونِ مُلك معتبر است\r\nنوشته است به قانون كه : هركه را پسرى * بود يگانه ، معاف از تمامِ شور و شر است\r\nجوان به شهر بماند و به پيشِ مادرِ خويش * كه در غيابِ وى آن بيوه‌زن به رنج در است\r\nكفيلِ مادرِ افتادهء عليلى را * كجا اجازتِ پيكار و جنگِ پرخطر است ؟\r\nچو پيره‌زن بشد آگه ، به گريه داد پيام * كه ظلم و جور ، نه آيينِ مردِ دادگر است\r\nجوابِ مامِ وطن را چه گويم ؟ ار گويد : * تو را كه يك پسرِ نامدارِ پرهنر است\r\nچرا كمك نكند نور ديدگانِ مرا ؟ * تُفو بِدو ! كه وطن را درخت بىثمر است !\r\nمدافعين وطن را سر اوفتد بر خاك * سرِ جوان تو آنگه به متّكاىِ پر است\r\nمن اين يگانه به ميدان روانه خواهم كرد * بدان يگانه خدايى كه خالق بشر است \r\n\r\n","description":"","footnote":"","page_name":" 372 ","page_number":372},
  {"content":"\r\n\r\n به پاى خاست ، به هر در كه شد ، جواب شنيد * كه چاره نيست ، چو قانونِ ملك كور و كر است\r\nشدش يقين كه به دوران زنده بودن او * تلاشش از پىِ رفع قضيّه بىاثر است\r\nبراى آنكه پسر از كفالتش برهد * رهى گزيد كه اندر زمانه منحصر است\r\nگرفت زهر و به منزل برفت و خورد و بخفت * به چند ثانيه معلوم شد كه محتضر است\r\nيكى بگفت بدان بيوهء خجسته خصال * چو ديد لحظهء ديگر ز دهر درگذر است\r\nمگر عزيز ندارى تو جانِ شيرين را ؟ * كه بينمت نفس از زور زهر در ثمر است\r\nجواب داد كه : جان را عزيز مىدارم * و ليك ، كشورِ ايران ، ز جان عزيزتر است\r\nبگفت اين سخنِ دل‌پذير و خوش جان داد * فداى آنكه چنو ، جان به راهِ ايران داد \r\n\r\nمهر مادر\r\n دخترِ خردسال بىپدرى * گفت روزى به گريه مادر را\r\nدر گذرگه به جامهء گلگون * ديده‌ام دختران ديگر را\r\nنزد آن دختران خجل گردم * چون ز خانه برون كنم سر را\r\nكند افسرده اين پلاسِ سپيد * منِ آزردهء مكدّر را\r\nاين پلاك سپيد بر تنِ من * مىكند كارِ نوكِ خنجر را\r\nبايد امروز بهرِ من بخرى * يكى از آن ثياب احمر را \r\n\r\n","description":"","footnote":"","page_name":" 373 ","page_number":373},
  {"content":"\r\n\r\n گفت مادر به نور ديدهء خويش * شكوه بىجا بود مقدّر را\r\nقسمت ماست اينكه مىبينى * چه كنم طالعِ بداختر را\r\nسر نپيچم از آنچه خواسته حقّ * ناگزيريم حكمِ داور را\r\nاز درِ هركه جويم استمداد * بسته دارد به روى من در را\r\nبس‌كه شد رونقِ مسلمانى * دست بر دامنيم كافر را\r\nگوييا برده‌اند خلق از ياد * گفت و فرمايشِ پيمبر را\r\nيا فراموش كرده‌اند از اصل * داورىهاى روزِ محشر را\r\nدخترِ بىپدر نخواهد داشت * پوششى زين نمط نكوتر را\r\nزيبد آن جامه‌هاى رنگارنگ * دخترِ مردم توانگر را\r\nبهرِ قوتِ شبش فروخته‌ام * صبح امروز ، كهنه معجر را\r\nتو نبينى مگر عقابِ زمان ؟ * مىزند در هوا كبوتر را !\r\nچون تو در شب به خواب خواهى شد * من به‌سوى خدا كنم سر را\r\nيا دلِ منعمان به دست آرد * يا كُشد همچو من بداختر را\r\nنشنوم تا كه آه جان‌سوزت * كه زند بر دلِ من آذر را\r\nعجز مادر چو ديد طفل يتيم * زود بسترد ديدهء تر را\r\nتا مبادا فسرده‌تر سازد * مادرِ بينواىِ مضطر را\r\nاشك مادر به رخ دويد چو ديد * اين چنين حالِ رقّت‌آور را\r\nخم شد و لب نهاد بر لبِ طفل * بوسه داد آن لب چو شكّر را\r\nگفت : اى نور ديده ! غصّه مخور * جُستم اكنون طريق ديگر را\r\nپدرت داده پاىِ سفرهء عقد * به من از مِهر ، حلقهء زر را\r\nگرچه از جان عزيزتر دارم * اوّلين يادگارِ شوهر را\r\nاندر اين كوى مىشناسم من * دكّهء يك يهود زرگر را\r\nبه گرو مىدهم به دو فردا * بهر تو اين يگانه زيور را \r\n\r\n","description":"","footnote":"","page_name":" 374 ","page_number":374},
  {"content":"\r\n\r\n تا كه زينت دهم به جامهء سرخ * اين تنِ ناتوان لاغر را\r\nروز ديگر گرفت و برد به كوى * دستِ آن دختر سمن بر را\r\nكرد كارى فلك كه خونين كرد * دلِ ترسا و گبر و كافر را\r\nناگهان يك سوار بىپروا * زد زمين و بكُشت دختر را\r\nخونِ او ريخت بر پلاس سپيد * گشت گلگون چنان‌كه داشت اميد \r\n\r\nبنده درگاه ولايت\r\n ما خواستارِ درد و غم و رنج و محنتيم * آيينهء تمام‌نماىِ محبّتيم\r\nپاكيزه خوى و پاك نهاديم و پاك راى * روشن ضمير و پاكدل و پاك طينتيم\r\nوامانده‌ايم و دست زده بر ركاب شاه * غرقِ گناه و تشنهء باران رحمتيم\r\nدل از جهان بريده و در كنج خانقاه * عارى ز بغض و كينه و فارغ ز حشمتيم\r\nديوانه‌ايم و رهبر فرزانگانِ دهر * گم گشته‌ايم و راهنماى جماعتيم\r\nبر گردِ همچو دستهء گل گِرد گشته‌ايم * دل‌آشنا و شيفتگان مودّتيم\r\nقربان خاك پاى تو يا شِحنة النّجف * رحمى ! كه مستحقّ و سزاوار همّتيم\r\nزان رو بر آسمان زده خرگاه عزّ و جاه * كز بندگانِ درگه شاهِ ولايتيم \r\n\r\n","description":"","footnote":"","page_name":" 375 ","page_number":375},
  {"content":"\r\n\r\n\r\nاى عشق !\r\n درون سوختهء من ز چشم تر پيداست * دلِ شكسته‌ام از نالهء سحر پيداست\r\nچه آفتى تو ؟ نمىدانم اى نهالِ اميد * تو را نه سايهء راحت رسان ، نه بر پيداست\r\nتو خود در آينه بنگر كه تا عيان بينى * هرآن بلا كه از آن چشم فتنه‌گر پيداست\r\nز چاكِ پيرهنت پى برم به لطفِ تنت * صفاى باغ و چمن از شكاف در پيداست\r\nتو خود چه آفتى اى عشق من ! ندانستم * كه در رهِ تو هزار آفت و خطر پيداست\r\nبه خاك ميكده آن‌سان زديم بوسه ز شوق * كه تا قيام قيامت از آن اثر پيداست \r\n\r\nوفاى اشك\r\n بازم گشود عقده ز دل قطره‌هاى اشك * در حيرتم از اين همه لطف و صفاى اشك\r\nدر نيمه‌شب نياز من و آه سينه‌سوز * افزون شود ز ريزش بىانتهاى اشك\r\nفرصت نمىدهد كه بنالم ز هجر يار * آبى كه خيزد از دلم اندر قفاى اشك\r\nشب‌زنده‌دارىام نگذارد كه ساعتى * بندم ز گريه روزن ماتم‌سراى اشك\r\nآوارگى و خانه به دوشى و بىكسى * خونابه مىتراودم از ديده جاى اشك\r\nچون عكس ماهتاب كه افتد در آبگير * لرزان فتاده عكس تو در ماوراى اشك\r\nشكر خدا كه هيچ‌كس از خيل عاشقان * چون من نداند و نشناسد بهاى اشك\r\nغير سرشك غم نبود همدمى مرا * اشك است همدمم كه بنازم وفاى اشك \r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\nجدّا ( 1336 - )\r\nسيّد آقاجان جدّا ، فرزند سيّد محمّد « 1 » ، با لقب « خاتم الشّعرا » از شاعران توانا و خوش‌قريحهء اواخر دورهء قاجار ، كه در اواسط عمر به تهران عزيمت كرد و در يكى از مدارس قديمهء آن شهر منزل گزيد و از طريق وكالت در عدليّه معيشت كرد و زندگىاش به تدريج رونق يافت ، صاحب خانه‌اى شد و راهش به خانهء برخى از مقامات دولتى باز شد و اشعارى نيز در مدح يا قدح آنان سرود و سرانجام در سال 1336 شمسى بدرود حيات گفت .\r\nميرزا على اكبر بن ميرزا محمّد فيض قمى ، در « تذكرة الشّعراى قم » « 2 » درباره‌ى جدّا چنين مىنويسد :\r\n« نامش سيّد آقاجان ، از خانوادهء سيادت و دودهء اصالت ، جوانى است كه شاخ قامتش در چمن عمر نورسته است و بنفشه‌اش بر طرف نسترن تازه جسته ، از سادات اصيل و سلسلهء نبيل جليل اين بلد است كه پدرانش با ضياع و عقار بىشمار و ثروت\r\n\r\n\r\n","description":"","footnote":"\r\n( 1 ) - مرحوم محمد على مصاحبى متخلص به عبرت ، نام جدّا را « سيّد محمّد » ذكر كرده و مرحوم ميرزا على اكبر فيض ، كه همشهرى اوست ، نامش را « سيّد آقاجان » ضبط نموده و صحيح همين است و تا آنجا كه بررسى كرده‌ام ، سيّد محمّد نام پدرش بوده است .\r\n( 2 ) - در اين تذكره ، مؤلّف نام شاعر را ضبط كرده و در كتاب ديگرى ، كه در حقيقت مستدرك آن تذكره مىباشد ، نام 31 تن ديگر از شعراى قم را آورده است كه هر دو نسخه به شماره‌هاى 146 و 147 در كتابخانهء آيت‌اللّه مرعشى نجفى موجود مىباشد .\r\n","page_name":" 377 ","page_number":377},
  {"content":"\r\n\r\nبىنهايت بوده‌اند . ازآنجاكه روزگار را عادت ديرينه است ، پدرش مكنت موروث از دست برفت و سعت عيش به ضيق معاش مبدّل شد . نجابت جبلّى و اصالت ذاتى مانع از اظهار فقر در حضرت اين لئيمان و تكدّى و خواهش از خسيسان آمد كه در نظم :\r\n« لنقل الصّخر من قلل الجبال ، احبّ الىّ من منن الرّجال » بدين جهت او را از اوان صباوت نظر به مضمون « الكاسب حبيب اللّه » به كسب بقّالى گذاشت . رفته رفته او را مايه و سودى به دست آمده ، خود دكّه باز كرد و دادوستد آغاز نهاد ، و ليك در همهء اوقات از ممارست به دواوين شعرا و مذاكرات به صحايف ادبا او را غفلت دست نمىداد . تا در حكومت جناب جلالت مآب اعتضاد الدّوله ، حكمران قم و ساوه ، در يكى از اعياد قصيدهء فريده ملفّق داشته ، در مجلس حكومت در جرگهء شاعران برنشست و به سبكى خوش بر سرود . جناب اعتضاد الدّوله از حالت او پژوهش فرموده ، چون او را معلوم شد كه از خانوادهء سيادت است ، مرحمتى بىاندازه مبذول داشت و او را مشمول عاطفت نمود و فرمود : با اين قدرت طبع و صفاى ذهن ، حيف است اشتغال بدين كسب خسيس نمايد . عمامه به او مرحمت فرموده ، مقرر داشت كه درب دكّه را بربندد و زبان به سخن برگشايد و به تحصيل كمال بپردازد . اكنون يكى از شعراى اين بلد است كه قاطنين و مسافرين را مدح و قدح مىنمايد . »\r\nميرزا محمّد على مصاحبى ، متخلّص به عبرت نايينى ، در تذكرهء « مدينة الأدب » خود چند سطرى دربارهء جدّا چنين مىنگارد : « از سادات معروف قم ، در اواسط عمر به تهران آمد ، چندى در مدرسهء دارالشّفاء حجره داشت ، داخل عدليّه شد ، از وكلاى عدليّه بود ، پس از چند سالى پولى فراهم كرد ، خانه‌اى خريد و تا آخر عمر در تهران اقامت داشت و خود را خاتم الشّعراء مىخواند . »\r\nمرحوم جدّا دو پسر و يك دختر داشت ، به نام‌هاى سيّد رضا و سيّد ابو الحسن و فاطمه ، كه همگى درگذشته‌اند . براى كسب اطلاعات بيشتر از زندگى اين شاعر ، به آقاى سيّد اصغر جدّا ، نوادهء او ، كه از بازرگانان معتبر تهران است ، مراجعه كردم . متأسفانه\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nاز زندگى نياى خود اطلاعات چندانى نداشت ، امّا از نظر علاقه‌اى كه به آثار جدّ خود داشت ، رباعيّات چندى را با خطى خوش و ظريف و قابى ممتاز در اطراف دفتر كارش نصب كرده بود و رونوشت آن‌ها را در اختيارم گذاشت . در ضمن از آقاى ابو الحسن جدّايى ، يكى از بستگان اين شاعر ، بايد تشكر كنم كه راهنمايىهاى چند مبذول داشت .\r\n\r\nدر مدح و منقبت امام زمان ( عج )\r\n ماه من از چهر رخشان چون بر اندازد نقاب * پردهء ظلمت كشد بر چهر ماه و آفتاب\r\nنشئهء مرجان لعلش ، چشمه‌هاى سلسبيل * خستهء ريحان خطّش ، نافه‌هاى مشك ناب\r\nگر لب لعلش بود ياقوت رمّانى شب * از چه اندر چشم من نايد چو درّ ديرياب\r\nبرده زلف بىقرارش از دل و دينم قرار * بسته چشم نيم‌خوابش بر دو چشمم راه خواب\r\nرويش از زير سواد زلف مشكين آشكار * چون حواصل بچّه‌اى ريزد پروبال غراب\r\nناوك مژگانش اندر سينهء دل‌ها سنان * طرّهء پيمانش اندر گردن جان‌ها طناب\r\nديده‌ام در عهد مهد ، آن طرّهء پرتاب را * تاكنون در چشم من را يك نظر پيداست تاب\r\nروز عيد است ، اى بهار عاشقان ، بنماى چهر * تا بهار طلعتت را چشم ما كرده سحاب\r\nهمچو باغ حسن خويش و همچو چشم مست خويش * گر مرا آباد خواهى ، از شرابم كن خراب \r\n\r\n","description":"","footnote":"","page_name":" 379 ","page_number":379},
  {"content":"\r\n\r\n تا غلام حلقه در گوش من آيد ماه و مهر * هان هلال جام پُر كن ز آن مى چون آفتاب\r\nز آن شرابم ده كه صيد صد هزار عنقا كند * گر چكد يك قطره از وى بر پروبال ذباب\r\nز آن شرابم ده ، كه روحانى از او شد روح‌بخش * ز آن شرابم ده ، كه كرّوبى از او شد كامياب\r\nز آن شرابم ده ، كه بى وى روضهء فردوس خوار * ز آن شرابم ده ، كه بى وى چشمهء كوثر سراب\r\nچيست آن مى حبّ جان خاتم پيغمبران * جلوهء انوار يزدان ، پور پاك بو تراب\r\nميوهء بستان زهرا ، سرو گلزار حسن * تشنه‌كام كربلا را در لب خشكيده آب\r\nحجّت قائم ، امام عصر ، كاندر حكم اوست * چاراركان ، شش‌جهت تا بند هفت و هشت باب\r\nصورت آدم گرفت آن دم كه نقّاش وجود * بوالبشر را ريخت رشحى ز آب مهرش در تراب\r\nآسمان گر خيمهء خدّام درگاهش نبود * از چه دارد از سهيل و كهكشان ميخ و طناب ؟\r\nبخت بدخواهانش اندر عرصهء پيكار وى * چوب شب هجران بود در دامن يوم الحساب\r\nآهوى كويش به خشم ار چشم بگشايد به چرخ * تا ابد شير فلك منفك نگردد ز اضطراب \r\n\r\n","description":"","footnote":"","page_name":" 380 ","page_number":380},
  {"content":"\r\n\r\n تنگ پيش وسعت صدرش ، فضاى لامكان * تنگ بر بالاى قدرش ، پرنيان نه حجاب\r\nهر گناهى را كه كمتر چاكرت كرده شفيع * در قيامت آن گنه را عار آيد از ثواب\r\nاى خداوند وجود ! از دست جودت چشم من * يك‌دو اميدش روا كن ، چون دعاى مستجاب\r\nاوّلين ، كاندر ظهور خويشتن تعجيل كن * كز فراقت ز آتش غم قلب عالم شد كباب\r\nدومين ، خواهم صلت اظهار آن هم شد از اين * كان صلت را داده‌ام از جان به صدر مستطاب\r\nو آن صلت هم اين كز آن چشم خدا بين يك نظر * بر وى اندازى كه تا بوسد مه و مهرش ركاب\r\nز آن سپس من هم به مدحش اين چكامه نغز را * برنويسم در صحيفه سيم‌رنگ از مشك ناب\r\nكى به درگاه جلالت چار حدّ و نه حجاب * صبح و شام اندر پى خدمت چو ماه و آفتاب\r\nسدّهء گاه تو را بهرام گردون چون غلام * خيمهء جاه تو را نه چرخ وارون چون قباب\r\nنام شمشير شرربارت به آتش كو برند * نى شگفت است ار شود از فرط خجلت آتش آب\r\nپيش برّان تير دل‌دوز تو ، گاهِ كين عدو * دارد آن حالت كه شيطان در بر تير شهاب \r\n\r\n","description":"","footnote":"","page_name":" 381 ","page_number":381},
  {"content":"\r\n\r\n چون تو را در روز هيجا بنگرد خصم دغا * گويد از سوز جگر « يا ليتنى كنت تراب »\r\nحزم تو حزميست كان حزم از شباب آرد درنگ * عزم تو عزميست كان عزم از درنگ آرد شتاب\r\nاى قَدَر قُدرت ! كه با سرپنجهء تقدير تو * مىتوان تيهو كند هر لحظه صيد صد عقاب\r\nدر دل رادت سخا ، مدغم چنان معنى به لفظ * در تن پاكت هنر ، مضمر چو اندر گل گلاب\r\nگوييا خاكت ز آب فضل و دانش شد خمير * كز تنت منفك نمىگردد ، چو مستى از شراب\r\nز آن هنرها كز جنابت يادگار دهر شد * چرخ هريك را ملقّب كرده فرد انتخاب\r\nتا صف محشر نخواهد رفت نامت از ميان * آرى ، آرى ، كو كتابى ناسخ ام‌ّالكتاب\r\nچامهء « جدّا » ست اين ، يا از فراز نه فلك * مىكند روح القدس توصيف ، آن‌قدر جناب\r\nخواهم از يزدان دعايش را كه تا از جان كند * زهره در چرخ اين به گلبانگ رباب\r\nتا بهاران را بود چون شرع احمد آب و رنگ * باد درگاه تو را همچون بهاران رنگ و آب \r\n\r\nدر وصف حجرهء خود گويد\r\n چرخ چو كين‌توزد و خنجر زند * بر دل مردان هنرور زند\r\nحُجرهكى داده به من روزگار * كز سيه‌اى طعنه به قنبر زند \r\n\r\n","description":"","footnote":"","page_name":" 382 ","page_number":382},
  {"content":"\r\n\r\n سرد بدان‌گونه كه از ز مهرير * سردى آن گام فراتر زند\r\nزود چو يخ بفسرد اندام او * بر در آن حجره كس ار سر زند\r\nسينه‌ام از سوزش سرما و درد * چنگ و دف و بربط و مزمر زند\r\nپرتو خورشيد به نصف النّهار * زهره ندارد كه در آن پر زند\r\nاز تن من يخ بجهد جاى خون * كس به رگم ، گر سر نشتر زند\r\nسردى آن حجره همين بس كز او * هر نفسى كز دهنم برزند\r\nيخ شود و دور گلويم چو مار * دايره و حلقه و چنبر زند\r\nكاش از اين حجره مرا يك ملك * بارگه اندر صف محشر زند\r\nمالك دوزخ زندم هم از آن * گرز ، كه بر كلّهء كافر زند\r\nوه كه دلم بهر دو دانه زغال * بال به مانند كبوتر زند\r\nقابض ارواح ز تنگى جاى * راه ندارد كه به من سر زند\r\nگر دل من خواب ببيند جحيم * بوسه به مالك پى آذر زند\r\nشايد اگر طاق چنين حجره را * بر سرم اين گنبد اخضر زند \r\n\r\nمايهء شادمانى\r\n اى زلف تو پُرشكنج و پُرتاب * صد طعنه زده به عنبر ناب\r\nاز فرقت چشم نيم‌خوابت * در ديدهء من نمىرود خواب\r\nاى دلبر ماهروى ! تا چند * سوزند ز فرقت تو احباب ؟\r\nحيرانم از اينكه ماه را چون * بنموده نهان به زير جلباب\r\nبس گريه نموده‌ام ز هجرت * از گريه بمانده‌ام به گرداب\r\nاى مايهء شادمانى دل ! * دل را ز غم زمانه درياب\r\nزين پيش وفا نبود هرگز * يا آنكه به دور توست ناياب\r\nعاشق ، ادب اى صنم نداند * از عاقل جُو رسوم آداب\r\nبىتاب ز عشق توست « جدّا » * اى زلف تو پُرشكنج و پُرتاب \r\n\r\n","description":"","footnote":"","page_name":" 383 ","page_number":383},
  {"content":"\r\n\r\n\r\nدر مدح فاطمه معصومه عليها السّلام « 1 »\r\n دخت موسى را كه لازم گشته بر جان آفرينش * ز آفرينش آفرينش باد و ز جان آفرينش\r\nانس و جان را انس جان سرمايهء هستى از اين شد * تا مگر از جان كند هم انس و هم جان آفرينش\r\nعرش با آن مرتبت ، خود ره نداند غير فرشش * آسمان با آن جلالت ، خود نخواند جز زمينش\r\nبىقرين ذاتِ شريفش ، آفريد از بن خدايش * چون نَبُد در ما سِوَى اللّه هيچ نفسى هم‌قرينش\r\n« ربّ ارنى » گو شد و زد سر به خاك آستانش * آنكه چون موسى يد بيضا بود در آستينش\r\nآصف جم‌جاه و بر سطاليش اسكندر مماثل * آنكه شد همچون سليمان عالمى زير نگينش\r\nبندهء شاه و خداوند خداوندان گيتى * كه شهنشاه جهان خواند امين ابن امينش\r\nگر نديدى جام كيخسرو ، ببين قلب منيرش * ور نديدى سدّ اسكندر ، ببين روى متينش\r\nاز ازل ادوار گردون را بپرس از فكر بكرش * تا ابد اطوار گيتى بين ز راى دوربينش\r\nتا ز خدّومش شمارد دخت موسى ساحت صبحى * كَاهل دانش را نشايد فرقى در خلد برينش\r\nچون دم عيسى دهد مر مرده را جان بوى حسنش * گوييا روح الأمين از خلد او برده‌ست طينش\r\nتا نشانى باشد از قبض صله اين نغز چامه * بر به رشته نظم آوردم چنان درّ يمينش\r\nفرّ و شوكت چندى آن‌سو باد از روز شمارش * عمر و عزّت باد چندين پس ز روز واپسينش\r\nهمّتى اى دختر موسى بن جعفر ! حقّ خدمت * تا ز « جدّا » بلكه افتد اين نشانى دلنشينش \r\n\r\nجام جم\r\n ساقيا ! جام جمم بخش ، كه عيد عجم است * شايد عيد عجم است آنكه ابا جام جم است\r\nبت يغمانسبى كرد دلم را يغما * كه دو زلف و رخ خود هم شمن و هم صنم است\r\nفتنهء شهرى ، از نرگس پرآشوب است * رهزن خلقى از طرّهء پرپيچ‌وخم است\r\nدر دو زلفش بودا ، هرچه به گيتىشكن است * در دو چشمش بودا ، هرچه به دنيا سقم است\r\nابرويى دارد ، خميده‌تر از آن مه نو * راست‌پندارى ، شمشير امير عجم است \r\n\r\n\r\n","description":"","footnote":"\r\n( 1 ) - قصيدهء فوق را مرحوم جدّا به دستور امين السّلطان در مدح حضرت فاطمه معصومه عليها السّلام سروده است .\r\n","page_name":" 384 ","page_number":384},
  {"content":"\r\n\r\n بهر تكريمش برپاست اگر چرخ ، ولى * پى تعظيم درش ، پشت نه افلاك خم است\r\nاصم است اى پى تحميدش هر كاو ناطق * ناطق است از در تحميدش هر كاو اصم است\r\nگو به ياد دل رادش بنگر در تن پاك * اى كه در كوه دماوند نديدى كه يم است \r\n\r\nترك خطا و ترك ختا\r\n گفتم كه مگر ز زلف آن ترك ختا * باز آيد و با ما بكند ترك خطا\r\nزد ناله دل از درون كه « جدّا » هيهات ! * هرگز نكند ترك خطا ، ترك ختا \r\n\r\nسيب آر !\r\n سىبار بگفتمت كه سىبار مرا * از باغ وصالت دوسه سيب آر مرا\r\nسىبار بگفتم و نياوردى سيب * اى كرده خلاف وعده سىبار مرا \r\n\r\nسه بوسه\r\n هزار مرتبه به‌به از اين لب شكرينت * الهى آنكه نباشد اجل به قصد كمينت\r\nدلم ز وصل تو دارد سه بوسه‌اى به تمنّا * اوّل ز غبغب و دوّم ز لب ، سوّم ز جبينت \r\n\r\nوصال دوست\r\n شب‌هاى دراز بىمن‌ات روز مباد ! * بعد از من و تو بهار و نوروز مباد !\r\nآن شب كه مرا وصال تو دست دهد * تا صبح قيامت دگرم روز مباد ! \r\n\r\nاى واى !\r\n ديدى كه ز درد عشق زارم كُشتى * كز دست فراق ، بىقرارم كُشتى\r\nاى واى ! نكشتىام به يك‌بار مرا * در هر نفسى هزار بارم كُشتى \r\n\r\n","description":"","footnote":"","page_name":" 385 ","page_number":385},
  {"content":"\r\n\r\n\r\nجدّى ( 1292 )\r\nحاج سيّد حبيب اللّه زيتونى ، متخلّص به « جدّى » ، فرزند حاج سيد على اكبر ، در سال 1292 هجرى شمسى در شهر تبريز تولّد يافت و در مكاتب قديم همان شهر به تحصيل دانش پرداخت و در سال 1318 در شركت پنبه استخدام شد و به خوى اعزام گرديد و در آن شهر به خدمت اشتغال ورزيد ، آن‌گاه به ادارهء دارايى منتقل شد و در سال 1336 به تهران انتقال يافت و در اين شهر رحل اقامت افكند و پس از سال‌ها خدمت در سال 1356 بازنشسته گرديد .\r\nزيتونى مىگويد : « از پانزده‌سالگى به مطالعهء دواوين شعراى متقدّم پرداختم و علاقه‌ام به شعر باعث گرديد كه قريحهء شعر در من پديدار شود . در بيست‌سالگى به سرودن شعر پرداختم و چون به خاندان عصمت و طهارت عليه السّلام اخلاص و دلبستگى خاصّى داشتم ، اشعارم را به مدح و مرثيت ائمهء اطهار عليه السّلام اختصاص دادم . . . »\r\nزيتونى كه اشعارش از چاشنى عرفان بىبهره نيست ، متجاوز از بيست هزار بيت سروده است كه تعداد پانزده هزار بيت آن حروفچينى شده ، امّا به علّت گرانى هزينهء چاپ متوقّف مانده و طبع و نشر نگرديده است .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nقبلهء عرفان\r\n مگر بر سالكان تنها ره و رفتار مىبايد * به عاشق جذبهء پنهان ز سوى يار مىبايد\r\nسلوك و جذبه مىباشد ملازم تا رسد فيضى * سعادت را ارادت‌ها همى در كار مىبايد\r\nنياز آور نه ناز ، اينجا گدايى به ز استغنا * بر اين درگه دل‌زار و تن بيمار مىبايد\r\nدكان عشقبازى را متاع و مايهء افزون * سر پرشور و غوغايى دل افكار مىبايد\r\nمنيّت را به يك‌سو نه ، سپس رو بر در جانان * به كوى دوست يارانى ز خود بيزار مىبايد\r\nتمايل نيست در « جدّى » به چيزى جز ادب زيراكه * او را عاقبت رفتن به بزم يار مىبايد \r\n\r\nدر پيشگاه مهدى ( عج )\r\n پيغام ما به خسرو خوبان كه مىبرد ؟ * از جان خبر به محضر جانان كه مىبرد ؟\r\nاز عاشق فلك زده‌اى پيش يار او * شرحى ز رنج‌هاى فراوان كه مىبرد ؟\r\nدر پيش آنكه عالم و آدم طفيل اوست * نام فقير بىسروسامان كه مىبرد ؟\r\nسر زد ز ما اگرچه بدىها و زشت‌ها * بارى گمان بد به كريمان كه مىبرد ؟\r\nآن را كه نار هجر سراپا بسوخته * بار دگر به آتش نيران كه مىبرد ؟\r\nجز مورگان به ضعف و زبونيست مشتهر * ران ملخ به پيش سليمان كه مىبرد ؟\r\nجز پيرزن ، كلافهء ناچيز را به كف * در ابتياع يوسف كنعان كه مىبرد ؟\r\nجز « جدّى » موالى عاصى فغان ز حدّ * در پيشگاه مهدى دوران كه مىبرد ؟ \r\n\r\nانسان كامل\r\n هردم كه چشم يارم ، خواب خمار گيرد * از خاطر منِ زار ، صبر و قرار گيرد\r\nسوداى زلف او را ، ديوانگان پسندند * عاقل كجا سراغِ آشفته كار گيرد ؟\r\nتا ايستاده بودم ، مىآمدى به پيشم * اكنون فتاده بيند ، راه فرار گيرد\r\nسنگى دگر نمانده ، در شهر و كوى و برزن * طفلان براى ز جرم ، سنگ از حصار گيرد\r\nدر حيرتم برايش ، ازبس رقيب بينم * پيرامُن گلى را ، تا چند خار گيرد \r\n\r\n","description":"","footnote":"","page_name":" 387 ","page_number":387},
  {"content":"\r\n\r\n عاشق ملايمت را ، بايد كه پيشه سازد * عشّاق سخت‌رو را ، معشوق خوار گيرد\r\nانسان كامل آن است « جدّى » كه نفس سركش * همواره زير قيدِ روز شمار گيرد\r\nهرجا كه خير بيند ، با وى كند توافق * هرجا كه ديد شرّى ، از وى كنار گيرد \r\n\r\nدولت بيدار\r\n باد صبا ز جانب كهسار مىرسد * هم بر مشام نكهت ازهار مىرسد\r\nفصل گل است كاين همه آفاق مشك‌بوست * يا نافه‌اى ز جانب تاتار مىرسد\r\nعطر بهشت را به دماغ آورد نسيم * يا بوى زلف پرشكن يار مىرسد\r\nبر جلوه‌هاى طلعت جانان علايميست * يك‌يك كه بر منصّهء اظهار مىرسد\r\nاى عاشق شكستهء هجران‌كشيده خيز * طىّ شد زمان فرقت و دلدار مىرسد\r\nعمرى اگر نشسته‌اى او را به انتظار * اكنون بيا كه نوبت ديدار مىرسد\r\n« جدّى » تو نيز چشم دل خويش باز كن * بينى عيان كه جلوهء دادار مىرسد\r\nمهدى ، امير كشور ايجاد ، كز رخش * هردم نويد دولت بيدار مىرسد \r\n\r\nدر مدح علىّ بن موسى الرّضا عليه السّلام\r\n با ديدهء خدا بين ، اى دل ببين رضا را * مصداق حسن جانان ، مرآت حق‌ّنما را\r\nبا ديدهء بصيرت ، بنگر عذار يارى * هرگز كه نيست جز وى ، خود صورتى خدا را\r\nدر حسن پورِ موسى ، عالم شده‌ست حيران * چون جامع است رويش ، زيبايى و بهارا\r\nموسى و زادهء او ، هستند از امامان * يك موسى دگر نيز بوده‌ست انبيا را\r\n« ارنى » بگفت تا وى ، بشنيد « لن‌ترانى » * ادراك كى توانست ، او ذات كبريا را\r\nديدار غيب مطلق ، بى جا نمود خواهش * از وى نمىتوان ديد ، جز وجههء بقا را\r\nآمد ندا كه بنگر ، گر كوه مستقرّ شد * زود است تا ببينى ، ديدار روى ما را\r\nوقتى كه جلوه‌گر شد ، رويش به طور سينا * شد كوه پاره ، موسى ، گم كرد دست و پا را\r\nاسفار را كما هى ، انجام داد ، تا شد * آمادهء تجلّى ، نورى ز اصفيا را \r\n\r\n","description":"","footnote":"","page_name":" 388 ","page_number":388},
  {"content":"\r\n\r\n ربّ زمين امام است ، يعنى علىّ و آلش * تحقيق گر نمايى ، يا بىتو مدّعا را\r\nدر لفظها نباشد ، گنجايشى به معنى * تا كردمى بيانى ، زين بيشتر نگارا\r\nبر خوان خسروانه ، « جدّى » چو ميهمانى * هُش دار ! برگزينى ، تا بهترين غذا را\r\nبگزين غذاى روحى كز جمله عيش و عشرت * آن به كه جان انسان ، بيند رخ صفا را\r\nتا بخت كرده يارى ، از دل منه تو بارى * مهر علىّ موسى ، فرزند مرتضى را \r\n\r\nامام عدالت‌گستر\r\n به خود باليدمى اى جان ، كه يارى كرده‌ام پيدا * تو هم بگذاشتى رفتى ، شرارى كرده‌ام پيدا\r\nنه هجران تو را حدّى ، نه بر وصل تو امّيدى * از اين بىحاصلى ، حال فكارى كرده‌ام پيدا\r\nز من محروم‌تر فردى ، در اين باغ طبيعت نيست * گلى گم كرده و قسمت ، به خارى كرده‌ام پيدا\r\nخسان را بيشتر بودى ، اذيّت تا كه از خادم * به حمد اللّه كه از آن‌ها ، كنارى كرده‌ام پيدا\r\nفلك زين رو كه هرآنى ، به سنگم مىزنى دانم * كه از تاب رخ هورى ، عيارى كرده‌ام پيدا\r\nبشويم با رياضت‌ها ، غبار راه را بايد * به بزم قدس روحانى ، چو يارى كرده‌ام پيدا\r\nشهنشاه عدالت‌گر ، امام انس و جان مهدى عليه السّلام * كه با خاك درش « جدّى » ! قرارى كرده‌ام پيدا \r\n\r\nدر مدح فاطمهء زهرا عليه السّلام\r\n برخيز كه يثرب شده چون وادى سينا * نور احديّت ز شجر كرده تجلّى \r\n\r\n","description":"","footnote":"","page_name":" 389 ","page_number":389},
  {"content":"\r\n\r\n هر لحظه ندا مىرسد از عالم بالا * بنگر كه منادى بشناسى ز منادا\r\nدل از همه بركن كه شوى لايق ديدار * تا ظلمت تن هست نبينى يد بيضا\r\nصافى نشود صفحهء دل تا كه از اغيار * هرگز نكند جلوه در آن دلبر زيبا\r\nاعيان وجود از همه سو محو سرورند * از صوت انا اللّه نشناسند سر از پا\r\nدانى كه چه شوريست به گيتى شده بر پا * طالع شده انوار حقّ از مشرق رضوى\r\nسر بر كن و بنگر كه جهان رشك جنان است * در دشت و دمن داعى يكتا شده گويا\r\nاز نور رخ فاطمه ، محبوبهء يزدان * مندك‌شدهء كوه انانيّت موسى\r\nمرضيهء حقّ ، نادرهء حيطهء تكوين * ناموس خدا ، دخت نبىّ ، عصمت كبرى\r\nمجلاى صفات احدى در بشريّت * آيينهء حسن ازلى ، زهرهء زهرا\r\nمفهوم كمال و كرم و دانش و بينش * معناى عفاف و ادب و پاكى و تقوى\r\nآرام دل‌وجان تن سيّد كونين * مام حسنين ، آن شرف دودهء بطحا\r\nكافيست به تكريم وى از جمله معانى * اين رمز كه مىخواند نبىّ : امّ ابيها\r\nگاهى ز پى معرفت حسن و صفايش * گفتى كه بود فاطمه انسيّهء حورا\r\nحوران بهشتى به كنيزيش مباهى * بر خدمت وى فخر كند مريم و سارا\r\nتا طلعت آن نيّر اعظم بدرخشيد * گشتند از او جملهء ذرّات هويدا\r\nآن تابع مرضات خدا ، طاهر اطهر * آن صاحبهء روح صفى ، نفس مزكّى\r\nگر خلقت مولى نشدى ، كفوى نبودى * در روى زمين بر وى و در عالم بالا\r\nدر سير و سلوك آيت و در زهد به غايت * قائم به شب و صائم روز از همه اتقا\r\nيك جا شدى از نور به اشكال مباين * جايى به لباس بشرى آمده پيدا\r\nسر تا قدمش جان و ز پا تا به سرش دل * روح‌القدسش جلوه‌گر است از همه اعضا\r\nبر مريم عذرا متمثّل شده آن روح * با نفخهء قدسيش بر او داده مسيحا\r\nدر قسمت توحيد خدا ، شاه ولايت * فرمود مباشر نبود ذات به اشيا\r\nجارى شده افعال الهى ز مصادر * ظاهر شده اوصاف حقّ از مظهر عليا \r\n\r\n","description":"","footnote":"","page_name":" 390 ","page_number":390},
  {"content":"\r\n\r\n پس فعل خداوند تعالى شده صادر * ز آنها كه صفا يافته در خلقت اولى\r\nبا آنكه ولىّ حاكم بر عالم كون است * هر لحظه به تغيير قضاياست توانا\r\nخاتون جهان گشت جفا را متحمّل * شد بر همهء ظلم و ستم سلم و شكيبا\r\nتا بوده زمان ظلمت و نور است مقابل * تا بوده زمين خوب و بد هستند به يك جا\r\nتا شب نشدى ، روشنى روز نبودى * هر ضدّ به ضدّ دگرى بوده شناسا\r\nتا چشم به هم بست نبىّ ، فتنه و آشوب * آن‌قدر فزون شد كه برون است ز احصا\r\nبر جان و دل ختم رُسُل هرچه جفا بود * بىفاصله اعمال شد از جانب اعدا\r\nآرى ! همه بر شاكلهء خود عمل آرد * از خوب رسد خير و ز بد شرّ و خطايا\r\nاز اوّل و ثانى به‌جز اين كار نيايد * جز تيرگى ، هرگز نبود از شب يلدا\r\nاز روز نخستين ، سخط حضرت بارى * تا شام ابد هرچه فزون باد بر آن‌ها\r\n« جدّى » نسب از حيدر و از فاطمه دارد * بىخود نه چنين غاليه‌سا گشته و گويا\r\nدر خاطر وى نيست به‌جز مهر نكويان * تا خود چه كند در دل او نور تولا\r\nدايم بود او ناظر ، بر اجمل اوصاف * همواره بود ذاكر ، بر اعظم اسما\r\nمجلاى اتمّ همه آداب و كمالات * يعنى حسنين و علىّ و احمد و زهرا \r\n\r\n","description":"","footnote":"","page_name":" 391 ","page_number":391},
  {"content":"\r\n\r\n\r\nجلائى ( 1301 )\r\nمحسن بيكدلى فرزند محمّد متخلص به آتش از نوادگان لطف‌على بيك بيكدلى متخلص به آذر صاحب آتشكده و از بازماندگان حسينعلى بيك بيكدلى متخلص به شرر و از وابستگان حاج رشيد خان بيكدلى متخلص به اخگر كه در ضمن از خوشنويسان معروف زمان خود بود .\r\nمحسن بيكدلى در سال 1301 هجرى شمسى در تهران از مادر زاد و پس از تحصيلات ابتدايى ، دورهء متوسطه را در دبيرستانهاى كالج آمريكائى و زرتشتيان ( فيروز بهرام ) بپايان رسانيد و چندى نيز به تحصيل علوم قديمه پرداخت .\r\nبيكدلى پس از شهريور 1320 كه اوضاع ايران دستخوش آشفتگى گرديد وارد فعاليت‌هاى سياسى شد و امتياز روزنامه « شورق » را اخذ كرد و در عين حال از فعاليت‌هاى ادبى خود باز نايستاد .\r\nبيكدلى كه در شعر از تخلص جلائى استفاده مىكند ، شاعرى خوش‌ذوق و از استعداد و توانائى كافى در سرودن شعر برخوردار است و در قالب‌هاى مختلف غزل و قطعه و قصيده و مثنوى و در رباعى و مخمس طبع‌آزمائى مىكند و در اين رهگذر از موفقيت چشمگيرى برخوردار مىباشد اشعارش داراى مضامين نيكو و انديشه‌هاى نو است ديوان اشعارش بالغ بر سى و پنج هزار و بيست مىشود كه تاكنون طبع و نشر نشده است .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n\r\nنفرين\r\n دل مىتپد ز حسرت و ماتم به خون همى * سرگشته‌ام به وادى عشق و جنون همى\r\nيك‌لحظه از تحسر و غم ايمنى نبود * هردم شود ملالت و دردم فزون همى\r\nبر من به نوبهار جوانى خزان رسيد * از فتنهء زمانه فتادم زبون همى\r\nآن شير مادرى كه بخوردم به كودكى * آورد جور و كينه ، ز كامم برون همى\r\nعريانىام چو ديد محبت نمود و دوخت * بر قامتم لباس تعب چرخ دون همى\r\nنفرين بدين زمين كنم و لعن بر زمان * خواهم نگون شود افق نيلگون همى\r\nدامان زندگى چو « جلائىّ » تيره‌بخت * بيرون كشم ز حيطهء جبر قرون همى \r\n\r\nهمزاد\r\n بگذشت چون به حسرت و ماتم شباب من * خواهم دگر گذشته نيايد به خواب من\r\nتوفان غم به سينه ز بس حمله مىبرد * ترسم كه بشكند ز نهيبش حباب من\r\nبرخيز از شرارهء پنهان خاطرات * دودى كه سركشد ز ميان كتاب من\r\nهر قطره‌اى ز لالهء گلگون دل چكيد * افتاده قطره قطره به جام شراب من\r\nهمزاد دل چو گشته غم بىامان هجر * افزوده خود عذاب دگر بر عذاب من\r\nشيرازهء وجود من از تار جان گسست * خورشيد عشق مُرد و برفت آفتاب من\r\nگفتم دهم ز غصّه « جلائى » برمز خواب * بر خواب بسته راه دو چشم پرآب من \r\n\r\nنخل طوبى\r\n اين طبيعت كه نوبهار آورد * دشت سرسبز و لاله‌زار آورد\r\nاز دلالش پديد شد انجم * غُنج خود موجب بحار آورد\r\nبرف را ستر كوهساران كرد * چشمه از سنگ كوهسار آورد\r\nچشمه‌ها را به طرف باغ كشيد * گل پديد از كنار خار آورد\r\nغنچه را از شميم صبح شكفت * پاى آن نغمه‌خوان هزار آورد \r\n\r\n","description":"","footnote":"","page_name":" 393 ","page_number":393},
  {"content":"\r\n\r\n طرح زيتون و نخل طوبى ريخت * سرو رعنا به جويبار آورد\r\nزينت باغ تا شود ياقوت * دانه‌ها در دل انار آورد\r\nعطرآگين كند جهانى را * از ختن نافهء تتار آورد\r\nتا كه حسنش به غير بنمايد * نسل آدم به روزگار آورد\r\nپى تكميل آفرينش خويش * رو به ترسيم قلب‌زار آورد\r\nبهر دل نقش روى يار كشيد * دل مقيّد به زلف يار آورد\r\nشيوهء عاشقى مقرر داشت * دام دل زلف تا بدار آورد\r\nتا كه مشتاق‌تر كند عشاق * جلوهء ديگرى به كار آورد\r\nزير انوار حسن پنهان شد * خيل عشّاق بىقرار آورد\r\nتا شود خون ، دل گرفتاران * پرده بر روى گل‌عذار آورد\r\nچون فزون گشت درد هجرانش * مژدهء وصل پايدار آورد\r\nغمزه‌اى كرد شد تجلّى طور * جمله دل‌ها اميدوار آورد\r\nگه عيان مىشود گهى پنهان * جان به لب‌ها ز انتظار آورد\r\nعاشقان را اسير حرمان كرد * طالبان را به غم دچار آورد\r\nعارفان را بتاب و تب افكند * مىكشان را ز مى خمار آورد\r\nزين تلون مبر اميد از وصل * نااميدى به دل غبار آورد\r\nجان‌نثاريست پيشهء سالك * بين كه حلّاج رو به دار آورد\r\nبندهء تن نگشت محرم راز * بگذر از تن كه اعتبار آورد\r\nچون « جلائى » ز خود شدى فارغ * طبع تو ذرّ شاهوار آورد \r\n\r\nحمايل\r\n آمد به صد ناز از سفر پرچم ز گل افراخته * آن سرو ناز دلبران سنبل به دوش انداخته\r\nفرش از زمرد ، زير پا بر موى زرين گل زده * بر سينه‌ى زيبنده‌اش از گل حمايل ساخته\r\nتاجى ز گل بر فرق سر ، پوشيده از گل پيرهن * يك خرمن گل در بغل خلقى به او دل‌باخته \r\n\r\n","description":"","footnote":"","page_name":" 394 ","page_number":394},
  {"content":"\r\n\r\n خوبان به ناز و دلبرى رخشان چو تير و مشترى * با آن‌همه گل‌منظرى در خدمتش پرداخته\r\nدلدادگان از هر كران گردنكش و نازك ميان * چون لشكر ساسانيان بر پيش نازش تاخته\r\nآن گل‌رخ سيمين بدن محو جمال خويشتن * بر قلب خلقى زد قدم ناديده و نشناخته\r\nمن هم به دنبالش روان فارغ ز بدنامى و ننگ * افغان « جلائى » سر دهم از سينه همچون فاخته \r\n\r\nمعماى وجود\r\n اى حريفان قدح جام شرابم بدهيد * گرچه مستم ز ازل بادهء نابم بدهيد\r\nديدهء منتظران خواب ندارد هرگز * از ره مهر و سخا داروى خوابم بدهيد\r\nقطره را نيست اگر همسرى قلزم عشق * رخصت جلوه‌گرى همچو حبابم بدهيد\r\nپاى رهوار مرا بسته اگر طرهء دوست * در گرفتارى اين سلسله تابم بدهيد\r\nرفتم از دست خدا را به مددكارى عشق * دل شاداب‌تر از دور شبابم بدهيد\r\nجستجو كرده نديدم اثر از شاهد وصل * مژده‌اش را به دل زار و خرابم بدهيد\r\nهست دشوار بسى حلّ معماى وجود * پاسخ مسأله از روى حسابم بدهيد\r\nتشنه كامم كه در افتاده « جلائى » به سراب * اين عطس مىكشدم جام شرابم بدهيد \r\n\r\nبلور اشك\r\n چنين‌كه پرچم لطف تو سايهء سر ماست * فلك ز دولت وصل تو بندهء در ماست\r\nكجا روى ز برام اى ستارهء اميد * بيا كه فرش رهت نور ديدهء تر ماست\r\nخود از سپند محبّت به مجمر افكندم * به شعله دل چو سپند است و سينه مجمر ماست\r\nگهر بپاى تو ريزد اگر رقيب حسود * بلور اشك تمنا بديده گوهر ماست \r\n\r\n","description":"","footnote":"","page_name":" 395 ","page_number":395},
  {"content":"\r\n\r\n نصيب سر نبود تاج جم چه غم باشد * كلاه فقر به تارك خجسته افسر ماست\r\nهواى طبلهء عطّار كى كند دل‌زار * كه تار سنبل زلفت عبير و عنبر ماست\r\nز غصّه مردمك ديده گر به آب نشست * ز كينه‌توزى گردون و جور اختر ماست\r\nطلب مكن ز طبيبان علاج درد نهان * دواى درد « جلائى » بدست دلبر ماست \r\n\r\nاوج شيدائى\r\n چو آمدى ز وفا ساغر شراب بدست * شدم به جلوهء حسن تو آفتاب‌پرست\r\nتو شادمان ز برم رفتى و به ظلمت غم * دلم چو جام بلورين به سنگ هجر شكست\r\nز عمر بىثمر خويشتن شدم بيزار * ز بس غبار كدورت به لوح سينه نشست\r\nبگير و دار غم و شور عشق نافرجام * سپهر ، تار وجودم به تيغ قهر شكست\r\nبه ناز پنجهء مهرت شكاف سينهء زار * ربود مرغ دلم را به تار موى تو بست\r\nمرا ز دام غم عشق تو رهائى نيست * چو تير تا دل مجروح من گريخت ز شست\r\nدل‌شكسته « جلائى » در اوج شيدائى * زمام طاير عقلم گرفته است بدست \r\n\r\nعطا\r\n نابجا آمده‌ام با كه به‌جا آمده‌ام * عجب اينجاست ندانم ز كجا آمده‌ام\r\nخبرى بود عدم را به بقا راهى نيست * من ناخوانده پى شهر بقا آمده‌ام\r\nسر اين قصّه دراز است كه نادانى من * خضر من گشته و تا دير فنا آمده‌ام\r\nمرغ پابستهء آوارهء بىبال‌وپرم * كه به اين دامگه مكر و ريا آمده‌ام\r\nاز رهى دور به صد شوق من از صبح ازل * كور و كر در طلب لطف و عطا آمده‌ام \r\n\r\n","description":"","footnote":"","page_name":" 396 ","page_number":396},
  {"content":"\r\n\r\n دل چو آشفتهء عشق است و طلبكار وفا * من سرگشته پى عشق و وفا آمده‌ام\r\nگرچه خالى بودم دست ز مسكوك طلا * كيمياگر ز ازل چون فقرا آمده‌ام\r\nكيستم ، دربه‌درى بىخبر از سرّ وجود * كه ندانسته به اقليم خدا آمده‌ام\r\nنابجا آمده‌ام يا كه به‌جا آمده‌ام * چون « جلائى » به گدائى صفا آمده‌ام \r\n\r\nمرده‌پرستان\r\n اگر كه مرده‌پرستان ز بعد مرگ مرا * به روى ابرو براق خيال بنشانند\r\nز خاك مقبره‌ام توتياى چشم كنند * به روى مدفن من تاج گل بيفشانند\r\nمدايحى شعرا در مناقبم گويند * كه حاوى حسنات و خصايلم باشد\r\nخطيب شهر شكافد هزار نكتهء نغز * كه هريكى سندى بر فضايلم باشد\r\nميان خلوت عشاق مطرب خوش‌لحن * به زير و بم بدهد سر ترانه‌اى از من\r\nدرون ميكده مستى پرى ز عقل و ز هوش * به پير ميكده گويد فسانه‌اى از من\r\nسياه‌پوش شود خانقاه و مسجد شهر * كه در عزاى ز كف رفته نوحه‌گر باشند\r\nبه سوك من ادبا انجمن بيارايند * به مرگ من ، علما كاه و گل به سر پاشند\r\nفراز تودهء خاكم عمارتى سازند * كه زائران مرا سقف خانه‌اى باشد \r\n\r\n","description":"","footnote":"","page_name":" 397 ","page_number":397},
  {"content":"\r\n\r\n مدام سنگ مزارم به عطر گل شويند * كه تا ز نام بلندم نشانه‌اى باشد\r\nچو سود عايد من مىشود در اين عزلت * كه سر به كاسهء زانو نهاده غمگينم\r\nروا بود كه به بيگاه و گه كنندم ياد * ز راه مهر و وفا دوستان ديرينم\r\nبجاست آنكه كنونم به لطف دريابند * ببر گريز حياتم كه مىشود بر باد\r\nو گرنه چون برسد مرگ من يقين دارم * بهر زبان به جهان مىشود ز نامم ياد \r\n\r\nوقف‌نامه\r\n قالبم را پى تشريح بريد * چون تهى قالبم از روح شود\r\nخود نهان مسأله‌اى فاش كند * درج سربسته چو مفتوح شود\r\nتا برد بهره از آن نوع بشر * وقف كردم به بشر قالب تن\r\nگر بميرم ، پى تكميل علوم * زير و رو كن تو بشر قالب من \r\n\r\n","description":"","footnote":"","page_name":" 398 ","page_number":398},
  {"content":"\r\n\r\n\r\nجلال ( 1307 )\r\nسيّد جلال مهديانى ، متخلّص به « جلال » ، فرزند سيّد بهاء الدّين ، در سوم مهر ماه 1307 هجرى شمسى در روستاى سركان ، كه از نقاط خوش‌آب‌وهواى دامنهء الوند كوه تويسركان است ، ديده به جهان گشود . نيايش حاج ميرزا مهدى مجتهد ، از علماى آن سامان و از خوشنويسان بنام عهد ناصرى بوده است .\r\nجلال ، دوران كودكى و نوجوانى را در زادگاهش سپرى نمود ، تحصيلات ابتدايى و متوسّطه را نيز به انجام رسانيد ، ازآن‌پس به خدمت نيروى دريايى درآمد و به اكثر كشورهاى جهان سفر كرد و سير آفاق نمود ، امّا هيچ‌گاه زادگاه خود را از ياد نبرد و در غزلى به اين معنى اشارت كرده است :\r\n گردش آفاق كرد و سير عالم را « جلال » * ليك « سركان » را به خاطر همچو جانى داشتم \r\nجلال رشتهء تخصّصى دريايى خود را در ايران و كشورهاى پاكستان و انگلستان و ايتاليا و آمريكا گذراند و روى همين اصل با زبان انگليسى آشنايى كامل دارد .\r\nجلال در هنر خوشنويسى مهارت دارد و اين هنر در خانوادهء آنها ارثى است و از اين موهبت خدادادى بهرهء كامل دارد و خطّ نسخ و نستعليق را خوش مىنويسد .\r\nجلال مهديانى در بيشتر انجمن‌هاى ادبى تهران شركت مىكند و مهم‌ّترين اوقات زندگى را مواقعى مىداند كه در اين جلسات حضور يافته و از محضر اساتيد شعر و ادب بهره‌مند مىگردد .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n\r\nبا دشمنان مدارا\r\n در جُست‌وجويت اى يار ! رفتم ز كوبه كويى * دربارهء تو كردم ، از هركه پرس‌وجويى\r\nتا ديدمت به گلشن ، بنشسته در كنارى * در زير شاخ بيدى ، و اندر كنار جويى\r\nنقّاش آفرينش ، نقشى زده رُخت را * نقشى كه بايدت گفت : زيبا و خوب‌رويى\r\nگل پيش روى ماهت ، كى جلوه‌گر توان بود * بگذار تا كه گيرد ، گل از تو آبرويى\r\nاز حسرت فراقت ، خشكيده شد گلويم * از اشك ديدگانم ، تر مىكنم گلويى\r\nگر تازه گردد از آن ، لعل لبت لب من * مست آن‌چنان شوم من چون خورده از سبويى\r\nبرگو رقيب ما را ، از تو كناره گيرد * زيراكه بوى رأفت ، هرگز از او نبويى\r\nبين من و تو جانا ! بس فتنه او بپاكرد * پيوندمان از آن شد ، مانند تار مويى\r\nگر در بر تو هستم ، فكرش ز سر بدركن * ور در برش نشينى ، حرفى ز من نگويى\r\nبا آن حريف دارم ، ديگر سر مدارا * با دشمنان مدارا ، به از ستيزه‌جويى\r\nبىتو « جلال » ديگر ، كى زندگى توان كرد * تلخ است زندگانى ، بىيار خوب‌رويى \r\n\r\nزاد روز من\r\n هنگام برگ‌ريز خزان بود و مهر ماه * در سوّمين شب از آن ماه نى پگاه\r\nبود آسمان موطن مينوسرشت من * جولانگه ستاره و تابنده قرص ماه\r\n« سركانيان » بُدند به خوابى گران ، و ليك * بيدار اهل خانهء ما چشمشان به راه\r\nاز مادرى نحيف كه رنجور گشته بود * پا بر جهان نهادم و كردم بدان نگاه\r\nمادر مرا « جلال » بناميد و شاد بود * هرگز خبر نداشت از اين امر اشتباه\r\nمن خويشتن ز آمدنم در فغان بُدم * بودند ديگران همه در خنده قاه‌قاه\r\nچندى گذشت و مادر بيچاره‌ام بمرد * تنها گذاشت كودك معصوم بىگناه\r\nاو رفت و شد رها ز هياهوى اين جهان * من ماندم و هزار غم و رنج و اشك و آه\r\nگويند خواهرم كه جدا بود از پدر * دادى مرا به دامن پرمهر خود پناه\r\nنيكى به من نمود و از آن كار نيك خويش * اكنون بهشت خلد وِرا گشته جايگاه \r\n\r\n","description":"","footnote":"","page_name":" 400 ","page_number":400},
  {"content":"\r\n\r\n گفتند از قديم ، اديبان نامدار : * نيكى كن و به دجله بينداز يا به چاه \r\n\r\nاوصاف بهار\r\n مىرسد از نفس باد صبا ، بوى بهار * ساقيا جامى از آن بادهء گلرنگ بيار\r\nزنده گرديد دل از لطف نسيم سحرى * به نشاط آمدم از صوت دل‌انگيز هزار\r\nباد از كوى وفا آمده و همره اوست * عطر جان‌پرورى از طرّهء گيسوى نگار\r\nبر سر سفرهء هفت‌سين ، همگان چشم‌به‌راه * دست‌ها سوى سماوات و همه لحظه‌شمار\r\nتا مگر مقدم نوروز رسد از ره دور * برده از منتظران شوق وصالش چه قرار\r\nدر چمن بلبل دستان به غزل‌خوانى شد * آهوان نافه‌گشا گشته به هر دشت و صحار\r\nاشك شوق از بصر ابر فرومىريزد * كشتزاران همه سرسبز و پر از گل ، گلزار\r\nكوه و دشت و دمن از لاله و نسرين پر شد * وقت آن شد كه به صحرا شودى هر دلدار\r\nمطربا ! دست برآور كه زمان مىگذرد * چنگ بر چنگ بزن ، ناله و سنتور برآر\r\nچشم بگشا و دمى صنع خدايى را بين * تا به حيرت شوى از اين همهء نقش و نگار\r\nنقش‌پرداز ازل را كه همان خالق ماست * هست شايستهء تمجيد و درود بسيار\r\nطبع موزون « جلال » است كه خوش گفت چنين * غزلى تازه و دلچسب در اوصاف بهار \r\n\r\nعهد و قرار\r\n رخصتى ده ، نگه چشم خمار تو كنم * جان ناقابل از اخلاص نثار تو كنم\r\nبزنم شانه بر آن زلف عبيرآميزت * نفسى تازه از آن مُشك تتار تو كنم\r\nزير محراب دو ابروى تو سوگند خورم * بعد از اين تكيه بر آن عهد و قرار تو كنم\r\nندهم گوش به آواى دل‌آزار كسى * گوش بر صوت خوش همچو هزار تو كنم\r\nباده‌نوش قدح چشم سياه تو شوم * دست بر طرّهء گيسوى چو مار تو كنم\r\nمن به هر محفل و هر مجلس و هرجا كه روم * صحبت از حُسن خداداد و وقار تو كنم\r\nببرم جانب اسماء خدا ، دست نياز * تا دعا بهر تو در ليل و نهار تو كنم \r\n\r\n","description":"","footnote":"","page_name":" 401 ","page_number":401},
  {"content":"\r\n\r\n آن‌چنان محو جمال تو « جلال » است كه گفت * جان چه باشد كه از اخلاص نثار تو كنم \r\n\r\nطبع گهربار\r\n فرودين ماه بهار است و چه پربار رسيد * برف شد آب و چو خون بر رگ جوبار رسيد\r\nسردى از جان و تن خستهء خورشيد برفت * گرمى مهر از آن منبع انوار رسيد\r\nنوعروس چمن از چهره برانداخت نقاب * با دوصد عشوه و با غمزهء بسيار رسيد\r\nبرگ ، تن‌پوش درختان شده چون سبزه‌قبا * لاله از خاك برون با تن تب‌دار رسيد\r\nچشمه جوشيد ز اعماق زمين و دل سنگ * آب جارى شده از كوه و به انهار رسيد\r\nفصل خاموشى صحرا و در و دشت گذشت * موسم گردش عشّاق به گلزار رسيد\r\nمطربِ باد چو زد چنگ به تار دل سرد * عشوهء رقص بر اندام سپيدار رسيد\r\nعقل مبهوت ز اسرار نهان است اى دل * آنچه گفتم همه از واقف اسرار رسيد\r\nآفرين بر قلم و طبع گهربار « جلال » * كاين اثر زان قلم و طبع گهربار رسيد \r\n\r\nچشمان سياه\r\n گر مقابل شود آن چهرهء ماهش با من * خود نداند چه كند چشم سياهش با من\r\nمىكند كوشش بسيار كه يابد راهى * تا بگويد همه از حشمت و جاهش با من\r\nمهر او كرده اثر در دل شيدايى ما * اثرى كرده به‌جا ، مهر گياهش با من\r\nعهد خود مىشكند آن بت زيبا گاهى * مانده در كُنج دلم حسرت و آهش با من\r\nگفتمش جانب ما كن نظر از روى وفا * گر صواب است به نفع تو ، گناهش با من\r\nبهترين لحظهء عمر تو همان بود « جلال » * كه سخن گفت دو چشمان سياهش با من \r\n\r\nانديشهء فردا\r\n تو چه دانى كه چسان واله و شيداى توام * عاشق خُلق خوش و چهرهء زيباى توام\r\nدل به تو بسته و هرگز نروى از نظرم * همچو مجنون به خدا باديه‌پيماى توام \r\n\r\n","description":"","footnote":"","page_name":" 402 ","page_number":402},
  {"content":"\r\n\r\n هركجا پاى نهادى ، اثرى نيكو داشت * افتخاريست كه چون خاك ره پاى توام\r\nعندليب چمن از حُسن تو آوايى داشت * گفتم او را كه در اين‌باره هم آواى توام\r\nداده‌ام دين و دل از كف همه اندر ره تو * من نه گبر و نه مسلمان و نه ترساى توام\r\nبا دل خويش به جنگ و به ستيزم كه چرا * اين همه عاشق و دلدادهء رسواى توام\r\nهر زمان ماه من ! از كوچهء ما مىگذرى * خبرت نيست چسان غرق تماشاى توام\r\nآخر ماه صيام است و همه در پى ماه * من به صد شوق پى ديدن سيماى توام\r\nلطف تو شامل احوال « جلال » است امروز * من در انديشهء بىمهرى فرداى توام \r\n\r\nبه ياد موطن عزيزم ، سركان\r\n ياد ايّامى كه ما هم سازمانى داشتيم * در ميان مردم « سركان » مكانى داشتيم\r\nمنزل ما درب مسجد بود زين رو دايما * ذكر حقّ در گوش خود صبح و شبانى داشتيم\r\nخانهء ما محفل اهل ادب بود و كمال * دوستانى عارف و هم نكته‌دانى داشتيم\r\nنيست هرگز خاطرم آن خانه را خالى زد دوست * ميزبان بوديم و دايم ميهمانى داشتيم\r\nچون پدر رخت از جهان پرفُتن بربست و رفت * كى دگر غم‌خوارهء روشن روانى داشتيم\r\nپنج فرزند ذكورش هريكى راهى گرفت * زان جدايى ، جملگى رنج كلانى داشتيم\r\nگردش آفاق كرد و سير عالم را « جلال » * ليك « سركان » را به خاطر همچو جانى داشتيم \r\n\r\nبه مناسبت ميلاد رسول اكرم صلّى اللّه عليه و آله و امام جعفر صادق عليه السّلام و هفتهء وحدت مسلمين ميلاد نور\r\n شب ميلاد ماه است و ستاره * شبى كه در جهان همتا نداره\r\nشب باريدن نور است امشب * شب رقصيدن حور است امشب\r\nشب ميلاد مسعود محمّد صلّى اللّه عليه و آله * كه باشد بانى دينى مشيّد\r\nشب ميلاد ختم المرسلين است * سرور و جشن مردم بهر اين است \r\n\r\n","description":"","footnote":"","page_name":" 403 ","page_number":403},
  {"content":"\r\n\r\n شب وحدت ميان مسلمين است * كز اين وحدت قوىّ اركان دين است\r\nبيا ساقى بگير از مهر دستم * كه من مست از مى جام الستم\r\nالا مطرب ! تو با ساز و چغانه * بزن آهنگ خوب عاشقانه\r\nمغنّى با نواى شور و شهناز * بخوان چون بلبلان مست آواز\r\nشب جشن بزرگ شيعيان است * نشاط و شادى از هر سو عيان است\r\nامام صادق عليه السّلام آن فرزند باقر عليه السّلام * تولّد يافت چون خورشيد باهر\r\nقدم بنهاد چون صادق به دنيا * جهان از فيض او گرديد احيا\r\nهرآن‌كس پيرو آن خوش‌خصال است * وجودش مايهء فخر « جلال » است \r\n\r\nقتلگاه امير\r\n به باغ فين گذرى كرد پاى خسته من * شد ارمغانم از آنجا دل شكستهء من\r\nدچار ورطهء طوفان از آن سفر گرديد * سفينهء دلِ از غم به گِل نشستهء من\r\nنظر به داخل گرمابه كردم و بستم * دو چشم خويش ولى ديد چشم بستهء من\r\nكه خون پاك امير از رگش بود جارى * چو مرغ بسمله افتاده آن خجستهء من\r\nتفو به حاكم نااهل آن زمان ! كه بشد * اساس خجلت تاريخ و سرشكستهء من\r\nچه كرده بود امير كبير پاك نهاد ؟ * به غير خدمت اين خلق بند بستهء من\r\n« جلال » نام امير است تا ابد جاويد * به نزد مردمِ از قيد و بند رستهء من \r\n\r\nساقىنامه ساقى و ساغر\r\n بده ساقى آن جام گل‌فام را * كه از تن برد رنج و آلام را\r\nاز آن مى كه چون از خم آيد برون * شود ساغر دل از آن لاله‌گون\r\nاز آن مى كه چون نوشىاش بىگمان * برد آدمى را به هفت آسمان\r\nبدانجا كه ميخانهء ديگر است * شرابش بسى پاك و شيرين‌تر است \r\n\r\n","description":"","footnote":"","page_name":" 404 ","page_number":404},
  {"content":"\r\n\r\n به ميخانهء باز و بىقفل و بند * كه چون عارفان ره بدانجا برند\r\nعسس را نباشد در آنجا اثر * كه از سر برد شور مستى به در\r\nدر آنجا هرآن‌كس كه مستى كند * رها خويش از خودپرستى كند\r\nبه‌جز ساقى و ساغرش هيچ‌گاه * كسى را به مستان نباشد نگاه\r\nدر آنجا بدين‌گونه ميخانه نيست * مى و ساقى و ساغر آنجا يكيست\r\nشرابش نه از آب انگور شد * كه هركس از آن خورد رنجور شد\r\nخم‌اش نى ز سوفال آمد پديد * به روى زمين كس چو آن را نديد\r\nمپندار آن ساغرش شيشه‌اى * فروريزد از ضربهء تيشه‌اى\r\nخم‌اش كاسهء چرخ مينا سپهر * شرابش بود آب درياى مهر\r\nچو خواهى كه از ساقىاش بشنوى * كتابى شود پايهء مشترى\r\nمى و ساقى و ساغرش از قضا * يكى گشته و نام آن شد خدا\r\nكنون آرزوى تو باشد « جلال » * يكى قطره از آن شراب حلال \r\n\r\nبه مناسبت ولادت حضرت معصومه عليها السّلام\r\n شهر قم دانى چرا دارد به هرجا برترى * زانكه در آن خفته از آل محمّد دخترى\r\nفاطمه فرزند موسى ، ابن جعفر شاه دين * كاز لقب معصومه و باشد رضا را خواهرى\r\nگشته از يمن وجودش شهر قم ام القراء * مىدرخشد نام آن در هركجا چون گوهرى\r\nگنبد زرين آن سر بركشيده تا فلك * همچو خور رخشنده باشد از ثريا تا ثرى\r\nحبّذا بر آن منار و مأذن و گلدسته‌اش * داده بر آن بارگه ، الحق چه زيبا منظرى \r\n\r\n","description":"","footnote":"","page_name":" 405 ","page_number":405},
  {"content":"\r\n\r\n نافهء آهو تهى گشته در اينجا چون ختن * شامه‌ها لبريز گشته از شميم او فرى\r\nبر مشام جان رسد عطر دل‌انگيزى چو ياس * نى غلط گفتم كه باشد به ز عود و عنبرى\r\nتا شدم غرق تفكر عاقبت دريافتم * باشد اين عطر دل‌انگيز از چنان والافرى\r\nخواهر شاه‌چراغ و خسرو خوبان على عليه السّلام * اسوهء تقوى و زنهاى جهان را مفخرى\r\nدرة التاج شرف بود و نجيب و باوقار * داشت بر سر از عفاف و زهد نيكومعجرى\r\nروز ميلادش مباركباد بر خلق جهان * شهر قم از مقدم او يافت زيب و زيورى\r\nوصف اين فرخنده روز و زين ليالى را « جلال » * نيست آسان تا نگارد بر كتاب و دفترى \r\n\r\n","description":"","footnote":"","page_name":" 406 ","page_number":406},
  {"content":"\r\n\r\n\r\nجلال ( 1346 )\r\nجلال محمّدى ، فرزند رضا قلى ، در سال 1346 هجرى شمسى در تبريز از مادر زاد و در زادگاهش به تحصيل پرداخت ، دورهء ابتدايى و متوسّطه را به پايان رسانيد و به اخذ مدرك ديپلم توفيق يافت و هم‌اكنون در حوزهء هنرى سازمان تبليغات اسلامى ، واحد ادبيات تبريز ، انجام‌وظيفه مىكند .\r\nجلال محمّدى دربارهء فعّاليّت شعر و شاعرى و كارهاى ادبى خود چنين مىگويد :\r\n« چهارده سال است كه شعر را سياه مشق مىكنم . قدرى مقالات ادبى ، سياسى نوشته‌ام كه در مطبوعات تهران و استان گاه‌گاهى درج شده است و در رابطه با ادبيّات جنگ نيز كارهايى انجام شده ؛ از جمله : بازنويس كتاب‌هاى « ستارهء بدر » و « بر ستيغ صبح » و « چلچراغ » .\r\nاز جلال محمّدى تاكنون چند مجموعه شعر به نام‌هاى « ارمغان آفتاب » ، « هبوط » ، « ستيغ و تغزّل » و « قبيلهء خورشيد » طبع و نشر گرديده است . وى در سرودن اشعار و مقالات به زبان آذرى نيز كارهايى انجام داده است .\r\n\r\nبه آستان مقدّس امام رضا عليه السّلام چهل شب زير باران\r\n چهل شب سوختم ، آيينه باريدم ، دعا كردم * دلى با اشك شستم ، نذر ديدار خدا كردم \r\n\r\n","description":"","footnote":"","page_name":" 407 ","page_number":407},
  {"content":"\r\n\r\n چهل شب زير باران خيس شد پيراهن روحم * شدم شفّاف و خود را پاك از رنگ و ريا كردم\r\nچهل شب در چهل منزل به دنبال خودم گشتم * خودم را - آن من گمگشتهء خود را - صدا كردم\r\nبه دنبال صدايى مهربان از خويشتن رفتم * جهت‌ها ناگهان گم گشت و رو بر ناكجا كردم\r\nدلم از كوچه‌هاى توبه رفت و با خدا پيوست * من او را بارها هرچند در دوزخ رها كردم\r\nدرونم جنگلى در شعله مىپيچيد همچون نى * شرارى بر نوا بخشيدم و آتش بپاكردم\r\nبه امّيدى كه دل را بر ضريح غربتش بندم * غزل‌هاى غريبى نذر پابوس رضا كردم \r\n\r\nبه ياد مهدى موعود عليه السّلام انتظار\r\n تمام آينه‌ها در غبار گم شده است * و عكس دوست در آيينه‌زار گم شده است\r\nمرا بهانهء بودن اميد بود كه آن * به كوچه‌هاى شب انتظار گم شده است\r\nدگر چگونه توانم به كوى صبح رسيد * ستاره نيز در اين شام تار گم شده است\r\nجواب ناله‌ام از كوه هم نمىآيد * چه ناله‌ها كه در اين كوهسار گم شده است\r\nهمين نه من كه رخش جاده هم نمىبيند * كه در غبار خود آن شهسوار گم شده است\r\nميان جنگل آتش گرفته مىگردم * بدين بهانه كه اينجا بهار گم شده است\r\nچو آفتاب تو خواهى دميد و مىگويند * دريغ ! عاشق تو سايه‌وار گم شده است\r\n« جلال » جلوهء تو سنگ را بسوزاند * چه غم كه آينه‌ام در غبار گم شده است \r\n\r\nبه پيشگاه امام حسين عليه السّلام و علمدارش عباس عليه السّلام خيمه در خيمهء عطش\r\n خاندان علىّ و ننگ مذلّت ؟ هيهات * دست آزادى و زنجير اسارت ؟ هيهات\r\nعَلَم حادثه بردار ، سفر بايد كرد * پاى در معركه بگذار ، خطر بايد كرد\r\nبار بربند ، دگر ترك وطن بايد گفت * تيغ برگير ، كه با تيغ سخن بايد گفت \r\n\r\n","description":"","footnote":"","page_name":" 408 ","page_number":408},
  {"content":"\r\n\r\n جاده در جاده به ديدار خانه بايد رفت * خسته ، پاى آبله تا كرب و بلا بايد رفت\r\nفصل وصل است گر از فاصله‌ها درگذريد * اى مجانين حق ! از سلسله‌ها درگذريد\r\nعشق گويد كه از اين مرحله چون بايد رفت * بىسر و بىكفن ، آغشته به خون بايد رفت\r\n« هركه دارد هوس كرب و بلا ، بسم اللّه * هركه دارد سر همراهى ما ، بسم اللّه » \r\n*\r\n خيمه را نيز دمى چند به ظلمت بسپار * راه رجعت به سلامت طلبان وا بگذار\r\nهركه را ذوق جراحت نبود ، برگردد * هركه را شوق شهادت نبود ، برگردد\r\nبگريزند از اين دشت كه راحت طلبند * بستيزند كه جانباز و جراحت طلبند\r\nباز گردند از اين عرصه كه نامردانند * عافيت باره و تن‌پرور و بىدردانند\r\nبگذاريد كه خامان ز خطر بگريزند * سايه‌ها در دل ظلمت ز سحر بگريزند\r\nهان كه فردا سر و شمشير به هم خواهد خورد * سرنوشت همه با تيغ رقم خواهد خورد \r\n*\r\n عشق ، توفان جنونى دگر انگيخته بود * عطش و خنجر و حنجر به هم آميخته بود\r\nآسمان در قدح تشنهء هفتاد و دو صبح * يك افق باده ز درياى شفق ريخته بود\r\nماند هفتاد و دو دلداده از آن مدّعيان * همه را عشق به غربال بلا بيخته بود\r\nپى هفتاد و دو حلقوم خروشان باطل * تيغ در تيغ سكوت و ستم آهيخته بود\r\nدر شگفتم كه كسى جز شهدا زنده نكرد * عشق از آن محشر كبرى كه برانگيخته بود \r\n*\r\n محشرى بود تماشايى و عاشورايى * كه به تصوير نيايد ز قلم‌فرسايى\r\nچه نويسم ، كه سخن شطح جنون خواهد شد * دفتر شعر من آغشته به خون خواهد شد\r\nشهسواران ، پس معراج ، كمر مىبستند * زره حادثه مردانه به بر مىبستند\r\nمرگ از هيبت آنها متوارى مىشد * تا صف خصم ستم‌پيشه ، فرارى مىشد\r\nهمه را شوق كه اى كاش ز نو زنده شويم * زخم‌ها خورده و در خون خود افكنده شويم \r\n\r\n","description":"","footnote":"","page_name":" 409 ","page_number":409},
  {"content":"\r\n\r\n كاش صدبار بميريم و ز نو جان گيريم * پير رخصت دهد و جانب ميدان گيريم\r\nتا نفس مىدمد از حنجره ، تكبير زنيم * در ركاب پسر فاطمه شمشير زنيم\r\nتيغ در پنجه نيفتيم از اين جوش و خروش * مگر آن‌گاه كه افتد همه را دست ز دوش . . .\r\nراهى از معركه مىرفت و به آغوش بهشت * رهروانش همه دريادل و آيينه‌سرشت\r\nهمه رفتند از اين راه و كسى باز نماند * جز ابا الفضل به او همنفسى باز نماند\r\nخيمه‌ها منتظر و تشنهء آب است فرات * جگر سنگ از اين شعله كباب است كباب\r\nآتش « العطش » از خيمه روان تا ملكوت * چه جوابيست بر اين ناله به‌جز شرم و سكوت\r\nلرزه افتاده از اين ناله به اركان وجود * اضطرابيست از اين فاجعه در غيب و شهود\r\nدشت مىنالد : اى كاش كه دريا بودم * بحر مىگريد : اى كاش كه صحرا بودم\r\nكيست اين باغ ستم سوخته را دريابد ؟ * سينه‌هاى عطش افروخته را دريابد ؟\r\nوقت جانبازى سردار علمدار رسيد * كه به آيين ادب آمد و رخصت طلبيد\r\nدست بر قبضهء شمشير و علم بر دوشش * آفتاب ، آينهء چهرهء آتش پوشش\r\n« مست مىرفت و رخ از شوق برافروخته بود * تا كجا باز دل غم‌زده‌اى سوخته بود » « 1 »\r\nمست مىرفت و حسينش نگران بود از پى * نگرانش شه صاحب نظران بود از پى\r\nتا كه تاب آورد اين غيرت مولايى را * اين شجاعت نسب ، اين لشكر تنهايى را\r\nبود پرچين سنان ، پرده ميان وى و رود * تيغ غيرت بدرخشيد و ره رود گشود\r\nآهِ سقّاى جگر سوخته بر آب رسيد * در دل روز قمر از افق آب دميد\r\nدست در آب فروبرد و كفى پيش آورد * بر لب آورد و ننوشيد و تماشايش كرد \r\n*\r\n ديد خورشيد در آيينهء آب افتادست * عكس ساقيست كه در جام شراب افتاده‌ست\r\nچهره در چهره جمال ازلى جلوه‌گر است * پرده در پرده از آن چهره ، نقاب افتاده‌ست\r\nاز كفَش آب فروريخت و مىديد فرات * موج موج از نفسش در تب‌وتاب افتاده‌ست \r\n\r\n\r\n","description":"","footnote":"\r\n( 1 ) - خواجه حافظ شيراز .\r\n","page_name":" 410 ","page_number":410},
  {"content":"\r\n\r\n مشك پُر كرد و پس آنگه به صف دشمن تاخت * آتش صاعقه گويى به سحاب افتاده‌ست\r\nخيمه در خيمه عطش ، منتظرش بود ، امّا * خبرى بود كه سقّا ز ركاب افتاده‌ست \r\n\r\nمرا شاعر مخوانيد\r\n من از توفان سواران كويرم * بهارا ، گل برافشان در مسيرم\r\nدل من از تبار تشنگان است * خدا را جرعه‌اى بخش از غديرم\r\nبهارا ، لاله مىداند كه من نيز * جگرخون ، داغ‌دل ، آتش‌ضميرم\r\nبدين درد و بدين داغ و بدين سوز * حرامم باد اگر ساغر نگيرم\r\nبرو ساقى ، تو را صاف و تو را دُرد * مرا بگذار با دردم بميرم \r\n*\r\n فداى غيرت مولا كه نگذشت * از اين مىباره‌ها منّت پذيرم\r\nبه دور زخم‌نوشان ولايت * پياپى داد از خمّ غديرم\r\nدر آن خم مى نه ، نور لايزاليست * بميرم گر ، نخواهم گفت سيرم\r\nجنون و مستى دل در هم آميخت * نمىگنجد به تن ، روح اسيرم\r\nالا مردم ! مرا شاعر مخوانيد * كه من ديوانهء آل اميرم \r\n\r\n","description":"","footnote":"","page_name":" 411 ","page_number":411},
  {"content":"\r\n\r\n\r\nجلال‌زاده ( 1364 )\r\nسيّده اعظم جلال‌زاده فرزند سيد حسن در سوم ارديبهشت ماه سال 1364 در شهر ميبد از مادر زاد ، خردسالى را با شيطنت‌هاى كودكانه بپاى برد خود مىگويد : « آواز خواندنم در كودكى آرامش همسايه‌ها را برهم مىزد ، شايد اين آغاز شكوفايى حسّ شاعرىام بود » .\r\nاعظم جلال‌زاده تحصيلات ابتدائى و دورهء راهنمائى را بپايان رسانيد ازآن‌پس به تحصيل در رشتهء تربيتى و علوم انسانى ادامه داد و فارغ التحصيل شد و آرزومند است پايان تحصيلات دانشگاهىاش رشتهء روانشناسى باشد .\r\nخانم جلال‌زاده از سال 1374 زبان بشعر و شاعرى گشود نخستين شعرى كه ساخت شعر نو بود خود مىگويد : « بتدريج قدم‌هايم را گسترده‌تر كردم و در قالب‌هاى غزل و چهارپاره و رباعى طبع‌آزمائى كردم امّا طبعم بيشتر به غزل‌سرائى مايل است هرچند در مسابقات كشورى و استانى در قالب چهارپاره نيز امتيازاتى بدست آوردم و در سال 1379 در مسابقهء طرح نماز رتبهء اول كشورى را كسب كردم ، و نيز در سال 1379 يكى از غزل‌هايم بنام قبيلهء سبز در مجلهء رشد جوان مقام اول را بدست آورد » .\r\nخانم جلال‌زاده علاوه بر شعر و شاعرى به طرّاحى و موسيقى نيز دلبستگى دارد و گاهى با نواختن سنتور اوقات تنهائىاش را پر مىكند و در اين رهگذر خود را مديون راهنمايى و تشويق‌هاى پدر مىداند .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nقبيلهء سبز\r\n در آسمان تو بودم كه شب مرا دزديد * طلوع كردى و رفتى ، كسى چه مىفهميد\r\nبراى رفتن اشكت نماز مىخواندم * و حجمِ سبز مرا انتظار مىبلعيد\r\nغروب تلخ تو را با سكوت فهميدم * و پاى ميخك احساسمان كه مىلرزيد\r\nتو از قبيلهء سبز كدام ياسمنى ؟ * كه با نگاهِ سپيدِ تو ابر مىخنديد\r\nهميشه عابر چشمان آبىام هستى * و دوستدار توام من ، دوباره بىترديد\r\nتو پشت پنجره ماندى و سيب مىچيدى * و ماندنت چه قشنگ است ، بايد آن را ديد\r\nاگر شبى تو از اين كوچه دست بردارى * دوباره بايد از اين باغ زرد ، گندم چيد \r\n\r\nيك غزل احساس\r\n آسمان احساس را تنها گذاشت * باغ سبز ياس را تنها گذاشت\r\nباغبان تشنهء باغ حضور * شاخهء گيلاس را تنها گذاشت\r\nدخترى تنهاتر از خورشيد شهر * گندم و دستاس را تنها گذاشت\r\nضربه‌هاى ساعت ديوارىام * لحظه‌اى حسّاس را تنها گذاشت\r\nشاعر بىذوقِ دفترهاى شعر * يك غزل احساس را تنها گذاشت \r\n\r\nهواى غريبى\r\n دلم گرفته چرا يك غزل نمىخوانى ؟ * چه كرده‌اند كه بانو هميشه پنهانى ؟\r\nكسى سراغ تو را از بقيع مىگيرد * كنار پنجره‌اى با نگاه بارانى\r\nهميشه سختِ نگاه تو رو به باران است * بيا و سر بزن امشب ، به هركه مىدانى\r\nدلم هنوز هواى غريبىات دارد * بگو كه از دل من هيچ‌چيز مىدانى ؟\r\nصداى نالهء خورشيد را بگير از چاه * بگو كه ياسِ تو آن روز گشت قربانى\r\nو در قبيلهء احساس‌هاى سرگردان * در انتظار كسى گشته‌ايم طوفانى \r\n\r\n","description":"","footnote":"","page_name":" 413 ","page_number":413},
  {"content":"\r\n\r\n\r\nناشناس\r\n بازهم آن غريبه آمده بود * كوچه سرشار از پدر شده بود\r\nسبد سبز نان و خرمايش * زينت حلقه‌هاى در شده بود\r\nحجم خالىّ سفره آن شب نيز * با غذاى هميشگى پر بود\r\nروى لبهاى كودكان يتيم * طرح زيبايى از تشكّر بود\r\nدوسه شب منتظر ، ولى ديگر * مردى از جاده‌ها عبور نكرد\r\nعلّت دير كردن باران * در خيالِ كسى خطور نكرد\r\nاضطرابى عجيب جارى بود * در نگاهِ نجيب اردك‌ها\r\nيك نفر با تبر درو مىكرد * خوشه‌هاى اميد كودك‌ها\r\nناگهان آسمان به خود لرزيد * كمر نخل‌ها شكست آن شب\r\nبارِ بىآسمان شدن انگار * روىِ دوشِ زمين نشست آن شب\r\nغنچه‌ها پابرهنه آوردند * كاسهء شير و يك سبد نان را\r\nناگهان كاسه‌هايشان افتاد * تا شنيدند مرگ باران را\r\nديگر از جاده‌ها عبور نكرد * ناشناسى كه مثل دريا بود\r\nدر ميان خطوط تيرهء شب * او فقط مثل عكس بابا بود \r\n\r\nعشق\r\n از دورى تو شكسته خواهم شد عشق * تنها و غريب و خسته خواهم شد عشق\r\nبگذار خلاصه حرف دل را بزنم * يك پنجره‌ام كه بسته خواهم شد عشق \r\n\r\nعاشق نشويد\r\n از بابت آسمان خيالم تخت است * خورشيد بدون ماه هم خوشبخت است\r\nمردم به خدا كمى مواظب باشيد * عاشق نشويد ، شعر گفتن سخت است \r\n\r\n","description":"","footnote":"","page_name":" 414 ","page_number":414},
  {"content":"\r\n\r\n\r\nبچه‌بازى\r\n وقتى كه غرور شد احساس نشد * ذهنم به خدا به نمره حسّاس نشد\r\nاز اوّل ترم بچه‌بازى كردم * اين بود كه چند واحدم پاس نشد\r\nاز معجزهء سياه چشمان شما * يك عالمه ياس شد پريشان شما\r\nممنوع اگر نمىكنى مردن را * بانوى بزرگ آب ، قربان شما \r\n\r\nشرمنده\r\n لب‌بستهء بوسه‌ام ، صدايم نكنيد * با حضرت توبه آشنايم نكنيد\r\nمن فلسفهء گناه را مىدانم * شرمنده‌ام از خدا ، رهايم نكنيد \r\n\r\nبوسهء ناگهانى\r\n من كاغذم و بدون تو تا خوردم * با بوسهء ناگهانىات جا خوردم\r\nمن طبق سفارشت مواظب بودم * چون شيشه شكسته بود سرما خوردم \r\n\r\nبرگرد\r\n من ماندم و تنهايى و يك دنيا درد * برگرد . . . نگو نمىشود اى نامرد\r\nيك تكّه سنگ از وجودم باقيست * فردا كه مرا به دست خواهى آورد \r\n\r\nسدّ راه\r\n از اوّل راه بىپناهم كردى * يك عالمه عشق سدّ را هم كردى\r\nبگذار بگويمت ، بدانى اى مرد * دلگير شدم ، چرا نگاهم كردى \r\n\r\nآبى سرشار\r\nپشت آن قلعهء نارين قشنگ\r\nپشت آن برج كبوترخانه\r\nآسمانى پيداست\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nو كبوترهايى\r\nزير اين آبى سرشار بلند\r\nسرزمينى زيباست\r\nشهرى از جنس بلور\r\nمردمانش سرشار\r\nكوچه‌هايش لبريز\r\nبام‌هايش ، پرموسيقى آواز كبوترهاست\r\nخانه‌هايى كوچك\r\nساده و معمولى\r\nاز نَمايش پيداست\r\nساكنان خانه\r\nمردمى پاك‌دلند\r\nدر فضا بوى خدا مىآيد\r\nبوى سجّاده ، صداقت ، گل سرخ\r\nدست ميخك‌ها باز\r\nروىِ هر شاخهء خشكيده بيد\r\nكودكِ تجربه جايى دارد\r\nبچه‌ها مىدانند\r\nدست هر كوچه دراز است براى بازى\r\nپدرم مىگويد :\r\nروزگارى سهراب\r\nداد مىزد مردم :\r\nخانهء دوست كجاست ؟\r\nمن دلم مىخواهد\r\nبدوم تا كاشان\r\nو به سهراب سپهرى ، بدهم شعرم را\r\nو بگويم سهراب :\r\nخانهء دوست\r\nهمين ميبد ماست .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\n\r\nجلالى ( 1296 - 1251 )\r\nفتح اللّه جلالى در سال 1251 هجرى شمسى ( 1289 قمرى ) در اصفهان ديده به عالم هستى گشود ، در زادگاهش به تحصيل علوم ادبيت و عربيت پرداخت و از اساتيد عصر كسب دانش و معرفت كرد . پدرش عبد الرحيم افسر اصفهانى از خطاطان و خوشنويسان بنام بود و فتح الله جلالى نيز اين هنر را از پدر تعليم گرفت و به حد كمال رسانيد بخصوص در خط نستعليق استادى و مهارت يافت چندانكه از اين رهگذر معيشت كرد از آثار او : ديوان ظهير فاريابى و كتاب صالحيه است .\r\nجلالى در آغاز جوانى قدم در وادى سير و سلوك و عرفان گذاشت و دست ارادت به قطب العارفين حاجى سلطان عليشاه گنابادى داد شاعر و عارف اسد الله ايزدگسب كه همشهرى او نيز بود درباره او نوشت : « مرحوم جلالى شخصى متوسط القامه و خوش‌چهره و بسيار خوش‌اخلاق بود و عمدهء عمر خود را صرف زندگانى ادبى نمود و به نوشتن كتب و اشعار اشتغال داشت و عجب است كه در تذكره‌ها و نگارشهاى اخير يادى از وى كه بعقيده بنده شاعر بسيار خوبى بود نكرده‌اند و جا دارد كه از اين شاعر اديب و نكته‌سنج ذكرى شود . »\r\nفتح الله جلالى در شعبان 1336 هجرى قمرى مطابق با 1296 شمسى در سن چهل و هفت‌سالگى چشم از جهان فروبست و به سراى باقى شتافت .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\n\r\nتاب درد\r\n چو نيمه‌شب ز رخ روشنش نقاب افتاد * از آسمان به زمين بى خود آفتاب افتاد\r\nبه جام روى تو ديديم و قصّه‌ات شد فاش * كه سرّ كار دهانت به روى آب افتاد\r\nبسى گذشت كه اسرار عشق ، مكنون بود * برون بعهد دهان تو از حجاب افتاد\r\nبخواب هم نتوان ديدنش كه شد بيدار * سحر به بستر او چونكه ماهتاب افتاد\r\nزمان ز جلوهء قدرت به اعتدال گذشت * جهان ز فتنهء زلفت به انقلاب افتاد\r\nخوشا به هندوى زلفش كه او به عيّارى * به روى يار چو چشمش بشد به خواب افتاد\r\n« جلالى » تو كه از تاب درد در تب بود * ز سوز آتش عشقت به التهاب افتاد \r\n\r\nداروى غم\r\n چه مىخورى غم بيهودهء سراى سپنج * چو روز عمر بود اندرين سراى سپنج\r\nبه تلخ‌كاميش افشارد اين زمانه دون * هرآن‌كه ده‌دله و ترش‌روست چون نارنج\r\nبه فكر طاق دو ابروى يار شب تا صبح * ستون به زير زنخدان من بود آرنج\r\nبه جان آن بت شيرين كه در ترازوى عشق * به سنگ من نبود كوه‌كن بيا و بسنج\r\nبه درد عشق بساز ار وصال مىطلبى * كه كنج مىندهد دست بىمشقت و رنج\r\nنثار دوست بكن گنج را كه از در عقل * چو كام دل ندهد گنج خاك بر سر گنچ\r\nتبارك الله يك چشم شوخ و اين همه ناز * تقدّس الله يك ترك مست و اين همه غنج \r\n\r\n","description":"","footnote":"","page_name":" 418 ","page_number":418},
  {"content":"\r\n\r\n به بانگ چنگ « جلالى » بنوش داروى غم * چه مىخورى غم بيهوده در سراى سپنج \r\n\r\nآفتاب جمال\r\n ز بعد چشم مصوّر رخت چو ماه كشيد * كه مست بود و نفهميده اشتباه كشيد\r\nپريش گشت از اين اشتباه و از تندى * ز ابروان تو خنجر به روى ماه كشيد\r\nكشيد روى تو يك ماه ليك چشم تو را * كه يك جهان فتن آمد به يك نگاه كشيد\r\nبه ماه عارضت آن گودى زنخدان را * چنان كشيد كه خورشيد را به چاه كشيد\r\nبر آفتاب جمالت دو خنجر از چپ و راست * براى قتل محبّين بىگناه كشيد\r\nز بعد عارض تو چون بگيسويت پرداخت * به پيچ‌وتاب شد و تا كشيد آه كشيد\r\nقلم شكست و دلش گم شد اندر او ازبس * خم و شكنج در آن طرّهء سياه كشيد\r\nتبارك الله حسن رخ تو شاهان را * بيك تجلى بيرون ز بارگاه كشيد\r\nبدرگه كه سر بندگى فرو آرد * « جلالى » آنكه سر از حضرت إله كشيد \r\n\r\nمسمط\r\n فرودين شاه صلا دوش به آزادى داد * داد اساس دى و بهمن را از داد به باد\r\nگفت با سرو و صنوبر كه بپائيد آزاد * غنچه‌اش از پى تبريك دهن باز گشاد\r\nگفت‌ها دولتت آباد ز آزادى باد * لاجرم ابرش آكند ز گوهر دهنا\r\nپس به آزادى بگشاد در گنج و گهر * بسدين گون طبق گل را پر كرد ز زر\r\nسرو را كرد قبائى ز زمرد در بر * هشت نرگس را تاجى ز زبرجد بر سر\r\nلاله را داد ز ياقوت مشعشع ساغر * لعل آن ساغر فيروز ز دُرّ عدنا \r\n\r\n","description":"","footnote":"","page_name":" 419 ","page_number":419},
  {"content":"\r\n\r\n باز در باغ ز كابينه مرغان غوغاست * سار نطاق از اجزاء و هزار از اعضاست\r\nصلصل از دستان گوئى كه رئيس‌الوزراست * از عراق آمده بلبل كه يكى از وكلاست\r\nباغ اكنون ز صفا مجلس دارالشوراست * گشته مرغان ز پى نظم چمن رايزنا\r\nفرودين را به چمن سلطنت قانونى است * باغ جمهورى چون دولت آتازونى است\r\nلاله‌ها صف زده همچون سپه ژاپونيست * گلشن آراسته چون ملكت ناپليونيست\r\nهم ز پاريسش آراستگى افزونى است * كاندر او ساخته قصرى چو افل نسترنا\r\nگل درخشيد نه گلبن هله ميكادووار * چمن بر ابروز دو آراست سپاهى جرّار\r\nدست روس دى ببريد ز چين گلزار * تير مىبارد بر لشكر او ابر بهار\r\nرعد مىغرد چون توپ كروپ از كهسار * برق مىجنبد چون برق حسام از دمنا\r\nدست استبداد از ملك چمن كوتاه است * چون شقايق به چمن غنچه ترقىخواه است\r\nبا خيالش باد سحرى همراه است * خوب از انجمن سرى او آگاه است\r\nكاندر آن انجمن او را بنهانى راه است * كه مفتش به چمن اوست به سرّ و علنا\r\nچمن از نرگسكان انجمن نظار است * ورق تعرفه بر دست گل و گلنار است\r\nمنتخب گشته شقايق كه بسى تودار است * مغز او نغز بود ثروت او بسيار است\r\nالغرض مغز ورا كيفيتى در كار است * از بزرگان فخام است و بود مؤتمنا\r\nسرو آزاد بگلشن علم افراخته است * وز مودّت بچمن انجمنى ساخته است\r\nانجمن را ز خس و خار بپرداخته است * مستبدان را از باغ برانداخته است\r\nگل معاون بود و ناظم آن فاخته است \r\n\r\n","description":"","footnote":"","page_name":" 420 ","page_number":420},
  {"content":"\r\n\r\n خود مدير است و رئيس است در آن انجمنا * ها ز گلبن به چمن مدرسه‌اى شدى تأسيس\r\nقمرى و طوطى و بلبل همگى در تدريس * ناميه نقش كند با قلم خويش نويس\r\nبر بلوح چمن از هندسه اشكال نويس * كه ز جغرافى چين گويد و گه از پاريس\r\nگاه از وضع نظام رم و نظم وينا * باد ، اطفال چمن را چه نكو بار آرد\r\nچيزى از تربيت امروز فرونگذارد * دلشان هيچ ز تنبيه نمىآزارد\r\nابر از مهر گهر بر سرشان مىبارد * طفل غنچه به كف اوراق معارف دارد\r\nگرچه لعل لبش آلوده هنوز از لبنا * سوسن و سنبل و سورى و سمن دلكش و شنگ\r\nبا لباس وطنى جلوه‌كنان رنگ برنگ * فكلى زير گلو بسته گل مستفرنگ\r\nهمه مادام مو ازل همگى شوخ و قشنگ * همه بهر دل مادام چو مادام فرنگ\r\nهمه مشكين‌خط و رنگين خد و سيمين بدنا * چشم ما روشن كز طالع نجم مسعود\r\nصد چراغ است بهر گوشهء گلبن موجود * گشت ابناى گلستان را حِسّا مشهود\r\nكه در اقطاع چمن باز بامر معبود * باد از قوهء برقيست كه از منبع جود\r\nشب برافروزد صد لاله ببزم چمنا \r\n\r\n","description":"","footnote":"","page_name":" 421 ","page_number":421},
  {"content":"\r\n\r\n\r\nجلالى ( 1348 - 1280 )\r\nفرج اللّه جلالى ، فرزند آقا خان گوران در سال 1280 هجرى شمسى در خانواده‌اى روشنفكر و آزاديخواه در كرمانشاه ديده به جهان هستى گشود . تحصيلات مقدّماتى را در زادگاهش به انجام رسانيد ، ازآن‌پس به استخدام فرهنگ ( آموزش و پرورش ) در آمد و در مدارس ابتدايى شهر خود به كار تدريس اشتغال ورزيد و يك‌چند نيز در قصر شيرين انجام‌وظيفه كرد ، امّا خدمت فرهنگ را ترك گفت و به استخدام ارتش درآمد و در قسمت امور مالى مشغول به كار شد و پس از اندك زمانى از خدمت ارتش مستعفى گرديد و در سال 1309 به استخدام بانك ملّى درآمد و سال‌ها در اين شغل انجام‌وظيفه كرد و سرانجام در سال 1348 چشم از جهان فروبست و به ديار باقى شتافت .\r\nجلالى ، فعّاليّت ادبى خود را از سال 1300 هجرى شمسى آغاز كرد و با شركت در انجمن‌هاى ادبى و استفاده از محضر اساتيد شعر و ادب شعرش رونق يافت و به شكوفايى رسيد و به عنوان شاعرى خوش‌ذوق و توانا شناخته شد .\r\nجلالى علاوه بر شعر فارسى ، در سرودن اشعار كُردى نيز مهارت و توانايى كامل داشت و منظومه‌اى از او به زبان كُردى به نام « مزگان ياران » طبع و نشر يافت . وى در عين حال با دستگاههاى موسيقى و رموز آن آشنايى داشت و در نمايشنامه‌نويسى چيره‌دست بود و نمايشنامه‌هايش مورد توجه قرار مىگرفت .\r\nنمونه‌هاى زير از اشعار اوست :\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n\r\nطلسم عشق\r\n نه فرح‌بخش نسيمى ، نه گُل دلجويى * ديگر اى گلشن عمر ! از تو نيايد بويى\r\nديگر اى دل به چه امّيد در اين سينه طپى ؟ * كه مرا نيست فروغى پس از اين از رويى\r\nاز افق مه پىِ ديدار جهان رُخ بنمود * تو هم اى ماه من ! آخر بنما ابرويى\r\nتا كى اى سرو روان ديده به پايت شب و روز * جارى از اشك به هر سوى نمايد جويى\r\nاز طلسم غم عشقت بُودَم راه نجات * ساحر چشم تو باز ار نكند جادويى\r\nكوته از زلف تو گر دست رقيبان خواهم * چه كنم زندگىام بسته بود بر مويى\r\nزاهد خامِ طمع جنّت عقبى خواهد * جز كنار تو نباشد به يقين مينويى\r\nدل ز كف دادم و بااين‌همه شادم ، زيراكه * به چوگان سر زلف تو دارم گويى\r\nناله بر گريهء من مىكنى اى بادِ سحر ! * اى تسلّىدهِ دل‌ها ! چه قَدَر نيكويى \r\n\r\nمىسوزم\r\n ز آتش عشق تو اى آفت جان مىسوزم * خبرت نيست كه از درد چه‌سان مىسوزم\r\nچوب از سوزش آتش به فغان است ولى * من در آتش نكنم آه و فغان مىسوزم\r\nآه سردم تن افسرده به يك‌بار بسوخت * همچو برگ از اثر باد خزان مىسوزم\r\nداشت مأيوسى من چشم جفاكارى تو * مهربانى به من اى دوست از آن مىسوزم\r\nلاله‌آسا به دل از هجر تو داغى دارم * كه به تن تا بُوَدم گوهر جان مىسوزم\r\nمُهر خاموشى اگر باز شود از لب من * از غم خويش دل اهل جهان مىسوزم\r\nچون سمندر دل من جاى در آتش دارد * چون بود آتش مهر تو به جان مىسوزم \r\n\r\nشاه‌باز شكار\r\n تو راه جور رو و من طريق مهر سپارم * به غير جور و جفا از تو انتظار ندارم\r\nبه من كه باز دو چشمت چنين كشيده به خونم * مبين به ديدهء خُردى كه شاه‌باز ندارم\r\nبه نيم عشوه فتادم ز پا به ديدهء خود گر * به هر نظر نبرَد صد هزار غمزه به كارم \r\n\r\n","description":"","footnote":"","page_name":" 423 ","page_number":423},
  {"content":"\r\n\r\n به ماوراى فضا نيست قدرتم كه گريزم * كه آسمان دو چشم تو بسته راه فرارم\r\nببرد شاخهء گل از خزان مهر تو گويى * كه برگ زرد خزانى به سر نمود نثارم\r\nكناره كن ز من اى عشق و جا به قلب دگر كن * كه من ز فكر وصال و كنار او به كنارم\r\nز شرم داغ دلم لاله رُخ به خاك بپوشد * « جلالى » ار سوى گلشن گذر فتد به بهارم \r\n\r\nكمند يار\r\n اگر كه مهر و وفاى تو را اساسى بود * بدون شبه مرا قلب حق‌ّشناسى بود\r\nگهِ سكوت جفا گر نواى مهر زدى * ز صوت عشق و صفاى من انعكاسى بود\r\nمحيط عالَم ديوانگى نمىگشتم * اگر كه با تو مرا نقطهء تماسى بود\r\nدر آن زمان كه ز مهر تو بود دل ايمن * مرا ز سُستى عهدت به دل هراسى بود\r\nخمار ديدهء دوشيزهء چمن ، نرگس * ز شاهكار دو چشم تو اقتباسى بود\r\nز يك نظاره معلّم شدم به درس جنون * اگرچه فاقد هر منطق و قياسى بود\r\nتمام عمر « جلالى » به گردن دل من * كمند دوستىّ يار ناسپاسى بود \r\n\r\nجذبهء عشق\r\n تا نظر بر رُخ چون ماه تو افتاد مرا * كرد از محنت و غم يكسره آزاد مرا\r\nهست ويرانى دل باعث آبادى از آنك * گنج مهر تو كند يكسره آباد مرا\r\nبود هر جاى مرا عنصرى از اصل وجود * جذبهء عشق تو شد مايهء ايجاد مرا\r\nخواهش جسم مرا بال‌وپر جان شكند * نكنى زود گر از اين قفس آزاد مرا\r\nطاير گُرسنه در دام اسارت افتد * مبر از رهگذر دانهء صيّاد مرا\r\nاى كه از دامن پاك تو فتادم بر خاك * چه سبب گشته كه ديگر نكنى ياد مرا\r\nتا غُبارى شوم و جاى به دامن كُنمت * زودتر سوز و بده يكسره بر باد مرا\r\nبه اميدى ننوازى و نويدى ندهى * پس به ظلمتكدهء غم چه كند شاد مرا ؟ \r\n\r\n","description":"","footnote":"","page_name":" 424 ","page_number":424},
  {"content":"\r\n\r\n\r\nآزادى ملّت\r\n گشته نزديك كه هر درد به درمان برسد * روز آزادگى ملّت ايران برسد\r\nپول كُمپانى و عمّال خيانت ترسم * نگذارند كه اين كار به سامان برسد\r\nنهضت ملّى ما گر ثمر خود ندهد * خصم پُركينه ز ره با لب خندان برسد\r\nتا كه انگشت خرد هست روا نيست دگر * بازگرديدن اين عقده به دندان برسد\r\nيار گشتند به هم خائن و جانى كه مباد * راحت و امن به اين جمع پريشان برسد\r\nجويبارى شود از خون بد و نيك روان * گر شكيبايى اين خلق به عصيان برسد\r\nنه سرى باز به‌جا مانَد و نه دستارى * ملّت از پنجهء خشمش به گريبان برسد\r\nنشود كنده اگر بيخ خيانت از بُن * ذلّت خلق مپندار به پايان برسد\r\nمملكت باز شد آشفته ، خدايا مپسند * ضرر چند تبه‌كار ، به ايران برسد \r\n\r\nناوك‌ناز\r\n اگر كه ناوك نازت به قصد جان من است * بكُش كه مُردن من ، عمر جاودان من است\r\nحلاوت لب لعل تو باعث اين شد * كه نام نيك تو پيوسته بر زبان من است\r\nترانهء من و بلبل به هم قياس مكن * كه دور از گل روى تو آشيان من است\r\nرقيب من ز صد افزون و جمله خوش ز وصال * در آن ميان ز چه محو اين چنين نشان من است ؟\r\nاگر تو با رُخ چون گُل ز من نگيرى دست * بهار روح‌فزا آفت و خزان من است\r\nمكن دريغ ، تو اى ماهرو ! وفا از من * كه عشق و عاطفه مستور در بيان من است \r\n\r\nمام وطن\r\n چه شد كه بوى گُلى از چمن نمىآيد * به غير نالهء زاغ و زغن نمىآيد ؟\r\nنسيم صبح سعادت به گلشن امّيد * كه تا ز غنچه درد پيرهن نمىآيد\r\nبه غير زمزمهء دشمنى و بانگ نفاق * ز هيچ مجلس و هيچ انجمن نمىآيد\r\nبه هركه مىنگرى فكر خويش باشد و بس * كسى به پُرسش مام وطن نمىآيد \r\n\r\n","description":"","footnote":"","page_name":" 425 ","page_number":425},
  {"content":"\r\n\r\n نفاق ، خانهء ما را ز بيخ و بُن بركند * از اين فسانه به غير محن نمىآيد\r\nكجا ، مصالح ميهن بود مرام شما * خداپرست به بيت وثن نمىآيد\r\nمرا به صحبت بيگانگان چه مىخوانى ؟ * برو ! كه كار دورويى ز من نمىآيد\r\nكنى جفا و زنى لاف دوستى با من * به دل چگونه ز تو سوءظنّ نمىآيد\r\nمگو نسيم بهار و خزان يكيست ، كه اين * به‌جز به غارت سرو و سمن نمىآيد\r\nبه دست سودپرستان زمام كار خطاست * كه حفظ امنيّت از راهزن نمىآيد\r\nوداع كرده ز ما روح مردمى ، افسوس ! * كه جانِ رفته ز پيكر ، به تن نمىآيد \r\n\r\nرفيق نيمه‌راه\r\n از من كه موج لجّهء عمرم ز سر گذشت * خوش‌تر خموشى است چه حاجت به سر گذشت\r\nهمچون رفيق نيمه‌رهى عشرت شباب * ما را نمود غافل و خود بىخبر گذشت\r\nدلكش نسيم گلشن آمال و آرزو * يكسر به ما وزيد و ز سوى دگر گذشت\r\nآمد دل هميشه سفر سوى خانه باز * شُكر خدا مسافرتش بىخطر گذشت\r\nجز اين مرا ز عهد جوانى به ياد نيست * روزم به رنج و شب همه با چشم تر گذشت\r\nرنج فراق و جور رقيب و جفاى يار * چون خواب با وزيدن باد سحر گذشت\r\nپيرى به ناتوانى و عهد شباب هم * گاهى به خواب غفلت و گه شور و شر گذشت\r\nاين جام پُر ز باده « جلالى » نشانه‌ايست * از دور زندگى كه به خون جگر گذشت \r\n\r\nراز جهان\r\n در جهان از راز خلقت هيچ‌كس آگاه نيست * پرنشان آفاق و كس را سوى مقصد راه نيست\r\nاى منجّم ز اختر سرگشته خواهى كشف راز * در هواى او پريشان‌تر ز مهر و ماه نيست\r\nدم زنند از « ما عَرَفنا » آن سلاطين وجود * پس عجب نبود گدا گر محرم درگاه نيست\r\nاو محيط است و جهانى در قبال او محاط * اين قياس قطره و دريا و كوه و كاه نيست\r\nنور يزدان شمع راه هريكى با جلوه‌ايست * مىتوان گفتن كه در عالم كسى گمراه نيست \r\n\r\n","description":"","footnote":"","page_name":" 426 ","page_number":426},
  {"content":"\r\n\r\n بعد مردن گر نباشد آرزوى وصل او * اين دو روز زندگانى بهرهء دلخواه نيست\r\nنيش و نوش او « جلالى » هر دو شد محبوب جان * عاشقان را ز آنچه خواهد دل‌ستان اكراه نيست \r\n\r\nبيمار عشق\r\n بر سر بيمار عشقت چون طبيبان كن گذارى * مرهمى نِه از وفا بر قلب ريش داغدارى\r\nمن كه نزديك خزانم هجر گُل در پيش دارم * كى مرا امّيد باشد بار ديگر نوبهارى\r\nدر كنارت گر ببينم صد جفا هرگز ننالم * شكوه نبوَد بلبلان را فصل گل از نيش خارى\r\nپند معقولت ندارد ناصحا ! تاثير در من * در جنون ديوانگان را نيست از خود اختيارى\r\nهست تنها آرزويم آنكه گردم خاك راهش * تا كه بنشينم مگر بر دامنش همچون غُبارى\r\nبا غم هجران مگر تنها تو هستى غم‌گسارم * پا مكش از خانهء دل ، چون ز جانان يادگارى\r\nكرده رنج عالمى را آسمان تحميل بر من * گوييا چون من نباشد سخت جان بردبارى\r\nمىرود در عشق آخر رشتهء هستى ز دستم * گر نباشد در كفم از زلف مشكين تو تارى\r\nشعله‌ور گردد « جلالى » ! آتش دل ز آه سردم * كاش از چشمم روان مىشد به دامن آبشارى \r\n\r\nكار دل\r\n ياران خزان عمر من آمد ، بهارِ كيست ؟ * من بىخبر ز خويشتنم ، يار يار كيست ؟\r\nسرگشته‌ام به دشت جنون بىخبر ز دل * آن آهوى رميده ندانم شكار كيست ؟\r\nاز عشق و نامردى ما سال‌ها گذشت * اى ديده بازگو كه تو را انتظار كيست ؟\r\nدر خواب هم نديده مرا ديده رنگ گُل * در حيرتم به پاى دلم زخم خار كيست ؟\r\nاى باد صبحدم كه چنين روح‌پرورى * اين بوى خوش كه هست تو را از ديار كيست ؟\r\nگر من كمر به خصمى جانانه بسته‌ام * پس در جهان وفا و محبّت شعار كيست ؟\r\nخوب است عيبگويى من زان كه عيب دوست * گر ننگ و عار من نبوَد ، ننگ و عار كيست ؟\r\nكار دل است عشقِ سراسر جنون من * اى مدّعى مپرس كه اين كار ، كار كيست ؟\r\nاز محنت زمانه « جلالى » ست خون به دل * اى لالهء چمن دلِ تو داغدار كيست ؟ \r\n\r\n","description":"","footnote":"","page_name":" 427 ","page_number":427},
  {"content":"\r\n\r\n\r\nسود زندگانى\r\n چه غير رنج و محن سود زندگانى ماست * چه غير خونِ جگر حاصل جوانى ماست ؟\r\nز بعد مردن ، ازبس‌كه خون دل خورديم * به گلستان جهان ، لاله‌ها نشانى ماست\r\nنمىكَنيم اگر دل ز زندگانىِ شوم * مدان ز لذّت عمرش ز سخت‌جانى ماست\r\nبه چشم ما طرب‌افزاست اگر سراب اميد * به هوش باش كه عكسى ز خوش‌گمانى ماست\r\nهزار رنج به بار آورد همان يك‌دم * كه نام آن طرب و عيش كامرانى ماست\r\nنشد خموش به كانون سينه آتش غم * نشان سوزش ما رنگ ارغوانى ماست\r\nدل چو غنچهء ما ناشكفته مىخشكد * همين نشانه‌اى از رنج جاودانى ماست\r\nببين كه خلق به تكريم ظالمان كوشند * ستم كشيدن ما ، اجر مهربانى ماست\r\nز خار گلبن مقصود ، پنجه خونين شد * به باغ عمر همين مُزد باغبانى ماست \r\n\r\nاسير قفس\r\n نكشى فارغ و آسوده و راحت نفسى * تا گرفتار به چنگال هوا و هوسى\r\nمرغ آزاد شد از پيروى خواهش دل * سير از دانه نگرديده اسير قفسى\r\nكاروان رفت و به سرمنزل مقصود رسيد * تو به ره منتظر و گوش به بانگ جرسى\r\nخفته در راه حرم ، طىّ منازل نكند * گر حرامى زندش ، كى بودش دادرسى ؟\r\nغوطه در بحر معانى زن ، اگر دُر خواهى * چند مشغول به نظّارهء هر خار و خسى\r\nتازه كن جامهء جان ، زان كه جهانى شده نو * پايبند از چه بدين جامهء بس مندرسى\r\nگوسفندان ز صفيرش همه جمع آمده‌اند * اين صدا هست ز چوپان و دگر نيست كسى\r\nبشر آن‌گونه شده مست ز غفلت كه بود * در برش صور قيامت چو طنين مگسى\r\nگوى خدمت بزن اى دوست به ميدان عمل * فارِسِ عشق نه‌اى ، گر كه نتازى فَرَسى \r\n\r\n","description":"","footnote":"","page_name":" 428 ","page_number":428},
  {"content":"\r\n\r\n\r\nنهيب عقل\r\n اگر نصيحت ناصح نرفت در گوشم * به خود اراده نبودم كه پند بنيوشم\r\nاز آن كرشمه كه كردى ز دل بشد آرام * ز نوشخند تو شد زندگى فراموشم\r\nبهار گشت و دگرباره خُمّ مىجوشيد * ز توبه توبه من امروز باده مىنوشم\r\nبه رغم زهدفروشانم اين هوس باشد * روم به مسجديان جام باده بفروشم\r\nنواخت صور سرافيل عشق در عالم * مدار ، چشم كه مانند رعد نخروشم\r\nبكُش به ناوك‌نازم كه نيست قابل جان * ز هرچه حكم نمايى تو ، ديده مىپوشم\r\nبه فصل گُل كَشَدم باغبان اگر در خون * گمان مدار كه سازد ز نغمه خاموشم\r\nنهيب عقلِ مرا مىكشد به‌سوى صلاح * دوباره رخ بنما و ز سر ببر هوشم \r\n\r\nاسير دام\r\n سوزم از آنكه شاد چو پروانه نيستم * با شمع عارض تو به يك‌خانه نيستم\r\nپروانه‌وار آتش دل سوزدم ، ولى * در بذل جان به پاى تو افسانه نيستم\r\nنَبوَد به چنگ موى توام ازچه‌رو اگر * بىقدرتر به پيش تو از شاخه نيستم\r\nپيوسته‌ام ز گندم خالى اسير دام * خوش‌بين از آن بود كه از اين دانه نيستم\r\nديوانگان ز وسوسهء عقل ايمن‌اند * شُكر خدا كه عاقل و فرزانه نيستم\r\nاز بند خود به جُرم جنونم رها مكن * من عاشقم به موى تو ، ديوانه نيستم\r\nچون سرخوشم « جلالى » از آن چشم پُرخمار * ديگر به ياد ساغر و پيمانه نيستم \r\n\r\n","description":"","footnote":"","page_name":" 429 ","page_number":429},
  {"content":"\r\n\r\n\r\nجلوه ( 1312 )\r\nابو القاسم صفاريان متخلص به جلوه فرزند على در شهريور ماه سال 1312 شمسى در خانوادهء متوسط الحال در شهر كاشمر چشم به جهان گشود ، در پنج‌سالگى به مكتب رفت خواندن قرآن تعليم گرفت و بعد نصاب الصبيان و مقدارى هم صرف و نحو آموخت ، كلاس ششم ابتدايى را بطور داوطلب امتحان داد و قبول شد . چون سنش براى رفتن به دبيرستان قانونى نبود دائىاش برايش تقاضاى كبر سن كرد بدين‌گونه توانست وارد دبيرستان شود و سيكل اول متوسطه را بپايان رسانيد ازآن‌پس به دانشسراى مقدماتى راه يافت و مشغول تحصيل شد و فارغ التحصيل گرديد .\r\nصفاريان از سال اول دبيرستان قريحه شاعرى در او بيدار گشت و نخستين شعرى كه سرود بدين‌گونه بود كه مجلهء ترقّى اعلان كرده بود كه به كسانى كه بهترين شعر را درباره اين مجله بگويند جايزه‌اى برسم يادبود داده خواهد شد ، صفاريان اين شعر را براى مجله فرستاد :\r\n اى ترقى كه بسى واله و شيدا دارى * در دل مردم با ذوق و هنر جا دارى\r\nهركه يك سطر بخواند ز تو گويد ناچار * « آنچه خوبان همه دارند تو تنها دارى » \r\nصفاريان دربارهء شيوه كار خود در دبيرستان چنين مىگويد : « در دبيرستان كاشمر به علت نبودن سرگرمى هر هفته سخنرانى و تئاتر برقرار بود من هم انتقادات خود را در جلسات به صورت شعر مىسرودم و همچنين در تهيّه روزنامه‌ى ديوارى دبيرستان با\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nمهدى افتخارى هم‌كلاسم كه هم خط خوشى داشت و هم نقاشيش خوب بود همكارى مىكردم و همواره مورد تشويق مدير دبيرستان و دبير ادبياتم قرار مىگرفتم و در دانشسرا نيز دكتر مجتهدزاده و دكتر غلامحسين يوسفى از مشوقين من بودند . »\r\nجلوه در حال حاضر ساكن كرج است و عضو انجمن ادبى سخن مىباشد .\r\n\r\nپرتو ماه ولادت حضرت محمد صلّى اللّه عليه و آله\r\n آتش افتد بدل ، از نيم نگاهى گاهى * دل سنگى شكند ، سوزش آهى گاهى\r\nگر ستمديده‌اى از دل به خدا رو آرد * لرزه افتد به سراپردهء شاهى گاهى\r\nدل كسرى اگر از ظلم تكانى نخورد * طاق كسرى شكند ، پرتو ماهى گاهى\r\nبس بهنجار نباشد روش مردم دون * سرما رفته ، بجا مانده كلاهى گاهى\r\nمرغ عشق و سر گنجشگ بكوبيم به سنگ * نيست انصاف در اينجا پر كاهى گاهى\r\nبشود سيل و كند كاخ ستم را ويران * چكد اشكى اگر از چشم سياهى گاهى\r\nبىگنه در همه عالم نتوان زيست كه نيست * بهر هر بىگنهى پشت و پناهى گاهى\r\nباش همرنگ جماعت كه چشى طعم حيات * چه شود ؟ گر كه كند « جلوه » گناهى كاهى \r\n\r\nشرمنده مباش\r\n در زندگيت به چون خودى بنده مباش * جز آدم باوجود و ارزنده مباش\r\nاعمال تو گر كه جملگى انسانى است * در نزد خدا و خلق شرمنده مباش \r\n\r\nنقش ارژنگ\r\n لبم بسته ، تنم خسته ، دلم تنگ * لبت لعل و تنت سيم و دلت سنگ\r\nاگر نقش رخت مىديد مانى * فرومىبست چشم از نقش ارژنگ\r\nندانم ، از چه بايد آفريدن * مرا با تو بدين‌سان ناهماهنگ \r\n\r\n","description":"","footnote":"","page_name":" 431 ","page_number":431},
  {"content":"\r\n\r\n زلال زندگى را من گزيدم * تو كردى دست خود با خون من رنگ\r\nولى با اين همه اى مهر رخشان * دلم گشته بتار زلفت آونگ\r\nنمىجنگم ، دهندم گر كه صد گنج * اگر باشد تو را با من سر جنگ\r\nبه شمع عارضت پروانه‌ام من * نه باك از سوختن دارم نه از ننگ\r\nدلم در سينه مىآيد بپرواز * نمايم گر بسوى كويت آهنگ\r\nبدانى گر كمى درد دلم را * فروپاشد دلت گر باشد از سنگ \r\n\r\nراز و نياز\r\n دخترى تيزهوش و نوشين‌لب * عارضش آفتاب و زلفش شب\r\nاز لطافت سرشته گشته تنش * خرمنى گل درون پيرهنش\r\nشوخ و سرمست و سرخوش و دلشاد * شرمگين پيش قامتش شمشاد\r\nپيكرش خوش‌تراش‌تر ز ونوس * فتنه‌انگيز و دلربا و ملوس\r\nگيسوانش اسير پنجهء باد * نقشى از روزگار استبداد\r\nداشت در خلوت آن سراپا ناز * با خداوند خويش راز و نياز\r\nكاى خداوند قاهر و قادر * خالق مظهر ستم نادر\r\nاى برون‌آفرين دوزخ‌ساز * نظرى هم بسوى ما انداز\r\nاگر از آسمان طلا ريزى * من نخواهم براى خود چيزى\r\nليك خواهى برايم ارشادى * مادرم را بده تو دامادى \r\n\r\nتار طرب « 1 »\r\n من تيرهاى غمزهء غم را نشانه‌ام * مطرود روزگار و اسير زمانه‌ام\r\nبر شاخسار غنچهء هستى جوانه‌ام * « افسون دميده‌اند به شهر فسانه‌ام »\r\nتار طرب شكست به بزم ترانه‌ام \r\n\r\n\r\n","description":"","footnote":"\r\n( 1 ) - غزل فوق تضمين غزل شاعر توانا و نامور كاشان استاد سيد على اصغر صائم است .\r\n","page_name":" 432 ","page_number":432},
  {"content":"\r\n\r\n پرواز كرده‌اند ز نزدم طيور شوق * بربسته رخت ، شادى اگر از حضور شوق\r\nمن مانده‌ام ستاده ، ميان قبور شوق * « از من دگر مخواه ، سرود سرور شوق »\r\nخورشيد چشمهء غزل عاشقانه‌ام * جايى كه هست ، ارزش دشت و چمن يكى\r\nجايى كه هست ، ارزش شمس و شمن يكى * جايى كه هست ، آدمى و اهرمن يكى\r\n« جايى كه هست ، صوت هزار و زغن يكى » * باشد سكوت يار و قفس آشيانه‌ام\r\nدر طاق ابروان نگارم اسير و نيست * اندر تمايل دل زارم اسير و نيست\r\nدر پيچ‌وتاب طرّه يارم اسير و نيست * « در دام درد ، همچو هزارم اسير و نيست »\r\nجز اشك چشم و خون جگر آب و دانه‌ام * دانيد گر كه قصّه شيدايى مرا\r\nميزان درد و رنج و شكيبائى مرا * پيدا كنيد ، ريشهء رسوائى مرا\r\n« باور كنيد ماتم تنهائى مرا » * باور كنيد ، رنج و غم جاودانه‌ام\r\nناشاد باد ، آنكه مرا بود بار دل * با نيش زهرناك بسر بُد ز مار دل\r\nشاد آن كسى كه بود مرا غمگسار دل * « صائم » دريغ آنكه مرا بود يار دل\r\nديگر چو روزگار نپرسد نشانه‌ام \r\n\r\nسُكرآفرين\r\n به عشق تو ، تولّا كرده‌ام من * جمال جان مصفّا كرده‌ام من\r\nشراب و شمع و شعر ناب حافظ * گران بزمى مهيّا كرده‌ام من\r\nبنه پا ، روى چشمم تا دهم جان * بجان وصل تو ، سودا كرده‌ام من\r\nشراب بوسهء سكر آفرينى * ز لب‌هايت تمنّا كرده‌ام من\r\nز پند ناصحان گمره نگردم * كه راه خويش ، پيدا كرده‌ام من\r\nبُت و بتخانه‌ام تو ، كعبه‌ام تو * خدا را در تو پيدا كرده‌ام من\r\nنخواهم آب كوثر را ، كه زان چشم * به جام عشق ز صهبا كرده‌ام من \r\n\r\n","description":"","footnote":"","page_name":" 433 ","page_number":433},
  {"content":"\r\n\r\n دل سودائى غم‌آفرين را * به راه شوق پويا كرده‌ام من\r\nبيا و « جلوه » را از خود مرنجان * كه اعجاز مسيحا كرده‌ام من \r\n\r\nدرد عشق\r\n زندگى گر هست شيرين ، خوان الوان‌گو مباش * كلبهء ما را صفا بايد ، گلستان گو مباش\r\nما كه در گلزار هستى ، با پشيزى قانعيم * گر نباشد جام ما را ، راح ريحان‌گو مباش\r\nدر نبرد زندگى ، موران سليمان خودند * همّت مورى اگر باشد ، سليمان‌گو مباش\r\nدر دهانى را كه دادى ، بهرمان درمان فرست * درد عشقم گر بجان افتاد ، درمان گو مباش\r\nپاك‌دامن زيستن را ، ما ز گل آموختيم * پاك‌دامن شاد باد ، آلوده‌دامان گو مباش\r\n« جلوه » را يك بوسه‌ات شيرين‌تر از آب حيات * لعل نوشين تو باشد ، آب حيوان گو مباش \r\n\r\nخوشهء خشم\r\n لرزلرزان ، و بىقرارم من * شعلهء شمع شام تارم من\r\nخشك برگى بشاخهء هستى * گل پژمردهء بهارم من\r\nشبنمى بر گل رخ خوبان * مر بدان را به چشم خارم من\r\nصاف و جوشانم و خروشنده * چشمهء چشم كوهسارم من\r\nبا فرومايگان ابن الوقت * خوشهء خشم روزگارم من\r\nزخمه زد زندگى بتار وجود * نالهء سوزناك تارم من \r\n\r\n","description":"","footnote":"","page_name":" 434 ","page_number":434},
  {"content":"\r\n\r\n بس‌كه پيچيده‌ام به خود از درد * تاب زلفان تا بدارم من \r\n\r\nعشق تو\r\n از آتش دوزخ تو پروا نكنم * جز عشق تو در خانهء دل جا نكنم\r\nاز نعمت جنّتت نخواهم چيزى * من عشق تو با بهشت سودا نكنم \r\n\r\nحلقهء مفقوده\r\n روزگارى واژهء نامردمى محدود بود * كارهاى ناروا در عرف ما مردود بود\r\nنادرستى و ريا ، در زندگى رايج نبود * واعظ ما روى منبر ، آنچه مىفرمود بود\r\nخضر ز آب زندگى خوردن پشيمان گشته است * زندگى زيبا زمان حضرت داود بود\r\nزور و قدرت پوششى ، بر عيب هر قدرت مدار * كاشكى ارباب زر را ، ترسى از معبود بود\r\nحلقهء مفقوده را ، شايد شنيدى بارها * گر كه انسانى بيابى ، حلقهء مفقود بود\r\nدلق زاهد ، گرچه در ظاهر ندارد لكّه‌اى * هركه پوشد ، گوئيا عمرى شراب‌آلود بود\r\nدر جهنّم زيستن را ، ما دگر خو كرده‌ايم * دل كجا ديگر به فكر جنّت موعود بود\r\nنيست ابراهيم پيدا ، ور نه در هر گوشه‌اى * شعله‌ها تا آسمان ، از آتش نمرود بود\r\nحق بود با آنكه ، اندر گيرودار زندگى * ظرفهايش از زر و بامش طلا اندود بود \r\n\r\nمرگ فضيلت\r\n دل من ، دردمندِ دردمند است * به تار زلف جانان پايبند است\r\nز بيدادِ ددان آدمى روى * خروشان همچو بر آتش سپند است\r\nفضيلت ، آدميت ، گشته معدوم * پليديها فقط دور از گزند است \r\n\r\n","description":"","footnote":"","page_name":" 435 ","page_number":435},
  {"content":"\r\n\r\n\r\nجليل ( 1350 )\r\nجليل آهنگرنژاد فرزند على حسين در سال 1350 هجرى خورشيدى در روستاى هوشيار چله از توابع گيلان غرب پا به جهان هستى گذاشت و در زادگاه خود تحصيلات ابتدايى و دورهء متوسطه را بپايان رسانيد و تا مقطع كارشناسى از دانشگاه آزاد اسلامى كردستان پيش رفت و فارغ التحصيل شد .\r\nآهنگر نژاد كه در شعر تخلّصى براى خود برنگزيده است من او را در اين تذكره با تخلّص جليل معرفى مىكنم از سال 1370 قدم به وادى شعر و شاعرى نهاد و در اين مدّت اشعارش در مطبوعات كشور و استانى به چاپ رسيده است . او در سرودن شعر كردى نيز تسلّط دارد خود دراين‌باره مىگويد : « علاوه بر شعر فارسى در وادى شعر كردى نيز سعى كرده‌ام حضورى موفّق داشته باشم و با حركت‌هاى جديد شعر در ادبيّات كردى كرمانشاهى همسو و همگام بوده‌ام و بنا به نظر صاحب نظران اولين تئورىهاى شعر آزاد كردى كرمانشاهى ( جنوب ) را در ادبيات اين خطّه اشاعه داده‌ام . »\r\nجليل در سال 1380 نخستين مجموعه شعر آزاد كردى خود را بنام « نرمه‌داران » ( باران ملايم ) » چاپ و منتشر كرد و هم‌اكنون نيز مجموعه‌اى از شعر فارسى و دو مجموعهء ديگر از اشعار كردى خود را آماده چاپ كرده است و در اين زمينه نسبت به استادان كرمانشاهى چون بهزاد و عاطفى و پرتو و چند تن ديگر از بزرگان شعر ابراز احترام و حق‌شناسى مىكند .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nآهنگرنژاد علاوه بر شغل معلّمى از سال 1375 وارد عرصهء روزنامه‌نگارى شده و اكنون نيز به عنوان مدير مسئول و صاحب امتياز هفته‌نامه صداى آزادى در خدمت مطبوعات و اهل‌قلم است .\r\n\r\nماهيان\r\n خاطراتى كه پر از چلچله و آوازند * از تو تا شام ابد با دل من دمسازند\r\nمال اين است كه سبزم - گل من ! اينانند * بر درخت نگهم برگ و برى مىسازند\r\nمىوزند از لب درياى خيالات دلت * شاپركهاى قشنگى كه پر از پروازند\r\nمىوزند از پس كوهى كه بهارى آنجاست * اين همه ياس سپيدى كه مرا همرازند\r\nسازها ، چلچله‌ها با همه‌ى گنجشكان * به هوادارى چشمان گلت مىنازند\r\nدر دل حوضچه‌ى سبز حياتم ديريست * ماهيان دل به دو چشم سيهت مىبازند\r\nماهيان اهل همين سادگى امروزند * ماهيان با غزل آبى تو مىسازند \r\n\r\nجهان شب بود و . . .\r\n جهان شب بود و كوهستان به شيطان اقتدا مىكرد * و عفريت سياه مرگ در هر حجره جا مىكرد\r\nزمان در چنگ كژدم‌هاى شوم آهنگ جان مىداد * پليدى پادشاهى بر زمين را ادعا مىكرد\r\nفلك با خنجرى خونين سر آتش‌نژادان را * به جرم بىگنه بودن ز تن‌هاشان جدا مىكرد\r\nو ابر ، اين تيره‌ى پردرد بغض‌آلود هر ساعت * پلنگين اژدهايش را به بام ده رها مىكرد\r\nچنان بازار مكر و خودنمايى گرم مىگرديد * كه حتى كاشى بىجان مسجد هم ريا مىكرد \r\n\r\n","description":"","footnote":"","page_name":" 437 ","page_number":437},
  {"content":"\r\n\r\n تمام جاده‌ها زخمى ، تمام كوچه‌ها بن‌بست * صداى طبل ابليس آهمان را نارسا مىكرد\r\nكسى از كنج اين گردون تاريك ستم‌آلود * تمام زخم‌هاى كهنه را يكباره وا مىكرد\r\nو اين ناروزگار آبستن طوفان تلخى بود * كه عمر جاودانى را نصيب هر عزا مىكرد\r\nتگرگ سنگ مىباريد و سيل خون به دشت افتاد * فلك اما بقاى عمر شيطان را دعا مىكرد \r\n\r\nآبىترين\r\n شبى با آسمانى از تغزل‌هاى شيدايى * تو هم همپاى مهتابى غرورانگيز مىآيى\r\nپگاه روشن گل را به معنا مىنشينى باز * شبى با همت چشمان عاشق‌كيش فردايى\r\nو دل ، اين از ازل عاشق نژاد سرخ پرغم را * رها مىسازى از تب لحظه‌هاى بىهم‌آوايى\r\nدر اين تاريك بىپايان ترا خورشيد مىخواهم * به آتش كش شب تنهايىام را اى اهورايى\r\nغريبى تا به كى ؟ ! آبىترين معناى آرامش ! * بيا ساراى غمگين اى غزل‌گيسوى بودايى\r\nبرايت قصه‌ها دارد ز پاييزى ملال‌انگيز * دل ، اين همسايه‌ى قوهاى سرگردان دريايى \r\n\r\nسه‌شنبه\r\n چه روز آبى و گرمى ! الو ! سلام ، سه‌شنبه ! * كمى بخند تو هم ! روز خوش‌مرام ! سه‌شنبه !\r\nالو ! براى تماشاى چشمهاى قشنگت * به آسمان بفرستم پرنده‌هام ، سه‌شنبه ؟ !\r\nمگو صدات سياه است و لحظه‌ات بىباران * كمى ستاره برويان ، كمى سلام ، سه‌شنبه !\r\nاگر نگاه گُل‌ات را به روى شب بنويسم * هميشه مىشود اين تيرگى تمام ، سه‌شنبه !\r\nپناه آبى و زيبا ! گريز روشن و دلكش ! * مرا رها كن از اين سياه‌دام ، سه‌شنبه !\r\nصدايت از دل سبز فرشته‌ها مىآيد * بيا دوباره بخوانم « بخوان به نام » سه‌شنبه ! \r\n\r\n","description":"","footnote":"","page_name":" 438 ","page_number":438},
  {"content":"\r\n\r\n تو اى ستاره‌ى عاشق بگو كه كى مىرويى ؟ ! * كنار پنجره‌ى آبى كدام سه‌شنبه ؟ !\r\nفرشته‌اى كه در آن‌سوى خط نشسته خيالى است * چه تلخ مىشود از آخر اين كلام ، سه‌شنبه ! \r\n\r\nبازهم سيب نگاهى\r\n بعد از آن سيب من آدم شده‌ام . مىدانى ؟ ! * با خيالات تو همدم شده‌ام مىدانى ؟ !\r\nتشنه‌ى خاطره‌انگيزترين بارانم * تشنه‌ى اشك چو شبنم شده‌ام مىدانى ؟ !\r\nاى سحر پشت شب پنجره‌هامان گل كن ! * بىتو مثل شب عالم شده‌ام مىدانى ؟ !\r\nبىتو از هرچه بهار است دلم مىگيرد * اى تو عطر گل مريم شده‌ام ، ! مىدانى ؟ !\r\nبازهم سيب نگاهى به تعارف بنشين ! * به خدا باز من آدم شده‌ام مىدانى ؟ ! \r\n\r\nفداى چشمانت\r\n فداى چشمانت دلى زلال امشب ! * مرا نمىدزدى تو اى خيال امشب ؟ !\r\nچقدر تاريكى مچاله‌ام كرده‌ست * بيا تمامم كن از اين زوال امشب\r\nشكسته بالى در حوالى آهم * بيا برويانم دوباره بال امشب\r\nبيا بخوانم باز به آسمانى راز * كه با تو آغازم همان محال امشب\r\nتويى كه ناممكن‌ترين پرستويى * بهار را بنويس به خط بال امشب\r\nبرايت آزادى ترانه مىخوانم * اگرچه مىخواهد زمانه لال امشب \r\n\r\nمگر دو چشم آبىات ! . . .\r\n در آسمان ساده‌ى هميشه دلنشين مرد * ستاره مرد و تيغ شب نشست در كمين مرد\r\nدوباره مرد آسمان گرفت نيزه‌اى به دست * كه تا هميشه بشكند شكوه اسب و زين مرد\r\nببين ! به زير پنجه‌هاى خونى و ستبر عشق * چگونه خرد مىشود غرور آهنين مرد !\r\nببين ! چگونه مىدرخشد از پس حصار شب * در اين سكوت ديده‌ى ستاره‌آفرين مرد !\r\nكسى نيامد از وراى ساليان انتظار * كه گرد و خاك بىكسى برو بد از جبين مرد \r\n\r\n","description":"","footnote":"","page_name":" 439 ","page_number":439},
  {"content":"\r\n\r\n مگر دو چشم آبىات درى گشايد از اميد * در امتداد خسته‌ى نگاه آخرين مرد \r\n\r\nقصه‌ى پرندگى\r\n كوچه ساكت است و گم ناگهان نمىوزد * عطر ياس عاشقى بر زبان نمىوزد\r\nدر دل ستاره‌اى بىنشان نشسته‌ايم * در دل ستاره‌اى كه زمان نمىوزد\r\nسارهاى آرزو خسته‌ى كسالتند * قصه‌ى پرندگى در جهان نمىوزد\r\nبا تمام خويش باز كى بپرسد از خدا * در دل زمين چرا آسمان نمىوزد ؟\r\nيا كه در ميان اين كوچه‌هاى تنگ و تار * عطر روشن‌دلى مهربان نمىوزد ؟\r\nيا چرا زمين كمى تشنه‌ى ترانه نيست * يا ترانه‌اى قشنگ بر زبان نمىوزد \r\n*\r\n در نگاه راكد شاعران عصر ما * جز طنين خواهش شعر نان نمىوزد \r\n\r\nاز زبان يك مظلوم فلسطينى\r\n شب است و راه مخوف و نشانه پيچيده‌ست * صداى حادثه در هر كرانه پيچيده‌ست\r\nشب است و آتش شومى ز جنس يك شيطان * مرا ميان هجوم زبانه پيچيده‌ست\r\nز دست سرد دقايق مرا بگير اى عشق ! * كه دود مرگ سياهى به خانه پيچيده‌ست\r\nبراى كوچ غريبى به شاخسار دلم * هزار طرح عجيب بهانه پيچيده‌ست\r\nدوباره خون غليظى ز جنس سربى سرخ * سحر ميان گلوى ترانه پيچيده‌ست\r\nدوباره بخت شماها زمينيان غريب ! * به گيس شوم شبى ، جاودانه پيچيده‌ست\r\nشب است و باز درختان سياه مىگريند * طنين بوى تبر در زمانه پيچيده‌ست \r\n\r\nآخرين فرشته\r\n اگرچه مثل شب پر از غم پريش‌حالىام * اگرچه سخت بىسبب سياه و لاابالىام\r\nاگرچه دست خسته‌ام به آسمان نمىرسد * من آخرين فرشته‌ى خداى اين حوالىام \r\n\r\n","description":"","footnote":"","page_name":" 440 ","page_number":440},
  {"content":"\r\n\r\n پس از تب كوير بر شكوه شانه‌ى زمان * بهار باز مىوزد به دشت خشكسالىام\r\nبه گوش دختران چشمه‌هاى نور مىرسد * دوباره قصه‌ى سپيد آبى زلالىام\r\nبراى چشمه‌هاى روشن در اين زمان غريب * پر از نگاه كوزه‌هاى ساده‌ى سفالىام\r\nبه همت نگاه تو مجال گرم و سبز عشق ! * گريز مىزنم ز لحظه‌هاى بىمجالىام\r\nبيا كه با حضور سبز تو بهار چيدنيست * ز خوشه‌هاى گندم زمين پارسالىام\r\nاگرچه باورم نمىكنى ، به سادگى قسم * من آخرين فرشته‌ى خداى اين حوالىام \r\n\r\nكدام ازل آبى رنگ ؟\r\nيادت كه مىوزد ،\r\nگنجشك‌هاى دلم « باز باران » مىخوانند و\r\nبر جنگل‌هاى انبوه درونم\r\nبهار مىنويسند\r\nتو را در حوالى\r\nكدام ازل آبى رنگ ديده‌ام\r\nكه با تو\r\nاز نگاه واژه‌هايم\r\nطعم سرخ ابديت مىريزد\r\nيادت كه مىوزد ،\r\nگرگ‌هاى درونم\r\nتسليم سلام ساده‌ى خيالت مىشوند\r\nبا توست كه\r\nايلى از هابيل\r\nاز مسلخى تلخ مىگريزند و\r\nاز\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nتو ،\r\nشعر ،\r\nو باران آغاز مىشود . . . !\r\n\r\nاز خاكسترى رنج‌ها\r\nديروز\r\nدر بىكران آبى بىجايى\r\nهرچه آسمان ، سهم آبى بال تو بود و\r\nهرچه سبز ، سهم ساده‌ى دل زمينىام\r\nكبوتران عاشق رميده از بنفش\r\nبه شيوه‌ى ما بودند\r\nامروز\r\nبا چفيه‌اى از خاكسترى رنج‌ها\r\nجهان زرد مختصرى\r\nبه امتحانمان نشسته است\r\nفردا\r\nتو پس از باران قرمز عاشقى\r\nبرمىخيزى به رقص\r\nتا همچنان ماه باشى و\r\nمن مسافرى تا\r\nفراسوى مرز تشنه‌ى دوستت‌دارم‌ها . . .\r\n\r\nبراى اين زمين ناتمام\r\nبه هر خلاء كه مىنگرى\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nآسمان مىرويد\r\nبه هر آسمان كه مىنگرى\r\nكهكشانى . . .\r\nترا بالانشين ازلى\r\nبراى اين زمين ناتمام\r\nدر سينه‌ى فردايى بزرگ نوشته است !\r\n\r\nپستوى بنفش ديوار\r\nگنجشك\r\nدلش را در\r\nپستوى بنفش ديوار\r\nپنهان مىكند\r\nاو مىپندارد\r\nغروب در گلوى گرم چراغ\r\nشب شب\r\nسياهى مىريزد\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n\r\nجليلى ( 1302 )\r\nآيت‌اللّه عبد الجليل جليلى ، فرزند مرحوم آيت‌اللّه حاج شيخ محمّد هادى ، در سال 1302 هجرى شمسى در كرمانشاه پا به عرصهء حيات گذاشت . تحصيلات ابتدايى و متوسّطه را در زادگاهش به پايان رسانيد ، ازآن‌پس در سال 1322 به دانشگاه راه يافت و در رشتهء حقوق به تحصيل ادامه داد و به اخذ درجهء ليسانس توفيق يافت .\r\nجليلى به موازات تحصيلات جديد ، به فراگيرى علوم قديمه پرداخت ، نخست در زادگاهش به تحصيل مقدّمات اشتغال ورزيد ، ازآن‌پس رهسپار شهر قم شد و حدود چهارده سال از محضر آيت‌اللّه بروجردى و ساير اعاظم حوزه كسب فيض كرد ، سپس به كشور عراق عزيمت نمود و از اساتيد آن سامان نيز بهره‌مند گرديد و قريب شش سال نيز در نجف اشرف توقّف كرد و از درس خارج آيت‌اللّه سيّد ابو القاسم خويى و آيت‌اللّه شيخ حسين حلّى و آيت‌اللّه ميرزا باقر زنجانى استفاده كرد و به دريافت جواز اجتهاد نايل گرديد و اين اجازات در آخر كتاب التعليقة القصوى به چاپ رسيده است .\r\nجليلى پس از تكميل تحصيلات در سال 1336 به كرمانشاه مراجعت كرد و از طرف آيت‌اللّه بروجردى همان سال طىّ حكمى به سرپرستى حوزهء علميهء آن شهر منصوب گرديد و پس از بيست و پنج سال تصدّى امور حوزه و تدريس طلّاب علوم دينيّه به تهران عزيمت كرد و در اين شهر رحل اقامت افكند .\r\nجليلى آثار و تأليفاتى نيز دارد كه از آن جمله است : كتاب قضاء ؛ كتاب اجاره ؛ كتاب\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nصلاة مسافر ؛ كتاب صوم ؛ كتاب منجزات مريض ، كه از آن ميان تنها كتاب « التّعليقة القصوى على مسائل العروة الوثقى » به زيور طبع آراسته شده و در دسترس فضلا و علما قرار گرفته است .\r\nجليلى علاوه بر مقام و مرتبت علمى ، داراى قريحهء شعر و شاعرى نيز هست . هرچند در اين رهگذر كمتر به شاعرى تظاهر مىكند ، امّا از قدرت و توانايى در سرودن شعر بهرهء كافى دارد . وى در ضمن برادر شاعر نامور توانا و خوش‌قريحه ، مرحوم محمّد حسين جليلى كرمانشاهى ، متخلّص به « بيدار » مىباشد .\r\n\r\nبه مناسبت ميلاد باسعادت نبى اكرم رسول اللّه اعظم صلّى اللّه عليه و آله فخر بشر\r\n هنگام سرور است و نشاط است و بهار است * بر طرف چمن نغمه‌گر امروز هزار است\r\nگيتى ز گل و سبزه پر از نقش و نگار است * دلباختهء سوخته بىصبر و قرار است\r\nاز وعدهء وصل صنم شوخ فسون‌كار * ساقى بده ز آن مى كه خرابم كند آباد\r\nآيين جم و رسم كيان را برد از ياد * در سر فكند شور و كند دل ز غم آزاد\r\nبر باد دهد قصّهء جانبازى فرهاد * ياد آوردم ز آن نمكين لعل شكربار\r\nشبنم كه به دامان گل امروز نشسته * پيوسته به معشوق و ز اغيار گسسته\r\nاز وصل رخ يار شده شاد و خجسته * با بلبل سرمست پروبال شكسته\r\nگويد سخن از عشوه و طنّازى دلدار * اى غم‌زدگان ! شاهد شيرين‌سخن آمد\r\nبا ناز و دو صد غمزه به طرف چمن آمد * با خرمن گيسوىشكن در شكن آمد\r\nدر دست يكى جام شرابى كهن آمد * ز آن كهنه شرابى كه برد هوش ز هشيار\r\nامروز پر از نور و صفا عرش خدا شد * چون عرش خدا روى زمين پر ز صفا شد\r\nسرتاسر گيتى همه در شور و نوا شد * تا جلوه‌گر آن پرده‌نشين در همه جا شد\r\nآمد به جهان آنكه بود مونس و غمخوار \r\n\r\n","description":"","footnote":"","page_name":" 445 ","page_number":445},
  {"content":"\r\n\r\n امروز دگر از ستم و شرّ خبرى نيست * از كاخ سيه‌روى ستمگر اثرى نيست\r\nاز عدل جهان پر شده بيدادگرى نيست * اى راه روان مژده كه در ره خطرى نيست\r\nدر بند شده ظالم و جبّار گرفتار * از دخت وهب ، آمنه ، آن قدسى اعظم\r\nآمد به جهان ختم رسل مفخر عالم * آن كس كه از او يافت شرف عيسى مريم\r\nآن كس كه در او جلوهء حقّ گشته مجسّم * آن كس كه بود قافله را قافله‌سالار\r\nاز فيض وجودش همه در نعمت و نازند * شاهان به گدايى بر او دست‌درازند\r\nاندر حرمش عارف و عامى به نمازند * خيل رسل و جمله ملائك به نيازند\r\nچون مظهر حقّ باشد و هم مظهر دادار * اسلام از او زنده و پاينده و برجاست\r\nآثار وجودش ز ثرى تا به ثريّاست * در مأذنه‌ها نام شريفش به زبان‌هاست\r\nذكرش همه جا راحت جان مونس دلهاست * ممدوح ملائك شده و هست سزاوار\r\nاوصاف كمالش نتوان گفت به آسان * هرچند كه باشند سخنگوى و سخن‌دان\r\nعقل بشر از درك خصالش شده حيران * خوردست خداوند جهان ، قادر سبحان\r\nسوگند به جانش ، كه بود مخزن اسرار * اى ختم رسل ، فخر بشر ، سيّد و سالار\r\nامروز شده امّت تو سخت گرفتار * خورشيد اميدى نبود هيچ پديدار\r\nروز فرح ما شده چون شام سيه تار * ما را به كرم باش كنون يار و مددكار\r\nما غم‌زدگان دست به دامان تو داريم * در دل طمع لطف فراوان تو داريم\r\nامّيد به انعام و به احسان تو داريم * دل در گرو حبّ محبّان تو داريم\r\nدر روز جزا ، همّتى اى سيد ابرار ! * امروز « جليلى » كه ثناگوى تو باشد\r\nمدّاح تو و خُلق تو و خوى تو باشد * بگسسته ز اغيار و دلش سوى تو باشد\r\nتا زنده بود معتكف كوى تو باشد \r\n\r\n","description":"","footnote":"","page_name":" 446 ","page_number":446},
  {"content":"\r\n\r\n دست وى و دامان تو ، اى قبلهء اخيار ! \r\n\r\nگريستم\r\n ديشب ز هجر روى تو جانا گريستم * تا صبحدم نخفتم و تنها گريستم\r\nچون شمع بىفروغ شبستان عاشقان * مجنون‌صفت به دامن صحرا گريستم\r\nتنها نه از دو ديدهء گريان كه از غمت * چون ابر نوبهار سراپا گريستم\r\nدرد فراق و ياد سحرگاه وصل تو * زد آتشى به جانم و دريا گريستم\r\nآنجا كه بود جاى تو و وعده‌گاه عشق * بوسيدم آن مقام و در آنجا گريستم\r\nتا طعنهء رقيب نيازاردم دگر * پنهان ز خلق در دل شب‌ها گريستم\r\nهر روز محنتى رسدم از فراق تو * هر شب ز خوف محنت فردا گريستم\r\nاز زهد زاهدان رياكار خودپرست * گاهى نهان و گاه هويدا گريستم\r\nخون شد دلم ز مسجديان فريب‌كار * رفتم كنار دير و كليسا گريستم\r\nاى بىخبر ز حال « جليلى » عجب مدار * گر خون ز هجر روى تو زيبا گريستم \r\n\r\nپرشكسته\r\n نظر فرشته‌رويى كه ز من خبر ندارد * نگران كيست يا ربّ ! چو به من نظر ندارد\r\nهمه‌شب چو مرغ يا حقّ ز دلم فغان برآيد * چه كنم كه آه و افغان به دلش اثر ندارد\r\nبگشا در قفس را و ز بند وارهانم * كه اسير پرشكسته هوسى به سر ندارد\r\nاگرم برانى از در ، تو هزار بار ديگر * دل بىنواى زارم ز تو دست برندارد \r\n\r\n","description":"","footnote":"","page_name":" 447 ","page_number":447},
  {"content":"\r\n\r\n مگو اى طبيب دردم ، سخن از شب جدايى * كه تحمّل فراقت دلم اين قدر ندارد \r\n\r\nكاش\r\n كاش چون شمع شبستان ز آتش سودا بسوزم * محفلى را تا كنم روشن ز سرتاپا بسوزم\r\nتا شود ورد زبان‌ها داستان دل‌نشينم * در ميان عاشقان با ياد آن زيبا بسوزم\r\nبر سر كويش كه در هر گامى از آه اسيران * آتشى افروخته‌ست آشفته و شيدا بسوزم\r\nاز سر صدق و صفا دُردىكش ميخانه گردم * دامن ساقى بگيرم ، ز آتش مينا بسوزم\r\nهركجا آن شمع بزم‌افروز افزايد به گرمى * خويش را در شعله چون پروانه بىپروا بسوزم\r\nترك شيخ خودپرست و زاهد خودبين بگويم * در بر پير مغان از مستى صهبا بسوزم \r\n\r\nشرح فراق\r\n باز آتش زد به جانم نرگس شهلاى تو * سوختم نامهربان از هجر جان‌فرساى تو\r\nرفتى اى ليلى و من افتاده در دام بلا * همچو مجنونم به صحراى پر از غوغاى تو\r\nاى طبيب ! آمد به سويت دلبر بيمار من * همّتى ، اى بر سرم فرخنده خاك پاى تو\r\nدر ازل شد قسمت من آه سرد و سوز دل * چاره‌اى نبود مگر با همّت والاى تو\r\nشمع گريد تا سحر ، پروانه سوزد بىقرار * گر دهد شرح فراقت عاشق شيداى تو\r\nتا عنان از دست عقلم چشم بيمارت گرفت * شهره چون مجنون شدم مجنون بىپرواى تو \r\n\r\n","description":"","footnote":"","page_name":" 448 ","page_number":448},
  {"content":"\r\n\r\n\r\nجمال‌پور ( 1330 )\r\nخانم شهلا جمال‌پور ، فرزند سيف اللّه ، در سال 1330 هجرى شمسى در شهر رشت از مادر زاد و در همان شهر دورهء ابتدايى و قسمتى از متوسّطه را فراگرفت و در سال 1345 به قصد سكونت در تهران زادگاهش را ترك كرد و به تحصيل ادامه داد و در رشتهء ادبى ديپلم گرفت و در سال 1350 در زبان انگليسى مدرك فوق ديپلم دريافت كرد . ازآن‌پس به استخدام آموزش و پرورش درآمد و در دبيرستان‌هاى تهران به تدريس پرداخت و ضمن خدمت آموزشى در سال 1358 به دانشگاه الزّهراء راه يافت ، امّا پس از انقلاب فرهنگى از ادامهء تحصيل سرباززد و در سال 1366 تهران را به قصد زندگى در رشت ترك گفت .\r\nشهلا جمال‌پور دربارهء زندگى و فعّاليّت هنرى خود چنين مىگويد : « در تمام سال‌ها هيچ‌گاه از نوشتن و سرودن باز نايستادم . روزى به شعر زنده‌ياد اخوان برخوردم : « غريبم قصّه‌ام چون غصّه‌ام بسيار » وصف الحال بود ، با خود انديشيدم اگر اين شعر با خطّى زيبا نوشته شود شعر جان تازه‌ترى برايم پيدا مىكند . از اين روى در بهار سال 1367 به خوشنويسى پرداختم و دورهء ممتاز آن را نيز گذراندم و در ضمن يك دورهء كوتاه طرّاحى را طىّ كردم . اميدوارم روزى با تلفيق هنر شعر و خطّ به مفهوم عشق و زندگى پى ببرم . در پايان ، بايد بگويم پس از آنكه بيست سال از زادگاهم دور بودم ، ولى بيشتر مىپسندم بدين‌گونه شروع شود : « من دختر بارانم . . . »\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n\r\nانتظار\r\n فروغ ديده من ، چلچراغ خانهء من * دوباره ديدن رويت بود بهانهء من\r\nصداى هر قدمت را به گوش جان شنوم * بيا كه نام تو جاريست در ترانهء من\r\nدلم گرفته از هر غروب پاييزيست * سرشك و گونهء زردم بود نشانهء من\r\nصفاى عاطفه‌ات عمق پاك درياهاست * دمى چو موج فرود آى در كرانهء من\r\nنيامدى كه ببينى چه شام تاريكيست * هزار شيونِ غم ، نغمهء شبانهء من\r\nبه انتظار تو اى بىتو جان رسيده به لب * فروچكيد ز چشم ، اشك دانه دانهء من\r\nتويى بهانهء بودن ، تويى بهانهء گفتن * فروغ ديدهء من ، چلچراغ خانهء من \r\n\r\nدر بارگاه عشق\r\n من تشنه‌تر از پيشم ، بيگانه ز هر خويشم * سوداى تو در جانم ، رحمى به دل‌ريشم\r\nگفتند كه سلطانى ، حال دل من دانى * در بارگه عشقت ، من مفلس و درويشم \r\n\r\nچشم‌به‌راه\r\n برگرد اميدم ! كه تو را چشم به را هم * بر جادهء بن‌بست زمان مانده نگاهم\r\nنرگس به دو صد جلوه ولى سربه‌گريبان * من غرقه به عشق تو به صد ناله و آهم \r\n\r\nصداى پا\r\n دوباره غم‌زده دل را نواى ساز تو بايد * بيا ! كه تكيهء امنى به شانه‌هاى تو شايد\r\nبه اشك شوق بشويم ، غبار چهرهء زردم * بدان دمى كه ز كوچه صداى پاى تو آيد \r\n\r\nجادوى نگاه\r\n وقت است در رؤياى خود نقش تو را ديدن * از باغ رخسارت گُل صدبرگ را چيدن\r\nانديشه‌ام مسحور جادوى نگاه دوست * و آن لحظه‌هاى شوق را در دل پسنديدن \r\n\r\n","description":"","footnote":"","page_name":" 450 ","page_number":450},
  {"content":"\r\n\r\n\r\nتنها دلنواز\r\n غم هجر تو را چون چاره سازم * چه‌سان با درد مهجورى بسازم\r\nمرا صد مرگ به زين زندگانى * تويى تنها ، تو تنها دل‌نوازم \r\n\r\nغم فراق\r\n ترسم غم فراق تو ديوانه‌ام كند * شب‌زنده‌دار و همدم پروانه‌ام كند\r\nترسم كه آتش غم عشقت به جان شرر * آن‌سان زند كه ساكن ويرانه‌ام كند \r\n\r\nعشق و وصل\r\n باز آى و گرد غم از چهره‌ام بشوى * ديگر ز تلخ‌واژهء هجران سخن مگوى\r\nاى از خدا طلب نموده تو را با دو صد دعا * با ما ز عشق و وصل و محبّت سخن بگوى \r\n\r\nدر چشم شهلا\r\n تو را در نيمه‌شب‌ها مىتوان ديد * سحر را با تو تنها مىتوان ديد\r\nسپيده سر زده از چشم بىخواب * تو را در چشم « شهلا » مىتوان ديد \r\n\r\nگل اميد\r\n آن شب ز داغ لاله تنها گريستم * در ماتم فراق تو دريا گريستم\r\nشبنم صفت سپيده‌دمان اى گل اميد * بر دامن بنفشهء صحرا گريستم \r\n\r\nدختر باران\r\n« من دختر بارانم\r\nتلطيف خزه‌هاى مخمل‌فام ديوارهاى گلى\r\nمن دختر گل‌هاى اطلسى\r\nانبوه زيباى اقاقيا\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nرايحهء خوش ياس\r\nتلون پردوام شمدانى .\r\nمن دختر سربه‌گريبان نرگسم\r\nكبودى بنفشه بر گونه‌ام فرياد دردهاست\r\nخون‌رنگى گلبرگ‌هاى شقايق از داغ نافرجام سينه‌ام\r\nمن با سفال‌هاى گِلين بام رازها دارم . »\r\n\r\nخيال\r\nدر خيالم مىسپارم ره\r\nبه‌سوى جادهء شالى و عطر چاى\r\nبُعد سبز بىقرارىها\r\nدر جمود لحظه‌هاى سرد و خوف‌انگيز\r\nحس لبريزيست ، عشق تو\r\nدر حريم كوچك قلبم ،\r\nواژهء شيرين لبخند است\r\nديدارت .\r\n\r\nشعر عاطفه\r\nچرا چو ابر نبارم\r\nبه دشت پونهء وحشى\r\nكه عطر نرم رهايى\r\nبگسترد ز وجودش\r\nچرا چو نى نخروشم\r\nنفير حزن و شعف را\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nز بندبند اسارت ،\r\nتو شعر ناب عاطفه‌اى\r\nهر هجاى تو عشق است .\r\nچرا چو عشق نباشم\r\nكه انجماد نَفَس را\r\nبه آتشى برسانم .\r\n\r\nجمعه‌هاى حُزن\r\nطعم گسِ فراق\r\nزين انتظار سخت\r\nدر جمعه‌هاى حُزن .\r\nخشكيده اشك شوق\r\nدر هر نهيب عقل\r\nعقل ، عقل !\r\nغمگين حكايتيست\r\nتعبير خستگى\r\nاز روح بىقرار\r\nدر جمعه‌هاى حُزن .\r\nديوانگى خوش است\r\nتا سر زنم به كوه\r\nتا تن دهم به دشت\r\nآن‌سوى دشت سبز\r\nآزاده و رها\r\nهمچون كبوترى\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nبا قلب پرطپش\r\nسوى تو پَر كشم .\r\n\r\nقصّهء غصّهء هجر\r\nقصّهء هجر تو را\r\nبنوشتم به كتابى كه ربودش گل يخ\r\nو به تذهيب هزاران فرياد\r\nآيت هر ورقش اشكى بود .\r\nغصّهء هجر تو امّا\r\nبه دل تنگ من است\r\n\r\nغم خنده\r\nبه‌سان تك‌گل سرخ خزانى\r\nدلم مىگيرد از غم خنده‌هايم\r\nبه نجواى سرودى مىنشينم :\r\nصداقت را كدامين تيشه\r\nبر ريشه‌اش زد\r\nبه يغماى كدامين باد بنشست\r\nبه ژرفاى كدامين عمق پيوست\r\nبه پژواك كدامين صوت تن داد\r\nآه ! دلم مىگيرد از غم خنده‌هايم .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\n\r\nجمالى ( 1320 )\r\nمهندس پرويز جمالى ، فرزند سيّد بيوك ، در سال 1320 هجرى شمسى در خانواده‌اى مذهبى و دانش‌دوست و ادب‌پرور در شهرستان زنجان قدم به عرصهء حيات گذاشت و پيش از آنكه راهى دبستان شود ، كتاب گلستان و بوستان سعدى را نزد پدرش ، كه از فرهنگيان بنام و قديمى آن ديار بود ، آغاز كرد . ازآن‌پس تحصيلات ابتدايى و متوسّطه را در زادگاهش به انجام رسانيد و در سال 1339 به دريافت مدرك ديپلم طبيعى توفيق يافت .\r\nجمالى آنگاه براى ادامهء تحصيل در سال 1343 رهسپار تهران شد و به دانشگاه راه يافت و در رشتهء مكانيك و ماشين‌آلات كشاورزى به تحصيل پرداخت و در سال 1348 فارغ التّحصيل گرديد و به اخذ مدرك مهندسى همان رشته نايل آمد و سرانجام پس از سى سال و اندى خدمت ، در سال ارديبهشت ماه 1374 بازنشسته گرديد .\r\nجمالى از كودكى علاقه و دلبستگى خاصّى به ادبيّات فارسى از خود نشان داد .\r\nازاين‌رو ، بيشتر اوقات خود را صرف مطالعه در اين رشته كرد و به تدريج توانست گنجينه‌اى ارزشمند از كتاب‌هاى ادبى در كتابخانهء جمع‌آورى كند .\r\nمهندس جمالى علاوه بر اين كه در رشتهء تخصّصى خود از كارشناسان زبده و برجسته به شمار مىرود ، در زمينهء هنر و ادبيّات پژوهشگرى توانا و نويسنده‌اى خوش‌ذوق و صاحب قريحه‌اى روشن مىباشد و مقالات متعدّد وى در زمينهء ادبيّات ، به ويژه\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nدر خصوص حافظشناسى ، گوياى آن است كه در مطبوعات به چاپ رسيده است .\r\nمهندس جمالى قريب سى سال است كه در دستگاه ادارى انجام‌وظيفه مىكند و آخرين سمت او قائم مقام ادارهء كلّ منابع طبيعى استان زنجان ( وابسته به سازمان جنگل‌ها و مراتع كشور ) مىباشد . وى به همان اندازه كه در كار ادارى خود از چهره‌هاى موفّق به شمار مىرود و به علّت خصوصيّات اخلاقى و ملكات فاضله‌اش مورد محبوبيّت و احترام مىباشد .\r\nجمالى شاعرى غزل‌سرا است و در سرودن غزل از توانايى كامل برخوردار مىباشد .\r\nنگارنده جز در قالب غزل از او شعرى نديده‌ام .\r\n\r\nخستهء انتظار\r\n مُشك تتار زلفِ تو ، دستِ نسيم شانه‌ات * گل ز رخ تو رونقى ، يافته در زمانه‌ات\r\nگرچه گرفته رنگ خود ، وام چمن ز چشمِ تو * جلوهء آن كجا و اين ، جلوهء جاودانه‌ات\r\nمن به فداى ناز تو ، گاه عنايتى بكن * سخت گرفته اين زمان ، طفلِ دلم بهانه‌ات\r\nقصّهء غصّهء مرا ، خوانده ز ياد بُرده‌اى * ليك هنوز هم بوَد ، وردِ لبم فسانه‌ات\r\nجسم من از فراق تو ، زخمى تازيانه‌ها * زخمى خود چه مىزنى ، باز به تازيانه‌ات ؟\r\nچلچلهء مهاجرم ! بادِ بهار مىوزد * فكر فرود را مكن ، قلبِ من آشيانه‌ات\r\nبخت به خواب رفته را ، وعدهء سعد مىدهد * خندهء دلگشاى تو ، عشوهء عاشقانه‌ات\r\nخستهء انتظار تو ، رنج به سر نمىرسد * تا كه نبوسد آن لبت ، سر ننهد به شانه‌ات\r\nمژدهء وصل مىدهد ، بوىِ تو در مشامِ من * آمده است كاروان ، يافته‌ام نشانه‌ات « 1 » \r\n\r\nاميد محال\r\n تو عكس ماه در آغوشِ بركه‌هاى زلالى * تو دلپذيرترين نقش‌ها به خواب و خيالى \r\n\r\n\r\n","description":"","footnote":"\r\n( 1 ) - بيت ناظر است به آيهء 94 از سورهء يوسف ، كه مىفرمايد :  « وَ لَمَّا فَصَلَتِ الْعِيرُ قالَ أَبُوهُمْ إِنِّي لَأَجِدُ رِيحَ يُوسُفَ لَوْ لا أَنْ تُفَنِّدُونِ »  .\r\n","page_name":" 456 ","page_number":456},
  {"content":"\r\n\r\n تو كوچ چلچله‌اى از خزانِ سينهء من * تو در كوير دلم ردّى از گريز غزالى\r\nبه گاهِ بودنت اى گل ! نويدِ عشق و اميدى * به وقتِ رفتنت امّا ، عذاب و رنج و ملالى\r\nتو لحظه لحظهء عمرى ، كه عمر بىتو ندارد * نه جلوه‌اى نه شكوهى ، نه شوكتى نه جلالى\r\nجدا ز روى تو هرگز مباد روز و شب من * به غير گردش چشمت مباد ماهى و سالى\r\nبيا كه از تو بگيرد قرار اين دل تنگم * بيا دوباره بيفكن مرا به شورى و حالى\r\nز پا فتاده‌ام امّا ، خداى را نرسد * وجود ناز تو را عشقِ من ! گزند زوالى\r\nمن و وصال تو هيهات ! اى دريغ به ما * كه بسته‌ايم به هم اين چنين اميد محالى ! \r\n\r\nگل رخسار\r\n خوش‌تر از عشق در اين دور جهان كارى نيست * شده‌ام عاشقِ روى تو و انكارى نيست\r\nگل رخسار تو را مرغ اسيرم چه كنم ؟ * بلبلى نيست كه شوريدهء گلزارى نيست\r\nجز خيالِ تو كه معبودِ شب و روز من است * هم به چشمان تو سوگند كه پندارى نيست\r\nنازم اين ديدهء خونبار كه تا وقتِ سحر * همچو او در همه‌شب مردمِ بيدارى نيست\r\nيوسفِ دل سرِ بازارِ وفا آوردم * حيف و صد حيف در اين شهر خريدارى نيست\r\nدلم از دورىِ چشمانِ تو بيمارى يافت * خود مپندار كه جز چشمِ تو بيمارى نيست\r\nبر سر عشق نهادم همهء هستى خويش * تا نگويى كه مرا يار وفادارى نيست \r\n\r\nچراغدار شب تار\r\n ز پيرِ غم‌زده ، هرگز كسى سراغ نگيرد * بلى ! به فصل خزان كس سراغ باغ نگيرد\r\nچنان به سينه‌ام آتش نهاده داغِ جوانى * كه لاله نيز پس از من به سينه داغ نگيرد\r\nچراغ‌دارِ شبِ تارِ غمگنان تو بودم * كنون به شام غمم هيچ‌كس چراغ نگيرد\r\nز بس‌كه محنتِ پيرى فسرده روح مرا * كه خاطر از غم دل يك‌زمان فراغ نگيرد\r\nچو دور ساقى سرمست ، تازه‌روى آمد * دگر فلك ز منِ خسته‌دل اياغ نگيرد\r\nكدام باغِ طراوت تو ديده‌اى كه در آن * چو عندليب رود ، آشيانه زاغ نگيرد ؟ \r\n\r\n","description":"","footnote":"","page_name":" 457 ","page_number":457},
  {"content":"\r\n\r\n الا جوان ! ز تو چون من سپهر سفله و دون * جوانى - اين دُرِ درخشان چو چلچراغ - نگيرد \r\n\r\nدر ره عشق\r\n در شب هجر تو با بىسروسامانىها * داده‌ام باز به غم‌هاى تو مهمانىها\r\nدل آشفتهء من ، زلفِ پراكندهء تو * اين چه جمعيست كه جمع‌اند پريشانىها\r\nگفتى آسان برود هرچه كه از ديده برفت * نرود عشقِ تو از ياد به آسانىها\r\nبر دلم باد مبارك غم عشقت اى دوست ! * شادكامى و خوشى هم به تو ارزانىها\r\nمن به زندان غم عشق اسيرم چه شود ؟ * پرسشى گر كنى اى يار ! ز زندانىها\r\nسر و جان خرده متاعيست كه بايد دادن * بيش از اين‌ها به رهِ عشق تو قربانىها \r\n\r\nاسير زندگى\r\n وحشى غزالِ من كه شدى رامِ ديگرى * دل پيش توست گرچه دلارام ديگرى\r\nاى مرغِ آشناىِ محبّت دريغ نيست ؟ * بنشسته بينمت به لبِ بام ديگرى\r\nصيّاد مهربانىِ ما را چه عيب بود ؟ * كافتادى عاقبت به سرِ دام ديگرى\r\nمهتاب آرزوىِ مرا ز آسمانِ دل * بُردى كه تابناك كنى شامِ ديگرى ؟\r\nمست از مىِ نگاه تو بودم ولى چه سود ؟ * اين باده ريخت در قدح و جام ديگرى\r\nآخر به حسرت از غمِ دل مىكُشد مرا * اين درد بىدوا ، كه تويى كامِ ديگرى\r\nمىميرم از جدايى و باور نمىكنم * پيوند خورده نامِ تو با نامِ ديگرى\r\nدردا ! اسير زندگىام مانده‌ام كه تا * حسرت خورم به شادى ايّام ديگرى \r\n\r\nغمزهء چشم\r\n زلف بر چهرهء خود ريخته‌اى * روز و شب را به هم آميخته‌اى\r\nزنده مىسازى و مىميرانى * زين قيامت كه برانگيخته‌اى\r\nپيچكِ جنگلِ سبزى كه مدام * در حصارِ دلم آويخته‌اى \r\n\r\n","description":"","footnote":"","page_name":" 458 ","page_number":458},
  {"content":"\r\n\r\n مىكُشد غمزهء چشم تو مرا * تيغ ابرو ز چه آهيخته‌اى ؟\r\nآفرين باد به پرويزن حُسن * كه تو دُردانه از آن بيخته‌اى\r\nدوستت دارم و دانى ، امّا * از منِ دل‌شده بگسيخته‌اى \r\n\r\nشبهاى جدايى\r\n سوزنده‌تر از عشق به عالم شررى نيست * فرياد تو را ز آتش عشقم خبرى نيست\r\nدر هجرِ گلِ روىِ تو چون مرغ اسيرم * كز مايهء پرواز مرا بال‌وپرى نيست\r\nصد نغمه و آواز رهايى ، چو قنارى * دارم به گلو ، ليك فغان را اثرى نيست\r\nرشكم به نسيم آيد ازآن‌رو كه به كويت * او را گذرى باشد و ما را گذرى نيست\r\nزان گريه كنم زار به شب‌هاى جدايى * تا بىتو ، نگويى كه مرا چشم ترى نيست ! \r\n\r\nپاسدار شكوفه\r\n سَمَن گرفته به دوشش دوباره بارِ شكوفه * شكفته باز ز نوبخت و روزگارِ شكوفه\r\nز گوش شاخه در آويخته به لطفِ بهاران * هزار گوهر رنگين ز گوشوارِ شكوفه\r\nنهاده نارونِ پير باز بر سرِ هر شاخ * ز برگ ، تاج زمرّد به افتخارِ شكوفه\r\nبه باغ دخترِ گيلاس چون عروس به حجله * سپيدبخت ستاده در استتارِ شكوفه\r\nنسيم عاشق مستى شده‌ست كاو ز سر شوق * مدام بوسه زند بر سر و عذارِ شكوفه\r\nكدام لحظه چنين دلپذير باشد و دلكش * كه باغ بينى يك جا در انحصارِ شكوفه\r\nشكوفهء دلِ من با بهارِ تازه بيا ، تا * كه عهد تازه كنم با تو در جوارِ شكوفه\r\nمرا مخواه در اين فصل پرطراوت و پرگل * كه بىتو گردم و گردى تو شرمسارِ شكوفه\r\nدرخت سبز تنت را به من سپار اى دوست * تو چون شكوفه بمان ، من چو پاسدار شكوفه \r\n\r\nياد تو\r\n باور نمىكنى ؟ به خدا ، دوست دارمت * در هر زمان و در همه جا دوست دارمت \r\n\r\n","description":"","footnote":"","page_name":" 459 ","page_number":459},
  {"content":"\r\n\r\n از كوچه تا به كوچه و از شهر تا به شهر * قدرِ تمام فاصله‌ها دوست دارمت\r\nخواهى هرآنچه با منِ شوريده‌حال كن * جور و جفا و يا كه وفا ، دوست دارمت\r\nعشق تو چون بلاست به جانم فتاده است * با اين دلِ اسيرِ بلا ، دوست دارمت\r\nاز روزِ جذبه تا به دمِ واپسينِ عمر * بنگر كه از كجا به كجا دوست دارمت\r\nدر اشتياقِ ديدنِ روىِ تو اى پرى ! * چشمم به راه مانده ، بيا ، دوست دارمت\r\nيادِ تو خونِ گرمِ تنم باد سال‌ها * زيراكه زنده باشم ، تا ، دوست دارمت \r\n\r\nدعاى خسته‌دلان\r\n سَحر چو چشمِ خمارت ز خواب مىخيزد * ز مشرقِ دلِ من ، آفتاب مىخيزد\r\nبه من كه پير شدم چون به ناز مىنگرى * ز خواب عمر گرانم شباب مىخيزد\r\nصداىِ دلكشِ تو نغمه‌هاى موسيقيست * كه در نهايت اوج از رباب مىخيزد\r\nچه پيچ‌وتاب قشنگى به موى خود دادى * كه دل به وجد از اين پيچ‌وتاب مىخيزد\r\nشكوه چهرهء تو در ميان سنبل زلف * چو پرتويست كه از ماهتاب مىخيزد\r\nمرو ! كه بىتو غمم راهِ سينه مىبندد * بيا ! كه با تو ز دل اضطراب مىخيزد\r\nبه يك نگاه دگر از خرابىام برهان * كه از نگاه تو بوى شراب مىخيزد\r\nدعا كنم كه هميشه عزيز من باشى * دعاى خسته‌دلان مستجاب مىخيزد\r\nز شورِ عشق من و از صفاى خاطر توست * كه اين چنين ز لبم شعر ناب مىخيزد \r\n\r\nاى گُل\r\n به باغ حُسن تو راهى گشوده‌ام چو نسيم * نهان گذر سرِ كويت نموده‌ام چو نسيم\r\nاز آن سبب شده خوش‌بو فضاى خاطر من * كه عطرِ روى گُلت را ربوده‌ام چو نسيم\r\nبهارِ روىِ تو گر دير دست داده مرنج * به جُست‌وجوى تو در راه بوده‌ام چو نسيم\r\nدلم ز شوق ، كنون در تنم نمىگنجد * كه سر به خاك ديارِ تو سوده‌ام چو نسيم\r\nمرا به دربه‌درى قيد ننگ و نامى نيست * كه بىقرار تو يك‌عمر بوده‌ام چو نسيم \r\n\r\n","description":"","footnote":"","page_name":" 460 ","page_number":460},
  {"content":"\r\n\r\n نوازشِ تنِ خود را به من سپار اى گُل ! * كه در كنار تو امشب غنوده‌ام چو نسيم \r\n\r\nحديث قند مكرّر\r\n بيا كه كُشت مرا انتظارِ ديدن تو * چه حسرتيست گران حسرتِ نديدن تو !\r\nمسيح من كه نفسهات چاره‌ساز و شفاست * بيا كه معجزه مىآورد رسيدن تو !\r\nبه شامِ تيرهء من چون ستارهء سحرى * چه دل‌پذير بود لحظهء دميدنِ تو ؟\r\nغزال چشم سياهم ! مرو كه دشت دلم * غبارِ ماتم و غم گيرد از رميدن تو !\r\nبه شهرزادِ نگاهت چه قصّه‌ها دارى ؟ * كه چشم و دل همه گوش است در شنيدن تو !\r\nبه بوسه‌اى نتوان سير شد ز كنج لبت * حديثِ قندِ مكرّر بود چشيدنِ تو !\r\nكدام گوهر دُردانه‌اى ! نمىدانم ؟ * كه مشترى نكند جرأت خريدنِ تو !\r\nبه خاطرِ دل من شاد و جاودانه بمان * مرو ! كه رشتهء عمرم بُرَد بريدنِ تو ! \r\n\r\nفتح مبارك\r\n اى روىِ تو و زلفِ تو مجموعِ شب و روز * زلفت شبِ آشفته ، رُخت روزِ دل‌افروز\r\nچون ناى كه نالان بود از دردِ جدايى * دارم ز فراقِ تو بسى نالهء جان‌سوز\r\nاز غمزهء عشقت عجبى نيست اگر شد * در مدرسهء عشق ، مرا مسأله‌آموز\r\nدر عشق تو ، ثابت‌قدم افتاده دل من * چون نقطه كه در دايره‌اى افتد مركوز\r\nرازيست مرا با تو نهانى كه همان به * اين راز بماند به جهان مبهم و مرموز\r\nتا كى به فراقت به نهان سوزم و سازم * تو بىغم من باشى و من بىتو غم‌اندوز\r\nكردى به نگاهى دل‌وجان يكسره تسخير * اين فتح ، مبارك به تو اى خسرو پيروز ! \r\n\r\n","description":"","footnote":"","page_name":" 461 ","page_number":461},
  {"content":"\r\n\r\n\r\nجمشيد ( 1339 )\r\nجمشيد قائمى ، فرزند صفر على ، در فروردين ماه 1339 شمسى در روستاى بالا جاده شهرستان كردكوى از توابع گرگان ديده به جهان گشود . تحصيلات ابتدايى و متوسّطه را در زادگاهش به انجام رسانيد و در رشتهء تاريخ به تحصيل ادامه داد و به دريافت ليسانس توفيق يافت ، آنگاه از دانشگاه آزاد اسلامى شهر رى فوق ليسانس گرفت ، ازآن‌پس به استخدام وزارت آموزش و پرورش درآمد و در دبيرستان‌هاى تهران به تدريس اشتغال ورزيد .\r\nجمشيد در سرودن شعر فارسى كلاسيك و نو ، هر دو ، طبع‌آزمايى مىكند و در نظم شعر محلّى مازندرانى نيز كار مىكند و در اين زمينه از تسلّط بيشترى برخوردار مىباشد .\r\nجمشيد قائمى با همكارى گروه محقّقين فرهنگسراى سارى اقدام به تاليفاتى نموده ، به نام‌هاى : فرهنگ واژگان تبرى ، ضرب‌المثل‌ها و كنايات مازندرانى ( تبرى ) ، فرهنگ واژه‌هاى مازندرانى ( تبرى ) .\r\nنمونه‌هاى زير از شعر اوست :\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n\r\nصبح روشنايى\r\n تنديسهء صفايى ، گل‌واژهء وفايى * مضمون دلربايى ، وقتى كه لب گشايى\r\nبا صد كرشمه و ناز ، با ديدگان پرراز * دل مىبرى تو طنّاز ، فتّان و دلربايى\r\nآبى به ديده دارم ، تابى به سينه دارم * اندوه هست كوله‌بارم ، مىنالم از جدايى\r\nدر زلف تو اسيرم ، ديوانه در كويرم * افسانه‌ساز پيرم ، بر من بزن صلايى\r\nدر شام بىوفايى ، اى صبح روشنايى ! * يك‌بار هم گذر كن ، بر كوى آشنايى\r\nدر كوى تو نشينم ، روى گُلت ببينم * از غنچه‌ات بچينم ، لبخند بىريايى\r\nغمگين و دل‌شكسته ، در راه تو نشسته * با جسم و جان خسته ، شايد به كوچه آيى\r\nامّيد شام تارم ! در وصل بىقرارم * برقى بزن كه تارم ، با چشم روشنايى\r\nمن موسم بهارم ، با آنكه بركنارم * پيوسته يادت آرم ، شايد نظر نمايى\r\nپيوسته خاطرم هست ، ياد تو در دلم هست * حلّال مشكلم هست ، ايّام آشنايى\r\nبشكسته پرّوبالم ، گم گشته قيل و قالم * بااين‌همه كه نالم ، بر جان من بلايى \r\n\r\nآفتاب عمر\r\n اندك اندك آفتاب عمر كم‌سو مىشود * نرم‌نرمك شعلهء شب‌سوز ، بىسو مىشود\r\nتا كه دريابيم مقصود وى از خلقت چه بود * ريزريزك جسم ما با گور ، همسو مىشود \r\n\r\nدل شيدايى\r\n جهان در پيش من زندان تار است * دل شيدايى من بىقرار است\r\nنمىماند هميشه ماه ، پنهان * شب از نور سپيده در فرار است \r\n\r\nابر اندوه\r\n ابر اندوهم بپوشاند گل مهتاب را * آه جان‌سوزم بسوزد نور عالمتاب را\r\nگر بخواهى ماتم اين سينه را آگه شوى * در تنور ديده جو ، سوز دل بىتاب را \r\n\r\n","description":"","footnote":"","page_name":" 463 ","page_number":463},
  {"content":"\r\n\r\n\r\nخواب خرگوشى\r\n آفتاب عمر شادى ، رو به خاموشى رود * خوبى و مهر و صفا ، رو به فراموشى رود\r\nمرگ انسانيّت انسان ، رسيده ، اى دريغ ! * اشرف مخلوق عالم ، خواب خرگوشى رود \r\n\r\nدورى عزيزان\r\n ز دورىّ عزيزان در عذابم * به مثل مرغكى در پيچ‌وتابم\r\nچو باشد برّهء فكرم پىِ نور * به دست خواجه بر آتش كبابم \r\n\r\nآب و آينه\r\n ز آب و آينه هركس سخن گفت * ز تير جعد شب فورى فروخفت\r\nاگرچه صبحدم از شب برآيد * ولى با شب نمىگردد سحر جفت \r\n\r\nدست‌ها را بر آسمان نخواهم برد\r\nدر ازدحام پرنخوت شهر ، گم شدى\r\nدست‌ها را بر آسمان بردم\r\nدر لحظه‌هاى ابرى اين دل غم‌زده\r\nاز بام‌هاى خاطره\r\nسر مىكشيدى\r\nدست‌ها را بر آسمان بردم .\r\nبا گريه‌هاى شبانهء خويش\r\nغبار شهر را شستم\r\nتا درخشيدى\r\nو من ،\r\nدست‌ها را بر آسمان بردم .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nاينك كه باد\r\nعطر شكفتنت را\r\nدر پنجرهء همسايگىام مىپراكند\r\nهزار خاطره در من مرور مىشود\r\nو ديگر ،\r\nدست‌ها را بر آسمان نخواهم برد\r\nكه دستانى ديگر\r\nبرايت\r\nبر آسمانند\r\nو من ،\r\nدر كف هزار خاطرهء فراموش‌شده‌ات\r\nدست‌ها را بر آسمان نخواهم برد\r\nدست‌ها را بر آسمان نخواهم برد\r\n\r\nبيداد\r\nوجودم خسته ، دل ، آتشفشان ،\r\nدريايى از توفان و عصيانم\r\nاز نامردان وادى نيرنگ ،\r\nدلم آبستن فرياد بيداد است\r\nولى ، در نطفه خاموشم ،\r\nفريادم از بيداد .\r\n\r\nخزان زده\r\nبا عطر دل‌انگيز نفس‌هايت ،\r\nآرامشم ربودى\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nو با شعلهء نگاهت ،\r\nقلبم را سوزاندى\r\nبهارم از تو ،\r\nرنگ خزان گرفت\r\nو آخرين برگ به‌جاى مانده ،\r\nدر تناور اميدم ،\r\nفروافتاد .\r\n\r\nپرسش\r\nسپيدهء ذهنم ،\r\nبه كدام قلّه اوج گيرد\r\nكه در هواى تب‌آلود ،\r\nشاخسارها نيز ،\r\nسر فرود آوردند\r\nبه كدامين سايه پناه برم ،\r\nكه ابرها ،\r\nبا شتاب مىگذرند .\r\nو در زمين سوخته\r\nتشنگان را ،\r\nبىمأمنى رها مىكنند .\r\nدر بيغوله‌هاى بىانتها ،\r\nتا چند چشم را پاسبان كنم ؟\r\nلحظات زندگى ،\r\nبىهيچ تبسّمى مىگذرند .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nآه . . . كو بارش بارانى ؟\r\nكه غبار محنت ايّام را ،\r\nشست‌وشو دهد .\r\nو دامن سبزى ،\r\nكه سر بر آن نهاده ،\r\nستاره را نظاره كنم .\r\nدانه افشاندن چه سود ،\r\nدر شيار كوير\r\nكاين دشت سال‌هاست\r\nدر ماتم سبزى\r\nموى ز رخساره كنده است .\r\nزلال آرامش بىانتها را\r\nخواب بايد ديد ،\r\nاگر انديشه را وسعتى باشد .\r\nبىخبرى به پهناى شب ،\r\nسفره گسترده است\r\nو شامى جز سكوت\r\nوعده نمىدهد\r\nچگونه بر لب اين سفرهء سياه ،\r\nنور بجويم\r\nكه آينه‌ها سو گيرند .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n\r\nجمشيدى ( 1301 )\r\nاكبر جمشيديان ، با تخلّص شعرى « جمشيدى » در سال 1301 هجرى شمسى در شهر اصفهان پا به عرصهء حيات گذاشت . پدرش محمّد حسين ، دفتردار يكى از بازرگانان بود و داراى عايله‌اى سنگين .\r\nجمشيديان مىگويد : « هفت‌ساله بودم كه پدرم را ياغيان در راه شيراز با تبر زدند .\r\nبعد از آنكه مدتى بسترى بود ، سرانجام درگذشت و عايله‌اى سنگين بر جاى گذاشت .\r\nمن چهارمين فرزند خانواده‌ام ، كه از هشت‌سالگى مشغول كار شدم ، هم كار مىكردم و هم خواندن و نوشتن مىآموختم . »\r\nجمشيدى به كارهاى مختلفى پرداخت ، هفت سال در كارخانهء سيگارى و شانزده سال در كارخانهء زاينده‌رود در قسمت بافندگى كار كرد و مدّتى هم به شغل معلّمى پرداخت كه به قول خودش : « اين كار بهترين كار و بهترين دوران زندگىام به شمار مىرفت . »\r\nجمشيدى از بيست‌سالگى به شعر و شاعرى پرداخت و بيشتر اشعارش در مايهء طنز و فكاهى است . چند سال عضو انجمن ادبى شيدا و مدّتى نيز نزد استاد محمّد حسين صفير تعليم شعر گرفت و در انجمن كمال نيز عضويّت دارد . نخستين مجموعه از اشعارش در سال 1343 به نام « دو برهنهء خوشحال » با مقدمهء دكتر محمّد سياسى ، طبع و نشر گرديد و در سال 1347 دومين مجموعه شعرش به نام « لبخند » منتشر شد\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nو اثر ديگرى به نام « شولوغ و پولوغ » دارد كه در حال چاپ مىباشد .\r\n\r\nدرد طفل يتيم\r\n ياد از آن شام كه از بوسهء گرم پدرم * صورتم همچو گل سرخ برافروخته بود\r\nياد آن عيد كه با شوق فزون مادر من * بهرم از مهر و وفا پيرهنى دوخته بود\r\nنتوانم نكنم گريه ز مرگ پدرم * چه كنم ؟ درس محبّت به من آموخته بود\r\nآن رياكار كه شد قيّم من ، گشت عيان * كه به ارث پدرم چشم طمع دوخته بود\r\nداشت فكر دگرى غير نگهدارى من * آنكه از بهر من زار دلش سوخته بود\r\nشد مرا ناپدر آن قيّم بدسيرت و ، بُرد * آنچه عمرى پدرم بهر من اندوخته بود \r\n\r\nنقاب‌زده\r\n رسيد در بَرَم آن مه‌لقا نقاب‌زده * نقاب بر رُخِ ، مانند آفتاب‌زده\r\nنهاده زُلفِ طلايى بُرون ز طرفِ نقاب * گُلى به گوشهء آن از طلاى ناب زده\r\nدرآمد از در و چون گل شكفت و دانستم * سرى به كلبهء من از رهِ ثواب زده\r\nبه عمر خويش نديدم به دلربايى او * سمن‌برى كه به رُخ اين‌چنين نقاب زده\r\nحرير جامهء او بر تَنِ بُلورينش * شراره بر دلِ بىتاب شيخ و شاب زده\r\nنشست و ، در بَرِ آن ماه پاره بنشستم * چگونه ، مات و پريشان و التهاب‌زده\r\nچنان ز نرگس مستش ز خود شدم بىخود * كه بود حالت من حالت شراب‌زده\r\nغزال من غزلى خواست از من و گفتم * سخن چگونه به لب آرد اضطراب‌زده ؟\r\nندانم اينكه به بيدارى است « جمشيدى » * و يا سرى به من آن مه‌لقا به خواب زده \r\n\r\nگنج شعر\r\n به گيتى ميان سخن‌پروران * دل‌آگاه مردان و دانشوران\r\nكه هريك چو خورشيد روشنگرند * به انديشه بر فرق ما افسرند \r\n\r\n","description":"","footnote":"","page_name":" 469 ","page_number":469},
  {"content":"\r\n\r\n جهان گشته روشن ز گفتارشان * ز فكر جهانگير و آثارشان\r\nسخن‌هاى هريك به از گوهر است * نشايد كه گفت اين از آن برتر است\r\nولى در ميان سخن‌پروران * به سعدى مرا هست عشقى گران\r\nچو با گنج شعرش شدم آشنا * در آن يافتم بس دُرِ پربها\r\nصدف‌هاى شعرش چو بشكافتم * همه گوهر معرفت يافتم\r\nنه تنها گلستان او جان‌فزاست * روان‌بخش و جان‌پرور و باصفاست\r\nبود بوستانش بسى دل‌پذير * به لفظ و به معنى ندارد نظير\r\nبدين نغزگويى نباشد شگفت * به تيغ زبان گر جهانى گرفت\r\nدر اينجا ز اشعار جان‌بخش او * دهم بر سخن‌هاى خود آبرو\r\nچنين گفته در عدل و تدبير و راى * به شاهان خودخواه و فرمانرواى :\r\n« كه خاطر نگهدار درويش باش * نه دربند آسايش خويش باش »\r\n« نياسايد ، اندر ديار تو كَس * چو آسايش خويش خواهى و بس »\r\n« جوانمرد و خوش‌خوى و بخشنده باش * چو حقّ با تو باشد تو پاينده باش »\r\n« بر آن باش تا هرچه نيّت كنى * نظر در صلاح رعيّت كنى »\r\nبه مغرورطبعان و گردن‌كشان * چو خوش داده راه سعادت نشان\r\n« تواضع ، سرِ رفعت افرازدت * تكبّر ، به خاك اندر اندازت »\r\n« تواضع ز گردن فرازان نكوست * گِدا گر تواضع كند خوى اوست »\r\nبه وصف يتيمان خونين‌جگر * چه خوش گفته آن رهنماى بشر\r\n« چو بينى يتيمى سرافكنده پيش * مزن بوسه بر روى فرزند خويش »\r\n« به رحمت بكن آبش از ديده پاك * به شفقت بيفشانش از چهره خاك »\r\nبه شوقى كه در تربيت داشته * سخن‌هاى ناگفته نگذاشته\r\nنجوييم در عاطفت ثانىاش * چنين بوده افكار انسانىاش\r\n« بنىآدم اعضاى يك پيكرند * كه در آفرينش ز يك گوهرند » \r\n\r\n","description":"","footnote":"","page_name":" 470 ","page_number":470},
  {"content":"\r\n\r\n « چو عضوى به درد آورد روزگار * دگر عضوها را نماند قرار »\r\n« تو كز محنتِ ديگران بىغمى * نشايد كه نامت نهند آدمى »\r\nبه هر شيوه دادِ سخن داده است * جهانش نديده‌ست بالاى دست\r\nنگويند تا مردم عيب‌جو * كه مضمون شعرى نباشد از او\r\nبه آگاهى آن شاعر بىنظير * چنين گفته با مردم خورده‌گير\r\n« در اقصاى عالم بگشتم بسى * به سر بردم ايّام با هركسى »\r\n« تمتّع به هر گوشه‌اى يافتم * ز هر خرمنى خوشه‌اى يافتم »\r\nنه ايران ببالد بر آن نامدار * جهانى به نامش كند افتخار\r\nمرا گر بود رسم و راهى سليم * بُوَد پند سعديم يار و نديم\r\nچو « جمشيدى » آن‌كس شود كامكار * كه او را بُوَد سعدى آموزگار \r\n\r\nعقل سليم\r\n پول خود را مده‌اى دوست به دست احدى * گر كه دادى ، بستان در عوض از او سَنَدى\r\nمدد از همّت خود خواه و دو بازوى قوىّ * غلط است اينكه بخواهى ز خلايق مددى\r\nدوست تا زنده بود ياور و دلسوزش باش * نه كه چون مُرد و بيفتاد درون لحدى\r\nگول ثروت مخور و دختر گل‌چهرهء خويش * مده‌اى آدم كم‌مايه ! به هر ديو و ددى\r\nنسيه از هركه گرفتى بده آن را به شتاب * كه بُوَد رونق بازار به دادوستدى\r\nنيست گر سيم و زرت ، قالى كرمان مطلب * در اتاقت بنشين روى گليم و نمدى\r\nكار خود را به كف مردم آگه بسپار * كه پريشان شودت كار ز هر نابَلَدى\r\nگر كه انسانى و در سر بُوَدَت عقل سليم * مكن آزرده كسى را چو خران از لگدى\r\nلب به مشروب مزن ، ميل به سيگار مكن * خواستى سالم اگر كليه و قلب و كبدى\r\nشعر « جمشيدى » اگر نيست پسند دل تو * درهَمَش پيچ و بينداز درون سبدى \r\n\r\n","description":"","footnote":"","page_name":" 471 ","page_number":471},
  {"content":"\r\n\r\n\r\nندانم چه سرّى است\r\n شبى شاعرى شُهره در اين زمانه * به لب داشت با بنگ نى اين ترانه\r\nمن از شاعرى بهره بردم ، نبردم * از اين بوستان ميوه خوردم نخوردم\r\nاز اين طرفه ، طرفى ببستم ، نبستم * از اين قصّه از غصّه رستم ، نرستم\r\nبرفته‌ست نامم در اقطار عالم * ولى خود در اينجا پريشان و دَرهَم\r\nكلامم به هرجا غم از دل ربايد * در اينجا غمى بر غم من فزايد\r\nكه از چيست در دورِ گيتى هنرور * دلى دارد از رنج دوران مكدّر\r\nندانم چه سرّيست در اين معانى * هنرمند را بد بُوَد زندگانى\r\nچو عمرش سرآيد ، سرآيد غم او * جهانى بگيرد ز غم ماتم او \r\n\r\nوحدت و هم‌آهنگى\r\n هركه آموخت به گيتى صفتِ يكرنگى * مىخورد در همه جا از همه‌كس اردنگى\r\nباش آگاه كه آلوده به افيون نشوى * ور نه اندر همهء عمر شوى مافنگى\r\nاين جهان دلكش و زيباست به عشرت گذران * طىّ مكن عمر به ناراحتى و دلتنگى\r\nنخورى تا كه ز غم خون جگر اى دانا ! * رو بزن خويش به ديوانگى و بىرنگى\r\nآنچه گفتم همه شوخى بود اى دوست بِدان * سر مپيچ از رهِ آزادگى و يكرنگى\r\nمگذر از دوستى و عشق و صفا « جمشيدى » * كيف دارد به خدا وحدت و هم‌آهنگى \r\n\r\nخدايا چه بگويم ؟\r\n شاعر خلقم و گويم به خود آيا چه بگويم ؟ * از غم خويش و غم مردم دنيا چه بگويم ؟\r\nبس‌كه دنياست پر از فتنه و آشوب ندانم * آخر از اين‌همه بىنظمى و غوغا چه بگويم ؟ \r\n\r\n","description":"","footnote":"","page_name":" 472 ","page_number":472},
  {"content":"\r\n\r\n از ستمكارى همنوعِ ستمگر چه نگارم ؟ * از ستم‌ديدهء وامانده ز هرجا چه بگويم ؟\r\nاز حقوق كم و از خرج فراوان چه نويسم ؟ * زين گرانى كه شده آفت جان‌ها چه بگويم ؟\r\nچه بگويم ز گرفتارى پيران خميده ؟ * يا ز آمال جوانان پُرآوا چه بگويم ؟\r\nنتوان شرح دهم زندگى خانه به دوشان * آه ! آه ! از غم و از محنت آن‌ها چه بگويم ؟\r\nچه از اين جنگ كه بر ما شده تحميل نويسم ؟ * از شهيدان فروخفته به صحرا چه بگويم ؟\r\nوصف ايثارگران در يَمِ انديشه نگنجد * از فداكارى اين خلق توانا چه بگويم ؟\r\nبس‌كه « جمشيدى » از آيندهء گيتى نگرانم * بارها گفته و گويم كه خدايا چه بگويم ؟ \r\n\r\n","description":"","footnote":"","page_name":" 473 ","page_number":473},
  {"content":"\r\n\r\n\r\nجنابى ( 1303 )\r\nمحمّد على جنابى ، فرزند ولى محمّد ، در سال 1303 هجرى شمسى در شهر تبريز قدم به عرصهء حيات گذاشت ، تحصيلات ابتدايى و متوسّطه را تا درجهء ديپلم ادامه داد و خود گويد : « به علّت مشكلات و ناملايمات زندگى از ادامهء تحصيل بازماندم و به شغل آموزگارى پرداختم و در سال 1326 به استخدام ادارهء آمار و ثبت‌احوال درآمدم . چندى در رضاييه و مهاباد خدمت كردم ، ازآن‌پس به تبريز منتقل شدم و سرانجام در سال 1354 بازنشسته گرديدم . »\r\nجنابى كه تخلّص شعرى خود را از نام خانوادگى برگرفته ، مىگويد : « از ايّام صباوت نسبت به شعر و ادبيّات علاقهء وافرى داشتم و در سال 1333 به انجمن ادبى شهريار راه يافتم و از اساتيد چندى بهره‌مند شدم ، به‌خصوص از استاد محمّد حسين شهريار بيشترين فايده و فيض را بردم . »\r\nجنابى از انواع شعر به غزل‌سرائى بيشتر راغب است و قالب غزل را براى شعر خود برگزيده است و غزل را نيز نيكو مىسرايد .\r\nنمونه‌هاى زير از نظم اوست :\r\n\r\nدلهاى ناشكيب\r\n در بزم ما اگرچه ، جاى تو هست خالى * از يادت اى پرىرو ! فارغ نشد خيالى \r\n\r\n","description":"","footnote":"","page_name":" 474 ","page_number":474},
  {"content":"\r\n\r\n در پيش قامت تو ، شمشاد شرمگين است * ديگر كسى چه جويد ، از سرو اعتدالى\r\nصدبار اميدوارى ، دادى مرا به وصلت * عمرم به هجر طىّ شد ، آخر نشد وصالى\r\nتا شد سمند عقلم ، وامانده از تكاپو * دام غزل نهادم ، گيرم مگر غزالى\r\nدل‌هاى ناشكيب ، حسرت كشيدگان را * يك‌دم ز شام هجران ، افزون بود ز سالى\r\nيك بوسه از لب تو ، بر كام تشنهء من * جان‌بخش‌تر ز آبىست از چشمهء زلالى\r\nشد ساغر دل ما ، لبريز از غم دوست * ساقى بيار جامى ! كز دل برد ملالى\r\nگفتا دمى ز گريه ، آرام شو « جنابى » * گفتم غمت نگارا ! كى مىدهد مجالى \r\n\r\nگله از دوست\r\n ديگر اى دوست ز سوى تو مرا نيست پيامى * از چه ديگر ننوازى دل ما را به كلامى\r\nصد دعا رفت ز ما يك‌ره از آن دوست نديدم * نى عنايت به سؤالى ، نه جوابى به كلامى\r\nفصل گل رفت و صبا سوى من از گلشن رويت * بويى اى دوست نياورد و نپرورد مشامى\r\nچه سبب گشته كه آن مرغ خوش‌آواى بهشتى * نه نهد پاى به گلشن ، نه كند باز خرامى\r\nشده منسوخ مگر رسم وفادارى و يارى * كه ز آيين محبّت ، نه نشان ماند و نه نامى\r\nچه بلايى به سر اهل وفا رفت كه در شهر * نه دگر گرمى بزمى ، نه دگر گردش جامى\r\nتا سياه است مرا كوكب اقبال به گردون * با من زار و دل‌افسرده چه صبحىّ و چه شامى \r\n\r\n","description":"","footnote":"","page_name":" 475 ","page_number":475},
  {"content":"\r\n\r\n راز اين عشق جگرسوز خدايا ز كه پرسم ؟ * شرح اين نكته نگفتند نه خاصىّ و نه عامى\r\nروزىِ هركسى از روز ازل گشت مقدّر * شيخ را نان حلالىّ و مرا آب حرامى\r\nشاد از آنم كه غم و شادى و غم‌هاى زمانه * گذرانند چو برقى و ندارند دوامى\r\nشيخ را گو كه ز ما مذهب و آيين ز چه پرسى * پاك‌بازيم و به‌جز عشق نداريم مرامى\r\nما به كام دگران تلخى ايّام چشانديم * شد به سر عمر و دريغا نرسيديم به كامى\r\nما هم از درد جگرسوز نناليم « جنابى » * گر ننالد ز جفا مرغ گرفتار به دامى \r\n\r\nگداز دل\r\n گرچه مستيم در اين ميكده هشيارى نيست * ليك زين باده‌پرستان به كس آزارى نيست\r\nگرچه از باده شده دامن ما آلوده * شكر للّه ، كه در اين قوم رياكارى نيست\r\nفرصت خوردن مى وقت شب است اى ساقى * شحنه و شيخ بخوابند كه بيدارى نيست\r\nراز مخمورى ما را ز چه پرسى از من ؟ * خود تو دانى كه به‌جز چشم تو خمّارى نيست\r\nبستهء سلسلهء زلف تو بسيار ، ولى * چون من عاشق دل‌خسته گرفتارى نيست\r\nرسم جانبازى پروانه به عاشق درسيست * كه خموش است و پى شكوه و اظهارى نيست\r\nشب هجر تو به‌جز شمع كه دمساز من است * ز گداز دلم اى دوست خبردارى نيست\r\nرفته از دست « جنابى » همه سرمايهء عمر * كه به كالاى وفا هيچ خريدارى نيست \r\n\r\n","description":"","footnote":"","page_name":" 476 ","page_number":476},
  {"content":"\r\n\r\n\r\nبدكيش\r\n گشت بر من هركه محرم بيشتر * بيشتر زد بر دل من نيشتر\r\nبدتر از بيگانه زد آتش به جان * آنكه از خويشان به ما شد خويش‌تر\r\nتا كه كيش من بود صدق و صفا * كيست از من در جهان بدكيش‌تر\r\nناز بر شاهان فروشد در جهان * هركه دارد سيرت درويش‌تر\r\nگرگ از گلّه به‌آسانى برد * گوسفندى را كه باشد ميش‌تر\r\nتا جهان بوده‌ست بوده اين‌چنين * هركه او درويش‌تر دل‌ريش‌تر\r\nسخرهء هر ناكسى گردد مدام * مرد روشن‌بين و نيك‌انديش‌تر\r\nچون « جنابى » دور مهر آمد به سر * گو اجل گامى گذارد پيش‌تر \r\n\r\nهجران « 1 »\r\n ديدمش در سر ولى آن شور و آن سودا نداشت * وان درخشان چهره و آن جلوه در سيما نداشت\r\nبر لبانش خنده گر مىيافت ره ، يك‌لحظه بود * اين‌چنين جزئى تبسّم ، مدّت پايا نداشت\r\nبا لب خاموش ساعت‌ها نشست و دم نزد * رغبت صحبت نمودن با من شيدا نداشت\r\nاز زبان فارسى افتاده دور و اى دريغ ! * آن سلاست در بيان و آن خط زيبا نداشت\r\nمن ز سوز عشق او مىسوختم پروانه‌وش * غافل از احوال من ، او حالت جويا نداشت \r\n\r\n\r\n","description":"","footnote":"\r\n( 1 ) - غزل فوق را به مناسبت شعرى كه مرحوم استاد بنان مىخواند « آمد امّا در نگاهش آن نوازش‌ها نبود » ، سروده است .\r\n","page_name":" 477 ","page_number":477},
  {"content":"\r\n\r\n لذّت گفتار او را كه شكرآميز بود * لذّت شهد عسل يا نشئهء صهبا نداشت\r\nپير فرتوتم من و او هست سرمست و جوان * غرقه در امروز گشته ، بيمى از فردا نداشت\r\nغوطه‌ور در عالم رؤيايى خود بود و بس * اعتنا ديگر بدين دنيا و ما فيها نداشت\r\nرنگ رخسارم خبر از محنت دل مىدهد * او همىديد و و ليكن ديدهء بينا نداشت\r\nيك‌دم از ديدار او بر دل دهد روح و روان * اين‌چنين اعجاز را هرگز دم عيسا نداشت\r\nنغمه‌خوانى و ترنّم بود كارش دايما * پس چه پيش آمد كه يا رب بلبلم آوا نداشت\r\nنازنينم كان همه حرمان كشيده ، كاشكى ! * طالعش يك ثانيه پرداختن بر ما نداشت\r\nاو به ما مهر فزون دارد ، ولى از بخت بد * فرصت يك ثانيه پرداختن بر ما نداشت\r\nمن نمىگويم نظر بر ما نكرد آن ماه‌رو * در نگاهش اى دريغا آن نوازش‌ها نداشت\r\nتا « جنابى » مبتلاى هجر او شد تاكنون * جز دل‌افسرده و جز چشم خون‌پالا نداشت \r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\nجواهر « 1 » ( 1286 )\r\nخانم طلعت جواهركلام فرزند حسين ( مخابر الملك ) در سال 1286 هجرى شمسى در تهران ديده به جهان گشود ، نيايش مرحوم شيخ محمد حسن صاحب كتاب جواهر بنام ( جواهر الكلام فى شرايع الاسلام ) مىباشد . اين كتاب از امهات كتب فقيهه و يكى از منابع مهم فقه اماميه بشمار مىرود .\r\nمادر طلعت جواهركلام دختر عباس پروسكى اصلا آلمانى بود كه به دين اسلام مشرف شد پدر بنام عباس دختر بنام بلقيس نام‌گذارى مىگردند .\r\nطلعت جواهركلام مىگويد : « مادرم نسبت به من هيچ‌گونه عواطف و احساسات مادرانه نداشت و حتى از شير دادن به من نيز خوددارى مىورزيد و توجّهى به من نداشت بنابراين من تحت حضانت و سرپرستى مادربزرگم زهرا جواهركلام دختر صاحب كتاب جواهر قرار گرفتم و از عواطف و احساسات مادرانهء او به حد كمال بهره‌مند شدم .\r\nطلعت جواهركلام زندگى پرفرازونشيبى داشته و با مصائب و مشكلات عديده‌اى دست و پنجه نرم كرده و در زندگى زناشوئى نيز گرفتار دردها و رنجها شده و ماجراى زندگى خود را در كتابى بنام « دل‌آزرده » به رشتهء تحرير كشيده است . اين كتاب در سال 1365 در تهران بزيور طبع آراسته گرديده است .\r\n\r\n\r\n","description":"","footnote":"\r\n( 1 ) - آثار خانم طلعت جواهركلام را فاضل پژوهشگر ارجمند آقاى عبد الحسين جواهركلام نوهء پسرى صاحب كتاب جواهر در اختيارم قرار داد .\r\n","page_name":" 479 ","page_number":479},
  {"content":"\r\n\r\nخانم جواهركلام زنى فوق‌العاده و داراى اخلاق و روحيات مردانه‌اى است و در جايى از همين كتاب از خصوصيات خود سخن مىگويد كه « دخترى ناآرام و پرشوروشر بودم ، كسى را ياراى آن نبود كه در برابر تمايلات من مقابله كند يا به مخالفت برخيزد آنچه مىگفتم و مىخواستم بايد انجام شود . »\r\nطلعت جواهركلام تحصيلات منظّمى نداشته و شايد به‌علّت محروميت از عواطف مادرى ، او را دخترى ناآرام و پرخاش‌جو و گستاخ ساخته است امّا در همين كتاب از شادروان على جواهركلام روزنامه‌نگار و نويسنده و مترجم و محقق نامور عموزادهء خود و همسرش بنام شمس الملوك به خوبى ياد مىكند و آن دو را استادان زندگى خود نام مىبرد .\r\nطلعت جواهركلام در سال 1330 با گرفتن امتياز روزنامه ماندا به نشر آن اقدام مىكند و پس از چند شماره به تعطيل مىگرايد و در ضمن اين خانم داراى طبعى شاعرانه نيز هست امّا اشعارش از نقص خالى نيست و در پايان كتابش قسمتى از اشعار خود را آورده و از على جواهركلام بعنوان تنها مشوّق او در كار شاعرى نام مىبرد .\r\n\r\nدر فراق\r\n به يغما برده‌اى دل را كه بيمار دل‌وجانم * شدم بيمار چشم تو بيا شمع شبستانم\r\nبه درياى دلى رفته به غم من غوطه‌ور ديدم * به موج بيكران دل كه خون از دل چه نيسانم\r\nبرو اى مرغ شب ساكت مكن تو ناله و افغان * ز فرياد جهان‌سوزت ندارم صبر و حيرانم\r\nبه شب تا صبح دور از تو « سحر » سوزم به پاى تو * دهم جان را به راه تو كه بر هجر تو نالانم\r\nز درد عشق مىنالم بيا اى بلبل غمگين * كه منهم امشبى مهمان به بستان و گلستانم\r\nطواف خانهء كعبه شده قسمت ترا اين دم * توئى كعبه توئى قبله كه كويت هست رضوانم\r\n« جواهر » يك‌دمى خاموش ، ز دل كمتر بكن ناله * سپاه لشكر هجرت كه جا داده به زندانم \r\n\r\n","description":"","footnote":"","page_name":" 480 ","page_number":480},
  {"content":"\r\n\r\n\r\nهواى وصل\r\n دلم عاشق ، دلم شيدا فداى لعل خندانت * لبت بوسم به‌جاى مىشود جانم به قربانت\r\nبه كنج ميكده جانا دلى افسرده و خسته * نه مى باشد ، نه ساقى ، كه رفت از ياد پيمانت\r\nبه ميخانه به بتخانه نظر كرده ترا بينم * اسير كعبهء كويت شود دل زار و نالانت\r\nميان كشتى و دريا چه هستم موج سرگردان * نه اميدى به ساحل هست شد من مات و حيرانم\r\nنه صبرى بر دلم باشد نه چاره مىتوان كردن * دل‌وجان برده‌اى از كف به آن چشمان فتانت\r\nميان شمع و پروانه شدى حاجب نمىدانم * تو سوزاندى ز سرتاپا امان از دست هجرانت\r\nچه مىجوئى چه مىگويى ندانم تو چه مىخواهى * بيا اى دل بكن چاره كه رفت از دست درمانت\r\nبده ساقى شراب و مى دمى از روى گلگونش * كجا ساغر كجا ساقى كجا هست آن مى نابت\r\nسخن از عشق مىگوئى بت سيمين عذار من * هواى بوستان بر سر نه گل باشد نه بستانت\r\nدل بيمار من ديدى ندارد طاقت لشكر * صف‌آرائى كنى مژگان امان از گوى و چوگانت\r\nهواى وصل تو بر سر ببرده گلشنم از ياد * « جواهر » نه گلى خواهى نه گلزارى نمايم شكر احسانت \r\n\r\n","description":"","footnote":"","page_name":" 481 ","page_number":481},
  {"content":"\r\n\r\n\r\nهجران\r\n ز درد ، دورى و هجرت كه مجنونم من امشب * به درد و غم گرفتم خو كه مهجورم من امشب\r\nسحر بيدار و شب تار و من دلدادهء مست * ز مى خوردن مكن منعم كه مخمورم من امشب\r\nبه پاى دار خواهد رفت جان تسليم عشقش * شوم قربان روى او كه منصورم من امشب\r\nنواى بلبل و عطر گل و دل سوى بستان * مگير اى باغبان دستم كه معذورم من امشب\r\nدو چشمانت خمار از مى زدى ساغر شكستى * شراب تلخ تو ساقى كه مسرورم من امشب\r\nسر كويش به جانبازى نشسته يكه و تنها * به دزدى بوسه‌اى خواهم كه مأمورم من امشب\r\n« جواهر » ناله كمتر كن كه دلخسته بسى دارد * بمير اى دل به كوى او كه رنجورم من امشب \r\n\r\nعشق و نوميدى\r\n به بحر عشق تو غرقم به هرجائى تو پيدائى * كجا دريا ، كجا ساحل كه مىسازم به تنهائى\r\nبگفتم از سر كويت برفتم با دل‌تنگى * كه ره دور است و ناپيدا چرا يكدم نمىآئى\r\nبگفتم هركجا رفتم نشان از تو بگيرم من * به بتخانه به ميخانه كه مى هستى و مينائى\r\nبگفتم داروى دردم بود باده ز لعل تو * لب لعل تو بوسم من كه تو آن درّ يكتائى\r\nبگفتم با من بيدل وفا كن اى بتا يكدم * شدى آتش به جان من كه رفت از دل شكيبائى\r\nبگفتم از دل و حالم تو مىدانى كه مجنونم * شدم ديوانهء رويت روم يكه به تنهائى\r\nبگفتم آتش سوزان ز عشق روى مه‌رويان * كه هجرت مىكشد ما را كه تو آن سرو زيبائى \r\n\r\n","description":"","footnote":"","page_name":" 482 ","page_number":482},
  {"content":"\r\n\r\n بگفتم درد خويش و من گهى افسوس مىخوردم * شدم حيران و سرگردان كه عيساى مسيحائى\r\nبگفتم من دلم خواهد دو بوسه از لبت گيرم * بگفتا مىشوى رسوا چه سودى و چه سودائى\r\n« جواهر » سوزى و دانى ، نمىدانى كه مىسوزى * به شب عاشق بسوزد دل ندارد هيچ پروائى \r\n\r\nنرگس مست\r\n مست و بىپروا بيامد آن بت جانانه رفت * نرگس مستش نگر بىالتفات از خانه رفت\r\nگردنم زنجير عشقش از دلم پيمان و عهد * از سر پيمان گذشت او بر سر پيمانه رفت\r\nمىخورم خون دل و اى ساقيا تو مى بيار * ساغر و مى در كفش او بر سر خمخانه رفت\r\nمن بتى را مىپرستم كز فراق روى او * هم بت و محراب من او بر سر بتخانه رفت\r\nجاى مى بوسم لبش هم تلخ ، هم شيرين بود * تلخى مى را ببين او بر سر ميخانه رفت\r\nاو نخورده مى ز جام و ساغرش بنگر تهى * مستى مى بر سرش گويا كه او مستانه رفت\r\nاى « جواهر » مست باشى روز و شب با اين قلم * مى نباشد در قدح ساقى نگر ديوانه رفت \r\n\r\n","description":"","footnote":"","page_name":" 483 ","page_number":483},
  {"content":"\r\n\r\n\r\nدل بيدار كجا\r\n دل شوريده كجا ، طبيب و بيمار كجا * چارهء هجر كجا ، باد صبا ، يار كجا\r\nخم و خمخانه كجا ، ساقى خمار كجا * غمزهء مست كجا يك دل بيدار كجا\r\nصبر كو هست كجا چشم گهربار كجا * مژدهء وصل كجا آن گل گلزار كجا\r\nسحر و صبح كجا ، باد سبكبار كجا * گل و غنچه ز كجا بلبل اسرار كجا\r\nبت و بتخانه كجا مردم هشيار كجا * نالهء نى به كجا دلبر عيار كجا\r\nاى « جواهر » تو كجا و قلمت هست كجا * شعر و اشعار كجا دفتر و گفتار كجا \r\n\r\nگل خندان\r\n آمد از ره دامن گل در كف و مدهوش و مست * تا بديدم چهرهء گل ، رشتهء جانم گسست\r\nسينه‌اش لرزان گلش خندان ، فكندش سوى من * آمد آن سرو خرامان نزد من پيمان ببست\r\nگفتمش روزم نگر چون گيسوانت تيره شد * دل گرفت از من گرو آن شيشهء صبرم شكست\r\nشمع جانم بر طواف كوى او پروانه‌وار * تا سحر آمد برفت هم جان و آرامم ز دست\r\nچون بديدم سر به پا ثابت‌قدم در راه عشق * دين و دل دادم به پايش تا شدم يكتاپرست\r\nاى « جواهر » اين گل خندان دو روزى بيش نيست * اين دوروزه عمر و افغان باغبانت در ببست \r\n\r\n","description":"","footnote":"","page_name":" 484 ","page_number":484},
  {"content":"\r\n\r\n\r\nجودى ( 1317 - 1278 )\r\nمحمّد جودى ، فرزند غلامحسين ، در سال 1278 هجرى شمسى در لنگرود از مادر زاد . تحصيلات مقدّماتى را در مكاتب قديم فراگرفت ، ازآن‌پس چندى به تحصيل علوم قديمه پرداخت .\r\nجودى در آغاز جوانى به استخدام ادارهء پست درآمد و سال‌ها در پستخانه خدمت كرد و تا سال 1306 شمسى در آن شغل انجام‌وظيفه كرد . زمانى كه داور ، عدليّه را منحل و تشكيلات جديد دادگسترى را بنيان نهاد ، به اين وزارتخانه منتقل گرديد و در سمت‌هاى مختلف انجام‌وظيفه كرد و آخرين سمت ادارىاش دادستانى شهرستان اراك بود .\r\nشادروان ابراهيم فخرايى ، محقّق و مورّخ والامقام ، دربارهء وى چنين مىگويد :\r\n« جودى جوانى بود حسّاس ، زودرنج ، پاك و اهل‌قلم كه خوب چيز مىنوشت و زيبا شعر مىگفت . چند نمايشنامهء او در لنگرود روى صحنه آمد كه خود وى نقش مهمّ نمايشنامه‌ها را به عهده داشت . كتابى نوشته است به نام « وصلت اجبارى » يادگار شوم دورانى كه دخترها را بدون تمايلشان به عقد ازدواج ديگران حتّى پيران در مىآوردند .\r\nزندگى جودى همواره به عسرت و صعوبت مىگذشت و حقوق ناچيز ادارى و قضايى ، كفاف هزينهء عايله سنگينش را نمىداد ؛ لذا هميشه غمگين و افسرده و ناشاد بود و طبع بلندش اجازه نمىداد از رؤساى ما فوق و يا از دوستان نزديكش استمداد و چاره‌جويى\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nبخواهد . شكايت و ناراحتى او از زندگى ، از خلال اشعارش پيداست . »\r\nجودى پس از سال‌ها خدمت ، سرانجام در جوانى ، يعنى سال 1317 شمسى در اراك چشم از جهان فروبست .\r\nنمونه‌هاى زير از شعر اوست :\r\n\r\nبيمار زندگى\r\n دل‌خون شد از نگاهش و دلبر خبر نداشت * بيچاره دل ، كه طاقت يك نيشتر نداشت\r\nتا شانه قصد خدمت زلف تو كرد ، ديد * ازبس دل او فتاده كه راه گذر نداشت\r\nخاك رهش شدم كه به رويم نظر كند * دردا ! گذر نمود و به رويم نظر نداشت\r\nماييم و خون و غصّه و درد و ملال و رنج * نخل حيات ما ، به‌جز اين هيچ برنداشت\r\nكردم علاج دل ، طلب از چشم اشكبار * بگريست گفت : داروى من هم اثر نداشت\r\nبيمار زندگانىام ، اى مرگ رحمتى ! * مىآمدى اگر به عيادت ضرر نداشت\r\nعمرى به دوش فكر كشيديم بار عقل * ديديم هيچ بهره به‌جز دردسر نداشت\r\nمِن‌بعد ، مونس دل ما ، دختر رز است * باباى دهر ، دختر از اين خوب‌تر نداشت\r\nجانى كه بود ، در ره عشقت نثار كرد * جانا ببخش ! « جودى » از اين بيشتر نداشت \r\n\r\nبخت رميده\r\n كُشتى ز عشق خويش ، من داغ‌ديده را * چون مىدهى جواب ؟ خداى نديده را\r\nبازآى تا به خاك قدوم تو افكنم * اين قلب غم‌كشيدهء در خون تپيده را\r\nما غرق لجّه‌ايم ، حريفان خبر دهيد * صاحب سفينگانِ به ساحل رسيده را\r\nاى بىخبر ز لذّت خاطرنواز عشق * هرگز بيان مكن مزهء ناچشيده را\r\nخوش آن‌كسىكه چشم به اصلاح خود گشود * وز عيب و علّت دگران بست ديده را\r\nهشيار باش ! تا كه سخن جست از دهان * مشكل بود گرفتن مرغ رهيده را\r\nناديده بود ديده به نزديك اهل دل * مفتىّ ما شنيده كند ناشنيده را \r\n\r\n","description":"","footnote":"","page_name":" 486 ","page_number":486},
  {"content":"\r\n\r\n آوخ ! به مكر و حيله و نيرنگ مىكشد * اين مرزوبوم ، مردم صاحب عقيده را\r\nجز سنگ غم نمىرسد از سوى آسمان * آزادگانِ پاى به دامن كشيده را\r\n« جودى » به آه و ناله و اندوه و التماس * نتوان گرفت دامن بخت رميده را \r\n\r\nمستنطق عشق\r\n بس‌كه دل ، از همه سو ، جانب دلدار گرفت * آخر الامر ، براى من و خود ، كار گرفت\r\nكاروان غم و اندوه چو وا رفت ز راه * در كنار دل غم‌ديدهء من بار گرفت\r\nمن ندادم دل خود را به وى از روى هوس * عشق او آمد و لج كرد و به اجبار گرفت\r\nكردم انكار ز مهرش ، برِ مستنطق عشق * آخر از ديدهء گريان من اقرار گرفت\r\nدهر ، دون‌پرور اگر نيست ، چرا در همه حال * جانب مردم دون‌همّت بدكار گرفت\r\nديگران گوهر اقبال به دست آوردند * طالع ناقص ما دامن ادبار گرفت\r\n« جودى » از جور فلك بگذر و آسايش گير * با وجودى كه تو را اين همه دشوار گرفت \r\n\r\nزن پرده‌دار خلقت\r\n نغمهء پيك سعادت مىرسد ما را به گوش * وز نسيمش مىدهد بر پيكر مدهوش هوش\r\nباز مىآيد دل‌افسرده اندر جنب‌وجوش \r\n\r\n","description":"","footnote":"","page_name":" 487 ","page_number":487},
  {"content":"\r\n\r\n از سروش آمد مرا اين مژدهء جان‌بخش دوش * زين پس ايران ما رشك گلستان مىشود\r\nمشكلات مملكت ، مِن‌بَعد ، آسان مىشود * پيش از اين گر قدر زن مجهول و نامعلوم بود\r\nپيش از اين گر زن ز ظلم ناكسان مظلوم بود * پيش از اين گر حقّ زن پامال در اين بوم بود\r\nاين گل زيبا اگر در بوستان مغموم بود * روزى آخر شام شوم غم به پايان مىرسد\r\nنوبت آسايش و اقبال نسوان مىرسد * عمر زن گر صرف شد در محنت و سوز و گداز\r\nيا نبودش نزد مردان هيچ قدر و امتياز * غم مخور اكنون گذشت آن روزگاران دراز\r\nآبِ از جو رفته برگردد به جاى خويش باز * باز گردد بعد از اين آن عيد و ايّام بهى\r\nزن نهد بر فرق خود تاج و جلال فرّهى * در حريم قدس حقّ ، زن پرده‌دار خلقت است\r\nزن مگو ، زن عامل با اقتدار خلقت است * حقّ ، مدير خلقت و ، زن هم مدار خلقت است\r\nآرى آرى ! زن مهين سررشته‌دار خلقت است * گوش كن اين نكته‌اى فرزند هشيار وطن !\r\nگر نبودى زن به گيتى ، نى تو بودى و نه من \r\n\r\n","description":"","footnote":"","page_name":" 488 ","page_number":488},
  {"content":"\r\n\r\n روز و شب در كسب دانش كوش و تحصيل كمال * هان مشو مغرور از حسن و جمال و جاه و مال\r\nهرچه پندارى به گيتى مىرود سوى زوال * غير علم و معرفت چيزى نماند لايزال\r\nاين تو و فرداى ايران ، اين تو اين هم روزگار * از تو سعى و كوشش و اقدام ، از ما انتظار \r\n\r\nاى خوشا . . .\r\n اى خوشا آن دل كه از زنجير غم آزاد شد * اى خوش آن صيدى كه آزاد از كف صيّاد شد\r\nجز تبسّم‌هاى شيرين بر لب شيرين نبود * ليك رنج كوه كندن قسمت فرهاد شد\r\nسينهء غم‌ديده‌ام را كار از درمان گذشت * سعىها بايد كه تا ويرانه‌اى آباد شد\r\nبس كشيدم رنج و محنت از عذاب زندگى * آرزوهاى جوانى سربه‌سر از ياد شد\r\nراستى لفظيست بىمعنى در اين دوران كه من * همچو برق اندر پىاش افتادم او چون باد شد\r\nهركه در راه صداقت رفت جز زحمت نديد * در طريق حيله هركس زد قدم ، دلشاد شد\r\nواژگون گردى به‌سان بخت « جودى » اى فلك * زان كه بنيان وجودش از تو بىبنياد شد \r\n\r\n","description":"","footnote":"","page_name":" 489 ","page_number":489},
  {"content":"\r\n\r\n\r\nچيست اين ؟\r\n چيست اين طاق لاجوردى رنگ * چيست اين آسمان مينافام\r\nچيست مقصود كارگاه وجود * چيست حاصل ز محنت ايّام\r\nكار خلقت شد از كجا آغاز * بايد اين امر در كجا انجام\r\nاين چه سرّيست در طبيعت دهر * وين چه رمزيست در كمون نظام\r\nاين يكى شهد وصل در ساغر * ديگرى زهر هجرش اندر جام\r\nاين يكى در خيال لقمهء نان * آن يكى در هواى شهرت و نام\r\nآن يك آشفته در كشاكش موج * وين يك آسوده‌خاطر و آرام\r\nشام آن يك ، سپيدتر از روز * روز اين يك ، سياه‌تر از شام\r\nبر يكى آه و ناله كرده مباح * بر يكى اشك و غصّه كرده حرام\r\nنوش نعمت نموده عام ، خواصّ * نيش نقمت نموده خاصّ ، عوام\r\nبه خردمند مىزند سيلى * به فرومايه مىدهد انعام\r\nبه جوانمرد مىكند تحقير * به مخنّث همىكند اكرام\r\nعاقبت مرگ مىرسد ، آرى ! * مرگ بخشد به زندگى فرجام\r\nدر دل خاك مىشود پنهان * اى بسا آرزوى پخته و خام\r\nليك هرگز نمىشود معلوم * كيست خوشبخت و تيره‌بخت كدام\r\nخوش به مرغى كه ديد دانه و آب * چشم پوشيد و وارهيد از دام \r\n\r\n","description":"","footnote":"","page_name":" 490 ","page_number":490},
  {"content":"\r\n\r\n\r\nجويا ( 1311 )\r\nاحمد مسيّبى ، فرزند اسد اللّه ، در سال 1311 هجرى شمسى در همدان پا به عرصهء وجود گذاشت ، تحصيلات خود را تا ششم ابتدايى به انجام رسانيد ، ازآن‌پس در شغل آزاد به كار پرداخت و سال‌هاست از اين رهگذر امرارمعاش مىكند .\r\nمسيّبى از آغاز جوانى ، چون داراى طبع شعر و قريحهء شاعرى بود ، در انجمن‌هاى ادبى شهر خود شركت جست و از محضر شاعرانى چون فرّخ سپهرى ، داور ، ديجور كسب فيض كرد و به شعرش رونق بخشيد و چندى نيز به انجمن ادبى ميلاد رفت و از اين انجمن نيز بهره‌ها اندوخت تا آن‌گاه كه انجمن ادبى بو على تأسيس گرديد و رسما عضويّت اين انجمن را پذيرفت و از دو استاد شعر ، روح القدس و مجرّد ، بيشترين بهره را برد .\r\nاحمد مسيّبى ، كه در شعر « جويا » تخلّص مىكند ، خود مىگويد : « بااين‌كه جويا هستم ، امّا تاكنون نه تنها يافته‌اى ندارم ، بلكه خويش را هم گم كرده‌ام و در اين اواخر تمام وقتم با مطالعهء كتاب و سروده‌هاى شاعران مىگذرد و سروده‌هايم را اگر بتوان نام شعر بر آن گذاشت ، جزو سرگرمىهاى من مىباشد . »\r\nجويا داراى فرزند شاعرى است كه « رجا » تخلّص مىكند و ذكرش در اين كتاب مىآيد .\r\n\r\n","description":"","footnote":"","page_name":" 491 ","page_number":491},
  {"content":"\r\n\r\n\r\nخلوت ديار\r\n گر لب خندان ندارم ديدهء خونبار هست * بخت وارون ، چشم پرخون ، آه آتش‌بار هست\r\nبىعمل گفتار تنها را چه سود از هاىوهو * اى خوشا رندى كه در گفتار او كردار هست\r\nديدهء بيدار پيدا كن اگر اهل دلى * خرّم آن چشمى كه شب با ياد او بيدار هست\r\nشاكريم از لطف ياران در ديار دوستى * گرچه ما را دم‌به‌دم صد طعنه از اغيار هست\r\nكوله‌بارى از گنه دارم به دوش از عمر خود * سرخوشم ، زيرا زبانى بهر استغفار هست\r\nچشم آسايش ندارد لحظه‌اى با ما فلك * ليك از جورش مرا درد كم و بسيار هست\r\nگرچه در ظاهر ندارد گوشهء چشمى به ما * در نهان « جويا » مرا خوش دولتى با يار هست \r\n\r\nاميد نظر\r\n شده‌ام اسير دردى كه از آن بتر نباشد * به‌جز از وصال رويت به غمم اثر نباشد\r\nز همه بريده‌ام من ، به اميد وصل رويت * زچه‌رو اميد جانم ، به مَنَت نظر نباشد\r\nچه شود نظر نمايى تو دمى به حال زارم * كه به‌جز تو من اميدم به كس دگر نباشد\r\nهمه چشم مىشود دل ، كه ببيند از تو رويى * به خدا به‌جز خيالت ز دلم گذر نباشد\r\nشده دل ز داغ رويت ، گل من چو كاسهء خون * به چه خوش كنم دلم را ، غم تو اگر نباشد\r\nغم دل به غير ياد تو به كس نمىتوان گفت * چو نديده‌ام كسى را كه غمش به بر نباشد\r\nدل بىنواى « جويا » كه كباب از غم توست * چه كند اگر ز داغت همه پرشرر نباشد \r\n\r\nروزگار تنگ\r\n در روزگار تنگ ، دريغا وفا كه نيست * مرهم‌گذار زخم دل مبتلا كه نيست\r\nپا لنگ و سينه تنگ و دل و دست چاره تنگ * يك دست مهرپرور مشكل‌گشا كه نيست\r\nدر اين فضاى تنگ و مه‌آلودهء قفس * بر درد ما طبيب به غير از خدا كه نيست\r\nره را گرفته موج غم از هر طرف به ما * در ورطهء بلا مدد ناخدا كه نيست\r\nاز چشم روزگار مكن ، عافيت طلب * در ديده‌اش به جان تو نقش حيا كه نيست \r\n\r\n","description":"","footnote":"","page_name":" 492 ","page_number":492},
  {"content":"\r\n\r\n در لحظهء زمان همه سركوبِ رفتنيم * « جويا » مكن تو شكوه ز دنيا بقا كه نيست \r\n\r\nآه سحرى\r\n نالهء نيمه‌شبى خواهم و آه سحرى * تا كه با ناله كنم بر دل سنگت اثرى\r\nگر چنين ناله شبى همره آهم باشد * به سر كوى تو شايد بزنم بال‌وپرى\r\nروزگاريست كه از هجر تو سرگردانم * از كه جويا شَومت ، يا ز كه گيرم خبرى\r\nهستىام را به ره عشق تو يك جا دادم * حاليا هيچ ندارم به‌جز از چشم ترى\r\nپاى عقلم نرسد هيچ به وادى غمت * تا به ديوانگى از عشق تو گيرم ثمرى\r\nهمچو پروانه به سوزت همه مىسازم من * آتش عشق تو افكنده به جانم شررى\r\nخانهء چشم چو دريا شده از هجر رخت * وقت آن است كه از ديده بجويم گذرى \r\n\r\nزلف گره‌گير\r\n عشق ما را به خم زلف گره‌گير كشيد * تا به سرسلسلهء حلقهء زنجير كشيد\r\nعشق روى تو نه تنها ره مى خواران زد * صد چو من را به همين شيوه به زنجير كشيد\r\nدر خرابىِ غم عشق تو ، من آبادم * حاجتى نيست ز كس منّت تعمير كشيد\r\nوصف بالاى بلندت نتوانم كردن * هركه بالاى رساى تو به تقصير كشيد\r\nبه رُخت وقت اذان چشم مؤذن افتاد * همه را جاى اذان ، نعرهء تكبير كشيد\r\nدل « جويا » ز فراق رُخت آخر خون شد * تا ابد داد ز دست فلك پير كشيد \r\n\r\nدل زار\r\n بس منّت از اين ديدهء خونبار كشيدم * تا عكس رُخت را به دل زار كشيدم\r\nبار غم هجران كه گران‌تر بود از كوه * بر دوش ، به عشق تو سبكبار كشيدم\r\nافتاده ز پايم به بيابان غمت چون * ازبس‌كه ز دل آه وز پا خار كشيدم\r\nدنيا به كسى فرصت راحت ندهد هيچ * بيهوده من عمرى غم بسيار كشيدم \r\n\r\n","description":"","footnote":"","page_name":" 493 ","page_number":493},
  {"content":"\r\n\r\n با خون دل و نشتر مژگان به اميدى * سيبى به شفاى دل بيمار كشيدم\r\nتا سرمه كنم خاك در ميكدهء عشق * بس طعنه ز اغيار به ناچار كشيدم\r\n« جويا » همه‌شب اشك غمم ريخت به دامن * ازبس‌كه جفا از دل و دلدار كشيدم \r\n\r\nهم‌زبان\r\n ننالم از اين غم اينكه دل جوانم نيست * شكسته دل ، من از آنم كه هم‌زبانم نيست\r\nهزار عقده به دل دارم از غم هجرش * ولى ز تاب فراقش سر بيانم نيست\r\nز بس‌كه بر دل تنگم نشسته غم در غم * به جان دوست دگر طاقت و توانم نيست\r\nگسسته رشتهء الفت چنان ز ما هجرت * كه پاى رفتن از اين كنج آشيانم نيست\r\nببخش عذر مرا بر شكسته‌بالى من * كه غير لطف تو هرگز ره امانم نيست\r\nبسى نشسته به دل داغ هجر و غم « جويا » * كه جز سرشك ندامت به ديدگانم نيست \r\n\r\nعيش مدام\r\n ما جام ز دست پير عرفان زده‌ايم * مستانه شبى به كوى مستان زده‌ايم\r\nديوانه سر از اطاعت غم كنديم * تا قفل به غمخانهء دوران زده‌ايم\r\nبا پيروى از مكتب پروانه شبى * بر آتش شور و جذبه دامان زده‌ايم\r\nاز ترس ملامت تو ، زاهد عمرى * بس باده كه از چشم تو پنهان زده‌ايم\r\nاى عشق ببخشاى به ما گر ز هوس * گهگاه دم از وصلت جانان زده‌ايم\r\nداريم به ياد ، آنچه تو كردى با ما * گر خويش به مصلحت به نسيان زده‌ايم\r\nهر نقش كه زد زمانه بر نامهء ما * با جوهر خون به متن ديوان زده‌ايم\r\n« جويا » نشديم آشنا با غم هجر * بيهوده دم از بلاى هجران زده‌ايم \r\n\r\nسوداى تو\r\n هر زمان ياد تو را از دل تمنّا مىكنم * با غم و سوداى تو عمريست سودا مىكنم \r\n\r\n","description":"","footnote":"","page_name":" 494 ","page_number":494},
  {"content":"\r\n\r\n مىكشم ساغر به ساغر تا كه مست افتم ز پا * مستم و با ياد چشمت مى به مينا مىكنم\r\nگر زمانى گم شوم در گيرودار عاشقى * بر زبان نام تو آرم ، راه پيدا مىكنم\r\nمىزنم صد زخمه بر تار دل از دورى تو * من بدين بىمايگى كار نكيسا مىكنم\r\nكار صد مرهم كند آه درون خسته‌ام * من به اشك ديده زخم دل مداوا مىكنم\r\nنيستم قابل كه نامت هر زمان آرم به لب * باده بىحدّ گر خورم دل را چو دريا مىكنم\r\nگر بيايد سيل غم « جويا » و بنيادم كَنَد * كى به‌جز حمد و ثنايش كار ديگر مىكنم \r\n\r\nبادهء گران\r\n چنان ز بادهء وصل تو سرگران شده‌ام * كه فارغ از غم هستى اين جهان شده‌ام\r\nز بس به وادى عشق تو پر كشيدم من * جدا ز خود شده گم‌كرده‌آشيان شده‌ام\r\nغم فراق تو دارم به كنج تنهايى * به غير گوشهء يادت كجا عيان شده‌ام ؟\r\nچنان خميده ز بار غم تو قامت من * ز پا فتاده‌ام و حالت كمان شده‌ام\r\nغريب ماندم و تنها به كوى عشقت چون * تو آشنايى و دور از همه كسان شده‌ام\r\nندانم اختر بختم كجا بود پنهان * نظاره‌گر همه‌شب سوى آسمان شده‌ام\r\nجنونِ عشقِ تو پيرانه سرگرفته مرا * اگر وصال تو « جويا » شوم جوان شده‌ام \r\n\r\n","description":"","footnote":"","page_name":" 495 ","page_number":495},
  {"content":"\r\n\r\n\r\nجيحون ( 1307 )\r\nعلى اصغر غضنفرى ، فرزند غلامعلى ، در سال 1307 هجرى شمسى در شهر همدان قدم به جهان هستى گذاشت . خواندن و نوشتن را در مكاتب قديم فراگرفت و به علّت عدم شرايط مساعد قادر به ادامه تحصيل نگرديد ، ناگزير به شغل آزاد روى آورد .\r\nغضنفرى كه در شعر « جيحون » تخلّص مىكند ، از نوجوانى قريحه و استعداد شعر و شاعرى در وجودش پديدار گرديد . در آغاز به مطالعهء آثار اساتيد شعر متقدّم و متأخّر دلبستگى يافت و به‌تدريج به سرودن شعر پرداخت و با شركت در انجمن‌هاى ادبى و استفاده از شعرايى چون مجرّد ، توانست به شعرش رونق و شكوفايى بخشد .\r\nجيحون مىگويد : « در شعر از عنايات الهى و خاندان عصمت و طهارت عليهم السّلام همواره مدد جسته و مورد عنايات خاصه قرار گرفته‌ام . ازاين‌رو ، بدون تكلّف شعر مىسرايم . »\r\nجيحون مجموعه اشعارش به دو هزار بيت مىرسد و در انواع شعر طبع‌آزمايى كرده است ، امّا تاكنون توفيق نشر مجموعه اشعارش را نيافته است .\r\n\r\nدر مديح رسول اكرم صلى اللّه عليه و آله\r\n بلبل طبعم به وصف گل سخن آورده است * در كف انديشه‌ام چون دُرّ عدن آورده است\r\nبر سر گلزار عرفان ياسمن آورده است * چون صبا بر دوش خود مُشك از ختن آورده است \r\n\r\n","description":"","footnote":"","page_name":" 496 ","page_number":496},
  {"content":"\r\n\r\n در چنين نوبر بهارى كز سما گل ريخته * گلشن از زيبايى گل خودنمايى مىكند\r\nگل گرفته در كنارش دلربايى مىكند * بسته بر گردن بُت و دلبرستايى مىكند\r\nنى غلط گفتم ، كه او كار خدايى مىكند * بس‌كه چين و حلقه در زلفان سنبل ريخته\r\nهمچو سبزه در كنار يكدگر خوابيده گل * بر سر گلشن قباى دلبرى پوشيده گل\r\nاز دل باغ و چمن چون فيض حقّ روييده گل * زمزم‌آسا از زمينِ باصفا جوشيده گل\r\nيا چو خرمن از سر دامان بلبل ريخته * از گل و سبزه جهان گرديده مانند بهشت\r\nوز زمرد گشته از هر نو شكوفه طرف كشت * مىبرد هر غنچه‌اى دل از كف زيبا و زشت\r\nديدم آن مشكين‌قلم با عطر عنبر مىنوشت * آنچه بلبل از مقام گل ز غلغل ريخته\r\nفصل گل ساقى بيا مى در درون جام كن * جام را از مى لبالب چون دل ايّام كن\r\nبزم جمشيدى بيارا ، يادى از بهرام كن * ساغرى بشكن به كام و دل ز ما آرام كن\r\nلشكر عشرت ببين در شهر زابل ريخته * بر در ميخانه بايد شد دگر از عشق يار\r\nزان كه رستم رفت و نامى نايد از اسفنديار * سازگارى كى كند با مردم خود روزگار\r\nساقيا پيمانه پر كن جام زرّين پى بيار * كز گل روى محمّد صلى اللّه عليه و آله در جهان گل ريخته\r\nشام مولود است بيا ساقى مى وحدت بده * در كف وحدت‌پرستان بادهء كثرت بده\r\nحدّ مزن مستان چو زاهد ساغرى خلوت بده * مژده از ديدار احمد صلى اللّه عليه و آله بر دل امّت بده\r\nكز وجودش اين‌چنين فيض توكّل ريخته * از عرق‌ريز جمالش مى به ساغر ريز باز\r\nساقيا تا دل برآيد بر سر راز و نياز * در شب ميلاد اين بنده‌نواز چاره‌ساز\r\nبىوضوى مى نمىگردد قبول حقّ نماز * زان كه در ظرف مشيّت اين تحمّل ريخته\r\nاى خدا را هست ، هستى در ثبوت كائنات * اى وجودت آينه در چهرهء ذات و صفات \r\n\r\n","description":"","footnote":"","page_name":" 497 ","page_number":497},
  {"content":"\r\n\r\n اى به ملك ما خلق سرچشمه آب حيات * اى به تشخيص ثباتت عقل هر گوينده مات\r\nپايهء كاخ تو را عزّت تكامل ريخته * خاتميّت لايق شأن و مقامت ديده حقّ\r\nدر دل قرآن تويى شالودهء ربّ الفلق * از تو شد پيدايش مُلك و مكان و ما سبق\r\nبهر آن تا عارض روى تو تابد بر شفق * صبح صادق از كَفش صبر و تامل ريخته\r\nجز تو مخلوقى به خالق ايدهء كردار كيست ؟ * بر خداى عالم‌آرا دلبر و دلدار كيست ؟\r\nذات پاك ايزدى را جلوهء آثار كيست ؟ * فخر كرّمنا به ذات حضرت دادار كيست ؟\r\nزير پاى تو فلك چون پايهء پل ريخته * بر شناساى رُخت عقل بشر لنگ است لنگ\r\nعالم هستى به حقّ حقّ ، تو را تنگ است تنگ * مردم انكار رويت پاى بر سنگ است سنگ\r\nجوهر خلقت تو هستى عالمى رنگ است رنگ * زين جهت رفعت تو را پاى تفضّل ريخته\r\nدل ز جبريل امين برده نگاه خوش‌نگاهت * در رواق عرش اعلا عارض بهتر ز ماهت\r\nكيست آن‌كس را كه نايد چون دل ما در پناهت * اى فداى ديده انداز نگاه گاه‌گاهت\r\nكين همه سر غمزه از بهر تكامل ريخته * كى شود بر ما نظر اى مظهر بىچون كنى\r\nاز مى حبّ وصالت روى ما گلگون كنى * حبّ دنيا را ز قلب امّتت بيرون كنى\r\nپاك از گرد تعلّق خاطر « جيحون » كنى * كز براى تو به نظم خود توسّل ريخته \r\n\r\nدر مدح امام زمان ( عج )\r\n اى ز رنگ چهره‌ات پير طبيعت لاله‌چين * وى ز گلبرگ رُخت خندان جمال ماء و تين\r\nآهوى چشمان مستت را ختن آيين‌گزار * عنبرين زلفان مشكينت صبا را نافه‌چين\r\nپرده‌دار حسن رويت ، يوسف گل‌پيرهن * جلوه‌آراى جمالت ، ذات ربّ العالمين\r\nجان‌نثار مقدمت ، موساى عمران در مقام * بندهء خدمتگزارت ، عيسىِ گردون‌نشين\r\nشهپر اقبال آدم زير پايت فرش خاك * تاج كرّمنا سرت را افتخار اوّلين \r\n\r\n","description":"","footnote":"","page_name":" 498 ","page_number":498},
  {"content":"\r\n\r\n پايه‌بردار قيامت ، جملهء كرّوبيان * پاسدار كاخ قربت ، حضرت روح الامين\r\nرشتهء ابريشم تار كمندت ناف چرخ * صيدبند طرّه‌ات تابيدهء حبل المتين\r\nلاله‌آويز سرايت ، اختر شبگرد قرب * شمع بزم محفلت ، خورشيد افلاك زمين\r\nناوك مژگان تيزت ، سينه‌انداز فلك * چلّه بند ابروانت ، نقشهء عرش برين\r\nحسن رويت جلوه‌آراى رخ رضوانيان * آبريز غبغبت سردانهء درّ ثمين\r\nوصف شأنت را خذا مدّاح مىباشد كه گفت * با محمّد آنچه لايق بُد به قرآن مبين\r\nنظم « جيحون » العجل گويد تو را گيرم كه نيست * قابل توصيف شأنت با زبان آتشين \r\n\r\nصفاى ميخانه\r\n تا لب جرعه‌كشى بر لب مينا نكشم * دل دولت‌طلبى از كف دنيا نكشم\r\nجام مى تا نزنم بىغم دلخواهى دوست * خرقهء عُجب و ريا دوش تولّا نكشم\r\nدلق آلودهء دل را به كجا خواهم شست * گر پى جرعه‌كشى بر لب دريا نكشم\r\nسجده بر خاك در پير مغان نيست قبول * زير سجّاده اگر مى به مصلّا نكشم\r\nحجر الاسود ما را در ميخانه نشان * تا دل خاك‌نشين را به ثريّا نكشم\r\nتوبه از باده‌كشى نيست مراد دل عشق * چشم امّيد من از جانب صهبا نكشم\r\nتا جهان هست فلك مست شراب از خُم ماست * چرخ مىپاشد اگر من نخ مينا نكشم\r\nبوى جنّت وزد اى ساقى گل‌چهره گشاى * در آن ميكده تا دل به كليسا نكشم\r\nتا رُخ دوست به سر كاسهء مى جلوه كند * به شفاى دل خود ناز مسيحا نكشم\r\nحدّ تقصير مزن زاهدم از خوردن مى * تا بود ميكده بر پا من از او پا نكشم\r\nفصل مى تا كف ساقى به عيان گردد جام * پاى توفيق ، من از جانب صحرا نكشم\r\nدانه تا از قلم نطق تو « جيحون » جاريست * من به دامان طلب لؤلؤ لالا نكشم \r\n\r\nمى دوساله\r\n بيا ز چشم خمارت مرا حواله بده * نظر به حال خرابم كن و پياله بده \r\n\r\n","description":"","footnote":"","page_name":" 499 ","page_number":499},
  {"content":"\r\n\r\n شكسته شيشه صبرم به سنگ مى ساقى * روم به ميكده از خُم مى حواله بده\r\nهميشه نيست بهار مى و خُم اندر جوش * كنون كه هست تو را مى به رنگ لاله بده\r\nز شوق جام تو گُل خنده مىزند در باغ * بگير ساغر و بر عارضم تو ژاله بده\r\nشراب كهنه شفابخش دل بود ، برخيز ! * ز دست ساقى كوثر ، مى دوساله بده\r\nحرام نيست به فتواى پير ما مى ناب * جواب زاهد خودبين بر اين رساله بده\r\nطلوع جام تو عرش خدا كند روشن * چو ماه شب به رُخ مىكشان تو هاله بده\r\nدرون دفتر ميخانه ثبت نامم كن * سپس به دست من آن حكم سرمقاله بده\r\nچو نى شكسته دلم دست مطرب اى ساقى * به جرعهء دگرم شور بانگ ناله بده\r\nخريده‌اى اگر از من وجود هستى را * به نيم‌جرعه بيا پس نشان قباله بده\r\nغلام درگه ميخانه بوده اجدادم * نشان بنده‌نوازى بر اين سلاله بده\r\nبراى ساختن اركان نظم ، اين « جيحون » * ز نام خواجهء قنبر مرا نواله بده \r\n\r\n","description":"","footnote":"","page_name":" 500 ","page_number":500},
  {"content":"\r\n\r\n\r\nجيرودى ( 1328 )\r\nكاظم جيرودى فرزند محمد ابراهيم در سال 1328 هجرى شمسى خورشيدى در شميران ( تهران ) چشم به جهان گشود ، تحصيلات خود را تا مقطع دورهء متوسطه بپايان رسانيد و به اخذ مدرك ديپلم توفيق يافت ازآن‌پس چندى در يكى از سازمانهاى دولتى به كار پرداخت و پس از پيروزى انقلاب در قسمت روابط عمومى اتوبوس‌رانى شركت واحد تهران انجام‌وظيفه كرد و هم‌اكنون مدير مسئول انتشارات « فراديد » مىباشد .\r\nجيرودى از سال 1364 با مطبوعات همكارى خود را آغاز كرد و آثار نظم و نثرش در روزنامه‌هاى ابرار ، بشير ، البرز و مجله شاهد و مجله پيك واحد به چاپ مىرسانيد و يك‌چند نيز با راديو همكارى داشت .\r\nجيرودى نويسندهء توانا و شاعر خوش‌قريحه و توانا ضمن فعاليت‌هاى مطبوعاتى در برخى از انجمن‌هاى ادبى تهران شركت مىكند و خود نيز مسئول انجمن شعر و ادب مىباشد .\r\nجيرودى تاكنون موفق شده پنج مجموعه شعر خود را طبع و منتشر كند و آثار نظم و نثرش بشرح زير است : گنج‌بران ، داغ عشق ، نامه‌اى از بستر مرگ ، در سايهء غزل ، رابطه پنهان ، مجموعه داستان ، روزهاى شادمانى ، مجموعهء داستان ، رنگين كمان دلبستگى ، مجموعه شعر آئينى ( عاشورائى و مذهبى ) ، چگونه شعر بگوئيم ، لحظه‌هاى تب‌آلود كربلا ، آموزش شعر ، خاطرات جبهه ، مجموعه شعر ده شاعر ،\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nمجموعه داستان ، شب وصال و . . . .\r\n\r\nحديث حُسن\r\n حديث حُسن تو را من دوباره خواهم گفت * اگر نشد به زبان با اشاره خواهم گفت\r\nچگونه شرح دهم درد بىتو بودن را ؟ * غم فراغ تو ، شب با ستاره خواهم گفت\r\nبلال مىشوم و با زبان الكن خويش * اذان عشق تو را در مناره خواهم گفت\r\nدوان دوان به سر كوچه‌ها نشان تو را * به عابران پياده ، سواره خواهم گفت\r\nتو رهبر دل من پيش عاشقان بدرى * از آن مرامم شگفتت هماره خواهم گفت\r\nهنوز داغ تو را دل نمىكند باور * غزل به پيش حضورت دوباره خواهم گفت \r\n\r\nگل عشق\r\n صاف و ساده‌ام مثل رنگ و روى آيينه * يك سبد گل عشقم روبروى آيينه\r\nمن نشسته‌ام شايد واشود ز روى شوق * غنچه‌اى كه مىباشد آرزوى آيينه\r\nآرزوى آيينه يك بغل گل شادى است * مىبرد غم دل را گفتگوى آيينه\r\nمثل چشمه مىماند ، عشق در نگاه من * جرعه جرعه مىجوشد از سبوى آيينه\r\nمهربان‌تر از گل‌هاست همدم صبور من * خسته كى شود جان از جستجوى آيينه ؟\r\nباورت نمىآيد ؟ من همان گل عشقم * صاف و ساده‌ام مثل رنگ و روى آيينه \r\n\r\nآرام چشم\r\n چه مىشود كه تو خورشيد راه من باشى ؟ * شبى به غربت شبگير ماه من باشى\r\nچه مىشود كه تو در چشم من بيارامى * خيال و خاطره‌هاى نگاه من باشى ؟\r\nچه مىشود كه تو در پيشگاه حضرت دوست * دمى ز روى محبت گواه من باشى ؟\r\nچه مىشود كه تو در روزگار تنهايى * ستاره‌اى به شب روسياه من باشى ؟\r\nمنم كه ظلمت شب را نمىكنم باور * به شرط آنكه تو خورشيد راه من باشى \r\n\r\n","description":"","footnote":"","page_name":" 502 ","page_number":502},
  {"content":"\r\n\r\n\r\nبهانه‌گير\r\n به من كه مىرسى چرا ، بهانه‌گير مىشوى ؟ * و با همين بهانه‌ها ز هرچه سير مىشوى\r\nگل حيات مىدمد ز باغسار چهره‌ات * درست مثل لحظه‌اى كه سربه‌زير مىشوى !\r\nگل قشنگ و خوب من ، بهار بىغروب من * لبى به خنده باز كن كه بىنظير مىشوى\r\nسرى به من نمىزنى ، چرا تو اى حبيب من * بيا به پيش دمى كه ناگزير مىشوى\r\nاگرچه روگرفته‌اى ولى به باغ ديده‌ات * ز نو جوانه مىزنى دوباره پير مىشوى\r\nرهائىات ز دام دل تصور جوانى است * شبى به جرم عاشقى تو هم اسير مىشوى\r\nبيا به پيش من بيا ، سخن ز دوستى بگو * به من كه مىرسى چرا بهانه‌گير مىشوى \r\n\r\nماهى\r\n ماهى كه مُرد ، تُنگ بلور دلم شكست * دنياى شيشه‌اىِ غرور دلم شكست\r\nماهى پريد و چشمه‌ى جانم به خون نشست * در بُهت ديده ، جام حضور دلم شكست\r\nآوارى از تهاجم اندوه ماند و من * گويى ستون سنگ صبور دلم شكست\r\nبيرون زدم ز خانه كه پيدا كنم تورا * اما پل مسير عبور دلم شكست\r\nگفتم بخوان ! بخوان كه بدانى چه مىكشم * اين قصه را ، كه خدا مرور دلم شكست\r\nاين شوربختىام ز كجا بود ، ازچه‌رو * آئينه‌ى زلال سرور دلم شكست ؟\r\nماهى نشان باور من بود دوستان * وقتى كه مُرد تنگ بلور دلم شكست \r\n\r\nباران\r\n جانم هواى شرجى باران گرفته است * دل از صداى نم‌نم آن جان گرفته است\r\nعطر بهار مىوزد از سمت كوچه‌ها * در اين خزان كه روح خيابان گرفته است\r\nباران ! ببين ، چگونه در اين قحط سال عشق * رگ‌هاى چشمه‌سار بيابان گرفته است ؟\r\nنم‌نم ببار ! جان مرا تازه مىكنى * دل از صفاى روح تو ايمان گرفته است\r\nاى عشق ، اى طراوت دل‌هاى بىقرار * در وسعت تو حادثه پايان گرفته است \r\n\r\n","description":"","footnote":"","page_name":" 503 ","page_number":503},
  {"content":"\r\n\r\n لب هى خشك و قلب ترك‌خوردهء زمين * از چشمه‌سار مهر تو درمان گرفته است\r\nاى ابر باسخاوت چشمان آسمان * اشكى بريز ، چون دل ياران گرفته است\r\nاين اشك شور و شوق كه از جان من چكيد * ناباورانه وصل تو آسان گرفته است \r\n\r\nسكوت\r\n بايد سكوت كرد و اگر گفتگو نكرد * يك حرف هم ز راز دل خويش رو نكرد\r\nبا هاىهو مگر به كجا مىتوان رسيد ؟ * قربان آن‌كسىكه اگر هاىهو نكرد\r\nاين هرچيان زمينه برانداز عزّتند * خرّم كسى كه پيشه‌شان آرزو نكرد\r\nرفت آبروى اهل سخن زين مرامشان * فكرى كسى به رفتن اين آبرو نكرد\r\nوقت نماز عشق و ارادت به سر رسيد * اما يكى ز اهل جماعت وضو نكرد\r\nآلوده‌ى گناه چو شد لوح پاك دل * آن را چرا كسى ز گنه شستشو نكرد ؟\r\nمن در تعجبم كه خداوند ازچه‌رو * بنياد كاخ بىعملان زير و رو نكرد ؟ \r\n\r\nبركهء خون\r\n آنان كه در حريم ولا پا گذاشتند * دل را كنار بركهء خون جا گذاشتند\r\nدر سينه نقش عشق و محبت رقم زدند * و آن را براى ما به تماشا گذاشتند\r\nآنان رها ز پيچ‌وخم آرزو شدند * ما را به غربت دل خود واگذاشتند\r\nآنان كه رفته‌اند به معراج عاشقى * پا از ثرى به بام ثريا گذاشتند\r\nدل نيّت وصال تو را داشت روز و شب * يغماگران ديده‌اش آيا گذاشتند ؟\r\nاو را ميان وسوسه‌هاى حقير خويش * نامردمان شهر چه تنها گذاشتند !\r\nشوريدگان عشق به همرنگى جنون * چون باد سر به سينهء صحرا گذاشتند\r\nبا عشق سرنوشت زمين را رقم زدند * با خون به پاى عهد خود امضا گذاشتند\r\nاى دل بيا و راه حسين انتخاب كن * آنان را براى مردم بينا گذاشتند \r\n\r\n","description":"","footnote":"","page_name":" 504 ","page_number":504},
  {"content":"\r\n\r\n\r\nصحراى حيرت\r\n چشمهء عشق خدا جارى است در خون شما * جلوهء آئينه و آب است مديون شما\r\nاى سبك‌بالان عاشق در وراى آسمان * عالمى مبهوت از پرواز گلگون شما\r\nلاله‌آسا خيمه در صحراى حيرت بسته‌ايد * گم‌شده دل روز و شب در متن هامون شما\r\nاى كه از جان عزيز خويشتن بگذشته‌ايد * عشق و ايمان و شهادت نيز مرهون شما\r\nاى شهيدان ره حق و حقيقت بىگمان * رهروان راه جانانند مجنون شما\r\nما نه تنها سربلند هستيم از پيكارتان * تا ابد ايران و ايرانى است ممنون شما \r\n\r\nآيينه‌ى عشق\r\n دل كه دل نيست ، خروشنده چو موج درياست * سينه ، آئينه‌ى اسرار غروب صحراست\r\nسر سودايى من ، غرق جنون خويش است * دل محنت‌زده‌ام ، مثل هميشه تنهاست\r\nبشكست از غم تنهايى من قامت دل * دل بشكسته دلان جايگه نور خداست\r\nديده‌ام بس‌كه گهر ريخت به دامن شب و روز * پاى تا سر همه‌ى ديده‌ى من خون‌پالاست\r\nدلخوشم ز آنكه در اين وادى تفتيده‌ى دل * جوهر جان من از مهر عزيز زهرا ( س ) است\r\nعاشقم ، عاشق دلباخته‌ى روى حسين عليه السّلام * عاشق ار جان بدهد در ره معشوق سزاست\r\nخاك كويش شده تا سرمه‌ى چشمان ترم * ديده دانست كه خاك قدم دوست شفاست \r\n\r\n","description":"","footnote":"","page_name":" 505 ","page_number":505},
  {"content":"\r\n\r\n آنگاه گامى به ره دوست زند جيروديست * دلش آئينه‌ى عشق است و پر از مهر و صفاست \r\n\r\nاستخاره\r\n نيّتى و الحمدى ، استخاره مىگيرد * « نه » جواب مىآيد ، او دوباره مىگيرد\r\nبازهم همان نيّت ، بازهم همان پاسخ * استخاره را اين‌بار ، با اشاره مىگيرد\r\nنه ، جواب ديرينه است در مسير پرسيدن * در به روى بسته است ، راه چاره مىگيرد\r\nكوه مىشود اين « نه » ، مثل غول بدهيبت * ديگر از كنارش هم ، دل كناره مىگيرد\r\nشب كه مىشود تنها ، مىرود به كنجى دنج * و نشان بختش را از ستاره مىگيرد\r\nچشمكى به‌سويش زد ، با تبسمى شيرين * شاد مىشود چشمش ، جشنواره مىگيرد\r\nنه و آرى هركس در مسير تقدير است * يك نفر زمانى نه ، گاه آره مىگيرد\r\nبا وجود اين باور در سرشت او جارى است * مىنشيند و با عشق استخاره مىگيرد \r\n\r\n","description":"","footnote":"","page_name":" 506 ","page_number":506},
  {"content":"\r\n\r\n\r\n[ ح 
  ]\r\n\r\nحاتمى ( 1313 )\r\nحسن حاتمى ، شاعر و پژوهشگر گرانقدر ، در سال 1313 هجرى شمسى در شهرستان كازرون فارس از مادر زاد ، تحصيلات ابتدايى و دورهء متوسّطه را در زادگاهش به پايان رسانيد ، ازآن‌پس به استخدام وزارت فرهنگ ( آموزش و پرورش ) درآمد و به تدريس در مدارس شهر خود اشتغال ورزيد و ضمن خدمات آموزشى در رشتهء زبان و ادبيّات فارسى به تحصيل ادامه داد و به دريافت مدرك ليسانس توفيق يافت .\r\nحاتمى سال‌هاست كه در كار مطالعه و تحقيق و نوشتن است و در زمينه‌هاى مختلف زبان و ادب و فرهنگ فارسى ، به‌خصوص در زمينهء گويش مردم كازرون ، به تتبّع و پژوهش پرداخته و آثار ارزشمندى از خود به‌جا گذاشته است و خود نيز گويد :\r\n« سال‌ها دبير دبيرستان بودم ، حالا هم مىگردم و مىنويسم و تحقيق مىكنم . »\r\nحاتمى در شمار شاعران توانا و خوش‌قريحه و نامور مىباشد و بااين‌كه در سرودن شعر كلاسيك مهارت دارد ، امّا بيشتر به سرودن شعر نو ابراز علاقه مىكند و آثارش در پاره‌اى از مجلّه‌ها و نشريه‌ها به چاپ مىرسد .\r\nحاتمى آثار و تأليفاتى دارد كه برخى از آنها به زيور طبع آراسته گرديده كه از آن جمله است : بازيهاى محلّى كازرون ؛ سرود مردى كه به خليج پيوست ( مجموعه شعر ) ؛ دستور زبان فارسى . و آنچه آمادهء چاپ مىباشد : نامه‌هاى آل احمد ؛ نگاه سوم ( كارى در سينما ) ؛ نقد شعر ؛ كازرون از نظر زبان ( شامل سه بخش : فرهنگ مردم ، گويش ،\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nساختار دستورى گويش كازرون ) .\r\nاينك چند نمونه از شعر كلاسيك و نو او :\r\n\r\nنصيب تلخ\r\n لب تهى از خنده ، دل پردرد * تا ندانند از چه مىسوزم\r\nدر فروبستم ، دريغا غم * شد چراغ مجلس‌افروزم \r\n*\r\n پاره پاره رشته‌هاى اشك * سينه‌ريز لحظه‌هايم گشت\r\nعقده‌ها در سينه‌ام جوشيد * دردم امّا بر زبان نگذشت \r\n*\r\n دشت غم را آهويى مانم * زخمدار و لنگ و بىهمپا\r\nبىاميد و خسته و تنها * مىروم در خلوت صحرا \r\n*\r\n كاشكى با كس نبودى بخت * گر نصيب اين است و بخت اين است\r\nتلخ ، تلخ آن‌سان كه پندارى * شوكران باغ نفرين است \r\n*\r\n عاقبت ترسم كه بشكافد * سينهء پردردم از اندوه\r\nخود چه پندارى مرا اى غم * شوربختى ، سوته‌دل ، يا كوه ؟ \r\n* \r\nترانه‌هاى محلّى\r\n بشى گندم ، بشم مو خوشه‌چينت * بشى آهو ، بشينم در كمينت\r\nبشى كفتر ، لب بونم نشينى * بشم قربون بال نازنينت \r\n* * *\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n به صحرا وخت شخمه مىزنم خيش * پسين آيه ببينم يار در بيش\r\nبسازم كومه‌اى سى يار جونى * ز پوست و استخوان سينهء خويش \r\n* * *\r\n سر تُل واپسينى خفته بيدم * لى هِل‌مزه وِل مىمكيدم\r\nبُخُورِ سينهء پر وايه‌ام را * به چشم كهكشان‌ها مىكشيدم \r\n* * *\r\n تو چوپان بچه‌اى ، مو بچه مىشم * تو دنبال گله ، مو پيش و پيشم\r\nتو نى مىزن به قربون نىات شم * مو هم بع‌بع كنم با ناى ريشم \r\n* * *\r\n غمت نازم كه با مو باوفايه * همه شو تا سحر نزد مو آيه\r\nتو از غم راه و رسم يارى آموز * كه راه و رسم گل‌رويون جفايه \r\n* * *\r\n لب بون اومدى ، مهتاب ديدم * پرى گشتم تو را در خواب ديدم\r\nتك‌وتنها لب رودخونه رفتم * تو را چون ماهى اندر آب ديدم \r\n* * *\r\n و لم شيرين و شيرينىفروشه * منم فرهاد و جونم در غروشه\r\nبيو جونم بوسون و شكرم ده * كه تا مردم بگن ارزون‌فروشه \r\n* * *\r\n چشمه مىجوشد و ماهى به شناست * بيشه سرداده به هم در نجواست\r\nسر هر شاخ گلى بلبلكيست * ليك ، شاعر لب جويى تنهاست \r\n* * *\r\n گلبرگ گل روى تو چيدن دارد * مى از لب لعل تو چشيدن دارد\r\nچون ساقه نورسيدهء نيشكرى * سرتاپايت چه خوش مكيدن دارد \r\n\r\n","description":"","footnote":"","page_name":" 509 ","page_number":509},
  {"content":"\r\n\r\n\r\nكور\r\nمانده بر شاخى تهى از برگ\r\nمرغك آواره‌اى ،\r\nتنها\r\nليك بر لب جوش شعرش نيست\r\nسينه‌اش چون سينهء دريا\r\n* آسمانش كور و بىاختر\r\nبىخدا\r\nدر ظلمتى جاويد\r\nمانده بر شاخى تهى از برگ\r\nتا چكاند دختر خورشيد\r\nقطرهء نورى به چشمانش\r\n* آه ، اگر خورشيد بىهمتا\r\nچلچراغ روشنايى را\r\nبرنياويزد به مژگانش\r\n\r\nدريچه‌اى به‌سوى شهر خوشبختى\r\nنردبانى\r\nبه دور از من\r\nدر تصوّرى بويناك\r\nپاى مىفشرد\r\nدر پس ديوار بلند\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nدخترى آه مىكشد\r\n* تا وراى اين عبوس سر كشيده\r\nطولى است\r\nبه بلندى مرگ\r\nبه سماجت شب\r\n* در پس ديوار بلند\r\nباغى گُر گرفته است\r\nدخترى تمام حوصله‌اش را\r\nبه باد مىدهد\r\nو من\r\nالتهاب دستانم را\r\nبا ناخن خالىترين لحظه‌ها\r\nتسكين مىدهم\r\n* ظلمت سر بين را\r\nسلامى دوباره بايد داد\r\nو به خاره بايد انديشيد\r\nو حلقه‌اى را از زنجير\r\nتجربه بايد كرد\r\n* سر آن دارم\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nكه خواب هزاران نقب را برآشوبم\r\nتا از تو\r\nدريچه‌اى\r\nبه‌سوى شهر خوشبختى\r\nبسازم\r\n\r\nزندان\r\nديوار خانه‌ات\r\nبا من\r\nستمى كرده است\r\nديوار خانه‌ات\r\nبا من\r\nو با كوچه\r\nكه آه مىكشد\r\n* اى حجم سنگى حايل\r\nمرا به باغ گُرگرفتهء اندامش\r\nراهى ده\r\n* ديوار خانه‌ات\r\nامّا\r\nتا بام آسمان است\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\nپرنده خواهد ماند\r\nبراى سرودن\r\nبرگى\r\nكافيست\r\nو يك پر\r\nبراى\r\nپرواز\r\nاگر تورّم ديوار باغ\r\nبه وسعت همهء قارّه‌ها\r\nكشيده شود\r\nپرنده خواهد ماند\r\n\r\nگرگ شب\r\nشب\r\nزخمدار و لنگ است\r\nاين گرگ تيرخورده\r\nميش سپيده را\r\nبدريده است\r\nبنگر\r\nچگونه چنگ به خون دارد !\r\n\r\nاندوه\r\nپاييز با رِداى زرد بلندش - اندوه -\r\nآمد كنار پنجره‌ام خواند\r\n\r\n","description":"","footnote":"","page_name":" 513 ","page_number":513},
  {"content":"\r\n\r\n* او را به گريه‌اى دعوت كردم\r\n* با هق‌هقى به تلخىِ تبعيد\r\nتسليم باغ و صحرا را گفت\r\n* با كوله‌بارش از چيله « 1 » پر\r\nرؤياى سرخ و داغ اجاقم را تعبير كرد\r\n* اينك\r\nبا برگ‌هاى سوخته\r\nگسيخته\r\nريخته\r\nدر آستانهء بوران\r\nبىپوستين بايد رفتن\r\nآرى !\r\n\r\n\r\n","description":"","footnote":"\r\n( 1 ) - چيله : خرده‌هاى هيزم و شاخه‌هاى شكسته گياهان .\r\n","page_name":" 514 ","page_number":514},
  {"content":"\r\n\r\n\r\nحاصل ( 1320 )\r\nحسين سبزوارى در فروردين ماه سال 1320 شمسى در مريانج ، واقع در شش‌كيلومترى همدان ، چشم به جهان گشود . تحصيلات ابتدايى را در دبستان عسجدى زادگاهش به انجام رسانيد و يك سال هم به دبيرستان رفت ، امّا به علّت مشكلات زندگى نتوانست به تحصيل ادامه دهد و ناگزير به شغل آزاد روى آورد .\r\nسبزوارى از آغاز جوانى قريحهء شعر و شاعرى داشت و با تشويق و راهنمايىِ زاده رحمانى ، شاعر و خطّاط همدانى ، به مجامع و محافل ادبى راه يافت و از محضر ارباب شعر و ادب كسب فيض كرد و در حال حاضر با شركت در انجمن ادبى بو على سينا از راهنمايى و ارشاد شاعران توانا و نامورى چون مجرّد و روح القدس و صمديّه و مفرّح بهره‌مند مىگردد .\r\nسبزوارى كه در شعر « حاصل » تخلّص مىكند ، از شعراى معاصر همدان است و از انواع شعر فقط به غزل‌سرايى رغبت بيشترى نشان مىدهد و غزل را نيكو مىسرايد و در غزل از سبك هندى ( اصفهانى ) پيروى مىكند . نمونه‌هاى زير از نظم اوست :\r\n\r\nشبنم مژگان\r\n راحت انديشهء ما را چه برهم مىزند * فاش مىگويم هجوم لشكر غم مىزند\r\nهركسى با يار هم‌پيمان و هم‌پيمانه شد * اشك با مژگان ما پيمانه نم‌نم مىزند \r\n\r\n","description":"","footnote":"","page_name":" 515 ","page_number":515},
  {"content":"\r\n\r\n دوستى با دل ندارد مرد دنيادار ، چون * در جهان دايم دم از دينار و درهم مىزند\r\nگر نمىبارد سحاب ديدگانم نيمه‌شب * موى مژگانم چرا بر صبح شبنم مىزند\r\nبسمل تيغ نگاهت دير مىافتد ز پا * بس‌كه مژگانت رگ جان را منظّم مىزند\r\nاز پس تاوان سنگينش نمىآيد برون * آنكه سنگ جور بر آيينهء جم مىزند\r\nشكر للّه من نخواهم ماند پابند خرد * راه عقلم را سر زلف تو كم‌كم مىزند\r\nبا تولّا « حاصل » از شرّ هوس‌ها دم‌به‌دم * دست بر دامان مولا ، شاه اعظم مىزند \r\n\r\nحقّ عشق\r\n گر جان به راه دوست فدا مىكنيم ما * غم نيست حقّ عشق ادا مىكنيم ما\r\nدل را به جبهه جبههء مژگان فتنه‌خيز * آماج تيغ و تير بلا مىكنيم ما\r\nسر ، خَم به لطف فخرفروشان نمىكنيم * تا افتخار فقر و فنا مىكنيم ما\r\nبر دست خويشتن قلم از نى گرفته‌ايم * يعنى به صفحه شور و نوا مىكنيم ما\r\nتا قوس ابروان نگار است قبله‌گاه * در قبله‌گاه يار دعا مىكنيم ما\r\nدامن به دست باده‌فروشان همىدهيم * مستى ز جام بادهء « لا » مىكنيم ما\r\nزاهد به كعبه مىرود امّا به كنج دل * سعى ميان مروه ، صفا مىكنيم ما\r\nسيل حوادث ار بزند راه انجمن * اوّل گليم دوست رها مىكنيم ما\r\n« حاصل » صفت كه ترك وفا را نكرده‌ايم * تا پاى جان هميشه وفا مىكنيم ما \r\n\r\nنخل بىثمر\r\n اى يار پريچهره ! به حسن تو قمر نيست * همتاى رخ خوب تو در نوع بشر نيست\r\nآن دل كه ندارد غم هجران تو ، دل نيست * آن سر كه ندارد سرِ سوداى تو ، سر نيست\r\nدر بارگه حُسن تواش راه نباشد * آن مرده‌دلى را كه در او ذوق هنر نيست\r\nآن‌كس كه هواخواه تو شد تا به قيامت * اجرش به‌جز افغان دل و ديدهء تر نيست\r\nبر قافلهء دلشدگان گو كه چه آمد ؟ * كز بانگ جرس قافله‌سالار خبر نيست \r\n\r\n","description":"","footnote":"","page_name":" 516 ","page_number":516},
  {"content":"\r\n\r\n از دايرهء قسمت اين عمر ، صد افسوس ! * جز دردسرش ، قسمت ما چيز دگر نيست\r\nصد قافله دل گمشده در وادى حيرت * جز گرد از اين گمشدگان هيچ اثر نيست\r\nايّوب زمان گشته از اين حوصله بيرون * كاولاد چرا در پى فرمان پدر نيست\r\nبر قامت هر نخل كه او بىثمر افتاد * زخم تبر آيد چو در او بار و ثمر نيست\r\nبس كن تو دگر « حاصل » و بگذار سخن را * تكرار سخن‌هاى اديبان كه هنر نيست \r\n\r\nطوطى خام‌طبع\r\n تو آن بحر حُسنى كه حايل ندارد * غريق تو راهى به ساحل ندارد\r\nمن آن زورق باژگونم در اين بحر * كه ناجىِ بىباك و پردل ندارد\r\nهرآن‌كس كه در دام زلف تو افتاد * رهايى از اين بند مشكل ندارد\r\nتو دانشگه حُسن و شور و جنونى * كه دانش‌پژوهان عاقل ندارد\r\nمن آن طوطى خام‌طبعم به‌جز دل * كه آيينه‌اى در مقابل ندارد\r\nتويى باب بگشودهء لطف و رحمت * رهى غير باب تو سائل ندارد\r\nتو آن جنگل انبُهِ بانشاطى * من آن تك‌درختم كه « حاصل » ندارد \r\n\r\nيگانگى غم\r\n عمرى گذشت و بند هوس‌هاى ما هنوز * نگشوده قفل سلسله از دست و پا هنوز\r\nخرسندم از يگانگى غم ، كه لااقل * ما را نكرده در سر پيرى رها هنوز\r\nدارم عجب به شانهء صدر و به موى يار * دارد به يك‌زبانى خود ادّعا هنوز\r\nكشتى كه بود در طلب آب زندگى * بر عرش رفته العطشِ ناخدا هنوز\r\nعمريست عهد ما در ميخانه بسته‌اند * آيد ز كوى ميكده بوى وفا هنوز\r\nآن دل‌شكن كه وعده به لبخند داد و رفت * ننموده عهد وعدهء خود را ادا هنوز\r\nآن فتنه با دو لشكر مژگان كينه‌توز * دارد خيال بردن دل در كجا هنوز ؟\r\nتمكين نكرده ، اين همه نعمت به مستمند * تا بينوا نشسته سر بوريا هنوز \r\n\r\n","description":"","footnote":"","page_name":" 517 ","page_number":517},
  {"content":"\r\n\r\n « حاصل » به دفع فتنه‌گذاران روزگار * بر آسمان گرفته دو دست دعا هنوز \r\n\r\nدرد سخن\r\n چرا به منطق انديشه يك موافق نيست ؟ * به بزم مجمع دل‌ها دو يار صادق نيست\r\nمكن طلب ز كوير نمك ، صفاى چمن * به شوره‌زار دل ما گُل شقايق نيست\r\nفسرده طلعت عذرا مگر به كشور عشق * كه سينه‌چاك محبّت كسى چو وامق نيست\r\nسفينهء كرم ناخدا نشسته به گِل * غريق را مددى از شكسته قايق نيست\r\nفرازدار حقيقت تهى ز منصور است * لبى كه زمزمه بنمايد از حقايق نيست\r\nز خانقاه و ز مسجد دگر گريزانم * كه شيخ خفته و پير مراد ناطق نيست\r\nمگر به دشت جنون خاك گشته گوهر عشق * كه جز فسانه ز ليلا و قيس عاشق نيست\r\nبه زير لب تو مخوان ورد ، زاهدا ، كه دگر * فسون و ورد به نور فرشته فايق نيست\r\nببر تو درد سخن را برِ طبيب سخن * چرا كه طبع تو « حاصل » حكيم حاذق نيست \r\n\r\nخون خدا\r\n اى كه هم خون خدا ، هم پسر خون خدايى * تو حسين بن علىّ ، پادشه هر دو سرايى\r\nنكته‌اى گويم و با روى خجالت‌زده پرسم * اى شه كون و مكان ، تشنه لب آب چرايى ؟\r\nعرفات از تو مسلّم شد و جنّت به تو مديون * تو گل سرخ رسولى و حديثى ز كسايى\r\nپيكر پاك تو قربان به رهِ عهد خدا شد * نازم اى خسرو خوبان ، به چنين عهد و وفايى\r\nاى غبار حرمت روشنى ديدهء خورشيد * تربت پاك رهت گشته به هر درد دوايى\r\nتو صفابخش منايى و تبرّك‌گه مشعر * گهر پاك بتول و شجر آل عبايى\r\nخون هفتاد و دو قربانىات اى شاه شهيدان * داد بر آينهء عشق خدا نور و جلايى\r\nشرم بادش كه جدا ساخت ز سرپنجهء توحيد * بهر انگشترى انگشت خس بىسروپايى\r\nطفل شش‌ماهه كجا و لب عطشان و دم تير * گر فلك خفته ، ايا دست طبيعت تو كجايى ؟\r\nغم عشقت به دل « حاصل » غم ديده زد آتش * بود آيا كه غمش از دل پُردرد زدايى ؟ \r\n\r\n","description":"","footnote":"","page_name":" 518 ","page_number":518},
  {"content":"\r\n\r\n\r\nحاكمى ( 1315 )\r\nدكتر اسماعيل حاكمى در سال 1315 هجرى شمسى در آبادان قدم به عالم حيات گذاشت . تحصيلات ابتدايى و متوسّطه را در آبادان و شيراز به انجام رسانيد ، ازآن‌پس براى ادامهء تحصيل راهى تهران شد و در دانشگاه تهران در رشتهء زبان و ادبيات فارسى به تحصيل پرداخت و به دريافت ليسانس توفيق يافت و دورهء دكترى همين رشته را پى گرفت و در سال 1344 فارغ التّحصيل گرديد و اكنون به‌عنوان استاد ممتاز دانشگاه تهران به تدريس اشتغال دارد .\r\nحاكمى آثار و مقالاتش در روزنامه‌ها و مجلّه‌هاى : سخن ، وحيد ، راهنماى كتاب ، دانشكدهء ادبيّات و حافظ و چند نشريهء ديگر به چاپ رسيده و مىرسد و درضمن توفيق تأليف آثار زير را كسب كرده است : سماع در تصوّف ؛ تصحيح بهارستان جامى ؛ تصحيح فرج بعد از شدت ( در سه مجلّد ) ؛ متون تاريخى ؛ شكوه ( مجموعه شعر ) ؛ ادبيّات معاصر ؛ دستور زبان فارسى ؛ گزيدهء متون مصنوع و مزيّن و . . .\r\nحاكمى سه دورهء دوساله عضويّت در هيئت مميّزه دانشگاه تهران و چند دوره مدير گروه زبان و ادبيّات فارسى دانشگاه تهران و دو سال معاون پژوهشى دانشگاه علّامه طباطبايى و چهار سال سرپرست كتابخانهء مركزى دانشگاه تهران بوده است و يكى از شخصيّت‌هاى علمى ممتاز كشور بشمار مىرود .\r\nحاكمى براى مطالعات علمى و سير و سياحت به كشورهاى مختلف مانند : سوريه ،\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nلبنان ، افغانستان ، پاكستان ، هندوستان ، تركيه ، عراق ، عربستان ، امارات متّحدهء عربى ، دانمارك ، آلمان ، سوئد ، اتريش ، ايتاليا ، يونان ، روسيه ، قزاقستان ، تركمنستان و جمهورى آذربايجان سفر كرده و از اين مسافرت‌ها توشه‌هاى كافى برگرفته است .\r\nحاكمى در سرودن انواع شعر توانايى و مهارت دارد و نمونه‌هاى زير از اشعار اوست :\r\n\r\nمكتب عشق\r\n گرچه درس عشق بىآموزگار آموختم * سوختم تا درس‌ها از روزگار آموختم\r\nهمنشين گُل شدم يك‌عمر در گلزار عشق * زان كه راه و رسم آميزش ز خار آموختم\r\nگر كه مىبارم سرشك از ديدگان مَنعم مكن * چون دُرافشانى ز باران بهار آموختم\r\nگر كه مىسوزم به گرد شمع رويش عيب نيست * چون طريق عاشقى پروانه‌وار آموختم\r\nآفرين بر چشم خون‌بارم ، كه من رسم وفا * از دو چشمِ خستهء شب‌زنده‌دار آموختم\r\nگر كمانى گشتم از غم « حاكمى » عيبم مكن * كاين هنر در مكتب ابروى يار آموختم \r\n\r\nآرزو\r\n سبوصفت به دل‌زار ، هاىوهو دارم * هزار نالهء بشكسته در گلو دارم\r\nاگرچه مُهر خموشى نهاده‌ام بر لب * هميشه با دل پردرد ، گفت‌وگو دارم\r\nاگرچه رشتهء مهر و وفا گُسست و برفت * هنوز در دل غم ديده ياد او دارم\r\nبه حلقهء سرِ زلفت اگر رسد دستم * چه شكوه‌ها كه ز دست تو ماهرو دارم\r\nز صحن باغ و چمن گر بنفشه رفت چه باك * مرا چه غم چو نگارى بنفشه مو دارم ؟\r\nچه جاى غم ز حسودان ديو سيرت بد * مرا كه دلبر خوب فرشته‌خو دارم\r\nجمال روى تو در خواب دوش ديدم من * وصال دولت بيدار آرزو دارم\r\nبه خون نشسته دلم « حاكمى » چو لاله ز غم * كه عشق آن مه زيباى لاله‌رو دارم ! \r\n\r\n","description":"","footnote":"","page_name":" 520 ","page_number":520},
  {"content":"\r\n\r\n\r\nمستِ عشق\r\n رفتى و من ز عشق تو ديوانه‌ام هنوز * مست نگاه ديدهء مستانه‌ام هنوز\r\nعمرى اسير كوى تو گشتم ، ولى چه سود * آى آشنا ! به پيش تو بيگانه‌ام هنوز\r\nبگذر دمى به كلبهء من تا كه بشنوى * آهنگ ناله‌هاى غريبانه‌ام هنوز\r\nشد پاره‌پاره دفتر عشقم ، ولى بود * ورد زبان مرد و زن افسانه‌ام هنوز\r\nبا آنكه سوخت شمع رُخت جان من و ليك * ثابت بر عهد خويش چو پروانه‌ام هنوز\r\nآتش زدى چنان به تن من كه دود آن * سر مىكشد ز كلبهء ويرانه‌ام هنوز\r\nهرچند آب رفته نيايد به جويبار * در انتظارِ دلبرِ جانانه‌ام هنوز \r\n\r\nپيمان‌شكن\r\n اسيرم كردى و كُشتى مرا با تير مژگانت * به حال زار من رحمى ، بُتا ! دستم به دامانت\r\nطريق دشمنى بگذار و راه دوستى طىّ كن * كه من افتاده‌ام ديگر ز پا از درد هجرانت\r\nدريغا در رهت كردم تبه عمر و جوانى را * نچيدم عاقبت يك گُل ز شادى از گلستانت\r\nاگر كردى تو آزارم ، به عهد خود وفا دارم * نباشد غير از اين كارم ، چو بشكستى تو پيمانت\r\nبه بالينم بيا تا قصّهء جانكاه بنيوشى * بيا تا جان ناقابل كنم جانا به قربانت\r\nاگر از در فراز آيى ، ز راه جور بازآيى * رها هرگز نخواهم كرد ديگر سهل و آسانت\r\nهرآن‌كس روى ماهت ديد بر من آفرين‌ها خواند * ازاين‌رو « حاكمى » باشد بُتا مرغِ غزل‌خوانت \r\n\r\nسرمايهء شباب\r\n تا در طريق مهر و وفا پا نهاده‌ايم * مستانه پاى بر سرِ دنيا نهاده‌ايم\r\nرنديم و عاشقيم و نظرباز و نقد عمر * در راه جام و ساقى زيبا نهاده‌ايم\r\nدردا كه نقد جان و دل از دست مىرود * تا دل بدان دو زلف چليپا نهاده‌ايم\r\nما را سر تفرّج باغ و چمن نماند * چون دل بر آن دو نرگس شهلا نهاده‌ايم\r\nاى باد خوش‌نفس به من آور پيام دوست * اكنون كه رو به جانب صحرا نهاده‌ايم \r\n\r\n","description":"","footnote":"","page_name":" 521 ","page_number":521},
  {"content":"\r\n\r\n سرمايهء شباب ز كف رفت و اندكيست * آن‌هم به راه اين دل شيدا نهاده‌ايم\r\nگفتى كه « حاكمى » ز چه شيرين شُدَت سخن * چون لب بر آن دو لعل شكر خا نهاده‌ايم \r\n\r\nناى شكسته\r\n در سرم نيست به‌جز مهر بُتان سودايى * وه ! چه فرخنده‌خيالى و مبارك‌رايى\r\nدل من ناى شكسته‌ست دريغا كه دگر * برنيايد ز منِ سوخته‌دل آوايى\r\nنروم از سرِ كويت كه جگرسوخته را * خوش‌تر از كوچهء جانانه نباشد جايى\r\nگرد شمع رخ جانانه دهم جانِ عزيز * زان كه پروانه ندارد ز فنا پروايى\r\nبس‌كه در هجر تو از هر مژه گوهر ريزد * هر طرف مىرود از اشك روان دريايى\r\nكى ز حُسن تو شود كم كه دمى از سر لطف * رنجه سازى قدم و شاد كنى شيدايى\r\n« حاكمى » صبر بكن پيشه به شبهاى فراق * گر كه اندر طلب آن لبِ شكّرخايى \r\n\r\nتضمين غزل علّامه اقبال لاهورى\r\n همچو بلبل نغمه‌خوانم در گلستانِ شما * بال‌وپر بگشوده‌ام سوى شبستان شما\r\nهر زمان آيد به گوشم بانگ دستان شما * « چون چراغ لاله‌سوزم در خيابان شما\r\nاى جوانان عجم جان من و جان شما » * نيست غير از عاشقى در زندگانى پيشه‌ام\r\nخون گرم عشق جوشد در رگ و در ريشه‌ام * بادهء مهر و محبّت باشد اندر شيشه‌ام\r\n« غوطه‌ها زد در ضمير زندگى انديشه‌ام * تا به دست آورده‌ام افكار پنهان شما »\r\nاى دريغا آن شكوه و حشمت ديرين گذشت * همّتى ياران كه آن توقير و آن تمكين گذشت\r\nشيوهء مردانگى ، رسم و ره پيشين گذشت * « مهر و مه ديدم نگاهم برتر از پروين گذشت\r\nريختم طرح حرم در كافرستان شما » * اى مسلمانان ! حذر از مكر و از نيرنگ و زرق\r\nدشمن حقّ را فرود آريد شمشيرى به فرق * ضربتى كارى به فرق دشمنان دون چو برق\r\n« فكر رنگينم كند نذر تهىدستانِ شرق \r\n\r\n","description":"","footnote":"","page_name":" 522 ","page_number":522},
  {"content":"\r\n\r\n پارهء لعلى كه دارم از بدخشان شما » * اهرمن را عاقبت نيروى يزدان بشكند\r\nدست ايزد بىگمان بازوى شيطان بشكند * قدرت مردان حقّ ، ديوار زندان بشكند\r\n« مىرسد مردى كه زنجير غلامان بشكند * ديده‌ام از روزن ديوار ، زندان شما »\r\nگر كه مرد راه عشقى ، باز بگشا چشم دل * چشم دل بگشا كه در آخر نگردى منفعل\r\nحيف باشد كآدمى در پيش حقّ باشد خجل * « حلقه گرد من زنيد اى پيكران آب و گِل\r\nآتشى در سينه دارم از نياكان شما » \r\n\r\nسفركرده\r\n اگر روزى كسى گيرد سراغم * بگوييدش كه پيشِ آشنا رفت\r\nبه‌سوى قبلهء امّيد رو كرد * به كوى يار بىمهر و وفا رفت \r\n*\r\n « دلى ديرم خريدار محبّت * كز او گرم است بازار محبّت\r\nلباسى بافتم بر قامت دل * ز پود محنت و تار محبّت » \r\n*\r\n اگر پرسد ز احوالم بگوييد : * دلى نالان و چشمى پرگهر داشت\r\nكجا مىشد اسير كوى دلبر * اگر از بىوفايىها خبر داشت \r\n*\r\n « چه خوش بىمهربونى از دوسر بى * كه يك سر مهربونى دردسر بى\r\nاگر مجنون دل شوريده‌اى داشت * دل ليلى از او شوريده‌تر بى » \r\n*\r\n به دل عشق رخ جانانه دارم * نشان از سوزش پروانه دارم\r\nدلم شد دشمن جانم ، خدايا ! * شكايت‌ها از اين بيگانه دارم \r\n*\r\n\r\n","description":"","footnote":"","page_name":" 523 ","page_number":523},
  {"content":"\r\n\r\n « خوشا آنون كه از پا سر ندونند * ميان شعله خشك و تر ندونند\r\nكنشت و كعبه و بتخانه و دير * سرايى خالى از دلبر ندونند » \r\n*\r\n مرا ديدار رويت نوبهار است * كه بىروى مهت گل همچو خار است\r\nز بهر ديدن رويت شب و روز * دل ديوانهء من بىقرار است \r\n*\r\n « دلا چونى ، دلا چونى ، دلا چون * همه خونى ، همه خونى ، همه خون\r\nز بهر ليلىِ سيمين‌عذارى * چو مجنونى چو مجنونى چو مجنون » \r\n*\r\n به كويش مىروم جان مىسپارم * جز اين ديگر تمنّايى ندارم\r\nچو بيند عهد من ، يك دستهء گُل * گذارد بر سر سنگ مزارم \r\n*\r\n « بهار آمد به صحرا و در و دشت * جوانى هم بهارى بود و بگذشت\r\nسر قبر جوانان لايه رويه * دمى كه مهوشان آين به گُل‌گشت » \r\n\r\nفردا\r\n فردا چو غنچه مىشكفد در بهار عُمر * فردا به روى خلق جهان خنده مىزند\r\nهر شام ، عنكبوت خيالم به صد اميد * بر سقف آرزوى سحر ، تار مىتند \r\n*\r\n فردا كليد قفل هزاران اميد ماست * قفلى كه فكر بر درِ امّيد بسته است\r\nفردا اگر به روى كسى در گشوده شد * خوشبخت او كه از خطر ننگ جسته است \r\n*\r\n هر شام و صبح مىگذرد همچو برق و ما * در كوره‌راه عشق و هوش‌ها فتاده‌ايم\r\nهر روز مىرود ز كف و ما چو روز پيش * دل در ره رسيدن فردا نهاده‌ايم \r\n\r\n","description":"","footnote":"","page_name":" 524 ","page_number":524},
  {"content":"\r\n\r\n امروز من به جنگ هوس مىروم به شوق * تا پا نهم به راه حقيقت به صد اميد\r\nگر مُشكلى به كار من افتد مرا چه غم * پايان شام تيره بود عاقبت سپيد \r\n*\r\n امشب در آسمان دل‌انگيز آرزو * بس نغمه مىسرايم و پرواز مىكنم\r\nبا عزم آهنين و به سرپنجهء اميد * فردا گره ز مشكل خود باز مىكنم \r\n\r\nنغمهء اميد\r\n در زواياى قلب خفتهء من * اى بسا رازها كه پنهان است\r\nتارهاى گُسستهء دل من * از جفاى زمانه لرزان است \r\n*\r\n بر ديار وجود من اينك * جُغد اندوه سايه افكنده‌ست\r\nتندباد زمانه بر سر من * گرد حرمان و غم پراكنده‌ست \r\n*\r\n حاليا همچو شمع كم‌نورى * زار و لرزان و اشك‌ريزانم\r\nدست اهريمن زمانه كنون * سخت بگرفته است دامانم \r\n*\r\n نوبهاران عشق و شادى من * وه ! چه با سرعت و شتاب گذشت\r\nاى دريغا ! كه كاروان شباب * همچو موجى ز روى آب گذشت \r\n*\r\n دفتر خاطرات من اينك * دل افسردهء فكار من است\r\nياد آن روزهاى عشق و نشاط * درد دل شام تيره يار من است \r\n*\r\n شعر من ! اى اميد زندگىام * پاره كن پردهء سياهى را\r\nمحو بنما ز لوح خاطر من * نقش نوميدى و تباهى را . . . \r\n\r\n","description":"","footnote":"","page_name":" 525 ","page_number":525},
  {"content":"\r\n\r\n\r\nپايان يك صحنه « 1 »\r\n مرگ مىآيد به‌سوى هركسى * كاندر اين دنيا نمايد زندگى\r\nعاقبت امروز يا فردا رسد * چون نباشد در جهان پايندگى \r\n*\r\n از نگاه صحنه‌هاى ترسناك * وز شگفتىهاى دنياى وجود\r\nجز غم و حسرت نيابى بهره‌اى * عاقبت عزم سفر بايد نمود \r\n*\r\n از تماشاى مزار مردگان * وز نگاه چهرهء افسردگان\r\nاز تماشاى پرستشگاه حقّ * حاليا درياب كار اين جهان \r\n*\r\n با شرافت زندگى بايد نمود * در ره نيكى قدم بايد نهاد\r\nدر جهان ، ما همچو كاهيم عاقبت * مرگ ما را مىبرد مانند باد . . . \r\n\r\nرباعيات رسوا\r\n دلدادهء آن دو چشم شهلا گشتم * وز عشق رُخت واله و شيدا گشتم\r\nاز گُلشن وصل تو نچيدم جز خار * دردا كه به پيش خلق رُسوا گشتم \r\n\r\nناز\r\n گفتم صنما من به تو دل‌باخته‌ام * وز دورى تو سوخته و ساخته‌ام\r\nخنديد و به صد ناز گذشت از برِ من * يعنى كه تو را ز ديده انداخته‌ام ! \r\n\r\n\r\n","description":"","footnote":"\r\n( 1 ) - اقتباس از شعر « لرد ماكياولى » شاعر بلندآوازهء انگليسى ( 1892 - 1807 ميلادى ) .\r\n","page_name":" 526 ","page_number":526},
  {"content":"\r\n\r\n\r\nخار\r\n دلدادهء آن دو چشم بيمار شدم * در دام تو چون مرغ گرفتار شدم\r\nبگذشت بهار عشق و فرسود تنم * گل بودم و افسوس كه چون خار شدم ! \r\n\r\nدوبيتى وعده\r\n عزيز من بيا پروانهء من * مشو خصم دل ديوانهء من\r\nدو گيسو را پريشان كن به صد ناز * كه امشب وعده دارى خانهء من ! \r\n\r\nافسانه\r\n دلا آخر ز غم ديوانه گشتم * ميان مردمان افسانه گشتم\r\nچه بد كردم كه از شوريده‌بختى * به نزد آشنا بيگانه گشتم ! \r\n\r\nبانگ پيروزى\r\n گرچه راه زندگى هموار نيست * در گلستانش گلى بىخار نيست\r\nمن ز كوشش برنخواهم داشت دست * كاندر اين ره چاره جز پيكار نيست\r\nمن چو شبنم‌هاى پاك نوبهار * شويم از رُخسار سختىها غبار\r\nهرچه طوفان بلا گردد شديد * باز مىمانم چو كوهى استوار\r\nگر نشيند ديو نوميدى به راه * پنجه اندر پنجه‌اش خواهم فكند\r\nمىستيزم سخت تا پايان كار * عاقبت او را دراندازم به بند\r\nشيشه‌هاى يأس را خواهم شكست * پرده‌هاى ترس را خواهم دريد\r\nاز لب شيرين و نوش زندگى * عاقبت شهد ظفر خواهم چشيد\r\nگيرم اندر دست شيپور ظفر * مژده خواهم داد با بانگ بلند :\r\nبندم از هر سو به ديو يأس ، راه * عاقبت او را دراندازم به بند \r\n\r\n","description":"","footnote":"","page_name":" 527 ","page_number":527},
  {"content":"\r\n\r\n\r\nحامد ( 1328 )\r\nمحمّد شعبانى ، فرزند خدابخش ، متخلّص به « حامد » در آذرماه 1328 هجرى شمسى در روستاى ششكل ، از توابع آستانه اشرفيهء لاهيجان ، قدم به عرصهء هستى نهاد . تحصيلات ابتدايى را در روستاى « فوشازده » و دورهء متوسّطه را در دبيرستان محمّدى لاهيجان به پايان رسانيد و در سال 1349 به خدمت سپاه دانش درآمد و در خدابندهء زنجان به خدمت وظيفه پرداخت و در سال 1351 به استخدام آموزش و پرورش درآمد و به عنوان آموزگار در روستاى دوتپه به تدريس مشغول شد و ضمن خدمت آموزشى در سال 1353 به دانشگاه تبريز ( آذرابادگان ) راه يافت و در رشتهء علوم تربيتى به تحصيل پرداخت و در سال 1358 به دريافت ليسانس توفيق يافت و در دبيرستان اختر كلانترى تبريز به تدريس مأموريت يافت . در سال 1360 به زادگاه خود لاهيجان منتقل گرديد و در دبيرستان‌هاى اين شهر به تدريس اشتغال ورزيد .\r\nحامد ، شعر و شاعرى را از دورانى كه در دبيرستان تحصيل مىكرد شروع نمود و اشعارش بيشتر جنبه‌هاى مذهبى دارد و بدين‌وسيله نسبت به خاندان پيغمبر و اهل بيت عصمت و طهارت عليهم السّلام ابراز اخلاص مىكند .\r\n\r\nاى آفتاب هستى\r\n بىروى دل‌فروزت ، ديوانهء غمينم * اى آفتاب هستى ! بىتو چرا چنينم ؟ \r\n\r\n","description":"","footnote":"","page_name":" 528 ","page_number":528},
  {"content":"\r\n\r\n افروختى به رندى ، چشم و چراغ هستى * تا هستىام تو هستى ، من مرغ آتشينم\r\nبا ياد تو ز مستى ، برهم زنم پرم را * پرپرزنان چو بسمل ، در خاك و خون نشينم\r\nچشم و دلم نگرديد ، تا ياد تو نباشد * در خلوت وجودم ، آهنگ بىطنينم\r\nخيل برهنگان را ، خلوتگه حجابى * ياد تو مىرساند ، در پردهء يقينم\r\nتاريكيان ره را ، چشم و چراغ راهى * عشق تو مىكشاند ، تا شام اربعينم\r\nحبّ محبّ رويت ، در سينه جا نمودم * گل‌هاى چيده بهتر ، ريزد در آستينم\r\nدر عشق بىزبانم ، گفتن نمىتوانم * بهتر به جاى گفتن ، خون ريزد از جبينم\r\nدرد نهان « حامد » درمان نمىپذيرد * وصف تو برنيايد ، در شعر دل‌نشينم \r\n\r\nحكايت گل\r\n افتاده‌ايم ، با همه هستى ، به پاى گل * بوسيده‌ايم صورت گل را به جاى گل\r\nخون رگ غصّه‌ايم گلوگير ، چون شفق * ناليده‌ايم دم‌به‌دم از ماجراى گل\r\nهرگز نبرده‌ايم شكايت به پيش غير * هرگز نكرده‌ايم حكايت براى گل\r\nدل بسته‌ايم با همه‌ى پاكى و ادب * تا سر دهيم در ره عشق آشناى گل\r\nدست دعا به شوق لقايش گشوده‌ايم * از بارگاه حضرت حقّ در بقاى گل\r\nامواج پرتلاطم درياى زندگى * گلچين كند هميشه چرا غنچه‌هاى گل\r\n« حامد » به ياد لالهء سرخ كنار باغ * دارد سرم چو هر شبه امشب هواى گل \r\n\r\nراز محبّت\r\n اى كه دارى سينهء سوزان ، برو ديوانه شو ! * تا نسوزى در غم هجران برو ديوانه شو !\r\nعشق او سرگشتگى خواهد ، و گرنه سربه‌سر * خانهء دل را كند ويران ، برو ديوانه شو !\r\nهركسى راز محبّت را نمىيابد خبر * خون‌خورى بايد در اين جريان برو ديوانه شو !\r\nمبتلاى درد عشق او ، نخواهد راحتى * درد خواهد ، درد بىدرمان ، برو ديوانه شو !\r\nتشنگى در عشق او بايد كشيدن سال‌ها * تا گدازد آتشى در جان ، برو ديوانه شو ! \r\n\r\n","description":"","footnote":"","page_name":" 529 ","page_number":529},
  {"content":"\r\n\r\n عشق حقّ ايثار جان خواهد ، و گرنه يك‌نفس * سرنگيرد در رهش سامان ، برو ديوانه شو !\r\nدل ز هر آلودگىها و هوس پاكيزه كن * ور نه در بندى در اين زندان ، برو ديوانه شو !\r\nدر درون خرمن جان شعلهء آهى فروز * تا شود هر مشكلت آسان ، برو ديوانه شو !\r\nلاله‌وش داغ محبّت را به خون دل بشوى * كن وفا بر عهد و بر پيمان ، برو ديوانه شو !\r\nمرغ شب با نالهء حقّ مىپرد تا بر فلق * تا به حقّ جان را كند قربان ، برو ديوانه شو !\r\nدست همّت « حامدا » بر دامن غيرت بزن * ياد حقّ ره را برد پايان ، برو ديوانه شو ! \r\n\r\nمهتاب خيال\r\n مانده‌ام وامانده ، با غرق گناه خويشتن * مردنم به ، تا نبينم اشك و آه خويشتن\r\nسايهء مصلوب تاريكى درآويزد به هم * تا بيابد مرغ شب گم‌كرده راه خويشتن\r\nتوبهء خالص نمىگردد ميسّر ، اى عزيز ! * تا به جبرانى بشويم اشتباه خويشتن\r\nمىنشانم نور عشق و معرفت را در دلم * تا بياسايم دمى در انتباه خويشتن\r\nبا سبكبالى كنم پرواز معصومانه‌اى * تا به آسانى كنم ترك گناه خويشتن\r\n« حامدا » در سايه‌روشنهاى مهتاب خيال * كم به تاريكى كشان روز سياه خويشتن \r\n\r\nكليد قرب\r\n به سجده روى خود نهم ، به خاك آستانه‌ات * به گريه شست‌وشو دهم ، غبار راه خانه‌ات\r\nخوش آن زمان به يك نظر ، رهانىام ز خير و شرّ * بيا بيا ! مرا ببر ، به شهر جاودانه‌ات\r\nمرا ز غير خود بران ، كه تا كنم نثار جان * به جان پرم ز آشيان ، به‌سوى آشيانه‌ات\r\nبه عشق ياد كوى تو ، نه ياد رنگ و بوى تو * به سر دوم به‌سوى تو ، نه بهر آب و دانه‌ات\r\nحقيقت محبّتى ، رسالت نجابتى * كليد قرب عزّتى ، نگين حقّ نشانه‌ات\r\nوفا كن اى همه وفا ، به حقّ عزّ كبريا * به حمد « حامد » خدا ، دلم كند بهانه‌ات \r\n\r\n","description":"","footnote":"","page_name":" 530 ","page_number":530},
  {"content":"\r\n\r\n\r\nمقام معلّم\r\n معلّم ؛ اى كليد حلّ مشكل * بود ياد تو اندر گوشهء دل\r\nتويى ، سرچشمهء عشق و محبّت * كلامِ تو بود عينِ صداقت\r\nتويى ، سرچشمهء نورِ معانى * بود نام و مقامت جاودانى\r\nتويى ، سرچشمهء حِلم و سيادت * سيادت دارى در حين عبادت\r\nتويى ، سرچشمهء رنج و مرارت * عبادت دارى اندر هر عبادت\r\nتويى ، سرچشمهء خورشيد انور * ز علمِ تو بود دنيا منوّر\r\nتويى ، سرچشمهء ايجادِ وحدت * به وحدت از مظالم دارى نفرت\r\nتويى ، سرچشمهء ايثار و ايمان * ندارى وحشتى در دادن جان\r\nتويى ، روشنگر راه سعادت * پذيراى سعادت ، در شهادت\r\nتويى ، يارىدهِ دين محمّد صلى اللّه عليه و آله * بود راهِ تو آيين محمّد صلى اللّه عليه و آله\r\nتويى رزمندهء راهِ حقيقت * نَهى جان را به درگاه حقيقت\r\nگرفتارى اگر در دستِ دشمن * نمىگردى تو هرگز پستِ دشمن\r\nتو گر از خويشتن خواهى رهيدى * به نورِ منزلِ معنى رسيدى\r\nتو شغل انبيا را برگزيدى * ره عشق و وفا را برگزيدى\r\nتو از نور محمّد صلى اللّه عليه و آله جان گرفتى * كلامت را تو از قرآن گرفتى\r\nتو روحِ رونقِ بازارِ دينى * ولايت را به مانندِ نگينى\r\nتو عاشق‌تر ز مجنون زمانى * امينى ، رهنمونى ، در امانى\r\nتو از خيل شهيدان ديارى * شفق را رنگ خون آشكارى\r\nتو فريادِ دل بيچارگانى * طنينِ ضجّهء آوارگانى\r\nتو نور ديدهء ياران نورى * طلوع رحمتى ، باران نورى\r\nتو نقّاش زبردست زمانى * بلندآوازهء هفت آسمانى\r\nزمانى لُمعهء خُلقِ عظيمى * شفاعت‌خواهِ امّت از جهيمى \r\n\r\n","description":"","footnote":"","page_name":" 531 ","page_number":531},
  {"content":"\r\n\r\n زمانى جانشينِ احمدى تو * ولايت را به معنا سرمدى تو\r\nزمانى جانشين حيدرى تو * براى دين احمد رهبرى تو\r\nزمانى مظهر نور ولايت * شود در كربلايت بىنهايت\r\nزمانى رونقِ گل‌هاى باغى * ز رأفت محفل حقّ را چراغى\r\nزمانى گرمىِ گرماى جانى * نشانِ دل‌نشين بىنشانى\r\nزمانى چشمه‌سارِ نور هستى * براى دوره‌هاى دور هستى\r\nزمانى نايب برحقّ ، امامى * ستمگر را تو دستِ انتقامى\r\nبود در سينه‌ات نور ولايت * شود معناى آن در بىنهايت\r\nصحارى را گهى گلرنگ‌خونى * شهادت را به معنا رهنمونى\r\nگهى داغِ حسينت عليه السّلام تازه گردد * غمت بيش از حد و اندازه گردد\r\nگهى از ديده‌ها مستور هستى * چراغ محفل ديجور هستى\r\nگهى در زندگى گمنام هستى * شفابخش همه آلام هستى\r\nگهى در جوشش و در امتحانى * گهى در عشقِ حقّ آتشفشانى\r\nگهى دلخون ز دستِ روزگارى * براى مهدىات عليه السّلام چشم انتظارى\r\nگهى توفنده همچو گردبادى * گهى رزمنده‌اى اندر جهادى\r\nگهى « حامد » به حمد كردگارى * گهى ظالم‌كُش و دشمن‌شكارى\r\nچراغِ روشنِ باغِ حياتى * نشانِ غصّهء داغِ حياتى\r\nمعلّم ؛ شاهد شهد معانى ! * بود روح جنابت جاودانى \r\n\r\n","description":"","footnote":"","page_name":" 532 ","page_number":532},
  {"content":"\r\n\r\n\r\nحامد ( 1329 )\r\nحسن مالمير ، متخلّص به « حامد » ، شاعر با استعدادى كه دوبار در كنكور سراسرى در رشتهء پزشكى پذيرفته شد ، امّا به‌علّت عسرت زندگى و سختى معيشت و فقر مالى از تحصيل در دانشگاه بازماند و ناگزير به استخدام آموزش و پرورش درآمد و در زادگاه خود تويسركان به شغل معلّمى پرداخت . آنچه در زير مىخوانيد ، شرحى است كه خود براى نگارنده نوشته است :\r\n« در دوازدهم بهمن ماه 1329 در روستاى شاه زيد ، واقع در يك كيلومترى جنوب تويسركان ، در يك خانوادهء كشاورز به دنيا آمدم . تحصيلات ابتدايى را در همان‌جا به اتمام رسانيده و وارد دبيرستان شاهپور تويسركان شدم . بعد از شش ماه در خرداد ماه 1349 با احراز رتبهء اوّل موفّق به اخذ ديپلم در رشتهء طبيعى شدم و چون معدّلم در سطح بالايى ( 19 ) بود ، مرا بدون هيچ قيدوبندى به دانشكده پزشكى شيراز معرّفى نمودند ؛ ولى به‌علّت قادر نبودن به پرداخت شهريّهء دانشگاهى از ادامهء تحصيل محروم شدم و به خدمت نظام‌وظيفه رفته ، بعد از دو سال به استخدام آموزش و پرورش درآمدم و در سال 1354 مجددا به دانشگاه راه يافتم ، ولى متأسفانه بازهم به سبب گرفتارى خانوادگى بعد از سه سال مجبور به ترك تحصيل شده و اكنون به خدمت دانش‌آموزان افتخار داشته و دارم .\r\nاز دوران دبيرستان به شعر و شاعرى راغب شده و مدّت بيست و شش سال است\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nكه به مطالعهء ديوان شعراى سلف و بزرگان شعر و ادب مشغولم و در لابه‌لاى اين كندوكاوها ، شعرهايى هم در قالب‌هاى مختلف ( قصيده ، غزل ، رباعى ، مثنوى ، مخمّس ، تركيب‌بند ، ترجيع‌بند و . . . ) سروده‌ام كه متجاوز از چهارده هزار بيت از آنها به وسيلهء يكى از دوستانم آمادهء چاپ شده و اميد است در آينده‌اى نزديك بتوانم با در اختيار قرار دادن آنها به جامعهء ادبى كشورم خدمتى كرده و دين خود را ادا نموده باشم . »\r\n\r\nدر كوى عشق\r\n بندگى در كوى جانان از خدايى بهتر است * جامهء فقر از لباس كهربايى بهتر است\r\nدر حريم عشق و در سِلك طريقت بىخودى * از هزاران افتخار و خودنمايى بهتر است\r\nبا جهان بيگانه بودن راه و رسم عارف است * چون كه بيگانه به عالم ، ز آشنايى بهتر است\r\nدر بساط باده‌نوشان و طريق عاشقى * بندهء عشق از اميران رهايى بهتر است\r\nراهىِ صحراى عرفان شو كه بينى پير ما * بىنواى است و برايش بىنوايى بهتر است\r\nعارفان با غير ذاتش بىوفايند و بدان * از وفا با اين جهان ، اين بىوفايى بهتر است\r\nپير عاشق اين‌چنين فرموده از روز ازل * دلق درويش از رداى كيميايى بهتر است\r\n« حامدا » دلق گدايى كن به تن در كوى عشق * چون به حقّ ، زان پادشاهى اين گدايى بهتر است \r\n\r\nرمز عشق\r\n زلفِ يار امشب اسير پيچ‌وتابى ديگر است * دستِ دل در آرزويش در خضابى ديگر است\r\nديده‌ام چون جام لاله پُر شد از خون جگر * گوييا امشب دل اندر التهابى ديگر است\r\nهر شب از آواى مرغ شب رَوَد چشمم به خواب * ليكن امشب ديده اندر بحر خوابى ديگر است\r\nمىچكد از ذرّه‌هاى قرص ماهش مُشك ناب * آرى ! امشب ماه من غرق گُلابى ديگر است\r\nچشم نرگس در سحرگاهان شود مست و خراب * وه كه امشب نرگسش مست و خرابى ديگر است\r\nآتشين داغى نشسته بر دل‌وجانم ، ولى * جان و دل امشب به نوعى در عذابى ديگر\r\nاست * پاسخ ديوانگان ، سنگ عتاب است و مرا \r\n\r\n","description":"","footnote":"","page_name":" 534 ","page_number":534},
  {"content":"\r\n\r\n جسم و جان دلخسته از سنگ و عتابى ديگر است * آسمانِ شب به مىخواران شود چون ماهتاب\r\nساغر لعلش به امشب ماهتابى ديگر است * با يكى ساغر دوعالم را نمايد مست و شاد\r\nشايد اين مينا پُر از كُهنه‌شرابى ديگر است * هريك از اوراق گُل دارد به لب رازى ز عشق\r\nرمز عشق « حامد » و ماهش كتابى ديگر است \r\n\r\nتو و من\r\n آنكه از باغ لبت غنچه نچيده‌ست ، منم * و آنكه چون غنچه ز غم جامه دريده‌ست ، منم\r\nآنكه ياقوت لبش غارت دل كرد ، تويى * و آنكه زهر از لب سرخ تو چشيده‌ست ، منم\r\nآنكه با عاشق دلداده جفا كرد ، تويى * و آنكه زنجير جفاى تو خريده‌ست ، منم\r\nآنكه چون سرو روان قد نكشيده‌ست ، تويى * و آنكه هرگز به وصالت نرسيده‌ست ، منم\r\nآنكه با قهر و غضب خون به دلم كرد ، تويى * و آنكه جز طعنه از آن لب نشنيده‌ست ، منم\r\nآنكه همچون بت بتخانهء عشق است ، تويى * و آنكه در بتكده بس ناله كشيده‌ست ، منم\r\nآنكه در كعبهء دل‌ها بنشسته‌ست ، تويى * و آنكه چون « حامد » از اين خانه بريده‌ست ، منم \r\n\r\nگل‌بوتهء عشق\r\n در فراقت همچو تن در آه و افغانم هنوز * با دلى بشكسته از داغت پريشانم هنوز\r\nاز لهيب آتش جان‌سوز درد و ماتمت * همچو شمعى روز و شب سوزان و گريانم هنوز\r\nاز غم مرگ تو اى گل‌بوتهء عشق و اميد * در ميان سيل و اشك و غرق توفانم هنوز\r\nبا دو چشمى خون‌فشان و خاطرى زار و حزين * چهره‌پرداز جمال مهر جانانم هنوز\r\nتو برفتى و من از هجرت به صحراى فراق * همچو « حامد » جان‌به‌كف افتان‌وخيزانم هنوز \r\n\r\nطرد و عكس\r\n دارم به لب آه و فغان ، از داغ آن سرو روان * از داغ آن سرو روان ، دارم به لب آه و فغان\r\nبار غمش باشد گران ، بر پشت جان ناتوان * بر پشت جان ناتوان ، بار غمش باشد گران\r\nبى ياد رويش اين زمان ، شد مرغ جانم بىنشان * شد مرغ جانم بىنشان ، بىياد رويش اين زمان \r\n\r\n","description":"","footnote":"","page_name":" 535 ","page_number":535},
  {"content":"\r\n\r\n دل از غم آن جان جان ، شد كور و كرّ و بىزبان * شد كور و كرّ و بىزبان ، دل از غم آن جان جان\r\nاين ديده با اشك روان ، دنبال او شد خون‌فشان * دنبال او شد خون‌فشان ، اين ديده با اشك روان\r\nشد همچو ابرويش كمان ، از داغ هجرش نخل جان * از داغ هجرش نخل جان ، شد همچو ابرويش كمان\r\nچون مرغكى بىآشيان ، دل شد اسير دام آن * دل شد اسير دام آن ، چون مرغكى بىآشيان\r\nشد حاصل عمرم خزان ، از هجر آن آرام جان * از هجر آن آرام جان ، شد حاصل عمرم خزان\r\n« حامد » به‌سان عاشقان ، داده به راهش جسم و جان * داده به راهش جسم و جان ، « حامد به‌سان عاشقان \r\n\r\nنقش تو\r\n تصوير تو در پردهء جان مىبينم * در چشم تو چهره‌ام جوان مىبينم\r\nاز نور رخت شام دلم روز شود * تا نقش تو در جام جهان مىبينم \r\n\r\nحرف نگفته\r\n با ياد لبت غنچه دهان باز كند * صد حرف نگفته پيشت آغاز كند\r\nاز عشق تو صد چاك كند جلد روان * تا مرغ دلش سوى تو پرواز كند \r\n\r\nزنگ ريا\r\n دردا كه در اين دايرهء بود و نبود * عمر من و تو گشته همه آتش و دود\r\nخرّم دل آن‌كس كه به هنگام نشور * از لوح روان زنگ ريا را بزدود \r\n\r\nاسير ننگ و نام\r\n دردا كه اسير ننگ و ناميم هنوز * در تابهء اين زمانه خاميم هنوز\r\nخواهى اگرت پخته شود روح ، بيا * بنشين كه همه در صف جاميم هنوز \r\n\r\n","description":"","footnote":"","page_name":" 536 ","page_number":536},
  {"content":"\r\n\r\n\r\nحامد ( 1330 )\r\nمحمد رضا توتونكار فرزند جعفر در سال 1330 هجرى شمسى در تهران چشم به جهان هستى گشود ، وى اصلا از مردم تبريز است كه پدرش به تهران مهاجرت كرد و در اين شهر رحل اقامت افكند و به كسب و تجارت پرداخت .\r\nتوتونكار تحصيلات ابتدائى را در زادگاه خود بپايان رسانيد ازآن‌پس دورهء متوسطه را تا سيكل اول ادامه داد آنگاه دنباله تحصيلات را رها كرد و به شغل آزاد روى آورد و در سال 1360 از تهران به قم مهاجرت كرد و در اين شهر سكونت گزيد و به شغل تريكوفروشى اشتغال ورزيد .\r\nتوتونكار كه در شعر از تخلّص حامد استفاده مىكند شاعرى غزل‌سراست و مىگويد : با اينكه پدرم از سواد چندانى بهره نداشت امّا از قريحهء شاعرى بهره‌مند بود و خود از جوانى به سرودن شعر پرداختم امّا اهتمامى به پيگيرى آن نداشتم تا اينكه در سال 1376 به انجمن ادبى محيط كه با سرپرستى استاد مجاهدى اداره مىشد راه يافتم و از ارشاد و راهنمائىهاى وى بهره‌مند گرديدم و با شعر و رموز آن آشنايى يافتم .\r\n\r\nشرم گلها\r\n مىتوان با اشك خامه مطلعى آغاز كرد * از جدائىها سرود و نالهء نى ساز كرد\r\nمىتوان با شبنمى باغ دلى را آب داد * يا غبارى از گُلى بگرفته او را ناز كرد \r\n\r\n","description":"","footnote":"","page_name":" 537 ","page_number":537},
  {"content":"\r\n\r\n مىتوان از شرم گُلها يك سبو شبنم گرفت * صبحگاه عاشقى را با وضو آغاز كرد\r\nمىتوان در كوچهء سبز تغزل زد قدم * يا كنار بركه‌اى گُل نغمه‌اى آواز كرد\r\nمىتوان در آسمان يك غزل از جنس نور * بال عرفانى گشود و تا خدا پرواز كرد\r\nمىتوان جار أنا الحق بر فراز دار زد * سير در اوج بقا را بهر خويش احراز كرد\r\nمىتوان در برگ گُلها دفتر شعرى نوشت * از براى دختر رَز هم حسابى باز كرد\r\nمىتوان پروانه شد دائم كنار گل نشست * يا چو « حامد » دسته‌اى گل نذر يك طناز كرد \r\n\r\nنگاه طرب‌انگيز\r\n پروانه‌صفت سوزم و ديگر هوسم نيست * خاكستر ققنوسم و ترس از قبسم نيست\r\nدرماندهء گرداب غمم در شب ديجور * افسوس كه در ورطهء غم هم‌نفسم نيست\r\nدر قاب بلورين نگاهى طرب‌انگيز * صد آينه تكثير شدم بازبسم نيست\r\nچون منظر رخسار توام كرده تجلّى * ترسى ز هياهوى رقيب و عَسَسم نيست\r\nدر قافلهء قافيه حيرانم و چون دل * جز واژهء حيرت‌زده در دست‌رسم نيست\r\nچون شيخ نديدم اثر از جلوهء جانان * زين روى دگر طاقت ديدار كسم نيست\r\nاز تيرهء طوفانم و از سلسلهء موج * عنقاى سبك‌بالم و ميل قفسم نيست \r\n\r\nپنجرهء مهر\r\n عشق آغاز حيات است جوان‌تر بشويم * عاشقان وقت بهار است معطر بشويم\r\nبا هزاران چمن همدل و هم‌ناله شويم * بهر اين نافله بگذار مطهر بشويم\r\nيا كه همپاى صبا در طلب نكهت يار * توسن عشق برانيم و فراتر بشويم\r\nروى هر ياسمنى قطرهء آبى فكنيم * شبنم پاك لب خشك صنوبر بشويم\r\nيا بميريم به بمرداب تن خستهء خويش * يا چو عاشق به جهان كشته مكرر بشويم\r\nهمچو باران به چمن شور ترنم بزنيم * بر آيينه نشايد كه مكدر بشويم\r\nهمچو نيلوفر آبى به يم فطرت خويش * با حضورى عطش‌آلوده شناور بشويم \r\n\r\n","description":"","footnote":"","page_name":" 538 ","page_number":538},
  {"content":"\r\n\r\n خيز و بگشا به جهان پنجرهء روشن مهر * تا چو « حامد » به غزل زيور دفتر بشويم \r\n\r\nاوج نگاه\r\n آراسته‌ام واژهء رؤيائى گل را * از قول غزل عطر و شكوفايى گل را\r\nهمراه صبا با غزل ناب سرودم * در وقت سحر لحظهء شيدايى گل را\r\nچون غنچه نشستم پس گلبرگ نجابت * تا عرضه كنم حال شكيبائى گل را\r\nبا دست دعا كرده‌ام امروز اجابت * تكرار قنوت شب يلدايى گل را\r\nبرداشته شبنم قدحى تا كه بچيند * افسانه‌ترين بزم تماشايى گل را\r\nاز سايهء مهتاب بناگوش تو ديدم * در آينه تصوير دلارايى گل را\r\nآميخته با عطر سحر زمزم خورشيد * تا شرح دهد حالت زيبايى گل را\r\nدر اوج نگاه غزلى سبز و شناور * افراشته‌ام دار چليپايى گل را\r\nبا هندسهء عشق درآميخته « حامد » * شعر تو صناعات اهورايى گل را \r\n\r\nمنظومهء مهر\r\n تمام نغمه‌ها از چنگ عشق است * نيستانها پر از آهنگ عشق است\r\nدمادم در قنوتش مهر مىگفت * دل هر ذرّه‌اى در چنگ عشق است\r\nصبا با گل‌رخانِ باغ مىگفت * كه چشم پنجره دلتنگ عشق است\r\nبكو با لاله‌هاى ارغوانى * شهيدستان ما همرنگ عشق است\r\nسواران شقايق مىسرودند * كه سر بر روى شانه ننگ عشق است\r\nميان معركه از بارش عشق * فلاخن در فلاخن سنگ عشق است\r\nملائك در حضور عشق گفتند * كُميت آسمانها لنگ عشق است\r\nبگو « حامد » درين منظومهء مهر * كه مجنون نيمهء كم‌رنگ عشق است \r\n\r\n","description":"","footnote":"","page_name":" 539 ","page_number":539},
  {"content":"\r\n\r\n\r\nبه اميد ظهور\r\n عمريست نشستيم به اميد ظهورش * چشم دوجهان باد منوّر بحضورش\r\nتا عرش خدا گشته شكوفا گل نرگس * از سامره هم شعله كشد پرتو نورش\r\nسالار ظهور آمده از بركهء خورشيد * سرمستى بلبل بود از تاك شعورش\r\nهمرنگ رُخش گل به گلستان ارم نيست * روشن شده از جلوهء آن صحن و قصورش\r\nساقى به طرب‌خانه رسد با سبدى نور * از مشرق اقليم عطشناك عبورش\r\nگلبانگ سكوتش شكند تيرگى شب * فرياد أنا الحق رسد از وادى طورش\r\nآمد به تن يخ‌زدهء پنجره احساس * از كوچهء چشمان غزل نوش صبورش\r\nيا رب نظرى مهر پس پرده برآيد * « حامد » غزلى سبز برد بلكه حضورش \r\n\r\nشوق شكفتن\r\n تا پاى على رفته فرا دوش محمد صلّى اللّه عليه و آله * گلدانِ تنش گشته عطش‌نوش محمد\r\nدل پنجره‌اى رو بافق‌هاى طلائى * گر مهر زند سر ز بناگوش محمد\r\nاز شوق شكفتن شد پر دشت شقايق * چون بوى خدا گشته هماغوش محمد\r\nدر باغ بلوغى كه عطشناك نگارست * نرگس نگران خسته و مدهوش محمد\r\nاز بركهء خورشيد نجوشد ازلىتر * جامى ز ميستان پر از جوش محمد\r\nبا پيچك تكبير صبا رفته به آفاق * پژواك صدا طبع غزل‌نوش محمد\r\nچون غنچهء گل وا شده در باغ هدايت * لبهاى گهرريز صدف‌پوش محمد\r\n« حامد » ز طرب گشته چو نيلوفر آبى * در ساحل درياى خطاپوش محمد \r\n\r\nپرتو مهر\r\n هركه شود عاشقم در بدرش مىكنم * با شررى آشنا شعله‌ورش مىكنم\r\nشعله به جانش زنم تا دهد از آب و گل * اخگر سوزنده‌اى همسفرش مىكنم\r\nخرقهء زهد و ريا هركه ز تن بركند * كوت آزادگى زيب برش مىكنم \r\n\r\n","description":"","footnote":"","page_name":" 540 ","page_number":540},
  {"content":"\r\n\r\n رقص‌كنان ذرّه‌سان مىكشمش بىامان * تا به وصالم شبى مفتخرش مىكنم\r\nبهر شكوفا شدن چشم ترش مىدهم * جلوه به هر گلشنى در نظرش مىكنم\r\nدُرّ گرانمايه‌اى در صدفى باوفا * مىدهم و همدم اين دُرّ گهرش مىكنم\r\nپرتو مهرم فزون تا بشود دم‌به‌دم * آتش سوزان دل بيشترش مىكنم\r\nآنكه به جاى آورد ركعتى از عشق ما * جلوه به هر نافله هر سحرش مىكنم\r\nهركه درين ميكده جام ولا سركشد * از نفحات صبا بهره‌ورش مىكنم\r\nمست شرابم چو شد راهى كويم شود * از رشحات جنون باخبرش مىكنم\r\n« حامد » اگر مصرعى نذر نيستان كند * رود شكر جارى از شعر ترش مىكنم \r\n\r\nشب‌زنده‌دارى\r\n چشمه‌هاى نور را از ديده جارى مىكنيم * تا بيائى جمعه‌ها را بىقرارى مىكنيم\r\nدر شقايق‌زارها با اشك سرداران عشق * ردّ پاى خسته‌ات را مشك‌بارى مىكنيم\r\nلحظه‌هاى غيبتت را در چراغستان دل * تا طلوع آفتابت گه‌شمارى مىكنيم\r\nبا كبوترهاى عاشق در ركاب آسمان * لحظه‌هاى ديدنت را ماندگارى مىكنيم\r\nدر حضور سبزت اى سرگرمى آدينه‌ها * كوچه‌هاى شهر را آينه‌كارى مىكنيم\r\nنام زيباى ترا با واژه‌هاى بكر و ناب * گه چو دريا بىكران گاه آبشارى مىكنيم\r\nجمكرانى مىشويم و در زلال ندبه‌ها * تا ظهور دولتت اخترشمارى مىكنيم\r\nنرگستان مىشود هر جمعه سمت چشمه‌ها * ما بيادت باغ دل را آبيارى مىكنيم\r\nنيمهء شعبان ترا با هر غزل اى روح عشق * در نيستان قلم از ديده جارى مىكنيم\r\nتا سپيده سر برآرد از گريبان فلق * همچو « حامد » تا سحر شب‌زنده‌دارى مىكنيم \r\n\r\n","description":"","footnote":"","page_name":" 541 ","page_number":541},
  {"content":"\r\n\r\n\r\nحامد ( 1352 )\r\nسيّد حامد حجّت‌خواه ، كه در شعر تخلّص « حامد » را برگزيد ، فرزند سيّد باقر ، در سيزدهم خرداد ماه 1352 در تهران ديده به جهان گشود . تحصيلات ابتدايى و متوسّطه را در كرمانشاه به پايان رسانيد و مصمّم است كه به تحصيلات خود ادامه دهد .\r\nحامد ، كار شعر و شاعرى را از سيزده‌سالگى آغاز كرد و با آثار اساتيد شعر متقدّم ، چون سعدى و حافظ ، مأنوس گشت و به مطالعهء آثار شعراى معاصر نيز روى آورد و خود در اين‌باره گويد : « من بيش از هر چيز به ادبيّات كلاسيك علاقه‌مند هستم و عمدهء سروده‌هايم در قالب غزل است . از ميان شاعران معاصر به اشعار دكتر حميدى و استاد شهريار بيشتر علاقه دارم و از بين شاعران نوپرداز و نيماگرا بيش از همه به آثار مهدى اخوان ثالث و فروغ فرخزاد دلبستگى دارم . »\r\nحامد عقيده دارد قالب شعر كلاسيك نمىتواند براى ابراز احساسات نوپردازان محدوديّتى ايجاد كند ، همان‌طور كه شاعران توانايى چون سيمين بهبهانى ، هوشنگ ابتهاج و نادر نادرپور در قالب‌هاى كلاسيك از عهدهء خلق مضامين جديد به‌خوبى برآمده‌اند و هرگز در نمانده‌اند . در عين حال شعر نو هم جايگاه مشخّصى دارد ، حتى گاهى سرودن يك شعر خوب و گيرا مىتواند از سرودن صدها غزل متوسّط دشوارتر باشد همان گونه كه در شعر زمستان اخوان ثالث مشهود است . »\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nحامد شاعرى خوش‌قريحه و تواناست و ضمن اينكه شعرش از روانى و سلاست برخوردار است ، مضامين تازه را با زبانى رسا و دلنشين برشته نظم مىكشد و قالب غزل را بر ديگر انواع شعر ترجيح مىدهد .\r\n\r\nبرگرديم\r\n شب و بيراهه و سرماست ، بيا برگرديم * رقص دندان تو پيداست ، بيا برگرديم\r\nماه پنهان و زمين خيس و هوا توفانيست * وقت رفتن نه كه حالاست ، بيا برگرديم\r\nزوزهء باد به آهنگ حزين مىگويد * از همين راه خطا ، راست بيا برگرديم\r\nوحشت اين سفر انداخته از پام ، بايست * زندگى مثل تو زيباست ، بيا برگرديم\r\nترسم از نم‌نم باران نوازشگر ، نيست * بغضم آبستن درياست ، بيا برگرديم\r\nجشن باز آمدن توست كه مىخواندمان * پشت سر هلهله برپاست ، بيا برگرديم\r\nكلبهء گرم تو متروك ، نخواهد ماندن * خاطراتم همه آنجاست ، بيا برگرديم\r\nسخن آخر « حامد » چه لطيف است ببين : * دست عشق است كه با ماست ، بيا برگرديم \r\n\r\nتشنهء عشق\r\n از اين وحشت‌سرا راه فرارى نيست ، باور كن * زمستان چهار فصلى شد ، بهارى نيست ، باور كن\r\nتگرگ فتنه با مشت گره‌كرده به در كوبد * و از فرياد بىرحمش ، قرارى نيست ، باور كن\r\nبه‌سان يخ ، گلويم را فشرده بغض خاموشم * در اين سرماى ظلم‌آيين ، شرارى نيست ، باور كن\r\nدگر چشمى نمىپايد درون كوچه را اينك * همه سردرگريبان ، انتظارى نيست ، باور كن\r\nازاين‌پس ، كودكان ، خورشيد را افسانه پندارند * به ذهن خامشان جز شام تارى نيست ، باور كن\r\nوجودم تشنهء عشق است در بالين تنهايى * شرابى ، بوسه‌اى ، شعرى ، سه‌تارى نيست ، باور كن\r\n« مسيحاى من ! اى ترساى پير پيرهن‌چركين * سلامم را تو پاسخ‌گو » « 1 » كه يارى نيست ، باور كن \r\n\r\n\r\n","description":"","footnote":"\r\n( 1 ) - از اخوان ثالث .\r\n","page_name":" 543 ","page_number":543},
  {"content":"\r\n\r\n\r\nراه بىپايان\r\n تو رفتى ، بغض آتش‌خيز من غرّيد ، توفان شد * به ناگه بندبندم همچو گيسويت ، پريشان شد\r\nتو رفتى ، زندگى دشوار شد ، بن‌بست شد ، هر سو * فقط ديوار مىديدم ، فقط ديوار ، زندان شد\r\nتو رفتى ، ابر آمد ، ابر آمد ، سقف سنگين شد * سكوت از هاىهاى گريه‌هاى من گريزان شد\r\nتو رفتى ، از سرم مستى پريد و استخوان‌هايم * ز سرما سخت شد ، يخ بست ، سرتاسر زمستان شد\r\nغروبى بود و دشتى بود و راهى محو و بىپايان * تو رفتى ، واى رفتى ، سايه‌ات هم رفت پنهان شد\r\nتو رفتى آسمان تاريك شد ، تاريك شد ، گم شد * دلم لغزيد ، افتاد وز هم پاشيد ، ويران شد\r\nبه خود گفتم كه آيا باز مىگردد به آغوشم * ولى ديدم كه من هم نيستم ، مشكل دوچندان شد \r\n\r\nشاهكار تو\r\n ديگر نخواستى كه بمانم كنار تو * اينك به سينه ، داغ غمى يادگار تو\r\nيك‌دم بيا كه بىتو ببينى چگونه‌ام * سروم شكست از تبر انتظار تو\r\nعمرى نگاه سرد تو را لمس كرده‌ام * پس كو ؟ كجاست گرمى لطف بهار تو\r\nبااين‌كه تيغ آخته‌اى بهر كُشتنم * باشد بيا ، جوانى و عمرم نثار تو\r\nگر بوسه‌اى حوالهء لب‌هاى من كنى * در خرمن وجود من افتد شرار تو\r\nدر تنگناى بستر آغوش ، گيرمىات * هرچند غرقه مىكندم آبشار تو\r\nباور نمىكنم كه به من پشت‌پا زدى * زيرا تو عشق هستى و من شاهكار تو \r\n\r\nگم شد\r\n در اين وحشت‌سرا لبخندها گم شد ، صفا گم شد * زمستان آمد و يخ زد زمين ، نشو و نما گم شد\r\nدرون قصّه‌هاى كهنهء مادربزرگ ما * دگر آن جنبش و شور و نشاط ماجرا گم شد \r\n\r\n","description":"","footnote":"","page_name":" 544 ","page_number":544},
  {"content":"\r\n\r\n معلّم غنچه‌ها را زير پا له كرد خصمانه * به ذهن كودكان ، شيطان فرود آمد ، خدا گم شد\r\nدرون آسمان خورشيد را ديگر نمىبينم * بگوييد اى رفيقان ، آفتاب من چرا گم شد\r\nره ما را نه حتّى كورسويى مىكند روشن * مگر شب‌تاب هم در لابه‌لاى برگ‌ها گم شد\r\nسياه است اينكه مىبارد مخوان با ابلهى برفش * سپيدى رخت بربست از ديار شوم ما گم شد\r\nصداى ضجّه مىآيد به گوش من در اين زندان * كدامين مرد آزاده ميان شعله‌ها گم شد ؟\r\nخدا را ديگر اى « حامد » مكن زخم مرا تازه * هزاران از تو داناتر در اين وحشت‌سرا گم شد \r\n\r\nدر انتظار صبح\r\n ديدى چگونه ، اى پدر از هم جدا شديم * پيوندمان گسست و چنين بىوفا شديم ؟\r\nكرديم تا به آينهء چشم هم نگاه * لبخندمان فسرد و به غم مبتلا شديم\r\nبودم هميشه من ، من و بودى تو نيز تو * هرگز مگر به خواب ببينم كه ما شديم\r\nبر من تو پشت كردى و ماندم به حسرتت * دست زمانه بشكند ، اين‌سان چرا شديم\r\nپابند عشق و عاطفه گر نيست قلب ما * با خشم و بغض و كينه چرا هم‌صدا شديم\r\nجايى كه گرم‌جوشى و مهر است كار دل * دلسرد و دور ، از سخن ناروا شديم\r\nبر دامن پليد شب تيرهء فراق * در انتظار صبح تفاهم فنا شديم\r\nبااين‌همه بدانكه به جان دوست دارمت * تقصير ما كه نيست ، اسير قضا شديم \r\n\r\n","description":"","footnote":"","page_name":" 545 ","page_number":545},
  {"content":"\r\n\r\n\r\nبه استاد بزرگوارم : يد الله بهزاد با تو بودن\r\n مرا جز با تو بودن افتخارى نيست بهزادا ! * زمستان وجودم را بهارى نيست بهزادا !\r\nدر اين بيغوله‌هاى سرد و وحشتناك و مرگ‌آور * براى زندگى ، آموزگارى نيست بهزادا !\r\nنمىدانم چسان يابم رهايى زين قفس ديگر * دلم خون است و جانم را قرارى نيست بهزادا !\r\nكتابى ، باده‌اى ، يارى ، فراغى ، گوشهء باغى * گلى ، باد صبايى ، چشمه‌سارى نيست بهزادا !\r\nتو در كنج قناعت زندگى كردى كه پى بردى * بدين دور و زمانه اعتبارى نيست بهزادا !\r\nمرا اين بس‌كه جانى تازه مىيابم ز ديدارت * مرا از تو ، به‌جز تو انتظارى نيست بهزادا !\r\nتو نور چشم استادان والاقدر ايرانى * مرا جز با تو بودن افتخارى نيست بهزادا ! \r\n\r\nمرثيه‌اى براى اسد اللّه عاطفى كرمانشاهى مرگ عاشق\r\n تمام زندگى را ديد با انبوه حرمانش * خروشيد از غم دوران ، فروپاشيد زندانش\r\nدلش آتشفشان شد شعله‌ها برجست از چشمش * تنش در تاب افتاد و به تنگ آمد ز غم جانش\r\nكسى باور نمىكرد او جهان را وانهد ، امّا * ز جا بركند سوى آسمان ، شبخون توفانش\r\nغمى والاتر از پندار ما در او به جوش آمد * نبود اين دلخوشىهاى حقير خلق ، درمانش\r\nز شعرش لذّتى هرچند مىبردند مشتاقان * نبرد امّا كسى ره در حريم درد پنهانش\r\nز اندوه فراق او مشو اين‌گونه « آشفته » « 1 » * كه مرگ مرد عاشق اى برادر نيست پايانش\r\nنمىدانم چسان گويم كه او را دوست مىدارم * كه جان يك‌يك اين خيل بىدردان به قربانش \r\n\r\nگفتم ؛ گفت\r\n گفتم : بيا كه بىتو ندارم بهار ، گفت : * من چيستم براى تو ؟ گفتم : قرار ، گفت :\r\nسخت است بازگشتن از اين راه پرخطر * گفتم كه : نيست سخت‌تر از انتظار ، گفت : \r\n\r\n\r\n","description":"","footnote":"\r\n( 1 ) - مراد ، يد اللّه عاطفى ( آشفته ) برادر اوست .\r\n","page_name":" 546 ","page_number":546},
  {"content":"\r\n\r\n بين همه چگونه به من دل سپرده‌اى ؟ * گفتم كه : بود جور توام سازگار ، گفت :\r\nاين‌ها بهانه است ، نه ؟ گفتم : دگر مگوى * دارم درون سينه ، غمى بىشمار ، گفت :\r\nدر چشم من بگو كه چه تأثير خفته است ؟ * گفتم كه : كرده روز مرا شام تار ، گفت :\r\nآخر كجا نگاه تو در چشم من نشست ؟ * گفتم كه : مىگذشتم از اين رهگذر ، گفت :\r\nاين گفت‌وگو بس است ، دگر نام من مبر ! * ديدى چگونه حرف دلش ، آشكار گفت ! \r\n\r\nبهار رفته\r\n فصل پولاد است و آهن ، گل نمىرويد دگر * گريه‌ام مىآيد ، امّا اشك مىريزد مگر ؟\r\nسر به ديوار ستبر درد مىكوبم ، ولى * ظلمت كور مرا از هم نمىپاشد سحر\r\nباغ دل را سردمهرىها خزان‌آلوده كرد * اى بهار رفته از دستم ! مرا با خود ببر\r\nدر مصاف عشق از هر سو به‌سان سيل مست * لشكر اندوه مىتازد ، من امّا بىسپر\r\nدر گلو يخ بسته فرياد سراپا آتشم * زين شب سرد خموشى رفت بايد زودتر\r\nحاصل ديروز و امروزم به‌جز اندوه نيست * با من از فرداى شادىها چه مىگويى دگر ؟\r\n« عالمى ديگر ببايد ساخت وز نو آدمى » « 1 » * تا بدين‌سان پاك گردد ننگ دامان بشر\r\nگر ز پاى خويشتن ، زنجير غم را بگسلم * چون كبوتر در هوايت مىگشايم بال‌وپر\r\nآسمان را همچو كودك در بغل خواهم گرفت * تا بگويم دوستت دارم ، نگه كن : اين‌قدر \r\n\r\nتوفان جنگ\r\n غنچه‌هاى دوستى پرپر شد از توفان جنگ * مرغ آزادى به تنگ آمد پسِ زندان جنگ\r\nخون دلبندان بسيارى به خاك آغشته كرد * نعش جنگ اىكاش مىافتاد در ميدان جنگ\r\nكودكان كابوس‌هاشان را جز اين تصوير نيست * پنجه‌هاى سرد و خون‌آلودهء شيطان جنگ\r\nسينه‌ام بشكافت تا با چشم خود باور كنى * رخنه‌ها كرده در آغوش دلم ، پيكان جنگ\r\nخاطراتى در خيالم نقش مىبندد ، ولى * خوش ندارم يادگارى جز شب پايان جنگ \r\n\r\n\r\n","description":"","footnote":"\r\n( 1 ) - از حافظ\r\n","page_name":" 547 ","page_number":547},
  {"content":"\r\n\r\n بهتر آيا نيست با هم مهربان باشيم و دوست * خط زنيم از دفتر دلهايمان ، عنوان جنگ\r\nسينه‌ها را با زلال عشق نورانى كنيم * بركنيم از سرزمين دوستى ، بنيان جنگ ؟ \r\n\r\nاگر بگذارند !\r\n زندگى ساده و زيباست ، اگر بگذارند * مثل شيرينى رؤياست ، اگر بگذارند\r\nپشت اين چهرهء ماتم‌زدهء ديوصفت * خنده‌هاى همه پيداست ، اگر بگذارند\r\nوعده‌هاى خوشِ فردا همه پوچ است و فريب * صبح امّيد تو حالاست ، اگر بگذارند\r\nدر سراب هوس خويش چرا گم شده‌ايم ؟ * چشمهء عشق ، همين‌جاست ، اگر بگذارند\r\nهمگى رود زلاليم و هم‌آغوشيمان * راز پيدايش درياست ، اگر بگذارند\r\nدلم از تفرقه ، اين واژهء بىرحم گرفت * سخن از عاطفه ، غوغاست ، اگر بگذارند\r\nنفس راحت و يك كلبه و احساس وجود * احتياج همه ، اين‌هاست ، اگر بگذارند \r\n\r\nعصبان سيلاب\r\n مرداب بىروح و عفن ، خشم نگاه مارها * فرياد زشت غوك‌ها ، خاموشى مردارها\r\nبىتابى فوج مگس ، آرامش خرچنگ‌ها * روز و شبش ماناى هم ، جولانگه تكرارها\r\nزردش حديث شومى و سبزش نموار لجن * آبى گُل پا در گِل و خاكسترى كفتارها\r\nگويى كه پايين آمده سقف ستبر آسمان * بالا نمىآيد نفس در زير اين آوارها\r\nاينجا گرفته چشمه را تلّ رسوب سال‌ها * دل را غبار ناله‌ها ، آيينه را زنگارها \r\n\r\n","description":"","footnote":"","page_name":" 548 ","page_number":548},
  {"content":"\r\n\r\n شورش كجا ، سازش كجا ، دريا كجا و ما كجا * بُعد مسافت اين دو را دشت است تا كهسارها\r\n« در اين مغاك بسته در خورشيد كى دارد گذر » « 1 » * عصيان سيلابى مگر تا بشكند ديوارها \r\n\r\nشب انتظار\r\n دل در شب انتظارت اى دوست ، نشست * چون ديد نيامدى ، ز اندوه شكست\r\nديگر نفرست نامه « كى مىآيم » * آن رشته كه ما را به تو مىبست گسست \r\n\r\nبه خيّام\r\n اى مرد رباعى ، سخنت شيرين باد * از شعر تو ديوان هنر ، رنگين باد\r\nآن‌كس كه تو را آب گل‌آلود شمرد * در حسرت طبع روشنت ، غمگين باد \r\n\r\n\r\n","description":"","footnote":"\r\n( 1 ) - از سيمين بهبهانى .\r\n","page_name":" 549 ","page_number":549},
  {"content":"\r\n\r\n\r\nحامد ( 1354 )\r\nحميد رضا آسيد اسماعيلى در سال 1354 هجرى شمسى در خيابان اميريهء تهران چشم به جهان هستى گشود ، در اين شهر به تحصيل پرداخت و دوره‌هاى ابتدائى و راهنمائى و متوسطه در محلهء اميريه بپايان رسانيد و پس از انجام خدمت سربازى كوتاه مدتى در ادارهء مخابرات به كار اشتغال ورزيد و پس از يك سال براثر اصرار پدر به تحصيل ادامه داد و در رشتهء نقشه‌كشى ساختمان به تحصيل پرداخت و به اخذ مدرك ليسانس توفيق يافت ازآن‌پس در كارگاه ساختمانى عمويش به كار مشغول شد و مدت سه سال در اين شغل بپاييد .\r\nحميد رضا آسيد اسماعيلى كه در شعر حامد تخلّص مىكند از سال 1367 نخستين سرودهء خود را پس از فاجعه كشتار حجاج بيت الحرام در قالب مثنوى سرود كه مورد تشويق معلّمين‌اش قرار گرفت و همين امر سبب گرديد كه به شعر و شاعرى روى آورد و در اين رهگذر طبع‌آزمائى كند .\r\nحامد نخستين مجموعه اشعار خود را در سال 1382 تحت عنوان « فصل پايانى » منتشر ساخت و از مهر ماه همين سال با فصلنامهء هنرپو كه به مديريت شاعر و نويسنده نامدار محمد كاظم سالمى اداره مىشود همكارى خود را آغاز كرد خود مىگويد : « در اين رهگذر عرصهء جديدى در زندگىام بوجود آمد و به انجمن‌هاى ادبى راه يافتم و در حال حاضر در انجمن‌هاى ادبى كمال و انجمن ادبى شعراى ايران و انجمن ادبى ناصر خسرو\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nو انجمن ادبى اميركبير و انجمن ادبى سخنوران و چند انجمن ديگر عضويت دارم » .\r\nحامد قصد دارد دومين مجموعه شعر خود را بنام « غايتى پشت كوچه‌هاى حضور » در مورد مهدويت و انتظار همراه ديگر اشعار مذهبى خود طبع و نشر كند .\r\nحامد شاعرى خوش‌قريحه و بااستعداد و جوانى پراحساس و دوست‌داشتنى است از انواع شعر قالب غزل را برگزيده و در شعر نو گاهى تفنن مىكند .\r\n\r\nدر حريم كبريا\r\n دوباره سر نهاده‌ام ، به خاك آستانه‌ات * به نيمه‌شب گرفت دل ، پشت حرم بهانه‌ات\r\nگناهكار و عاصىام ، فقط تو مىشناسىام * چه روسياه آمدم ، ز كرده‌ها به خانه‌ات\r\nبه‌سوى كعبه مىروم ، سپيدپوش و مُحرمم * عنايتم كنى مگر ، ز لطف بىكرانه‌ات\r\nاگر اجابتم كنى ، طواف خانه مىكنم * چه گريه‌ها كه كرده‌ام ، به اتّكاى شانه‌ات\r\nدلم درون سينه‌ام ، خدا خدا خدا كند * كه از كرم نظر كنى ، مرغ اسير دانه‌ات\r\nميان مروه و صفا ، سعى كنم صفا كنم * تا كه بيابم عاقبت ، ز كبريا نشانه‌ات\r\nدر عرفات واقفم ، گم شده‌ام كجا روم * دست من و عطاى تو ، مرا بخوان به خانه‌ات\r\nبه يُمن مَشعر و مِنى ، شعور داده‌اى مرا * گذشته‌ام ز ماسِوا ، كنون شدم روانه‌ات\r\nسنگ زدم به كينه‌ها ، به رنگها و حيله‌ها * كه پشت كرده بر همه ، دلم به پشتوانه‌ات\r\nدل از همه بريده‌ام ، پردهء غم دريده‌ام * شعله به جان كشيده‌ام ، از شَرَر زبانه‌ات\r\nبنده منم خدا تويى ، درد مرا دوا تويى * سخى تويى گدا منم ، بر در اين خزانه‌ات \r\n\r\nصورت ماه تو\r\n من هرچه مىكشم ز نگاه تو مىكشم * از خنده‌هاى گاه‌گاه تو مىكشم\r\nاين خون كه مىخورم همه تاوان عاشقى است * بر دوش خسته بار گناه تو مىكشم\r\nبر بوم ديده با قلم سرخ عاشقى * تصويرى از دو چشم سياه تو مىكشم\r\nامشب به پشت‌بام دلم ايستاده‌ام * نقشى براى صورت ماه تو مىكشم \r\n\r\n","description":"","footnote":"","page_name":" 551 ","page_number":551},
  {"content":"\r\n\r\n هرچند اى عزيز نگاهم نمىكنى * باز انتظار بر سر راه تو مىكشم \r\n\r\nصدايم گرفته است\r\n اين روزها هواى دو چشمم گرفته است * بغضم شكسته باز دلم غم گرفته است\r\nدر انعكاس برق نگاهت شكسته نور * انگار روى آينه ماتم گرفته است\r\nازبس‌كه در ميان غزل گريه كرده‌ام * بيتم بريده است و صدايم گرفته است\r\nامشب كتاب خاطره‌ها را ورق زدم * لطف تو دستهاى مرا كم گرفته است\r\nاز پنجره نگاه به بيرون نمىكنى * چشمم دوباره بارش نم‌نم گرفته است \r\n\r\nوقتى كه رسيدى\r\n آلوده‌ى چشم‌هاى پاكت بودم * مسحور نگاه تابناكت بودم\r\nدر كشور عقل حكمفرما بودى * ديوانه‌ى مست سينه‌چاكت بودم\r\nهر روز تو باز ، ناز مىفرمودى * با خواهش دل ، باز هلاكت بودم\r\nتا سايه نيفكنى به دامان كسى * گسترده‌دلى به روى خاكت بودم\r\nغم‌نامه‌ى فصل بىوفائى گشتى * با قيمت جان در اشتراكت بودم\r\nشب بار سفر بستى از اينجا رفتى * وقتى كه رسيدى تهِ ساكت بودم \r\n\r\nدر فقدان مرد نامتناهى\r\n بعد از تو در ادوار عالم مرد كم بود * در لحظه‌هاى بىكسى همدرد كم بود\r\nآن نور يزدانى كه در شبهاى تاريك * كاشانه‌ها را باصفا مىكرد كم بود\r\nشبها يتيمان بىقرارى مىنمودند * امّا پدر در كوچه‌هاى سرد كم بود\r\nدر پشت نخلستان چه شبها تا دل صبح * شاهى كه غم در چاه مىپرورد كم بود\r\nخورشيد هم بعد از تو خاكسترنشين شد * نور تو در آن روزهاى زرد كم بود\r\nآن نيمه‌شبها ، كوچه‌ها ، در پشت درها * دستى كه نان بر شانه مىآورد كم بود \r\n\r\n","description":"","footnote":"","page_name":" 552 ","page_number":552},
  {"content":"\r\n\r\n بعد از تو در كوفه سكوتى سرد پيچيد * انگار در پس‌كوچه‌ها شبگرد كم بود \r\n\r\nتا كى . . . ؟\r\n تا كى ز هجر رويت با غم كنم مدارا * ديريست دل غمينم از غيبتت نگارا\r\nبرگرد و باسخاوت ، زان گنج بىنهايت * خيرى كن و عنايت ، اى شاه اين گدا را\r\nتا كى ستم ببينم ، در سوگ و غم نشينم * مهجور و دل‌حزينيم ، دستى بگير ما را\r\nدر انتظار وصلت عمرى به آرزو رفت * گويم به آه و زارى ، شب تا سحر خدا را\r\nكاى ايزد توانا ، مُردم ز هجر مولا * يا رب به حق زهرا عليها السّلام بردار پرده‌ها را\r\nبگشا گره ز كارم بىتاب و بىقرارم * جز اين طلب ندارم تغيير ده قضا را\r\nجمعى شكسته‌قلبند سرگشتگان كويت * حاجت‌روايشان كن پيران پارسا را\r\nوصفت چه گويم اى جان اى پادشاه خوبان * « حافظ » به وادى عشق بهتر زد اين نوا را\r\n« كشتىنشستگانيم اى باد شرطه برخيز * باشد كه بازبينيم ديدار آشنا را »\r\nعجّل على ظُهورِك نوّرتَنى بِنُورِك * برگرد و روشنى بخش اين قلب بىصفا را\r\n« حامد » ز دورى تو چنديست دل غمين است * تا كى ز هجر رويت با غم كند مدارا \r\n\r\nجام الست\r\n شب عشق است و امشب مست مستم * سبوى مى نمىافتد ز دستم\r\nنخواهم جز مى ناب و لب لعل * كه من دردىكش جام الستم\r\nمرانيدم ازين ميخانه امشب * كه من همچون شما مى ، مىپرستم\r\nاز اوّل خاك من با مى سرشتند * ازاين‌رو تا ابد مى باده مستم\r\nبجز درگاه ساقى يگانه * اميدم را به ديگر در نبستم \r\n\r\nحرفهاى نگفتنى\r\n عزيزم درد حرمان گفتنى نيست * جفاى روزگاران گفتنى نيست \r\n\r\n","description":"","footnote":"","page_name":" 553 ","page_number":553},
  {"content":"\r\n\r\n تو بايد خود بسوزى تا بفهمى * كه حال شمع سوزان گفتنى نيست\r\nبه شهر بيدلان آسوده منشين * كه شر كينه‌توزان گفتنى نيست\r\nرسيدن بر كمالات اكتسابى است * مقام ذات انسان گفتنى نيست\r\nغم جانانه را غم‌ديده داند * غمى كه رفته در جان گفتنى نيست\r\nدل دريايى از طوفان چه گويد * مصيبت‌هاى طوفان گفتنى نيست\r\nمپرسيد از غريبان حال هجران * زبان حال هجران گفتنى نيست\r\nيكى پرسيد « حامد » عشق چونست * ندارم پاسخى كان گفتنى نيست \r\n\r\nآرزوى وصال\r\n مىخواهم از فراق تو صد ناله سر كنم * با اشك چشم دفتر و سجاده تر كنم\r\nامشب خيال خواب ندارد دو چشم من * شب را در آرزوى وصالت سحر كنم\r\nبا دامن وصال تو گيرم به هر طريق * يا از ديار ياد و خيالت سفر كنم\r\nآن‌قدر با غمت دل ما ساخت تا بسوخت * خود را به شهر عشق تو آواره‌تر كنم\r\nراهى است راه عشق كه پروحشت و بلاست * من با اميد مهر تو سر در خطر كنم\r\nرازيست در دلم ز غم و درد دوستان * اشك روان ز راز دلم پرده در كنم\r\nاز گريهء مدام شده خشك جام چشم * در جام چشم بادهء خون جگر كنم\r\n« حامد » چو زلف يار بود قصّه‌اش دراز * پيش آر مى كه قصهء او مختصر كنم \r\n\r\nچقدر درد بزرگى\r\n دلم پُر است و ليكن زبان شكوه ندارم * كجاست شانهء مهرى كه سر بر آن بگذارم\r\nهواى گريه گرفته فضاى ابرى چشمم * ببند چتر جدايى كه بىبهانه ببارم\r\nتمام آينه‌ها را غبار غصه گرفته * بيا و پاك كن امشب نگاه آينه‌دارم\r\nتمام شهر ز عشقت مرا به خنده گرفتند * چه سنگها كه به طعنه نكرده‌اند نثارم\r\nچقدر درد بزرگى تو باشى و نتوان ديد * كه نور عشق نباشد به قلب تيره و تارم \r\n\r\n","description":"","footnote":"","page_name":" 554 ","page_number":554},
  {"content":"\r\n\r\n بدون دوست به ظاهر اگرچه هستم و سبزم * مجازى است وجودم خزانى است بهارم\r\nبه مژدگانى چشمت به هركه از تو خبر داد * به‌جاست تا كه ببخشم تمام داروندارم\r\nتمام مىشوم آخر در ابتداى حضورت * قدم گذار و صفا ده به سنگ سرد مزارم \r\n\r\nآيينهء جان\r\n دل را به غم دوست صفا بايد داد * اشكى به نگاه مبتلا بايد داد\r\nاى دل ز كسى دوا و درمان مطلب * اين درد به نام او شفا بايد داد\r\nزنگار گرفته جان هجران كسى * اين آينه را به غم جلا بايد داد \r\n\r\nچشم‌به‌راه\r\n در چشمهاى خيسم روزى نگاهت افتاد * از آن به بعد يك‌عمر چشمم به راهت افتاد\r\nهر شب طناب غم را من چنگ مىزنم باز * شايد نقاب دورى از روى ماهت افتاد \r\n\r\nمولاى سبزپوش\r\n پاييز شد بهارِ نشاط و جوانىام * در ابتداى پيچ‌وخمِ زندگانىام\r\nمولاى سبزپوش بيا و به نورِ خويش * گرمى ببخش بر دلِ زردِ خزانىام\r\nاى پادشاهِ حُسن نظر كُن بر اين گداى * تا كى در انتظارِ كَرَم مىنشانىام\r\nترسم كه بعد از اين همه چشم‌انتظارىام * بيرون شوى و از درِ احسان برانىام\r\nاين جمعه هم گذشت نگارا نيامدى * هر جمعه تا به مرزِ جنون مىكشانىام\r\nحيرانم از نديدنِ رويت شبانه‌روز * پس كى ز داغِ غيبتِ خود مىرهانىام\r\nعمريست گشته‌ام همه جا در پىِ تو ليك * در كوچه‌هاى ، هجر به سر مىدوانىام\r\nرفتى و رفت از دلِ ( حامد ) قرار و صبر * برگرد تا به فيض وصالت رسانىام \r\n\r\n","description":"","footnote":"","page_name":" 555 ","page_number":555},
  {"content":"\r\n\r\n\r\nهيچ‌كس كام نيست\r\nغم ايّام خدايا چه كمر مىشكند\r\nباده‌ى دهر چه زهرآگين است\r\nهيچ‌كس ياور و غمخوارم نيست\r\nو كسى چاره‌ى ناچارم نيست\r\nخلل اندر پى سيلاب حوادث جارى\r\nو گروهى ز بلا در زارى\r\nطاقت از كف شده دل غرق به خون گشت از درد\r\nتن و اندامم سرد\r\nدارم اميد كه شب بگذرد از مثل من\r\nغم ايّام كمى دور شود از دل من و كمر راست شود\r\nليك افسوس كه غم مانده به دل\r\nو تنم مانده به گل\r\nو كسى يارم نيست كه بگيرد دستم\r\nو تن مانده به گل را به كنارى بكشد\r\nادّعا بسيار است عملى در بر نيست\r\nجملگى مرد سخن\r\nلاف افراد فزون گشته ز تعداد شن و ماسه دشت\r\nو كسى عامل نيست\r\nو در انجام وفا هيچ‌كسى كامل نيست\r\n\r\n","description":"","footnote":"","page_name":" 556 ","page_number":556},
  {"content":"\r\n\r\n\r\nحبيب ( 1313 )\r\nمحمّد حبيبيان ، كه براى شعرش تخلّص « حبيب » را برگزيد ، در سال 1313 هجرى شمسى در شهر همدان تولد يافت . پدرش على اصغر حبيبيان ( بهارستانى ) با آنكه از نعمت خواندن و نوشتن بىبهره بود ، مردى آگاه به امور اجتماعى و مشكل‌گشاى مردم و از محبوبيّت خاصّى برخوردار بود .\r\nمحمّد حبيبيان پس از اتمام تحصيلات ابتدايى و دورهء متوسّطه و انجام خدمت سربازى چندى در تهران در شركت ايران‌راه به كار حسابدارى مشغول شد ، آن‌گاه به همدان رفت و در سال 1335 به خدمت آموزش و پرورش درآمد و در يكى از روستاهاى زادگاهش به تدريس پرداخت و در هنگام فراغت به نوشتن مجموعه داستانى به نام « احساس » و مجموعه رباعياتى به نام « تفكّرات تنهايى » و مجموعه دوبيتىهايش به نام « شكوه » تدوين كرد و درضمن براى برخى از مجلّه‌ها و روزنامه‌ها مقاله و شعر مىفرستاد .\r\nحبيب در سال 1337 رهسپار تهران شد و مدّت دو سال در شركت خشكه و فولاد ( بهلر ) به كار پرداخت ، امّا به علّت دلبستگى كه به شغل معلّمى داشت ، بار ديگر به همدان بازگشت و همچنان به كار تدريس اشتغال ورزيد در سال 1345 به دانشگاه تهران راه يافت و در رشتهء حقوق سياسى به تحصيل ادامه داد و پس از پايان دورهء دانشكده ، در دبيرستان‌ها به تدريس مشغول شد . در سال 1359 مورد پاكسازى قرار\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nگرفت ، سرانجام پس از هشت سال شكايت و دربه‌درى تبرئه شد ، امّا ادارهء آموزش و پرورش بدون جهت او را بازنشسته كرد ، وى ناگزير در داروخانه‌اى به كار پرداخت و به علّت حق‌كشىها و ناسپاسىها و دلتنگى از اوضاع زمانه ، با فروش باغ پدرى در سال 1369 عازم آمريكا شد و در كنار دختران و نوه‌هايش بزيست و به همكارى با بعضى از مطبوعات پرداخت و در سال 1377 مجموعه دوبيتىهايش بنام « شِكوه » در آمريكا چاپ شد و برخى از آثارش در مجلّهء « عاشقانه » تكزاس و « دفتر هنر و ميراث ايران » در نيوجرسى به چاپ مىرسيد . در سال 1379 مجموعه تضميناتش بنام « پرواز با ستارگان » طبع و نشر گرديد .\r\nحبيب در شعر كلاسيك و گاهى در شعر نو طبع‌آزمايى مىكند . نمونه‌هاى زير از آن جمله مىباشد .\r\n\r\nآينه شكست\r\n دلم به ناز رُبودى و پس كناره گرفتى * قرار و طاقتم از كف به يك اشاره گرفتى\r\nتو باغ جان مرا چون نسيم تازه نمودى * نوازشم ننموده ، ز من كناره گرفتى !\r\nسرم به زانوى غم خوش نهاده‌اى جانا * به آبشار سرشكم ره نظاره گرفتى\r\nهماى بختمند من اى پركشيده ز بامم * مكان به كوى كه اكنون تو ماه‌پاره گرفتى ؟\r\nبه ناز و غمزه بگفتا كه چون ستارهء بخت * شكسته آينه‌ات ، بختِ بىستاره گرفتى \r\n\r\nسرمهء عشق\r\n دل اسير گل رخسار تو زيبا مىشد * هر بهارى كه گل غنچه شكوفا مىشد\r\nجان ز تن مىشد و فردوس عيان مىگرديد * محو سيماى تو هر ديدهء بينا مىشد\r\nسبزه شاداب شد از شبنم پاك دم صبح * غنچه همراه نسيم غاليه‌پيما مىشد\r\nباد مشّاطه‌گر از دشت چنان مىآمد * كه صنوبر به چمن رقص‌كنان پا مىشد\r\nچشمه آيينهء افلاك شده روى زمين * مطلع عشق در اين آينه پيدا مىشد \r\n\r\n","description":"","footnote":"","page_name":" 558 ","page_number":558},
  {"content":"\r\n\r\n گيسوى بيد فروهشته به رخسارهء آب * با نسيم سحرى گرم به نجوا مىشد\r\nاز افق مهر طلايى به جهان مىتابيد * غزل عشق در اين منظره انشا مىشد\r\nبلبل از روى گل آموخت سخن‌ورزى و عشق * زين سبب نغمهء وى اين‌همه شيوا مىشد\r\nاگرم سينهء دريا ننوازد خورشيد * ابر بارنده كجا خود چمن‌آرا مىشد\r\nباز باران كه فروريخته بر باغ و چمن * از ره دشت و دمن راهى دريا مىشد\r\nهرچه زيبايى از اين گونه كه صورت مىبست * متداعى رخ پاك تو تمنّا مىشد\r\nبه وفا اين دل من ساخته است با غم عشق * ور نه پشتم ز جدايى و جفا تا مىشد\r\nتا به ويرانهء دل مهر رُخت تافته است * گنج عشق تو اميد خوش فردا مىشد\r\nكوكب بخت من از خواب گران برمىخاست * سرمهء عشق تو در ديدهء ما تا مىشد\r\nهان مپندار كه غافل بُود از عشق « حبيب » * آنكه با هستى او حلّ معمّا مىشد \r\n\r\nبندگان شيطان\r\n ما حرمت طلايى انسان را * در كام شام تيره رها كرديم\r\nما سايه‌هاى مهر و محبّت را * از قلب پاك خويش جدا كرديم \r\n*\r\n ما ديده از حقيقت خود بستيم * پوشيده عيب خويش هنر خوانديم\r\nدور از صفا و عشق به يكديگر * خود را مُريد و بندهء شرّ خوانديم \r\n*\r\n ما را نياز بهره‌ورى آموخت * از مهرِ هم بريدن و بد بودن\r\nدر ذهن خود نشانده شياطين را * دور از وجود پاك صمد بودن \r\n*\r\n ما را صداى نفرت و بدخواهى * افسون‌گرانه تيره‌دلى آموخت\r\nگم‌گشته در اصالت اين هستى * غفلت ، به ظلمت ابدى بفروخت \r\n*\r\n\r\n","description":"","footnote":"","page_name":" 559 ","page_number":559},
  {"content":"\r\n\r\n ما از اميد و عشق و صفا خالى * دل بسته‌ايم به پول و زراندوزى\r\nخنديده بر گذشت و جوانمردى * لبريز جان به كينه و كين‌توزى \r\n*\r\n ما محو اين تمدّن پوشالى * با اين دوباره‌سازى انسانيم\r\nما را دگر اميد سلامت نيست * چون بندگان خالص شيطانيم \r\n\r\nميخ و ديوار\r\n آن شنيدى كه گفت ديوارى * به يكى ميخ وقت جا رفتن\r\nبد فرومىروى رفيق ، مگر * با تن خسته‌ام تويى دشمن\r\nپاسخى عارفانه داد به دو * با بيانى بليغ آن الكن\r\nخبرت نيست ، ور نه مىگفتى * چكشى هست پشت اين سر من \r\n\r\nنىزن\r\n بود مردى همه عمرش نىزن * كس به از او نزدى نى بىظنّ\r\nكار او نىزنى و نىسازى * نىفروشى به سر هر برزن\r\nپير گرديده هم از دور زمان * رفته نور از بصر و تاب از تن\r\nخواست روزى به نيى دم بدمد * پشت او كرد همى كار دهن\r\nپير نىزن به شگفت آمد و بُرد * نىِ خود را به برِ آن روزن\r\nكاى هنرمند بلندآوازه ! * گر تو به مىزنى بستان و بزن \r\n\r\nبرق اميد\r\nباد ، برخاست ز دشت ،\r\nابر ، پوشيد سپهر ،\r\nپنجه زد برق ، در آفاق سپيد ،\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nرعد ، غرّيد به كوه\r\nژاله ، باريد به رگبار درشت .\r\nآب ، افتاد به جوى !\r\nناودان ، شرشر پيوستهء آهنگينش ،\r\nقصّه مىگفت ز شب تا دم صبح ! *\r\nباد ، افتاد ز بانگ ،\r\nابر ، گرديد تهى ،\r\nبرق ، خالى شد ، از بارقه و از تب‌وتاب ،\r\nكرد باران ، همه جا را سيراب ،\r\nشُسته و رفته نمود باغ و درخت .\r\nوز پى يك شب طولانى و سرد ،\r\nاز فراسوى افق‌هاى سپيد ،\r\nصبح ، تابيد به كوه . . .\r\nگل خورشيد درخشان روييد .\r\n* من در انديشه ز شب تا دم صبح ،\r\nقصه‌ها مىگفتم ،\r\nبا تنهايى و باد\r\nزير سمضربهء باران بهار ،\r\nسهمگين رعد جدايى كه به دالان حيات ،\r\nزير هشتى دلم مىغريد .\r\nبا صدايى كه از آن زهرهء شير مىشد آب ،\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nديدگان منتظر و خستهء خواب ،\r\nبه اميد سحر تابانى .\r\n* واى اگر قطع شود ، برق اميد .\r\nو نبارد بارانِ محبّت به ديار !\r\nخاك خشك دل ما مىتركد ،\r\nو نخواهد روييد ،\r\nدانه‌اى از بر خاك ،\r\nسبزه‌اى از دل پاك ،\r\nچه به‌جا خواهد تافت ،\r\nبرق روشنگر سيماى طلايى اميد ،\r\nكه شكافد دلِ تاريكى و تنهايى را . . .\r\nشايدم ، صبح فردا آرد و خورشيد و بهار !\r\n\r\n","description":"","footnote":"","page_name":" 562 ","page_number":562},
  {"content":"\r\n\r\n\r\nحبيب ( 1334 )\r\nحبيب رضايىپور ، فرزند على ، در سال 1334 هجرى شمسى در كوى كمال‌آباد شهرستان همدان قدم به جهان هستى نهاد .\r\nرضايىپور دانش‌هاى ابتدايى را در دبستان عارف و دورهء متوسّطه را در چند دبيرستان همدان به پاى برد و در رشتهء طبيعى به دريافت مدرك ديپلم توفيق يافت . ازآن‌پس به استخدام آموزش و پرورش درآمد و در مدارس همان شهر به تدريس پرداخت .\r\nرضايىپور ، كه در شعر از تخلّص « حبيب » استفاده مىكند ، در سرودن انواع شعر طبع‌آزمايى مىنمايد ؛ به‌خصوص در سرودن شعر به گويش محلّى مهارت بيشترى دارد .\r\nحبيب تا سال 1349 به صورت تفنّن شعر مىسرود ، امّا از سال 1355 كه نخستين غزلش در يكى از مجلّه‌هاى تهران به چاپ رسيد ، كار شعر را جدّى گرفت و از همين زمان نيز سرودن شعر را به گويش محلّى دنبال كرد و در اين رهگذر توفيق يافته است .\r\n\r\n","description":"","footnote":"","page_name":" 563 ","page_number":563},
  {"content":"\r\n\r\n\r\nبىباده و پيمانه\r\n هر باده‌كشى بر در ميخانه نشسته * غمگين و حزين با دل ديوانه نشسته\r\nبستند در ميكده و سوخت دلِ ما * نقش غم و اندوه به خُم‌خانه نشسته\r\nگوييد به ياران كه در اينجا دلِ ما هم * عمريست كه بىباده و پيمانه نشسته\r\nتوفان بلايا زده بر زلف بهارى * ماتم سر دندانهء هر شانه نشسته\r\nزد رهزن توفان چو بر اين شمع شب‌افروز * خاكستر غم بر سر پروانه نشسته\r\nآن ساقى و آن محرم اسرار دلِ ما * اى واىِ من ! افسوس چه بيگانه نشسته\r\nدر مجمع ياران سخن باده دگر نيست * زين روى « حبيب » زار و غريبانه نشسته \r\n\r\nشكسته\r\n عمريست كه در ديدهء ما خواب شكسته * اى واى و دريغا ! دل شاداب شكسته\r\nاز هجر غم دوست در اين سينهء پرسوز * افسرده و غمگين دل بىتاب شكسته\r\nبا زورق امّيد به دريا نتوان زد * از آنكه چو افتاده به گرداب شكسته\r\nاز مزرعهء عشق دگر نهر روان نيست * گويا ز محن قامت ميراب شكسته\r\nتا ديد هرآن‌كس به جهان عكس رخ يار * در باور خود ديده كه مهتاب شكسته\r\nتصوير رُخت اى مه طناز ! به شب‌ها * چون ماه به هر چشمهء پرآب شكسته\r\nغم ديده « حبيب » تا به سحر در دل شب‌ها * بنشسته و با ديدهء تر خواب شكسته \r\n\r\nچشمان تو\r\n چشمان تو آشيان ماه است * با هر نگه‌ات كار من آه است\r\nعطر سخن تو جان‌نواز است * چون باد صبا كه در پگاه است\r\nاز هجر تو ، دل غمگين و تنها * در حنجره‌ام نواى آه است\r\nدر ميكدهء نگاه مستت * جامِ دلِ بشكسته گواه است\r\nافسرده دلم مكن تو اى يار ! * رنجاندن عاشقان گناه است \r\n\r\n","description":"","footnote":"","page_name":" 564 ","page_number":564},
  {"content":"\r\n\r\n با آه جگرسوز و دلى خون * چشمانِ « حبيب » تو به راه است \r\n\r\nداده‌ام جان را\r\n در ره عشقت ، نگارا ! از نفس افتاده‌ام * مرغ گلزارم ، و ليكن در قفس افتاده‌ام\r\nدر دلِ گلزار ، گل بودم زمانى بس دراز * آوخ ! اينك در كوير ، چون خار و خس افتاده‌ام\r\nزخمىِ تير نگاهم ، بس غمين از هجر يار * شاخ امّيدى كه بر تيغ هَرَس افتاده‌ام\r\nمرغ بندىِ گرفتار ، كه در كنج قفس * زار و مغموم و غمين بىدادرس افتاده‌ام\r\nمست عشقم در ميان كوچه‌هاى بىنشان * زين گُنه بيهوده در چنگ عسس افتاده‌ام\r\nمن كه چون شير ژيان نعره به صحرا مىزدم * در سكوت شب به دامى مُلتمس افتاده‌ام\r\nپردهء شب مىتَنَد بر دل چو تار عنكبوت * پا به سر در تار او همچون مگس افتاده‌ام\r\nدر مسير زندگى در دشت پُر از تشنگى * داده‌ام جان را « حبيبا » من سپس افتاده‌ام \r\n\r\nشوق ديدار\r\n از غم هجر تو بس شكوه و غوغا كردم * هر زمان مهر تو را در دلِ خود جا كردم\r\nگل روى تو ز من خنده‌كنان دل مىبُرد * زين سبب ترك همه گلشن و صحرا كردم\r\nو اندر آيينهء دل عكس رُخت پيدا بود * من تو را ديدم و ترك رخ زيبا كردم\r\nشوق ديدار تو را دارم و از اين غم هجر * شكوه از گنبد مينا و ثريّا كردم\r\nقطره‌اى بودم و از عشق رُخ زيبايت * اين دل غم‌زده را يكسره دريا كردم\r\nتا نبينم رخ زيباى تو را من نروم * بر سر كوى تو گر ، ترك سر و پا كردم\r\nهمه‌شب از غم هجرت به فغانيم « حبيب » * كه دگر ترك همه لذّت دنيا كردم \r\n\r\nبهار\r\n باز كن پنجره را ، فصل بهار آمده است * عشق بگشاى گل عشق به بار آمده است\r\nبوى گل هم‌سفر باد صبا در دل صبح * بهر تسكين دلِ زارِ هزار آمده است \r\n\r\n","description":"","footnote":"","page_name":" 565 ","page_number":565},
  {"content":"\r\n\r\n گلشن و باغ و چمن از نفس سبز بهار * همه شاداب ز انفاس بهار آمده است\r\nغنچهء تنگ دل از همدمى باد صبا * شاد و خندان به تفرّجگه يار آمده است\r\nبگذر بهر تماشا به در و دشت « حبيب » * كه گل پونه به هر جوى كنار آمده است \r\n\r\nباور كنيد\r\n آه ! اى دل‌هاى پاك و باصفا * آه ! اى مردان خوب و بىريا\r\nقصّه‌هاى دردناك اين زمان * سرو قدّان را كند همچون كمان\r\nمىشود آزرده خاطر آدمى * چون به زخمِ دل نباشد مرهمى\r\nشمع از سر سوزد و ما از جگر * مرغ امّيدم ندارم بال‌وپر\r\nدل ندارد شور و فرياد و اميد * پشتم از نامهربانىها خميد\r\nيارى اندر كس نمىبينم كنون * دل ز اين نامردىها گشته خون\r\nهمچو آتش گُر بگيرم دم‌به‌دم * همدمم آه جگرسوز است و غم\r\nسينه‌ها از عشق گرديده تهى * آه ! خم گشته قد سرو سهى\r\nچشم‌هاى عشق هم خوابيده‌اند * غنچه‌هاى بوسه را دزديده‌اند\r\nرنگ زردم را شما باور كنيد * زخم‌هاى كهنه را باور كنيد\r\nآرى ! اكنون مردمى كم گشته است * اين دل ما همدم غم گشته است\r\nمن دلم از خودپسندىها گرفت * بغض سنگينى گلويم را گرفت\r\nبر سراب زندگى دل باختيم * خانه‌اى از آرزوها ساختيم\r\nمن نبايد عقده‌ها را وا كنم * در دل خود ناله‌ها بر پا كنم\r\nما مسافرهاى ره‌گُم‌كرده‌ايم * جاى باده اشك در خُم كرده‌ايم\r\nبايد از نو عاشقى آغاز كرد * بال‌ها واكرده و پرواز كرد \r\n\r\n","description":"","footnote":"","page_name":" 566 ","page_number":566},
  {"content":"\r\n\r\n\r\nحبيبه ( 1327 )\r\nخانم حبيبهء نيك‌سيرتى ، در بهار سال 1327 شمسى در تهران از مادر زاد . پدر و مادرش از مهاجران آذربايجانى بودند كه در باكو مىزيستند و پس از ازدواج به ايران بازگشتند ، درحالىكه هيچ‌كدام سواد فارسى نداشتند ؛ ولى پدرش باهوش سرشارى كه داشت توانست خواندن و نوشتن بياموزد ، بىآنكه معلّمى داشته باشد . در عين حال هم پدر و هم پدربزرگش از قريحهء شاعرى برخوردار بودند و به زبان آذرى شعر مىسرودند . بنابراين حبيبه قريحهء شاعرى را از پدر و پدربزرگش به ارث برده است .\r\nنيك‌سيرتى مىگويد : « از سنين كودكى جوششى در خود حس كردم كه نمىدانستم چيست . چيزى در درونم طغيان مىكرد كه در ده‌سالگى به شكل شعر بروز كرد و در همين سنّ زنده‌ياد محمّد نوعى به دليل نسبت دورى كه با ما داشت ، به راهنمايى پرداخت . چون خود به استاد شهريار علاقه‌مند بود ، مرا نيز با اشعار او آشنا ساخت . در چهارده‌سالگى ( 1334 ) اوّلين شعرم در مجلّهء بانوان چاپ شد و اين برايم افتخارى بود .\r\nمادرم بااين‌كه دريافت واژه‌هاى فارسى برايش مشكل بود ، همواره تشويقم مىكرد و پدر درحالىكه خود به شعر عشق مىورزيد ، امّا هميشه در مقابل اشعار عاشقانه‌ام جبهه مىگرفت و دوست داشت مثل پروين اعتصامى شعر بگويم . سال‌ها شعر نو را نمىشناختم و باز محمّد نوعى بود كه مرا با شعر نو آشنا مىساخت و زمانى\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nكه بازار شعر سپيد داغ بود ، من هم با آنكه اعتقادى بدان نداشتم ، امّا آن را تجربه مىكردم . »\r\nنيك‌سيرتى تحصيلات ابتدايى و قسمتى از دورهء متوسطه را فرا گرفت و در شانزده‌سالگى ناگزير به ازدواج شد . پس از يك سال بار ديگر به تحصيل پرداخت و پس از اخذ مدرك ديپلم ادبى به دليل علاقه‌اى كه به شغل معلّمى داشت ، رشتهء تربيت معلّم را پى گرفت و در سال 1354 به استخدام آموزش و پرورش درآمد .\r\nحبيبه از سال 1352 با داشتن سه فرزند با مطبوعات همكارى خود را آغاز كرد و در اين رهگذر با منوچهر آتشى و فريدون مشيرى و زنده‌ياد منوچهر نيستانى آشنا شد و از راهنمايى آنان بهره‌مند گرديد و همچنين به دليل همكارى با بخش ادبى مجلّه ، افتخار آشنايى با نادر نادرپور و سيمين بهبهانى و ديگر شاعران را يافت و در همين زمان در شب‌هاى شعر هم شركت مىكرد .\r\nحبيبه در سال‌هاى پس از انقلاب فيش‌نويسى لغت‌نامه دهخدا و همكارى با مطبوعاتى چون مجلّهء كتيبه ( كنكاش ) پرداخت و چهار سال نيز در مجلّهء زن روز و صفحهء ورزش بانوان كار كرد و در طول سال‌ها خدمت آموزشى ، در كنار كار ادبى به دبيرى ورزش و رشتهء واليبال و بدن‌سازى پرداخت و در خلال اين مدّت نيز دورهء روزنامه‌نگارى را در دانشگاه تهران گذراند و موفّق به اخذ مدرك آن گرديد .\r\n\r\nسورهء رنج\r\n به سردسير زمستان من بهارى تو ! * به بىقرارى شب‌هاى من قرارى تو !\r\nتو چون شميم گلى در خزان وحشت من * به زير سقف سكوتم نواى تارى تو !\r\nتو آيه آيهء درددل مرا خواندى * تو ختم سورهء رنج منى ، تو ، آرى تو !\r\nتو آسمان و تو ابر من و تو بارانيم * چه مىشود به كوير دلم ببارى تو ؟\r\nتويى شبان غزالان خستهء غزلم * به تشنه‌كامى جانم ، تو چشمه‌سارى ، تو !\r\nبه زمهرير تن آزار حسرت آبادم * چو آتشى تو گدازنده‌اى ، شرارى تو ! \r\n\r\n","description":"","footnote":"","page_name":" 568 ","page_number":568},
  {"content":"\r\n\r\n اسير رشك و گلاويز تنگ‌چشمىها * ميان اين همه دشمن ، مرا تو يارى ، تو !\r\nتو آخرين نفس زندگانىام هستى * به سردسير زمستان من ، بهارى تو ! \r\n\r\nيا علىّ !\r\n زادهء توفان عشقى ، يا علىّ ! * بارش باران عشقى ، يا علىّ !\r\nهمسر زهرا و همپاى نبى ؟ * خود تو از ياران عشقى ، يا علىّ !\r\nنانِ فرزندان فقر و فاقه‌اى * آبِ جوباران عشقى ، يا علىّ !\r\nريشه‌ات در خاك مهر و عاطفه * جانى و جانان عشقى ، يا علىّ !\r\nسجده‌ات در خون ، يقينت پايدار * باور و ايمان عشقى ، يا علىّ !\r\nپاسدار حرمت دين رسول * در وفا ، سلطان عشقى ، يا علىّ !\r\nجان نهادى بر سر پيمان خود * پيرو فرمان عشقى ، يا علىّ !\r\nاوّلت عشق خدا ، آخر خدا * اوّل و پايان عشقى ، يا علىّ !\r\nشاه‌بيت شعر هر دريادلى * دفتر و ديوان عشقى ، يا علىّ !\r\nيك جهان ، حيران و سرگردان تو * تا تو سرگردان عشقى ، يا علىّ !\r\nكشتهء عشقم ، به فريادم برس * يا علىّ ! درمان عشقى ، يا علىّ ! \r\n\r\nجوانهء ديگر\r\n مرا كه جز تو ندارم ترانه‌اى ديگر * به خويش وا مگذار ، اى فسانه‌اى ديگر\r\nشكست ، شاخهء عمرم ز تندباد خزان * بيا كه سر زند از من جوانه‌اى ديگر\r\nاگر كه روز بيايد ، دوباره خواهم گفت * براى چشم سياهت شبانه‌اى ديگر\r\nبه مستى نگه‌ام ، اى هميشه توفانى * غزل غزل بسرا عاشقانه‌اى ديگر\r\nز برگ برگ دلم شعله مىكشد فرياد * كه آتشت همه دارد زبانه‌اى ديگر\r\nاگر تو هم نگذارى به خويش ، تنهايم * زمانه مىزندم تازيانه‌اى ديگر\r\nتو را كه ريشهء عشقى ، دوباره خواهم ديد * اگر كه ساز نسازى بهانه‌اى ديگر \r\n\r\n","description":"","footnote":"","page_name":" 569 ","page_number":569},
  {"content":"\r\n\r\n شكوه راز تو و شعر عاشقانهء من * بماند از من و تو جاودانه‌اى ديگر\r\nشكسته ساز صدايم بيا بيا درياب ! * مرا كه جز تو ندارم ترانه‌اى ديگر \r\n\r\nباغ آرزو\r\n باز ، در چشمان من رقصيد عشق * باز ، از دامان من روييد عشق\r\nباز آذين بست دستان مرا * دانه‌هاى ناب مرواريد ، عشق\r\nباز روشن كرد شب‌هاى مرا * با تلألؤ ، همچنان خورشيد ، عشق\r\nشعر مىرويد ز خاك پيكرم * باز ، مىپاشد گل اميد ، عشق\r\nمىشكوفد از لبم آواى جان * باز ، لب‌هاى مرا بوسيد عشق\r\nنبض باورهاى من خون مىگريست * بازهم بر روى من خنديد عشق\r\nباز ويران شد شب حسرت ، كه باز * زندگى را بر دلم بخشيد عشق\r\nباز ، در باغ عتيق آرزو * گل به گل جان مرا بوييد عشق\r\nقطره‌هايش بوى خون دارد ، مگر * خون رگ‌هاى مرا نوشيد عشق\r\nمىكشم فرياد شوق از سينه ، چون * باز ، در چشمان من رقصيد عشق \r\n\r\nتوفان\r\n اى قبله‌گاه آرزو ، بگذار و بگذر ! * ما را چنان مى در سبو بگذار و بگذر !\r\nجان مرا ، اين جان لبريز از غمم را * در گردباد آرزو بگذار و بگذر !\r\nدرياى دردم ، كوه سنگين ملالم * ديگر مرا بىگفت‌وگو بگذار و بگذر !\r\nاينك كه كردى با غمت ، عشقت ، فراقت * انديشه‌ام را زير و رو ، بگذار و بگذر !\r\nتوفان تو ، لبريزم از فريادها كرد * اكنون مرا بىهاىوهو بگذار و بگذر !\r\nآن‌سان كه اشكم را نكردى چاره ، اى دوست * بغض مرا هم در گلو بگذار و بگذر !\r\nزين پيش يارايم براى مستىات نيست * بازم چنان مى در سبو بگذار و بگذر ! \r\n\r\n","description":"","footnote":"","page_name":" 570 ","page_number":570},
  {"content":"\r\n\r\n\r\nعطّار من !\r\n در حسرت آن آيه‌هاى نور ماندم * شب را به روز آوردم ، امّا كور ماندم\r\nدستم تهى شد از گياه مهربانى * از قلب‌هاى پرعطوفت دور ماندم\r\nديوان من در آتش ديوانگى سوخت * از يادها رفتم من و مهجور ماندم\r\nجانم همه بانگ انا الحق شد ، ازاين‌رو * بر دارِ بىمهرى چنان منصور ماندم\r\nخاكسترم را بادها بر باد دادند * شورآفرين بودم ، ولى بىشور ماندم\r\nعطار من ! عطر تو مىخواند به خويشم * دور از تو تنها ، بىكس و رنجور ماندم\r\nخاك تو را بوسيدم و برگشتم ، امّا * با خاطرات سبز نيشابور ماندم \r\n\r\nاندوه\r\n نگاهت آيه‌هاى روشنى بود * ز عشقت بر تنم پيراهنى بود\r\nبه آتش مىكشيدم عاشقان را * اگر امروزه عشقم گفتنى بود \r\n\r\nشاخهء نور\r\n به رگ‌هايم گل خورشيد روييد * به رويم غنچهء امّيد خنديد\r\nبه روى بستر تنهايى من * نگاهت ، شاخه‌هاى نور ، پاشيد \r\n\r\n","description":"","footnote":"","page_name":" 571 ","page_number":571},
  {"content":"\r\n\r\n\r\nآفتاب\r\n كوير تشنه‌ام ، معناى آبى * به شب‌هايم ، نگاه ماهتابى\r\nبراى ظلمت انديشه‌هايم * تو چشمِ روشن صد آفتابى \r\n\r\nباغ بهار\r\n گلم من ، چيدنى هستم ، كجايى ؟ * چو گل بوييدنى هستم ، كجايى ؟\r\nمثال باغ پربار بهارى * هنوزم ديدنى هستم ، كجايى ؟ \r\n\r\nهراس\r\n صداى خستهء تو روح آب است * كلامت جادوى شعر و شراب است\r\nمن از چشم سياهت مىهراسم * كه جولانگاه صد اندوه ناب است \r\n\r\nمحبّت\r\n مرا مىخواندى از آن‌سوى فرياد * تو را مىخواستم از نغمهء باد\r\nنگاهت گرچه دور از چشم من بود * به من درس محبّت ياد مىداد \r\n\r\nگل ياد\r\n سحر ، آهسته مىخنديد خورشيد * كنارش چشمه‌هاى شاد امّيد\r\nمثال شبنم پاك بهارى * گل ياد تو از چشمم تراويد \r\n\r\nدل\r\n تو را با جان مقابل مىنويسم * قلم گر نيست ، با گل مىنويسم\r\nبراى چشم‌هاى مهربانت * دو خطّ از آيهء دل مىنويسم \r\n\r\n","description":"","footnote":"","page_name":" 572 ","page_number":572},
  {"content":"\r\n\r\n\r\nمادر\r\n اگر بستند بر من دفتر عشق * اگر در خواب شد نيلوفر عشق\r\nبه لالاى محبّت ، نازنينم ! * تو مىخوابانىام در بستر عشق \r\n\r\nمهتاب\r\n چو آن آتش كه در خرمن نشيند * شب و اندوه هم با من نشيند\r\nبه هر اشكى كه از چشمانم آيد * مرا مهتاب در دامن نشيند \r\n\r\nغزل ترانه\r\nنسيم ، دست نوازشگر تو را دزديد\r\nبنفشه ، عطر تنت را\r\nستاره ، روشنِ چشمان مهربانت را\r\nسپيده ، آفتاب دلت را . . .\r\nغزل ، كلام تو را برد\r\nترانه ، زنگ صدايت را .\r\nو من هنوز ، در انديشه‌ام كه آيا باز ،\r\nتو را كه در همهء خوب‌ها و خوبىها\r\nچو آب ، در جريانى\r\nدوباره خواهم يافت ؟\r\nدوباره خواهم داشت ؟\r\n\r\n","description":"","footnote":"","page_name":" 573 ","page_number":573},
  {"content":"\r\n\r\n\r\nحديدى ( 1330 - 1262 )\r\nمحمّد تقى وهّاب‌زاده ، متخلّص به « حديدى » ، فرزند عبد الوهّاب ، در سال 1262 هجرى شمسى در بندر انزلى ديده به جهان گشود . تحصيلات مقدّماتى را در زادگاه خود به انجام رسانيد ، ازآن‌پس به كار آزاد روى آورد و به شغل آهن‌فروشى پرداخت و آهن‌آلات خود را از بادكوبه به ايران وارد مىكرد و بدين‌منظور سالى يك‌بار نيز به آنجا مسافرت مىنمود .\r\nحديدى در ميان مردم انزلى از موقعيّت و محبوبيّت خاصّى برخوردار بود و هم مورد وثوق و احترام بود . به خاطر همين محبوبيّت ، دوبار به سمت شهردار انزلى انتخاب شد و منشأ خدماتى گرديد و در زيبايى و نظافت شهر مساعى زيادى مبذول داشت .\r\nحديدى در منزل خود محفل ادبى داير كرده بود كه جمعى از ادبا و شعراى شهر در اين مجمع حضور مىيافتند . وى چون اهل مطالعه بود ، كتابخانهء خوبى نيز ترتيب داده بود و اوقات فراغت و بيكارى را به مطالعهء دواوين شعرا و موضوعات تاريخ اسلام مصروف مىداشت .\r\nحديدى بااين‌كه در كسوت تجارت بود ، با بسيارى از مشاهير شعر و ادب چون سيف آزاد و ترجمان الممالك فرهنگ و سيد عبد الرّحيم خلخالى در ارتباط بود .\r\nحديدى در آغاز جوانى در شمار آزادىخواهان و هواداران مشروطيّت بود و از همفكران و ياران ميرزا كوچك خان جنگلى به شمار مىرفت و سرانجام در سال\r\n\r\n","description":"","footnote":"","page_name":" 574 ","page_number":574},
  {"content":"\r\n\r\n1330 شمسى در اثر ابتلاى به سرطان بدرود حيات گفت و در زادگاهش مدفون گرديد .\r\nديوان اشعارش متجاوز از ده هزار بيت است كه هنوز طبع و نشر نگرديده است .\r\n\r\nگواراتر بود\r\n آرميدن در كنام ضيغم و غرّان پلنگ * غوطه‌ور در نيل گشتن از پى صيد نهنگ\r\nبوسه دادن بر دم كژدم ، غنودن پاى پيل * پروراندن افعى اندر جيب و بگرفتن به چنگ\r\nهمنشين گرگ گشتن ، خواستن يارى ز خرس * بر جبال آلپ رفتن ، نيمه‌شب با پاى لنگ\r\nبىمحابا تاختن بىاسلحه در جيش خصم * سينه و سر را سپر كردن بر توپ و تفنگ\r\nآهن تفتيده كردن سرد ، با نوك زبان * چشم و دل سنگر نمودن در بر پرّان خدنگ\r\nصد هزاران بار بر طبعم گواراتر بود * تا برم حاجت به‌سوى مردم بىنام و ننگ \r\n\r\nرنج بيهوده\r\n تا روان و دل نگردد پاك از آيين و دين * تا نگردد چيره بر نفس دنى عقلى سليم\r\nتا به طاعت نگروى ، قائم نباشى بهر كار * تا نگردى در شهامت همچو مردانِ قديم\r\nتا نسازى پيشهء خود مهر و پيمان و وفا * تا نباشى پيرو فرمان خلّاق عظيم\r\nنشكنى تا شيشهء پندار و آز و خودسرى * نفكنى از دل نفاق و كينه در چاه سقيم\r\nجان نبازى بهر دفع كيد و بيداد و ستم * داد ننمايى مشيّد ، علم و دانش را عميم\r\nزحمت بيهوده و رنجت هباء است و هدر * كوشش و سعى و تلاشت سربه‌سر باشد عقيم \r\n\r\nبيتى چند از يك چكامه\r\n در اين كشور چرا صدق و صفا نيست * در اين مردم چرا يك آشنا نيست\r\nشده تاريك روى ماه گردون * چرا خورشيد را نور و ضيا نيست\r\nچرا مفقود شد رحم و عطوفت * چرا جز كينه و غدر و دغا نيست\r\nز چه منسوخ شد عدل و شهامت * چرا جز خدعه و جور و جفا نيست \r\n\r\n","description":"","footnote":"","page_name":" 575 ","page_number":575},
  {"content":"\r\n\r\n چرا معدوم شد مهر و محبّت * و داد و مسلك و عهد و وفا نيست\r\nهمه بيمار و رنجور و تبه‌حال * مسيحا دم يكى بهر شفا نيست\r\nبه تيه جهل و غفلت جملگى مات * چرا يك راسخ العلم هدى نيست\r\nبه هامون طبيعت مانده حيران * چرا يك پارساى رهنما نيست\r\nبه سفلى شد همه آيين علوى * چرا پاس حريم كبريا نيست\r\nبه ميدان ، لات و عزّى عربده‌گوى * چرا يك صاحب « قُل انّما » نيست\r\nز هرچه روز افتد كار مشكل * چرا يك آدم مشكل‌گشا نيست\r\nهوا تاريك و توفان سخت و گرداب * در اين كشتى چرا يك ناخدا نيست\r\nز سرتاپا مطيع ديو نفسيم * دريغا خوف از روز جزا نيست\r\nهماره پند بر خود ده « حديدى » * كه اعمال تو جز آز و هوا نيست \r\n\r\nاصلاح مُلك\r\n اصلاح ملك و ملّت ، با اين فسانه‌ها نيست * آزادى و استقلال ، با اين ترانه‌ها نيست\r\nخواهان سرفرازى ، جوياى سربلندى * فربارگى و عزّت ، با اين چغانه‌ها نيست\r\nبا ضعف نفس نايد ، اقبال اندر آغوش * تير هدف به مقصود ، با اين نشانه‌ها نيست\r\nبا ساز و رقص و آواز ، نتوان وطن نگه داشت * فرّ و بزرگى و مجد ، با اين چمانه‌ها نيست\r\nآسايش و فراخى ، با ظلم و كين محال است * نظم معاش مردم ، با اين خزانه‌ها نيست\r\nبايد فدا نمودن از دل تن و سر و جان * ور نه خلاصى ما ، با اين فسانه‌ها نيست \r\n\r\nآيين من\r\n دوستى با گرگ كردن ، يار گشتن با پلنگ * دست بر سوراخ افعى بهر بارى آختن\r\nبا نهنگ ملك آفريقا شدن در يك مكان * خانه اندر زير اقيانوس اطلس ساختن\r\nعور ماندن فصل دى در قلّهء البرز كوه * پابرهنه بر سر خار مغيلان تاختن\r\nاين همه سهل است و آسان در برِ آيين من * تا كه با بيگانگان نرد محبّت باختن \r\n\r\n","description":"","footnote":"","page_name":" 576 ","page_number":576},
  {"content":"\r\n\r\n\r\nحرمان ( 1335 )\r\nعلى اصغر اقتدارى ، در سال 1335 هجرى شمسى در روستاى عليك ، واقع در بيست و شش كيلومترى شمال شرقى سبزوار پا به عرصهء حيات گذاشت . تحصيلات ابتدايى را در زادگاهش به انجام رسانيد و دورهء متوسّطه را در سبزوار به پاى برد ، در اواخر سال 1358 در آزمون معلّمى شركت جست و توفيق نصيبش گرديد و به استخدام آموزش و پرورش درآمد و به تدريس در مدارس اشتغال ورزيد و در سال 1371 به دانشگاه آزاد اسلامى راه يافت و در رشتهء كارشناسى ادبيّات به تحصيل ادامه داد و در سال 1374 از دانشگاه آزاد اسلامى سبزوار فارغ التّحصيل شد .\r\nاقتدارى كه در شعر خود از تخلّص « حرمان » استفاده مىكند ، مىگويد : « از نوجوانى زمزمه‌هايى بر زبانم جارى مىشد و بر صفحهء كاغذ نقش مىبست كه اطرافيان و دوستان آنها را شعر مىدانستند . گرچه آن زمزمه‌ها را اكنون به دست فراموشى سپرده‌ام ، بىآنكه شكسته‌نفسى كرده باشم ، از ديدگاه خودم كار قابل ملاحظه‌اى ندارم ؛ چرا كه تا قلّه‌ها راه زيادى در پيش است و قلّه‌هاى هنر هم فتح ناشدنى است . »\r\nحرمان در انواع شعر طبع‌آزمايى كرده و مىكند ، امّا طبعش به غزل‌سرايى تمايل بيشترى دارد و بعد از غزل به سرودن مثنوى رغبت نشان مىدهد .\r\n\r\n","description":"","footnote":"","page_name":" 577 ","page_number":577},
  {"content":"\r\n\r\n\r\nصد خزان افسردگى\r\n يك نيستان ناله دارد سينهء خاموش من * شور صد صحرا جنون دارد دل مدهوش من\r\nمىمكد خون دلم را روز و شب زالوى درد * كى به جايى مىرسد غم‌نالهء خاموش من\r\nآن بيابان‌گرد ليلىجوى سرگردان منم * سايهء اندوه و حسرت مىدود همدوش من\r\nمىچكد خون دلم از تاول آوارگى * بر بسيط اين بيابان از كف خون جوش من\r\nدر سراب زندگانى خون دل‌ها خورده‌ام * صد خزان افسردگى جا كرده در آغوش من\r\nمانده‌ام حيران و سرگردان به گرداب بلا * زخم بىدرمان امواج ستم ، تن‌پوش من\r\nيك قيامت صبر كردم در قفس ، امّا دريغ * مژدهء پرواز را نشنيد هرگز گوش من\r\nقامت « حرمان » عصاى ماتم و اندوه شد * لشكر غم خيمه زد در خاطر مغشوش من \r\n\r\nهراس فاجعه\r\n بيا كه خانهء دل بىتو جز غمستان نيست * و درد هجر تو را غير وصل درمان نيست\r\nهنوز ريشهء من از تو آب مىجويد * كه غير مهر تو مهرى سرشته با جان نيست\r\nببين كه گم شده‌ام در غبار خاطره‌ها * و در سكوت غمينم اميد عصيان نيست\r\nبه دست لطف بيا پاك كن غبار مرا * كز اين سحاب سترون ، اميد باران نيست\r\nحباب‌وار گرفتار خشم امواجم * اميد رستنم از پيچ‌وتاب توفان نيست\r\nهراس فاجعه در متن زندگى جاريست * هجوم ممتدّ اين درد رو به پايان نيست\r\nبه چشم‌هاى تو اى نازنين من سوگند ! * كه جز خيال تو نقشى به ذهن « حرمان » نيست \r\n\r\nسفر خاكسترى\r\n وقتى رسيدم غنچه‌ها پژمرده بودند * در حسرت يك قطره باران مرده بودند\r\nسبزينه‌ها ، افسرده و بىرنگ بودند * انگار با داس خزان در جنگ بودند\r\nهُرم عطش دست دعاى باغ‌ها بود * پيچنده دستِ آهشان سوى خدا بود\r\nدر چشم نرگس آيه‌هاى درد خواندم * همراه نرگس با نواى درد خواندم \r\n\r\n","description":"","footnote":"","page_name":" 578 ","page_number":578},
  {"content":"\r\n\r\n هرجا قنارى بود ، بىآواز ديدم * در چشم‌هايش حسرت پرواز ديدم\r\nدريا شكوهِ آبىاش را داد مىزد * از سوزِ تف ساحل خودش را باد مىزد\r\nوقتى رسيدم ، آسمان رنگ عزا داشت * در سينه‌اش گويى نشان از درد ما داشت\r\nبر شانه‌هاى شهر ، ثقلِ درد ديدم * در سينه‌ها انبوهِ آهِ سرد ديدم \r\n\r\nپشيمانى\r\n يك روز مىآيى به ديدارم ، با كوله‌بارى از پشيمانى * آن روز جاى گل به چشمانت ، جا كرده خارى از پشيمانى\r\nاز باد مىپرسى نشانم را ، از خاك مىبويى مرا ، امّا * وقتى نمىبينى وجودت را ، جز در حصارى از پشيمانى\r\nتنها نشانم را كه يك سنگ است ، گرماى دستت لمس خواهد كرد * يك سينه هق‌هق ، يك‌دهان فرياد ، همراه دارى از پشيمانى\r\nداغ هزار « اى كاش » مىرويد ، بر سرخى لب‌هاى خاموشت * من سبز خواهم شد ، ولى افسوس ! بر داغزارى از پشيمانى\r\nدور از نگاه اين و آن با خويش ، از دشت سبز عشق مىگويى * وقتى ندارد باغ رؤيايت ، جز برگ و بارى از پشيمانى\r\nاز دست‌هاى خواهشم ديگر ، حتّى نشانى هم نمىيابى * آن‌گاه مىگردد ز چشمانت ، صد چشمه جارى از پشيمانى\r\nاى كاش مىشد با تو بودن را ، در امتداد زندگى حسّ كرد * قبل از ظهور يك تبستان درد ، در شام تارى از پشيمانى \r\n\r\nناى گُرگرفته\r\n سخت است رفتن با دو پاى گُرگرفته * در امتداد جاده‌هاى گُرگرفته\r\nشولايى از آتش به تن داريم و راهيست * اين كاروان تا ناكجاى گُرگرفته \r\n\r\n","description":"","footnote":"","page_name":" 579 ","page_number":579},
  {"content":"\r\n\r\n در اين عطشناكى كه بىشك بىنظير است * ما مانده‌ايم و يك هواى گُرگرفته\r\nفرياد مىسوزد به دشت سينه‌هامان * چون هيزمى از هرم ناى گُرگرفته\r\nاين صخره‌هاى پوك ، پژواكى ندارند * حتّى اگر باشد صداى گُرگرفته\r\nاى خوب مردم ، اى جنوبىهاى شعرم ! * من از شمايم ، اى شماى گُرگرفته !\r\nجز برگ سبز عشق او چيزى ندارد * اين جنگل بىانتهاى گُرگرفته\r\nاى خوب ! بىتو لحظه‌هامان گشته جارى * در هق‌هق و در هاىهاىِ گُرگرفته\r\nبازآ كه از سوز تب و « حرمان » نماند * از ما به‌جز يك ردّ پاى گُرگرفته \r\n\r\nاى درد !\r\n اى درد ! اگر كوه باشى ، من در تو آتش‌فشانم * خاكستر هستىات را ، در بادها مىتكانم\r\nآتش زدى تا بيفتم از پا ، ولى كور خواندى * در قلب خاكستر خود ققنوس مىپرورانم\r\nبر قامت استوارم ، توفان تو كارگر نيست * مىمانم اى درد ! حتّى ، با تكيه بر استخوانم\r\nبشكوه‌تر از دماوند ، در خاك خود ريشه دارم * داغ زمين خوردنم را ، بر سينه‌ات مىنشانم\r\nدر من غروريست سركش ، سوزنده مانند آتش * بگذار ايمن بمانى ، از خشم آتش‌فشانم\r\nتاريخ عصيان ما را ، انگار هرگز نخواندى * اى ديو مازندرانى ! با زال هم‌داستانم\r\nرنگى ندارد حنايت ، اى درد ، اى درد نامرد ! * برچين بساط خودت را ، از سايهء آسمانم \r\n\r\nغربت عشق\r\n اسطوره‌ها در ذهن مردم مرده بودند * افسانه‌ها را باد و توفان ، برده بودند\r\nخانه ، خيابان ، كوچه‌ها ، خاكسترى بود * خواب تمامِ كودكانش بىپرى بود\r\nديدم حضور خنده بر لب‌ها خياليست * در سينه‌ها جاى نشاط و شور خاليست\r\nدر كودكانش ، شوق بازى را نديدم * در چشم‌هاشان هيچ رازى را نديدم\r\nديدم در اينجا عشق گمنام و غريب است * حتّى نشان عشق پرسيدن عجيب است\r\nدر آسمان ، صد ابر ماتم گريه مىكرد * بر حال اين مردم ، خدا هم گريه مىكرد ! \r\n\r\n","description":"","footnote":"","page_name":" 580 ","page_number":580},
  {"content":"\r\n\r\n گم كرده بودم خويش را بىخويش بودم * در حسرت ياهوى يك درويش بودم\r\nآيينه‌سان با سنگ نوميدى شكستم * با كوله‌بارى دردبار خويش بستم\r\nبايد از اينجا رفت تا فصل پرستو * شايد نشانى يافت از نسل پرستو \r\n\r\nيا علىّ !\r\n اى هماره سبز در باغ وجود ! * نام تو سرشار از عطر سجود !\r\nاى سخاوت ، دست بارانيت كو ؟ * اى حماسه ، خشم طوفانيت كو ؟\r\nاى تمام درد ، فريادت كجاست ؟ * اى عدالت ، معنىِ دادت كجاست ؟\r\nچهارده قرن انتظارم يا علىّ ! * انتظار داد دارم يا علىّ !\r\nرفتى و بىتو عدالت رو نكرد * هيچ‌كس با راه و رسمت خو نكرد\r\nنازنين جسم تو تا در خاك شد * عدل هم از لوح هستى پاك شد\r\nتو نياز هر زمانى يا علىّ ! * كاشكى مىشد بمانى يا علىّ !\r\nخيبرىها باز طغيان كرده‌اند * بوسنى را مرگ‌باران كرده‌اند\r\nمرحبىها بىتو جولان مىدهند * چون خزان بر باغ ايمان مىدهند\r\nصد فلسطين درد بر جا مانده است * اهل بيت عشق تنها مانده است\r\nاى كه مىلرزد ستم از نام تو * كفر مىپاشد ز هم از نام تو\r\nآه ! اى خورشيد ايمان ، همّتى * تندر ابر بهاران ، همّتى\r\nباز فصل ذو الفقار حيدر است * يا علىّ ! برخيز ، روز خيبر است \r\n\r\nدست سبز رهايى\r\n وقتى كه با بغض و حسرت ، عشق تو را مىسرايم * آتش‌فشانىست جارى ، بر دامن از چشم‌هايم\r\nتنديس درد و عذابم ، از من شكوهى نمانده‌ست * جز شعر تلخى كه هر شب ، با ياد تو مىسرايم\r\nاى چشم‌هايت غزل را ، تا آسمان اوج داده * بىتو در اين قحط لبخند ، تنهاتر از انزوايم\r\nگفتم در اين فصل پنجم ، شايد بهارى ببارد * دردا كه جز زمهريرى ، جارى نشد در هوايم \r\n\r\n","description":"","footnote":"","page_name":" 581 ","page_number":581},
  {"content":"\r\n\r\n اى گرده‌هاتان كبود از ، شلّاق درد زمانه * اى سفرهاتان پر از آه ! من از شمايم شمايم\r\nاى عشق ، اى جاودانه ! اى بودنم را بهانه * برخيز و مستانه گل كن ، در دست‌هاى دعايم\r\nاين ابرها جاى باران ، در سينه‌شان سنگ دارند * اى دست سبز رهايى ! كو توسن بادپايم \r\n\r\nدل‌هاى بىدرد\r\n اين دشت‌هاى عطشناك ، بوى بهاران ندارند * در پشت خميازه‌هاشان ، جز خواب باران ندارند\r\nهر ابر پربار آمد ، با شاخ جنگل گره خورد * فارغ كه اين ديمه‌ساران ، در جسمشان جان ندارند\r\nاى آسمان ! چكّه‌چكّه ، تا از خجالت نبارى * مردم به سقف بلندت ، يك‌ذرّه ايمان ندارند\r\nگرد و غبارى ندارد ، ميدان متروك اين شهر * مردان اين قوم ، گويى ، ميلى به جولان ندارند\r\nبيگانه با خويش و يار ، بيگانه با خويش هستند * اين كوفه‌هاى هماره ، با عشق پيمان ندارند\r\nبانگ انا الحقّ ، انا الحقّ ، تا آسمان‌ها رسيده * از ناى آن‌ها كه حتّى ، چشمى به عرفان ندارند !\r\nحقّ است آتش ببارد ، در حجم دل‌هاى بىدرد * در روزگارى كه مردم ، در سفره‌شان نان ندارند \r\n\r\n","description":"","footnote":"","page_name":" 582 ","page_number":582},
  {"content":"\r\n\r\n\r\nحسابى ( 1328 - 1285 )\r\nمحمّد حسابى صيقلانى فرزند شيخ على كه در شعر از تخلص حسابى استفاده مىكرد در سال 1285 هجرى شمسى در شهر رشت پا به عرصهء حيات گذاشت ، تحصيلات ابتدايى و دورهء متوسطه را در زادگاهش بپايان رسانيد ازآن‌پس به استخدام فرهنگ ( آموزش و پرورش ) درآمد و در دبيرستانهاى شهر خود بتدريس اشتغال ورزيد .\r\nابراهيم فخرائى پژوهشگر نامدار درباره او چنين مىگويد : « جوانى بود حسّاس ، فاضل و خودساخته كه اغلب اوقاتش به مطالعه مىگذشت و مطالعاتش عميق و دقيق بود بطورىكه در رشته‌هاى مختلف ادبى و طبيعى و رياضى هروقت كُميت كسى لنگ مىشد و مشكلى براى همكارانش پيش مىآمد مرجعيت او براى رفع اشكال قطعى بود ، كمتر به معاشرت مىپرداخت و دوست داشت گمنام زندگى كند ولى هر زمان كه در انجمن‌ها و اجتماعات ظاهر مىشد مقدمش را گرامى مىداشتند و ارج بسيار مىگذاشتند ، ابّهت و وقار و شخصيت علمىاش همه جا محفوظ بود عدم دلخوشى از جريانات فرهنگ گذارش را به كارمندى دارائى كشانيد و شايستگىاش را در همه حال به ظهور رسانيد . به زبانهاى عربى و فرانسه تسلّط داشت . »\r\nحسابى در سرودن شعر بيشتر به قالب غزل توجه داشت و اشعارش جنبه اجتماعى و سياسى دارد وى سرانجام در بيست و نهم دى ماه سال 1328 چشم از\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nجهان فروبست و در زادگاهش مدفون گرديد .\r\n\r\nيار نامهربان\r\n يار من ، نامهربانى مىكند * با رقيب من ، تبانى مىكند\r\nمىزند آتش به جانم از ستم * اين چنينم ، آن‌چنانى مىكند\r\nتلخكامم زان كه بينم با رقيب * هر زمان شيرين‌زبانى مىكند\r\nبا عدو دارد سر لطف آشكار * دشمنى با ما نهانى مىكند\r\nصيت ناكامى ما شد برملا * او به خلوت كامرانى مىكند\r\nگلشن ما را ، كه نيك آراسته است * بهر دشمن ، باغبانى مىكند \r\n\r\nبيزارى\r\n نرگس مست وطن بيمار و من بيمارتر * كار بر وى گشته دشوار و به من دشوارتر\r\nمملكت آشفته دشمن چيره و نكبت قرين * جمله بيزارند از اين اوضاع و من بيزارتر\r\nملك جم تقسيم شد ما بين روس و انگليس * آن يكى خونخوار و اين ديگر از آن خونخوارتر\r\nساخت ملت را اسير دشمن آن نامرد دون * خوار كرد اين توده را خود شد از آنان خوارتر\r\nداد كشور رايگان در دست قهر دشمنان * وضع ناهنجار ما را كرد ناهنجارتر\r\nشد مبدّل مجلس شورا به حمام زنان * جمع آنجا مردمانى از نسيم عيارتر\r\nاز رئيس دولت ترسو چه كارى ساخته است * آنكه باشد دولتش از پشه بىمقدارتر \r\n\r\nكعبه حسن\r\n چمن از روى دلاراى تو آرام گرفت * ناقه از بوى دلاويز خطت نام گرفت\r\nخال هندوى تو با زنگى زلفت پيوست * رهزن هند و حبش قافلهء شام گرفت\r\nخواست تا طعنه به روى تو زند گونه سيب * تيرى از ناوك مژگان تو در كام گرفت\r\nدانه افشاندم و دام از پى آن گستردم * مرغ خال سيهش دانه و هم دام گرفت \r\n\r\n","description":"","footnote":"","page_name":" 584 ","page_number":584},
  {"content":"\r\n\r\n تا شد آن كوكبه جم به تماشاى چمن * بهر يمن قدمش لاله به كف جام گرفت\r\nاز پى كشتن من تير نگاهت كافى است * ابرويت بيهده تيغ از كف بهرام گرفت\r\nخرقهء زهد مرا كس نتوانست دريد * ناز شست تو كه با دست تو انجام گرفت\r\nبه تولّاى ره عشق تو اى كعبهء حسن * گيرم آن شيوه كه آن عارف بسطام گرفت \r\n\r\nدست جور\r\n به بين به كشور ساسان چگونه سامان كرد * عدو كه كاخ جلالش به خاك يكسان كرد\r\nهنوز بيم خرابى رود فزون‌تر از اين * اميد نيست كه بتوان دوباره جبران كرد\r\nعروس دهر سيه‌روز باد از اين ماتم * كه دست جور قضا زلف او پريشان كرد\r\nلواى نصرت فرعونيان ز نيل گذشت * خود اين مسامحه شمشير پور عمران كرد\r\nگداى سيم و زر آن مرد ديوطبع حريص * فداى آز خود اين خاتم سليمان كرد \r\n\r\nغزل طمع\r\n اى لب شيرين تو قند و نبات * لؤلوئى دندان تو آب حيات\r\nگوشه‌نشينان خطت گرد لب * ازدحم العطشان نحو الفرات\r\nطرّهء مشكين تو يلداى هجر * قامت رعناى تو نخل ثبات\r\nابروى محراب تو زاهد چو ديد * بانگ برآورد كه قام الصلاة\r\nتيغ به كف زنگى خونخواه است * وا اسفا اين طريق النجاة\r\nمهر رخت در دل ما نقش سنگ * شاه و گدا گشته در اين نقش مات \r\n\r\n","description":"","footnote":"","page_name":" 585 ","page_number":585},
  {"content":"\r\n\r\n سيلى از دست تو سرخاب روى * ناشايست از دهنت طيّبات\r\nشهرت حسنت همه عالم گرفت * مستحقين را رسد آخر زكات\r\n« منتظران را به لب آمد نفس » * بر سر كوى تو عشى و غداة\r\nجملهء عشاق به خاك رهت * خاضعة راكعة ساجدات\r\nبىتو دل اندر قفس سينه دوش * منفردا مهموم فى السجن بات\r\nخواهش يك بوسه « حسابى » كند * خواهش او از دو لبت كن برات \r\n\r\nبلائى اى دل\r\n گه بىسر و بىصدائى اى دل * با من به سر وفائى اى دل\r\nگه سوزيم از فراق ياران * رو رو كه عجب بلايى اى دل \r\n\r\nصد خار\r\n من در خود هزار سودا دارم * افكار گران بىحد و احصا دارم\r\nخواهم چو يكى ز قوه بر فعل آرم * صد خار به زير پاى هر پا دارم \r\n\r\nدانستمى\r\n از زمان كودكى كسب فضائل كردم * تا مگر در عهد شيخوخت به ياد آيد مرا\r\nگر چنين دانستمى كسب رذايل كردمى * تا در اين دوران دون‌پرور به كار آيد مرا \r\n\r\n","description":"","footnote":"","page_name":" 586 ","page_number":586},
  {"content":"\r\n\r\n\r\nحسين ( 1310 )\r\nسيّد غلامحسين ضرّابى ، كه در شعر بيشتر از تخلّص « حسين » استفاده مىكند و گاهى نام خانوادگى را تخلّص قرار مىدهد ، در سال 1310 هجرى شمسى در شيراز در خانواده‌اى روحانى قدم به جهان هستى گذاشت .\r\nضرّابى ، تحصيلات خود را در زادگاهش به انجام رسانيد ، و در رشتهء تاريخ فارغ التّحصيل شد ، ازآن‌پس به ورزش باستانى روى آورد و در اين رهگذر تا مقام قهرمانى پيش رفت و افتخاراتى نيز كسب كرد .\r\nضرّابى در زندگى بىحدّ نسبت به مادرش علاقه داشت ، ازاين‌روى درگذشت وى سبب گرديد كه به اندوهى سخت و رنجى جانكاه مبتلى شود و همين غم و درد و سوز و گداز و حرمان بر شعرش نيز سايه افكنده است .\r\nضرّابى براثر فشارهاى شديد روحى دچار سكتهء مغزى گرديد و ناگزير ميدان ورزش و گود زورخانه را رها كرد و بر بستر بيمارى افتاد و در حال حاضر اوقات خود را به مطالعهء كتب تاريخى و سرودن شعر مىگذراند .\r\nضرّابى شاعرى توانا و خوش‌ذوق و داراى طبعى لطيف است و شعرش از جذبه و شور و حال خاصّى برخوردار مىباشد . نمونه‌هاى زير از شعر اوست :\r\n\r\n","description":"","footnote":"","page_name":" 587 ","page_number":587},
  {"content":"\r\n\r\n\r\nدست دعا\r\n به دشت خشك وجودم كسى گذر نكند * خدا كند كه خدايش از اين بتر نكند\r\nهميشه دست دعا دارم و بنالم زار * چه سود ؟ آهِ منِ خسته‌دل اثر نكند\r\nكبوتر دل من ! سوى لانه‌ات برگرد * كه مرغ غم‌زده از آشيان سفر نكند\r\nكسى كه از تو جدا مىكند مرا دانم * ز آهِ خانه‌برانداز من حذر نكند\r\nمريض عشق توام من ، علاج دردم كن * كه شمع عُمر من اين شام را سحر نكند\r\nببار يك‌دمى ، اى ابر لطف ! بهر خدا * كه بال خستهء پروانه دفع شر نكند\r\nعزيز مصر اگر بنگرد به كشتهء خويش * ز پادشاهى خود زين نگه ضرر نكند\r\nطبيب درد دلم ، مرگ من شده نزديك * مگر تو لطف كنى ، چون كس ديگر نكند\r\n« حسين » از غم هجر تو مُرد و هيچ نگفت * درخت زندگى بىكسان ثَمَر نكند \r\n\r\nآهوى رميده\r\n من كاروان خستهء از ره رسيده‌ام * وامانده در غبار و سلامت نديده‌ام\r\nمن آهوى رميده ، ز صحراى زندگى * در مرغزار رنج و مذلّت چريده‌ام\r\nبا كوله‌بار حسرت و اندوه بىحساب * حالى به شهر وحشت و پيرى رسيده‌ام\r\nباشد گواه ، چهره‌ام از زجر روزگار * من مرد رنج‌ديدهء حرمان كشيده‌ام\r\nدل پر ز خون و ديده پرآب و دو لب خموش * چون شمع ، زير بار محبّت خميده‌ام\r\nچون شاه‌باز ، خانه بُدم در ستيغ كوه * چون جغد ، در خرابه كنون آرميده‌ام\r\nموى سپيد و صورت پرچين و رنگ زرد * باشد گواه اين بدن رنج‌ديده‌ام\r\nاين مى كه سوخت جان و دلم را ز كودكى * از ساغر جفاى زمانه چشيده‌ام\r\nپرسند اگر « حسين » تو را ، جاى امن كو ؟ * گويم حكايتيست كه من هم شنيده‌ام \r\n\r\n","description":"","footnote":"","page_name":" 588 ","page_number":588},
  {"content":"\r\n\r\n\r\nعبّاس ، شير صحراى كربلا\r\n كرد در خلقت خود معجزه اين بار خدا * خلقتى كرد دگر از همه آفاق جدا\r\nكرد انسان ز غم و حسرت و اندوه رها * كرد اين خلقت نيكو به جهان سخت صدا\r\nداد جبريل امين مژده به سلطان و گدا * كز علىّ ، شه‌پسر ، عبّاس ، به دنيا آمد\r\nماه و خورشيد به ناگاه به يك جا آمد * بهر شادى دل غم‌زدهء ما آمد\r\nبهر آرامش روح و دل شيدا آمد * اى بشر بين كه خدا كرده در اين كار چه‌ها\r\nزور و بازو چو علىّ ، حمزه به بالاى بلند * شكل چون ماه نو و موى سيه همچو كمند\r\nلب بود كان عسل ، حرف به شيرينى قند * داده مخلوق و خدا را به محبّت پيوند\r\nشور و شرّ كرده همى ز آمدن خويش به پا * قدرت و دانش و دين بهر علىّ يك جا شد\r\nناگهان محشر كبرا به جهان بر پا شد * كودك يك‌شبه از لطف خدا عنقا شد\r\nنام او در همه آفاق جهان‌آرا شد * شد مه خلقت و عبّاس شد و دست خدا\r\nياور دين شد و برخاست به يارى حسين * خواست تا كس نكند فكر به خوارى حسين\r\nسخت بودش كه كند گوش به زارى حسين * گشت خورشيد و بتابيد به تارى حسين\r\nزين سبب بود كه شد پادشه مهر و وفا * شمر آمد كه كند خسته دل‌وجان حسين\r\nلشكر آورد زند لطمه به اركان حسين * او ندانست كه شير است به فرمان حسين\r\nدل گرو داده به پيغمبر و يزدان حسين * هست عبّاس سپهدار و نترسد ز غزا\r\nگفت اى شير ! بيا تا كه سپهدار شوى * زر و گوهر ببرى قافله‌سالار شوى\r\nملك گيرى و در اين راه تو پُربار شوى * قدرت لشكرى و صاحب هر كار شوى\r\nانتظار تو كشد قدرت و هم مال بيا \r\n\r\n","description":"","footnote":"","page_name":" 589 ","page_number":589},
  {"content":"\r\n\r\n گفت عبّاس كه دنيا و زر و مال چه سود * مىرود از كف انسان گهر و مال چه زود\r\nخاطر آسوده نشايد كه در اين جاى غنود * ديگران را تو ببين دست اجل زود ربود\r\nپس كنم جان و تن خويش در اين راه فدا * من به نامردى و زشتى ندهم دست به دست\r\nشد عجين غيرت و مردى به من از روز الست * درِ نامردى و بىغيرتىام ايزد بست\r\nمن نگردم به جهان با دُر و با گوهر پست * زين سبب گشته بلندم به جهان مدح و ثنا\r\nشد چو پروانه و بر گرد رخ شمع بسوخت * هستى خويش به راه رخ معشوق فروخت\r\nجامهء رنج ز بهر تن چون سرو بدوخت * ليكن از لطف ، گنهكار به يك‌باره نسوخت\r\nدست خود داد كه گيرد به جهان دست شما * آيت مردى و مردانگى و غيرت شد\r\nزين سبب قصّهء مردانگى و حيرت شد * گر كه خالى ز زر و مرتبه و ثروت شد\r\nصاحب خادم و اين بارگه و عزّت شد * شد در آفاق همى آينهء مردنما\r\nكس نديده‌ست سپهدار كشد مشك به دوش * مات گرديد از اين كار و ز كردار عدوش\r\nشد جهانى ز بزرگى سپهدار خموش * حلقهء بندگىاش كرده زن و مرد به گوش\r\nكس نكرده‌ست چو او كار به ميدان صفا * دست خود داد كه بيعت ننمايد به كسى\r\nچشم خود داد نبيند به جهان روى خسى * خواست تا كس نبود غير شه‌اش هم‌نفسى\r\nبلبل و زاغ نبايد كه شود هم‌قفسى * شير ، سازش نكند با زغن بىسروپا\r\nآب ناخورده برون آمد و شمشير كشيد * چون‌كه از خيمه صداى عطش دوست شنيد\r\nچون بيامد به‌جز از دشمن غدّار نديد * شد هزاران اجل و ديو و دد و دام نديد\r\nتا كه از پا فكند سرو بلند اختر ما * او نترسيد كه عبّاس بُد و شير ژيان\r\nتاخت بر قلب سيه يكسره شمشيرزنان * آن‌چنان سخت كه پيچيده عدو روى و عنان\r\nروبهان از جلو و شير ژيان از پس آن * ز آسمان آمده بر لشكر كفّار قضا\r\nزد چنان نعره كه افتاد سپه در تب‌وتاب * رفت هركس طرفى از جلو او به شتاب \r\n\r\n","description":"","footnote":"","page_name":" 590 ","page_number":590},
  {"content":"\r\n\r\n گفت يا ربّ كه رسانم به حرم جرعهء آب * كه ز گرما و عطش گشته دل شاه كباب\r\nتاخت اسب سيه و رفت به ميدان بلا * گر كه عبّاس شده شهره به مردى و وفا\r\nگر شده شاه جوانمردى و خوبى و صفا * گر شده مأمن يارى و درستى و سخا\r\nگر شده قبله‌گه حاجت هر شاه و گدا * اين عجب نيست كه او گشته فدايى خدا\r\nكودكان منتظر آب كه آرد عبّاس * چشم در راه كه در دست چه دارد عبّاس\r\nابر رحمت شود و سخت ببارد عبّاس * دفتر ثبت قضا را بنگارد عبّاس\r\nكس ندانست كه او رفت به خيل شهدا * زينب ، آن مردتر از مرد ، ستاده به نماز\r\nبا خدا كرده همى خلوت و در راز و نياز * اشك از ديده همىبارد و با سوز و گداز\r\nدست خود بهر دعا سوى خدا كرده دراز * كاى خداوند نگهدار تو عبّاس به‌جا\r\nليك امروز دعا هيچ ندارد اثرى * سوز و فرياد و فغان نيز ندارد ثمرى\r\nمحو جنگ است خدا ، نيست نظر بر دگرى * خواهد امروز معيّن بكند خوب‌ترى\r\nامتحان است خدا گوش ندارد به دعا * داد هم دست و همى ديده و هم جان و سرش\r\nتا مبادا كه گزينند رقيبى دگرش * شير حقّ بود علىّ ، گشت پسر چون پدرش\r\nچون وفا بود و صفا بود و خدايى ، گهرش * اين چنين بود كه شد شير نر كرب و بلا\r\nحاليا ، نيست چو او پيش خدا محرم راز * اوست خاموش كند آتش هر سوز و گداز\r\nصحبتت مىشنود روز و شب و گاه نماز * گوى با او غم دل روز و به شب‌هاى دراز\r\nچون‌كه او مىشنود از بن هر چاه صدا * ديد برخاست صداى دهل از دور حسين\r\nروز شد در نظرش چون شب ديجور حسين * شد تمام بدنش بىرمق و زور حسين\r\nگشت تاريك هم اندر نظرش هور حسين * كه مبادا كه شده كشته سپهدار آنجا\r\nديد افتاد جدا دست و سر و پيكر او * نيست شمشير و كله خود و زره در بر او \r\n\r\n","description":"","footnote":"","page_name":" 591 ","page_number":591},
  {"content":"\r\n\r\n غرقه خون گشته همى چهره و هم افسر او * نيست جز خاك سيه مرهم و هم‌بستر او\r\nعيش شه گشت در اين حال مبدّل به عزا * گفت : بشكست كمر در غم مرگ تو مرا\r\nكشته گشتى تو در اين خاك بلاخيز چرا * مردنت اى قمر عرش خدا نيست سرا\r\nخيز سردار سپه رفع نما درد و بلا * كه ز افتادن تو نيست خدا هيچ رضا\r\nكودكان منتظر صورت زيباى تواند * چشم در راه تو و نرگس شهلاى تواند\r\nهمه عاشق به قد سرو به بالاى تواند * همه مفتون رخ ماه دل‌آراى تواند\r\nقوت بازوى من ! اى پسر شير خدا * خم شد و لب به لب و چهرهء عبّاس گذاشت\r\nشور و غوغا ز فلك بر سر اين كار بخاست * كه چنان عاشق و شيدا و وفادار كجاست\r\nمرگ عبّاس و جدايى غم‌انگيز چراست * اى عجب ! حاصل اين عمر بود مرگ و عزا\r\nاى ابو الفضل ! فداى قد و بالاى توام * بندهء درگه و هم عاشق و شيداى توام\r\nاز ازل بندهء آن همّت والاى توام * كشتهء صورت و آن قامت زيباى توام\r\nافتخارى بده از بهر غلامى تو مرا * يارىام كن كه ندارم به جهان يار دگر\r\nجز ره عشق تو ما را نبود كار دگر * اندر اين دام چو من نيست گرفتار دگر\r\nچون من زار به دنيا نبود خوار دگر * دست من گير ، تو اى قبله‌گه شاه و گدا\r\nبندهء درگه‌ات اى شاه بود « ضرّابى » * كشتهء روى تو اى ماه بود « ضرّابى »\r\nخادم درگه و درگاه بود « ضرّابى » * از غم هجر تو در چاه بود « ضرّابى »\r\nهم ببخشا كه اگر رفت از اين بنده خطا \r\n\r\n","description":"","footnote":"","page_name":" 592 ","page_number":592},
  {"content":"\r\n\r\n\r\nعقاب\r\n روم تا درد دل گويم ، به چاهى يا به ديوارى * كه شايد دل شود راحت ، از اين گفتن به ناچارى\r\nچرا آزار مىبيند ، دل پرخون بيمارم * كه اندر مدّت عمرم ، نكردم مردم‌آزارى\r\nاگر سوزم پروبالم ، به پيش آتش عشقت * گمان كردم شوى اى گل ، پرستارم به بيمارى\r\nجوانى تحفه‌اى باشد ، كه قدرش كس نمىداند * چو رفت از كف ، نمىبينى وصالش را دگربارى\r\nكسى نشناخت دردم را ، طبيبان عاجز از حالم * كنون بهر علاج خود ، روم دكّان عطارى\r\nبه كوه بيستون امشب ، دهم پايان به اين ذلّت * خبر چون بشنوى از من ، بيا يك‌دم به غمخوارى\r\nتو اى شمع دل‌افروزم ، به راهت بال‌وپر سوزم * بريز اشكى به غمخوارى ، بيا بنشين به دلدارى\r\nتو شاه كشور حسنى ، منم مجنون درگاهت * به شاه كشور خوبان ، نمىزيبد ستمكارى\r\nبيابان و شب يلدا ، جهان گرديده ناپيدا * بكش لشكر مه تابان ، بشو پيروز بر تارى\r\nز ظلم بىحد و سختت ، دلم بگرفته چون يوسف * همىترسم در اين زندان ، كشد كارم به بيزارى\r\nشكسته كشتىام اكنون ، ميان موج و توفان‌ها * بلا آيد ز هر سويى ، شده افزون گرفتارى\r\nمن آن سلطان كنعانم ، كنون سرگشتهء صحرا * خدايا از كجا آمد ، شكست و ذلّت و خوارى\r\nعقاب صخرهء سختم ، شكسته بال من اكنون * نزيبد جغد را شاهى ، مرا بايد جهاندارى\r\nمن آن سيل خروشانم ، به اقيانوس بد را هم * به مرداب سيه‌روزى ، ز بخت بد شدم جارى\r\nز اسب افتاده‌ام امّا ، ز اصل خود نمىافتم * سرشتم هست پابرجا ، اگر گشتم ز زر عارى\r\nاگر دنيا شود ثروت ، مكن تغيير « ضرّابى » * مكن با ناجوانمردى ، تو اى دانا وفادارى \r\n\r\n","description":"","footnote":"","page_name":" 593 ","page_number":593},
  {"content":"\r\n\r\n\r\nحسينجانى ( 1328 )\r\nابو القاسم حسينجانى ، فرزند عبّاس ، در سال 1328 هجرى شمسى در بندر انزلى قدم به عرصهء حيات گذاشت . تحصيلات ابتدايى و متوسّطه را در زادگاه خود به انجام رسانيد ، آن‌گاه به دانشگاه راه يافت و رهسپار تبريز شد و در دانشكدهء فنّى در رشتهء مهندسى برق همان دانشگاه به تحصيل ادامه داد و به اخذ درجه ليسانس نايل آمد و در سال 1354 با دريافت درجهء فوق ليسانس مهندسى برق فارغ التّحصيل شد .\r\nحسينجانى قبل از آنكه به استخدام مخابرات درآيد ، در كارهاى فرهنگى فعّاليّت داشت كه تدريس در دبيرستان‌ها از آن جمله بود ، و پس از پيروزى انقلاب اسلامى ايران همكارى خود را با مطبوعات آغاز كرد و آثارش در روزنامه‌ها و مجلّه‌ها انتشار يافت و با صدا و سيماى گيلان و تهران نيز همكارى كرد و در گروه معارف اسلامى و برنامه‌هاى هنر و ادب مشاركت داشت .\r\nحسينجانى از زمانى كه در دبيرستان به تحصيل اشتغال داشت ، به شعر و شاعرى پرداخت و آثارش در مطبوعات گيلان به چاپ مىرسيد و پس از پيروزى انقلاب اسلامى به حوزهء هنرى تبليغات اسلامى پيوست و در كنگره‌ها و شب‌هاى شعر كه تشكيل مىشد ، مشاركت مىكرد .\r\nنمونه‌هاى زير از آثار اوست :\r\n\r\n","description":"","footnote":"","page_name":" 594 ","page_number":594},
  {"content":"\r\n\r\n\r\nگرد آهى بر دامان غريب هشتم طراوت سرخ\r\n ماجراى نگاه تو ، چه نكرد ! * كبرياى نگاه تو ، چه نكرد !\r\nسبزهء غربت و طراوت سرخ * روستاى نگاه تو ، چه نكرد !\r\nگلّهء آهوان ، به صحن و حرم * لابه‌لاى نگاهِ تو ، چه نكرد !\r\nدل كه مىخواست جان دهد آن روز * زير پاى نگاه تو ، چه نكرد !\r\nعاشقى ، خونبهاى غربت توست * خونبهاى نگاه تو ، چه نكرد !\r\nسرخ در سرخ ، لاله‌هاى غريب * كربلاى نگاه تو ، چه نكرد !\r\nمن نمىخواستم ز خود بروم * اقتضاى نگاه تو ، چه نكرد !\r\nجام لبريز از نگاه رضا * با رضاى نگاه تو ، چه نكرد ! \r\n\r\nجرعهء بغض\r\n گرچه ، رفتار دل ، نهانى بود * چشمِ لبريز تو ، عيانى بود\r\nحرفِ سربسته داشت چشمانت * جرعهء بغض ، استخوانى بود\r\nتو مگر روى زرد مىديدى * كه نگاه تو ، زعفرانى بود ؟ !\r\nخاطر آسمان ، تَرَك مىخورد * افق اشك ، ارغوانى بود\r\nچشمِ بارانى تو را ديدم * كه الفباى بىزبانى بود\r\nعشق را ، سربريده ، مىبردند * بزمِ تقدير ، خيزرانى بود\r\nجاى چشمانِ سبزِ تو ، خالى : * هرچه ديديم ، لن‌ترانى بود ! \r\n\r\nخونخواهى آب\r\n جاده و اسب ، مهيّاست بيا تا برويم * كربلا ، منتظر ماست ؛ بيا تا برويم\r\nايستاده‌ست ، به تفسير قيامت ، زينب * آن‌سوى واقعه ، پيداست ؛ بيا تا برويم \r\n*\r\n\r\n","description":"","footnote":"","page_name":" 595 ","page_number":595},
  {"content":"\r\n\r\n خاك - در خون خدا - مىشكفد ، مىبالد * آسمان غرق تماشاست ؛ بيا تا برويم\r\nتيغ - در معركه - مىافتد و برمىخيزد * رقص شمشير ، چه زيباست ؛ بيا تا برويم\r\nاز سراشيبى ترديد ، اگر برگرديم * عرش ، زير قدم ماست ؛ بيا تا برويم\r\nدست عبّاس به خونخواهى آب آمده است * آتش معركه ، برپاست ؛ بيا تا برويم\r\nزره از موج بپوشيم و ردا از توفان * راه ما ، از دل درياست ؛ بيا تا برويم\r\nكاش اى كاش ! كه دنياى عطش مىفهميد * آب ، مهريّهء زهراست ؛ بيا تا برويم \r\n*\r\n چيزى از راه نمانده‌ست چرا برگرديم ؟ ! * آخر راه ، همين‌جاست ؛ بيا تا برويم\r\nفرصتى باشد اگر - باز ، در اين آمده و رفت - * تا همين امشب و فرداست ؛ بيا تا برويم \r\n\r\nقانون دريا\r\n به دل گفته بودم كه دريا بماند * اگرچه ، كه با خويش ، تنها بماند\r\nچرا بايد اين گفته‌هاىِ نگفته * به ويرانهء دل ، خدايا بماند ؟ !\r\nچه حقّ دارد اين خار ، بر ما بخندد ؟ * به گل گفته بودم كه با ما بماند !\r\nچه فرمايى ؟ اين روسياه شكسته * رود از حضور شما ، يا بماند ؟\r\nاز آن دم كه با خويش ، تنها نشستم * به خود آمدم ؛ ماجراها بماند\r\nمرا ، با شب خويشتن ، داستانست * كه سربسته ، تا صبح فردا بماند !\r\nبه قانون دريا ، نفس مىزند دل * به دل گفته بودم كه دريا بماند ! \r\n\r\nدست و پا\r\n كنار دل و دست و دريا ، ابا الفضل ! * تو را ديده‌ام ، بارها ، يا ابا الفضل !\r\nتو از آب ، مىآمدى مشك بر دوش * و من - در تو - غرق تماشا ، ابا الفضل ! \r\n*\r\n اگر دست مىداد ، دل مىبُريدم * به دست تو ، از هر دودنيا ، ابا الفضل ! \r\n\r\n","description":"","footnote":"","page_name":" 596 ","page_number":596},
  {"content":"\r\n\r\n دل - از كودكى - از فُرات آب مىخورد * و تكليفِ شب : آب ، بابا ، ابا الفضل ! \r\n*\r\n تو - لب‌تشنه - پَرپَر شدى ، شبنم اشك * به پاى تو مىريزم ، آقا ابا الفضل !\r\nفدك ، مادرى مىكند كربلا را * غريبى ، تو هم مثل زهرا ، ابا الفضل !\r\nتو را هركه دارد ، ز غم بىنياز است * وفا ، بعد از اين ، نيست تنها ، ابا الفضل ! \r\n*\r\n تو با غيرت و آب و دستِ بُريده * قيامت ، بپامىكنى ، يا ابا الفضل ! \r\n\r\nچراغانى\r\n در هوايى ، كه سرد و توفانيست * همهء فكر گُل ، پريشانى است ! \r\n*\r\n انتظار تو بود ، ما را كُشت * اين چه كشتارهاى پنهانيست ؟ !\r\nغم ما - باز - تازگى دارد * شام دل ، بازهم ، چراغانيست\r\nهرچه باشد ، به گُل نخواهم گفت * كه سرانجام باغ ، ويرانيست ! \r\n*\r\n برو ، اى عقل ! خانه‌ات آباد * هركه ديوانه نيست ، از ما نيست ! \r\n\r\nسجدهء پرواز\r\n مىتوان خود را به دستِ باد داد * عقل را در عشق او ، بر باد داد\r\nمىتوان دست شقايق را گرفت * بر سر چشمان صحرا ، جا گرفت\r\nمىتوان بر شانهء آفاق جست * از كم و بيش زمينى ، پاك ، رَست\r\nمىتوان با بال عرفانى پريد * كهكشان را معبرى از كاه ديد\r\nمىتوان در ديدهء مجنون نشست * چشم از غير نگاه يار بَست\r\nمىتوان از نام او لبريز شد * نوبهاران ، در دل پاييز شد \r\n\r\n","description":"","footnote":"","page_name":" 597 ","page_number":597},
  {"content":"\r\n\r\n مىتوان داغ شقايق را چشيد * خرقهء تزوير را بر جان دريد\r\nمىتوان در سجدهء پرواز شد * آشكارا ، در نهان راز شد\r\nمىتوان از خويشتن خود را گرفت * بر سرِ ره ، جانِ بىخود را گرفت\r\nنغمه‌هاى بىخودى آغاز كرد * نى نواىِ داغ زهرا عليها السّلام ساز كرد\r\nزينب پرواز را در راز ديد * كربلا را با نگاه بازديد\r\nآفتابِ خون فراز نيزه‌زار * نورِ خونين امام خون تبار\r\nمىتوان بيدار شد تا شهر روز * گرم رفتن تا نگاه سينه‌سوز\r\nمىتوان پرواز ، تا آغاز ، كرد * لحظه‌هاى داغ خود را ناز كرد\r\nدستكى بر كاكل آذر كشيد * موج ، موجِ تشنگى را سركشيد \r\n*\r\n مىتوان با آتشى در خويش رفت * تا نگاه آسمانى پيش رفت\r\nهمره يوسف ، ميان چاه شد * ماوراى بغض دنيا ، ماه شد\r\nمىتوان از چشم شعله ، ناز چيد * از نگاه ناب نسرين ، راز چيد\r\nدر خيالِ خالِ لب بيدار شد * سرشناس نقطهء ديدار شد\r\nدر خمار چشم او ، بيدار شد * فارغ از خود ، شهرهء بازار شد\r\nمسجد و منبر ، به پشت سر نهاد * بر سر ديدار بتگر ، سر نهاد\r\nگيسوى شب را دوباره شانه زد * گام كامل ، در خط ميخانه زد\r\nپلك شب را باز بر خورشيد كرد * چشم عالم را ، لبالب « ديد » كرد\r\nدست‌افشان ، خويش را بر دار زد * بر فرازِ دار ، دم از يار زد\r\nاز نگاهِ شب ، به راه روز رفت * تا حضور آفتاب افروز رفت \r\n\r\n","description":"","footnote":"","page_name":" 598 ","page_number":598},
  {"content":"\r\n\r\n\r\nدرد آوازها\r\n( 1 )\r\n زمين را از عدالت پاك كردند * گريبانِ فلك را چاك كردند\r\nز چشمان خدا هم اشك مىريخت * بميرم ، مرتضى را خاك كردند ! \r\n( 2 )\r\n على را ، هركه ، از انسان بگيرد * الهى ، درد بىدرمان بگيرد !\r\nمگر پايان گرفته غيرت عشق * كه كارِ مرتضى پايان بگيرد ؟ ! \r\n( 3 )\r\n قلم تا نيمه‌هاى راه آمد * علىّگويان كنارِ چاه آمد\r\nبه قدر يك دوبيتى آه برداشت * ز شرحِ ما وَقَع كوتاه آمد ! \r\n\r\nخانه به دوش\r\n دريا دريا ، پياله‌نوش است دلم * همسايهء پير مىفروش است دلم\r\nتوفان توفان ، از اين ميان مىگذرد * دنيا دنيا ، خانه به دوش است دلم \r\n\r\nهندسهء عشق\r\n در حادثهء عشق ، زمين‌گير شدم * با علم ، هزار بار ، تحقير شدم\r\nاز هندسهء عشق ، عبورم دادند * از هرچه ، به غير عاشقى ، سير شدم ! \r\n\r\nدوبيتىهاى دلتنگى\r\n دلِ شب را نشاى نور مىزد * قدم در هاىهاى دور مىزد\r\nاگر يك‌لحظه از غم دور مىشد * دلِ دريايى او شور مىزد \r\n[ * 
  ]\r\n\r\n","description":"","footnote":"","page_name":" 599 ","page_number":599},
  {"content":"\r\n\r\n برون از دل كه غم پا مىگذارد * مرا با خويش تنها مىگذارد\r\nچه بايد كرد در جايى كه غم هم * دلِ بيچاره را جا مىگذارد \r\n*\r\n كنارم مىنشينى اى دل ، اى دل ! * چه خوب و نازنينى اى دل ، اى دل !\r\nتو را دارم براى اين‌همه غم * الهى بد نبينى ، اى دل ، اى دل ! \r\n*\r\n هواى خلوت محراب كردم * دو چشم تشنه را سيراب كردم\r\nدو ركعت « آه » از دل بركشيدم * دوباره ، سادگى را باب كردم \r\n*\r\n بيا از روحِ شبنم ، آب گيريم * ز پيچك ، راه و رسم تاب گيريم\r\nنمايشگاهى از ديدار ، سازيم * نگاه عاشقان را قاب گيريم \r\n\r\n","description":"","footnote":"","page_name":" 600 ","page_number":600},
  {"content":"\r\n\r\n\r\nحسينى ( 1339 )\r\nدكتر سيّد حسن حسينى ، در سال 1339 هجرى شمسى در يكى از محلّه‌هاى تهران ( سلسبيل ) چشم به جهان گشود . وى اصلا از مردم اورازانى است كه خانواده‌اش به تهران مهاجرت كرده و در اين شهر رحل اقامت افكنده‌اند .\r\nحسينى دانش‌هاى ابتدايى و دورهء متوسّطه را در زادگاهش به انجام رسانيد ، ازآن‌پس در رشتهء تغذيه به تحصيل پرداخت و مدرك ليسانس گرفت . نظر به علاقه و دلبستگى كه به ادبيات داشت ، در رشتهء زبان و ادبيات فارسى در دانشگاه آزاد اسلامى به تحصيل ادامه داد و به اخذ مدرك ليسانس توفيق يافت ، آن‌گاه دورهء دكتراى همين رشته را پى گرفت و فارغ التّحصيل شد .\r\nدكتر حسينى از سال‌ها قبل فعّاليّت خود را با مطبوعات آغاز كرد و در اين رهگذر آثارش در روزنامه‌ها و مجلّه‌ها به چاپ رسيد و چون با زبان عربى آشنايى كامل داشت ، كتاب‌هايى از اين زبان نيز ترجمه كرده است .\r\nدكتر حسينى از شاعرانى است كه كار شاعرى را با سرودن رباعى آغاز كرد و تا آن حدّ پيش رفت كه به عنوان چهرهء موفّق در ساختن رباعى شناخته شد .\r\nحسينى هرچند در قالب‌هاى ديگر كلاسيك چون غزل و مثنوى و هم شعر نو طبع‌آزمايى كرده و استعداد و توانايى خود را نيز نشان داده است ، امّا بايد او را در شمار رباعىسرايان معاصر به شمار آورد .\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nدكتر حسينى غير از مقالاتى كه از وى در مطبوعات طبع و نشر گرديده ، آثارى به شرح زير به طور مستقل از او به چاپ رسيده است :\r\n1 - هم‌صدا با حلق اسماعيل ( مجموعهء شعر ، 1363 ) ؛ 2 - حمام روح ( ترجمه از آثار جبران خليل جبران ، 1364 ) ؛ 3 - براده‌ها ( مجموعه نثر ادبى ، 1365 ) ؛ 4 - بيدل ، سپهرى و سبك هندى ( 1367 ) ؛ 5 - گنجشك و جبرئيل ( مجموعهء شعر ، 1371 ) ؛ 6 - نگاهى به خويشتن ( ترجمهء شعر نو معاصر عرب با همكارى موسى بيدج ) ؛ 7 - فنّ شعر ( ترجمه از آثار احسان عباسى ) ؛ و . . .\r\nدكتر حسينى سرانجام در فروردين ماه سال 1383 در تهران چشم از جهان فروبست جنازه‌اش از تالار وحدت تشييع و به خاك سپرده شد .\r\n\r\nمثنوى عاشقان\r\n بيا عاشقى را رعايت كنيم * ز ياران عاشق حكايت كنيم\r\nاز آنها كه خونين سفر كرده‌اند * سفر بر مدار خطر كرده‌اند\r\nاز آنها كه خورشيد فريادشان * دميد از گلوى سحر زادشان\r\nغبار تغافل ز جان‌ها زدود * هشيوارى عشقبازان فزود\r\nعزاى كهنسال را عيد كرد * شب تيره را غرق خورشيد كرد\r\nحكايت كنيم از تبارى شگفت * كه كوبيد در هم حصارى شگفت\r\nاز آنها كه پيمانهء لا زدند * دل عاشقى را به دريا زدند\r\nببين خانقاه شهيدان عشق * صف عارفان غزل‌خوان عشق\r\nچه جانانه چرخ جنون مىزنند * دف عشق با دست خون مىزنند\r\nسر عارفان سرفشان ديدشان * كه از خون دل خرقه بخشيدشان\r\nبه رقصى كه بىپا و سر مىكنند * چنين نغمهء عشق سر مىكنند\r\n« هلا منكر جان و جانان ما * بزن زخم انكار بر جان ما\r\nاگر دشنه آذين كنى گرده‌مان * نبينى تو هرگز دل آزرده‌مان \r\n\r\n","description":"","footnote":"","page_name":" 602 ","page_number":602},
  {"content":"\r\n\r\n بزن زخم اين مرهم عاشق است * كه بىزخم مردن غم عاشق است\r\nبيار آتش كينه نمرودوار * خليليم ! ما را به آتش سپار\r\nكه پروانه در خلسه طىّ طريق * به پايان برد با دو بال حريق » \r\n*\r\n در اين عرصه با يار بودن خوش است * به رسم شهيدان سرودن خوش است\r\nبيا در خدا خويش را گم كنيم * به رسم شهيدان تكلّم كنيم\r\nمگو سوخت جان من از فرط عشق * خموشيست هان ! اوّلين شرط عشق \r\n*\r\n بيا اوّلين شرط را تن دهيم * بيا تن به از خود گذشتن دهيم\r\nببين لاله‌هايى كه در باغ ماست * خموشند و فريادشان تا خداست\r\nچو فرياد با خلق جان مىكشند * تن از خاك تا لامكان مىكشند\r\nسزد عاشقان را در اين روزگار * سكوتى از اين‌گونه فريادوار\r\nبيا با گل لاله بيعت كنيم * كه آلاله‌ها را حمايت كنيم\r\nحمايت ز گل‌ها گل افشاندن است * هم‌آواز با باغبان خواندن است \r\n\r\nناى نينوا\r\n مىروم مادر ! كه اينك كربلا مىخواندم * از ديار دوست ، يار آشنا مىخواندم\r\nمهلت چون و چرايى نيست مادر ؛ الوداع * زان كه آن جانانه بىچون و چرا مىخواندم\r\nواى من ! گر در طريق عشق كوتاهى كنم * خاصه وقتى يار با بانگ رسا مىخواندم\r\nمىروم آنجا كه مشتاقانه با حلقوم خون * جاودان تاريخ‌ساز كربلا مىخواندم\r\nذو الجناح رزم را گاه سحر زين مىكنم * مىروم آنجا كه ناى نينوا مىخواندم \r\n\r\nغزل سرخ\r\n هلا ! پاسداران آيين سرخ * سواران شوريده ، بر زين سرخ \r\n\r\n","description":"","footnote":"","page_name":" 603 ","page_number":603},
  {"content":"\r\n\r\n به شعر دليرى ، تصاوير سبز * به ديوان مردى ، مضامين سرخ\r\nاز اين باغ زنگار زردى زدود * وفاتان به آن عهد ديرين سرخ\r\nگذشتيد چون از حصار خزان * چه ديديد آن‌سوى برچين سرخ\r\nپس از برگ‌ريزان و پرپر شدن * مبارك شما را گل‌آذين سرخ \r\n\r\nلب‌تشنه\r\n لب‌تشنه‌ام از سپيده ، آبم بدهيد * جامى ز زلال آفتابم بدهيد\r\nمن پرسش سوزان حسينم ، ياران * با حنجرهء عشق جوابم بدهيد \r\n\r\nايثار\r\n در جارى دود عشق تطهير شدند * چون چشمه رها ز خاك دلگير شدند\r\nشفّاف به شكل آبشارى ز شكوه * از خويش گذشتند و سرازير شدند \r\n\r\nجواب بابا\r\n آن جمله چو بر زبان مولا جوشيد * از ناى زمانه ، نعرهء لا جوشيد !\r\nتنها ز گلوى اصغر شش‌ماهه * خون بود كه در جواب بابا جوشيد ! \r\n\r\nلب‌تشنه\r\n آن نى كه بر آن خشك نيستان مىخورد * آب از لب جوى لب‌ودندان مىخورد\r\nلب‌تشنه ، ز جويبار قرآن مىخورد * مىخورد فراوان و فراوان مىخورد ! \r\n\r\nپاكبازى\r\n كس چون تو طريق پاكبازى نگرفت * با زخم ، نشان سرفرازى نگرفت\r\nزين پيش دلاورا ، كسى چون تو شگفت * حيثيت مرگ را به بازى نگرفت \r\n\r\n","description":"","footnote":"","page_name":" 604 ","page_number":604},
  {"content":"\r\n\r\n\r\nناىبريده\r\n شوريده سرى كه شرح ايمان مىكرد * هفتاد و دو فصل سرخ ، عنوان مىكرد\r\nبا ناى بريده نيز ، بر منبر نى * تفسير خجسته‌اى ز قرآن مىكرد \r\n\r\nبىرنگ‌تر\r\n هرچند كه از آينه بىرنگ‌تر است * از خاطر غنچه‌ها دلم تنگ‌تر است\r\nبشكن دل بىنواى ما را اى عشق ! * اين ساز شكسته‌اش خوش‌آهنگ‌تر است \r\n\r\nآهنگ شكفتن\r\n بازم لب بسته قصد گفتن دارد * چشمم سرِ تا سحر نخفتن دارد\r\nبر سينهء صحرايىام از خنجر عشق * زخميست كه آهنگ شكفتن دارد \r\n\r\nبوى سحر\r\n خون از دل زخم تازه‌ام مىآيد * چون كوه به لب گدازه‌ام مىآيد\r\nخورشيد به خون خفته بيدادگرم * بوى سحر از جنازه‌ام مىآيد \r\n\r\nجام دل\r\n از حنجره‌ات سپيده مىنوشد آب * از جام دلت چو چشمه مىجوشد آب\r\nتا پاك شود همچو زلال سخنت * ديريست كه مؤمنانه مىكوشد آب \r\n\r\nعكس مزار شهدا\r\n اين دل كه ز دست هرچه فرياد گرفت * هر تحفه كه غم به دست او داد گرفت\r\nخاموشى و يك جهان سخن گفتن او * از عكس مزار شهدا ياد گرفت \r\n\r\n","description":"","footnote":"","page_name":" 605 ","page_number":605},
  {"content":"\r\n\r\n\r\nگم شد\r\n گويند كه با نام تو مجنون گم شد * در چشم تو آفتاب گردون گم شد\r\nمن مىگويم ، ستاره‌اى بود شهيد * پيدا شد و چرخى زد و در خون گم شد \r\n\r\nبا نام تو\r\n با گام تو راه عشق آغاز شود * شب با نفس سپيده دمساز شود\r\nبا نام تو اى بهار جارى در جان * يك باغ گل محمّدى باز شود \r\n\r\nتيغ قلم\r\n بر خاك خزان ، گام بهارى زد و رفت * بوذر شد و خيمه در صحارى زد و رفت\r\nبا تيغ قلم بر تن يلداى سكوت * تا مطلع فجر ، زخم كارى زد و رفت \r\n\r\nترنّم خاموش\r\n آنان كه زبان عشق را مىدانند * لب‌بسته سرود عاشقى مىخوانند\r\nبا رفتنشان ترنّم آمدن است * خورشيد غروب كرده را مىمانند \r\n\r\nپابرجا\r\n ما مرغ سحرخوان شگفت‌آواييم * خونين پروباليم باليم و شفق‌سيماييم\r\nدر معبر تاريخ چو كوهى بشكوه * صد بار شكسته‌ايم و پابرجاييم \r\n\r\nنيام خنجر\r\n شب بار دگر نيام خنجر شده بود * خفّاش دوباره سايه‌گستر شده بود\r\nخورشيد ، سحر سرشك خون مىباريد * يك كرب و بلا ستاره پرپر شده بود \r\n\r\n","description":"","footnote":"","page_name":" 606 ","page_number":606},
  {"content":"\r\n\r\n\r\nسرود دريا\r\n جام شبمان تهى ز مهتاب مباد * با ديدهء ما وسوسهء خواب مباد\r\nروديم به لب سرود دريا داريم * در ما نفس هرزهء مرداب مباد \r\n\r\nبرخاسته\r\n ما حادثه‌اى به زخم آراسته‌ايم * كز تيرگى قديم شب كاسته‌ايم\r\nصبحيم كه صادقانه از خواب گران * از يك‌نفس عميق برخاسته‌ايم \r\n\r\nآينهء جان\r\n اىكاش ! سخن آينهء جانم بود * جان عرصهء تركتاز جانانم بود\r\nدل‌تنگ شد از فغان ديرين اىكاش * يك‌ذرّه صداقت شهيدانم بود \r\n\r\nزخم‌هاى خورشيدى\r\n اى گشته شب سياه تبعيدى تو * عيد سحر است و مرگ شب عيدى تو\r\nتا حشر نشان كهكشان دل ماست * منظومهء زخم‌هاى خورشيدى تو \r\n\r\nاىكاش !\r\n گامى به تولّا زده بوديم اىكاش ! * جامى ز مى « لا » زده بوديم اىكاش !\r\nآن شب كه قراولان طوفان رفتند * چون موج به دريا زده بوديم اىكاش ! \r\n\r\nسوار عشق\r\n كاش اين دل مرده را خدا جان مىداد * آشفتگىام را سروسامان مىداد\r\nاىكاش سوار عشق در عرصهء دل * مىآمد و فاتحانه جولان مىداد \r\n\r\n","description":"","footnote":"","page_name":" 607 ","page_number":607},
  {"content":"\r\n\r\n\r\nمرا مىخواند\r\n صحراى خطر گام مرا مىخواند * صهباى ظفر جام مرا مىخواند\r\nوقت خوش رفتن است هان گوش كنيد * از عرش ، كسى نام مرا مىخواند \r\n\r\nيا حسين !\r\n ديروز اگر رو به قتال آورديم * در پاسخ تو زبان لال آورديم\r\nامروز به خيمه‌گاه آن دعوت ناب * صد علقمه لبيك زلال آورديم \r\n\r\nياد تو\r\n همواره دلم لبالب از ياد تو باد ! * خورشيد شبم نام سحرزاد تو باد !\r\nحاشا كه به‌جز حرف تو حرفى بزنم * اين حنجره ارزانى فرياد تو باد ! \r\n\r\nقطعهء شهدا\r\nبغض در ميان راه\r\nدر كوير تفتهء گلوى من\r\nساقه‌اى شكسته بود\r\nگفتم : اين سخنوران كه بىصدا غنوده‌اند\r\nوه ! چه خوب و خواندنى سروده‌اند\r\nقطعه‌اى بليغ و ناب\r\nجاودان سروده‌اى به رنگ عشق و آفتاب\r\nقطعه‌اى كه هيچ شاعرى نگفت\r\nبهترين ترانه‌اى كه گوش آسمان شنفت\r\nجان من نثارشان\r\nآفتاب شعر من هماره سايه‌سازشان !\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nگفت : - با تبسمى به رنگ غم -\r\n« بهترين و برترين سرودهء زمانه است\r\nشعر ماندگارشان\r\nقطعهء بهارشان\r\nاين زمان\r\nديده از نگاه و لب و گفت‌وگو\r\nبسته‌اند اگرچه ،\r\nباز\r\nبر لب خموششان ترانه است\r\nاشك را مجال هاىوهو مده\r\nگوش من به چشم خود !\r\nدر مسير بادهاى نوحه‌گر\r\nبىامان به‌سوى جبهه مىوزد\r\nپرچم مزارشان »\r\nگفت . . . و بغض من شكفت .\r\n\r\n","description":"","footnote":"","page_name":" 609 ","page_number":609},
  {"content":"\r\n\r\n\r\nحسينى ( 1344 )\r\nخانم مهرى حسينى ، فرزند حسن ، در سال 1344 هجرى شمسى در شهرستان سرپل‌زهاب پا به عرصهء حيات گذاشت . هم‌زمان با تولّدش مادر خود را از دست داد و از نوازش‌ها و محبّت‌هاى بيش از حدّ پدرش برخوردار گرديد ؛ تا آن حدّ كه جاى خالى مادر را برايش پر كرد .\r\nخانم حسينى مىگويد : « مانند بيشتر مردم زندگى عادى و آرامى داشتيم ، تا اينكه جنگ پيش آمد و اين آرامش را برهم زد و ميان من و خانواده جدايى افتاد . بااين‌كه بيش از هجده بهار از عمرم نگذشته بود ، در غربت و دورى از ديار خود درگذشت .\r\nديرى نگذشت كه ازدواج كردم و با همسرم ، كه شوق تحصيل علوم دينى داشت ، رهسپار قم شديم و خود نيز به ادامهء تحصيل پرداختم و دوره ابتدايى و متوسطه را تمام كردم . از كودكى به شعر و ادب علاقه داشتم ، شعر را زبانى يافتم براى ابراز عواطف و احساسات ، كه با زبان ديگر قابل بيان نيست . »\r\nخانم حسينى از سال 1361 به سرودن شعر پرداخت و از سال 1367 آن را جدّى گرفت و در جلسات نقد شعر انجمن ادبى و شوراى شعر شركت جست و شعرش به شكوفايى رسيد .\r\nخانم حسينى از شعراى خوب و بااستعداد معاصر است و در شعر گامهاى استوارى را برمىدارد و در حال حاضر از اعضاى انجمن شعر و ادب حرم قم به شمار مىرود و\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nاز جلسات شعرخوانى و نقد و بررسى آن بهره‌مند مىشود .\r\nخانم حسينى در سرودن شعر به جنبه‌هاى مذهبى و حماسى آن بيشتر عنايت دارد وى علاوه بر سرودن شعر به داستان‌نويسى مىپردازد و چند داستان او در روزنامه‌ها به چاپ رسيده است .\r\n\r\nبركهء نور\r\n ظهر در چشم فلك شوقى دگر روييده بود * دشت از نور علىّ ، رَختى دگر پوشيده بود\r\nبركه با نور علىّ ، جان و دل خود شسته بود * تا زلال و پاكى عشق علىّ را ديده بود\r\nظهر بود و شوق مىرقصيد در چشم غدير * گوييا او پاكى اين عشق را فهميده بود\r\nبا عروجش هم‌طراز عرش مىگردد غدير * طور سيناى تجلّى در علىّ تابيده بود\r\nساقى كوثر در آن ظهر عطش از دست دوست * جام‌ها از بادهء عشق و يقين نوشيده بود\r\nدستگير مردمان در فقر و بيمارى ، علىّ * مهربان بود و صداقت دست او بوسيده بود\r\nشبنمى بوده كه از صبح ازل با روشنى * بر رخ گل‌هاى باغ آشنا غلتيده بود\r\nما كنار بركهء عشق علىّ خيمه زديم * آن زمانى كه عطش از تشنگى روييده بود\r\nآن يگانه هستى مطلق ، خداى آرزو * اهل دل را با ولاى اين علىّ سنجيده بود \r\n\r\nبهار وصل\r\n اى چتر چمن كشيده چون سايهء تاك * آغوش دلت نشسته در مجمر پاك\r\nاى لالهء قد كشيده از عشق خدا * بوسه زده‌اى تو بر لب‌تشنهء خاك\r\nكردى سفرى به شهر آرام خدا * با رويش آينه در آن سينهء خاك\r\nشستى دل خود به آب پاكى و صفا * از رويش غيرتت شب تار هلاك\r\nاى نغمهء دورمانده از بغض سكوت * روييد بهار وصل تو يك شب پاك\r\nاى سبزترين ترانهء باد بهار * تا بام فلك تو برده‌اى تودهء خاك \r\n\r\n","description":"","footnote":"","page_name":" 611 ","page_number":611},
  {"content":"\r\n\r\n\r\nگل شهادت\r\n نگاه آسمان كنون ، به چشم خون‌فشان من * زمانه پرده‌اى ز غم ، كشيده بر روان من\r\nدلم ز داغ كوچتان ، هواى بارشى گرفت * و از شكوه رزمتان ، غرور تابشى گرفت\r\nاسير زندگى نشد ، دل پر از خدايتان * و عاشقى ، ترانه‌اى ، ز باغ آشنايتان\r\nفرشتگان ، وضويتان ، به اشك عاشقانه‌تان * جهاد و هم شهادت ، آن پيام صادقانه‌تان\r\nبه زير كوه گامتان ، شكسته‌بال آرزو * شكوهتان وزيده بر نياز باغ كو به كو\r\nحماسه ديد عشقتان ، جوانه زد به روى خاك * گل شهادت شما شكفت در غروب پاك\r\nنسيم سبز خاطره ، درون كوچه‌ها روان * چراغ سبز دوستى ، به يادتان شده نشان\r\nهميشه خيمهء جنون ، به قلب آسمان زده ! * ز سبز همّت شما ، بهار سايبان زده \r\n\r\nآيينهء تدبير\r\n چشم خبر مىدهد از غيرتت * رويش دل با نفس حيرتت\r\nقلب زمين مىتپد از خستگى * دل به عجب از تب وابستگى\r\nدر پس آيينه نگاهم ببين * موج سكوت و غم و آهم ببين\r\nعشق من آيينهء تدبير توست * عشق كه قربانى شمشير توست\r\nباغ دلم بوى جنون مىدهد * از لب گل نغمهء خون مىچكد \r\n\r\n","description":"","footnote":"","page_name":" 612 ","page_number":612},
  {"content":"\r\n\r\n عشق تو با خون گل آميخته * قالب عشق من و ما ريخته\r\nسايهء زنجير محبّت ببين * رويش پنهانى حيرت ببين\r\nاين دل دريا جگر لاله نيست * آهِ نسيم از نفس سرد كيست ؟\r\nجوى محبّت ، گذرش باغ دل * آه كند همرهى داغ دل\r\nابر دلم آه ! بگريد ز غم * آه ! كه زخمى شده است از ستم\r\nباغ دلم شاهد تقديرِ آه * ناى تبر خسته ز تغييرِ آه\r\nعشق تو همسايهء آيينه بود * جارىِ در دشت غزل‌ها چو رود\r\nاز چه وفا خانه‌به‌دوش تو شد ؟ * شب همه‌شب زمزمه ، نوش تو شد\r\nهق‌هق باران بهارى چه شد ؟ * مزرعهء آينه‌كارى چه شد ؟\r\nبيشهء دل را ز جفا سوختى * نالهء نى را به لبم دوختى\r\nبىتو ، گلم ! باغ دلم شد خزان * نهر جفا سوى دلم شد روان\r\nاز پى ترديد نرو اى بهار ! * بر لب گل نالهء زخمى نكار \r\n\r\nنور حقّ\r\n مژده بر خوبان كه امشب حقّ به عالم پا گذارد * تا براى دوستانش ردّ پايى جا گذارد\r\nآسمان در نور گم شد حقّ به گل بنشست امشب * چون حقيقت با عدالت پاى دل را بست امشب\r\nآن شفيع صبح محشر ، دادگستر در عدالت * آن نسيم باغ دل‌ها ، زاده شد روح حقيقت\r\nاو كه نامش قبل آدم عليه السّلام نقش بر هر برگ و گل شد * حبّ او بر شيعيانش در قيامت همچو پل شد\r\nمىتراود بر رخ گل ، تا نمايد زنده جان را * آن بهار جاودانه مىزدايد هر خزان را\r\nآمده آن باب رضوان ، آن مطيع امر يزدان * شيعيان باشد مبارك ، عترت ختم رسولان\r\nآمده مردى كه باشد زوجه‌اش زهراى اطهر * دست او در دست پاكى مىشود هارون رهبر\r\nابر چشمانش هميشه بوسه مىزد بر لب چاه * اين علىّ ، درياى وسعت آشناى هر شب ماه\r\nبرق شمشير عدالت ، رويش آيينه در دل * اى علىّ ! باران رحمت ، گشته حكمت لغو باطل\r\nشد نبىّ ، خود شهر علم و ، از برايش در تو باشى * ديگران بيهوده در ره ، يار پيغمبر تو باشى \r\n\r\n","description":"","footnote":"","page_name":" 613 ","page_number":613},
  {"content":"\r\n\r\n تا كه پيغمبر نهاده دست خود در دست مولا * گفت با اهل طريقت ، حرف خود بىپرده آنجا\r\nهركه را مولاى اويم ، اين على مولاى او شد * دوستى با او نشان از عهد با خداى او شد\r\nآن صفاى چشمهء دل ، آن اميد آفتابى * در شب سنگين غربت ، او زلال ماهتابى\r\nاين على بعد از محمد صلّى اللّه عليه و آله برترين مرد زمين است * عطر سرشار از درايت ، مصطفى را جانشين است \r\n\r\nتقديم به پيشگاه مقدس رسول اللّه صلّى اللّه عليه و آله غار حرا\r\n باز امشب مىكند غوغا دلم * مىرود تا خلوتى تنها دلم\r\nخلوتى پر از نماز عاشقى * سينه‌اى پر از نياز عاشقى\r\nشعر من بنشسته در كنج صدا * پاى او راهيست تا غار حرا\r\nباز امشب شعر من خواند دعا * سر بسايد بر حريم كبريا\r\nحمد حقّ گويد به پاس رحمتش * رحمة للعالمين و عصمتش\r\nدر ميان كوچه‌هاى آسمان * بال مىزد آشناى دوجهان\r\nوحى حقّ سوى حقيقت مىبرد * چون حقيقت با صداقت مىپرد\r\nغار بود و عشق بود و شور بود * چشمهء فيض و زلال نور بود\r\nتا كه آن جبريل حقّ داده ندا * خوان به نام آن خداى آشنا\r\nآن حَسيب و باعث و نور و احد * آن مُقيت و وَتر و يكتاى صمد\r\nخوان كه او آموخت علم با قلم * اى نياز ره‌گشايى تا حرم\r\nشهر مكّه خواب بود و باورت * سبز گشته از خداى داورت\r\nاى عطوفت بىتو غرق در خطا * چشم دل با مهر تو ناآشنا\r\nرود جارى ، اى غرور سبز ما * حجم دريا نيست باور هركجا\r\nچلچراغ سبز باور از ازل * جارى از نور خداى لم‌يزل\r\nگل به روى قلب پاكت خنده زد * دست بىباران شب را كرده ردّ\r\nما خيال خود به گل آراستيم * در تب انديشه غم را كاستيم \r\n\r\n","description":"","footnote":"","page_name":" 614 ","page_number":614},
  {"content":"\r\n\r\n چشم خود بر آستانت دوختيم * از تب زخم تو ما هم سوختيم\r\nقلب ما بر آستانت سر نهد * پاى دل زنجير مهرت مىشود\r\nما گدايانِ درِ باغِ ولا * چشم ما بر نخل پربار شما\r\nچشم ما و لطف تو اى مهربان ! * دستگيرى كن ز ما در دوجهان \r\n\r\nكوچ سرخ\r\n ما به عاشق‌پيشگى خو كرده‌ايم * دست دل را از ازل رو كرده‌ايم\r\nسيل اشك از چشمِ دل جارى كنيم * ما به رسم عشق دلدارى كنيم\r\nهرچه پيش آيد دل ما مبتلاست * در طريقت عاشقى بىادعاست\r\nما دل خود در عطش پيچيده‌ايم * صد شلمچه عشق و عرفان چيده‌ايم\r\nخاك : اى عشق سپيد و لاله‌پوش * با شقايق مهربان باش و به جوش\r\nتا ابد بر اين حماسه شاهدى * تا ابد در عاشقى هم زاهدى\r\nنيست افسانه شكوه اين وصال * بازگو كن بعد ما اين شرح حال \r\n\r\n","description":"","footnote":"","page_name":" 615 ","page_number":615},
  {"content":"\r\n\r\n\r\nحسينى ( 1351 )\r\nسيّد على حسينى ، فرزند شادروان سيّد غضنفر ، در سال 1351 هجرى شمسى در اوّلين ماه زمستان در خطّهء سرسبز مازندران در شهر بابل پا به عرصهء حيات گذاشت .\r\nتحصيلات دورهء ابتدايى و تا دوم متوسّطه را در زادگاهش به انجام رسانيد و در سال 1374 براى ادامهء تحصيل علوم دينيّه به شهر قم رهسپار شد و در حوزهء علميّه به تحصيل پرداخت و در حال حاضر دورهء سطح يا پايهء هشتم را مىگذارند .\r\nحسينى بااين‌كه در آغاز كار شاعرى است ، امّا بايد گفت از استعداد و ذوق و قريحهء كافى برخوردار مىباشد و آيندهء درخشانى را در شعر نويد مىدهد و خود دراين‌باره مىگويد : « حدود دو سال است كه حرف‌هاى دلم را در قالبى كه احساس مىكنم شباهتى كم‌رنگ با شعر دارد ، مىريزم ؛ لذا از پختگان اين وادى تمنّاى دستگيرى دارم . »\r\n\r\nبخت كور\r\n به دريا مىسپارم هاىهاى اشك شورم را * به توفان مىدهم خاكستر سرد غرورم را\r\nميان مُشتى از خاكستر تابوت ، مىبينم * كه دستان لطيفت مىشكافد سنگ گورم را\r\nدلم - اى خوب ! - بىتو چون كوير مرده مىماند * كه با درياى نامت زندگى دادند ، شورم را\r\nمبادا پاى بگذارى به دشت فاصله ، زيرا * ميان دشت‌ها گم مىكنى ردّ عبورم را \r\n\r\n","description":"","footnote":"","page_name":" 616 ","page_number":616},
  {"content":"\r\n\r\n به زير گام‌هايت يك سبد ناهيد مىكارم * بيا - شيرين من ! - يك‌لحظه وا كن بخت كورم را \r\n\r\nقبيله\r\n كرت تا كرت ، تصوير شالى * وحشى دشت‌هاى شمالى\r\nچون پرستو پر از كوچ و هجرت * مردم سادهء اين حوالى\r\nساده و بىريا ، بىتكلّف * سفره‌هاشان پر از نان خالى\r\nدست‌هاشان همه بوى شبنم * شعرهاشان سپيد و خيالى\r\nپر گشوديم تا اوج ، ديديم * كرت تا كرت ، تصوير شالى \r\n\r\nهواى سرد\r\n زير تگرگ فاصله‌ها ، در هواى سرد * يخ بست دست‌هاى دعا در هواى سرد\r\nدر سجده‌اى كه سردى پيشانى است و مُهر * بىرنگ ماند بوى خدا در هواى سرد\r\nمبهوت مانده‌ايم كه در فصل انجماد * گل كرده است تخم ريا ، در هواى سرد\r\nدر زير آسمان مِه‌آلود بندگى * طغيان نهفته است چرا ، در هواى سرد ؟\r\nباور كنيم رويش خورشيد را ، بيا ! * دستى برآوريم - دعا ! - در هواى سرد \r\n\r\nبه ياس پژمردهء احمد هجرت\r\n در هجوم شب‌پرستان ريا * آسمان در حسرت خورشيد ماند\r\nيك سقيفه غربتم را ، بغض من * با گل اشكم براى چاه خواند \r\n*\r\n يك نفر در اوج تنهايى من * از سكوت غربتم آگاه بود !\r\nدر ميان مُشتى از نامحرمان * محرم فريادهايم ، چاه بود \r\n*\r\n\r\n","description":"","footnote":"","page_name":" 617 ","page_number":617},
  {"content":"\r\n\r\n در حضور باغبان ياس‌ها * ياس احمد حايل ديوار شد\r\nكوثر خورشيد - از نامردمى - * مبتلاى شعله‌هاى نار شد \r\n*\r\n در ميان دود و آتش ، سينه‌اش * مدفن آتش‌فشان درد بود\r\nبر كبود آسمان روى او * ردّ پاى پنجهء نامرد بود \r\n*\r\n ديدمش يك آسمان پرواز داشت * در هجوم دشنهء شب‌كورها\r\nچون پرستوى مهاجر كوچ كرد * بى علىّ ، تا كهكشان ، تا دورها \r\n\r\nصبح در غربت مِه ماند . . .\r\n صبح در معركهء ديو شب - افسوس ! - شكست * دست شب ، پنجره‌ها ، پنجره‌هامان را بست\r\nباز در خدعهء ابليس خدا گم كرديم * دستمان را - به خدا - مايل گندم كرديم\r\nبت‌تراشيم كه در شهر « هُبَل » ساخته‌ايم * تيغ كفريم كه بر قامت دين تاخته‌ايم\r\nباز با « سامريان » گاوپرستى كرديم * سجده برديم به گوساله و مستى كرديم\r\nركعتى چند به تزوير و ريا مىخوانيم * داغ كفر است به پيشانى ما ، مىدانيم\r\nخون ابليس چرا در رگمان جارى شد ؟ * و چرا قوم ز مردان خدا عارى شد ؟ \r\n*\r\n مردى از جنس بهار آمد و با ما اين گفت : * كه به شكرانهء ديروز ، نمىبايد خفت\r\nخشم نيل است فراروى شما ، مىدانيد ؟ * زخم فرعون ، به بازوى شما ، مىدانيد ؟\r\nناجى از راه رسيده‌ست ، شود باورتان ! * بشتابيد به موسى ! كه عصا ياورتان !\r\nيل ديروز شماييد ، به تقدير دگر * وارث خون خداييد به تقدير دگر\r\nبه وفادارى اين قافله بايد كُوشيد * قومتان قوم « حسينى » است ، نبايد كوچيد \r\n*\r\n صبح در غربت مِه ماند ، بيا ، برگرديم ! * باز خورشيد مرا خواند ، بيا ! برگرديم \r\n\r\n","description":"","footnote":"","page_name":" 618 ","page_number":618},
  {"content":"\r\n\r\n سامرى فتنه برانگيخت اگر ، موسى هست * كفر در كاسهء ما ريخت اگر ، موسى هست\r\nبوى تكبير « حسينى » ست به لب‌هاى « علىّ » * كربلابانِ شهادتكده مولاى علىّ\r\nباز خورشيد مرا خواند ، بيا ! برگرديم * صبح در غربت مِه ماند ، بيا ! برگرديم \r\n\r\nمدفون ( 1 )\r\n در ماتم شمس ، دل دريا خون شد * از زهر فراق ، كاسه‌ها گلگون شد\r\nافسوس ! كه با كوچ علىّ ، عدلش نيز * در غربت كوفهء زمان ، مدفون شد \r\n( 2 )\r\n اين چاه كه از اشك علىّ هامون است * موجى ز شكايات دلى پرخون است\r\nرنجى كه دل فاطمه را مىشكند * رازيست كه در سينهء او مدفون است \r\n\r\nبرگرد !\r\n در حسرت بوسه‌اى لبم مىجوشيد * جامى ز شراب عاشقى مىنوشيد\r\nاى قبله‌نماى دل دريا ! برگرد ! * دريا به تماشاى تو آمد ، خورشيد ! \r\n\r\nموسيقى نگاه\r\n بر شانهء زلف سحر آويخته‌ايم * طرح دگرى ز عاشقى ريخته‌ايم\r\nموسيقى بىپرده‌اى از چشمت را * با سير نگاه خود در آميخته‌ايم \r\n\r\nكوثر\r\n آن قوم كه طعنه بر پيمبر مىزد * بر پيكر نور تير « ابتر » مىزد\r\nامروز ميان كهكشانى از نور * ديدم كه ملك بر دف « كوثر » مىزد \r\n\r\n","description":"","footnote":"","page_name":" 619 ","page_number":619},
  {"content":"\r\n\r\n\r\nمحاق\r\nباران ستاره\r\nاز آسمان نگاهم\r\nمىبارد\r\n- در محاق سنگينت -\r\nو\r\nانگشتان انتظارم\r\nچهارده شب را\r\nمىشمرند\r\n\r\nزنده‌به‌گور\r\nپشت پرچين ديدار\r\nنگاهى منتظر\r\nحجم وقت را\r\nمىكاويد\r\nو :\r\nثانيه‌هاى اضطراب را\r\nصخره‌هاى استقامتش\r\nدرمىنورديدند\r\nو :\r\nمىديدم كه تو ؛\r\nدر سياهى چشمانت\r\nزنده‌به‌گورش مىكردى !\r\n\r\n","description":"","footnote":"","page_name":" 620 ","page_number":620},
  {"content":"\r\n\r\n\r\nابديّت\r\nپشت ديوارهاى فاصله\r\nمىمانم\r\nو بر صخره‌هاى صبرم\r\nكه در حال فروريختن‌اند -\r\nزُل مىزنم\r\nكو دستانى باسخاوت\r\nكه :\r\nديوارهاى فاصله را\r\nبشكنند\r\nو\r\nپيمانه‌اى از ابديّت نگاهت\r\nمرا بنوشانند ؟\r\n\r\n","description":"","footnote":"","page_name":" 621 ","page_number":621},
  {"content":"\r\n\r\n\r\nحشمت ( 1330 - 1226 )\r\nعبد الرّحيم حشمت از جمله شاعران نامور و تواناى عصر خود بود كه در سال 1226 هجرى شمسى در شيراز ديده به جهان گشود و سرانجام پس از يك‌صد و چهار سال زندگى شرافتمندانه ، در مرداد ماه سال 1330 چشم از جهان فروبست و در تكيه چهل‌تنان ، در جوار شيخ اسحاق اطعمه ، « 1 » به خاك سپرده شد .\r\nحشمت بااين‌كه تحصيلات مرتّب و منظمى نداشت ، امّا به‌علت هوش سرشار و حافظهء قوى از دانش و معلومات ادبى كافى برخوردار شده بود و او را در زمرهء اساتيد شعر زمان خود مىدانستند .\r\nحشمت از آغاز جوانى به شغل لوّافى اشتغال داشت و تا پايان عمر نيز در اين رشته به كار و فعاليت پرداخت و از اين رهگذر معيشت كرد و باعزّت و حرمت در ميان مردم بزيست . دكّانش محفل ارباب شعر و ادب بود و شاعران شيرازى و شعرايى كه از ديگر شهرها براى ديدن او به شيراز مىآمدند ، براى ديدن حشمت به دكّانش آمده و او را ملاقات مىكردند و از شعر و ادب سخن مىرفت .\r\nحسن امداد ، پژوهشگر فاضل ، در كتاب « انجمن‌هاى ادبى شيراز » دربارهء او چنين مىنويسد :\r\n\r\n\r\n","description":"","footnote":"\r\n( 1 ) - مولانا بسحق حلاج شيرازى معروف به شيخ اطعمه از آن روى كه در وصف اطعمه شعر سروده و ديوانش دوبار توسط انتشارات معرفت شيراز چاپ شده است .\r\n","page_name":" 622 ","page_number":622},
  {"content":"\r\n\r\n« حشمت در تمامى انجمن‌هاى ادبى ، كه در شيراز تشكيل مىشد ، شركت مستمر داشت و عضو انجمن‌هاى ادب شيراز ( شعبهء انجمن ادبى ايران ) سالار و فارس بود و احترام زيادى داشت . او از عارفان وارسته و صادق به شمار مىرفت و در سلك درويشان صفىعلى شاه نعمت‌اللّهى بود و به ميرزا عبد الكريم منصور على ارادت مىورزيد . دكّانش مجمع شاعران و اهل كمال بود و شاعران جوان اشعار خود را در آنجا مىخواندند و او به تصحيح مىپرداخت . از جمله شاعرانى كه بارها نگارنده در دكّان او ديده است ، عبارت بودند از : پازادگاد ، كاظم پزشكى ، جواد كمپانى ، شعاع ، شيفته ، سرود و فرزند صاحب‌كمالش احمد حشمت‌زاده .\r\nحشمت در سرودن انواع شعر استاد بود ، ولى بيشتر قصيده مىگفت . او هرگز زبان را به مدح و قدح كسى نيالوده و زندگى خود را با كدّ يمين و عرق جبين اداره مىكرد و در گفتن اشعار ارتجالى مهارت داشت . »\r\nفرصت الدّوله در كتاب « آثار العجم » دربارهء حشمت چنين مىنويسد : « آقا عبد الرّحيم ذوقش سليم به صنعتگرى لوّاف و به سخنورى شعرش صاف . »\r\nحشمت از خودنمايى و شهرت گريزان بود ، ازاين‌روى آثارش كمتر در مطبوعات به چاپ مىرسيد و انجمن‌ها خود گاهى اشعارى از او به مجلّه‌ها و روزنامه‌هاى محلّى مىدادند و در زمانى كه مجلّهء ارمغان به مديريت استاد وحيد دستگردى اداره مىشد ، گاهى غزلى از او در آن مجلّه به چشم مىخورد .\r\n\r\nدر تهنيت ميلاد حجة بن الحسن عليه السّلام\r\n كرد جوان نوبهار ، دهر كهن را * باد بيار است نوعروس چمن را\r\nچرخ پى تهنيت به مقدم نوروز * كرد به نسرين نثار عقد پرن را\r\nدر قدح لاله ابر ريخته ژاله * كرده مرصّع به لعل درّ عدن را\r\nباد برافروخت تا كه آتش لاله * ريخت به خاك ، آبرو عقيق يمن را\r\nنرگس شهلا گشود ديده چو در باغ * ساخت خجل در فلك سهيل يمن را \r\n\r\n","description":"","footnote":"","page_name":" 623 ","page_number":623},
  {"content":"\r\n\r\n باغ شكفته‌ست از بنفشه و سنبل * رونق بازار مشك‌چين و ختن را\r\nريخته ازبس‌كه ابر ژاله به صحرا * دامن پردرّ نموده‌ست دمن را\r\nباده ز دست بتان ساده به هر فصل * روح دهد روح را و قوّه بدن را\r\nويژه به فصلى چنين كه باد بهارى * كرده مزيّن به باغ سرو و سمن را\r\nتازه‌جوانا تو را به حقّ جوانى * ده به من پير آن شراب كهن را\r\nليك نه آن مى كه جامى از آن خورد * مستيش از سر ببرد هوش و فطن را\r\nبلكه از آن باده‌اى كه رايحهء آن * برده ز سر هوش صدا اويس قرن را\r\nتا من از آن باده مست گردم و گويم * تهنيت عيد « حجّت بن حسن » را\r\nيعنى ميلاد باسعادت « مهدى » * صاحب عصر و زمان ، امام زمن را\r\nحجّت قائم ، امام حاضر غايب * آنكه دلش آگه است سرّ و علن را\r\nمظهر يزدان كه بىاراده و امرش * جان ننمايد قبول جامهء تن را\r\nآن شه مطلق كه بىاشاره و حكمش * روح نگويد وداع ملك بدن را\r\nريزدم از كام درّ و لؤلؤ شهوار * چو بگشايم به مدحت تو دهن را\r\nنيست عجب داورا ، اگر به مديحت * « حشمت » بىمايه داد ، داد سخن را\r\nمدح تو گويا كند چو « صابر » و « عمعق » * طفل رضيع و زمان ، امام زمن را\r\nاى ولىّ حق ! تو را به حقّ محمّد * حفظ كن از باد فتنه خاك وطن را \r\n\r\nنقش حقيقت\r\n صنما پرده از آن روى فرحناك انداز * پرتو حسن در آيينهء افلاك انداز\r\nاز رخ همچو بهشت بگشا باب فرح * فرحى در دل افسردهء غمناك انداز\r\nاى كه خاك از نظر پاك تو اكسير شود * نظرى بر من مسكين كم از خاك انداز\r\nخواهى ار لوح دلت نقش حقيقت گيرد * زنگ اوهام ز آيينهء ادراك انداز\r\nدل چو دريا و خيالات خس و خاشاك است * ز آتش عشق شرر در خس و خاشاك انداز\r\nخواهى ار گوى محبّت ببرى از ميدان * سر چو گو در قدم آن بت چالاك انداز \r\n\r\n","description":"","footnote":"","page_name":" 624 ","page_number":624},
  {"content":"\r\n\r\n چشم بدبينى و خواهش ز رخ خوب بپوش * در رخ پاك‌نكويان نظر پاك انداز\r\nاز نمكدان لب نوش نگارا نمكى * بر جراحات دل خستهء صد چاك انداز\r\nپاى زن از سر همّت به دوعالم « حشمت » * دست بر دامن شاهنشه لولاك انداز \r\n\r\nدل شيدا\r\n آن‌چنان گشته دلم شيفته و شيدايش * كه گرم سر رود ، آن سر نرود سودايش\r\nمهر از شرم كند چهره نهان در پس ابر * بىنقاب ار نگرد چهرهء مهرآسايش\r\nلذّت آب بقا بخشد و طعم جانم * گر زنم بوسه به لعل لب روح‌افزايش\r\nهرچه او حكم نمايد به وجودم ، حكم است * سرنپيچم ، اگرم سر برود از رايش\r\nاى خوش آن جان كه به ابرام كنى قربانش * اى خوش آن سر كه به اخلاص نهى بر پايش\r\nدل شيداى من اندر طلب او خوش شد * گرچه جز در دل شيدا نبود پروايش\r\nهركه امروز سر و جان ندهد در ره دوست * دولت وصل ميسّر نشود فردايش\r\nپاى تا سر شده‌ام گوش و فروبستم لب * تا نيوشم سخنى از دهن گويايش\r\n« حشمت » انديشه ز جان در ره جانان تا كى * عاشق آن است كه از جان نبود پروايش \r\n\r\nلعل سخنگو\r\n پشت پا بر هر دوعالم دست بر مويى بزن * چنگ در زلف بت زنّار گيسويى بزن\r\nچند شيخا گرم قيل و قالى اندر مدرسه * در خرابات مغان با ما بيا هويى بزن\r\nچند اندر حجره پنهان زاهدا مى ، مىخورى * باده را با سرو قدّى بر لب جويى بزن\r\nتا به كى جوياى موهومات بودن اى فقيه * دست دل بر دامن دلدار دلجويى بزن \r\n\r\n","description":"","footnote":"","page_name":" 625 ","page_number":625},
  {"content":"\r\n\r\n ترك سر گو در نخستين گام در ميدان عشق * بعد از آن با صولجان معرفت گويى بزن\r\nدر ره جانان نشايد در پس زانو نشست * پايت از رفتار اگر مانده‌ست زانويى بزن\r\nتا به كى در پرده‌اى چون غنچه ، آخر يك‌نفس * پيرهن را چاك اندر عشق گل‌رويى بزن\r\nغنچهء نشكفته را اى دل به بلبل واگذار * بوسه‌اى بر غنچهء لعل سخن‌گويى بزن\r\nبا حريف سست عنصر داورى كردن خطاست * پنجه ، « حشمت » با دلير سخت بازويى بزن \r\n\r\nشعر و شاعرى\r\n اى آنكه به فنّ شعر كوشى * بشنو ز من اين كلام شافى\r\nزنهار مبند دل به دانش * بيهوده مكن تو سعى وافى\r\nكاين اختر دون‌پسند جائر * وين چرخ ستم شعار جافى\r\nهر رنج كه بردم و نمودم * اندر فن شعر ، موشكافى\r\nدر سجع و ملايمات و ايهام * در « ردف » و « رَوِى » و در قوافى\r\nدادند مرا به عكس پاداش * كردند به من نكو تلافى\r\nاكنون پى كسب لقمه‌اى نان * با طبع روان چو آب صافى\r\nچون شعر نمىخرند ، ناچار * قانع شده‌ام به شعربافى\r\nاين نكتهء دلكش است « حشمت » * اندر حق اهل شعر ، كافى\r\n« در شعر مپيچ و در فن او » * « چون اكذب اوست احسن او » « 1 » \r\n\r\n\r\n","description":"","footnote":"\r\n( 1 ) - اين بيت از نظامى گنجوى است .\r\n","page_name":" 626 ","page_number":626},
  {"content":"\r\n\r\n اين طبع بلند من ز استاد * تا شيوهء شعر گفتن آموخت\r\nشب تا به سحر به مثقب فكر * دُرهاى نسفته سفتن آموخت\r\nآن راه كه رفته‌اند اساتيد * بنمود و طريق رفتن آموخت\r\nز آنان كه سخن نكو سرايند * سرمشق سخن گرفتن آموخت\r\nگوشم همه نكته‌هاى معنى * از اهل هنر شنفتن آموخت\r\nخاك ره اهل معرفت را * با مژه به چشم رُفتن آموخت\r\nز آنان كه سخن نمىشناسند * اسرار سخن نهفتن آموخت\r\nگفتم كه ز خواب غنچهء بخت * بيدار شد و شكفتن آموخت\r\nبيدار نگشت بخت و اقبال * برگشت و ز بخت خفتن آموخت\r\nآرى ثمر كمال اين است * آخر برِ اين نهال اين است\r\nگويند به دهر عزّت و جاه * اندر هنر و كمال باشد\r\nباور نكنم كه اين فسانه * در نزد خرد محال باشد\r\nزيراكه به چشم اهل دنيا * امروز شرف به مال باشد\r\nدر سوق جهان‌مطاع دانش * سرمايهء انفعال باشد\r\nچون دست شكسته دانش و فضل * بر گردن جان و بال باشد\r\nبار شجر سخن در اين دور * رنج و محن و نكال باشد\r\nبا اهل هنر هميشه دمساز * اندوه و غم و ملال باشد\r\n« حشمت » بس از اين فسانه‌گويى * كاينها همه قيل و قال باشد\r\nخرّم دل آنكه تا تواند * هم‌صحبت اهل حال باشد\r\nعيب است هنر چه خوار گردد * شام است سحر چو تار گردد\r\nاى طبع بلند و بخت كوتاه * كوتاه و بلند نيست كوتاه \r\n\r\n","description":"","footnote":"","page_name":" 627 ","page_number":627},
  {"content":"\r\n\r\n اقبال كه پايه‌اش بلند است * از دامن اوست دست كوتاه\r\nامروز كسى كه اهل فضل است * دمساز بود به ناله و آه\r\nويران شده دانش و هنر را * از تيشهء جور چرخ بنگاه\r\nدر سوك سخن سزد كه آهم * آتش فكند به خرمن ماه\r\nيا آنكه تو كوتهى بياموز * اى طبع ز بخت و باش همراه\r\nيا آنكه بلند شو تو اى بخت * ما را برسان به عزّت و جاه\r\nور نه به خدا قسم كز اين پس * من با دل شاد و قلب آگاه\r\nآن‌سان كه « لسان غيب » فرمود * بىشايبهء ريا و اكراه\r\nاين آخر عمر و تنگدستى * مشغول شوم به عيش و مستى \r\n\r\nشمع محفل\r\n هركه را خارى ز عشق گل‌عذارى در دل است * سهل نتواند شمردن ز آنكه كارى مشكل است\r\nخار پا با سوزن تدبير دير آيد برون * پس چه سازد آن گرفتارى كه خارش در دل است ؟\r\nاى كه پا در وادى عشق و محبّت مىنهى * ترك سر گفتن در اين ره ، شرط اوّل منزل است\r\nتن رها كن گر هواى وصل جانانت بود * ز آنكه تن اندر ميان جان و جانان حايل است\r\nامشب ار در محفل ما شمع نبود گو مباش * ز آنكه روى همچو صبح دوست شمع محفل است\r\nنازنين جسم تو را از جان و دل بسرشته‌اند * اين چنين جسمى نشايد گفت كز آب و گل است\r\nگر به دست خويشتن خونم بريزد آن نگار * دست بوسيدن به منّت مزد شست قاتل است\r\nمردم عالم گرفتارند و در خواب و خيال * « حشمتا » بيدار شو كاينها خيال باطل است\r\nخرمن عمرت اگر بر باد شد خرسند باش * از چنين عمرى چه حاصل كاين‌چنين چنين بىحاصل است \r\n\r\nوجه اللّه\r\n خودنمايى خواست بر مخلوق سازد آشكار * روى خود ز آيينهء روى على كرد آشكار\r\nيعنى اين وجه اللّه باقيست اندر ممكنات * غير اين صورت ندارد صورتى پروردگار \r\n\r\n","description":"","footnote":"","page_name":" 628 ","page_number":628},
  {"content":"\r\n\r\n\r\nحشمت ( 1329 )\r\nحشمت اللّه خداداد در ارديبهشت ماه سال 1329 شمسى در شهر تاريخى كرمانشاه از مادر زاد و در آن شهر به كسب دانش پرداخت و تحصيلات خود را در رشتهء ادبيات بپايان رسانيد ازآن‌پس به استخدام آموزش و پرورش درآمد و در مدارس شهر خود بتدريس اشتغال ورزيد و پس از چهار سال از شغل خود استعفا كرد و به تهران مهاجرت نمود و در نيروى هوائى در كسوت همافرى درآمد و كوتاه مدّت در اين شغل بپائيد آنگاه ترك خدمت از نيروى هوائى كرد و به شغل آزاد روى آورد و در شهرستان كرج رحل اقامت افكند و به تأسيس كافه‌تريا اقدام كرد و سالهاست از اين رهگذر معيشت مىكند .\r\nخداداد كه در شعر حشمت تخلص مىكند از سال 1348 در زادگاه خود به انجمن‌هاى ادبى راه يافت و از محضر استادانى چون بهزاد و هادى ارفع و فرشيد يوسفى بهره‌مند گرديد و با مطالعه اشعار وحدت كرمانشاهى راهش به‌سوى عرفان كشيده شد و تحت تاثير شعر عرفانى قرار گرفت ، اخلاص به ائمهء اطهار عليهم السّلام اشعارش را رنگ و جلوه‌اى خاص بخشيده است .\r\n\r\nيا امام زمان ( عج )\r\n تمام جمعه تو را گريه مىكنم ، آقا ! * ميان دفتر شعرم غزل غزل تنها \r\n\r\n","description":"","footnote":"","page_name":" 629 ","page_number":629},
  {"content":"\r\n\r\n تويى كه مثل غزلهاى عاشقانه من * رسد تبار تو تا قبلهء شقايق‌ها\r\nتويى كه از همه آبها زلال‌ترى * تويى كه وسعت تو بىكران‌تر از دريا\r\nدلم به شوق تو چون آهوى فرارى شد * مگر به دام تو افتد دويد تا هرجا\r\nدوباره شاعر تو در هجوم هذيان است * دوباره شاعر تو از تو گفته أى زيبا !\r\nتمام دفتر « حشمت » پر از ترانهء توست * نگاه كن به غزلهاى او شبى آقا ! \r\n\r\nآرش\r\n ز تير عشقت آرش ، مرز ايران را نشانم ده * به دستان هميشه منتظر ، تير و كمانم ده\r\nز داغ سينهء ياران ، هواى ملك خونين است * تعصب‌هاى آن نسل قديمى را نشانم ده\r\nكنار بيشهء شيران شدستى منزل ظلمت * به قطع نسل اين كفتارها روحى بجانم ده\r\nهزاران سال اين ملّت پر از تاريخ و تدبير است * به روح اين سلحشوران خداوندا توانم ده\r\nخدايا قصر شاهان را فنا كردند بدذاتان * بسازم خلق را آرش مرا شرح بيانم ده\r\nنجات خلق آسانست هركس آرشى بايد * بخوان « حشمت » به دانائى خدايا راهبانم ده \r\n\r\nيك گل سرخ\r\n در پاى چشمهايم روئيده يك گل سرخ * در مرگ اشكهايم خشكيده يك گل سرخ\r\nپهناى صورتم را رنگ شنك گرفته * همراه گريه‌هايم خنديده يك گل سرخ\r\nعطرى شگفت جارى گرديده در اتاقم * انگار در گلستان بوئيده يك گل سرخ\r\nدر وصف روى ماهت سوسن زبان گشاده * در صحن مجلس تو رقصيد يك گل سرخ\r\nرفتى و آسمان را ابرى سياه پوشاند * تا آمدى دوباره باريده يك گل سرخ\r\nآهنگ ديگرى نيست « حشمت » براى ماندن * در مرگ اشك‌هايم خشكيده يك گل سرخ \r\n\r\nپروانه\r\n پروانه شدم تا كه چو پروانه بميرم * با ياد تو در گوشهء ميخانه بميرم \r\n\r\n","description":"","footnote":"","page_name":" 630 ","page_number":630},
  {"content":"\r\n\r\n پروانه شدم تا هدف عشق بپويم * آنگاه ببين تا چه غريبانه بميرم\r\nدر بارگهت تشنهء ارباب وفايم * بگذار در اين ميكده جانانه بميرم\r\nفرزند زمان هستم و آلوده پاكى * بنگر كه ز هجران تو بيگانه بميرم\r\nآواز قنارى دگرم گوش نيايد * يكباره بگو تا كه به افسانه بميرم\r\nدر هجر لبان تو قلم از سخن افتاد * « حشمت » قدمى تا كه به افسانه بميرم \r\n\r\nغرق انتظار\r\n كنار پنجره‌اى عرق انتظار منم * براى آمدنت آه ، بىقرار منم\r\nتو مثل بارش ابرى پر از ترنم شعر * گل هميشه خزانى تو ، بىبهار منم\r\nنگاه خيس من از انتظار مىگويد * به گريه گريه ، به راه تو ، آبشار منم\r\nدوباره مىرسد از راه اسب قهوه‌ايت * سوار نيستم امّا ببين غبار منم\r\nغريبه‌اى كه ندارد پناه در باران * به زير چتر دل‌انگيز روزگار منم \r\n\r\nبه ياد دوست : حسين منزوى مرا بسوزانيد\r\n تمام خاطره‌هاى مرا بسوزانيد * و شعرهاى مرا بىصدا بسوزانيد\r\nاز آتش لب من كاغذ تن او را * به بوسه‌هاى مگر جابه‌جا بسوزانيد\r\nبه جاى شمع دلم را به محفل عشاق * شبانه از تف آن آه‌ها بسوزانيد\r\nمرا بريد به دوران تلخ ابراهيم * و مثل او ، ز براى خدا بسوزانيد\r\nو گفت ، منزوى آرام پيش « حشمت » كه * مگر به هيمه عشقم ؟ مرا بسوزانيد \r\n\r\nقصه مادربزرگ\r\n به چشمهاى تو بايد نظر كند شاعر * مگر به شهر نگاهت سفر كند شاعر\r\nچقدر چشم تو وحشىتر از آتش * كدام بيت تو را شعله‌ور كند شاعر \r\n\r\n","description":"","footnote":"","page_name":" 631 ","page_number":631},
  {"content":"\r\n\r\n چنين كه سيب تنت آبدار و شيرينست * چگونه مىشود از تو حذر كند شاعر\r\nتو مثل قصه مادربزرگ جذابى * كه مىشود شب را با تو سر كند شاعر\r\nبه انتهاى تو هرگز نمىرسد « حشمت » * نمىشود كه تو را مختصر كند شاعر \r\n\r\nيا حسين عليه السّلام\r\n اينجا زمين به ماتم گل‌هاى پرپر است * هر چشم مست ماهى در خون شناور است\r\nخون سياوش است كه مىجوشد از زمين * اين لاله‌ها كه دشت از آنها معطر است\r\nدر ماتم غريب گل سرخ تا ابد * پائيز جان ، تمام زمين لاله‌پرورست\r\nخيمه به خيمه آتش خونست و تشنگى * شعله به شعله چشم ز خون گريه‌ها تر است\r\nهر لب زغال سرخ شده است از فراق آب * هر كودك از عطش به خدا خونين‌جگر است\r\nخورشيد روى چو به نيزه غروب كرد * از خون اوست ماه بدين‌سان منور است\r\n« حشمت » چگونه گريه كنم در عزاى او * آنجا كه لاله سرور گل‌هاى پرپر است \r\n\r\n","description":"","footnote":"","page_name":" 632 ","page_number":632},
  {"content":"\r\n\r\n\r\nحشمت ( 1349 )\r\nخانم حشمت بيگم سيّد موسوى ، در سال 1349 در اسحاق‌آباد نيشابور قدم به عرصهء حيات گذاشت . تحصيلات ابتدايى و دورهء راهنمايى را در زادگاهش به پايان رسانيد ، ازآن‌پس به اتّفاق خانواده رهسپار مشهد شد و به تحصيل ادامه داد و دورهء دبيرستان را در اين شهر به انجام رسانيد .\r\nحشمت بيگم در سال 1367 وارد دانشگاه فردوسى مشهد شد و در رشتهء ادبيّات فارسى به تحصيل پرداخت و فارغ التّحصيل گرديد . ازآن‌پس به عنوان دبير ادبيّات فارسى در مدارس غير انتفاعى دانشگاه آزاد اسلامى ( سما ) به تدريس اشتغال ورزيد .\r\nحشمت از دورهء راهنمايى كار شعر و شاعرى را آغاز كرد و چند سالى هم مسئوليت كانون شعراى بعضى از نواحى آموزش و پرورش را به عهده داشت .\r\nحشمت شاعرى خوش‌قريحه است ، اشعارش از روانى و لطف كلام و زيبائى و انسجام برخوردار مىباشد .\r\nنمونه‌هاى زير از شعر اوست :\r\n\r\nآشوب لحظه‌ها\r\n مىآيد از نهايت تنهايى ، يال بلند اسب رها در باد * اين سرخ‌يال اسب پريشان است يا لحظه‌هاى خون خدا در باد ؟ \r\n\r\n","description":"","footnote":"","page_name":" 633 ","page_number":633},
  {"content":"\r\n\r\n مىآيد و هراس من از اين است ، كاين قامت بلند چه خواهد شد ؟ * آن صبر باشكوه خدا ، زينب ، آيا هنوز مانده به‌جا در باد ؟\r\nاين چشم‌هاى ابرى پا در زاى ، توفان عن‌قريب شگفتى را * در ژرفناى پستى قومى تلخ ، خواهد نمود سخت به پا در باد\r\nآشوب لحظه‌هاست كه مىبارد ، يا خطبه‌هاى شعله‌ور سركش * اينك كه مانده است جا ، آرى ، تنها صدا صداست صدا در باد\r\nمىآيد و اگرچه كه مىدانم ، سنگين عزاست اين غم را * مىآيد و اگرچه كه مىدانم ، سنگين عزاست اين غم را\r\nمىآيد و درست نمىدانم ، درد از كجاست تا به كجا در باد \r\n\r\nپژواك\r\n باران ، قطره‌قطره ، بر خاك مىنشيند * اين شعله‌هاى عشق است نمناك مىنشيند\r\nامشب هوا چه لبريز از خاطرات ابريست * مهتاب لحظه لحظه ، غمناك مىنشيند\r\nامشب سكوت سرشار ، در باغ مىشكوفد * غم دانه دانه دانه ، بر تاك مىنشيند\r\nامشب كه واژه‌هاى ، بىتاب آسمانى * بر شعر عاشقانه ، بىباك مىنشيند\r\nبرخيز شاعرانه تا بىصدا بروييم * تا اين سكوت جاريست ، پژواك مىنشيند \r\n\r\nچه مىشود . . .\r\n تنهايىات را مىسرايم ، تا خدا ، اى مرد ! * آواز غربت در گلويم مانده جا ، اى مرد !\r\nبا زخم‌هاى ناگزير شانه‌ها اين‌بار * ماييم ، ما ، درديم آرى تا خدا ، اى مرد !\r\nشب‌ها كه طغيان مىكند اين ناشكيب اين چاه * مه مىشود تا دوردستِ چشم‌ها ، اى مرد !\r\nبىپرده مىگويم ، كه تا آن انتظار دور * مىافتد آخر اين دل بىدست و پا ، اى مرد !\r\nبا لهجهء آتش صدايت مىكنم آنك * زيراكه ما با شعله‌هاييم آشنا ، اى مرد !\r\nبا درد ، - اين مفهوم داغ شيعه بودن - ما * گسترده مىگرديم تا بىانتها ، اى مرد ! \r\n\r\n","description":"","footnote":"","page_name":" 634 ","page_number":634},
  {"content":"\r\n\r\n\r\nشبيه آرزوى من\r\n پرندهء مسافرم ، سكوت را سرود و رفت * و يك بغل ترانه را ، از آسمان درود و رفت\r\nدر اوج عاشقانه‌ها غريب و خيره مىنشست * و با نگاه ساده‌اش ، دل مرا ربود و رفت\r\nشبيه آرزوى من ، مثل يك ستاره بود * دل مرا در عاشقى ، شبيه خود نمود و رفت\r\nدر آن كبود آشنا ، و در غروب شهر ما * هميشه مهربان من ، شبانه پر گشود و رفت\r\nكنار تك‌درخت دل ، كه پاى رودخانه بود * پرندهء مسافرم ، سكوت را سرود و رفت \r\n\r\nوقتى كه . . .\r\n وقتى كه آفتاب سلامى دوباره كرد * درياچه بىدريغ و چه روشن جواب داد\r\nمردى كه سرخ سرخ صدا كرد زندگى * معناى ناب را به حريم كتاب داد \r\n*\r\n وقتى كه آسمان به زمين ضجّه مىكشيد * شولاى خاكريز زمين چاك‌چاك شد\r\nآن‌گاه عشق در شب شعر سپيد نور * در شامگاه آينه‌ها تابناك شد \r\n*\r\n در لحظه‌هاى پرتپش واژه‌هاى ناب * آهى ميان ما و خدا مستجاب شد\r\nيعنى نماز معجزهء استجابت است * وقتى كه انعكاس خوش آفتاب شد \r\n*\r\n دردا كه در ستاره بارى شب‌هاى پردعا * دستى دراز و كاسهء خالى نصيب ماست\r\nوقتى كه اشك يك‌قدم از ما جلوتر است * حيف است اينكه آتش حسرت رقيب ماست \r\n*\r\n وقتى كه كودكانه‌ترين قصّه‌هاى باغ * در برگ برگ سبز درختان نوشته شد\r\nمفهوم بىرياى صداقت سپيد و پاك * در ذهن‌هاى عاشق گل‌ها سرشته شد \r\n*\r\n امشب كسى به پنجره‌هامان سرك كشيد * درهم شكست شيشه و ديوار و مرز را \r\n\r\n","description":"","footnote":"","page_name":" 635 ","page_number":635},
  {"content":"\r\n\r\n نورى كنار باغچهء دل وزيد و برد * با خود تمام بذر علف‌هاى هرز را \r\n\r\nطلسم\r\n ديگر تمام گشت دلم ، دل نمىشود * اين دل دگر تفاوتى قائل نمىشود\r\nدر خويش درگرفته‌ام ، امّا هنوز هم * اين آتش از هواى تو غافل نمىشود\r\nتوفان ، تمام زخم تنم را نفس كشيد * اين قايق شكسته به ساحل نمىشود\r\nآرى ! چه فرق مىكند ، اين است حال من * ديگر به يك‌جهت متمايل نمىشود\r\nمىخواستم رها شوم و زندگى كنم * ديدم طلسم گشته و باطل نمىشود \r\n\r\nمىشود . . .\r\n مىشود چشم آينه باشيم * ساكت و صاف و بىكينه باشيم\r\nبا همه تازگىها كه داريم * عهد و پيمان ديرينه باشيم\r\nدر دل خويش گندم بكاريم * دست‌هاى پر از پينه باشيم\r\nبا وجود تمام لطافت * مىشود گاه پشمينه باشيم\r\nنرم‌نرمك بهارى بياريم * كَم‌كَمك رود زرّينه باشيم \r\n\r\nغروب دلگير\r\n با هر غروب ، ساكت و دلگير مىشويم * همداستان واژهء تقدير مىشويم\r\nدر تيك‌تاك ثانيه‌ها زاده مىشويم * در يك‌نفس جوان و سپس پير مىشويم\r\nدر ارتفاع باز به سر مىبريم و زود * فرسوده مىشويم و زمين‌گير مىشويم\r\nيك‌لحظه آفتاب بلنديم تيز و داغ * كم‌كم دچار سردى شبگير مىشويم\r\nدر سادگى ساحل دريا نشسته‌ايم * امّا ، غروب گشته و دلگير مىشويم \r\n\r\n","description":"","footnote":"","page_name":" 636 ","page_number":636},
  {"content":"\r\n\r\n\r\nآفتاب منى !\r\n تو شعر من ، تو نگاهم ، تو آفتاب منى ! * حماسه‌اى ، غزلى ، عشق بىحساب منى !\r\nتو امتداد طلوعى به شهر رؤيايم * تو انتهاى مضامين شعر ناب منى !\r\nمن آن كبوتر تنهاى قصّه‌هاى توام * تو واژهء سَحَرى ، انتهاى خواب منى !\r\nنگاه آبى دريا ، هميشه با من و توست * تو عطر آبى آبى ، تو ماهتاب منى !\r\nبيا بر اسب پريزاد زندگى برويم * بيا به باغ شقايق ، كه آفتاب منى ! \r\n\r\nيا فاطمه !\r\n دست من ، دامان تو ، يا فاطمه ! * عاشقم من ، جان تو ، يا فاطمه !\r\nمىتراود از صدايم نام تو * مىشوم مهمان تو ، يا فاطمه !\r\nروبه‌رويت شعله‌اى بىمدّعاست * آتش زن آنِ تو ، يا فاطمه !\r\nايستاده توده‌اى از شعر و درد * مىشود قانون تو ، يا فاطمه !\r\nآسمانِ ابرىام كارى بكن * تا شوم باران تو ، يا فاطمه !\r\nسير مىخواهم بگريم ساعتى * سر روى دامان تو ، يا فاطمه !\r\nسهم شب انبوهى از درد و غزل * اين من و پيمان تو ، يا فاطمه ! \r\n\r\n","description":"","footnote":"","page_name":" 637 ","page_number":637},
  {"content":"\r\n\r\n\r\nحق‌گو ( 1310 )\r\nسيروس حق‌گو ، در نوزدهم بهمن ماه 1310 شمسى در شهر همدان قدم به عالم حيات گذاشت . پدرش ، مرحوم حسين حق‌گو ، از فرهنگيان بنام بود و ساليان دراز در دبيرستان‌هاى همدان و كرمانشاه به كار تدريس اشتغال داشت و با ميرزاده عشقى و عارف قزوينى و آزاد همدانى دوست و معاشر بود .\r\nسيروس حق‌گو تحصيلات ابتدايى را در زادگاهش به انجام رسانيد و در نوجوانى و در كشمكش جنگ جهانى دوم به تهران عزيمت كرد و به تحصيلات خود ادامه داد و در همين شهر رحل اقامت افكند و به كار آزاد روى آورد و از اين رهگذر معيشت كرد .\r\nوى در نوشتن انواع خط بخصوص نستعليق مهارت و استادى كامل دارد و برخى از آثارش را با خط خوش خود بتحرير در مىآورد .\r\nحق‌گو از آغاز جوانى به شعر و شاعرى دلبستگى يافت و به سرودن شعر پرداخت و در محافل ادبى شركت جست و شعرش رونق گرفت و به شكوفائى رسيد ، امّا بعد از انقلاب توجّه بيشترى به شعر نمود و نام خانوادگى را تخلّص شعرى خود قرار داد .\r\nحق‌گو در طريق عرفان و سير و سلوك گام برمىدارد و مشربا از حضرت شاه نعمت اللّه ولى ، شاخهء گنابادى ، پيروى مىكند ؛ به‌همين‌جهت اشعارش داراى چاشنى عرفانى است . مجموعه اشعارش به نام « آهنگ عشق » با مقدمهء شاعر گرانقدر آقاى غلامحسين جواهرى ( وجدى ) طبع و نشر گرديده است وجدى درباره شعر حق‌گو چنين\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nمىنويسد : « در تصفّح و تفرس « آهنگ عشق » به نكات زيبا و والائى خواننده برخورد مىكند كه همه عاشقانه و عارفانه و لذت‌بخش و تحسين‌برانگيز است اجمالا اينكه شيوه سخن و طرز بيان ، احساس و انديشه همه و همه با زبانى ساده و بيانى لطيف و شيرين ادا شده است » . و همچنين كتاب « قربانيان عشق يا عارفان شهيد » را با خط خوش خود تحرير و آماده چاپ كرده است كه اميد مىرود به زودى اين اثر نفيس ادبى و هنرى بزيور طبع آراسته گردد و در سال 1382 مجموعه‌اى ديگر از اشعارش را بنام در ترانه‌هاى حق‌گو به خط خوش و چاپى زيبا به ادب دوستان تقديم كرد .\r\n\r\nمنصور اناالحق‌گو\r\n ز آن دم كه نمودم من ، بر درگه جانان رو * گويى به مشامم خورد ، از گلشن عشقش بو\r\nمن او شدم و او من ، او من شدم و من او * گرديد سراپايم ، هُو حقّ مددى هُوهُو !\r\nمنصور شدم منصور ، منصور اناالحق‌گو * تا در دل من آن شب ، آن منظره پيدا شد\r\nاندر افق جانم ، صد ماه هويدا شد * از فرش فرارفتم ، در عرش مرا جا شد\r\nاز « لا » چو گذر كردم ، جانم همه « الّا » شد * منصور شدم منصور ، منصور اناالحق‌گو\r\nهر سو كه نظر كردم ، او در نظر من بود * هرجا كه سفر كردم ، او هم‌سفر من بود\r\nهر راه كه پيمودم ، او ره‌سپُر من بود * هر سَمت گُذر كردم ، او در گذر من بود\r\nمنصور شدم منصور ، منصور اناالحق‌گو * اى آنكه نه پنهانى ، پيدايى و پيدايى\r\nبر هرچه بود تارى ، بينايى و بينايى * چون ماه جهان‌آرا ، زيبايى و زيبايى\r\nتا يافتمت ، ديدم ، بىمايى و با مايى * منصور شدم منصور ، منصور اناالحق‌گو\r\nاى آنكه به مِهر تو ، پيوسته گروگانم * بُگسسته نمىگردد ، اين رشتهء پيمانم\r\nهرچند كه بىارج است ، در مَقدم تو جانم * گر دست دهد آن را ، در پاى تو بفشانم\r\nمنصور شدم منصور ، منصور اناالحق‌گو \r\n\r\n","description":"","footnote":"","page_name":" 639 ","page_number":639},
  {"content":"\r\n\r\n اى يار مددگارم ، افتاده به ره بارم * در ساحت اين گلشن ، هرچند كم از خارم\r\nفكر تو شده وِردَم ، ذكر تو شده كارم * از جلوهء مِهر تو ، روشن شده آثارم\r\nمنصور شدم منصور ، منصور اناالحق‌گو * رفتم كه تو را جويم ، از غنچهء گل بويم\r\nخاكِ سر كويت را ، با ديدهء تر شويم * من بندهء نالانم ، با صوت حزين گويم\r\nمن راه تو را پويم ، هرچند سيه‌رويم * منصور شدم منصور ، منصور اناالحق‌گو\r\nاى پرتو صد انجم ، عشقت به دلم جوشيد * خورشيد جمال تو ، بر جان و دلم تابيد\r\nمن ذرّه كجا باشم ، در ساحت آن خورشيد * من گم شده‌ام در راه ، آييد و مرا جوييد\r\nمنصور شدم منصور ، منصور اناالحق‌گو \r\n\r\nچشمهء آيات\r\n تا كه از عرش برين ماهِ رُخت روى نمود * طبع روشنگر من اين غزل ناب سرود\r\nسوخت بال‌وپر پروانهء ما از رُخ تو * به تو اى شمع رخ افروخته ، صد بار درود\r\nقعر دريا ز عنايات تو پُرمرجان گشت * بحر از چشمهء آيات تو پُرگوهر بود\r\nهمه فرماندهء آثار تو در حال قيام * همه فرمان‌بر احكام تو در حال قعود\r\nمرغ در زمزمه از نغمهء داودى توست * از نسيم سحرى پيش تو گل برد سجود\r\nجز به فرمان تو هرگز نوزد باد به دشت * جز به فرمان تو هرگز نرود آب به رود\r\nنالهء ريزش آب و نفس باد صبا * همه هستند به درگاه تو در گفت و شنود\r\nماه با آن‌همه زيبايى و روشن‌بينى * بود ز آيينه سيماى تو گر جلوه نمود\r\nهم قضا و قدر و عشق و جنون و مستى * همه هستند دل آكندهء آن سرّ وجود\r\nجلوهء نور تو باشد به حقيقت يك نور * گرچه آيد به نظر قرمز و آبى و كبود\r\nكى شود عِطرِ دلاويز به هر سوى بُلند * تا نسوزند در آن مجمر سوزان تو عود\r\nسر تسليم نهاده‌ست به حكمت « حق‌گو » * تا چو ابليس نگردد ز بهشتت مردود \r\n\r\n","description":"","footnote":"","page_name":" 640 ","page_number":640},
  {"content":"\r\n\r\n\r\nلايق ديدار !\r\n گل اگر جلوهء صد رنگ به گلزار كند * خويش را از چه سبب هم‌نفس خار كند\r\nشرط آن است كه از خار نمايد دورى * خواهد ار جلوه‌گرى ، از گُل رخسار كند\r\nآبروى هنر خود نفروشد به كسى * تا مرا بر گهر خويش خريدار كند\r\nپيش من منزلت مردم دانا دارد * مدعى گر كه به نادانىاش اقرار كند\r\nمىتواند به سرشاخهء گل خانه گرفت * آنكه از مال جهان ، خويش سبكبار كند\r\nباد را جان به نثار آورم از مژدهء وصل * گر از اين واقعه‌ام زود خبردار كند\r\nآنكه از « حق‌گوى » دلخسته بگرداند روى * كاش يك روز مرا لايق ديدار كند \r\n\r\nآيينهء دل\r\n دل ز بىمهرى اين مردم ناباب شكست * همچو آيينه كه از جاى به پرتاب شكست\r\nتا زدى سنگ به درياى دل خاموشم * موج در موج ، دلم در دل اين آب شكست\r\nتا شُدى جلوه‌گر اى شمس فلك‌پيمايم * پيش خورشيد رُخت قيمت مهتاب شكست\r\nتا كه بر روى عدو باب صفا وا كردى * دل‌افسرده و نالانم از آن باب شكست\r\nشب كه آشفته از آن زلفِ پريشان بودم * تا سحرگاه در اين ديدهء من خواب شكست\r\nتا به گيسوى خود آن تاب و گره افكندى * دل آشفته‌ام از آن خَم و آن تاب شكست\r\nنكنم شكوه ز بىمهرى اعدا « حق‌گو » * كاين دل‌خسته ز بىمهرى احباب شكست \r\n\r\nها علىّ بشر كيف بشر\r\n گر بگردى تو جهان سرتاسر * ور كُنى ملك جهان زير و زبر\r\nيا بى از كُنهِ سماوات خبر * از علىّ عليه السّلام مَرد نيابى برتر\r\nها علىّ بشر كيف بشر ، ربّه فيه تجلّى و ظهر * اوست شاهنشه اقليم وجود\r\nاوست آگاه ز هر غيب و شهود * اوست از خلقت عالم مقصود\r\nكائنات است از او پُرزيور \r\n\r\n","description":"","footnote":"","page_name":" 641 ","page_number":641},
  {"content":"\r\n\r\n ها علىّ بشر كيف بشر ، ربّه فيه تجلّى و ظهر * اوست آيينهء انوار خدا\r\nاوست مقصود ز عرش اعلا * اوست طوف و حرم و سعى و صفا\r\nهمه ، هستند بد و مستظهر * ها علىّ بشر كيف بشر ، ربّه فيه تجلّى و ظهر\r\nاوست سرچشمهء عشق ازلى * طلعتش آينهء لم‌يزلى\r\nوز وصاياى نبىّ گشت ولىّ * عهد و ميثاق خود آورد به سر\r\nها علىّ بشر كيف بشر ، ربّه فيه تجلّى و ظهر * حرم و بتكده و دير و كنشت\r\nكوثر و زمزم و طوبى و بهشت * زاهد و صوفى پاكيزه سرشت\r\nجمله آيات و احاديث و خبر * ها علىّ بشر كيف بشر ، ربّه فيه تجلّى و ظهر\r\nآنكه با خصم به روز هيجا * كرد آن جنگ به تاييد خدا\r\nو آن دل و سينهء چون دريا را * پيش امواج بلا كرد سپر\r\nها علىّ بشر كيف بشر ، ربّه فيه تجلّى و ظهر * خاندانش همه از اصل و تبار\r\nاز عنايات خدايى سرشار * همه مستغرق نور الانوار\r\nهمه شايسته و فرخنده سير * ها علىّ بشر كيف بشر ، ربّه فيه تجلّى و ظهر\r\nآنكه گفته‌ست علىّ هست خدا * راست گفته‌ست از او نيست جدا\r\nاو بود مظهر كلّ اسماء * و اندر او جز به خدايى منگر\r\nها علىّ بشر كيف بشر ، ربّه فيه تجلّى و ظهر * فلك از زادن او شد پرنور\r\nملك از مژده او شُد مسرور * خانهء كعبه از آن غرق سرور\r\nتا فروزنده شد آن قرص قمر * ها علىّ بشر كيف بشر ، ربّه فيه تجلّى و ظهر\r\nتا كه خورشيد جهان رخشنده‌ست * ماه در اوج فلك تابنده‌ست \r\n\r\n","description":"","footnote":"","page_name":" 642 ","page_number":642},
  {"content":"\r\n\r\n نام زيباى علىّ عليه السّلام پاينده‌ست * كز مؤثّر ببرى پى به اثر\r\nها علىّ بشر كيف بشر ، ربّه فيه تجلّى و ظهر * تا به‌جا روشنى آفاق است\r\nنام او زينت هر اوراق است * جان من سخت به دو مشتاق است\r\nنرود مهر وى از سينه به در * ها علىّ بشر كيف بشر ، ربّه فيه تجلّى و ظهر\r\nهركه مدّاح درش چون « حق‌گو » ست * روز و شب ورد زبانش ياهوست\r\nبعد حقّ هرچه به عالم همه اوست * از خدا كم ، ز بشر بالاتر\r\nها علىّ بشر كيف بشر ، ربّه فيه تجلّى و ظهر \r\n\r\nخلوت عشق\r\n يا ربّ تو ز خلق بىنيازم گردان * در خلوت عشق اهل رازم گردان\r\nدانسته اگر راه خطا پيمودم * بر مصلحت خويش تو بازم گردان \r\n\r\nغفلت\r\n يا رب ز كرم بر من دل‌ريش مگير * جرم و گنه مرا ازين بيش مگير\r\nكردم گنهى اگر ز روى غفلت * بر بندهء افتاده درويش مگير \r\n\r\nعشق تبان\r\n اى آنكه هواى عاشقى در سر توست * دل را تو بهر كسى دهى دلبر توست\r\nزنهار به‌جز خدا مشو عاشق كس * چون عشق بتان مايهء دردسر توست \r\n\r\nآيينهء طلعت\r\n هرجا كه قدم نهم توئى راهبرم * هر سو كه سفر كنم توئى همسفرم\r\nگوئى كه جهان آينهء طلعت توست * هرجا كه نگه كنم توئى در نظرم \r\n\r\n","description":"","footnote":"","page_name":" 643 ","page_number":643},
  {"content":"\r\n\r\n\r\nهمّت تو\r\n به قدرت تو جان مرا همّت نيست * بىلطف تو برخوان دلم نعمت نيست\r\nگر همّت تو راهگشايم نشود * يك گام بسوى مقصدم قدرت نيست \r\n\r\nچشمهء زاينده\r\n اى آنكه مرا عشق ، فزاينده توئى * و ندر دل من چشمهء زاينده توئى\r\nاز ظلمت اين زمانه‌ام باكى نيست * تا چهره‌نماى نور آينده توئى \r\n\r\nرحمت محض\r\n يا رب كرم و عفو و صفاى تو چه شد * بر عبد فقير خود غناى تو چه شد\r\nگيرم كه نفهميده گناهى كردم * آن رحمت محض و آن سخاى تو چه شد \r\n\r\nبخشش\r\n اى آنكه به شاه و بر گدا مىبخشى * جرم همه را به يك عطا مىبخشى\r\nبا دست كرم ، تو اى خداوند كريم * بر بندهء افتاده ز پا مىبخشى \r\n\r\n","description":"","footnote":"","page_name":" 644 ","page_number":644},
  {"content":"\r\n\r\n\r\nحقى ( 1328 )\r\nابراهيم حقّى بستان‌آبادى فرزند عيوض در دوم فروردين ماه سال 1328 خورشيدى در شهر بستان‌آباد تبريز در يك خانوادهء مذهبى چشم به جهان هستى گشود . پدرش از پيشه‌وران و پدربزرگش صفر على آن‌گونه كه حقّى برايم نوشته است از تفنگداران سرداران آذربايجان ( ستار خان و باقر خان ) بود و در آزادى خطّهء آذربايجان از خودكامگان ، جانفشانىها كرد .\r\nحقى پس از اتمام تحصيلات ابتدائى به دلائلى از ادامهء تحصيل بازماند و راهى بازار كار شد و به شغل آزاد روى آورد و در سال 1352 از زادگاهش به تهران مهاجرت كرد و در اين شهر اقامت گزيد و به شغل عطّارى پرداخت و از اين رهگذر معيشت مىكند .\r\nحقّى از دوران نوجوانى به شعر و ادب دلبستگى داشت و چون از قريحهء شاعرى برخوردار بود به سرودن شعر پرداخت خود مىگويد : « براى اينكه با صناعت شعر و فنون اين هنر آشنا شوم از محضر استاد شهريار كسب فيض مىكردم و افتخارم اينست كه شاگرد اين مرد بزرگ و شهريار ملك سخن هستم . »\r\nحقى از زمانى كه در تهران سكونت گزيد همواره در مجامع فرهنگى و ادبى و انجمن‌هاى شعر حضور مىيافت و از اين رهگذر به شكوفايى شعر خود مىكوشيد و در ضمن با رسانه‌هاى صوتى و تصويرى نيز به همكارى پرداخت خود مىگويد تاكنون\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nچندين مقدمه بر ديوان‌هاى شعراى معاصر نوشته و در كار ويراستارى و بازنويسى آنها مشاركت داشته‌ام .\r\nحقى در سال 1378 جلد اول اثر خود را بنام « گنجينهء گوهر » و نيز « آيينهء محرم » و در سال 1381 دومين جلد گنجينهء گوهر را طبع و منتشر ساخت .\r\n\r\nمردان حقّ\r\n آنان كه دل به عشق ولا آشنا كنند * بايد كه اقتدا به شه كربلا كنند\r\nاز بهر حفظ مكتب و آيين احمدى * مردان حق چو سينه سپر بر بلا كنند\r\nعشاق سينه‌چاك خداوند لم‌يزل * از كربلا نظر به جمال خدا كنند\r\nپاينده تا شود به جهانى نماز عشق * دست از فرات شسته وضو از دماء كنند\r\nمردانه جان سپرده چو آزادگان دهر * خوش پيروى ز مكتب آن مقتدا كنند\r\nجانها فداى مرقد شش‌گوشهء حسين عليه السّلام * كز تربتش به ديدهء جان توتيا كنند\r\nبرتر ز كعبه شد حرم شاه كربلا * آنجا چو درد خسته‌دلان را دوا كنند\r\nتا شهر غم فرارسد از گردش فلك * افلاكيان به تن همه مشكين‌قبا كنند\r\nدر حيرتم كه بوسه گهِ ختم الانبياء * تكبيرزن به خنجر كين آشنا كنند\r\nدر انتقام بدر و حُنين‌اند كوفيان * با كشتن حسين عليه السّلام ز دل عقده وا كنند\r\nتاراج گشته جامه‌اش از تن چو برگ گل * تاراج رفته را كفن از بوريا كنند\r\nتا عطر جانفزا رسد از نينوا به عرش * فردوسيان بهشت برين را رها كنند\r\nتا سر كنند خلق زمين مويه بر حسين عليه السّلام * كروبيان به عرش الهى نوا كنند\r\n« حقى » به ياد آن شه لب‌تشنه گريه كن * كاين اشك را ذخيرهء روز جزا كنند \r\n\r\nافسوس\r\n افسوس به افسانه ، افسانه‌ترم كردى * بيگانه ز خود بودم بيگانه‌ترم كردى\r\nدل را به تو بسپردم آباد كنى ، امّا * هربار به تدبيرى ويرانه‌ترم كردى \r\n\r\n","description":"","footnote":"","page_name":" 646 ","page_number":646},
  {"content":"\r\n\r\n\r\nنقاش\r\n من اگر نقاش بودم نقش جانان مىكشيدم * از لب گوهرفشانش آب حيوان مىكشيدم\r\nبرگ آزادى از اين زندان تن تا مىگرفتم * آسمانى مىشدم ، بر سوى جانان مىكشيدم\r\nتا كه از ناهيد آب و رنگ شادى مىگرفتم * زهره را در بزم كيوان پاىكوبان مىكشيدم\r\nشب به محراب عبادت ، روزها با سرافرازى * دختر رَز را ز دست مير مستان مىكشيدم\r\nتا كه نرگس را به جُرم سرگرانى بين گلها * در سحرگاهان به پاى ميز ديوان مىكشيدم\r\nمن اگر نقاش بودم ، نوعروسان چمن را * دامنى با ياس خوش‌بو زير باران مىكشيدم\r\nياس را از سينه‌هاى نوعروسان مىگرفتم * از بيابان لاله را رو سوى بستان مىكشيدم\r\nپابرهنه عاشقى را در فراق روى جانان * در بيابان ، موپريشان ، ديده گريان مىكشيدم\r\nتيرگى مىرفت هرگه جلوهء مه را بگيرد * آسمان در آسمان از مهر تابان مىكشيدم\r\nتا گل صدرنگ رويد ز آتش بيداد نمرود * عاشقى را ، در ميانِ آذرستان مىكشيدم\r\nموبه‌مو در پيچ‌وتاب زلف جانان مىدويدم * در پىام فرعونيان را سوى طوفان مىكشيدم\r\nتا كسى از راه حق در زندگى بيرون نگردد * خطّ ممتد سر به سر در هر خيابان مىكشيدم\r\nاز بخار آه گرمم هر دو اقيانوس خشكيد * تا سحر بس زين دو دريا درّ غلطان مىكشيدم\r\nدرد اگر سرماى فصلى بود ما را غم نمىبود * رنج سرما را زمستان در زمستان مىكشيدم\r\nكاش از ميناى وحدت جرعه‌نوشم كرده بودى * در مسير زندگانى ، دست از جان مىكشيدم\r\nاز دَم پاك شهيدان با دم شمشير « حقى » * روى نقش قوم شيطان خط بطلان مىكشيدم \r\n\r\nباغ آمال\r\n پر ز عطر ياسمن شد خانه‌ام از بوى مويت * شد نگارستان كامل ، باغ آمالم ز رويت\r\nدر نور ديدم سراسر پهنهء دشت جنون را * كو به كو ، منزل به منزل سالها در آرزويت \r\n\r\n","description":"","footnote":"","page_name":" 647 ","page_number":647},
  {"content":"\r\n\r\n\r\nرندان بلاديده\r\n بادهء ناب حقيقت چو به ميناى من است * كوى رندان بلاديده مصلّاى من است\r\nكوزهء خشك عطشناكم و در كورهء عشق * بوسه‌ها زان لب جانبخش تمناى من است\r\nزاهدا ز روى رياگر در ميخانه ببست * گو ببندد ، كه مى عشق به صهباى من است\r\nعاقلان درس ادب را ز من آموخته‌اند * « گرچه مجنونم و صحراى جنون جاى من است » « 1 »\r\nسينه‌ها را نتوان در قُرقِ كينه نهاد * سينهء مردم سودازده مأواى من است\r\nسروسان جامهء سبزينه به تن مىپوشم * جلوهء سبزرخان در قد و بالاى من است\r\nماه در منظر آيينه كند جلوه‌گرى * نقره‌پوش است و عروس شب يلداى من است\r\nزينت‌افزاى جهان زلف زراندود تو بود * كه نمايانگر اين زردى سيماى من است\r\nدست‌پروردهء سيمرغم و در قلّهء قاف * ديدهء اهل نظر غرق تماشاى من است\r\nآنكه بر ضدّ منيّت علم افراخته است * لشكر عشق من و همت والاى من است \r\n\r\n\r\n","description":"","footnote":"\r\n( 1 ) - مصرع فوق از فرخى يزدى است .\r\n","page_name":" 648 ","page_number":648},
  {"content":"\r\n\r\n خبر از من به كِنشت و به كليسا ببريد * منظر عشق و وفا مكتب مولاى من است\r\nمرغ « حقى » كه ز بيدادگرى خوانده منم * لرزه بر كاخ ستم‌پيشه ز آواى من است \r\n\r\nشيرهء جان سحر\r\n نقش خوش‌منظرهء منظر چشمان ترى * آبشار گهرى و دُر غلطان ترى\r\nعافيتگاه جهان سايهء بيدارى توست * خستگان جز تو ندارند اميد دگرى\r\nعاطفه دستخوش صرصرِ بيداد شده * كس نمىآورد از ملك محبت خبرى\r\nشعله سر مىكشد از بستر خونين‌كفنان * چشم دل مىطلبد تا كه نمايد نظرى\r\nبشكستند دلم را كه چرا آيينه‌اى * دل آيينه شكستن كه نباشد هنرى\r\nاز نواى دل من زخمه به جان آمد و گفت * ناى سازت به دل سنگ ندارد اثرى\r\nنرگسى نيست كزين فاجعه گريان نشده * دل شبها كه تو خود شاهد چشمان ترى\r\nوارث درد توام باعث ويرانى دل * دل و دين بر تو سپردم رهم از دربه‌درى\r\nبعد پرواز تو اى روح بلند افسر عشق * ما به بالين محبت ننهاديم سرى\r\nملك جان با نفس گرم تو آباد شود * هر زمان از دل ويرانهء ما مىگذرى\r\nخطبهء مهر و وفا خوان كه بدانند همه * دشمن جان شبى شيرهء جان سحرى\r\nلوح سبز غزل نابى و شيرين‌سخنى * طوطى طبع منِ « حقى » خونين‌جگرى \r\n\r\nشاخه نبات\r\n اى كه با آمدنت جان به مماتم دادى * وز ته چاه برآورده نجاتم دادى\r\nحسرت صحبت شيرين تو بودم كه مدام * خسروم خواندى و يك شاخه نباتم دادى \r\n\r\n","description":"","footnote":"","page_name":" 649 ","page_number":649},
  {"content":"\r\n\r\n\r\nرهگذر\r\n حاجب دربار شدن بارگه يار را * وسعت جان مىطلبد حافظ اسرار را\r\nجاذبهء عشق بلاخيز شرر مىزند * در گذر دير مغان خرمن اغيار را\r\nاى كه نياسوده‌اى از دام بلاخيز عشق * همدم و همراز توئى قافله‌سالار را\r\nآب حياتم بده از چشمه جوشان عشق * جام لبت مست كند ، عاقل و هشيار را\r\nراه‌نشين گل خورشيد شديم اى دريغ * باد خزان آفت جان شد گل و گلزار را\r\nريب و ريا جام بلورين حيا را شكست * حرص و هوا ريخت به هم كوچه و بازار را\r\nزاهد ما گه عَلَم از مهر زند گه ز ماه * كفر كجا مىشكند ، بيرق كفّار را\r\nملعبهء دست بدان است چو آيات نور * مهر فروزنده بلا گشته شب تار را\r\nگوهر رخشان نجابت ز صدف سر بكش * فرصت جولان مده اين مردم بىعار را\r\nبرق بلائى به تن بوقلمون‌جامگان * آب ده از جوهر جان تيغ شرربار را\r\nهيچ اجابت نشد از اين همه أ من يُجيب * تا كه شفائى برسد يك دل بيمار را\r\nذكر و ثناء از اثر افتاد و ثنا شد بلا * بستهء گفتار مكن گوهر كردار را\r\nرهگذر از دولت بيدار تو « حقى » كنون * مىشكند با قلمش دشمن جبّار را \r\n\r\nپايبند\r\n من از تبار خاك و تو از جنس آتشى * من پايبند امر حق استم تو سركشى\r\nمن در طريق عشق و محبت فدائىام * اما تو در ديار حوادث مشوشى \r\n\r\n","description":"","footnote":"","page_name":" 650 ","page_number":650},
  {"content":"\r\n\r\n\r\nحكمت ( 1303 )\r\nعلى اكبر راشدى ، فرزند محمّد حسن ، در سال 1303 هجرى شمسى در شهرستان اسدآباد همدان از مادر زاد و در همان شهر به تحصيل دانش پرداخت و فارغ التّحصيل دانشسراى مقدّماتى شد و مدرك ديپلم خود را دريافت كرد و چندى نيز به تحصيل صرف و نحو عربى اشتغال ورزيد ، ازآن‌پس به استخدام فرهنگ درآمد و به تدريس در دبستان‌ها و دبيرستان‌هاى زادگاه خود در سمت‌هاى آموزگارى و مديريّت انجام‌وظيفه كرد و پس از سى سال خدمت سرانجام بازنشسته گرديد .\r\nراشدى ، كه در شعر از تخلّص « حكمت » استفاده مىكند ، از بيست‌سالگى سرودن شعر را آغاز كرد و در قالب‌هاى قصيده و مثنوى و غزل و رباعى طبع‌آزمايى مىنمايد .\r\nآنچه در زير مىخوانيد نمونه‌هايى از نظم اوست :\r\n\r\nنيمهء شعبان\r\n خجسته ، فرخنده باد ، عيد تو بر عاشقان * بر همهء مسلمين ، جمله ز خُرد و كلان\r\nجان مرا دوستيست ، به ياد جانان دوست * گوش مرا الفت است ، به نام صاحب زمان\r\nبه دست‌بوس تو شاد ، جماعت جنّ و انس * به مقدم تو نثار ، كليد فتح جهان\r\nبراى تو منتظر ، جان جهانِ وجود * به رايت عدل تو ، نويد امن و امان\r\nبه پايمردى توست ، دوام جاويد دين * درايت عقل تو ، كفايت بندگان \r\n\r\n","description":"","footnote":"","page_name":" 651 ","page_number":651},
  {"content":"\r\n\r\n در لب جان‌بخش تو ، شهد همه زندگى * زلال تو آب خضر ، نوش همه تشنگان\r\nتو غايبى از نظر ، درون جانى عيان * جان به فداى تو باد ، خواه عيان يا نهان\r\nآنچه خدا خواسته ، بندهء فرمانبريم * آنكه ز توحيد او ، عاجز و الكن زبان\r\nپرتو فيض تو است ، بر همهء كائنات * باور ما را قبول ، بخشش هفت آسمان\r\nبخشش باران و ابر ، بخشش خورشيد و باد * بخشش لطف نسيم ، وين‌همه استارگان\r\nفيض تو بر جمله خلق ، اين همه كُهسار پير * فيض تو بر ما عميم ، مزرعه و دشتبان\r\nدامن خاك اين همه پُربركات از تو شد * نام تواش بر زبان ، بيل زند باغبان\r\nفصل زمستان سرد ، ميوهء صد گونه رنگ * لطف از اين بيشتر ، در نظر مردمان ؟\r\nجود از اين بيشتر ، به ذكر حقّ روز و شب * مرد و زن و كودك و دختر و پير و جوان ؟\r\nفيض تو بر ما رسد ، هر نفس از سال و ماه * فيض تو را باوريم ، هر نفس و هر زمان\r\nدر غم ديدار تو ، فاخته ، كوكو زند * ناله ز هجران توست ، بلبل بىآشيان\r\nجهان هستى ز توست باروريش از اميد * وجود تو مظهرى ، به دفع هر گون زيان\r\nنور جمال تو را ، خلق نظامى چنين * وصف كمال تو را ، مبدأ خلقت چنان\r\nغيبت تو برترين راز ، ز اسرار حقّ * سرّ خدا را تويى ، نگاهبان جاودان\r\nمهدى موعود را ، نمونهء جان پاك * به صدق و پاكى از اوست ، در آفرينش نشان\r\nظهور آن پاك را ، خلق جهان منتظر * وصال آن عشق را ، گردش دوران ضمان\r\nپير از اين عيد شاد ، سلام و عرض درود * به حضرت دوست باد ، هديهء « حكمت » بيان \r\n\r\nروضهء رضوان\r\n قلم امروز به من منصب دانايى داد * نقش صورتگر جان را همه زيبايى داد\r\nلوحش اللّه به اين قاعده و نظم و نظام * طرح‌هايى كه به اين گنبد مينايى داد\r\nگونه‌گون جلوه ببخشيد تو را در همه حال * بعد از آن شعر مرا دولت شيوايى داد\r\nآنكه آموخت تو را اين همه شهرآشوبى * از همان روز مرا شيوهء شيدايى داد\r\nدام راهت نشود عشوهء شيطان رجيم * آنكه در هر گذرى بد دل هرجايى داد \r\n\r\n","description":"","footnote":"","page_name":" 652 ","page_number":652},
  {"content":"\r\n\r\n جلوهء حُسن دگر ، رهزن دل‌هاست دگر * پى تشخيص تو را ديده و بينايى داد\r\nگل مسموم مبوييد ، كه در گلشن عمر * باغبان ازلى رسم گل‌آرايى داد\r\nپاكدامانى و پرهيز ندارى ، چه كنى ؟ * عالم عشق ، مبادت سر سودايى داد\r\nعفّت و عصمت و تقوا همه در راه تواند * اگر اندر گذرت شاهد رعنايى داد\r\nمعنى روضهء رضوان به نكوكاريهاست * اى خوش آن روز كه انديشه نكورايى داد\r\nخويش آراست به صد صورت و در ديده نشست * تا در انديشهء من ، اين همه والايى داد\r\nشيخ صنعان كه در آن كوچه بُدى خاك‌نشين * جلوهء حُسن تو را آن‌همه گيرايى داد \r\n\r\nپيك\r\n اين بوى خوش از ديار يار است * يا نافهء آهوى تتار است\r\nاى صبح اميد ! روى بنماى * چون ظلمت يأس جان‌شكار است\r\nداديم قرار خويش با دوست * گر دل همه عُمر بىقرار است\r\nكشتِ سخنم به اين طراوت * سرسبز چو منظر بهار است\r\nاز گوهرِ تابناكِ معنى * دل گوشِ زمانه گوشوار است\r\nتا شعرِ مرا سپرده‌اى دل * دنيا ، دنياش اعتبار است\r\nاين مستى من ز باده نبود * ذوقِ لب لعل و بوس يار است\r\nصيدِ دلِ من تپد عزيزان * كاين طرفه‌سوار بىمهار است\r\nبا لعلِ لبِ تو بسته پيمان * گر مايهء شعرم آبدار است\r\nاين ظلمت و اين سكوت گو شب * در سوگِ شهيد سوگوار است\r\nدر ماتمِ گل‌رخانِ رخانِ سرباز * دل‌ها همه خون و داغدار است\r\nاى پيك ديار آشنايى ! * بشتاب كه « حكمت » انتظار است \r\n\r\nانديشهء و الا\r\n آسمان را با بزرگ انديشه بازى ديگر است * اهل معنى را به صورت عشقبازى ديگر است \r\n\r\n","description":"","footnote":"","page_name":" 653 ","page_number":653},
  {"content":"\r\n\r\n در رهِ معشوقه جان مىداد و مىگفت اين چنين * ما گروه پاكبازان را نيازى ديگر است\r\nهركجا محراب ابروى تو باشد در نظر * عشقبازان را سجودى و نمازى ديگر است\r\nبا شكار غمزه آمد ، تركتاز سيم‌بر * با كمندِ گيسو آمد ، تركتازى ديگر است\r\nعشق را در مكتب ما نيست معنى جز فنا * شمع را در محفل ما سوز و سازى ديگر است\r\nدر رهِ هر مذهبى انديشهء و الا طلب * با چنين انديشهء مردم‌نوازى ديگر است\r\nاز حريم خوب‌رويان دور باد آلودگى * دست‌يازى ديگر است و پاكبازى ديگر است\r\nمردم چشم مرا با چشم خوبان الفت است * همدلىّ و همزبانى نيز رازى ديگر است\r\nاى بىآزاران خدا يار و مددكارِ شماست * خلعتِ حقّ را تعالى اللّه طرازى ديگر است\r\nپاك‌دامانان گيتى رسته‌اند از شور و شرّ * اندر اين ره سرورىّ و سرفرازى ديگر است\r\nرهروان خير را دنيا و عقبى خير پيش * دوست‌جويى ديگر و دشمن‌گدازى ديگر است\r\nتا نظر بر سايهء خود كردى و خودبين شدى * مر هيولا را به هر صورت درازى ديگر است \r\n\r\nرسم محبّت\r\n مهوشان را همه چون تو دل اگر سنگين است * آه از آن عاشق دلداده كه بىتمكين است\r\nقدرت هيچ دلى بيش نبود از دلِ من * تواش اين مسكنت آموختى ار مسكين است\r\nچاك بر جامهء پرهيز ببايد زدنم * تا تويى ساقى و تا باده چنين رنگين است\r\nاين همه اختر تابنده بر اين نيلىسقف * آسمان گو ز پى مصلحتى آذين است\r\nنكند منع من از شيفتگى هركه تو ديد * عشق من ! حُسن تو شايستهء صد تحسين است \r\n\r\n","description":"","footnote":"","page_name":" 654 ","page_number":654},
  {"content":"\r\n\r\n قصّهء زلف تو روراست نگفت ار كس بس * حلقه در حلقه خم اندر خم و چين در چين است\r\nمن و پروانه اگر خويش در آتش فكنيم * هان مپرسيد چرا ؟ رسم محبّت اين است\r\nشرح هجران تو اى دوست ز صد يك گفتم * گفتمى صدصد اگر باز دوصد چندين است\r\nخشت زير سرم از گريه گر امشب گل شد * سر سودايى ما را چه غم بالين است\r\nسوختم در غمِ اجراى قوانين درست * دل خون‌گشتهء من شيفتهء آيين است\r\nآنكه دارد خبر از هستى عالم ، ماييم * و آنكه دارد خبر از نيستى خود اين است\r\nآسمان در دلِ شب گر نكند خون « حكمت » * دمِ صبحش افق آن‌قدر چرا خونين است \r\n\r\nدر بعثت\r\n برخيز دل‌آويزا ! بشتاب دل‌آرا ، ما * تا خيمه زنيم امشب در دامن آن صحرا\r\nآنجا كه صفا ريزد ، از ساحت علّيّين * آنجا كه همه ذرّات در رقص بود حالا\r\nآنجا كه افق دارد صد جلوه خصوص امشب * در چشمك اختر هست ، صد عشوه و صد ايما\r\nآنجا كه نسيم صبح ، صد راز نهان گويد * از لُطف سحرگاهان ، از واقعهء فردا\r\nآنجا كه به دربانى ، بر خاك نشسته عقل * سالارِ ديار عشق ، بر مسندِ استغنا\r\nآنجا كه تويى مفتون ، و آنجا كه منم مجنون * من مَستم و تو مدهوش ، من واله و تو شيدا\r\nدر مستى و هشيارى ، از نعت نبىّ صلّى اللّه عليه و آله گويم * آن كاو فلكش از عجز بنهاده سر اندر پا\r\nعيد است چسان عيدى ، پيروزتر از نوروز * آراسته ، فرخنده ، زيبنده ، جهان‌آرا \r\n\r\n","description":"","footnote":"","page_name":" 655 ","page_number":655},
  {"content":"\r\n\r\n خاموش در اين شب شد ، يكباره چراغ كفر * روشن شد از آن پرتو ظلمتكدهء دنيا\r\nخورشيد نجات خلق ، از مشرقِ جان تابيد * در كوى حرا امشب ، در آن افق زيبا\r\nز آن معبد پاكيزه ، آن نور تجلّى كرد * عالم همه روشن شد ، ز آن شمس فلك‌پيما\r\nبر گوش دل احمد صلّى اللّه عليه و آله وحى ازلى آمد * خوان نام خداى خود ، آن خالق بىهمتا \r\n\r\nشرح هجران\r\n اى همه اصلِ آشنايىها * خوش ز خود يافتم رهايىها\r\nچون تو دارم ، شكايتى نكنم * از زمستان و ناصفايىها\r\nچرخ با من طريق ديگر زد * شيوهء جور و ناروايىها\r\nشرح هجران نياورم به قلم * بس‌كه مىترسم از جدايىها\r\nدولت ديگرم نصيب آمد * تا رسيدم به بينوايىها\r\nغمزهء جان‌شكارش از كف برد * دامن صبر و پارسايىها\r\nفكر و انديشه را چنان خواهم * تا بتازد به نارسايىها\r\nتا تجلّى كند كمال سخن * خطّ كشيدم به خيره‌رايىها\r\nآنچه گُم كرده‌ام نيابم باز * حيف از اين طرفه جابه‌جايىها\r\nبه درود و سلام ياد كنيد * جاودان حكمت سنايىها\r\nپى رسوايى جهان كافيست * قصّهء تلخ بىوفايىها\r\nباغِ جان پُر ز بوى « حكمت » كن * اى شده مستِ خودستايىها \r\n\r\n","description":"","footnote":"","page_name":" 656 ","page_number":656},
  {"content":"\r\n\r\n\r\nحكمتى ( 1355 )\r\nعليرضا حكمتى در آذر ماه سال 1355 شمسى در شهرستان نور از توابع استان مازندران از مادر زاد ، تحصيلات ابتدائى و دورهء راهنمائى و دبيرستان را در زادگاهش به انجام رسانيد ازآن‌پس به دانشگاه كرمانشاه راه يافت و در سال 1379 در رشته حقوق از دانشگاه رازى فارغ التحصيل شد .\r\nحكمتى از دوره راهنمايى قريحهء شاعرى در او بيدار شد و سرودن شعر را آغاز كرد و خود در اين‌باره مىگويد : « در سال اول دبيرستان استادم يزدان‌شناس و در سال دوم دبيرستان استاد ديگرم جليل قيصرى زاويهء ديد مرا از شعر كهن به شعر معاصر سوق دادند و هم‌زمان نيز شاعره گرانقدر خانم عادله سلحشور در آشنايى بيشتر من با شعر معاصر نقش بسزايى داشت و نيز شركت در انجمن‌هاى ادبى و آشنايى با استاد محمد جواد محبّت و جليل قريشىزاده شاعران بزرگوار كرمانشاه در نقد و بررسى و شكوفائى شعر من تأثير بسزائى داشته‌اند كه از همگان سپاسگزارم و همچنين در سال 1379 با شاعره خوب و فعال همين شهر خانم فاطمه ناظرى آشنا شدم كه اين آشنائى سبب ازدواج با او گرديد و سهم زيادى در زندگى و شعرم داشته و دارد و از اين بابت نيز سپاسگزارم . »\r\nحكمتى از ميان شاعران متقدم به غزل‌هاى حافظ و مولانا و دوبيتىهاى باباطاهر علاقه خاص دارد و از شاعران معاصر به شعرهاى فروغ فرخ‌زاد و شاملو و\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nسهراب سپهرى و اخوان ثالث و بهمنى دلبستگى زيادى نشان مىدهد .\r\n\r\nشروه خوانى\r\n بيا سهم حضورت را بهارى ناگهانى كن * تمام واژه‌هايم را بگير و آسمانى كن\r\nنمىآيى دلم در حسرت يك روز خواهد مرد * بيا ذهن دلم را خالى از اين بدگمانى كن\r\nسكوتى ممتد از سمتِ در و ديوار مىبارد * بمان با من كمى با دردهايم همزبانى كن\r\nتو مىآيى و من در انتظارت ، سخت مىمانم * مرا هرچند مىخواهى رها در شروه خوانى كن\r\nبه يمن نام سبزت چارفصل سرد شعرم را * لبالب از غزلهايى به نام مهربانى كن\r\nتو مىدانى چقدر از ديدنت من سبز خواهم شد * حضورت را بيا در من بهارى ناگهانى كن \r\n\r\nرى را\r\n مردى كه گم كرده دلِ دريايىاش را * تنها همين سرمايه و دارايىاش را\r\nهر شب فقط در آسمان تلخ غربت * با ماه قسمت مىكند تنهايىاش را\r\nهر شب كسى تا سرزمين خوابهايش * مىآورد آن نيمهء نيمايىاش را\r\nامّا كسى در حجم خوابش شعله‌ور شد * سوزاند حجم خالى تنهايىاش را\r\nبانوى سبزى آمد و در خاطرش ريخت * گيسوى باران‌خوردهء حوّايىاش را\r\nرو به تمام خوابهاى سبز و روشن * او برد سمتِ وسعت يلدايىاش را\r\n« رى را » دوباره آسمان ابرى است ، شايد * مرديست گم كرده دل دريايىاش را \r\n\r\n","description":"","footnote":"","page_name":" 658 ","page_number":658},
  {"content":"\r\n\r\n\r\nقنوت خيس\r\n اى جنگل سبز نيايشهاى بارانى * اى وسعت سبز پر از عطرِ غزل‌خوانى\r\nتا كى نمىآيى و مىماند دو دست من * در ارتفاع سقفهاى سرد و سيمانى\r\nتا كى نمىآيى ، نمىآيى ، نمىآيى * سمت من اين خاكىترينِ رو به ويرانى\r\nدر حسرت ديدار تو ما از عطش مُرديم * در كوچه‌هاى حسرت و افسوس و حيرانى\r\nبا ياد تو « اى انتظار سالهاى دور » * طى مىشود ابرىترين فصل زمستانى\r\nيك شب قنوت خيسِ چشمم را اجابت كن * اى جنگل سبز نيايشهاى بارانى \r\n\r\nفرصت پرواز\r\n دو چشم شور كسى را به آسمان زده‌اند * ببند ، پنجره‌ها را كه چشممان زده‌اند\r\nنگو براى پريدن ، هنوز فرصت هست * كه ميله‌هاى ضخيمى به كهكشان زده‌اند\r\nشكسته بال‌وپر تو . . . ولى نمىدانم * چگونه بال نگاه ترا نشان زده‌اند\r\nهنوز بال‌وپرى هست ، اى پرندهء من ! * اگرچه سنگ بر اين بال ناتوان زده‌اند\r\nاز آن زمان كه تو رفتى ، تمام مردم شهر * چه تهمتى به تو اى خوب مهربان زده‌اند\r\nقبول نيست . . . شبيهت كسى نمىآيد * ببين به من چه دروغى از آن زمان زده‌اند \r\n\r\nحضور روشن\r\n حضور روشن باران ، ببين دوباره كويرم * بگو ! كه مىشود آيا ، سُراغى از تو بگيرم\r\nاگرچه ماندنم اينجا ، پُر از شكستن و درد است * چه باك درد بريزد به روح درد پذيرم\r\nميان اين همه زردى ، فقط حضور تو بانو ! * دليل باور من شد كه جان تازه بگيرم\r\n. . . و يا اگر تو نباشى ، قسم به نام بلندت * كه از درخت و پرنده و از خودم همه سيرم\r\nپرم اگرچه ز ماندن ، پرم اگرچه ز رفتن * بگو چگونه بمانم ؟ بگو چگونه بميرم ؟ \r\n\r\n","description":"","footnote":"","page_name":" 659 ","page_number":659},
  {"content":"\r\n\r\n\r\nمسافر\r\n نيستى كه با دو دستت ، واكنى دريچه‌ها را * تا دوباره با صدايت تازه‌تر كنى هوا را\r\nنيستى . . . و مىنويسم ، دفتر بهانه را از * ابتدا به انتها را ، انتها به ابتدا را\r\nباز ساده مىنويسم ، از تو جاده مىنويسم * چند نقطه مىگذارم ، بىتو جاى ردّ پا را \r\n* * *\r\n انتهاى جاده ؛ دريا ، « سفرت بخير بادا » * مىروى مسافر ، اما « تو و دوستى خدا را »\r\nحال كه زلال ، سرخوش ، مىروى شمال ، سرخوش * به بنفشه‌ها ، به باران ، برسان سلام ما را . . . \r\n\r\nهنوز\r\n ساكت ، بدون گفتگو ، ايستاده است * با سُرفه‌هاى در گلو ، ايستاده است\r\nبانوى من ، دوباره با چشم عاشقش * در ايستگاه روبه‌رو ، ايستاده است\r\nاين‌سو ؛ براى ديدنش سخت مضطرب * در من كسى به جستجو ايستاده است \r\n* * *\r\n ساعت به « پنج و نيم » نزديك شد هنوز * چشمى در انتظار او ايستاده است . . . \r\n\r\nكاش\r\n ببين چه دسته‌گلى را به آب مىدادى * اگر به زخم زبان‌ها جواب مىدادى\r\nبه حجم فاصله‌هايى كه بين ما بودند * چه روزها كه خودت را عذاب مىدادى\r\nولى تو آمده بودى از آسمانى دور * و سخت بوى غزل ، بوى خواب مىدادى\r\nتو با صداى قشنگت از آسمان آن شب * فرشتگان زمين را خطاب مىدادى\r\nمن از نهايت شب حرف مىزدم . . . امّا * تو بوى تازه‌ترين آفتاب مىدادى \r\n* * *\r\n خلاصه كاش . . . من آن روز را نمىديدم * كه مثل من تو خودت را عذاب مىدادى . . . \r\n\r\n","description":"","footnote":"","page_name":" 660 ","page_number":660},
  {"content":"\r\n\r\n\r\nحق با شماست\r\nحق با شماست !\r\nچقدر مرا از تو دور كرده است\r\nتهران !\r\nحالا فقط دلخوشم به پرنده‌هايى كه از شهر تو مىآيند\r\nدلخوش مسافرانى كه با اتوبوس ساعت « 9 » يا « 10 » شب\r\nاز شهر تو به تهران مىرسند\r\nاينجا قيافه‌هايى كه اصلا شبيه تو نيستند\r\nهر روز\r\nدر امتداد خيابان « جى »\r\nرژه مىروند\r\nمىخواستم كه چشم‌هاى تو را به خاطر بياورم\r\nديوارهاى اين شهر . . . امّا\r\nشنيدن صداى تو را حتى\r\nمشكل كرده‌اند\r\nبگذار اين را فقط ، براى تو بنويسم\r\n- كمى دور تر از دريا و باران -\r\nعروس تازهء مازندران !\r\nحق با شماست !\r\nچقدر مرا از تو دور كرده است ؛\r\nتهران ! . . .\r\n* نامه‌اى بدون فرستنده\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nبه نشانى : همان روزهاى قشنگ نيامده\r\nهمراه با حسرت خنده‌هاى نچيده\r\nكى بدست شما مىرسد ؟\r\n* اين بار پلك‌هاى شما تكان بخورد\r\nدرست وسط ارديبهشت مىشود\r\nشما چقدر سپيد مىشويد !\r\nمن چقدر عاشق !\r\n* چقدر اسفند مىوزد\r\nو شما\r\nبىخيال آفتاب و ماه\r\nمىتوانيد راحت چقدر حرف بزنيد\r\nدرست اين بار\r\nوقتى پلك‌هاى شما تكان بخورد . . .\r\n\r\n","description":"","footnote":"","page_name":" 662 ","page_number":662},
  {"content":"\r\n\r\n\r\nحكيم ( 1236 - 1197 )\r\nميرزا محمود ، متخلّص به حكيم ، دومين فرزند ميرزا شفيع وصال ، در سال 1234 هجرى قمرى ( 1197 ه . ش ) در شيراز قدم به عرصهء حيات گذاشت . علوم ادبيّت و عربيّت را فرا گرفت ، ازآن‌پس به تحصيل حكمت و طبّ پرداخت و بدين مناسبت تخلّص « حكيم » را در شعر برگزيد .\r\nميرزا محمود نيز مانند پدر از حُسن خطّ و خوشنويسى و نقّاشى بهرهء كافى داشت و در شعر و شاعرى از قدرت و مهارت برخوردار بود و در آغاز شاعرى « طوبى » تخلّص كرد و آن‌گاه كه در طبّ احاطه يافت ، آن را به « حكيم » مبدّل گردانيد و در شعر پيروى از سبك ناصر خسرو را شيوهء شاعرى خود ساخت .\r\nحكيم در سال 1266 قمرى ( 1228 ه . ش ) به اتّفاق برادر مهترش « وقار » و فتحعلى حجاب و دو نفر ديگر به دعوت نظام الملك فرماندار به هندوستان عزيمت كرد و به سياحت پرداخت و در ضمن آقاخان محلّاتى نيز مقدم آنان را در بمبئى گرامى داشت و به درخواست وى ، وقار كتابت مثنوى مولوى را با خطّ نسخ نوشت و ديوان حافظ را با خطّ نستعليق نگاشت و در ضمن به مداواى بيماران آنجا مىپرداخت و پس از يك سال توقّف در هندوستان بنا به اصرار برادرش ، داورى ، به شيراز بازگشت .\r\nفرهنگ دربارهء حكيم برادرش چنين مىنويسد : « در شعر طبع موزونش بيشتر به طريق حكيم ناصرخسرو علوى عليه الرّحمة راغب بود . در خطّ نسخ و تعليق يد بيضا\r\n\r\n","description":"","footnote":"","page_name":" 663 ","page_number":663},
  {"content":"\r\n\r\nداشت و به تصديق ارباب فهم و دانش تاكنون هيچ‌كس اين خطّ را خاصّه با قلم‌هاى خفىّ به اين پايه نرسانيد و علاوه بر كمالات ديگر ، در طبّ مهارتى و سليقه‌اى نيكو داشت . »\r\nديگر از آثار حكيم ، ديوان خاقانى و ديوان انورى و مثنوى مولوى و نيمى از حديقهء سنايى است كه با خطّ نستعليق نگاشته است . سرانجام در چهاردهم محرم سال 1274 ( 1236 ه . ش ) در چهل‌سالگى در وباى شيراز بدرود حيات گفت و در جوار پدرش در حرم شاهچراغ مدفون گرديد . « 1 »\r\n\r\nبگذار جهان را . . .\r\n بگذار جهان را و مجو نعمت فانيش * گر نيك بدانيش به يك جو نستانيش\r\nيك‌تن نبرد گنج كه در رنج نيفتد * اف باد بر اين دنيى و اين نعمت فانيش !\r\nگيتيست يكى دفتر ديرين كه نبينى * جز رنج در او هرچه سراپاى بخوانيش\r\nماريست كه از زهر بيا كنده همه تن * هشدار ! كه نفريبدت اشكال عيانيش\r\nپيدا چو عروسيست فريبنده و زيبا * زنهار ! كه جانكاه عجوزيست نهانيش\r\nكو بخت فلاطون و كجا همّت والاش ؟ * كو تخت فريدون و چه شد تاج كيانيش ؟\r\nآن عيسى مريم چه شد و آن دم جانيش ؟ * وان موسى عمران چه شد و چوب شبانيش ؟\r\nتو اين همه بينى و همان شيفته ماندى * بر نعمت دنيا و بزرگى و كلانيش \r\n\r\nخندهء گل\r\n ز خاك من اگر از بعد مرگ ، لاله برآيد * به ياد ساغرم از دل هزار ناله برآيد\r\nندانم از رخ ساقيست ، يا ز بادهء صافى ؟ * كه آفتاب منير از دل پياله برآيد\r\n« حكيم » چون كه بگريد ، سزد كه يار بخندد * كه گل به خنده شود ، چون ز ابر ژاله برآيد \r\n\r\n\r\n","description":"","footnote":"\r\n( 1 ) - وقار مادّه تاريخ درگذشت برادرش را بدين‌گونه گفته است : « عاقبت محمود شد كار حكيم » 1274 .\r\n","page_name":" 664 ","page_number":664},
  {"content":"\r\n\r\n\r\nچكامه\r\n تا به كى اى نفس زشت كيش بدآيين * دنيا بگرفته‌اى و هشته ز كف دين\r\nچند كنى در هواى نعمت دنيا * هردم انديشه‌اى ز نو ، چو مجانين\r\nآتش حرصى كه در روان تو افروخت * ز آب دوصد بحر مىنيابد تسكين\r\nآدم كز بوستان خلد جدا ماند * كافرم ار جز تو كس نمودش تلقين\r\nكشتن هابيل و كين كشيدن قابيل * جز تو بگو تا كه مايه بود در اين كين\r\nفرعون از حيلهء تو گشت سيه‌روز * شدّاد از كينهء تو ماند به سجّين\r\nگرنه ز كيد تو بود ز امر خداوند * تا زچه‌رو سر كشيد بندهء مسكين\r\nزين‌سان ز آغاز دهر تا شود انجام * خلق ز فكر تو مانده در دم تنّين « 1 »\r\nچونان كايدون حكيم از تو به رنج است * شرم كن و در غمش ميفكن چندين\r\nخسته‌روان تا به كى ز كين تو ماند * اى ز خداوند بر روانت نفرين\r\nبس كن اين حيله تا به چندش هردم * بازى ديگر دهى چو لعبت چو بين\r\nگاه طمع را به رى بريش بر شاه * تا كه به بكر سخن ببندد كابين\r\nگاه ثنا را به نثر سازد ترصيع * گاه دعا را به نظم سازد تضمين\r\nگاه ز حدّ آتشى به جانش فروزى * در كم و در كيف صد چو آذر برزين « 2 »\r\nافكنىاش گه به دام حيله و تزوير * تا كه به تقليد در شود ز ره دين\r\nگويى رو ، زهد پيشه ساز و ريا كن * مال خلايق بخور به زاويه بنشين\r\nتا شود از سادگى و گولى بر خلق * آفت دنيا و دين به‌سان شياطين\r\nسبحه و سجّاده و عصا و ردايى * كار ورع را تمام ساخته رنگين\r\nگه ز سر زرق رخ گذاشته بر خاك * گه ز ره زهد خشت ساخته بالين\r\nگاهش گويى چه دوزخ و چه بهشتى * زو دل خود در كف خيال منه ، هين ! \r\n\r\n\r\n","description":"","footnote":"\r\n( 1 ) - تنّين : اژدها\r\n( 2 ) - آذر برزين : آتشكده‌اى در فارس .\r\n","page_name":" 665 ","page_number":665},
  {"content":"\r\n\r\n عالم هستى جز از خيال نباشد * ديدهء تحقيق برگشا و نكو بين\r\nخوفت از چيست ؟ پاى نه ، بر آن * بيمت از كيست ؟ گام‌زن بتن اين\r\nاسب شقاوت بتاز و خيل مناعت * رخ سوى شاه آر ، چون بمانى فرزين\r\nجنس بشر را شرّ است لازم و يزدانش * گوهر زين گونه كرد روز نخستين\r\nبا كرم كردگار نيست عذابى * بهر ضعيفى كه مايه باشدش از طين\r\nيزدان بر بندگانش سخت نگيرد * سخت چه گيرى ز خويش و مانى غمگين\r\nگاه بر آن داريش كه مرگ و فريبت * شرح دهد در چكامه از پى تحسين\r\nخلق مقالات او چو بيند ، گويد * بخ‌بخ ! طبع دقيق و منطق شيرين\r\nيا ربّ مانده « حكيم » سخت گرفتار * در كف او چون تذر و در كف شاهين\r\nاز كرم و لطف خويش باز رهانش * زين عدوى زشت‌كيش و خصم بدآيين \r\n\r\nچيرگى بر نفس\r\n به نفس اگر كسى بيابد ظفر * دگر نه هيچ‌كس ، نبيند ضرر\r\nبه خويشتن جفا همه خود كنى * شكايت از زمانه كمتر شمر\r\nز آرزوها تو را همه بد رسيد * يكى گشاى ديده و درنگر\r\nكه داشت بر آرزو ؟ نفس تو * ز نفس و آرزوى او ، الحذر\r\nگرت نه آرزو بُدى مهترى * چه‌كار داشتى تو ، با خير و شرّ\r\nچو خواهى و نيابى ، اندُه برى * مخواه هيچ‌چيز و اندُه مخور\r\nسرت خداى داد ، افسر مجوى * چو بايد افسرت ، برو غم ببر\r\nهنر مَورز در آن غم مهان * كه رونقى نمانده اندر هنر\r\nمخور به كارى كه همه خون دل * كز او همه غم آيدت در جگر\r\nغم ار نبايدت ، چرا پرورى ؟ * مر آن درخت ، كاو ندارد ثمر \r\n\r\n","description":"","footnote":"","page_name":" 666 ","page_number":666},
  {"content":"\r\n\r\n\r\nبيتى چند از يك مسمّط\r\n ساقيك ماهروى ! زان مى خورشيدگون * چندان ده تا روم يكسره از خود برون\r\nزان مى نافذ كه گرش بارى بر آزمون * ريزى بر سنگ سخت پر شَودَش رگ ز خون\r\nچون شود از لب فرو ، هيچ ندارد سكون * در شود اندر مشام تن بود ار آهنين\r\nخورشيد اندر فروغ ، آتش اندر مزاج * نىنى از آن يك گروه برده و زين يك خراج\r\nياور مرد فقير ، همدم داراى تاج * بر همه دردى دوا ، بر همه رنگى علاج\r\nيك خُم صافى از او ، در كفم افتاد كاج * تا برهاندم ز مرگ ، يكسره اهل زمين\r\nگر گذر افتد تو را ، در حرم مىفروش * چون كه به ميخانه در خمش آمد به جوش\r\nصوت خوش‌آهنگ او ، تات درآمد به گوش * از همه اعضاى او ، لبّيك آيد خروش\r\nكاينك آب حيات ، يك‌دوسه ساغر بنوش * همچو سكندر همان ، غافل از اين آب هين . . . \r\n\r\n","description":"","footnote":"","page_name":" 667 ","page_number":667},
  {"content":"\r\n\r\n\r\nحكيم ( 1383 - 1306 )\r\nدكتر ابو الفتح حكيميان در سال 1306 هجرى شمسى ، مصادف با روز ميلاد مسعود حجّة بن الحسن العسكرى حضرت امام زمان ( عج ) در يكى از شهرهاى شمال غرب كشور ( زنجان ) قدم به عالم حيات گذاشت . نياكانش اكثرا طبيب يا داروساز بوده‌اند و خود در اين‌باره چنين مىگويد : « در خاندانى پرورش يافتم كه عموما عالمان طبّ و دارو بودند كه در قرن سيزدهم از مركز اروپا مهاجرت‌كنان به ايران آمده و در استان‌ها و شهرستان‌هاى مختلف توطّن اختيار كرده بودند . امّا مرا معلّم عشق ، شاعرى آموخت و در كنجى از اين سرزمين محبوب ، كه با جانم برابر است ، همچون كودكان و نوجوانان به تحصيل پرداختم . »\r\nدكتر حكيميان پس از اتمام تحصيلات ابتدايى و متوسّطه ، به دانشگاه تهران راه يافت و در دانشكدهء حقوق به تحصيل پرداخت و به دريافت ليسانس توفيق يافت و دورهء فوق‌ليسانس را كه اوّلين بار در ايران شكل گرفته بود ، به پايان رسانيد . ازآن‌پس به دانشكدهء الهيّات و معارف اسلامى وارد شد و دكتراى خود را نيز با بهترين درجه دريافت كرد .\r\nدكتر حكيميان هم‌زمان با تحصيل و مطالعه در ادبيّات فارسى ، همكارى خود را با مطبوعات و راديو آغاز كرد و بيش از سى سال اين همكارى ادامه داشت و محصول اين همكارى انبوهى مقالات ادبى ، هنرى ، انتقادى ، داستان ، شعر و نمايشنامه‌هاى\r\n\r\n","description":"","footnote":"","page_name":" 668 ","page_number":668},
  {"content":"\r\n\r\nراديويى و چندين مجلّد كتاب مىباشد كه يكى از آن‌ها وسيلهء دانشگاه تهران و ديگرى را دانشگاه ملّى ( شهيد بهشتى ) و بقيه توسّط ساير ناشرين طبع و نشر شده است .\r\nدكتر حكيميان در سال 1350 اندكى پيش از بازنشستگى از وزارت ارشاد ، خدمات دانشگاهى خود را شروع كرده بود و از سال 1362 در چند مؤسّسهء علمى و پژوهشى و مدّتى نيز در هيئت دايرةالمعارف بزرگ اسلامى به همكارى و فعّاليّت پرداخت و هم‌اكنون در دانشگاه آزاد اسلامى به تدريس اشتغال دارد .\r\nدكتر حكيميان علاوه بر دانش و كمالات معنوى ، در شعر از توانائى بالايى برخوردار و شعر را استادانه مىسرايد و در هنر خوشنويسى استاد و از مهارت كاملى بهره‌مند مىباشد .\r\nحكيميان سرانجام پس از چند سال كه از بيمارى كليه و پرستات رنج مىبرد و پس از جراحى در بيست و نهم اسفندماه 1383 چشم از جهان فروبست .\r\n\r\nقفس پرورده . . .\r\n غبار جان برافشاندم به پاى دامن افشانى * به آيينى كه برخيزد غبارى در بيابانى\r\nبلاى دورى مهپارگان را از دل من پرس * كه دارم هر شب از غم ديدگان كوكب‌افشانى\r\nسمومى از كوير تفته بر طرف گلستان رفت * نمىبينم بهارانى كه نوشم اشك بارانى\r\nز بخت واژگون اين قفس‌پرورده يادى كن * به هر كنجى كه بينى مرغك سردرگريبانى\r\nمرا دامن ز گلباران اشك رشك لبريز است * كه هر خارى درآويزد ز دامانى به دامانى\r\nدگر در تاب زلفى هم ، دلى آرام نتوان يافت * نجويم خاطر جمعى ز مجموع پريشانى\r\n« حكيم » از روزگار تيره تا كى مىتوان ناليد * به امّيد زمانى زى ، كه تابد مهر تابانى\r\nپس از من جز سرود جان ويرانم نخواهد ماند * دگر افسانهء گنجينهء پنهان به ويرانى \r\n\r\nآيينهء سرنوشت\r\n گلى ديدم به دست نازنينى * ز گُل نازك‌ترى ، نازآفرينى \r\n\r\n","description":"","footnote":"","page_name":" 669 ","page_number":669},
  {"content":"\r\n\r\n به دو گفتم كه اى نيكوتر از گل * ز ديدار تو روشن چشم بلبل\r\nچه مىبينى در اين زيباى هستى * كه خود زيباتر از هر غنچه هستى\r\nجوابم داد با راز نگاهى * كه زيبايى نپايد جز پگاهى\r\nنمىبينى كه نيلوفر سحرگاه * شكوفد همچو در ماهوت شب ماه\r\nهنوز از پرتو لبخند خورشيد * نيالاييده بر لب رنگ امّيد\r\nفلك آهسته بربندد دهانش * سپارد بر خزان مهرگانش\r\nكنون من گر كه زيبا يا كه زشتم * در اين آيينه بينم سرنوشتم \r\n\r\nزيست‌نامهء معلّم و مرگ او « 1 »\r\n معلّمى به كلاسى ز فرط فرتوتى * ز پا فتاد و همان دم به جان‌ستان جان داد\r\nفتاد همهمه‌اى در ميان شاگردان * كه رفت آنكه به ما درس صبر و ايمان داد\r\nيكى گريست به تلخى كه واى بر جمعى ! * كه نور ديدهء خود را ز دست آسان داد\r\nيكى نشست به بالين و ديگرى به شتاب * خبر به ناظم دل‌خستهء دبستان داد\r\nدويد مبصر روشن‌ضمير نزد مدير * نگر چگونه خبر بر جناب ايشان داد :\r\nفسرد شمع شبستان محفلى كه به خاك * نشست و نور و حرارت به شب‌نشينان داد\r\nمحيط مدرسه چندان غريق ماتم گشت * كه داغ اين غم جان‌سوز شرح نتوان داد \r\n*\r\n نهاد با سرِ بىسرورى به دنيا پاى * سرى كه داد جهانش چه نابسامان داد\r\nبراى آنكه شود جمع ، خاطر جمعى * خداش روز ازل خاطرى پريشان داد\r\nبه روزگار جوانى غمين و پژمان زيست * به عهد زنده‌دلى ، دل به چنگ حرمان داد\r\nنه كس به رنگ برونش نشان شادى ديد * نه كس به درد درونش اميد درمان داد\r\nمَلَك كه بار غمش برد ، خرد و اندك برد * فلك كه داغ دلش داد ، بس فراوان داد \r\n\r\n\r\n","description":"","footnote":"\r\n( 1 ) - اين قصيده‌واره ، نشئت‌گرفته از يك واقعهء ناگوار است كه به سال 1336 در گوشه‌اى از ميهن عزيزمان اتفاق افتاد .\r\n","page_name":" 670 ","page_number":670},
  {"content":"\r\n\r\n گزيد راه پيام‌آوران ذات خداى * شبان خلق شدن را به مال رجحان داد\r\nچو بلبلى كه درآيد به نغمه در گلزار * نشاط و شور بهاران به باغ و بستان داد\r\nدر آن سرا كه كسى را هواى عهد نبود * نويد مهر و محبّت ، نداى پيمان داد\r\nبه گلشنى كه در آن غنچه‌هاى عمر شكفت * نواى عشق و صفا چون هزاردستان داد\r\nبراى آنكه نگردد ز راه پاك خداى * قَسَم به ذات خداوند پاك سبحان داد\r\nزمان توبه و صبر و ورع به پايان رفت * كه لامكان به دلش جلوه‌هاى امكان داد\r\nاگرچه پاى ارادت نديد از اين و از آن * و ليك دست عطوفت بر اين و بر آن داد\r\nگهى كه ديد دلى از گزند رنجور است * اميد پرتو تابان مهر يزدان داد\r\nنديد چاشنى از كس ، و ليك بر همه‌كس * ز جان و جسم و دل خويش خوان احسان داد\r\nبه هر كوير روانى كه خشكسالى يافت * چو ابرِ ژاله‌فشان دانه‌هاى باران داد\r\nبه هر نهال دلى داغ برگ‌ريزان ديد * ز آب ديدهء خود اشك نوبهاران داد\r\nگهى ز راه « تصوّف » حديث صوفى گفت * گهى ز عشق « تعرّف » « 1 » نشان عرفان داد\r\nگهى سخن ز كمالات علم ابدان راند * گهى خبر ز كرامات اهل اديان « 2 » داد\r\nز معجزات پيمبر صلّى اللّه عليه و آله گهى حكايت كرد * گهى روايت اعجاز شاه مردان داد\r\nدر آن نفس كه ز اسرار عشق آگه گشت * به سالكان طريقت رموز پنهان داد\r\nبه حكم امر به معروف و نهى از منكر * نشان « او » به مسلمان و نامسلمان داد\r\nطريق باور ناباوران نمايان كرد * خبر ز هستى آن لم‌يزال منّان داد\r\nمعلّمى كه ز تبشير ، دردمندان را * اميد مرحمت بىكران رحمان داد\r\nگواه غيبت شاگرد خود به مهر شنيد * چو هدهدى كه بشارات ، زى سليمان « 3 » داد\r\nمعلّمى كه به حقّ مستفاد يك سخنش * هزار طعنه به صد چشمه آب حيوان داد \r\n\r\n\r\n","description":"","footnote":"\r\n( 1 ) - صرف‌نظر از مفاهيم لغوى ، اشاره است به كتاب مشهور « التعرّف فى تصوّف » در عرفان ، كه بارها مورد شرح قرار گرفته است .\r\n( 2 ) - تلميحى دارد بر كلام پيامبر اكرم صلّى اللّه عليه و آله كه فرمود : « العلم علمان : علم الابدان و علم الاديان » .\r\n( 3 ) - تلميحى دارد به آيهء 20 از سورهء مباركهء نمل .\r\n","page_name":" 671 ","page_number":671},
  {"content":"\r\n\r\n به جمعه مكتب او جلوه‌گاه زمزمه گشت * كه درس مهر به هر كودك گريزان داد « 1 »\r\nمعلّمى كه پُر از نان نديده سفرهء خويش * عجب مدار كه صد « 2 » خانواده را نان داد\r\nنديده راه صواب از محصّلى يك روز * معلّمى كه چهل سال درس قرآن داد\r\nنداده بر غم و اندوه او سرانجامى * فلك به عمر عزيزش چه زود پايان داد\r\nخزان نگر كه بهين يادگار علم و هنر * به چشم هم زدنى دست باد نسيان داد\r\nچسان نژند نباشم كه گنج دانش را * جهان ربود و نهانى به كنج ويران داد\r\nدريغ و درد كه كس قدر و ارج او نشناخت * چه گوهرى كه فلك دست طفل نادان داد\r\nچو شب‌چراغ كه از گردن حمار آويخت « 3 » * زمانه گوهر خود را ز دست ، ارزان داد\r\nنداشت در همه ايران اگرچه مشتى خاك * و ليك جان خود از كف به راه ايران داد \r\n\r\nخانه در توصيف كعبه و شرح مناسك حجّ\r\n\r\n1 - نشانه‌هايى از مقام يكتا\r\n تابيد ز دامان فلك نور الهى * چون برق گريبان افق نامتناهى\r\nوامانده در آن دانش دل‌هاى خردمند * در خيره از آن ديدهء ابليس سياهى\r\nروشنگر آيات پيام‌آور توحيد * ويرانگر بنيان پليدىّ و تباهى\r\nزاينده از آن پرتو اعجاز اوامر * پيچيده در آن پردهء اسرار نواهى\r\nگلزار « 4 » از آن بهر خليل آتش نمرود « 5 » * در جلوه از آن معجزهء يونس و ماهى « 6 » \r\n\r\n\r\n","description":"","footnote":"\r\n( 1 ) - اشاره بر بيت معروف نظيرى كه مىگويد : « درس معلّم ار بود . . . »\r\n( 2 ) - عدد صد در اينجا از باب توسّع آمده است نه تحديد .\r\n( 3 ) - اشاره دارد به قطعه معروف : « يكى ابلهى شب‌چراغى بجست . . . » تا آنجا كه گويد : « چنان گوهرى را كه نايد به دست ، شنيدم كه بر گردن خر ببست »\r\n( 4 ) - قالوا حرّقوه و انصروا آلهتكم ان كنتم فاعلين . الانبياء ، آيهء 68 .\r\n( 5 ) - قلنا يا نار كونى بردا و سلاما على ابراهيم . الانبياء ، آيهء 69 .\r\n( 6 ) - ر . ك : الصّافات ، آيات 139 به بعد .\r\n","page_name":" 672 ","page_number":672},
  {"content":"\r\n\r\n باليده در آن خيلِ بشيران و نذيران * تا راه نُمايند معارف ز مناهى\r\nاين بود چراغى كه فرا راه گرفتند * بر مُترف و بر مُشرك و ارباب ملاهى \r\n\r\n2 - عهد جاهلى\r\n آحادِ پراكنده در اقوام و قبايل * هريك ز جهالت به خدايى متمايل\r\nآن شيفتهء تابش اجرام سماوى * وين بر بُتِ پروردهء خود عاشق و مايل\r\nآن ساخته از بهر عبادت ز زر ناب * گاوى كه نه‌اش مثل و نه مانند و مماثل « 1 »\r\nوان دوخته بر قامت بُز جامهء زربفت * انداخته بر سينهء گوساله حمايل\r\nتنديسِ خدايان تراشيده ز مرمر * هر سو كه نهى روى ، به روى تو مقابل\r\nجان بسته و دل‌باخته گاهى به گياهى « 2 » * از بىخِرَدى شهره در آفاق به جاهل\r\nدر پنجهء اوهام و خرافات ، گرفتار * وز خالق يكتاى جهان مُعرض و غافل \r\n\r\n3 - حسرت ديدار\r\n چون سيلِ زمان ، حكم ازل سارى و جارى * مانند شهابى كه خزد در شب تارى\r\nبشكفته در آيينهء پندار خلايق * انديشهء جان‌پرورِ فرتورهء « 3 » يارى\r\nارواحِ پريشان ز دَمش خرّم و شاداب * چون سبزهء نورُسته ز انفاس بهارى\r\nشوريده‌دلان را نَفَسى نكهت معبود * جان‌بخش‌تر از رايحهء مُشك تتارى\r\nچون شب‌پره جمعى دگر ابناء بشر نيز * وامانده در اين باديه در باده‌گسارى\r\nتا گشت روان از همه سو سيل رسولان * زى جامعه در زىّ شبانان صحارى\r\nآنك ز پى راهبرى ، راهروان را * در حسرت ديدار ، غمِ راهسپارى \r\n\r\n\r\n","description":"","footnote":"\r\n( 1 ) - « معروف است كه سامرى گاوى زرّين ساخت و هم به واسطهء زر ، نامِ گاوى از او برنخاست » . تاريخ طبرستان ، ابن اسفنديار كاتب ، ص 46 ( براى آگاهى بيشتر دربارهء سامرى : ر . ك . قرآن كريم ، سورهء اعراف ، آيهء 147 ، و بسيارى منابع ديگر ) .\r\n( 2 ) - هر قبيله‌اى در كعبه بتى داشتند . شمارهء اين بت‌ها از سيصد بيش بود . بعضى از اين بت‌ها شكل انسان ، بعضى شكل حيوان و پاره‌اى شكل گياه داشتند . جرجى زيدان ، تاريخ تمدّن اسلام ، ج 1 ، ص 18 و 19 .\r\n( 3 ) - فرتوره به معنى عكس و تصوير .\r\n","page_name":" 673 ","page_number":673},
  {"content":"\r\n\r\n\r\n4 - در توصيف كعبه\r\n اين كعبه كه بينيد بنايى است « مكعّب » * يعنى كه ز شش‌سوى جهان است مركّب\r\nدر بىجهتى جمله جهات است در او جمع * هر سو كه نهى روى ، خطاب است و مخاطب\r\nنه شرقى و نه غربى ، نه شمالى و جنوبى * بل در نظرت مختصرى نيز مورّب « 1 »\r\nدر كُنجى از آن دامن پيراهن « هاجر » « 2 » * وه ! گشته كنيزى به خداوند مصاحب\r\n« هِجر » « 3 » و حجرت آمدن از كفر به اسلام * وين « حجّ » تو پيوستن اقرب به مقرّب\r\nپيرامُن آن چرخ‌زنان موج خلايق * چون دامن گرداب ، ز امواج لبالب\r\nما و من و تو جمله در انبوه بشر گُم * بر گِردِ سر « او » همه در يا رب و يا ربّ \r\n\r\n5 - تقارن اعجاز\r\n اين نكته ز آيات الهيست مسلّم * كاين خانه بود خانِ نخستين « 4 » دوعالم\r\nيادآورِ آشفتهء عاصى به معاصى * آن پير پيام‌آور بُت‌كوب مصمّم « 5 »\r\nنقش دو قدم شاهد آن است كه معمار * با دست خود اين سنگ بنا كرده فراهم\r\nاين است همان خانه كه زنهار همىداد « 6 » * بر نادم و بر خادم و نامحرم و محرم\r\nاعجاز سماوات و زمين گشت مقارن * با « الحجر الاسود » « 7 » و سرچشمهء « زمزم » « 8 » \r\n\r\n\r\n","description":"","footnote":"\r\n( 1 ) - چون چهار ديوار مسجد الحرام داراى اضلاع مساوى و مستقيم نيست ، به نظر چنين مىرسد . به نخبة الدهر دمشقى مراجعه شود .\r\n( 2 ) - مادر فداكار ، ازجان‌گذشته و خداپرست اسماعيل عليه السّلام .\r\n( 3 ) - در مورد اين دو واژه ، به تغييرات دكتر شريعتى در كتاب حج توجه فرماييد .\r\n( 4 ) - انّ اوّل بيت وضع للنّاس . . . آل عمران ، آيهء 96 .\r\n( 5 ) - الصافات ، آيات 90 الى 93 .\r\n( 6 ) - جعلنا البيت مثابة للنّاس و امنا . بقره آيهء 125 / و من دخله آمنا . آل عمران ، بخشى از آيهء 50 ( مثابه يعنى مرجع ) .\r\n( 7 ) - سنگ آسمانى يا بهشتى كه عموم مؤلفان فارسىنويس ، آن را حجر الاسود مىنويسند كه نام درست است . در اين بيت ، به اين سنگ آسمانى و چشمهء زمينى صنعت لفّ و نشر مراعات شده است .\r\n( 8 ) - چشمهء آبى كه پس از هروله‌هاى هاجر ، به روى او گشوده شد . دربارهء فوران چشمه‌هاى آب در خشكزارهاى عربستان براى ساره [ زوجهء ابراهيم و مادر اسحاق 
  ] رجوع شود به كتاب : سقوط قسطنطنيه ، ترجمهء مصطفى مقربى ، ص 38 .\r\n","page_name":" 674 ","page_number":674},
  {"content":"\r\n\r\n فرمود خدا هرچه سوار است و پياده * آيند به اين خانه ز هر راه خَماخَم « 1 »\r\nدين مقصد و مبدأ پىِ فرمان خدا گشت * بر گمشدگان ره « او » مرجع و مَعلَم « 2 » \r\n\r\n6 - اوجِ فرود\r\n آنجا كه در آن هرچه بوَد « بود » نبود است * در ديدهء صاحب‌نظران عين « نمود » است\r\nكس را نه به ميعاد مقاميست نه ميقات « 3 » * آنجا همه « ماهيّت » و او جمله وجود است\r\nبينى كه يكايك همه چون قطره به درياست * و اينك همه تن يك‌تن و در حال سجود است\r\nبينى كه در اين مرحله ذرّات وجودت * مانند غبارىست كه در اوج فرود است\r\nاز بهر قعود است بهر هرجا كه قياميست * وزبهر قيام است به هرجا كه قعود است\r\nبين عرب و هندى و تُرك است كه نجواست * وان رومى و زنگيست كه در گفت‌وشنود است\r\nافسوس كه اين ملجأ ديرينهء اسلام * ديريست كه در سيطرهء « آل سعود » « 4 » است \r\n\r\n7 - عرفات\r\n اى قائم بالذّات كه حاكم به ذواتى * قَد زاد غرامى لجمالك بحياتى « 5 »\r\nمخلوق چه‌سان خالق خود باز شناسد ؟ * در واژه نگنجى كه فراتر ز صفاتى\r\nاى يار سفركرده به خويش آى كه امروز * بر وقفه به درگاه خدا در عرفاتى « 6 » \r\n\r\n\r\n","description":"","footnote":"\r\n( 1 ) - راه خماخم ترجمه‌اى از فجّ عميق كه به شرح زير در قرآن آمده است :  . . . وَ أَذِّنْ فِي النَّاسِ بِالْحَجِّ يَأْتُوكَ رِجالًا وَ عَلى كُلِّ ضامِرٍ يَأْتِينَ مِنْ كُلِّ فَجٍّ عَمِيقٍ .  ( سورهء حج ، آيهء 27 )\r\n( 2 ) - معلم يعنى نشانى ، راهنما . على عليه السّلام در خطبهء اوّل ذكر حجّ ( نهج البلاغة ) مىفرمايد : « جمله سبحانه و تعالى للاسلام علما » . همچنين مراجعه شود به سورهء بقره ، آيهء 125 و سورهء آل عمران آيهء 96 .\r\n( 3 ) - دربارهء ميقات و پنج موضع آن مراجعه فرمايند به : احكام القرآن ، برقعى ، ص 400 .\r\n( 4 ) - امرى خاندان وهّابى ، كه از سال 1147 قمرى تا امروز بر جزيرة العرب حكومت رانده‌اند و اوّل آنان « محمّد بن سعود » بود . در لحظات تحرير اين يادداشت ، حكومت عرب مانع زيارت ايرانيان از مكّه شده است .\r\n( 5 ) - سوگند به هستىام كه شيفتگى من به ديدارت روزافزون است . ( مصراع عربى از سراينده است ) .\r\n( 6 ) -  فَإِذا أَفَضْتُمْ مِنْ عَرَفاتٍ فَاذْكُرُوا اللَّهَ . . .  ( بقره ، آيهء 198 ) . شريعتى مىگويد : عرفات ، آخرين منبر پيامبر اسلام صلّى اللّه عليه و آله بود .\r\nو ابن اثير ، بيانات حضرتش را ذيل عنوان « بيان حجّ و وداع » آورده است ( رجوع فرماييد به : الكامل فى التّاريخ ، ج 1 ، ص 372 ) . عرفات ، موقف حجّاج در روز نهم ذىالحجّه و در واقع ، شهر يك روزه است . اين منطقه در چند كيلومترى مكّه قرار دارد و از طريق تنگه‌اى كه به‌سوى منى كشيده شده است ، به زيارتگاه ختم مىشود . حاجيان نماز ظهر و شب را در\r\n","page_name":" 675 ","page_number":675},
  {"content":"\r\n\r\n بينى همه امروز وقوف است و تأمّل * فردا چو رسد با همگان در حركاتى\r\nپرسى كه از اين جلگه و شنزار چه حاصل * كاينجا نتوان يافت مگر رمل و حصاتى\r\nگويم كه همين جاى بوَد مَهبط « آدم » « 1 » * يعنى كه بهشتيست به دامان فلاتى\r\nبا منبر آخر كه در آن داشت نشان داد : * پيغمبر اسلام صلّى اللّه عليه و آله تو را راه نجاتى \r\n\r\n8 - سنگسار\r\n آنجا كه سراسر همه غوغا و هياهوست * بينى همه يا هو همه ياهو همه يا هوست\r\nاز وادى « مشعر » گذران در شب اضحى * سيلاب سپيديست « 2 » كه بىتاب‌وتب‌آلوست\r\nدر حسرتِ بشكفتنِ خورشيد جهانتاب * توفان فروخفته چنان چنبر جادوست\r\nاينك بدرآى از من و رو سوى مَنى « 3 » كن * كآنجا به نظر مكمنِ ابليسِ بلاجوست\r\nبرخيز كه هنگامهء رَمىُ الجمرات « 4 » است * خنّاس ، به زنجير و خلايق به تكاپوست\r\nبرزن دوسه سنگى به سر و پيكر ابليس * چندان كه توان در تن و نيروت به بازوست\r\nآن‌گاه به قربانگه اميال فراز آى * كاين نفس بدانديش تو شيطان شررخوست \r\n\r\n9 - سَعى\r\n يك شطّ بشر سوى دو سرچشمه روان است * جوشان و خروشان و شتابان و دمان است\r\n« خود » در نظرت نيست كه زنجير خلايق * مىتابد و مىپيچد و بىخويش دوان است \r\n\r\n\r\n","description":"","footnote":"\r\nآن صحراى فراخ مىگزارند و به ادعيه مىپردازند . شريعتى مىگويد : مفرد و جمع اين واژه [ عرفه ، عرفات 
  ] به يك معنى است .\r\n( 1 ) - در مورد هبوط آدم عليه السّلام در فراخناى عرفات و آشنايى او با حوّا در آن محل ، به منافع فراوان مىتوان مراجعه كرد .\r\n( 2 ) - تصوير و تجسمى است از انبوه سفركردگان حجّ در وادى با پوشش احرام بنا بر :  فَاذْكُرُوا اللَّهَ عِنْدَ الْمَشْعَرِ الْحَرامِ . . . \r\n( 3 ) - مَن و مَنى به صورت جناس ناقص آمده است . پيرامون منى ، خاصّه توقّف حضرت ختمىمرتبت در شب حجّة الوداع به منابع مختلف قديم و جديد مىتوان مراجعه كرد . از جمله : التّفهيم ابو ريحان بيرونى ، ص 253 / سفرنامهء ناصر خسرو ، مواضع متعدد / تاريخ انبياء ، سيد نبى الدّين اوليايى ، ص 7 و 8 و 9 .\r\n( 4 ) - جمرات ، سه جمره است و يكى از اعمال سه‌گانهء منى است . پس از مراجعت از عرفات و مشعر به منى ، در روز عيد اضحى اوّل كارى كه بايد به جاى آورند ، اين است كه حاجى نزديك عقبه - كه نام يكى از آن سه محل است - بايد از صبح تا غروب روز عيد سنگ بدان پرتاب كند ، سپس از منى به مكّه بروند .\r\n","page_name":" 676 ","page_number":676},
  {"content":"\r\n\r\n سرگشته و شيدا و هراسان و عطشناك * هركس به مَثَل « هاجر » و هر سو نگران است\r\nپرسى ز خود اين ولوله و هروله تا چند ؟ * يا ربّ تَن ما را نه دگر تاب‌وتوان است\r\nناگه به ندا مىشنوى : با دگران باش * چون دست تواناى خدا با همگان است « 1 »\r\nوين « سعى » تو در « مروه » نه از بهر « صفا » ييست « 2 » * رو دل به خدا بند كه مقصود همان است\r\nچون باز ز مسعى بنهى روى به مسعى * بينى كه خدا از در و ديوار عيان است \r\n\r\n10 - نصر من اللّه\r\n بينى ز كران تا به كران خيمه و خرگاه * هفتاد و دو ملّت همگان همدل و همراه\r\nيك امّت اسلام و هماهنگ در اعمال * يك موج خروشان و هم‌آواز در افواه\r\nقرآن كه ز « النّاس » « 3 » سخن گفته ، همين است * يعنى همه افراد خداجوى خودآگاه\r\nجمعند و نيابى تو در اين جمع يكى فرد * فردند و نبينى تو در آن جامعه الّاه « 4 »\r\nدر پرتو اين گِردهم‌آييست كه گردند * بر حكمت توحيد و نبوّت همه آگاه\r\nديشب به مناجات به سر رفت و قمر رفت * شمس آمد و سر مىنهد اينك به شبانگاه\r\n« تشريق » « 5 » به جاى آر و سرافراز فراز آى * اى حاج ! مبارك به تو اين نصر من اللّه « 6 » \r\n\r\n11 - مناجات\r\n اى هستىِ يكتاى جهان ، داور سرمد * بنيان دوعالم ز وجودِ تو مشيّد\r\nاى قدرت انديشه در اوصاف تو محدود * كز عيب ، مبرّايى ، و از وصف مجرّد \r\n\r\n\r\n","description":"","footnote":"\r\n( 1 ) - اشاره است به عبارت : « يداللّه مع الجماعة » .\r\n( 2 ) -  إِنَّ الصَّفا وَ الْمَرْوَةَ مِنْ شَعائِرِ اللَّهِ  ( بقره ، آيهء 158 ) . دربارهء سعى ميان صفا و مروه و هيبت و عظمت آن به نوشتهء جلال آل احمد ؛ و تجسّم رعب‌انگيز او از اين مراسم ، مراجعه شود به : خسى در ميقات ، ص 94 الى 98 .\r\n( 3 ) - اسم جمع النّاس ، كه در قرآن 241 بار آمده ، فاقد مفرد است .\r\n( 4 ) - « گم شدن فرد در جمع » به تعبير آل احمد ( مأخذ پيشين ) و « همديگر شدن همه » به تعبير شريعتى ، كتاب حج ، ص 42 .\r\n( 5 ) - درنگى استحبابى پس از انجام آخرين واجبات حج . بقره ، آيهء 203 ( تشريق در لغت به معنى طلوع آفتاب براى قربانى است ) .\r\n( 6 ) - الصّف ، آيهء 13 :  نَصْرٌ مِنَ اللَّهِ وَ فَتْحٌ قَرِيبٌ وَ بَشِّرِ الْمُؤْمِنِينَ . \r\n","page_name":" 677 ","page_number":677},
  {"content":"\r\n\r\n از جودِ وجودت همه آثار پديدار * وز  « كُنْ فَيَكُونُ » *  « 1 » ات همه آفاق ، ممهّد\r\nاى جلوه‌گر از بام و در و برزن و روزن * پيوسته در انديشهء آن ذات مخلّد :\r\nبر هر سر كوى و گذرى مسلم و ترسا * افتاده به درگاه تو در مسجد و معبد\r\n« مانى » چه تواند كشد از سرّ معانى * مُوبد چه بگويد سخن از راز مؤبّد ؟\r\nاى قبلهء حاجات ! ز رحمت سببى ساز * تا دست رسانيم به دامان محمّد صلّى اللّه عليه و آله و سلّم \r\n\r\n12 - تجديد مطلع و خاتمه\r\n اى داور دادار جهاندار مهيمن * اى بر همه چون مهر جهانتاب مبرهن\r\nاى مظهر هستى ز كمالت متكامل * وى منظر عالم ز جمال تو مزيّن\r\nدر جمعِ خلايق چو يكى حاضرِ غايب * بر ديدهء احباب ، هر آيينه مُعايَن\r\nسوى تو شتابان همه آحاد دل‌آگاه * افتاده به پايت همه اصنام برهمن\r\nدر حسرت ديدار تو و حجّ تو ما راست * چون طاق زبرجد همه‌شب اشك به دامن\r\nگر حكمِ مقدّر كند اين حكم ، مقرّر * در روزىِ مقسوم كند رزق ، معيّن\r\nباشد كه نَهم سر به درِ « خانه » و گويم * بگذر ز گناهان من « 2 » خالق ذو المنّ \r\n\r\n\r\n","description":"","footnote":"\r\n( 1 ) - آل عمران ، آيهء .\r\n( 2 ) - من ، ضمير فارسى ، با من ، اسم عربى ، به صورت جناس تام آمده است .\r\n","page_name":" 678 ","page_number":678},
  {"content":"\r\n\r\n\r\nحكيمى ( 1372 - 1291 )\r\nبهاء الدّين حكيمى فرزند عبد القيوم ( فرزند كهتر حاج ملا هادى سبزوارى ) و برادر ضياء الدّين متخلّص به ضيائى و نوادهء مرحوم حاج ملا هادى سبزوارى فيلسوف نامدار و حكيم متاله شهير در قرن سيزدهم هجرى قمرى است .\r\nحكيمى در سال 1291 هجرى شمسى در شهر سبزوار قدم به عالم حيات گذاشت و در زادگاه خود به كسب دانش پرداخت ازآن‌پس در سال 1330 به استخدام دولت درآمد و در مشاغل مختلف از قبيل كارشناس پنبه و رياست كارخانجات پنبه دولتى و رياست هيئت‌مديره شركتهاى پنبه دولتى خدمت كرد و پس از بيست و پنج سال خدمت در سال 1354 بازنشسته شد در طول خدمت همواره مورد تشويق قرار گرفت و سرانجام در تير ماه 1372 چشم از جهان فروبست و در جوار آرامگاه نياى خود به خاك سپرده شد .\r\nحكيمى شاعرى خوش‌قريحه و نيكوپرداز بود به شعر و موسيقى علاقه و دلبستگى داشت در ميان مردم به علت خصوصيات اخلاقى و مردمى و مورد احترام و از محبوبيت خاصى برخوردار بود . « 1 »\r\n\r\n\r\n","description":"","footnote":"\r\n( 1 ) - در معرفى اين شاعر از ديوان حاج ملا هادى سبزوارى كه به كوشش استاد معظّم پرفسور دكتر سيد حسن امين تدوين و با مقدمهء كامل و جامع وى طبع و نشر گرديده و همچنين از « تذكره سخنوران بيهق » تأليف شاعر و پژوهشگر فاضل حسن مروجى بهره گرفته‌ام .\r\n","page_name":" 679 ","page_number":679},
  {"content":"\r\n\r\n\r\nبر مزار حافظ\r\n حافظ ز جاى خيز كه مهمان رسيده است * مهمان آشنا ز خراسان رسيده است\r\nپيش اى و ده جواب سلامش كه زائرى * از راه با درود فراوان رسيده است\r\nبرخيز و ريز باده به جامش كه عاشقى * تا كوى دوست مست و غزلخوان رسيده است\r\nشاگردى از طريق طلب بر مزار تو * با آرزوى خاطر رندان رسيده است\r\nجوياى فيض ، جانب فيضيّه آمده * مشتاق سير گل به گلستان رسيده است\r\nآرى قلندرى به زيارتگه تو پير * از جمله چاكران و مريدان رسيده است\r\nديدارى از مزار تو الحق چنان بود * دلداده‌اى به خلوت جانان رسيده است\r\nاكرام واجب است به مهمان على الخصوص * زى آنكه از نژاد مسلمان رسيده است\r\nگفتى كه از مزار تو همّت طلب كنند * اكنون زمان وعدهء خوبان رسيده است\r\nبرگو به شعر پاسخ فالش كه سائلى * از بهر فيض پيش تو سلطان رسيده است\r\nدستم بگير و ده تو نجاتم ز گمرهى * زان پيشتر كه عمر به پايان رسيده است\r\nبنما توجهى و بنه پيش پاى من * راهى كه پيش اهل نظر آن رسيده است\r\nفرماى همتى و برآور نياز من * كاينجا مريض از پى درمان رسيده است\r\nعرض ادب به حضرتت از من همان بود * كز مور هديه‌اى به سليمان رسيده است\r\nچون هديه‌اى نداشت سزاى تو اين عبيد * با خواندن دو سوره ز قرآن رسيده است\r\nگر افكنى نظر به « حكيمى » تو از كرم * پايش ز صخره بر سر شاهان رسيده است \r\n\r\nبر مزار سعدى\r\n بر سر و ديده‌ى ما جاى تو بودى سعدى * زير اين خاك سيه از چه غنودى ؟ سعدى\r\nخير و با طبع روان ، نثر جوان ، سحر بيان * با رفيقان بنما گفت و شنودى سعدى\r\nاز ره دور بپابوس تو ما آمده‌ايم * شو پذيرا تو ز ما تحفه درودى سعدى\r\nبىوجود تو ندارد چو صفا محفل ما * تو هم از لطف نما عرض وجودى سعدى\r\nاكرم الضيف كه گفتند تو دربارهء ما * بكن اعمال اگر صاحب جودى سعدى \r\n\r\n","description":"","footnote":"","page_name":" 680 ","page_number":680},
  {"content":"\r\n\r\n با چنان طبع حسن ، لطف سخن ، زيور فن * آن دلى كو كه تو او را نربودى ؟ سعدى\r\nآنكه در اوج سماوات ادب شعر و سخن * خوش درخشيد ، چو خورشيد تو بودى سعدى\r\nبس‌كه روح تو بزرگ است و مقام تو عظيم * نزد ما قابل تعظيم و سجودى سعدى\r\nپايهء نظم و ادب بود نه چندين ستوار * گر تو و چون توبه شيراز نبودى سعدى\r\nگرچه ز آغاز در اين ملك سخن قدرى داشت * ليك بيش از همه بر آن تو فزودى سعدى\r\nبا غزل‌هاى دلاويز و سراسر همه نغز * زنگ غم از دل عشاق زدودى سعدى\r\nاز تماشاى گلستان خود و بستانت * بر رخ مادرى از عيش گشودى سعدى\r\nاز مقام تو به عالم نشود چيزى كم * به « حكيمى » نظرى گر بنمودى سعدى \r\n\r\nبر مزار خواجوى كرمانى\r\n در محفل ياران است استاد سخن خواجو * غم مانده به دل ما را از دورى آن دلجو\r\nخالى است چو جاى او در نزد رفيقانش * آن به كه در اين محضر يادى بكنم از او\r\nكن روح و روانش شاد با فاتحه و ياسين * زيراكه دعاى خير دارد اثرى نيكو\r\nبر من نظرى افكن اى خواجهء كرمانى * باشد كه روا گردد حاجات من ازاين‌رو\r\nهرگز نرود يادت از خاطر ما زيرا * با مهر تو بگرفته است اين جان و دل ما خو\r\nز آنجا كه سرودى خوش آن‌گونه غزل بايد * هر شاعر استادى پيشت بزند زانو\r\nاشعار تو شيرين‌تر از لعل لب جانان * گفتار تو والاتر از گوهر و از لؤلؤ\r\nآرى نتوان گفتن وصف تو يكى از صد * گردد به وجود من گر جمله زبان هر سو\r\nهرگز نرسد دستش بر دامن وصف تو * گر دختر طبع من با ماه زند پهلو\r\nدر قدر و مقام تو اين بس‌كه به اشعارش * اين‌گونه كند حافظ ، ايراد سخن از تو\r\nاستاد سخن سعدى است نزد همه‌كس امّا * دارد سخن حافظ طرد سخن خواجو\r\nاز ساحت اعلايت درخواست « حكيمى » راست * جرم و گنه خواجو بخشى ز كرم يا هو \r\n\r\n","description":"","footnote":"","page_name":" 681 ","page_number":681},
  {"content":"\r\n\r\n\r\nوصف شعر « 1 »\r\n آنچه اندوه و غم برد از ياد * آنچه رنج و غمت دهد بر باد\r\nآنچه روح تو را صفا بخشد * آنچه درد تو را دوا بخشد\r\nآنچه چشم دلت كند روشن * آنچه لذت دهد به جان و به تن\r\nآنچه خاطرپسند و دلخواه است * آنچه از دل به‌سوى او راه است\r\nآنچه چون مه به چشم دل زيباست * آنچه مقبول اهل ذوق و صفاست\r\nآنچه خواهان اوست نوع بشر * آنچه جوياى اوست اهل نظر\r\nشعر خوب و قصيدهء غرّاست * غزل نغز و قطعهء شيواست \r\n\r\nدل مىخواهد\r\n غم اگر در دل غم يار است مىخواهد دلم * درد اگر از عشق دلدار است مىخواهد دلم\r\nگر همه قهر است و كين ، خشم و غضب جور و جفا * چون از آن ، يار جفاكار است مىخواهد دلم\r\nنزد ما نبود بتر دردى ز درد انتظار * ليك گر اين دردم از يار است مىخواهد دلم\r\nمرغ دل در حسرت آن دانهء خالى سيه * گر بدام غم گرفتار است مىخواهد دلم\r\nچون شفاى درد من در آن لب جان‌پرور است * تن گرم از رنج بيمار است مىخواهد دلم\r\nگر سر پيكار با ما دارد آن پيكان تو * چون از آن مژگان خونبار است مىخواهد دلم\r\nگر ترش بنشينى و گوش هزارم حرف تلخ * چون از آن لعل شكربار است مىخواهد دلم\r\nدر فراق روى چون ماه تو اى آرام جان * روز من گر چون شب تار است مىخواهد دلم\r\nهركسى آسايش دل آرزو دارد ولى * رنج غم هرچند دشوار است مىخواهد دلم\r\nچون كه دارد غصّه و غم هم به عالم عالمى * غم اگر بر روى غم‌بار است مىخواهد دلم\r\nلذّتى ديگر دهد چون از پى هجران ، وصال * آخر هجران چو ديدار است مىخواهد دلم \r\n\r\n\r\n","description":"","footnote":"\r\n( 1 ) - تركيب‌بندى در هفده بند در وصف شعر و سخن با شيوائى سروده كه بندى از آن را مىآورم .\r\n","page_name":" 682 ","page_number":682},
  {"content":"\r\n\r\n گنج اگر تحصيلش آسان بود مقدارى نداشت * گنج كان با رنج بسيار است مىخواهد دلم\r\nيار آزار مرا خواهد ، بگو از ما به او * گر كه دلخواه تو آزار است مىخواهد دلم\r\nدر زمانه چون نديدم از كسان غير جفا * زين جفاكاران گرم عار است مىخواهد دلم\r\nچون نپرسد هيچ‌كس از خلق احوال مرا * گر ز خلقم رو به ديوار است مىخواهد دلم\r\nگر « حكيمى » زار مىنالم به هجرانش چو ناى * چون اثر در نالهء زار است مىخواهد دلم \r\n\r\nبهاريه\r\n نوبهار است و چه زيبا و فريباست چمن * خرّم و سبز بود كوه و در و دشت و دمن\r\nدلگشا ساحت باغ است چو فردوس برين * با صفا صحن گلستان چو گلستان عدن\r\nنونهالان بدر آورده سر از مهد زمين * دايهء ابر بهارى همه را داده لبن\r\nگل يكى جامه ز ديبا و پرى كرده به تن * غنچه از شوق دريده است به تن پيراهن\r\nوه كه از خلعت نوروزى و انعام بهار * جامهء سبز ورق كرده درختان بر تن\r\nاز شكوفه كلهى بر سر ابناء نبات * همچو گل‌هاى قشنگ سر زلف بت من\r\nكوه و صحرا همه سبز است و مصفا آرى * سبزه تا دامنهء كوه كشيده دامن\r\nهركجا مىنگرى روى هم انباشته گل * هركجا مىگذرى خرمن خرمن سوسن\r\nشده از باد بهارى به چمن چهره‌گشا * لاله و نسترن و لادن و نسرين و سمن\r\nهركجا مىگذرد عطرفشان است نسيم * وه چه عطرى كه به از نافهءچين مشك ختن\r\nزارزار از دل‌وجان گريه كند ابر بهار * تا از آن گريه كند خندهء مستانه چمن\r\nكرده از سبزه صبا ساحت بستان را فرش * گاه آنست كه در باغ گزينى مسكن\r\nبه تماشاى بهار اين دل عاشق‌پيشه * كرده در زاويهء مردمك ديده وطن\r\nگر وزد بر بدن مرده نسيم سحرى * مرده را روح به قالب رسد و جان به بدن\r\nشد جهان باز جوان فصل گل و لاله رسيد * گاه پاكوبى ياران بشد و شادى من\r\nجلوهء سبزه و بوى گل و گلبانگ هزار * برده هوش از سر عشاق چه گر مرد و چه زن\r\nگردش باغ و تماشاى گل و نغمه و ساز * بزدوده است از آئينهء دل زنگ محن \r\n\r\n","description":"","footnote":"","page_name":" 683 ","page_number":683},
  {"content":"\r\n\r\n بلبل و طوطى و قمرى و قنارى ز نشاط * روى هر شاخه نشسته عوض زاغ و زغن\r\nدر بر بلبل شيدا گل از آن عشوه كند * تا كه آن غنچه دهن لب بگشايد به سخن\r\nپاى اشجار به باغ از اثر پرتو ماه * خالى از سايه پديد آمده خالى روشن\r\nباغبان صحن چمن را به گل آراسته است * يعنى اى خواجه گه گردش باغ است و چمن\r\nتو هم از خانه قدم جانت گلشن بگذار * كه مزيّن شده از فرّ ريا چين گلشن\r\nساقيا خيز و به جامم مى گلرنگ بريز * تا مگر وارهم از درد و غم و رنج و محن\r\nدشمن توست اگر گفت مخور مى ناصح * نوش كن باده مكن گوش به حرف دشمن\r\nعهد كردم كه دگر مى نخورم در همه عمر * غافل از آنكه بود باد بهار عهدشكن\r\nروز عيد است و سزد گر كه « حكيمى » از شوق * لب به توصيف بهاران بگشايد به سخن \r\n\r\nغم هجرت\r\n از كجا ماه دميده است بگو باز امشب * كز درآمد ببرم دلبر طنّاز امشب\r\nباده آماده و در ديده و دل مهر و صفاست * برگ عشرت بود از دولت مى ساز امشب\r\nمرغ دل در هوس ديدن شمع رخ دوست * هست هر لحظه چو پروانه به پرواز امشب\r\nعقده‌اى بود مرا از غم هجرت در دل * شكر كز وصل تو شد عقدهء دل باز امشب\r\nبشنو اين نكته كه اندر سر پيرى از نو * شد جوانى من از وصل تو آغاز امشب\r\nخوش هوائى است فرح‌بخش و فكنده ايرج * در سر پير و جوان شور ز شهناز امشب\r\nدلنواز است به گوش تو اگر نالهء سيم * با تو گويا بود از راز دلم ساز امشب\r\nساقى از باده دمى بى خود و مدهوشم كن * تا كه بىپرده بگويم به تو من راز امشب\r\nمن بجان ناز تو طنّاز خريدم همه عمر * وقت آنست كه ديگر نكنى ناز امشب\r\nطبع من بود گر افسرده « حكيمى » يك‌چند * شد به توصيف رخش قافيه‌پرداز امشب \r\n\r\n","description":"","footnote":"","page_name":" 684 ","page_number":684},
  {"content":"\r\n\r\n\r\nحمدى ( 1323 )\r\nعلى اصغر حمديه ، فرزند غلامعلى ، در سال 1323 هجرى شمسى در شهر همدان قدم به عرصهء حيات گذاشت . تحصيلات ابتدايى را در دبستان جامى و دورهء متوسّطه را در دبيرستان پهلوى ( امام خمينى ) شهر خود به پايان رسانيد ، ازآن‌پس وارد دانشكدهء پليس ( علوم انتظامى فعلى ) شد و پس از گذراندن دورهء دانشكده در سال 1352 فارغ التّحصيل گرديد و در حال حاضر با درجهء سرهنگى در نيروى انتظامى زادگاهش به انجام‌وظيفه مشغول مىباشد .\r\nعلى اصغر حمديّه كه در شعر « حمدى » تخلّص مىكند ، از نوجوانى داراى ذوق و قريحهء شاعرى بود و به سرودن شعر پرداخت و با شركت در انجمن‌هاى ادبى شهر خود به رونق و پيشرفت شعرش كوشيد تا جايى كه از شعراى نامور شهر خود گرديد .\r\nخود گويد : « از ديرباز با دواوين بزرگان علم و ادب ايران زمين ، به‌ويژه حضرت لسان الغيب شمس الدّين محمّد حافظ مأنوس و از مشرب آن عارف بزرگ فيض بردم و سال‌هاست كه در انجمن‌هاى ادبى همدان شركت مىكنم و از محضر اساتيد فنّ استفاده‌هاى وافر مىبرم . سروده‌هايم بيشتر غزل و ما بقىِ قصايد ، ترجيعات ، قطعات و مدايح و مراثى ائمهء اطهار عليهم السّلام مىباشد و بعضى از سروده‌هايم به مناسبت‌هاى مختلف در جرايد و مجلّه‌ها منتشر شده است . »\r\nاينك نمونه‌هائى از شعر او :\r\n\r\n","description":"","footnote":"","page_name":" 685 ","page_number":685},
  {"content":"\r\n\r\n\r\nشيوهء دلبرى\r\n عرق به گلبن رويش گلاب مىماند * چنان كه سنبلش از مُشك ناب مىماند\r\nبه شيوه‌اى كه كند دلبرى و طنّازى * چگونه دل به كف شيخ و شاب مىماند\r\nبه غمزه‌اى كه گريزد ز ديدگان هردم * به چشم عاشق دلخسته خواب مىماند\r\nسواد زلف سمن‌سا به چهر سيمابش * چو هاله گرد رُخ ماهتاب مىماند\r\nبه گوش جان سخن روح‌بخش سحّارش * ترانه‌هاى دل‌انگيز آب مىماند\r\nسرشته‌اند گِلش را به آب نقره مگر * كه در خرام چو سيم مذاب مىماند\r\nتو تاب سلسله دادى و اين گمان دارى * كه بستگان تو را توش و تاب مىماند\r\nنشان مهر مجو « حمديا » ز مه‌رويان * كه اين سؤال لُغز بىجواب مىماند \r\n\r\nسنبل‌تر\r\n از زلف سيه نقاب كرده * پنهان ز من آفتاب كرده\r\nاز غنج و دلال چشم جادو * افسون دل شيخ و شاب كرده\r\nدين برده ز ما و خلق گويند * فىالجمله كه بر صواب كرده\r\nبر دوش و برش هزارها دل * از سنبل‌تر طناب كرده\r\nخوى كرده چو لاله در سحرگاه * زين شيوه دل گل آب كرده\r\nاز لعل لبان و آب حيوان * شهد شكر و گلاب كرده\r\nابروى كجش به تارك شيخ * محراب دعا خراب كرده\r\nاز روز ازل ، محبّت او * در عمق دل انقلاب كرده\r\nاين طرفه غزل كه گفته « حمدى » * از بهر وى انتخاب كرده \r\n\r\nگوهر ناياب\r\n رفته از دست مرا صبر و دل و تاب امشب * نرگس مست تو برده‌ست ز من خواب امشب\r\nغمزه كمتر كن و بازآ كه نمانده‌ست شكيب * بشكن از بهر خدا سنّت و آداب امشب \r\n\r\n","description":"","footnote":"","page_name":" 686 ","page_number":686},
  {"content":"\r\n\r\n چند منّت كشم اى مهر ز مه در شب هجر * رخ برافروز و ببر رونق مهتاب امشب\r\nتشنه‌كامم ، بده كامم ز عقيق لب خويش * كآب خضرم نكند يكسره سيراب امشب\r\nساقيا جام مىام ده كه خُمت پرمى باد * ور نه غم مىكندم طعمهء گرداب امشب\r\nزاهد و سبحه و سجّاده من و عجز و نياز * من به كوى تو و او گوشهء محراب امشب\r\nمن سر زلف تو ، او سبحهء صددانه به دست * تا چه محبوب فتد در بر احباب امشب\r\nسر و قدّ و لب ميگون و رخ ماه‌وشت * كرده‌اند جور به بزم همه اسباب امشب\r\n« حمدى » از عمر شبى دامنت آورده به كف * ز كف ارزان ندهد گوهر ناياب امشب \r\n\r\nنياز\r\n من و نياز و سر و خاك آستان اى دوست * تو و غناى فزون از حد و بيان ، اى دوست\r\nسزد به عرش زنم كوس بىنيازى را * مرا كه هست غمت گنج شايگان ، اى دوست\r\nگه شباب تو بودى ولىنعمت من * كنون كه پير شدم ، از درم مران ، اى دوست\r\nتو غمض عين نما بگذر و قبولم كن * به حقّ كه نيست مرا تاب امتحان ، اى دوست\r\nبه لطف و مرحمت ار دستگيرىام نكنى * چه كس به روز حسابم شود ضمان ، اى دوست\r\nتو چاره‌ساز و معينى ، تو ملجأ و مأوى * حوالتم منما سوى اين و آن ، اى دوست\r\nتوان ز هجر تو عمرى به سوز و ساز ، ولى * دمى ز فكر تو فارغ نمىتوان ، اى دوست\r\nبه جان دوست كه سر برندارم از قدمت * كه خاك پاى عزيزت به از جنان ، اى دوست\r\nبهار خاطر « حمدى » فسرده از تف هجر * چگونه بىتو كند سير بوستان ، اى دوست \r\n\r\nشمع هدايت\r\n دل ز تنهايى به تنگ آمد ، خدا را يار كو ؟ * از خمارى جان به لب آمد ، مى گلنار كو ؟\r\nمست و عاشق‌پيشه‌ام ، گويم به آواز بلند * از هزاران گفتهء واعظ ، يكى كردار كو ؟\r\nمىفروشم يوسف دل را به تار و پود عشق * مهرورزى ، عاشقى ، رندى سر بازار كو ؟\r\nهركس از پندار خود تيمار و غمخوار من است * آنكه تب زايل كند از جسم اين بيمار كو ؟ \r\n\r\n","description":"","footnote":"","page_name":" 687 ","page_number":687},
  {"content":"\r\n\r\n مانده‌ام دور از گران‌جانى و ياران رفته‌اند * تا رسم بر گرد ايشان ، مركب رهوار كو ؟\r\nسرزنش‌ها مىكند از خار پيرامون گل * حق‌ّشناسى پاس دارد ، پاس‌هاى خار كو ؟\r\nدوش با مىخوارگان مىگفت پير مىفروش * رازها در سينه دارم ، محرم اسرار كو ؟\r\nچند در حيرت كنم سر در بيابان فراق * يا ربّ آن شمع هدايت ، مطلع الانوار كو ؟\r\n« حمديا » جز عارض جانان كه خود رضوان ماست * جلوهء « جنّات تجرى تحتها الانهار » كو ؟ \r\n\r\nگذشت عمر\r\n روزى به رسم و عادت ديرين هر پگاه * رفتم كنار آينه تا خويش بنگرم\r\nديدم شكسته چهره‌اى از محنت زمان * آن‌سان كه سخت آمد از اين قصّه باورم\r\nاز خطّ سبز عارض و شادابى جبين * وز پاكى و صفاى بهارىِ خاطرم\r\nغم مايه‌اى به خطّ شكسته ز دور چرخ * بر جاى مانده بود از آن زيب و زيورم\r\nگفتم به آينه كه نه آيين دوستيست * اين‌گونه نقش زشت نمايى برابرم\r\nگفتا خلل‌پذير نباشد مودّتم * انصاف بايدت كه نخوانى مقصّرم\r\nبس سال و ماه رفته و تو غافلى هنوز * آبت ز سر گذشته و گويى شناورم !\r\nلختى به خود بيامده ، ديدم حقيقتيست * گر پير و ژول‌صورتم و زشت‌منظرم\r\nطىّ شد به خيره فصل شباب كتاب عمر * شيرازه‌اى نبسته و پاشيده دفترم\r\nاز مال و جاه و شهرت و فرزند و خانمان * طرفى نبسته ، بايد از اين خانه بگذرم\r\nآوخ ! كه رفت نقد جوانى ز دست و من * « پيرانه پر هواى جوانيست بر سرم »\r\nياران من كه بخت جوان باد يارتان * صاحبدلان مقبل با جان برابرم\r\nعمر گران به كام شما باد ، گرچه من * ارزان ز دست داده و افسوس مىخورم \r\n\r\nدوره‌گرد\r\n از پشت‌بام شهر ، خورشيد جهانتاب * مىرفت تا كم‌كم شود از ديده پنهان\r\nشب سايه‌اش را كَم‌كَمك مىگسترانيد * در كوچه‌هاى سنگفرش و در خيابان\r\nشلّاق بىرحم ندارايى و سرما * بر گردهء هر بينوا ، بيداد مىكرد \r\n\r\n","description":"","footnote":"","page_name":" 688 ","page_number":688},
  {"content":"\r\n\r\n تنها دماى آه سرد حسرت‌آلود * گل‌پينه‌هاى دست را امداد مىكرد \r\n*\r\n از جنب و جوش و رفت و آمد در خيابان * جز دوره‌گرد بينوا جامانده‌اى نيست\r\nتا بلكه ارزان‌تر توان بگزيد كالا * در گارى طوّاف هم وامانده‌اى نيست \r\n*\r\n از دوره‌گرد پرسه‌زن در كوى و برزن * يك‌تن نپرسيد از گذشت روزگارش\r\nاز آن‌همه اشباح در شهر پرآشوب * دم برنيامد چيست آخر كار و بارش \r\n*\r\n صبح از براى كودكان زار و معصوم * قول ره‌آوردى كه ديشب داد ، مىداد\r\nبىبرگى تنگ غروب و نامرادى * گلبرگ‌هاى آرزو را باد مىداد \r\n*\r\n در انتظارى سخت ، طفلى لرزلرزان * چشمان بىسويش هماره سوى در بود\r\nزد آه سردش آتشى در خانه ، چون ديد * خالى ز يك دستمال پُر دست پدر بود \r\n*\r\n از ميوه‌هاى رنگ رنگِ رنگ نارنگ * جز زردرويى بهره نبود بينوا را\r\nتا كى به چشم حسرت و آه جگرسوز * نظّاره‌گر باشد چنين بيع و شرا را \r\n*\r\n گر عاطفه پرسد ز ما ، پاسخ چه گوييم ؟ * زين فاصله كز مردمى بودن گرفتيم\r\nآيا به گمراهى نمىانجامد آخر * اين راه بىراهه كه پيمودن گرفتيم \r\n*\r\n بس گفتنىها مانده و ناگفتنىها * از زلف يار و چشم و ابرو كم بگوييد\r\nتا چند بر خود تار كژ گفتن تنيدن * از قحط انسانيّت و آدم بگوييد\r\nنيك است ياران همدلى و هم‌نوايى * زشت است شادى مال ما ، غم آنِ ديگر \r\n\r\n","description":"","footnote":"","page_name":" 689 ","page_number":689},
  {"content":"\r\n\r\n درد تهىدستى كنون دردى بزرگ است * بىدردىِ ما ، درد بىدرمانِ ديگر \r\n\r\nطاعت ريايى\r\n به خود بيا و دمى ترك خودستايى كن * خداى گونه شو ، آن‌گاه خودنمايى كن\r\nبه كار بستهء گل تندباد جور مباش * صفا صفت به سحرگه گره‌گشايى كن\r\nمَبُر ز خلق خدا هيچ مهر و الفت را * بگير رشتهء پيوند و كم جدايى كن\r\nبه سيم اشك ز مردم غبار غم بزداى * مس وجود بدين شيوه كيميايى كن\r\nدل شكستهء ياران ز دست لطف بگير * به حسن خلق ، مليحانه دلبريايى كن\r\nچو خواهى ار كه دلت نشكند به سنگ جفا * به حال خسته‌دلان كار موميايى كن\r\nچو با خلوص نكردى عبادتى « حمدى » ! * بيا و توبه از اين طاعت ريايى كن \r\n\r\nبندهء عشق\r\n ما مست و خرابيم و سر از پا نشناسيم * ما دردكشانيم و مصفّا نشناسيم\r\nما طالب ياريم و مقيم سر كويش * دير و حرم و زنگ كليسا نشناسيم\r\nغوّاص ره عشق در اين بحر عميقيم * موج و خطر و ساحل و دريا نشناسيم\r\nتا مست از آن نرگس شهلاى تو هستيم * خود ساقى و پيمانه و مينا نشناسيم\r\nپوياى ره فقر و فناييم و در اين راه * آسودگى و منزل و مأوا نشناسيم\r\nما بندهء عشقيم و در اين قول مصرّيم * در مذهب خود مسلم و ترسا نشناسيم\r\n« حمدى » گر از اين بند تعلّق به درآيى * ما خُلد برين ، سدره و طوبى نشناسيم \r\n\r\n","description":"","footnote":"","page_name":" 690 ","page_number":690},
  {"content":"\r\n\r\n\r\nحميد ( 1377 - 1301 )\r\nعبد الحميد سالمى ، كه در شعر خود از تخلّص « حميد » استفاده مىكرد ، در سال 1301 هجرى شمسى در ميان خانواده‌اى معروف در كرمانشاه ديده به جهان گشود .\r\nتحصيلات ابتدايى و دورهء متوسّطه را تا سال پنجم در زادگاه خود به پايان رسانيد و براى دريافت مدرك ديپلم به همدان رفت و به اخذ آن توفيق يافت . ازآن‌پس به استخدام دولت درآمد و در شهرهاى مختلف به خدمت اشتغال ورزيد و ضمن خدمات دولتى ، تحصيلات عاليه را پى گرفت و به دانشگاه تهران راه يافت و در رشتهء حقوق فارغ التّحصيل شد و به اخذ درجهء ليسانس نايل گرديد و آخرين سمت ادارى او در تهران ، عضويّت در كميسيون رسيدگى به اختلافات گمركى بود .\r\nسالمى از شاعرانى است كه از قريحهء تابناك و ذوق سرشار برخوردار بود و با اين كه در زمينهء شعر و ادبيّات فارسى گذشته و معاصر اهل اطّلاع و بصيرت بود ، كمترين ادّعايى نداشت . سرانجام در آذر ماه 1377 در تهران چشم از جهان فروبست و به جهان باقى شتافت .\r\n\r\nتلخ و شيرين\r\n در تب‌وتاب لحظهء بدرود * اشك در ديدگان او لرزيد\r\nدانه‌هاى سرشك چون شبنم * بر گل گونه‌هاى او غلتيد \r\n\r\n","description":"","footnote":"","page_name":" 691 ","page_number":691},
  {"content":"\r\n\r\n بىخود از محنت جدايىها * بوسه‌اى بر لبان من لغزيد\r\nوصف اين بوسه گر كه مىخواهى * در دل شام تيره ، صبح سپيد\r\nآشكارا بگويمت ، كه سخن * به درازا كشيد ، بىترديد\r\nآخرين بوسه اوّلينم بود * تلخ شيرين شد و به دل چسبيد \r\n\r\nخسرو شيرين\r\n آنكه دل در گرو خسرو شيرين داده‌ست * در ره عشق گران‌بارتر از فرهاد است\r\nكس نديده‌ست كه يك دل به دو دلبر مشغول * دل من گرچه اسير است ز غم آزاد است\r\nمرغ دل‌شاد و غزلخوان كه كُجا لانه كند * اين يكى شاخ گل و آن دگرى شمشاد است\r\nجسم اين ساغر مىديده و آن بادهء ناب * دل از اين باده و مى مست و خراب افتادست\r\nمايهء خوشدلى و عيش و نشاط آماده‌ست * عاقل آن است كه از قسمت خود دلشاد است\r\nولى افسوس ! كه از وسوسهء بود و نبود * هرچه بنياد نهاديم همه بر باد است\r\nكس نپرسد ز دل غم‌زدهء ما ، ور نه * نالهء دل ، كه رساتر ز بسى فرياد است\r\nشادمانى اگرت نيست به ويرانهء دل * غم دل چند خورى خانهء غم آباد است \r\n\r\nساعت شماطه\r\n در محفلى كه دوش به پا بود محشرى * من بودم و دلى ، دل من بود و دلبرى\r\nهنگامهء نسيم و گل‌افشان نوبهار * آواى جويبار و هواى معطّرى\r\nنامحرمى نبود در آن بزم غير ماه * ابرى گرفت دست برويش كه ننگرى\r\nدر آن سكوت وسوسه‌انگيز شامگاه * چشمش به وصف عشق چه زيبا سخنورى\r\nتا آتش نهفتهء من شعله‌ور كند * زيباى من ز سبزه بياراست بسترى\r\nلبريز از جوانى و سرشار از غرور * بر بستر آرميد به صد ناز و دلبرى\r\nنازش نه آن‌قدر كه تواند كشد دلم * رازش نه آن‌چنان كه تواند دهد سرى\r\nبا يك نگاه گرم و هوسناك و موشكاف * خواندم هرآنچه را كه نگنجد به دفترى \r\n\r\n","description":"","footnote":"","page_name":" 692 ","page_number":692},
  {"content":"\r\n\r\n امّا چه سود ! ساعت شمّاطه همچو پتك * كوبيد بر سرم ، ضربات مكرّرى\r\nيعنى كه روزگار ، مجالى نمىدهد * حتى به خواب هم نفس خوش برآورى \r\n\r\nراه گريز\r\n منگر به پاى بسته و بر جان خسته‌ام * تا پاى جان به بندگىات عهد بسته‌ام\r\nشب‌ها ز خارخار غم جانگداز عشق * تا صبحدم چو شمع گدازان نشسته‌ام\r\nآسوده‌خاطرم ز غم دل كه سال‌هاست * اين شيشه را به سنگ ندامت شكسته‌ام\r\nدر تنگناى سينهء پُردرد خويشتن * راه گريز بر دل ديوانه بسته‌ام\r\nگفتم « حميد » نازبتان چند مىكشى ؟ * خنديد و گفت : از همه خوبان گسسته‌ام \r\n\r\nتبريك سال نو\r\n با دامنى پر از گل و تبريك سال نو * خنديد و گفت : مژده ! كه جور خزان گذشت\r\nگفتم چه مژده‌اى ؟ كه اگر نيك بنگرى * سالى دگر ز عمر گران‌مايه‌مان گذشت\r\nيك باغ گل بهاى دمى عمر رفته نيست * انديشه كن ، كه عمر بسى رايگان گذشت\r\nغارتگر زمان به صد افسون به بوى گل * مستت چنان كند كه ندانى چسان گذشت\r\nبس روز و ماه و سال به تاراج مىبرد * هر باد مشكبو كه از اين بوستان گذشت\r\nچندان كرشمه مىكند اين گل ، كه عاقبت * بر گور ما نشيند و گويد فلان گذشت \r\n\r\nبه دخترم : شيرين چشم دردمند\r\n در اين مجال كوته پايان زندگى * هرگز مرا ز قهر طبيعت هراس نيست\r\nپيرانه سر ، كه گريه شفابخش دردهاست * با چشم دردمند كه بهتر توان گريست \r\n*\r\n بندد اگر كه راه نظر بر من آسمان * تا ننگرم به مهر و مه و اختران او \r\n\r\n","description":"","footnote":"","page_name":" 693 ","page_number":693},
  {"content":"\r\n\r\n گر مىبرد حسد كه چرا نيمه‌هاى شب * چشمك زنند بر من ، سيمين بران او \r\n*\r\n گو از حسد بمير ، كه منّت نمىكشم * از تو اگر ز دست رود نور ديده‌ام\r\nمن در فضاى خاطر پربار خويشتن * يك آسمان ستاره به جان پروريده‌ام \r\n*\r\n گر باغبان پير فلك با هزار رنگ * پنهان كند ز ديدهء من نوبهار را\r\nتا غنچه‌ى اميد بخندد به روى من * در چشم من خلد ز سر خشم خار را \r\n*\r\n ما را نياز نيست به باغ و بهار او * ديريست كه دل ز لطف و صفايش بريده‌ام\r\nمن در هواى پاك و هميشه بهار دل * زيباتر از بهشت خدا آفريده‌ام \r\n*\r\n من عطر بامداد بسى نوبهار را * در شيشهء شكستهء دل كرده‌ام نهان\r\nاكنون شگفت نيست اگر در خزان عمر * بوى بهار مىشنوم از مشام جان \r\n*\r\n اى آسمان ! پنجه مَيفكن به پنجه‌ام * ما را ز چشم‌زخم تو بيم و هراس نيست\r\nپيرانه سر ، كه گريه شفابخش دردهاست * با چشم دردمند كه بهتر توان گريست \r\n\r\nعاشق جانباز « 1 »\r\n آن‌قدر دل به غم دورى جانانه بسوخت * كه به حالش دل خويش و دل بيگانه بسوخت\r\nخندهء شمع نپاييد دمى ز آنكه سرشك * آتشى در دلش افكنده و چو پروانه بسوخت \r\n\r\n\r\n","description":"","footnote":"\r\n( 1 ) - اين اوّلين غزلى است كه شاعر سروده است ، البتّه با كمى اصلاح .\r\n","page_name":" 694 ","page_number":694},
  {"content":"\r\n\r\n برق آهم به تن مدّعيان گرچه نزد * باز صد شكر ، كه جان من ديوانه بسوخت\r\nآتش زرق و ريا سوخت چنان زاهد را * كه همش دفتر و هم سبحهء صددانه بسوخت\r\nاى خوش آن عاشق جانباز ، كه در آتش عشق * پاىكوبان و سرافشان خوش و مستانه بسوخت\r\nمنگر در تن پژمرده و رنجور « حميد » * در غم عشق بتان ، بين كه چه مردانه بسوخت \r\n\r\nآهنگ جفا\r\n در چشم تو آهنگ جفا مىبينم * لب‌هاى تو را بوسه‌رُبا مىبينم\r\nاز هر نگه‌ات « بروبرو » مىشنوم * در خندهء تو « بيا بيا » مىبينم \r\n\r\nپاسخ تلخ\r\n از گونهء تو شهد جوانى ريزد * وز زلف تو بوى زندگانى خيزد\r\nلب‌هاى شكربار تو با پاسخ تلخ * در جان و دلم هزار شور انگيزد \r\n\r\nگلزار رخ\r\n روى گل اگر كه آتشين است * يا خندهء غنچه دلنشين است\r\nسوگند به گلرخان عالم * گلزار رخ تو بهترين است \r\n\r\n","description":"","footnote":"","page_name":" 695 ","page_number":695},
  {"content":"\r\n\r\n\r\nحميد ( 1378 - 1327 )\r\nعبد الحميد فتحى ، كه در شعر گاهى « حميد » و گاهى « فتحى » تخلّص مىكرد در اسفند ماه سال 1327 در شهر كرمانشاه از مادر زاد . تحصيلات ابتدايى و قسمتى از متوسّطه را فراگرفت ، اما به‌علّت مرگ پدر و مشكلات زندگى مجبور به ترك تحصيل شد و به مشاغل مختلفى روى آورد و به قول خودش گاهى از روى اجبار ، و گاه نيز به ميل و دلخواه ، به شغل‌هاى مختلفى اشتغال ورزيد .\r\nفتحى از شانزده‌سالگى به شعر و شاعرى پرداخت و نخستين شعرى كه سرود ، مثنوى كوتاه در سوگ پدرش بود . ازآن‌پس به غزل‌سرايى پرداخت و از اساتيدى چون شاعر گرانقدر على اشرف نوبتى ( پرتو ) در شعر خود كسب فيض كرد و با رموز شعر و فنون آن آشنايى يافت .\r\nحميد شاعرى غزل‌سراست و غزل را هم خوب مىسرايد و در شعرش سايه در دو رنج زندگى را مىتوان احساس كرد ، سرانجام در بيست و دوم آذر ماه 1378 چشم از جهان فروبست و در باغ فردوس زادگاه خود به خاك سپرده شد . از وى سه فرزند شايستهء سه‌قلو بجاى مانده كه در راه كسب دانش به پيش مىروند .\r\nنمونه‌هاى زير از شعر اوست :\r\n\r\n","description":"","footnote":"","page_name":" 696 ","page_number":696},
  {"content":"\r\n\r\n\r\nطرح\r\n قلمم كو كه يك قفس بكشم * طرح بشكستنش سپس بكشم\r\nآرزو را مگر كنم تصوير * حرف مستور در نفس بكشم\r\nكاش مىشد اگرچه در رؤيا * طرح يك شهر بىعسس بكشم\r\nباغ را مژده خلودِ بهار * صحنهء آخرين هَرَس بكشم\r\nآرزويىست اينكه مىخواهم * باغ خالى ز خار و خس بكشم\r\nطرح آن گل كه در خيال من است * كاش مىشد براى كس بكشم\r\nقلمم كو ، « حميد » مىخواهم * طرح بشكستن قفس بكشم \r\n\r\nآيينهء دلتنگى\r\n بىحوصله و خسته و آشفته‌خيالم * آيينهء دلتنگى صد عصر ملالم\r\nدر خويش گلاويز هزاران غمم اى دوست * بگذار مرا با خود و انديشه و حالم\r\nحاصل نشود هيچ ز هم ساغرى من * جز زهر ملامى كه چكد ز اشكِ زلالم\r\nاز من مطلب هيچ كه چون دستِ شكسته * بر گردنِ تاخوردهء خود نيز و بالم\r\nبشكسته درختيست مرا پيكر و ديگر * فرسوده و پژمرده و در حال زوالم\r\nآخر ز چه افسرده نباشم كه در اين باغ * خود شاهد پژمردن بس تازه‌نهالم\r\nاى بُغض گلوگير فروخوردهء اعصار * بگشا گره از ناى ، دمى تا كه بنالم\r\nدر معبر تاريخ ، نمودار شكست است * تنديسِ ترك‌خوردهء آمالِ و مآلم\r\nتن‌پوش پُر از وصلهء ميراث كُهن را * از دوش فكندم كه ببخشيده كمالم\r\nمعكوس روندِ ره صد رود خطاپوى * مىپويم و سرشار ز امّيد محالم\r\nتا با تو به تفسير غم خويش نشينم * اى دوست ، زمانى ندهد گريه مجالم\r\nگفتى كه مرا چهره چو آيينهء بغض است * آرى ، چه كنم ، آينهء بُغض و ملالم \r\n\r\n","description":"","footnote":"","page_name":" 697 ","page_number":697},
  {"content":"\r\n\r\n\r\nدامن وهم و خيال\r\n چنان ز غصّه لبالب ز درد لبريزم * كه غير ناله نخيزد ز ناى غم‌خيزم\r\nز انعكاسِ ملاليست ، گر نمىيابى * به‌جز ملال به شعر گلايه‌آميزم\r\nمن آن هزار نزارم كه در نظر ديگر * تفاوتى ننمايد بهار و پاييزم\r\nز بيم سنگ حوادث دگر نمىدانم * كجا روم ؟ به كدامين پناه بگريزم\r\nنه ناى آنكه گشايم عقاب‌واره پرى * كه خود به عزم بقا پرغرور بستيزم\r\nنه همچو كركس پستم كه از ره خفّت * ز پس فكندهء هر ظالمى نپرهيزم\r\nپى رهايى موهوم زين ملال عظيم * گهى به دامن وهم و خيال آويزم\r\nستمگران به سلامت سپرده‌اند اين راه * منِ ستم‌زده چون شد كه كم ز چنگيزم\r\nصبور باش و مزن دم از اين ملال « حميد » * دَمَد چه فايده از اين فغانِ خون‌بيزم \r\n\r\nبراى همهء نونهالان اين روزگار و ديار افسوس !\r\n خوشا به حال تو اى نونهال خرّم و شاد * كه از غمان زمانه هنوز بىخبرى\r\nخوشا به حال تو اى ، نوشكفتهء زيبا * كه‌ات خزان ، ننموده به باغِ دل گذرى \r\n\r\n","description":"","footnote":"","page_name":" 698 ","page_number":698},
  {"content":"\r\n\r\n به يك نسيم نوازش ، شكفته مىگردد * چو گل تمامِ وجودت ، تمامتِ هستيت\r\nبه يك‌كلام فريبا به وجد مىآيى * بنازم آن‌همه شور و صفا و سرمستيت \r\n*\r\n درونِ باورِ تو هيچ‌گه نمىگنجد * كه هرچه گفت هرآن‌كس خلوص در او نيست\r\nدلت چو آينه صاف است هرچه مىبينى * زلال بينى و هرگز ، غبار بر او نيست \r\n*\r\n ضمير پاكِ تو حالى ، كه خالى است از آز * ز هر فريبِ و پلشتى ، رها و بيگانه‌ست\r\nبراى ذهنِ ظريفت ، هَريمن نيرنگ * چو نافريده ، وجودى ، به قعر افسانه‌ست \r\n*\r\n خلوص ريزد و عشق و صفا و يكرنگى * ز گفت‌وگو و نگاه و ادا و رفتارت\r\nبنازم آن شعف و شور كودكانهء تو * بنازم آن‌همه لطف و صفاى پندارت \r\n*\r\n اگر به شكوه گشايى دهانِ دل گاهى * بدون بيم بگويى بهانه‌هايت را\r\nو گر به نغمه گشايى دهان خود گاهى * ز عمق سينه دهى سر ترانه‌هايت را \r\n*\r\n فسوس مىخورم ، امّا كه در صباحى چند * تو نيز همدم رنج زمانه خواهى شد\r\nتو نيز همچو من و ما در اين ملالستان * به كوره‌راه تحسّر ، روانه خواهى شد \r\n*\r\n طنين خندهء نابت اگرچه دلچسب است * به بند خانهء حسرت اسير مىكندم\r\nكلام بىغش پاكت ، اگرچه دلخواه است * هزار شعلهء اندُه به سينه مىزندم \r\n*\r\n به روزگارِ غريبى گشوده‌اى چشمان * كه غير اشكِ تحسّر ، كسش به دامن نيست\r\nبر آن ديارِ كژ آيين ، نهاده‌اى پا را * كه غير راه زبونى رهيش ايمن نيست \r\n\r\n","description":"","footnote":"","page_name":" 699 ","page_number":699},
  {"content":"\r\n\r\n بخند هرچه توانى ز عُمق دل ، اى جان * كه خنده‌هاى تو را نيز ، انتهايى هست\r\nبگوى هرچه دلت خواست كآيدت روزى * كه بس كلام بيابى ، كز او ابايى هست \r\n*\r\n به حال و روز تو عهدى گذشته بر ما نيز * كه از ملالِ زمانه به يادمان نايد\r\nبه‌هيچ‌روى و روالى ، خود از خيالى هم * چنان مجالى و حالى ، سراغمان نايد \r\n*\r\n بخند شاد و به بازى و شيطنت مىكوش * غنيمت است عزيزم ، تو لحظه‌ها درياب\r\nچنين خجسته زمانى ، دگر به كف نارى * به‌سوى كام گرفتن ، ز لحظه‌ها بشتاب \r\n\r\nگواهى تاريخ\r\n آن كاخ فروريخته ايوانم من * ويران هزار گونه دستانم من\r\nصد بار دگر به آتشم گر بكشند * تاريخ گواه است كه مىمانم من \r\n\r\nخورشيد ، يكى\r\n گفتم به خداى شعر ، بىانصافيست * يك حافظ و شش قرن ز بىالطافيست\r\nگفتا كه براى چرخ پُركوكب شعر * خورشيد ، يكى تا به قيامت كافيست \r\n\r\nداغ نهان\r\n امشب بسىام داغ نهان بر جگر است * اندوه هزار خاطراتم به سر است\r\nبگذار بنالم و بگريم اى شرم ! * امشب دل من ز هر دلى تنگ‌تر است \r\n\r\nساز طرب\r\n افسوس كه باده هر غم از دل نزدود * ساز طربم به نغمه‌اى ، دل نگشود\r\nمن با چه بهانه دل به عالم بندم * با هيچ بهانه عالمم دل نه ربود \r\n\r\n","description":"","footnote":"","page_name":" 700 ","page_number":700},
  {"content":"\r\n\r\n\r\nدل فرسودن\r\n اى دوست چگونه خوش توانم بودن * از خاطر دل ، غم جهان بزدودن\r\nازهرجهتم خبر ز داغ و درديست * بارى ، چه كنم به غير دل فرسودن ؟ \r\n\r\nمجال آرميدن\r\n يك‌لحظه مجال آرميدن نبود * يك منظر خوش براى ديدن نبود\r\nدر گوش خرد ز هيچ سوى از يك لب * يك مژدهء قابل شنيدن نبود \r\n\r\nراه كمال\r\n راهى دگرم به‌سوى تو باز نبود ؟ * جز راه جدل رهى بشرساز نبود ؟\r\nاز خون دو ضدّ ، راه كمال آلوده‌ست * اين راه بگو عبث ز آغاز نبود ؟ \r\n\r\nخراب\r\n با باده دلم خراب‌تر مىگريد * بىپرده و بىحجاب‌تر مىگريد\r\nچون باده غرور و شرم شويد از دل * دل در غم خويش ناب‌تر مىگريد \r\n\r\n","description":"","footnote":"","page_name":" 701 ","page_number":701},
  {"content":"\r\n\r\n\r\nحميد ( 1362 )\r\nسيد حميد رضا برقعى فرزند سيد على در سال 1362 هجرى شمسى در شهر قم چشم به جهان هستى گشود ، تحصيلات ابتدائى را در دبستان كامكار زادگاهش و دوره راهنمايى و متوسطه را در مشهد مقدس به پايان رسانيد و به اخذ مدرك ديپلم توفيق يافت .\r\nسيد حميد رضا برقعى كه تاكنون تخلصى براى شعر خود برنگزيده است من او را در اين تذكره با تخلص حميد معرفى مىكنم همچنان‌كه خوىاش پسنديده است همان بهتر كه تخلصش حميد باشد .\r\nحميد سرودن شعر را از سال 1363 آغاز كرد و چون از قريحه و استعداد سرشارى برخوردار است در رهگذر شعر گامهاى بلند و استوارى را در راه پيشرفت و شكوفايى شعرش برداشته تا جايى كه در كنگرهء شعر كه كه در يزد و مشهد تشكيل گرديد در هر دو كنگره شعرش مقام اول را كسب كرد و همچنين در كنگرهء شعرى كه بنام كنگره حضرت معصومه در قم بر پا گرديد بعنوان شاعرى ممتاز شناخته و شعرش مورد توجه قرار گرفت و با اينكه در آغاز جوانى و شروع كار شاعرى اوست آينده درخشانى را در پيش خواهد داشت . وقتى از او پرسيدم آيا در خانواده شما كسى قريحه شاعرى داشته در پاسخ گفت پدربزرگم شعر مىسرود و زمزمه‌هايى براى خود داشت ، شايد اين قريحه را از او به ارث برده باشم . حميد شاعرى غزل‌سرا است و غزل را هم مىسرايد از او\r\n\r\n","description":"","footnote":"","page_name":" 702 ","page_number":702},
  {"content":"\r\n\r\nپرسيدم در اين رهگذر راهنما و استادى در شعر داشته كه از او كسب فيض كرده باشى در پاسخ گفت : از دو استاد در شعرم بهره گرفتم يكى آقاى محمد على مجاهدى و ديگرى آقاى سيد مهدى حسينى كه همواره مرا راهنمايى و ارشاد و تشويق كرده‌اند و در همين‌جا لازم است از اين دو سپاس‌گزارى كنم .\r\n\r\nانتظار\r\n از مرز ابرهاى بهارى عبور كرد * چشمى كه رد پاى شما را مرور كرد\r\nتنها به شوق لمس شما ابر بىامان * يك شهر را به وسعت باران نمور كرد\r\nروزى هزار مرتبه تقويم ، نااميد * تاريخ روز آمدنت را مرور كرد\r\nتاثير يك غروب غم‌انگيز جمعه بود * مضمون اين غزل كه به ذهنم خطور كرد\r\nاصلا خيلا روى شما سالهاى سال * ديوان شاعران جهان را قطور كرد \r\n\r\nبراى تو ( انتظار )\r\n اگرچه مثل محرم نمىشوم هرگز * جدا از روضه و ماتم نمىشوم هرگز\r\nمرا ببخش مرا چون كه خوب مىدانم * كه توبه كردم و آدم نمىشوم هرگز\r\nاسير جاذبهء حسن يوسف ياسم * كه محو در گل مريم نمىشوم هرگز\r\nگناهكارم و اما بدون اذن شما * بدان نصيب جهنم نمىشوم هرگز\r\nبه جان عشق قسم غير چارده معصوم * به پاى هيچ‌كسى خم نمىشوم هرگز\r\nقسم به قلب سپيدت ، سياه‌پوش كسى * به‌جز شهيد محرم نمىشوم هرگز\r\nنمى فرات بياور چرا كه من قانع * به سلسيل و به زمزم نمىشوم هرگز\r\nدر انتهاى غزل من دوباره مىخواهم * فقط براى تو باشم نمىشوم هرگز \r\n\r\nانتظار\r\n ساعت عمر من همگى غرق غم گذشت * دست مرا بگير كه آب از سرم گذشت \r\n\r\n","description":"","footnote":"","page_name":" 703 ","page_number":703},
  {"content":"\r\n\r\n مانند ، مرده‌اى متحرك شده‌ام بيا * بىتو تمام زندگىام در عدم گذشت\r\nمىخواستم كه وقف تو باشم تمام عمر * دنيا خلاف آنچه كه مىخواستم گذشت\r\nدنيا كه هيچ جرعهء آبى كه خورده‌ام * از راه حلق تشنهء من مثل سم گذشت\r\nبعد از تو هيچ رنگ تغزل نديده‌ام * از خير شعر گفتن ، حتى قلم گذشت\r\nتا كى غروب جمعه ببينم كه مادرم * يك گوشه بغض كرده كه اين جمعه هم\r\nگذشت * مولا ! شمار درد دلم بىنهايت است\r\nتعداد درد من به خدا از رقم گذشت * حالا براى لحظه‌اى آرام مىشوم\r\nساعات خوب زندگىام در حرم گذشت \r\n\r\nسخن عشق ( تقديم به مولا على عليه السّلام )\r\n هرچند وصف عشق تو اندازه‌اى نداشت * جز عاشقى غزل سخن تازه‌اى نداشت\r\nما هم‌طراز عشق نديديم واژه‌اى * ازبس بلند بود و هم‌اندازه‌اى نداشت\r\nمن حاضرم قسم بخودم عشق اگر نبود * حافظ نبرد ، محتشم آوازه‌اى نداشت\r\nديوان شعر هيچ كه حتى بدون عشق * قرآن كتاب معجزهء شيرازه‌اى نداشت\r\nاز راه آسمان به تو دستم رسيده است * ديواره‌هاى قلب تو دروازه‌اى نداشت \r\n\r\nدر موضوع انتظار\r\n اگرچه مثل هميشه پر از هياهويم * به‌جز تو با كس ديگر سخن نمىگويم\r\nجرقه‌ام بزن امشب طلوع شعرم باش * و باز مثل هميشه شروع شعرم باش\r\nستاره روى زمين گوشه گوشه در هرجاست * ستاره نيست ، نه ، اين قطره‌هاى اشك شماست \r\n\r\n","description":"","footnote":"","page_name":" 704 ","page_number":704},
  {"content":"\r\n\r\n چقدر ابر گرفته است آسمانت را * نمىشود كه ببينم كهكشانت را\r\nقبول مىكنم اين ابرها خود مائيم * تو را زمينه مناسب نبود برگردى\r\nقبول ما همه جا اشتباه مىكرديم * حضور داشتى اما گناه مىكرديم\r\nبيا كه جنس دلم سخت‌تر شد از هر سنگ * چقدر فاله تا تو هزارها فرسنگ\r\nكسى به آينه‌ام سنگ مىزند بىتو * دعاى خشك زمين را بيا اجابت كن\r\nمرا به بارش باران دوباره دعوت كن * چه سال‌ها كه تن مه گرفته فانوس\r\nنشسته چشم به راهت ، كنار اقيانوس * بيا كه خسته شد اين جا نماز و اين تسبيح\r\nمسيطح و يوسف من استعاره‌اى تلميح * نفس نفس دم عيسى به شعرها جارى است\r\nچقدر قصهء يوسف بس است تكرارى است * ببخش زادهء نگرس كه واژه دستم نيست\r\nببخش درك كنيدم تمام هستم نيست * دوباره ياد من آمد شب عبورت را\r\nشبى كه چشم دلم ديد خواب نورت را * تمام خاك زمين را به اشك گل كردم\r\nو با زبان غزل با تو درددل كردم * سهيل گم‌شده‌اى تك ستاره برگشتى ؟\r\nسپيده‌ساز سحر ماه‌پاره برگشتى ؟ * چگونه ابر شدى ذات پاك تو درياست\r\nبه شكل بارش باران دوباره برگشتى * دقيقه تجربه‌ها كرد سال بودن را\r\nپس از گذشت هزاران هزاره برگشتى * درون مسجد دل دسته‌دسته گل پژمرد\r\nصداى سبز اذان بر مناره برگشتى ؟ * مگر تبار تو كشتى شكسته‌ها بودند\r\nچقدر دير به سمت كناره برگشتى ؟ * گرفته بود غزل رنگ زرد پائيزى\r\nكه با طراوت شعرى بهاره برگشتى * سحر رسيد و صداى اقامه مىآمد\r\nهوز طبع غزل در ادامه مىآمد * درون قافيه‌ها اعتكاف مىكردم\r\nو در رديف غزل اعتراف مىكردم * اگرچه مقل محرم نمىشوم هرگز\r\nجدا از روضه و ماتم نمىشوم هرگز * مرا ببخش مرا چون كه خوب مىدانم\r\nكه توبه كردم و آدم نمىشوم هرگز * اسير جاذبهء حسن يوسف ياسم\r\nكه محور در گل مريم نمىشوم هرگز * گناهكارم و اما بدون اذن شما \r\n\r\n","description":"","footnote":"","page_name":" 705 ","page_number":705},
  {"content":"\r\n\r\n بدان نصيب جهنم نمىشوم هرگز * بدان نصيب جهنم نمىشوم هرگز\r\nبه جان عشق قسم غير چارده معصوم * به پاى هيچ‌كسى خم نمىشوم هرگز\r\nقسم به قلب سپيدت ، سياه‌پوش كسى * به‌جز شهيد محرم نمىشوم هرگز\r\nنمى فرات بياور چرا كه من قانع * به سلسيل و به زمزم نمىشوم هرگز\r\nدر انتهاى غزل من دوباره مىخواهم * فقط براى تو باشم نمىشوم هرگز\r\nمدد كنيد كه مشغول ذكرتان باشم * جدا ز خويش شوم تا به فكرتان باشم\r\nتو از قساوت قلب جهان خبر دارى * ز درد هرچه بگويم تو بيشتر دارى\r\nستاره ، اشك ، نه خون گريه مىكنى شب و روز * به حال گنبد خاموش سامرا افروز\r\nدر أن بزرگترين گنبدى كه ويران شد * شبيه روى تو سرداب نيز پنهان شد\r\nبه پاى شعلهء در آستان جان مىسوخت * تمام عرش خدا سقف آسان مىسوخت\r\nدوباره ساميريان دست بر طلا بردند * و باز قلب تمام پيمبران مىسوخت\r\nهمين‌كه شعلهء آتش رسيد بر گنبد * دل كبود شما نيز هم‌زمان مىسوخت\r\nشبيه واقعهء كوچهء بنى هاشم * تمام بال ملائك در آن ميان مىسوخت\r\nدوباره كرببلا بود و سيب در آتش * و باز خانهء مردى غريب در آتش\r\nستاره ، اشك ، نه ، خون گريه مىكنى شب و روز * به حال گنبد خاموش سامرا افروز \r\n\r\n","description":"","footnote":"","page_name":" 706 ","page_number":706},
  {"content":"\r\n\r\n\r\nحنّانه « 1 » ( 1376 - 1319 )\r\nشهين حنّانه شاعر و ترانه‌سرا و نقّاش هنرمند ، نويسنده و روزنامه‌نگار نامور در سال 1319 هجرى شمسى در تهران در خانواده‌اى هنرپرور از مادر زاد ، دوران كودكى و نوجوانى را در سارى گذراند ، تحصيلات ابتدائى و دورهء متوسّطه را در همين شهر بپايان رسانيد و مدرك ديپلم را در تهران دريافت كرد .\r\nشهين حنّانه از شانزده‌سالگى سرودن شعر را آغاز كرد و در هجده‌سالگى به ترانه‌سرائى پرداخت و از همان زمان آثارش چه نظم و چه نثر در روزنامه‌ها و مجله‌هاى هفتگى به چاپ مىرسيد از كارهاى مهمّ او ترانه‌سرائى بود كه شايد نزديك به دويست ترانه سروده است و از ترانه‌هاى زيباى او ترانهء « رؤيا » را بايد نام برد كه آهنگ آن را مهدى خالدى ساخته و در اركستر سمفونيك فارابى با هنرمندى استاد مرتضى حنّانه اجرا شده است .\r\nاز شهين حنّانه سه مجموعه شعر با نام‌هاى « كليد » و « گلهاى راگيا » و « تالار » طبع و نشر گرديده كه مورد استقبال زيادى قرار گرفت وى علاوه بر شعر و شاعرى در نويسندگى و داستان‌پردازى و رمان‌نويسى استعداد سرشارى داشت و براى مطبوعات بخصوص براى مجله‌هاى « اطلاعات بانوان » و « زن روز » گزارشات جالبى تهيه\r\n\r\n\r\n","description":"","footnote":"\r\n( 1 ) - حنّانه با تشديد نون اوّل بمعنى نوحه‌گر و بسيار نالان .\r\n","page_name":" 707 ","page_number":707},
  {"content":"\r\n\r\nمىكرد كه از آن جمله است « پشت دريچه » كه در آن گفتگو و مصاحبه با همسر هنرمندان بود كه با استقبال كم‌نظير خوانندگان روبرو گشت و در دو مجلد تهيه گرديد كه جلد اوّل آن در زمان حياتش به چاپ رسيد و جلد ديگرش پس از درگذشت او منتشر شد و از رمانهاى او بايد « زن پائيزى » را نام برد . ديگر از كارهاى او تهيّهء « يادنامه استاد مرتضى حنّانه » موسيقىدان نامور و آهنگساز معروف كه عموى خود وى نيز بود بايد نام برد كه در سال 1369 از سوى نشر قطره در تهران به چاپ رسيد .\r\nشهين حنّانه در هنر نقّاشى نيز دست داشت و نقاشىهايش همانند شعرها و ترانه‌هايش از سادگى و ظرافت خاصّى برخوردار است و تصويرهايش غمگنانه و آثار اندوه در چهره‌ها به چشم مىخورد و در كنار تابلوهايش بيت شعر لطيف و مناسبى در ذيل آن ديده مىشود و بيشتر كارش در زمينهء آب و رنگ و رنگ و روغن استفاده مىكرد و سرانجام در اوّل تير ماه سال 1376 چشم از جهان بربست و به جهان ديگر شتافت . « 1 »\r\n\r\nلحظهء ديدار\r\n اى نام باشكوهت ، ورد زبان گُلها * از تو گرفته رونق ، گُلخانه‌هاى دنيا\r\nدر لحظه‌هاى ديدار ، وقتى كه گفتم از عشق * تشويش و اضطرابم ، نگذاشت جاى امّا\r\nپيوسته باش جارى ، بر شطّ چشم‌هايم * مانند يك ستاره ، بر آب‌هاى دريا\r\nتو روح سبز برگى ، آواز آفتابى * انگاره‌ى سكوتى ، در هاىوهوى دنيا\r\nدر زاد روز تو عشق ، روييد از شقايق * از عطر عشق پُر شد ، رؤياى آبىِ ما\r\nاز تو گرفته آتش ، پيراهن و تن من * خاكستر است اينك ، اينكه نشسته اينجا\r\nبا من بيا و بنشين ، تا من برويم از تو * در ذهن ما بماند ، آن لحظه‌هاى زيبا\r\nگُل مىدهد اقاقى ، تا مىرسى تو از راه * پُر مىكند صدايت ، ذهن دريچه‌ها را \r\n\r\n\r\n","description":"","footnote":"\r\n( 1 ) - آثار اين شاعر را استاد يد اللّه عاطفى قبول زحمت فرموده برايم استنساخ كرده‌اند .\r\n","page_name":" 708 ","page_number":708},
  {"content":"\r\n\r\n تو در منى كه من شعر ، اين‌گونه مىسرايم * شب را به گريه آورد ، اندوه اين غزلها \r\n\r\nبيعت زنانه\r\n رنگين‌تر از بهاران ، مىآيى عاشقانه * من انتظار بر دوش ، در آستان خانه\r\nتن‌پوش من ز عشق و آغوش من پُر از عشق * دستان من چمن‌ها ، در آن گُل و جوانه\r\nابريست آسمانِ چشمانم از گذشته * غمگين مباش از اين بارانِ بىبهانه\r\nاز فصل‌هاى خون و آتش گذشته‌ام من * خطّى به چهره دارم زان روزها نشانه\r\nدر چشمهاى تو چيست اى مَردِ ساده‌ى من * شعر لطيفِ دريا ، درياى بىكرانه\r\nتو با سكوت گفتى آنچه كه گفتنى بود * من با صدا هياهو با شعر و با ترانه\r\nاز من مخواه در عشق رسم و رهِ خموشى * پنهان نمىتوان كرد ، طغيان رودخانه\r\nبگذار تا بگويم ، با اين صداى خسته * يك حرف تازه از عشق ، در غربت زمانه\r\nپيدا شدى و گفتم ، هرچه كه گفته بودم * درياى واژه‌ها را ، تو آخرين كرانه\r\nبا كوله‌بار خالى ، مىآيم از گذشته * تا آستان عشقت ، با بيعتى زنانه \r\n\r\nباغِ انتظار\r\n خسته‌ام از زندگانى ، خسته‌ام از روزگار * از گذشت سالهاى سخت ، منهاى بهار\r\nنغمه و آواز مىميرد ميان حنجره * گُل نمىآرد بنفشه در فصول مرگ‌بار\r\nمثل تكه‌برگى رها در بستر آب روان * مىروم ، مقصد نمىدانم كدامين رودبار\r\nهرچه بادا باد گفتم : دل به دريا مىزنم * دل به دريا كى توانم زد ، ميان شوره‌زار\r\nشهر در درياى تاريكى و كوچه در سكوت * بر لبان من همين يك واژه ، آن هم يار ، يار\r\nيار من ، يك پنجره بسته به روى هرچه هست * يار من ، يك آينه خوابيده در رنگ و غُبار\r\nيار من ، يك باغچه با يك درخت سوخته * يار من ، باغى قديمى ، باغ سرد انتظار\r\nيار من ، اين شهر ابرى ، مُرده و بىآفتاب * يار من يك پرده ، يك ايوان و گاهى يك حصار\r\nعشق در ذهن من اينك يك خيال دور ، دور * يا گُلى خشكيده در دفتر به رسمِ يادگار \r\n\r\n","description":"","footnote":"","page_name":" 709 ","page_number":709},
  {"content":"\r\n\r\n مىنويسم : عشق را ، روى غُبار پنجره * مىنويسم : ياد باد آن روزها ، آن روزگار \r\n\r\nافسانه‌ى زندگى\r\n اى رفيقان بر دلم داغى نشست * بالِ مرغ آرزوهايم شكست\r\nغنچه‌ى اميد من پژمرده شد * از جفاى باغبان افسرده شد\r\nشمعِ عمرش راه خاموشى گرفت * قصّهء عشقش فراموشى گرفت\r\nجلوه‌ى خورشيد را ديگر نديد * جام مرگ زندگى را سر كشيد\r\nزندگى در چشم او افسانه بود * مستىِ صهباى يك پيمانه بود\r\nزندگى رؤياى بدفرجام بود * آرزوهاى جوانى خام بود\r\nدر سبوى زنگى جز غم نبود * شادمانى درخور آدم نبود\r\nشوق كاذب را نبايد شوق گفت * دُرّ غم بايد به آبِ ديده سُفت\r\nزندگى ، آخر پَرم را سوختى * آتش غم بر دلم افروختى\r\nبلبلى را كردى از گلشن جدا * با كه گويم شكوه‌هايم ، با خدا ؟\r\nاو صفاى صبح يك پاييز بود * سينه‌اش از رنج و غم لبريز بود\r\nرفت و خونِ غم ز مژگانم چكيد * شامِ من ديگر سحرگاهى نديد\r\nغنچه‌ى آتش به دشت دل شكفت * تا اميد رفته‌ام در خاك خُفت\r\nاى خدا ديدى صفاى سينه‌اش * شاد گردان روحِ چون آيينه‌اش \r\n\r\nگُلِ غم\r\n گُل غمگين غروبم ، كه شفق * بوسه بر من زند از روى نياز\r\nكاش لبهاى تو بوسد لب من * كاش گويد نگهم پيش تو راز \r\n* * *\r\n من اسيرم به ديارى كه در آن * غم نشيند به دل و شوق رود\r\nمُرغ شادى بگريزد ز دلم * سينه كاشانه‌ى اندوه شود \r\n* * *\r\n\r\n","description":"","footnote":"","page_name":" 710 ","page_number":710},
  {"content":"\r\n\r\n اى كه معبود منى پر بگشا * همره باد به پرواز درآ\r\nخنده بر لب به كنارم بنشين * كه شود سينه‌ى من جاى صفا \r\n* * *\r\n بىتو تنها چه كنم با غم دل * من گُل مانده جدا از چمنم\r\nبلبل خوش‌سخنم آه تويى * باغ غمگين غروب تو منم \r\n* * *\r\n بىتو خالى شده پيمانه‌ى صبر * تو بهارى ، تو بهشتى ، تو مَهى\r\nشورافشان ، به ديار دل من * تو به مُلك دل من پادشهى \r\n* * *\r\n گل غمگين غروبم ، تو بيا * تا بهار آيد و شاداب شوم\r\nتا پس از آن‌همه اندوه فراق * از مى عشق تو سيراب شوم \r\n\r\nبه ياد تو\r\n بيا دل مرا به غم هنوز مبتلا ببين * چه مىرود به سر مرا در اين قفس بيا ببين\r\nز سُكر باده‌ى غمت ز خود خبر نباشدم * رها منم ، بيا و اين ز خود رميده را ببين\r\nملال خاطر توام ، صفاى عالم منى * مرا كه در فراق تو فتاده‌ام ز پا ببين\r\nگُسسته‌ام ز ديگران ، نشسته‌ام به ياد تو * بيا كنون مرا رها ز هرچه ماجرا ببين\r\nدلم به سينه مىتپد ترا بهانه مىكند * بيا به چهره زرد من ، نشانه‌ى وفا ببين\r\nتو يادگار سوز و ساز روزهاى رفته‌اى * بيا مرا بسوز و ساز عمر ، آشنا ببين\r\nز ناله‌هاى آتشين بسوخت آشيان دل * چه محشرى است از جنون عشق من ، بيا ببين\r\nبراى تو ز دشتها ، گُل و بنفشه چيده‌ام * در انتظار خود مرا ميان سبزه ببين \r\n\r\nمُرغ اميد\r\n پر كشيد آخر ز بامِ سينه‌ام * مرغ سرگردان عشق و آرزو \r\n\r\n","description":"","footnote":"","page_name":" 711 ","page_number":711},
  {"content":"\r\n\r\n مانده‌ام در اين سكوت غم‌فزا * همنشين رنج و همراز سبو \r\n* * *\r\n دل در آتش ، سينه منزلگاه درد * مىفشانم اشك خونين از دو چشم\r\nاو ز من غافل ، هماغوش رقيب * خيزد از بحرِ دلم توفان خشم \r\n* * *\r\n دانم او روزى پشيمان زين گناه * سوى آغوشم گُشايد بال‌وپَر\r\nخسته و سير از هوسهاى پليد * آخر آيد روزى از راهِ سفر \r\n* * *\r\n گر نيايد ، از ديارِ زندگى * چون پرستو ، خسته‌دل پر مىكشم\r\nبا تنى آزرده از غوغاى تب * جامِ مرگ زندگى ، سر مىكشم \r\n* * *\r\n آخر اى مرغ گريزان اميد * كى بر اين خلوت‌سرا ، سر مىزنى\r\nيا بسا اى همچو غم با جان من * يا ز نو از سينه‌ام پَر مىزنى \r\n\r\nمىفروشند مرا\r\nآه . . . مىفروشند مرا\r\nبه شب اين مُعجزهء تاريكى\r\nبه غم اين ژرف‌ترين قصّهء شب\r\nمىفروشند مرا\r\nبه سياهى به سياهى و به هيچ\r\nمىفروشند مرا\r\nمىفروشند به خاك ،\r\nاين كه طرحى ز قدم‌هاى تو داشت\r\nو به باد\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nاينكه پيچيد بر اندام تو نرم\r\nو به ابر\r\nاينكه ابهام گريز تو در اوست\r\nدر هياهوى ملال‌آور شهر\r\n* * * باز آواز تو را مىشنوم\r\nو تو را مىبينم\r\nآه . . . در كاوش چيست ؟\r\nچشم خاموش ملال‌آور تو\r\nچه كسى ساخت ميان من و تو\r\nدر و ديوار ز سنگ ؟\r\nمن به خاك\r\nمن به باد\r\nمن به ابر\r\nنام زيباى تو را خواهم گفت\r\nو به آنها كه مرا\r\nمىفروشند به باد\r\nمىفروشند به ابر\r\nمىفروشند به خاك\r\n\r\nگُلهاى يادگارى\r\nآه اى كلاغ پير\r\nاى تشنه‌ى جدايى يار از ديارِ يار\r\nبا بالهاى زشت خود از سرزمين عشق\r\n\r\n","description":"","footnote":"","page_name":" 713 ","page_number":713},
  {"content":"\r\n\r\nتا اين خزانِ تلخ و غم‌افزا كشاندىام\r\nاز لاله‌زارها و بهاران ، تو راندىام\r\nدر خون نشاندىام\r\n* * * هان اى كلاغ پير\r\nدر اين ديار دور\r\nآيا به انتظار كه باشم ، كجا روم ؟\r\nشب قيرفام و شمعِ اميدم به راه باد\r\nدر قطره‌هاى روشن بارانِ شامگاه\r\nتلخ است و مرگ‌زا\r\nدر پيشِ چشم من\r\nتصوير خاطرات\r\nدر گوشِ جان من ، آواى گرم او\r\n* * * اى دستِ ناشناس\r\nطرحى دگر بريز تو در سرنوشتِ من\r\nجان مرا بگير\r\nامّا درنگ كن\r\nگُلهاى يادگارى ياد مرا بگير .\r\n\r\nآخرين شعر\r\nآخرين شعر من اين است ،\r\nسفر\r\nعشق يك جاده‌ى بىپايان است\r\n\r\n","description":"","footnote":"","page_name":" 714 ","page_number":714},
  {"content":"\r\n\r\nو سفر يك آغاز\r\nدل من مىخواهد\r\nپاى در راه سفر بگذارم\r\nمطمئن باش كه من\r\nسبد خاطره‌هامان را\r\nبا خود خواهم بُرد .\r\n* * * آخرين شعر من اين است ،\r\nسفر\r\nآيينه بىتصوير\r\nپنجره بىگلدان\r\nزندگىِ من و تو بىرونق\r\nدر و ديوار ز بيهودگى رابطه‌ى من با تو\r\nقصّه‌ها مىدانند\r\nچه زمستانها با هم\r\nچه بهاران با هم\r\nچه سفرها با هم\r\nمن و تو در كوچه\r\nمن و تو در جنگل\r\nمن و تو در خانه\r\nعاشق هم بوديم .\r\nاين سفر من تنها\r\nاين سفر من غمگين\r\n\r\n","description":"","footnote":"","page_name":" 715 ","page_number":715},
  {"content":"\r\n\r\nاين سفر يك سفر پُرابهام\r\nاين سفر يك سفر بىبرگشت\r\nصبح يك روز تو برمىخيزى\r\nرفتن و گُم شدن من در مِه\r\nباورت مىآيد .\r\n* * * چند روزى ديگر\r\nبوسه‌هايى ديگر\r\nآخرين خاطره‌ها را\r\nاز دلت مىشويد .\r\n* * * خانه از من خالى\r\nكوچه از من خالى\r\nشهر امّا از من\r\nاز من و قصّهء ما لبريز است .\r\n\r\n","description":"","footnote":"","page_name":" 716 ","page_number":716},
  {"content":"\r\n\r\n\r\nحيدربيكى ( 1318 )\r\nاحمد حيدربيكى در سال 1318 هجرى شمسى در منطقهء اسكان ايل كلهر در غرب كرمانشاه از مادر زاد . در كودكى پدر خود را از دست داد و همراه خانواده به كرمانشاه كوچيد .\r\nحيدربيكى تحصيلات ابتدايى و متوسّطه را در كرمانشاه به پاى برد و به اخذ ديپلم نايل آمد و در سال 1338 به تهران عزيمت كرد و به دانشگاه پليس راه يافت و پس از انجام دورهء دانشكده ، مأمور خدمت در شهرهاى مختلف گرديد و در سال 1360 با درجهء سرهنگى از خدمت كناره گرفت و راهى همدان شد و در اين شهر سكونت اختيار كرد و به قول خودش : « كشتى شكسته‌اى هستم كه بر تخته پاره‌اى به ساحلى رسيده‌ام و گذشته‌ام را در پشت موج‌ها رها كرده‌ام . »\r\nحيدربيكى بااين‌كه سال‌ها در كسوت پليس مشغول انجام‌وظيفه بوده و حرفه‌اش با شعر و ظرايف آن و لطافت طبع سازگار نبوده است ، امّا حقّا او را بايد در شمار شاعران خوب كشور به حساب آورد ؛ هرچند خود چندان داعيه‌اى در اين‌باره ندارد و از تظاهر به شاعرى نيز خوددارى مىكند . با اين وصف ، دربارهء شعر و شاعرى نظريه‌هاى متين و استوارى ابراز مىدارد كه نگارنده نيز با آن عقايد دمساز مىباشم . او مىگويد : « شاعر عصر ما بايد همراه پيشرفت‌هاى علمى و تكنولوژى و رشد اجتماعى جامعه پيش برود ، زيرا ما در دنيايى زندگى مىكنيم كه در چهارگوشه‌اش جنگ است ،\r\n\r\n","description":"","footnote":"","page_name":" 717 ","page_number":717},
  {"content":"\r\n\r\nترور است ، گرسنگى است ، غارت است ، استعمار است ، فريب است ، بيمارى است ، فرياد و اعتراض است ، زندان است ، آوارگى است ، بىوطنى است ، پناهندگى است ، بيكارى است و لحظه به لحظه نيز اخبارش را به گوش ما مىرسانند و در چنين شرايطى سخن از زلف يار و موى ميان و شب هجران و جور رقيب و قصّهء كهنه شمع و پروانه ، مضحك و مبتذل است . »\r\nحيدربيكى كه در خوشنويسى ، به‌خصوص خطّ نستعليق ، مهارت دارد ، دربارهء شعر خود چنين مىگويد : « شعر را چون پارچه‌اى دست‌باف با نازك‌ترين رشته‌هايى كه مىشناسم گره به گره مىبافم و سوى چشمم را روى آن مىگذارم و به همين دليل برايش ارزش والايى قابل هستم . » و اضافه مىكند : « در نتيجه ، مجموعه غزل‌هايى كه در پنجاه و پنج‌سالگى نگه داشته‌ام ، از پنجاه غزل تجاوز نمىكند و بيش از آن مورد پسندم قرار نگرفته است . »\r\nحيدربيكى به شعر علاقه و دلبستگى خاصّى دارد و در اين زمينه آثارى نيز سروده است كه در خور تحسين مىباشد و عقيده‌اش اين است كه : « شعر اگر واقعا شعر باشد ، به هر شكل ارزش خود را نشان مىدهد ؛ خواه كهن باشد و خواه نو . »\r\nاينك نمونه‌هايى از شعر او :\r\n\r\nدشت پليد\r\n روشنىهاى شتابنده ز بس مُرد و دميد * روز را نيست دگر باورم از صبح پليد\r\nكس ندانست كه فرجامِ سحر دام شب است * جز دلِ من كه سخن از دهن بسته شنيد\r\nشعله‌اى در شب اميد ، درخشيد ، كه مُرد * با بهارى كه گذر كرد و ، خزانى كه رسيد\r\nهركه را بود پروبال سفر ، پر زد و رفت * باغ را دست تُهى ماند و پريشانى بيد\r\nدر هجوم غم من ، جاى غم عشق ، نماند * در پىِ همهمه با مرغ حقّ ، از لاله پريد\r\nهركه چون تاكِ زمين‌گير ، نيفتاده به خاك * سرو اگر بود ، ز توفانِ شتابنده خميد\r\nاخترى در شب من بود ، دليل ره كور * ديرگاهيست نتابيده بر اين دشت پليد \r\n\r\n","description":"","footnote":"","page_name":" 718 ","page_number":718},
  {"content":"\r\n\r\n\r\nباغ\r\n اى باغِ بىنشاط ، هنوزت بهار هست * هم خندهء شكوفه و ، هم برگ و بار ، هست\r\nسرخى اگر به گونهء گل‌هاى باغ نيست * در دشت داغدار ، گل انتظار ، هست\r\nمرغان كوچ‌كرده ، نه مرغان عاشق‌اند * اى بس شكسته‌بال بر اين شاخسار هست\r\nصبح اميد و گريهء ابر بهار هم * ما را اگر نبود ، تو را بىشمار هست\r\nخواهد گذشت ابر سترون ز روى دشت * ابر كبود بر سر اين كوهسار ، هست\r\nرفتند گر چو باد ، سواران بىشكيب * در پشت اين غبار ، هنوزت سوار هست\r\nتا ، زنده است شعله در ايوان انتظار * پروازِ عاشقانهء پروانه‌وار ، هست\r\nبيم از فريب صبح دروغين مدار هيچ * شب را بسى ستارهء ، شب‌زنده‌دار هست\r\nشيرين و تلخ حادثه ، همزادِ عالَم‌اند * تا روزگار بوده و ، تا روزگار ، هست\r\nباور مكن كه كُشت چراغِ تو را نسيم * هم شعله هست در دلِ تو ، هم شرار هست\r\nآبشخورى اگرچه در اين شوره‌زار نيست * شيرت هنوز در دلِ اين بيشه‌زار هست\r\nهرچند پُشتِ قامت دلبستگى شكست * هم راهِ عشق مانده و هم رهسپار هست \r\n\r\nبه‌سوى هرچه بلندى . . . « 1 »\r\n زبان چو خارِ بيابان ، گشوده‌ام بر باد * كه بسته راه نفس را ، دهان بىفرياد\r\nچه بىخبر ز شب تلخ من نشسته به عيش * محلّلى كه شد اينجا ، به رايگان داماد\r\nبه آب و دانهء اين خانه ، خو نمىگيرم * كه آشيانِ بلندم ، نمىرود از ياد\r\nسوار صبر كهن را ، سر ستيزه نبود * نه داشت پرچمِ كاوه ، نه تيشهء فرهاد\r\nچنين كه سنگ بلا بارد از بلند كبود * خوش آن شهاب كه در چشم آسمان افتاد\r\nرسيده است سوار سحر ، به قلعهء شب * چه ديوها كه كند شب ز شيشه‌ها آزاد\r\nچه باك لانهء ما را كه شعله‌ور مىسوخت * اگر رساند شرارى به خانهء صيّاد \r\n\r\n\r\n","description":"","footnote":"\r\n( 1 ) - اين غزل با الهام از غزل حافظ با مطلع : « شراب و عيش نهان چيست ؟ كار بىبنياد . . . » سروده شده است .\r\n","page_name":" 719 ","page_number":719},
  {"content":"\r\n\r\n صليب سرخ صبورى گرفته‌ام بر دوش * به‌سوى هرچه بلندى ، هرآنچه بادا باد \r\n\r\nهم‌قفس\r\n با تو اى مرغِ قفس‌زاد ، چه گويم ز وطن ؟ * كه دمى با پر پرواز ، نگشتى به چمن\r\nنيست در خاطره‌ات ، زمزمهء برگ و نسيم * لانه از خارِ بيابان نكشيدى به چمن\r\nشبنم پاك ننوشيده‌اى از گونهء برگ * نگذشتى چو نسيم سحر از دشت و دمن\r\nدرد آنجا كه رسد دم‌به‌دم و رنگ به رنگ * چه كنم با غمِ نو آمده و درد كهن\r\nدانه‌ريزِ قفس از خامُشىام دلتنگ است * سركنم آوازِ خوشت را و ، مپرداز به من\r\nآسمان‌ها همه تنگ‌اند براى دل‌تنگ * رايگان خوار قفس باش و دم از درد مزن\r\nبنشين بر سر چوب قفس و مست بخوان * كه مرا دانهء بىرنج ، نيارد به سخن\r\nمُردم از همنفسى با تو خوش‌آواز قفس * اى خوش آزادگى و همدمىِ زاغ و زغن \r\n\r\nدوبيتى سرخ . . .\r\n با اين بهار خجسته ، زمستان نمىرود * سردى ز باغِ خاطرِ مستان نمىرود\r\nمرهم به زخم كهنهء من مىنهى ، چه سود * از خود گذشته در پىِ درمان نمىرود\r\nابرم كه سر به راه بيابان نهاده‌ام * از من اميدِ نم‌نمِ باران نمىرود\r\nبا گِردباد ، شكوه‌كنان ، با غبار دشت * آنجا روم كه هيچ پريشان نمىرود\r\nآنجا كه پاىِ رفتن ما را شكسته‌اند * انديشه نيز تا لب ايوان نمىرود\r\nاى آسمان تشنه كُشِ زندگىستيز ! * خار تو جز به چشم بيابان نمىرود\r\nاى سر نهاده بر سرِ زانوى انتظار * كارت ز انتظار به سامان نمىرود\r\nراهى كه باز مانده ، نه راهِ گريز ماست * جز تا كنارِ پاىِ نگهبان نمىرود\r\nفرياد كن به گوش كَرِ آسمان كور * آهِ تو تا دريچهء زندان نمىرود\r\nآوارِ شب به روى من افتاده سهمناك * سنگين به‌جا نشسته و آسان نمىرود\r\nتكرار كن دوبيتى سرخ پياله را * شب با قصيده نيز به پايان نمىرود \r\n\r\n","description":"","footnote":"","page_name":" 720 ","page_number":720},
  {"content":"\r\n\r\n\r\nخاطرهء رفتن\r\n موسم كوچ و غريبانه سفر كردن‌هاست * فصل بدرود به هم گفتن و دل‌كندن‌هاست\r\nدست من بود در اينجا ، كه مُرادى نگرفت * زين همه دست كه آويخته بر دامن‌هاست\r\nرويد از پاى درنگم گل صد زخم صبور * تا دلِ دشت پر از دانهء دل‌بستن‌هاست\r\nدر شب همهمه ، فرياد به جايى نرسيد * فصل دست تهى و كوفتن آهن‌هاست\r\nباغبان مىكند از مرغ قفس ، دانه دريغ * چشم تاراجِ جهان دوخته بر خرمن‌هاست\r\nمىكشم دست به پيشانى ساحل چون موج * كه شب و ابر و افق را به سحر روزن‌هاست\r\nدست چون شعله برآور ز گريبان اميد * كه جهانِ من و تو حاصل پيوستن‌هاست\r\nآن غبارم كه به گَردم نرسد پاى نسيم * زنده تا در دلِ من خاطرهء رفتن‌هاست\r\nاى سوار اين همه بر دشمن افتاده متاز * كه تو در پى اين شور بسى شيون‌هاست \r\n\r\nسمفونى سكوت\r\n از تو مرا دوباره شب آكنده مىكند * خاموش هرچه هست ، سراينده مىكند\r\nخيل خيال خاطره‌ها را به‌سوى من * هىهىكنان ز دور ، شتابنده مىكند\r\nسمفونى ملايم باران ، دريچه را * با ساز برگ و باد نوازنده مىكند\r\nدر من تمام روز كسى گريه كرده است * شب مىشود به سادگىام خنده مىكند\r\nامشب بگير دست مرا اى بهار من * پائيز هرچه هست پراكنده مىكند\r\nدر من كه شوق ديدن فردا هنوز هست * چشم گذشته ، روى به آينده مىكند\r\nما مرده‌ايم اى شب شاعر ، در اين سكوت * شعرى بخوان كه زنده و تا زنده مىكند \r\n\r\nما در پياله\r\n مائيم و شب ، ستاره‌ى بيدار هم كه نيست * گيرم كه هست ، روزن ديوار هم كه نيست\r\nبر ما گناه كرده و ناكرده بسته‌اند * ديگر نياز هيچ به اقرار هم كه نيست\r\nدل هست تا بخواهى و چركين و زخم‌دار * داغ و درفش مرهم بيكار هم كه نيست \r\n\r\n","description":"","footnote":"","page_name":" 721 ","page_number":721},
  {"content":"\r\n\r\n ما را چو برده ، بر سر بازار برده‌اند * يك قطره درد ، در دل بازار هم كه نيست\r\nطوفان رسيده راه افق را گرفته است * در اين هجوم ، رخصت ديدار هم كه نيست\r\nبا جام خشك و خالى خود خو گرفته‌ايم * در جام خشك ، عكس رخ يار هم كه نيست « 1 »\r\nگفتيم دل به باد بهارى رها كنيم * در اين بهار جامه‌ى گلدار هم كه نيست \r\n\r\nمشرق گمشده\r\nتورا به فراموشى سپرده‌ام\r\nآن‌گونه ،\r\nكه بيابان دريا را از ياد برده است\r\nو خاكستر ،\r\nبهار و برگ و پرنده را\r\nتنها نامت ، به غريزه‌اى غريب\r\nچون باد در نيزار ،\r\nو باران در مرداب ،\r\nدور دستِ ذهنم را مىآشوبد\r\n* تصويرت ،\r\nكبودىِ كم‌رنگِ ساحلى است\r\nكه در ابر و آب و افق گمشده است\r\nو من ،\r\nآفريدهء ناگزير ،\r\nدر سيّاره‌اى مجروح\r\nكه اهريمنى ماندگار ،\r\n\r\n\r\n","description":"","footnote":"\r\n( 1 ) - عكس رخ يار را از حافظ گرفته‌ام : ما در پياله عكس رخ يار ديده‌ايم .\r\n","page_name":" 722 ","page_number":722},
  {"content":"\r\n\r\nخاكش را به رنج درآميخت\r\nو خدايى رهگذر ،\r\nاز سرِ دلتنگى ،\r\nدر آن شادى آفريد\r\nهزاران بار ،\r\nآغشته به خاك زاده شدم\r\nو آلوده به خون ،\r\nدر غارهاى تنهايى ناپديد شدم\r\n* و در اين گردش بىسامان\r\nتو را در بسيار قصّه‌ها نوشتم\r\nو بر بسيار كتيبه‌ها كندم\r\nدشت‌هاى بلند زمين را ،\r\nبه نشانهء حضورت\r\nبر قلّه‌هاى آتش افروختم\r\nو كاروان‌ها را از سراب و سپيده‌دم\r\nو عقوبت جاودانگى در بهشت ،\r\nخبر دادم\r\n* اينك ،\r\nانبوه آدم‌هاى كوچك ،\r\nزمين را تنگاتنگ انباشته‌اند\r\nو بوى منقرض عشق ،\r\nشامهء جهان را مىآزارد\r\nو من ،\r\n\r\n","description":"","footnote":"","page_name":" 723 ","page_number":723},
  {"content":"\r\n\r\nبا قامتم به بلنداىِ بيستون\r\nقرن‌هاست ،\r\nسر به زانو نشسته‌ام\r\nو از چشمانم ،\r\nرودخانه‌اى جارى است\r\nكه دانه‌هاى آخرين را به جزاير متروك مىبرد\r\n* و تو ،\r\nچون تصوير جنگل ،\r\nدر انديشهء ببرى دربند ،\r\nمرا به خويش مىخوانى\r\n* اى راز همهء زادن‌ها و رويش‌ها ،\r\nعمرِ اسارتم ،\r\nچنان به درازا كشيده است ،\r\nكه زنجيرها همه زنگار بسته‌اند\r\nو تو ،\r\nبا مردنم زاده مىشوى ،\r\nو با زادنم مىميرى\r\nچون طلوع و غروب در دو سوى جهان\r\n* من در آستانهء غروبم\r\nاز شانهء سروها طلوع كن\r\nپيش از آنكه ،\r\nدوباره زاده شوم . . .\r\n\r\n","description":"","footnote":"","page_name":" 724 ","page_number":724},
  {"content":"\r\n\r\n\r\nحيران ( 1284 - 1213 )\r\nسيد محمّد صالح حيران ، ملقّب به حيران عليشاه ، از سلسلهء نعمت‌اللّهى و از سادات حسنى است كه نسبش با بيست و سه واسطه به حضرت امام حسن مجتبى عليه السّلام مىرسد .\r\nمير محمّد صالح در سال 1250 هجرى قمرى ( 1213 ش ) در ماهيدشت كرمانشاه پا به عرصهء حيات گذاشت و در سيزدهم جمادى الثانى سال 1323 قمرى ( 1284 شمسى ) چشم از جهان فروبست .\r\nسيد محمّد صالح چندى به تحصيل علوم قديمه پرداخت ، ازآن‌پس عزم سفر كرد . شادروان سميعى دربارهء سيد محمّد صالح چنين مىنويسد : « شهرت سيّد صالح بيشتر به سبب درويشى اوست . وى در آغاز جوانى سفرى به شيراز كرده و دست ارادت به منوّر عليشاه داده است . در آنجا با حاج محمّد حسن عبد العلى شاه مريد سابقه‌دار شيخ منصوب رحمت عليشاه و منوّر عليشاه آشنا مىشود . منوّر عليشاه تربيت و تكميل او را واگذار به عبد العلى شاه مىكند . ازاين‌رو پس از آنكه عبد العلى شاه به شهر كاشان باز مىگردد ، سيّد محمّد صالح به دنبالش روان مىشود و مدّتى در آنجا به سر مىبرد . وى جهت ديدار عبد العلى شاه مكرّر به كاشان رفته بود و در آخرين سفر موفّق به اخذ اجازهء دستگيرى از او مىگردد و سيّد با لقب طريقتى « حيران عليشاه » به شهر خود باز مىگردد و به ارشاد طالبان مىپردازد . » ابو القاسم لاهوتى ، شاعر انقلابى معروف ، به\r\n\r\n","description":"","footnote":"","page_name":" 725 ","page_number":725},
  {"content":"\r\n\r\nوى اعتقاد كامل داشت و مكرّر در اشعارش از او نام مىبرد :\r\n ديده در ظلمت ره آب بقا كى ديدى * خضر ره گر نشدن همّت « حيران » شاهش \r\nو نيز :\r\n خضر راه توست قطب العارفين و واصلين * سيّد صالح شعار و عارف نيكوخصال \r\nاستاد پژوهشگر و شاعر گرانقدر ، محمّد على سلطانى ، در مقدّمهء فاضلانه‌اى كه بر كنز العرفان حيران نگاشته است ، چنين مىنويسد : « مريدان به دروازهء اصفهان بر مزار آقا محمّد تقى كرمانى ، ملقّب به مظفّر عليشاه ، براى آقا سيّد صالح خانقاهى باشكوه ساختند و در تاريخ بنا و قداست آن آستان اشعار متنوع پرداختند كه در زمان حيات سيّد ، ايّام سوگوارى خامس آل عبا مراسم اعياد مذهبى در خانقاه برگزار مىشد و پس از وفات ايشان ، فقرا و ارادتمندان در ليالى متبرّكه در شب‌هاى جمعه گرد مىآمدند و به اصطلاح چراغ فقر را روشن و به خواندن اشعار كُردى سيّد مىپرداختند . »\r\nاز حيران عليشاه مجموعه‌اى از اشعار كُردى و فارسى او به نام « كنز العرفان » به‌جا مانده كه با حروف سربى ، به همّت يكى از مريدانش به نام محمّد حسن خان صارم السّلطنه به چاپ رسيده و در سال 1368 همين مجموعه با خطّ زيباى خانم فريبا مقصودى با خطّى خوش و چاپى زيبا و با مقدّمهء فاضلانه محمّد على سلطانى به زيور طبع آراسته شده است كه شامل اشعار كُردى و فارسى او به شمار مىرود و مرحوم سيّد محمّد صالح در اشعار كُردى « سيّد صالح » و در اشعار فارسى « حيران » تخلّص مىكرده است .\r\n\r\nعقدهء دل\r\n وقت آن شد كه دگر بر مه و خور ناز كنم * هركه آيد ز كرم بهر وى اعجاز كنم\r\nپرده‌هاى حُجب از روى بصر بردارم * درِ اسرار نهان را به جهان باز كنم\r\nهم به فرمان خدا دست قضا بربندم * در بر شاهد معنى سخن آغاز كنم\r\nزاهد خشك برون كرده ابا شيخ ريا * مطرب و نايى و نى را همه دمساز كنم \r\n\r\n","description":"","footnote":"","page_name":" 726 ","page_number":726},
  {"content":"\r\n\r\n بس شنيدم سخن از مردم بىشرم و حيا * من نه آنم كه دگر گوش بر آواز كنم\r\nمحرم راز نباشد به‌جز از « عبد علىّ » « 1 » * عقده‌هاى دل خود را به وى ابراز كنم \r\n\r\nاى حسين !\r\n اى حسين ! اى عاشق ارض و سما * عاشق حقّى و معشوق خدا\r\nعشق تو آتش زده در پيكرم * غير تو نبود خداى ديگرم\r\nعاشقان ! مستم چنان از عشق او * پر شده اعضاى من از ذات هو\r\nگر به غالى خوانى و ور كافرم * جز حسين نبود خداى ديگرم\r\nحيرت اندر حيرت « حيران » آمدم * روح و جسم و جوهر جان آمدم\r\nعشق ، مفتاح تمام قفل‌هاست * عشق كى اندر سر اين سفل‌هاست\r\nمن نمىگويم ، خدا گويد بگو : *  « كُلُّ شَيْءٍ هالِكٌ ، إِلَّا وَجْهَهُ »  « 2 »\r\nچون حسين وجه خداى اكبر است * وصف او از هرچه گويم برتر است\r\nهرچه گويم در حق حق وصف اوست * زان كه او مغز است و عالم جمله پوست\r\nبا همين داد و فغان و شور و شين * از خدا خون خدا خواهم ز عين \r\n\r\nمجنون و ليلاى هم\r\n ما همه دُردكشان ، ساقى صهباى هميم * سرخوش از جام هم و مست ز ميناى هميم\r\nاين همه مغبچگان لولى شيرين حركات * خادم پير مغان ، عاشق سوداى هميم\r\nچون‌كه جمعيم و ز تفريق گذشتيم همه * دست بر دست هم و خاك كف پاى هميم\r\nظاهرا ما همه جسميم و جسد فرد ز روح * ليك در عالم باطن همه اجزاى هميم\r\nطعنه بر ما مزن اى شيخ تو از روى ريا * همچو عيسى به خدا جمله مسيحاى هميم\r\nما مناجاتى و چون اهل خرابات خراب * همه بدنام هميم و همه سوداى هميم \r\n\r\n\r\n","description":"","footnote":"\r\n( 1 ) - عبد على : مقصود حاج محمد حسن عبد العلى شاه كاشانى مراد خود مىباشد .\r\n( 2 ) - سورهء قصص ، قسمتى از آيهء 88 .\r\n","page_name":" 727 ","page_number":727},
  {"content":"\r\n\r\n روز در ميكده شب را همه مشغول قمار * پاكبازان ره دلبر يكتاى هميم\r\nما به هر مجلس و محفل بر ارباب وفا * صاحب نطق و بيان ، طوطى گوياى هميم\r\nبر سر بزم طريقت ز ره صدق و صفا * همه مجنون هميم و همه ليلاى هميم\r\nنعرهء يا ربّ ما مىگذرد از ملكوت * چون‌كه در گلشن جان بلبل شيداى هميم\r\nاندر اين محفل ما پير و جوان‌بخت دوتاست * هر دو گويند كه ما خادم و مولاى هميم\r\nشمع اين جمع منوّر علىّ ، آن شاه ولىّ * كه به راه طلبش يكسره هم‌رأى هميم\r\nتا نهادم سر خود را به ره « عبد علىّ » * من و « حيران » و وفا طالب و جوياى هميم \r\n\r\nمناجات‌نامه\r\n الهى ! سينه‌اى ده صاف و بىغش * بسوزد خشك و تر از برق آتش\r\nدلى روشن‌تر از جام جهان‌بين * عطا كن از كرم بر آل ياسين\r\nالهى ! عالمى خواهم از اين به * مى و ميخانه را در سينه‌ام نه\r\nبيا ميخانه گردان سينه‌ام را * بزن صيقل دل بىكينه‌ام را\r\nدو چشمم را ز مى ، ميخانه گردان * دلم از غير خود بيگانه گردان\r\nمعطّر كن ز بوى مى دماغم * كه تا در ميكده گيرند سراغم\r\nمخمّر كن ز لطف آب و گلم را * تجلّىگاه خود گردان دلم را\r\nزبانم ذو الفقار جسم و جان كن * ز جوهر تيغ او را دُرّ فشان كن\r\nالهى ! ساغرم سرشار گردان * دلم را معدن اسرار گردان\r\nنمك زن بر كلامم تا سلامت * كشم اين رشته تا روز قيامت\r\nالهى ! ساغرى ده روح‌پرور * كه تا من عاشقى را گيرم از سر\r\nبه‌جز تو نيست كس محرم به رازم * به ناز عشق در سوز و گدازم\r\nبده تا من ز عشقت در شب تار * بريزم اشك از چشم گهربار\r\nبه آب ديدگان نخل اميدم * بده آب و مگردان نااميدم\r\nكه تا نار دلم گيرد زبانه * بسوزد هرچه هست اندر ميانه \r\n\r\n","description":"","footnote":"","page_name":" 728 ","page_number":728},
  {"content":"\r\n\r\n بسوزد هرچه هست از بود و نابود * نماند كس به غير از ذات معبود \r\n\r\nساقىنامه\r\n بده ساقى آن جام وحدت مرا * ز كثرت برون آيم از اين سرا\r\nكه تا لوح دل را دهم شست‌وشو * نماند به لوح دلم غير هو\r\nز خُمخانهء عشق لبريز كن * پياپى بده آتشم تيز كن\r\nبده اى انيس شب تار من * دليل ره كوى دلدار من\r\nبه گوش دلم در دل شب رسد * كه هركس به جايى رسد شب رسد\r\nبده ساقيا مى تو از جام حقّ * به حقّ همان حقّ منم مستحقّ\r\nبده تا روم سوى نجد وصال * شوم فارغ از دست اين قيل و قال\r\nتو دانى كه از هجر او مرده‌ام * به صهباى وصلت بكن زنده‌ام\r\nچو زنده كنى از مى بىغشم * پس آنگه به ميخانه بر ، سرخوشم\r\nوز آن پس كه بردى سوى مى كشان * شوم خادم پير دردى كشان\r\nپس آن‌گاه سرخوش روم سوى يار * ز پس‌كوچه‌ها مست و بىاختيار\r\nكه نتوانم از راه بازارها * عبور از كف مردم آزارها\r\nز بس خورده‌ام مى من از عشق يار * مرا كشته است درد سر از خمار\r\nچو آگه شدى كار و بار مرا * به يك جام بشكن خمار مرا\r\nبياور بده جام لبريز را * من بىنواى سحرخيز را\r\nسحرگه ثواب است ، آبم بده * پس آبت نخواهم ، شرابم بده\r\nاز آن مى بياور تساوى كند * درون و برونم مساوى كند\r\nبده ساقى آن جام بىدردسر * كه روشن شوم همچو قرص قمر\r\nالهى ! دلم مىكند ميل مى * از آن مى كه عشقت فزايد ز وى\r\nبده تا دمادم بنالد چو نى * شود عالمى پر ز آواز وى\r\nبسوزد چو نى آتشى سر كند * ز نورش جهانى منوّر كند \r\n\r\n","description":"","footnote":"","page_name":" 729 ","page_number":729},
  {"content":"\r\n\r\n اگرچه ز روز ازل داده‌اى * مرا همچو عشّاق از آن باده‌اى\r\nكه هركس از آن قطره‌اى كرد نوش * زده مهر بر نطق و گشته خموش\r\nز لب بستن آمد دل اندر خروش * نماند به كس طاقت و صبر و هوش\r\nاز آن است جوش دلم سر كند * به نوعى كه گوش فلك كر كند\r\nبنازم سرى را كه سرمست توست * خراب است و آباد از دست توست\r\nاز آن باده خواهم كه مستم كند * بلندم نمايد ، نه پستم كند\r\nبه اقليم عشق حكمرانى كنم * به ميدان وى جان‌فشانى كنم\r\nچو بينى پر از شور عشقت سرى * مران از درت بر در ديگرى\r\nمكن نااميدش ز دربار خويش * كه او نااميد است ز كردار خويش\r\nبده ساقى آن مى كه جوش آورد * مرا همچو نى در خروش آورد\r\nكه تا مرشد و پير و شيخ و دليل * شود مر مرا بادهء سلسبيل\r\nبه سر شور آرد به دل نور پاك * برون آورد جوهر از جسم خاك\r\nاز آن باده‌ام ده به قدر كفاف * كه سيمرغ جان را برد سوى قاف\r\nچو سيمرغ بر قاف عشقم برد * شود عاجز از عشق پير خرد\r\nابر قاف عشاق بيرق زنم * چو منصور كوس انا الحقّ زنم\r\nبده زان مىام دل كند صيقلى * بتابد در او مهر پاك علىّ\r\nبده ساقى آن مى كه هوش آورد * ز نو ديگ دل را به جوش آورد\r\nبه او طوطى نطق گويا كنم * لواى سخن بر سر پا كنم\r\nسخن‌سنج گردم به هر انجمن * ز هر گوشه احسنت خيزد به من\r\nبده ساقى آن مى كه از بوى وى * فغان خيزد از بندبندم چو نى\r\nز هر موى من ناله‌اى سر كند * فغانِ شبم روز محشر كند\r\nبسوزد چو پروانه خاكم كند * گدازد زر قلب و پاكم كند\r\nكه تسليم گردم به حسن رضا * به امر قدر تن دهم بر قضا \r\n\r\n","description":"","footnote":"","page_name":" 730 ","page_number":730},
  {"content":"\r\n\r\n بده ساقى آن آب آتش خواصّ * كند روضهء دل چو زرّ خلاص\r\nكه تا او ز غم‌ها خلاصم كند * بر او محرم بزم خاصم كند\r\nبده ساقى آن جام ياقوت‌رنگ * كه با نفس آيم به ميدان جنگ\r\nچنان گوش‌مالش دهم من به رزم * فرامُش كند لذّت عيش و بزم\r\nبده ساقى آن مى كه هوش آورد * مرا همچو نى در خروش آورد\r\nاز آن باده خواهم كه طورم كند * به يك جرعه درياى نورم كند\r\nپياپى بده تا چو مستان شوم * چو رندان مه‌وش گلستان شوم\r\nبه يك جامش از مستى آيم به هوش * كنم حلقهء پير رندان به گوش\r\nبده تا كه چشمى ز هم واكنم * جهان‌هاى ناديده پيدا كنم\r\nبده ساقى آن مى كه شور آورد * مرا كهكشان در حضور آورد\r\nكه تا جام جان‌بخش مملوّ ز نور * مرا آورد در مقام حضور\r\nبده ساقى آن مى كه روز مصاف * كشم ذو الفقار زبان از غلاف\r\nكه تخم منافق بود هركجا * براندازم از همّت اوليا\r\nبده ساقى آن مى كه وقت سحر * كشم طيلسان صوفيانه به سر\r\nبت روح را مرغ دستى كنم * شوم روبه‌رويت پرستى كنم\r\nبياور از آن بادهء حيدرى * كه تا بشكنم قلعهء خيبرى\r\nبه من ده كه از نسل پيغمبرم * من از فاطمه ، زادهء حيدرم\r\nبده ساقيا مى كه در انجمن * منم قاتل مرحب نفس تن\r\nمرا ساقيا جام سرشار ده * مى بىغش صاف گلنار ده\r\nبده تا كه تن را كليسا كنم * ز دير دلم رو به عيسى كنم\r\nمسيحا دم و عيسوى زاده‌ام * مريد مى و ساقى ساده‌ام \r\n\r\n","description":"","footnote":"","page_name":" 731 ","page_number":731},
  {"content":"\r\n\r\n\r\nفهرست اشخاص\r\nآبروى ، غلامرضا ، 169\r\nآتش ، 393\r\nآتشى ، منوچهر ، 569\r\nآذر ، 393\r\nآذردخت ، 116\r\nآزاد همدانى ، 639\r\nآزاد همدانى ، على محمّد ، 250\r\nآزادى ، اسكندر ، 151\r\nآسيد اسماعيلى ، حميد رضا ، 551\r\nآشتيانى ، ميرزا يوسف خان ، 94\r\nآقاخان گوران ، 423\r\nآقا خان محلّاتى ، 664\r\nآلاله ، 159\r\nآهنگرنژاد ، جليل ، 437\r\nآيت‌اللّه بروجردى ، 445\r\nآيت‌اللّه سيّد ابو القاسم خويى ، 445\r\nآيت‌اللّه شيخ حسين حلّى ، 445\r\nآيت‌اللّه ميرزا باقر زنجانى ، 445\r\nابتهاج ، 74\r\nابتهاج ، هوشنگ ، 543\r\nابراهيم ، 39\r\nابراهيم پويا ، 73\r\nابو القاسم ، 66\r\nاحمد بن موسى عليه السّلام ( شاهچراغ ) ، 306\r\nاخگر ، 393\r\nاخوان ثالث ، مهدى ، 45 ، 74 ، 130 ، 144 ، 534 ، 659\r\nارفع ، هادى ، 630\r\nاستخر ، محمّد حسين ، 123\r\nاسد اللّه ، 492\r\nاسد اللّه اسعد السّلطان ، 212\r\nاسد الله عاطفى ، 189\r\nاسعد السّلطان ، 212\r\nاسكندرى پروانه ، 107\r\n\r\n","description":"","footnote":"","page_name":" 732 ","page_number":732},
  {"content":"\r\n\r\nاسلامىنيا ، محسن ، 196\r\nاشرف نوبتى ( پرتو ) ، على ، 697\r\nاطعمه ، اسحاق ، 623\r\nاعتصامى ، پروين ، 45 ، 312 ، 568\r\nاعتضاد الدّوله ، حكمران قم و ساوه ، 379\r\nافسانه ، 159\r\nاقتدارى ، على اصغر ، 578\r\nامام رضا عليه السّلام ، 20\r\nامام صادق عليه السّلام ، 176\r\nامام موسى كاظم عليه السّلام ، 66\r\nامداد ، حسن ، 363\r\nاميرى اسفندقه ، مرتضى ، 20\r\nاميرىنيا ، ثريا ، 349\r\nامين ، 94 ، 116\r\nامين‌پور قيصر ، 20\r\nامينى ، على ، 108\r\nاوستا ، مهرداد ، 138\r\nايران ، 109\r\nايزدگسب ، اسد الله ، 418\r\nايمان ، 116\r\nباباطاهر ، 130 ، 182 ، 188 ، 658\r\nباستانى پاريزى ، 138\r\nباشى كرباسى ، 115\r\nباقر ، 543\r\nباقوجرى ، عليرضا اخلاقى ، 99\r\nبختيارى ، پژمان ، 13 ، 138\r\nبرادران قشقايى ، 122\r\nبرقعى ، سيد حميد رضا ، 703\r\nبرقعى قمى ، مرحوم آيت‌اللّه آقاى سيد على اكبر ، 240\r\nبزرگ ، 275\r\nبسمل ، 66\r\nبلقيس ، 480\r\nبو على سينا ، 130 ، 182\r\nبولهى ، 330\r\nبهارستانى ، 558\r\nبهبهانى ، سيمين ، 108 ، 543 ، 569\r\nبهرامى ، 312\r\nبهزاد ، 437 ، 630\r\nبهزاد يد اللّه ، 74\r\nبهمنى ، 659\r\nبهمنى ، محمّد على ، 300\r\nبهناز ، 13\r\nبىبى ، 99\r\nبيدار ، 446\r\nبيدكى ، 20\r\nبيدكى فيليان ، زهرا ، 20\r\nبيدل ، 24 ، 32 ، 39 ، 45\r\nبيدل دهلوى ، 74 ، 189\r\nبيژن ، 243\r\nبيك بيكدلى ، حسينعلى ، 393\r\nبيك بيكدلى ، لطف‌على ، 393\r\n\r\n","description":"","footnote":"","page_name":" 733 ","page_number":733},
  {"content":"\r\n\r\nبيكدلى ، حاج رشيد خان ، 393\r\nبيكدلى ، محسن ، 393\r\nبيكى ، 50\r\nبيكى حبيب‌آبادى ، پرويز ، 50\r\nبينام ، 56\r\nپابلو نرودا ، 189\r\nپازادگاد ، 624\r\nپاشازاده ، 62\r\nپاشازاده ، ابو الفضل ، 62\r\nپاك‌نژاد ، 66\r\nپاك‌نژاد ، سيّد رضا ، 66\r\nپايا ، 73\r\nپاييز ، 81\r\nپديده ، 89\r\nپديده ، محمود ، 89\r\nپرتو ، 437\r\nپرمين ، 94\r\nپرواز ، 99\r\nپروانه ، 107\r\nپروسكى ، عباس ، 480\r\nپروين ، 250\r\nپرهيزكار ، ابراهيم ، 115\r\nپرهيزكار ، 115\r\nپرىرو ، 94\r\nپريزاد ، 94\r\nپزشكى ، 122\r\nپزشكى ، كاظم ، 122 ، 624\r\nپژمان ، 129\r\nپژواك ، 137 ، 138\r\nپساوند ، شاپور ، 144 ، 145\r\nپگاه ، 151\r\nپوران ، 159 ، 160\r\nپوروهّاب ، محمود ، 169\r\nپويا ، 175 ، 176 ، 182 ، 188 ، 196\r\nپويا ، ابراهيم ، 188 ، 189\r\nپويا منوچهر ، 73\r\nپهلوانى عليرضا ، 45\r\nپيام ، 200\r\nپيامبر صلّى اللّه عليه و آله ، 116\r\nپيمان ، 116 ، 208 ، 212 ، 220\r\nپيمان ، دكتر محمد ، 212\r\nتبريزى ، عليرضا ، 227\r\nتجلّى ، 234 ، 239 ، 240\r\nتجلّى ، شايا ، 243\r\nتجلّى ، ميرزا رجبعلى ، 234\r\nتختى ، غلامرضا ، 115 ، 116\r\nترجمان الممالك فرهنگ ، 575\r\nتسليم ، 250\r\nتفقّد راد ، رضا ، 255\r\nتفقّدى ، فاطمه ، 260\r\nتقىدخت رَهَقى ، محمّد رضا ، 265\r\nتقىزاده ، طيّبه ، 272\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nتقىنژاد ، مهدى ، 275\r\nتندر ، 281\r\nتنها ، 294 ، 295 ، 300\r\nتوتونكار ، محمد رضا ، 538\r\nتوحيد ، 305\r\nتوران ، 312\r\nتولّلى ، فريدون ، 144\r\nتوليت ، سيد على اصغر ، 320\r\nتوليت ، سيد محمّد على ، 320\r\nتونه‌اى ، مجتبى ، 324\r\nتهرانيان ، حاج شيخ محمد كاظم ، 287\r\nتهرانيان ، محمد كاظم ، 287\r\nتى . اس . اليوت ، 189\r\nثابت ، 330 ، 336\r\nثابت ، محمد ، 330\r\nثابت ، منوچهر ، 330\r\nثاراللّهى ، مير سيّد احمد ، 343\r\nثارى ، 343\r\nثريا ، 349\r\nثقفى ، 355\r\nجاويد ، 250 ، 363\r\nجاويد ، هاشم ، 363\r\nجبّارى ، عباس ، 371\r\nجدّا ، سيّد آقاجان ، 378\r\nجدّا ، سيّد اصغر ، 379\r\nجدّايى ، ابو الحسن ، 380\r\nجدّى ، 387\r\nجعفر ، 538\r\nجلائى ، 393\r\nجلال ، 400 ، 408\r\nجلال‌زاده ، سيّده اعظم ، 413\r\nجلالى ، 418 ، 423\r\nجلالى ، فتح اللّه ، 418\r\nجلالى ، فرج اللّه ، 423\r\nجلوه ، 431\r\nجليل ، 74 ، 437\r\nجليلى ، عبد الجليل ، 445\r\nجليلى كرمانشاهى ، محمّد حسين ، 446\r\nجمال‌پور ، شهلا ، 450\r\nجمالى ، پرويز ، 456\r\nجمشيد ، 463\r\nجمشيدآبادى ، ناصر ، 129\r\nجمشيدى ، 469\r\nجمشيديان ، اكبر ، 469\r\nجنابى ، محمّد على ، 475\r\nجواهر ، زهرا ، 480\r\nجواهر ، طلعت ، 480\r\nجواهر ، على ، 481\r\nجواهرى ، غلامحسين ، 639\r\nجودى ، 486 ، 487\r\nجودى ، محمّد ، 486\r\nجويا ، 492\r\n\r\n","description":"","footnote":"","page_name":" 735 ","page_number":735},
  {"content":"\r\n\r\nجيحون ، 497\r\nجيرودى ، كاظم ، 502\r\nحاتمى ، حسن ، 508\r\nحاج سيد على اكبر ، 387\r\nحاج شيخ محمّد هادى ، 445\r\nحاصل ، 516\r\nحافظ ، 45 ، 74 ، 130 ، 137 ، 144 ، 188 ، 189 ، 312 ، 363 ، 364 ، 543 ، 658 ، 686\r\nحاكمى ، اسماعيل ، 520\r\nحامد ، 529 ، 534 ، 538 ، 543 ، 544 ، 551\r\nحايرى يزدى ، آيت‌الله‌العظمى حاج شيخ عبد الكريم ، 239\r\nحبيب ، 115 ، 558 ، 564\r\nحبيبه ، 568 ، 569\r\nحبيبيان ، على اصغر ، 558\r\nحبيبيان ، محمّد ، 558\r\nحجاب ، فتحعلى ، 664\r\nحجّت‌خواه ، سيّد حامد ، 543\r\nحجّة بن الحسن العسكرى عليه السّلام ، 669\r\nحديدى ، 575\r\nحرمان ، 578\r\nحريرچى على ، 56\r\nحسابى ، 584\r\nحسابى صيقلانى ، محمّد ، 584\r\nحسن ، 611\r\nحسين ، 265 ، 480 ، 588\r\nحسينجانى ، ابو القاسم ، 595\r\nحسينى ، 602 ، 611 ، 617\r\nحسينى ، سيّد حسن ، 602\r\nحسينى ، سيّد على ، 617\r\nحسينى ، سيد مهدى ، 704\r\nحسينى ، مهرى ، 611\r\nحسينى ، ميرزا باقر ، 137\r\nحشمت ، 623 ، 624 ، 630 ، 634\r\nحشمت الدّوله محمّد حسين ميرزا خلف دولتشاه ، 24\r\nحشمت‌زاده ، احمد ، 624\r\nحشمت ، عبد الرّحيم ، 623\r\nحق‌گو ، حسين ، 639\r\nحق‌گو ، سيروس ، 639\r\nحقى ، 646 ، 647\r\nحقّى ، ابراهيم ، 646\r\nحكمت ، 652\r\nحكمتى ، 658\r\nحكمتى ، عليرضا ، 658\r\nحكيم ، 664 ، 669\r\nحكيم ، محمّد تقى ، 122\r\nحكيم نظامى ، 138\r\nحكيمى ، 680\r\nحكيميان ، ابو الفتح ، 669\r\nحكيمى ، بهاء الدّين ، 680\r\nحمدى ، 686\r\n\r\n","description":"","footnote":"","page_name":" 736 ","page_number":736},
  {"content":"\r\n\r\nحمديه ، على اصغر ، 686\r\nحميد ، 692 ، 697 ، 703\r\nحميدى ، 543\r\nحنّانه ، 708\r\nحنّانه ، شهين ، 708\r\nحنّانه ، مرتضى ، 708\r\nحيدر ، 129\r\nحيدربيكى ، احمد ، 718\r\nحيران ، 726 ، 727\r\nحيران ، سيد محمّد صالح ، 726\r\nحيران عليشاه ، 726 ، 727\r\nخائفى ، پرويز ، 144\r\nخاتم الشّعراء ، 378 ، 379\r\nخاقانى ، 45\r\nخالدى ، مهدى ، 708\r\nباقر خان ، 646\r\nخانقاهى ، سيّد صالح ، 727\r\nخدابخش ، 529\r\nخداداد ، حشمت اللّه ، 630\r\nخلخالى ، سيد عبد الرّحيم ، 575\r\nخواجه رشيد الدّين فضل اللّه ، 182\r\nخيام ، 312\r\nدادشاه ، 371\r\nدانشوران ، 138\r\nداور ، 305\r\nداورى ، 664\r\nدستگردى ، وحيد ، 624\r\nده‌بزرگى احد ، 20\r\nديوان بيكى ، 305\r\nذو القدر ، امير فضل اللّه خان ، 212\r\nراشدى ، على اكبر ، 652\r\nرجا ، 492\r\nرحمت عليشاه ، 726\r\nرحيم ، 220\r\nرضا شاه ، 107\r\nرضا قلى ، 408\r\nرضايىپور ، حبيب ، 564\r\nرعدى آذرخشى ، 255\r\nروح القدس ، 492 ، 516\r\nروحانى ، حاج عبد الصّمد ، 182\r\nروحانى ، محمود ، 182\r\nروحانى وصال ، 305\r\nرودكى ، 312\r\nزاده‌رحمانى ، 516\r\nزبردست ، ايرج ، 294\r\nزهرا ، 99\r\nزيتونى ، حاج سيّد حبيب اللّه ، 387\r\nسالار الدّوله ، 336\r\nسالمى ، عبد الحميد ، 692\r\nسالمى ، محمد كاظم ، 551\r\nسبزوارى ، حسين ، 516\r\nسپهرى ، سهراب ، 45 ، 74 ، 175 ، 189 ، 659\r\n\r\n","description":"","footnote":"","page_name":" 737 ","page_number":737},
  {"content":"\r\n\r\nسپهرى ، فرّخ ، 492\r\nستار خان ، 646\r\nستوده ، محمّد صادق ، 123\r\nسعدى ، 45 ، 130 ، 312 ، 363 ، 543\r\nسلحشور ، عادله ، 658\r\nسلطانى حسينقلى خان ، 24\r\nسلطانى ، محمّد على ، 727\r\nسميعى ، 726\r\nسياسى ، محمّد ، 469\r\nسيّد ابو الحسن ، 379\r\nسيّد بهاء الدّين ، 400\r\nسيّد بيوك ، 456\r\nسيد حسن ، 413\r\nسيّد رضا ، 343 ، 379\r\nسيّد صالح ، 727\r\nسيّد محمّد ، 378\r\nسيّد موسوى ، حشمت بيگم ، 634\r\nسيف آزاد ، 575\r\nسيف اللّه ، 450\r\nشاطربيك محمّد ، 250\r\nشاملو ، 74 ، 658\r\nشاملو ، احمد ، 130\r\nشاه نعمت اللّه ولى ، 639\r\nشرر ، 393\r\nشعاع ، 624\r\nشعبانى ، محمد ، 529\r\nشمس الملوك ، 481\r\nشهپر ، 138\r\nشهريار ، 13 ، 45 ، 312 ، 543 ، 568 ، 646\r\nشهريار ، محمّد حسين ، 475\r\nشهريارى ، محمّد حسين ، 475\r\nشهريارى ، توران ، 312\r\nشيخ محمد حسن صاحب كتاب جواهر ، 480\r\nشيرازى ، 306\r\nشيفته ، 624\r\nصائب ، 74 ، 189\r\nصاحب كرامت ، 67\r\nصادق ، 108\r\nصارم السّلطنه ، محمّد حسن خان ، 727\r\nصالح ، سيّد محمّد ، 727\r\nصانعى ، مير سيّد رضا ، 175\r\nصفاريان ، ابو القاسم ، 431\r\nصفر على ، 272 ، 646\r\nصفير ، محمّد حسين ، 469\r\nصفىعلى شاه نعمت‌اللّهى ، 624\r\nصمديّه ، 516\r\nصناعتى ، 176\r\nصناعتى ، حبيب اللّه ، 175\r\nصناعتى ، على اكبر ، 175\r\nصورتگر ، 123\r\nصائم سيد على اصغر ، 45\r\nضرّابى ، سيّد غلامحسين ، 588\r\nضيائى ، 680\r\n\r\n","description":"","footnote":"","page_name":" 738 ","page_number":738},
  {"content":"\r\n\r\nضياء الدّين ، 680\r\nطوبى ، 664\r\nعارف قزوينى ، 639\r\nعاطفى ، 437\r\nعبّاس ، 324 ، 595\r\nعبد الرّحيم ، 418 ، 624\r\nعبد العلى شاه ، 726\r\nعبد العلى شاه ، حاج محمّد حسن ، 726\r\nعبد القيوم ، 680\r\nعبد الكريم منصور على ، 624\r\nعبد اللّه ، 56\r\nعبد الوهّاب ، 575\r\nعبرت نايينى ، 379\r\nعزت اللّه ، 212\r\nعسكرى حاج سيّد ، 32\r\nعلى ، 255 ، 330 ، 431 ، 564 ، 584 ، 703\r\nعلى اكبر ، 151\r\nعلى حسين ، 437\r\nعليشاه گنابادى ، حاجى سلطان ، 418\r\nعين القضاة ، 182\r\nعيوض ، 646\r\nغالب ، 212\r\nغبار ، 250\r\nغضنفر ، 355 ، 617\r\nغضنفرى ، على اصغر ، 497\r\nغلامحسين ، 486\r\nغلامعلى ، 497 ، 686\r\nفاطمه ، 379\r\nفتّاحى ، محمّد رضا ، 281\r\nفتحعلى شاه قاجار ، 212\r\nفتحى ، عبد الحميد ، 697\r\nفخر الدّين عراقى ، 182\r\nفخرايى ، ابراهيم ، 343 ، 486 ، 584\r\nفراهانى حسين ، 94\r\nفراهانى ، محمّد على ، 94\r\nفرّخ‌زاد ، پوران 159 ، 160\r\nفرّخ زاد ، فروغ ، 13 ، 74 ، 159 ، 189 ، 543 ، 658\r\nفرّخ‌زاد ، محمّد ، 159\r\nفرخى ، پيمان ، 220\r\nفردوسى ، 189 ، 312\r\nفرزانه آزاد ، بهناز ، 13\r\nفرصت الدّوله ، 624\r\nفروهر ، 107\r\nفروهر ، پرستو ، 108\r\nفروهر ، پروانه ، 108\r\nفروهر ، داريوش ، 107\r\nفرهنگ ، احمد ، 320\r\nفضلى بينش نجاتى ، فرج اللّه ، 212\r\nفيض قمى ، ميرزا على اكبر بن ميرزا محمّد ، 378\r\nقائمى ، جمشيد ، 463\r\nقاجار ، 378\r\n\r\n","description":"","footnote":"","page_name":" 739 ","page_number":739},
  {"content":"\r\n\r\nقاضى تنوخى ، 25\r\nقريشىزاده ، جليل ، 658\r\nقزوه ، عليرضا ، 20\r\nقمشه‌اى ، ميرزا رضا ، 239\r\nقيصرى ، جليل ، 658\r\nكاشانى ، تراب ، 175\r\nكاشانى سپيده ، 20\r\nكاشانى ، مشفق ، 175\r\nكاشف ، 137\r\nكرمانشاهى ، سردار يار محمّد خان ، 336\r\nكرمانى ، محمّد تقى ، 727\r\nكمال ، 138\r\nكمپانى ، جواد ، 624\r\nلاهوتى ، ابو القاسم ، 726\r\nلوركا ، 189\r\nليمويى ، على ، 336\r\nليمويى ، مشهدى حسين ، 336\r\nمالمير ، حسن ، 534\r\nمجاهدى ، 538\r\nمجاهدى ، محمد على ، 704\r\nمجتهد ، حاج ميرزا مهدى ، 400\r\nمجتهدزاده ، 432\r\nمجرّد ، 13 ، 492 ، 497 ، 516\r\nمجمع همدانى ، 250\r\nمحبّت ، محمد جواد ، 658\r\nمحدّثى مصطفى ، 20\r\nمحسن ، 196\r\nمحمّد ، 81 ، 227 ، 393\r\nمحمد ابراهيم ، 502\r\nمحمّد حسن ، 652\r\nمحمّد حسين ، 469\r\nمحمّد رضا ، 99\r\nمحمّد على ، 20\r\nمحمّدى ، جلال ، 408\r\nمخابر الملك ، 480\r\nمدّاح سيد محمّد كاظم ، 32\r\nمدرّس يزدى ، ميرزا على اكبر ، 239\r\nمراد على ، 200\r\nمزارعى ، 144\r\nمستوفى ، حميد رضا ، 355\r\nمسيّبى ، احمد ، 492\r\nمشيرى ، فريدون ، 569\r\nمصاحبى ، ميرزا محمّد على ، 379\r\nمصدق ، 107\r\nمظفّر عليشاه ، 727\r\nمظهر ، 250\r\nمعدّل ، 123\r\nمفتون كبريايى ، سيّد رضا ، 208\r\nمفرّح ، 516\r\nمقصودى ، فريبا ، 727\r\nملّا محسن ، 234\r\nملا هادى سبزوارى ، 680\r\n\r\n","description":"","footnote":"","page_name":" 740 ","page_number":740},
  {"content":"\r\n\r\nملك‌الشعراء بهار ، 45 ، 312\r\nمنشى كاشانى ، حسينعلى ، 175\r\nمنصور ، حسنعلى ، 123\r\nمنوّر عليشاه ، 726\r\nموسى ، 250\r\nموسى بن جعفر عليه السّلام ، 66\r\nمولانا ، 45 ، 658\r\nمولوى ، 312\r\nمهدى ، 371\r\nمهديانى ، سيّد جلال ، 400\r\nميرزا ابراهيم ، 123\r\nميرزاده عشقى ، 639\r\nميرزا شفيع وصال ، 664\r\nميرزا كوچك خان جنگلى ، 575\r\nميرزا محمّد ، 24\r\nميرزا محمّد على ، 24\r\nميرزا محمود ، 664\r\nميرزاى قمى ، 240\r\nمير سيّد على ، 182\r\nميرمحمّدى ، سيد فخر الدّين ، 137\r\nميرمحمّدى ، سيد مهدى ، 137\r\nنادرپور ، نادر ، 543 ، 569\r\nناصحى ، منوچهر ، 81\r\nناصر خسرو ، 664\r\nناصر خسرو علوى ، 305\r\nناظرى ، فاطمه ، 658\r\nنرجس ، 116\r\nنسرين ، 116\r\nنصور ، 300\r\nنظام الملك ، 664\r\nنظامى ، 312 ، 363\r\nنعمت‌اللّهى ، 726\r\nنوبخت ، حبيب اللّه ، 123\r\nنوشين ، 116\r\nنوعى ، محمّد ، 568\r\nنيستانى ، منوچهر ، 569\r\nنيك‌سيرتى ، حبيبهء ، 568\r\nنيلوفر ، 116\r\nنيما ، 130 ، 188\r\nوارسته ، محمّد ، 320\r\nواعظ تهرانى ، مصطفى ، 115\r\nواعظ ، ملّا محمد جواد ، 234\r\nوجدى ، 639\r\nورزى ، ابو الحسن ، 138 ، 256\r\nوصال ، محمّد اسماعيل ، 305\r\nوصال ، ميرزا شفيع ، 305\r\nوقار ، 664\r\nوقار ، ميرزا احمد ، 306\r\nولى محمّد ، 475\r\nوهّاب ، 169\r\nوهّاب‌زاده ، محمّد تقى ، 575\r\nويسى ، محمّد ، 300\r\n\r\n","description":"","footnote":"","page_name":" 741 ","page_number":741},
  {"content":"\r\n\r\nهدايت ، رضا قلى خان ، 306\r\nهراتى ، سلمان ، 20\r\nيادگارى ، سيّد عبّاس ، 39\r\nيزدان‌شناس ، 658\r\nيزدانى ، 305\r\nيوسفى ، غلامحسين ، 432\r\nيوسفى ، فرشيد ، 200 ، 630\r\nيوشيج ، نيما ، 45\r\n\r\n","description":"","footnote":"","page_name":" 742 ","page_number":742},
  {"content":"\r\n\r\n\r\nفهرست اماكن\r\nآبادان ، 520\r\nآبادهء فارس ، 220\r\nآذربادگان ، 529\r\nآذربايجان ، 521 ، 646\r\nآذرشهر ، 62\r\nآستانه اشرفيهء لاهيجان ، 529\r\nآلمان ، 521\r\nآمريكا ، 400 ، 559\r\nاتريش ، 521\r\nاراك ، 137 ، 212 ، 486 ، 487\r\nاردان يزد ، 355\r\nاردستان ، 50\r\nاردكان ، 355\r\nاروپا ، 669\r\nاستانبول ، 89\r\nاستان فارس ، 371\r\nاستان مركزى ، 213\r\nاسحاق‌آباد نيشابور ، 634\r\nاسدآباد همدان ، 652\r\nاسلام‌آباد ، 200\r\nاسلام‌آباد غرب ، 336\r\nاصفهان ، 94 ، 116 ، 196 ، 239 ، 418 ، 469 ، 727\r\nافغانستان ، 521\r\nانجمن ادبى اميركبير ، 552\r\nانجمن ادبى ايران ، 624\r\nانجمن ادبى بو على ، 492\r\nانجمن ادبى بو على سينا ، 516\r\nانجمن ادبى سخنوران ، 552\r\nانجمن ادبى شهريار ، 475\r\nانجمن ادبى محيط ، 538\r\nانجمن ادبى ميلاد ، 492\r\nانگلستان ، 400\r\nانگليس ، 122\r\nاورازانى ، 602\r\nايتاليا ، 400 ، 521\r\nايران ، 89 ، 240 ، 282 ، 363 ، 371 ، 393 ، 400 ،\r\n\r\n","description":"","footnote":"","page_name":" 743 ","page_number":743},
  {"content":"\r\n\r\n558 ، 568 ، 575 ، 595 ، 669 ، 686\r\nايل كلهر ، 718\r\nبابل ، 617\r\nبابل مازندران ، 243\r\nبادكوبه ، 575\r\nباغ نادرى ، 255\r\nباكو ، 568\r\nبالاجاده ، 463\r\nبانك ملّى ايران ، 255\r\nبجنورد ، 371\r\nبستان‌آباد تبريز ، 646\r\nبلوچستان ، 371\r\nبمبئى ، 664\r\nبندر انزلى ، 575 ، 595\r\nبندر تركمن ، 32\r\nبهشت زهرا ، 123\r\nبهشهر ، 32\r\nبيدگل كاشان ، 45\r\nبيمارستان اندرزگو ، 176\r\nبيمارستان شهيد آيت‌اللّه اشرفى اصفهانى ، 176\r\nبيمارستان كورش كبير ، 176\r\nپاكستان ، 400 ، 521\r\nتبريز ، 56 ، 89 ، 387 ، 408 ، 475 ، 529 ، 538 ، 595\r\nتركمنستان ، 521\r\nتركيه ، 521\r\nتفرش ، 159\r\nتكزاس ، 559\r\nتكيه چهل‌تنان ، 623\r\nتويسركان ، 400 ، 534\r\nتهران ، 25 ، 32 ، 66 ، 81 ، 100 ، 107 ، 115 ، 122 ، 123 ، 129 ، 137 ، 138 ، 144 ، 159 ، 176 ، 182 ، 208 ، 212 ، 227 ، 239 ، 240 ، 255 ، 260 ، 275 ، 287 ، 306 ، 312 ، 330 ، 331 ، 336 ، 349 ، 355 ، 363 ، 378 ، 379 ، 387 ، 393 ، 445 ، 450 ، 456 ، 463 ، 480 ، 502 ، 520 ، 538 ، 543 ، 551 ، 558 ، 568 ، 602 ، 630 ، 639 ، 646 ، 692 ، 708 ، 709 ، 718\r\nتهرانپارس ، 108\r\nثقفى ، اسماعيل ، 355\r\nجاورستان ، 137\r\nچال حسن خان ، 188\r\nحوزه علميه قم ، 243\r\nحوزهء علميه قم ، 240\r\nحوزهء علميهء قم ، 169\r\nخراسان ، 122 ، 287\r\nخرّم‌آباد ، 94\r\nخوزستان ، 294\r\nخوى ، 387\r\nدانشكده پزشكى شيراز ، 534\r\nدانشكدهء افسرى ، 371\r\nدانشكدهء پليس ، 686\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nدانشگاه آزاد اسلامى سبزوار ، 578\r\nدانشگاه آزاد اسلامى ( سما ) ، 634\r\nدانشگاه آزاد اسلامى شهر رى ، 463\r\nدانشگاه آزاد اسلامى كردستان ، 437\r\nدانشگاه الزّهراء ، 450\r\nدانشگاه پليس ، 718\r\nدانشگاه تبريز ، 529\r\nدانشگاه تهران ، 265 ، 355 ، 520 ، 558 ، 569 ، 669 ، 670\r\nدانشگاه جندىشاپور ، 200\r\nدانشگاه رازى ، 300\r\nدانشگاه شهيد بهشتى ، 275\r\nدانشگاه علّامه طباطبايى ، 520\r\nدانشگاه فردوسى مشهد ، 634\r\nدانشگاه كرمانشاه ، 658\r\nدانشگاه ملّى ( شهيد بهشتى ) ، 312 ، 670\r\nدانمارك ، 521\r\nدبستان ايراندخت ، 349\r\nدبستان جامى ، 686\r\nدبستان رضوى ، 336\r\nدبستان عسجدى ، 516\r\nدبستان فردوسى ، 355\r\nدبستان كامكار ، 703\r\nدبيرستان پهلوى ( امام خمينى ) ، 686\r\nدبيرستان شاهپور ، 534\r\nدبيرستان شرف‌زادگان ، 355\r\nدبيرستان شعاعيّه ، 122\r\nدبيرستان محمّدى ، 529\r\nدو تپه ، 529\r\nرشت ، 343 ، 450 ، 584\r\nرضاييه ، 475\r\nرمشايه از توابع شهرستان رودسر ، 169\r\nرودسر ، 169\r\nروزنامه قم امروز ، 324\r\nروستاى شاه زيد ، 534\r\nروستاى عليك ، 578\r\nروسيه ، 521\r\nزاهدان ، 355\r\nزنجان ، 212 ، 456 ، 457 ، 529 ، 669\r\nسارى ، 708\r\nسبزوار ، 234 ، 272 ، 578 ، 680\r\nسر پل زهاب ، 611\r\nسركان ، 400\r\nسلسبيل ، 602\r\nسوئد ، 521\r\nسوريه ، 520\r\nشاهچراغ ، 665\r\nشراء ، 137\r\nششكل ، 529\r\nشميران ( تهران ) ، 502\r\nشيراز ، 115 ، 122 ، 123 ، 144 ، 294 ، 305 ، 306 ، 363 ، 371 ، 469 ، 520 ، 588 ، 623 ، 664\r\n\r\n","description":"","footnote":"","page_name":" 745 ","page_number":745},
  {"content":"\r\n\r\nعراق ، 24 ، 240 ، 371 ، 445 ، 521\r\nعربستان ، 521\r\nعربى ، 521\r\nعلياى كازرون ، 115\r\nعيدگاه مشهد ، 99\r\nفارس ، 115 ، 145\r\nفرانسه ، 212 ، 213 ، 584\r\nفراهان ، 94\r\nفريدن اصفهان ، 294\r\nفوشازاده ، 529\r\nقبرستان شيخان ، 240\r\nقزاقستان ، 521\r\nقزوين ، 176\r\nقصر شيرين ، 281 ، 300 ، 423\r\nقصر شيرين ، 336\r\nقم ، 169 ، 239 ، 240 ، 265 ، 272 ، 324 ، 379 ، 445 ، 538 ، 611 ، 617 ، 703\r\nكارخانهء زاينده‌رود ، 469\r\nكازرون ، 115 ، 275 ، 371\r\nكازرون فارس ، 508\r\nكاشان ، 45 ، 175 ، 265 ، 320 ، 726\r\nكاشمر ، 431\r\nكتابخانهء مركزى دانشگاه تهران ، 520\r\nكرج ، 432 ، 630\r\nكردكوى ، 32 ، 463\r\nكرمان ، 312\r\nكرمانشاه ، 24 ، 73 ، 74 ، 81 ، 129 ، 151 ، 188 ، 189 ، 200 ، 281 ، 282 ، 300 ، 336 ، 337 ، 371 ، 423 ، 445 ، 543 ، 630 ، 639 ، 658 ، 692 ، 697 ، 718 ، 726\r\nكمال‌آباد ، 564\r\nكمال‌آباد ، 564\r\nگرگان ، 32 ، 463\r\nگيلان ، 595\r\nگيلان غرب ، 200 ، 437\r\nلاهيجان ، 529\r\nلبنان ، 521\r\nلنگرود ، 486\r\nمازندران ، 24 ، 32 ، 371 ، 617 ، 658\r\nماه‌شهر ، 294\r\nماهيدشت ، 726\r\nمدرسه علائى ، 355\r\nمدرسهء دارالشّفاء ، 379\r\nمدرسهء شيخ عبد الحسين ( شيخ العراقين ) ، 239\r\nمرزن‌آباد چالوس ، 330\r\nمريانج ، 516\r\nمشهد ، 20 ، 99 ، 122 ، 634 ، 703\r\nمشهد زلف‌آباد ، 94\r\nمشهد مقدّس ، 20 ، 99 ، 122 ، 234 ، 255 ، 260 ، 634 ، 703\r\nمؤسسه تدوين شناختنامه اردكان ، 355\r\nمهاباد ، 475\r\nميبد ، 413\r\n\r\n","description":"","footnote":"","page_name":" 746 ","page_number":746},
  {"content":"\r\n\r\nنجف اشرف ، 445\r\nنور ، 658\r\nنيوجرسى ، 559\r\nهرات ، 212\r\nهمدان ، 13 ، 39 ، 129 ، 182 ، 208 ، 330 ، 336 ، 371 ، 492 ، 497 ، 516 ، 558 ، 564 ، 639 ، 686 ، 692 ، 718\r\nهندوستان ، 521 ، 664\r\nهوشيارچله ، 437\r\nيزد ، 66 ، 67 ، 239 ، 255 ، 356 ، 703\r\nيونان ، 521\r\n\r\n","description":"","footnote":"","page_name":" 747 ","page_number":747},
  {"content":"\r\n\r\n\r\nفهرست كتابها\r\nآتشكده ، 393\r\nآتش و باد ، 160\r\nآثار العجم ، 624\r\nآسمان كوچك ، 170\r\nآموزش شعر ، 502\r\nآواز بلدرچين ، 170\r\nآهنگ عشق ، 639 ، 640\r\nآيينهء فارس ، روزنامه ، 122\r\nآيينهء محرم ، 647\r\nاتاق تلخ ، 355\r\nاحساس ، 558\r\nادبيّات معاصر ، 520\r\nاردكان شهرى در كوير ، 355\r\nارمغان آفتاب ، 408\r\nارمغان تجلّى ، 235\r\nاز همّت بلند ، 160\r\nاسفار ملا صدرا ، 240\r\nاشك غزال و گُلكم ، 282\r\nاقيانوس ، روزنامه ، 123\r\nالبرز ، 502\r\nالتعليقة القصوى ، 445\r\nامام گل‌ها ، 170\r\nانسان كامل ، 208\r\nانسان و جانور ، 130\r\nانقلاب خراسان ، 235\r\nاى عشق ، 145\r\nباران ملايم ، 437\r\nباز اين چه شورش است ، 275\r\nبازيهاى محلّى كازرون ، 508\r\nباشى نباشى عشقمى ( مجموعه ترانه ) ، 244\r\nباغ هزار گل ، 201\r\nبانوى آب ، 243\r\nبراده‌ها ، 603\r\nبر ستيغ صبح ، 408\r\nبرو به فكر من نباش ، 244\r\nبشير ، 502\r\n\r\n","description":"","footnote":"","page_name":" 748 ","page_number":748},
  {"content":"\r\n\r\nبهار ايران ، روزنامه ، 123\r\nبيدل ، 603\r\nپارس ، روزنامه ، 123\r\nپانصد غزل عطّار با شرح واژه‌ها و ذكر اصطلاحات عرفانى و كنايات و استعارات ، 213\r\nپرواز با ستارگان ، 559\r\nپيشگويىهاى نوستراداموس ، 160\r\nتالار ، 708\r\nتجدّدنامه ، 235\r\nتذكر شعراى اردكان ، 355\r\nتذكرة الشّعراى قم ، 378\r\nترانه‌هاى حق‌گو ، 640\r\nتصحيح بهارستان جامى ، 520\r\nتصحيح ديوان ملّا محسن فيض كاشانى ، 213\r\nتصحيح فرج بعد از شدت ، 520\r\nتفكّرات تنهايى ، 558\r\nتنهاشدگان ، 243\r\nتولدت مبارك ، 244\r\nتيشه ، 201\r\nجواهر الكلام فى شرايع الاسلام ، 480\r\nچگونه شعر بگوئيم ، 502\r\nچلچراغ ، 408\r\nچنگ مشوّش ، 160\r\nچهار عروسك ولگرد ، 244\r\nحافظ شاخه نبات ( داستان ) ، 160\r\nحرير و پرند ، 201\r\nحمام روح ، 603\r\nحوزهء علميهء قم ، 170\r\nخاطرات جبهه ، 502\r\nخاك‌نشينان عشق ، 201\r\nخورشيد ايران ، روزنامه ، 123\r\nخوشبختى در خوردن سيب‌هاى سرخ است ، 160\r\nداستان‌هاى شاهنامهء فردوسى ، 281\r\nداغ عشق ، 502\r\nدر پسِ آينه ، 160\r\nدر سايهء غزل ، 502\r\nدستور زبان فارسى ، 508 ، 520\r\nدل‌آزرده ، 480\r\nديدارى در پاييز ، 160\r\nديكتاتورها ، اثر جوليوس آرچر ، 160\r\nديوان انورى ، 665\r\nديوان بولهى ، 330\r\nديوان تمكين ، 201\r\nديوان حافظ ، 664\r\nديوان خاقانى ، 665\r\nديوان مهجور ، 201\r\nديوان وحدت كرمانشاهى ، 201\r\nذم الاستبداد ، 235\r\nرابطه پنهان ، 502\r\nرشد ، 169\r\n\r\n","description":"","footnote":"","page_name":" 749 ","page_number":749},
  {"content":"\r\n\r\nرنگين‌كمان دلبستگى ، 502\r\nروزنامه « شورق » ، 393\r\nروزنامه ماندا ، 481\r\nروزنامه‌هاى ابرار ، 502\r\nروزنامهء پارس شيراز ، 363\r\nروزهاى شادمانى ، 502\r\nرهاتر از پرنده ، 244\r\nرؤياى مرد مسخره ، اثر فئودور داستايوفسكى ، 160\r\nزخم و بيستون ، 201\r\nزن از كتيبه تا تاريخ زنان فرهنگ‌ساز جهان ، 160\r\nزن پائيزى ، 709\r\nگزيدهء اشعار مذهبى ويژهء نوجوانان ، 170\r\nسپيد و سياه ، مجلّه ، 123\r\nستارهء بدر ، 408\r\nستيغ و تغزّل ، 408\r\nسرود مردى كه به خليج پيوست ، 508\r\nسروش نوجوان ، 169\r\nسلام مادر ، 160\r\nسماع در تصوّف ، 520\r\nسورهء نوجوان ، 169\r\nشاليزار ، 243\r\nشاهزادهء تنها ( داستان ) ، 160\r\nشب وصال ، 503\r\nشرح منظومه سبزوارى ، 240\r\nشكوه ، 558\r\nشِكوه ، 559\r\nشكوه ( مجموعه شعر ) ، 520\r\nشناخت فنون بديعى ، 201\r\nشولوغ و پولوغ ، 470\r\nصفر على ، 463\r\nضرب‌المثل‌ها و كنايات مازندرانى ( تبرى ) ، 463\r\nطالب‌نامه ، 235\r\nطرايف و ظرايف ، 343\r\nفانوس ، 138\r\nفرهاد و شيرين ، 281\r\nفرهنگ واژگان تبرى ، 463\r\nفرهنگ واژه‌هاى مازندرانى ( تبرى ) ، 463\r\nفصل پايانى ، 551\r\nفقط خدا مىدونه ، 244\r\nفنّ شعر ، 603\r\nقبيلهء خورشيد ، 408\r\nقربانيان عشق يا عارفان شهيد ، 640\r\nكازرون از نظر زبان ، 508\r\nكاشكى پرنده پر نداشت ، 244\r\nكاش مىشد بيايى ، 170\r\nكَلَكم ، 281\r\nكليد ، 708\r\nكنز العرفان ، 727\r\nكنكاشنامه ، 235\r\nكيهان بچه‌ها ، 169\r\n\r\n","description":"","footnote":"","page_name":" 750 ","page_number":750},
  {"content":"\r\n\r\nگذار از كوچه‌هاى تاريخ ، 130\r\nگريه نكن بخاطرم ، 244\r\nگزيدهء متون مصنوع و مزيّن ، 520\r\nگلستان و بوستان سعدى ، 456\r\nگلشن ، 305\r\nگلوى زخمى شعر ، 145\r\nگلهاى راگيا ، 708\r\nگنج‌بران ، 502\r\nگنجشك و جبرئيل ، 603\r\nگنجينهء عرفان ، 201\r\nگنجينهء گوهر ، 647\r\nگوهر ، 312\r\nلبخند ، 469\r\nلحظه‌هاى تب‌آلود كربلا ، 502\r\nلغت‌نامه دهخدا ، 569\r\nمتون تاريخى ، 520\r\nمثنوى مولوى ، 306 ، 664 ، 665\r\nمجله پيك واحد ، 502\r\nمجله شاهد ، 502\r\nمجلّه‌هاى سخن ، 363\r\nمجلّهء ارمغان ، 250 ، 624\r\nمجلّهء پوپك ، 170\r\nمجلّهء سلام بچه‌ها ، 169\r\nمجموعه آثار غالب دهلوى ، 213\r\nمجموعه داستان ، 502 ، 503\r\nمجموعه شعر آئينى ( عاشورائى و مذهبى ) ، 502\r\nمجموعه شعر ده شاعر ، 502\r\nمجموعهء داستان ، 502\r\nمدينة الأدب ، 379\r\nمرآة الفصاحة ، 305\r\nمرثيه‌سرايى در ايران و كرمانشاه ، 200\r\nمزگان ياران ، 423\r\nمشاهير كرمانشاه تا پايان قرن نهم ، 201\r\nمشاهير همدان ، 250\r\nمنظومه طنزواره مجلس ، 138\r\nمهرهء مِهر ( پژوهشى در آينهء ميترائيسم ) ، 160\r\nنامه‌اى از بستر مرگ ، 502\r\nنامه‌هاى آل احمد ، 508\r\nنرمه‌داران ، 437\r\nنفرين به هرچه رفتنه ، 244\r\nنگاه سوم ( كارى در سينما ) ، 508\r\nنگاهى به خويشتن ، 603\r\nنياز تجلى ، 235\r\nوادى شهادت ، 138\r\nوصلت اجبارى ، 486\r\nهبوط ، 408\r\nهم‌صدا با حلق اسماعيل ، 603\r\nيادنامه استاد مرتضى حنّانه ، 709\r\nيغما و نگين ، 363\r\n\r\n","description":"","footnote":"","page_name":" 751 ","page_number":751},
  {"content":"\r\n . \r\n\r\n","description":"","footnote":"","page_name":" 752 ","page_number":752}
  ]