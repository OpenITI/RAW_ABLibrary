[
  {"content":"\r\n\r\nبررسى تاريخى قصص قرآن\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nمحمد بيومى مهران\r\nبررسى تاريخى قصص قرآن\r\nجلد اول\r\nمترجم\r\nسيد محمد راستگو\r\nتهران 1383\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nمهران : محمد بيومى\r\nmahran muhammad beyyumi\r\nبررسى تاريخى قصص قرآن / محمد بيومى مهران ، مترجم محمد راستگو ، ويراستار محمود سرمدى - تهران : شركت انتشارات علمى وفرهنگى ، 1383 .\r\n4 جلد ( جلد اول ) isbn 964 - 445 - 503 - 3\r\n( دوره ) isbn 964 - 445 - 509 - 6\r\nفهرستنويسى براساس اطلاعات فيپا .\r\nعنوان اصلى : دراسات تاريخيه من القرآن الكريم\r\nجلد سوم و چهارم اين كتاب توسط مسعود انصارى ترجمه شده است .\r\nكتابنامه .\r\n1 . قرآن - - وقايع تاريخى . 2 . قرآن - - قصه ها - - نقد و تفسير . 3 . پيامبران . 4 . پيامبران در قرآن . الف . راستگو ، محمد ، 1335 - ، مترجم . ب . انصارى ، مسعود ، مترجم . ج . سرمدى ، محمود ، ويراستار . د . شركت انتشارات علمى وفرهنگى . ه‍ عنوان .\r\n4041 د 93 م / 9 / 88 bp\r\n1383\r\n156 / 297\r\nكتابخانهء ملى ايران\r\n35911 - 82 م\r\nبررسى تاريخى قصص قرآن ( جلد اول )\r\nنويسنده : محمد بيومى مهران\r\nمترجم : سيد محمد راستگو\r\nويراستار : محمود سرمدى\r\nچاپ اول : بهار 1383 ، شمارگان : 2000 نسخه\r\nحروفچينى وآماده سازى : شركت انتشارات علمى وفرهنگى\r\nليتوگرافى : مهران ، چاپ : ساارنگ ، صحافى : مهرآئين\r\nحق چاپ محفوظ است .\r\nشركت انتشارات علمى وفرهنگى\r\nادارهء مركزى : خيابان افريقا ، چهارراه حقانى ( جهان كودك ) ، كوچهء كمان ، پلاك 4 ، كد پستى 15118736313 ،\r\nصندوق پستى 366 - 15175 ، تلفن : 71 - 8774569 ، فاكس : 8774572\r\nمركز پخش : شركت بازرگانى كتاب گستر ، خيابان افريقا ، بين بلوار ناهيد وگلشهر ، كوچهء گلفام ، پلاك 1 ،\r\nكدپستى 1915673483 ، تلفن 2019795 ، تلفكس : 2050326\r\nفروشگاه يك : خيابان انقلاب - روبروى در اصلى دانشگاه تهران ، تلفن : 6400786\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n . \r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n . \r\n","description":"","footnote":"","page_name":" شناسنامه 7 ","page_number":7},
  {"content":"\r\n . \r\n","description":"","footnote":"","page_name":" شناسنامه 8 ","page_number":8},
  {"content":"\r\n\r\n\r\nجلد اول\r\n\r\nمقدمه\r\n\r\nسخن مترجمان\r\nيكى از زمينه‌هاى قرآن‌پژوهى كه از ديرباز كسان بسيارى بدان پرداخته‌اند و از ديدگاه‌هاى گوناگون دربارهء آن پژوهش‌هاى بسيار كرده‌اند و كتاب‌هاى پرشمارى نوشته‌اند داستان‌هاى قرآن است ؛ و به سخن درست‌تر ، رويدادهايى تاريخى كه در قرآن كريم از آنها ياد شده يا بدانها پرداخته شده است . با اين همه در زمينهء قرآن‌پژوهى - همچون ديگر زمينه‌هاى آن - پيمانهء پژوهش هنوز پر نشده و ناگفته‌ها و روشن ناشده‌ها كم نيست .\r\nيكى از استوارترين گام‌هايى كه در اين راه برداشته شده و يكى از بهترين و گسترده‌ترين كارهايى كه در اين زمينه انجام گرفته ، بىگمان تأليف دكتر محمّد بيّومى مهران است ؛ او ، كه استاد تاريخ دانشگاه اسكندريه است و دربارهء تاريخ كهن شرق به ويژه مصر و سرزمين‌هاى عربى دستى توانا دارد و پژوهش‌هاى چندى انجام داده است ، رويدادهاى تاريخى قرآن كريم را به گستردگى و بايستگى به پژوهش گرفته است و كارى در خور و شايستهء پيشكش خوانندگان عرب‌زبان كرده است .\r\nاو در اين پژوهش ، براى هر چه آشكارتر ساختن رويدادهاى تاريخى قرآن ، با كوشش و كاوشى بسيار پردامنه و حوصله‌سوز ، افزون بر قرآن كريم ، كتاب‌هاى پرشمار تفسيرى ، حديثى ، تاريخى اسلامى - عربى ، پژوهش‌هاى فرنگيان كه بيشتر بر سنگ‌نوشته‌ها و كتيبه‌هاى كهن استوارند ، و نيز نوشته‌هاى كهن يونانى و رومى و همچنين تورات و انجيل را كاويده است ، و با بهره‌گيرى از اين همه منابع گوناگون شرقى و غربى به ويژه سنگ‌نوشته‌ها و\r\n\r\n","description":"","footnote":"","page_name":" شناسنامه 9 ","page_number":9},
  {"content":"\r\n\r\nكتيبه‌ها و پژوهش‌هاى باستان‌شناسانه ، توانسته است دربارهء رويدادهاى تاريخى قرآن كارى كارستان گونه سامان دهد و روشنايى بسيارى بر آنها بتاباند .\r\nاز بخش‌هاى بسيار خوب و خواندنى كتاب ، كه هم در پژوهشى جداگانه و هم به مناسبت در جاى جاى كتاب بدان پرداخته است ، سنجش‌ها و مقايسه‌هايى است كه ميان داستان‌هاى قرآن و آنچه در آن باره‌ها در تورات و انجيل آمده انجام داده است و دوگانگىها و ناسازىهاى آنها را باز نموده است و از اين راه آشكار كرده است كه سخنان آنان كه گفته‌اند داستان‌هاى قرآن از تورات و انجيل گرفته شده بسيار بىپايه است و به هيچ روى نمىتواند درست باشد .\r\nنويسنده رويدادهاى تاريخى قرآن را از ديدى جغرافيايى بخش‌بندى كرده و رويدادهاى هر منطقه جغرافيايى را در جلدى جدا آورده است ؛ رويدادهاى جزيرة العرب را در نخستين جلد ، رويدادهاى مصر را در دومين جلد ، رويدادهاى عراق را در سومين جلد و رويدادهاى شام را در چهارمين جلد ، و بررسى زندگى و تاريخ پيامبر ( ص ) را نيز به جلد پنجم وانهاده است .\r\nاينك نخستين بخش از اين پژوهش پيشاروى خواننده گرامى است . مترجم ، كه هنگام بازگرداندن كتاب تنگناها و تنگىهايى زمانى و زمينى داشته است ، در برگردان درست و رساى كتاب كوشش خويش را كم نگذاشته ، با اين همه پيشاپيش از يك سو شرمسار سهو و خطاهاى ناخواسته‌اى است كه چه بسا در آن راه يافته است - به ويژه در برگرداندن نام‌ها كه در بسيارى نمونه‌ها معيار يك‌نواخت و همه‌پذيرى نيز براى آنها نداريم - و از ديگر سو چشم در راه نقد و نظرهاى اصلاح‌گرانهء خوانندگان گرامى ، براى اصلاح و بهسازى خطاهاى ناخواسته - و كيست كه او « داغ اين سياه ندارد » .\r\nو آخرين سخن چند سپاس و ستايش : نخست از خداى كارساز بنده‌نوازى كه هر چه داريم و هر چه كرده‌ايم ، همه از اوست ؛ دوم از همسر و همسفر زندگيم كه فرصت اين گونه كارها را وامدار از خودگذشتگىها و كوشش‌هاى طاقت‌سوز او هستم ؛ سوم از دانشجويان عزيزى كه زحمت بازنويسى كتاب را از روى خط آشفتهء من بر دوش داشته‌اند ، و چهارم از عزيزان دست‌اندركار شركت انتشارات علمى و فرهنگى كه چاپ و پخش كتاب را بر عهده گرفته‌اند .\r\nوالسلام سيد محمد راستگو تابستان 1379\r\n\r\n","description":"","footnote":"","page_name":" شناسنامه 10 ","page_number":10},
  {"content":"\r\n\r\n\r\nپيشگفتار نويسنده\r\nبه نام خداوند بخشندهء مهربان و با درود به محمد ( ص ) كه براى رحمت بر جهانيان فرستاده شد .\r\nبىگمان قرآن كريم از ديدگاه تاريخى درست‌ترين و استوارترين مأخذى است كه به دست ما رسيده است ، زيرا از يك سو « موثوق السند » است و از ديگر سو كتاب خداست كه « از هيچ سمت و سويى - نه از پيش و نه از پس - باطل را در آن روى و راهى نيست » . « 1 »\r\nاز اين روى در درستى متن اين كتاب ، هيچ زمانى شك و ترديد راه نمىيابد ، زيرا وثاقت تاريخى جدل‌ناپذيرى را پشتوانه دارد و آن اينكه قرآن كريم از آغاز نزول تا پايان آن به املاى پيامبر ( ص ) و با نظارت آن بزرگوار نوشته و تدوين شد و پيش از سفر جاودانى آن عزيز ، به تصديق و امضاى نهايى او رسيد . « 2 » نيز قصه‌ها و گزارش‌هاى قرآنى همه ، رويدادها و پيش‌آمدهايى تاريخى و واقعىاند و هيچ گونه خيال‌پردازى و افسانه‌سازى در آنها نقش ندارد . « 3 »\r\nافزون بر اين ، خداوند متعال ، خود نگهدارى و پاسدارى از آن را در برابر هرگونه دگرگونى و تغييرى به عهده گرفته و فرموده است : « ما خود قرآن را فرو فرستاديم و ما خود نگهبان آن هستيم » . « 4 » نيز فرموده : « همانا كه گردآورى و بازخوانى قرآن بر ماست ، پس چون آن را باز خوانديم ، بازخواندهء ما را پىگير ، سپس بيان و توضيح آن نيز بر ماست » . « 5 »\r\n\r\n\r\n","description":"","footnote":"\r\n( 1 ) .  « لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ »  ( سورهء فصّلت ، آيهء 42 ) .\r\n( 2 ) . محمد عبد الله دراز ، مدخل الى القرآن الكريم ، 49 .\r\n( 3 ) . عبدالكريم خطيب ، القصص القرآنى ، 52 .\r\n( 4 ) .  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ »  ( سورهء حجر ، آيهء 9 ) .\r\n( 5 ) .    « إِنَّ عَلَيْنا جَمْعَهُ وَ قُرْآنَهُ ، فَإِذا قَرَأْناهُ فَاتَّبِعْ قُرْآنَهُ ، ثُمَّ إِنَّ عَلَيْنا بَيانَهُ »    ( سورهء قيامت ، آيات 17 - 19 ) .\r\n","page_name":" 1 ","page_number":11},
  {"content":"\r\n\r\nو از اينجاست كه قرآن از آفت دگرگونى ، تحريف و گسستگى سند سالم ماند و به سرنوشت كتاب‌هاى پيشين دچار نيامد ، كتاب‌هايى كه خداوند خود نگهبانى آنها را بر عهده نگرفته بود و به مردم واگذاشته بود . چنان كه در اين آيه آمده است : « و عالمان ربّانى و احبار كه پاسدارى كتاب خدا از آنان خواسته شده بود » . « 1 »\r\nراز اين دوگانگى نيز در اين است كه ديگر كتاب‌هاى آسمانى براى روزگارى ويژه فرستاده شده بودند و نه براى هميشه ، و قرآن آمده بود تا در عين راست شمردن و تصديق كتاب‌هاى پيشين ، بر آنها برترى يابد و براى هميشه بماند ، چنان كه در اين آيه بدان اشارت شده : « ما اين كتاب را كه همخوان با ديگر كتاب‌هاى آسمانى و حاكم بر آنهاست ، به راستى و درستى بر تو فرو فرستاديم » . « 2 »\r\nآرى ، قرآن همهء حقايق ثابتى را كه در آن كتاب‌ها بود ، همراه با افزونىهايى كه خدا خواسته ، دربر دارد ، و كمبودهاى آنها را جبران مىكند . از اين روى خدا خواست تا اين كتاب چونان حجتى براى هميشه بماند ، و آنچه را خدا بخواهد ، اسباب و ابزارش را نيز فراهم مىكند كه او دانا و استواركار است . « 3 »\r\nبا اين همه شگفتا كه پژوهش‌هايى كه در تاريخ كهن انجام گرفته ، از اين چشمهء جوشان بىبهره مانده است . گويا از اين روى كه تا همين نزديكىها ، اين‌گونه پژوهش‌ها تقريبا ويژهء شرق‌شناسان و شاگردان نامسلمان عرب آنها بود ، و آنان و اينان در پژوهش‌هاى خود به سراغ رويدادهايى كه گزارش آنها در قرآن آمده بود ، نمىرفتند ، شايد از اين رو كه اين‌گونه پژوهش‌ها با اهداف آنها همخوان نبود و يا به دلايلى آنها را خوش نمىآمد . محققان عرب نيز گويا پژوهش در اين باره را چون با دشوارىهايى همراه مىديدند ، از آن چشم مىپوشيدند .\r\nبارى ، چشم‌پوشى از قرآن - به هر دليل كه بود - پژوهش در تاريخ كهن را به زيانى سنگين دچار ساخت و آن را از استوارترين و درست‌ترين مآخذ ، بىبهره نمود ، و دردا كه اين داستان اسف‌انگيز و زيان‌خيز هنوز نيز ادامه دارد ، حتى بعد از آنكه پاره‌اى از مسلمان‌ها به گونهء تخصصى به تاريخ كهن پرداختند و حتى يكى دو تن از آنان در پژوهش‌هاى خود به قرآن نيز رو كرده‌اند ، با اين حال ، پژوهشگران متخصص در تاريخ كهن خاور نزديك ، در اين\r\n\r\n\r\n","description":"","footnote":"\r\n( 1 ) .  « وَ الرَّبَّانِيُّونَ وَ الْأَحْبارُ بِمَا اسْتُحْفِظُوا مِنْ كِتابِ اللَّهِ »  ( سورهء مائده ، آيهء 44 ) .\r\n( 2 )  « وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ »  ( سورهء مائده ، آيهء 48 ) .\r\n( 3 ) . محمّد عبد الله دراز ، النبأ العظيم ، 13 - 14 .\r\n","page_name":" 2 ","page_number":12},
  {"content":"\r\n\r\nشاخه از پژوهش‌هاى تاريخى ، هم‌چنان به مآخذ تقليدى و تكرارى تكيه مىكنند ؛ و به هر حال ، قرآن از جمله منابع تحقيقى ايشان نبوده است .\r\nو شگفتا كه تاريخ‌نگاران امروزى - چه غربى و شرقى و چه مسلمانان و نامسلمان - همه تورات را به اين چشم مىبينند كه گويا تنها مأخذ اساسى و استوار براى پژوهش دوره‌هايى از تاريخ كهن خاور نزديك است ، با اينكه همه و يا نزديك به همه ، به استوار نبودن سند تورات باور دارند ، و با اين كه صدها بحث و بررسى از سوى معتقدان به تورات - علاوه بر بررسىهاى نامعتقدان - انجام گرفته و كشمكش‌هاى طولانى را دربارهء درستى سند آن و يا دربارهء انتساب آن به اين يا آن كس از پى آورده است . « 1 » با اين همه ، هيچ يك از ايشان به اين انديشه نبوده‌اند كه در بررسىهاى تاريخى خود ، به قرآن مراجعه كنند ، اين كتاب آسمانى بزرگى كه همهء انديشه‌وران جهان [ چه مسلمان و چه نامسلمان 
  ] بر استوارى سند و درستى متن آن اجماع دارند ؛ و چنان كه « سر ويليام ماير » - يكى از كينه‌توزترين دشمنان اسلام - گفته است : « در همهء جهان جز قرآن كتابى يافت نمىشود كه چهارده قرن با متنى بدين پايه از دقت و درستى و استوارى پايدار مانده باشد » . « 2 »\r\nهمين دانشمند انگليسى به تأكيد چنين مىگويد : قرآنى كه به دستور عثمان تدوين شد ، به شيوهء ترديدناپذير تواتر نسل به نسل ، دست به دست شد ، تا بى هيچ‌گونه تحريفى به دست ما رسيد ، و چنان با دقت و درايت از قرآن نگهبانى و پاسدارى شد كه در هيچ يك از نسخه‌هاى بىشمارى كه از آن در سراسر گسترهء جهان اسلام پراكنده بود ، هيچ‌گونه دوگانگى و دگرگونى راه نيافت ، و در نتيجه در ميان همهء فرقه‌هاى اسلامى در همهء زمان‌ها و در همهء مكان‌ها ، جز قرآنى يگانه يافت نشد . « 3 » و اين كه همگان همين يك متن يگانه را پذيرفته‌اند [ و در آن هيچ\r\n\r\n\r\n","description":"","footnote":"\r\n( 1 ) . دربارهء تورات ، بنگريد به كتاب مؤلف اسرائيل ، 19 - 159 ، قاهره ، 1973 م .\r\n( 2 ) . محمّد حسين هيكل ، الصديق ابوبكر ، 323 ، قاهره 1964 م ، نيز :\r\n Sir William Muir , The Life of Mohammad and History of Islam , Edinburgh , \r\n1923 .\r\n( 3 ) . بسنجيد با آنچه معتقدان به تورات دربارهء آن گفته‌اند : مىدانيم كه دو نسخه از تورات در دست يهوديان است ، يكى در دست يهوديان عبرانى و ديگرى در دست يهوديان سامرى . و اين دو نسخه ، هم در شمار اسفار و هم در بسيارى از مطالب متن ، با يكديگر تفاوت‌هاى فراوانى دارند . قصهء تورات از ديد مسيحيان - كه همان باورى را كه به انجيل‌هاى خود دارند ، به تورات نيز دارند - نيز همين گونه است . در ميان آنان نيز دست كم دو چاپ از تورات ( عهد قديم ) يافت مىشود . يكى در كليساهاى پروتستان‌ها و ديگرى در كليساهاى كاتوليك‌ها و ارتودوكس‌هاى شرقى ، كه اين دومى چند سفر بر آن اولى افزون دارد و اين\r\n","page_name":" 3 ","page_number":13},
  {"content":"\r\n\r\nترديد نكرده‌اند 
  ] ، خود بزرگترين نشانه و دليل است بر درستى و استوارى اين متن قرآنى كه اينك در دست ماست . « 1 »\r\nلبلوا (  Leblois  ) نيز به تأكيد گفته است : امروز قرآن تنها كتاب آسمانى است كه هيچ‌گونه دگرگونى در آن راه نيافته است . « 2 »\r\nنولدكه نيز ابراز مىدارد كه متن قرآن بر بهترين شكل از كمال و مطابقت [ با اصل 
  ] باقى مانده است . « 3 » افزون بر اين در جاى جاى جهان ، پژوهشگران ، همه تأكيد كرده‌اند : قرآنى كه در روزگار ابوبكر نوشته و تدوين شد ، بىكم و كاست همان است كه در روزگار پيامبر ( ص ) نوشته شده بود و بىهيچ دگرگونى همان است كه در روزگار عثمان بازنويسى و تدوين گشت . از اين رو ، هر يك از قرائت‌هاى قرآنى ناگزير بايد با متن نوشتارى آن هماهنگ باشد ، و اين كه شك در اين متن ، كفر است ، نيز چيزى بر آن افزودن به هيچ رو روا نيست . و اين متن همان قرآنى است كه به تواتر به ما رسيده و تا قيامت پايدار خواهد ماند . « 4 »\r\nو بىگمان قرآن كريم در قصه‌هاى خود ، آگاهىهاى مهم و دست اولى دربارهء تاريخ پيش از اسلام و سرگذشت حكومت‌هاى آن روزگاران ، در اختيار ما مىنهد ، آگاهىهايى كه كشفيات جديد آنها را تأييد مىكند . مثلا قرآن از راه نقل داستان موسى ( ع ) آگاهىهايى دربارهء حكومت‌هاى خداگونهء فرعون‌هاى مصر ، و احوال سياسى ، اقتصادى و اجتماعى آنها به ما ارائه\r\n\r\n\r\n","description":"","footnote":"\r\nسفرهاى اضافى را پروتستان‌ها ساختگى و دروغين مىدانند . افزون بر اين ، مطالب متن تورات پروتستان‌ها نيز با تورات كاتوليك‌ها حتى دربارهء نامها و اسم‌هاى خاص ، تفاوت‌هاى آشكار و فراوان دارد ، نيز ترتيب سفرهاى تورات يهوديان با تورات مسيحيان به هيچ روى هماهنگ و يكسان نيست .\r\nدر اين باره بنگريد به كتاب مؤلف اسرائيل ، 20 - 21 ؛ جورج بوست ، قاموس الكتاب المقدس ، 1 / 451 ، بيروت 1946 م ؛ حسن ظاظا ، الفكر الدين الاسرائيلى ، 248 - 249 ، قاهره ، 1971 م ؛ حبيب سعيد ، المدخل الى الكتاب المقدس ، 67 - 68 ، قاهره ؛ فؤاد حسنين ، التوراة الهير و غليفيّة ، 14 - 15 ، قاهره ، 1968 ؛ نيز :\r\n M . F . Unger , Unger's Bible Dictionary , Chicago ,  1970 ،  p  . 144 .\r\n( 1 ) . محمد عبدالله دراز ، مدخل الى القرآن الكريم ، 40 ؛ نيز :\r\n W . MUIR , The Life of Mohammad , B . St . Hilaire , Mahomat et le Koran . p . 33 . \r\n( 2 ) . محمد عبد الله دراز ، همان ، 40 ؛ نيز :\r\n Leblois , Le Koran et la Bible Hebraique , Paris ,  1887 ،  p  . 47 .\r\n( 3 ) .  T . Noeldeke , Geschicte des Quarans ,  1961 ،  p  . 16 .\r\n( 4 ) . محمد ابوزهره ، القرآن ، 43 ؛ قرطى ، تفسير ، 1 / 80 - 86 ؛ فتاوى ابن تميّه ، 13 / 420 - 421 ؛ محمد حسنين هيكل ، حياة محمد ، 51 - 55 .\r\n","page_name":" 4 ","page_number":14},
  {"content":"\r\n\r\nمىدهد . « 1 » همان گونه كه از راه بيان داستان ابراهيم ( ع ) آگاهىهايى دربارهء عراق قديم در اختيار ما مىگذارد . « 2 » اما دربارهء بنىاسرائيل ، هيچ كتاب آسمانى ، حتى خود تورات به اندازهء قرآن ، احوال و اخلاق اين قوم و موضع‌گيرىهاى آنان در برابر پيامبران را باز نگشوده است ؛ چه راست و بجاست اين گفتهء خداوندى كه : « اين قرآن بر بنىاسرائيل گزارش مىكند ، بيشتر چيزهايى را كه در آنها با هم اختلاف دارند » . « 3 »\r\nدربارهء سرزمين‌هاى عرب نيز ، در قرآن آياتى موجود است كه از سرزمين سبا در جنوب شبه جزيرهء عربستان پيش از اسلام ، سخن مىگويد : افزون بر اين در ميان كتاب‌هاى مقدسى كه امروز رايج‌اند ، قرآن تنها كتابى است كه دربارهء پاره‌اى از ملت‌هاى از ميان رفتهء عرب مانند :\r\nقوم عاد « 4 » و قوم ثمود « 5 » سخن گفته است . بر اينها بايد افزود آنچه دربارهء اصحاب كهف « 6 » ، سيل عرم « 7 » ، اصحاب اخدود « 8 » ، اصحاب فيل « 9 » ، هجرت ابراهيم و پسرش اسماعيل - عليهما السلام - به سرزمين پاك حجاز و ماندن اسماعيل در آنجا « 10 » و . . . در قرآن كريم آمده است .\r\nراست گفت خداى بزرگ آنجا كه گفت : « اين‌ها از جمله گزارش‌هاى غيب است كه به تو آموخته‌ايم ، اين‌ها را پيش از اين ، نه تو مىدانستى و نه قوم تو ، پس پايدارى ورز كه فرجام فرخنده از آن پارسايان است » . « 11 » و آنجا كه فرمود : « اين‌ها از جمله گزارش‌هاى غيب است كه بر تو آشكار كرديم ، و آنگاه آنان براى سرپرستى مريم ، قلم قرعه مىافكندند و با هم ستيزه مىنمودند ، تو نزدشان نبودى » . « 12 »\r\nبا اين همه ، به هيچ روى نبايد پنداشت قرآن كتاب تاريخ است و از رويدادهاى گذشته\r\n\r\n\r\n","description":"","footnote":"\r\n( 1 ) . دربارهء داستان موسى بنگريد به قرآن كريم : بقره ، 47 - 74 ؛ اعراف ، 103 - 155 ؛ يونس ، 75 - 93 ؛ طه ، 9 - 99 ؛ شعراء ، 10 - 68 ؛ قصص ، 3 - 44 ؛ غافر ، 23 - 54 .\r\n( 2 ) . دربارهء ابراهيم بنگريد به قرآن كريم : بقره ، 258 ؛ انعام ، 74 - 83 ؛ ابراهيم ، 35 - 41 ؛ مريم ، 41 - 50 ؛ انبياء ، 51 - 73 ؛ شعراء ، 69 - 89 ؛ صافات ، 83 - 113 .\r\n( 3 ) .  « إِنَّ هذَا الْقُرْآنَ يَقُصُّ عَلى بَنِي إِسْرائِيلَ أَكْثَرَ الَّذِي هُمْ فِيهِ يَخْتَلِفُونَ »  ( سورهء نمل ، آيهء 76 ) .\r\n( 4 ) . اعراف ، 65 ؛ هود ، 50 - 60 ؛ شعراء ، 123 - 140 .\r\n( 5 ) . اعراف ، 73 - 79 ؛ هود ، 61 - 68 ؛ شعراء ، 141 - 159 .\r\n( 6 ) . كهف ، 9 - 26 .\r\n( 7 ) . سبأ ، 15 - 19 .\r\n( 8 ) . بروج ، 4 - 10 .\r\n( 9 ) . سورهء فيل .\r\n( 10 ) . بقره ، 124 - 131 ؛ ابراهيم ، 35 - 41 .\r\n( 11 ) .  « تِلْكَ مِنْ أَنْباءِ الْغَيْبِ نُوحِيها إِلَيْكَ ما كُنْتَ تَعْلَمُها أَنْتَ وَ لا قَوْمُكَ مِنْ قَبْلِ هذا فَاصْبِرْ إِنَّ الْعاقِبَةَ لِلْمُتَّقِينَ »  .\r\n( هود ، 49 ) .\r\n( 12 ) .  « ذلِكَ مِنْ أَنْباءِ الْغَيْبِ نُوحِيهِ إِلَيْكَ وَ ما كُنْتَ لَدَيْهِمْ إِذْ يُلْقُونَ أَقْلامَهُمْ أَيُّهُمْ يَكْفُلُ مَرْيَمَ وَ ما كُنْتَ لَدَيْهِمْ إِذْ يَخْتَصِمُونَ »  ( آل عمران ، 44 ) .\r\n","page_name":" 5 ","page_number":15},
  {"content":"\r\n\r\nچنان سخن مىگويد كه تاريخ‌نگاران ؛ بلكه قرآن كتاب هدايت و راهنمايى به استوارترين آيين‌هاست . « 1 » خداوند آن را فرو فرستاده تا چگونه زيستن را به مسلمانان بياموزد ، راه درست زيستن را فراروى آنها بگشايد ، آنان را به خداخويى « 2 » ، وارستگى و پيراستگى ، و عدالت و دادورزى « 3 » فراخواند ، مايه‌هاى پىريزى مكتبى اخلاقى « 4 » ، و نيز مايه‌هاى استنباط احكام فقهى و حقوقى « 5 » را در اختيار آنان گذارد . حال اگر در چنين كتابى با چنين رويكردها و اهدافى از رويدادى تاريخى ياد شد ، تنها از روى عبرت و پندآموزى خواهد بود . « 6 »\r\nبا اين همه هرگز و به هيچ رو نبايد از ياد ببريم كه داستان‌هاى قرآن همه يك سره حقيقت‌اند [ و چيزى از گمان و گزافه با آنها آميخته نيست 
  ] ، و چه راست و بجاست سخن خداوند كه فرمود : « چه كسى از خدا راستگوتر است » « 7 » ؛ « همانا كه اين قصه‌گويى ( قرآن ) ، يكپارچه حق و درست است » « 8 » ؛ « ما داستان آنها را راست و درست بر تو گزارش مىكنيم » « 9 » ؛ « آنچه از قرآن به تو فرو فرستاديم ، همه يك سره حق است » « 10 » ؛ « ما قرآن را به حق و راستى بر تو فرو فرستاديم » « 11 » ؛ « اينها آيات خداست كه آنها را به حق و راستى بر تو مىخوانيم ؛ جز خدا و آياتش به كدامين سخن مىخواهند باور آورند » « 12 » ؛ « به آنچه بر محمد فرو آمده ، بگرويدند و آن سخن حقى بود فرود آمده از سوى خدايشان » « 13 » ؛ « اينها آيات خداست كه آنها را به حق و راستى بر تو مىخوانيم و تو از فرستادگانى » « 14 » و « خدا قرآن را به حق و راستى بر تو فرو فرستاد » . « 15 »\r\n\r\n\r\n","description":"","footnote":"\r\n( 1 ) .  « إِنَّ هذَا الْقُرْآنَ يَهْدِي لِلَّتِي هِيَ أَقْوَمُ »  ( اسراء ، 9 ) .\r\n( 2 ) . قرآن كريم ، نوح ، 2 - 20 ؛ يوسف ، 37 - 40 ؛ نساء ، 171 - 172 ؛ آل عمران ، 59 ، مائده ، 71 - 76 .\r\n( 3 ) . قرآن كريم : 21 - 26 .\r\n( 4 ) . قرآن كريم : بقره ، 44 ؛ اعراف ، 85 - 87 ؛ هود ، 84 - 88 .\r\n( 5 ) . قرآن كريم : مائده ، 27 ، 32 ، 42 ، 50 ؛ بقره ، 178 - 179 .\r\n( 6 ) . دربارهء اهداف و مقاصد قرآن بنگريد به : تفسير المنار ، 1 / 206 - 293 .\r\n( 7 ) .  « وَ مَنْ أَصْدَقُ مِنَ اللَّهِ حَدِيثاً »  ( نساء ، 87 ) .\r\n( 8 ) .  « إِنَّ هذا لَهُوَ الْقَصَصُ الْحَقُّ »  ( آل عمران ، 62 ) .\r\n( 9 ) .  « نَحْنُ نَقُصُّ عَلَيْكَ نَبَأَهُمْ بِالْحَقِّ »  ( كهف ، 13 ) .\r\n( 10 ) .  « وَ الَّذِي أَوْحَيْنا إِلَيْكَ مِنَ الْكِتابِ هُوَ الْحَقُّ »  ( فاطر ، 31 ) .\r\n( 11 ) .  « إِنَّا أَنْزَلْنا إِلَيْكَ الْكِتابَ بِالْحَقِّ » *  ( زمر ، 2 ) .\r\n( 12 ) .  « تِلْكَ آياتُ اللَّهِ نَتْلُوها عَلَيْكَ بِالْحَقِّ فَبِأَيِّ حَدِيثٍ بَعْدَ اللَّهِ وَ آياتِهِ يُؤْمِنُونَ »  ( جاثيه ، 6 ) .\r\n( 13 ) .  « وَ آمَنُوا بِما نُزِّلَ عَلى مُحَمَّدٍ وَ هُوَ الْحَقُّ مِنْ رَبِّهِمْ »  ( محمد ، 2 ) .\r\n( 14 ) .  « تِلْكَ آياتُ اللَّهِ نَتْلُوها عَلَيْكَ بِالْحَقِّ وَ إِنَّكَ لَمِنَ الْمُرْسَلِينَ »  ( بقره ، 252 ) .\r\n( 15 ) .  « نَزَّلَ عَلَيْكَ الْكِتابَ بِالْحَقِّ »  ( آل عمران ، 3 ) .\r\n","page_name":" 6 ","page_number":16},
  {"content":"\r\n\r\nو خدا گواه است ، از زمانى كه من در دههء پنجاه قرن بيستم به بخش تاريخ دانشگاه اسكندريه پيوستم ، هنگام بررسى رويدادهاى تاريخى كه در قرآن به كوتاهى با گستردگى از آنها ياد شده ، از خود مىپرسيدم چرا تاريخ‌نگاران مسلمان - كه بسيارى از آنها به دليل تربيت دينى ، بخش‌هايى از قرآن را در حافظه داشته‌اند و به دليل تحقيقات علمى ، بر بسيارى از مسائل و مقولات اساسى آن آگاه بوده‌اند - چرا در بررسى آن رويدادها به قرآن روى نياوردند تا دست كم درستى يا نادرستى گزارش قرآن دربارهء آن رويدادها برايشان آشكار شود ؟ اين پرسش را پيوسته از خود مىپرسيدم ، اما هرگز به پاسخى كه مرا خرسند سازد ، يا دست كم موضع‌گيرى آنها را در اين باره روشن سازد ، دست نيافتم ، و همچنان در سرگردانى بودم تا تحصيلات عالى را به پايان رساندم و در پايانه‌هاى دههء شصت به عنوان مدرّس تاريخ كهن در دانشگاه اسكندريه برگزيده شدم ، آنگاه بود كه در بررسىهاى خود به سراغ قرآن رفتم ، كتابى كه بر هر منبع و مأخذ ديگرى برترىهاى آشكار دارد . و چنين مىپندارم كه آنچه اين زمينه را براى من فراهم ساخت ، يكى تخصص من در تاريخ قديم مصر و خاور نزديك بود و ديگر رشد و پرورش من در فضاى فرهنگى اسلامى و دين‌سالار در دوردست‌هاى سرزمين كنانه . و در زمانى كه چندان از ده سالگى دور نشده بودم ، زمينهء مناسبى براى حفظ قرآن كريم نصيبم شد . اينها در كنار پژوهش‌هاى اسلامىام بود كه دوره‌هاى نخستين زندگى علمى خود را در دانشسراى معلمان بدان ويژه ساختم . و سرانجام عضويت در هيئت علمى دانشگاه اسلامى محمد بن سعود ، در گروه تاريخ ، براى من فرصتى نيكو و كارساز فراهم ساخت ، تا رويدادهاى تاريخى قرآن كريم را به پژوهش گذارم .\r\nو اين گونه بود كه پس از استخاره و استمداد از خداوند ، عزم جزم كردم تا سلسله پژوهش‌هايى را با نام « در اسارت تاريخيّه من القرآن الكريم » « 1 » تنها دربارهء رويدادهاى تاريخى قرآن - و نه جز آن - در پنج بخش بنويسم ، و اميدوارم به يارى خداوند بتوانم آنها را در ساخت و صورتى نيكو بدين‌گونه به انجام رسانم :\r\n\r\n\r\n","description":"","footnote":"\r\n( 1 ) . اين نام گوياى اين است كه اين پژوهش در هر پنج بخشش ، تنها به آن دسته از رويدادهاى دينى ، سياسى ، اجتماعى ، اقتصادى و . . . در شبه جزيرهء عربستان ، عراق ، مصر و سوريه خواهد پرداخت كه در قرآن بدانها پرداخته شده است ، و به رويدادهاى تاريخى ديگرى كه در ديگر كتاب‌ها آمده ، نخواهد پرداخت ، خوش‌فرجامى و حسن ختام اين سلسله نيز زندگى برترين پيامبر خدا ( ص ) خواهد بود آنچنان كه در قرآن آمده است .\r\n","page_name":" 7 ","page_number":17},
  {"content":"\r\n\r\n1 . رويدادهاى تاريخى قرآن كريم ، بخش نخست ، شبه جزيرهء عربستان ؛ 2 . رويدادهاى تاريخى قرآن كريم ، بخش دوم ، در عراق ؛ 3 . رويدادهاى تاريخى قرآن كريم ، بخش سوم ، در مصر ؛ 4 . رويدادهاى تاريخى قرآن كريم ، بخش چهارم ، در سوريه ( فلسطين ) ؛ 5 . رويدادهاى تاريخى قرآن كريم ، بخش پنجم ، زندگى پيامبر ( ص ) .\r\nاما بخش نخستين اين مجموعه ، تنها از رويدادهايى سخن مىگويد كه در قرآن از آنها ياد شده و ديار عرب نخستين صحنه و منطقهء رخداد آنها بوده است . از اينجاست كه اين بخش دربارهء حضرت ابراهيم ( ع ) و كعبه سخن مىگويد و سپس دربارهء عادىها ( قوم هود ) ، ثمودىها ( قوم صالح ) و مديانيان ( قوم شعيب ) . نيز دربارهء رويدادهايى كه در تاريخ عرب پيش از اسلام بازتابى گسترده داشته است ، رويدادهايى چون سيل عرم ، داستان اصحاب اخدود و سرانجام داستان اصحاب فيل - يكى از چندين رخداد شگفت و هشدار دهنده‌اى كه پيك و پيش درآمدى بر ولادت حضرت رسول ( ص ) بودند .\r\nاز آنجا كه من اين پژوهش را نخست بر قرآن كريم - به عنوان منبع اساسى و اصلى - بنياد نهادم و سپس بر احاديث پيامبر ( ص ) و تفسيرهاى قرآن كريم - به عنوان دو روشنگر اصلى قرآن - ، ناگزير در آغاز ، 3 فصل جداگانه را براى بررسى و معرفى اين 3 منبع اساسى :\r\nقرآن ، حديث و تفسير ، ويژه ساختم . چنين كارى را در مورد ديگر منابع - كه بىگمان از آنها نيز بهره‌اى فراوان برده‌ام - بايسته نديدم ، زيرا آنها از يك سو ، منابع كمكى و دست دوم بودند و از سوى ديگر ، تكيهء من بر آنها بيشتر در تفسير پاره‌اى از رويدادها بود و يا در گزارش پاره‌اى از ديدگاه‌هاى پذيرفتنى يا نپذيرفتنى ديگر . افزون بر اينكه آنها به هر روى منابعى زمينى و انسانى بودند و نه آسمانى و خدايى . نيز در اين پژوهش كه كارش بررسى رويدادهاى تاريخى قرآن كريم است ، آن منابع دست دوم و فرعى مىنمايند .\r\nبارى ، شايد از بخت نيك بود كه خداوند ، فضل و كرم خويش را شامل اين پژوهشگر نمود و زمينهء نشر اين اثر را از سوى دانشگاه اسلامى امام محمد بن سعود ، به صورتى آراسته فراهم ساخت ، خداوند همهء آنان را كه در اين كار دستى داشتند ، پاداش نيكو دهاد .\r\nآخرين سخن اينكه اين پژوهش ، گونه‌اى نو و شيوه‌اى تازه از پژوهش‌هاى تاريخى است .\r\nو از همين‌روى در آغاز پيش از آنكه بدين درياى خروشان درآيم و خويش را گرفتار امواج توفنده و كوبندهء آن كنم ، چون به آن و دشوارىهاى آن مىانديشيدم ، دست و دلم مىلرزيد و\r\n\r\n","description":"","footnote":"","page_name":" 8 ","page_number":18},
  {"content":"\r\n\r\nترس و ترديد جلودارم بود ، تا سرانجام از يك سوى به اين نتيجه رسيدم كه اين‌گونه ترس و ترديدها ، براى پژوهش‌هاى علمى ، جز زيان و خسارت ، پىآمد ديگرى ندارد ، و از سوى ديگر به خود گفتم ، من در اين راه تنها گام‌هاى نخست را بر مىدارم و راه را باز مىگشايم ، و بر من چيزى جز اين نيست كه نخستين خشت‌هاى اين بناى سرافراز را پى ريزم و راه را باز كنم تا پس از من پژوهشگران ديگر بيايند و گام‌هايى استوارترى بردارند و بر آن خشت‌هاى آغازين ، خشت‌هاى ديگرى بيفزايند و پايه‌هاى اين بنا را بالا برند ، تا سرانجام با گذشت زمان و كوشش پژوهشگران ، بررسىهاى تاريخى قرآن نيز كاخى شود استوار و آسمان‌ساى ، همان‌گونه كه ديگر پژوهش قرآنى ، همچون لغت و ادب و فقه و . . . نيز نه به دست يك كس ، كه به دست چندين نسل از پژوهشگران پيشين كاخهايى شدند استوار و سرافراز . كه قرآن كريم همان‌گونه كه تاكنون بوده همواره و تا هميشه نيز اين‌گونه خواهد بود : « سفره‌اى گسترده و رنگين كه هرگز پژوهشگران و دانشيان از آن سيرايى نخواهند داشت ، و پارسايان و پرواپيشگان از آن دل زده نخواهند شد ، هر چه دست به دست شود كهنه و فرسوده نخواهد گشت و شگفتىها و دلپذيرىهايش كاستى نخواهد گرفت » . « 1 »\r\nاز خداوند بزرگ - كه توفيق و كارسازى از اوست و تكيهء توكلّم بر اوست و بازگشتم به سوى اوست - مىخواهم چنان كند كه اين پژوهش ، خرسندىهايى را از پى داشته باشد .\r\n« و ما توفيقى الّا بالله عليه توكلت و إليه انيب » دكتر محمّد بيّومى مهران استاد تاريخ مصر و شرق كهن و مدير گروه بخش تاريخ و آثار مصرى و اسلامى دانشكدهء ادبيات دانشگاه اسكندريه\r\n\r\n\r\n","description":"","footnote":"\r\n( 1 ) . « لا يشبع منه العلماء و لا يملّه الاتقياء و لا يخلق على كثرة الرّد و لا تنقفى عجائبه . »\r\n","page_name":" 9 ","page_number":19},
  {"content":"\r\n . \r\n","description":"","footnote":"","page_name":" 10 ","page_number":20},
  {"content":"\r\n\r\n\r\nبخش نخست * قرآن كريم *\r\n\r\n","description":"","footnote":"","page_name":" 11 ","page_number":21},
  {"content":"\r\n\r\n\r\n1 . تدوين قرآن كريم در زمان پيامبر ( ص )\r\nقرآن كريم - كه كتابى الهى است و باطل را از هيچ سمت و سويى بدان راه و روى نيست « 1 » - در دوره‌اى بيست و سه ساله وقت به وقت و پراكنده « 2 » ، همگام با رويدادها و هماهنگ با حال و هنگام‌ها ، بر پيامبر ( ص ) فرود آمد . « 3 » و آيه‌ها و سوره‌هاى آن همان هنگام كه فرود مىآمدند ، نوشته مىشدند و پيامبر ( ص ) خود به نويسندگان قرآن مىگفت كه آيه با آيه‌هاى نو نزول را در كجا ، كدام سوره و پيش و پس كدام آيه بنويسند .\r\nروايت‌هايى داريم گوياى اين كه هرگاه جبرئيل ( ع ) آيه يا آيه‌هايى را بر پيامبر ( ص ) فرود\r\n\r\n\r\n","description":"","footnote":"\r\n( 1 ) .  « لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ »  ( فصلت ، 42 ) .\r\n( 2 ) . بسنجيد با : بخارى ، صحيح ، 6 / 96 .\r\n( 3 ) . قرآن در ميان سال‌هاى 13 پيش از هجرت تا 11 هجرى ( 610 - 632 م ) پراكنده و پاشان فرود آمد ، برخى از راز و رمزهاى اين نزول پراكنده اينهاست : 1 - فرود آمدن پياپى جبرئيل ، خود دلگرمى و پشتوانه‌اى بود براى پيامبر ( ص ) ، در برابر آزارهاى دشمنان كافر ؛ 2 - با هر بار فرود آمدن وحى ، پيامبر ( ص ) لطف و مهر تازه‌اى از خدا مىديد و بيشتر دلگرم مىشد ؛ 3 - به اين شيوه احكام آسمانى دين كم كمك و چند باره به مردم مىرسيد و پذيرش آنان را آسان‌تر مىساخت ؛ 4 - از اين راه ، آموزش و حفظ قرآن براى مردم ، آسان‌تر مىشد ؛ 5 - با اين شيوه قرآن با رويدادها و حال و هنگام‌ها هماهنگ مىشد و ديدگاه وحى را هنگام رويداد حادثه‌اى خاطرنشان مىكرد و به اين‌گونه بيشتر و بهتر در ذهن و زبان‌ها مىنشست ؛ 6 - از اين راه ، آسمانى بودن سرچشمهء قرآن را بيشتر به مردم يادآورى مىكرد ( صابونى ، التبيان فى علوم القرآن ، 40 - 49 ؛ محمد عبد الله دراز ، مدخل الى القرآن الكريم ، 33 ؛ محمد سعيد رمضان ، من روائع القرآن ، 36 - 41 ) ؛ 7 - ديگر اينكه عرب‌ها مردمى ناخوانا و نانويسا ( امّى ) بودند و در ميان آنان كم كسى بود كه خواندن و نوشتن بداند ، پيداست كه اگر قرآن يكباره فرود مىآمد ، چنين مردمى نمىتوانستند آن را بنويسند و اگر مىنوشتند ، از خطا و خلل ايمن نمىماندند و در هر حال آموزش آن براى آنها بسيار دشوار مىشد ( محمد ابوزهره ، القرآن ، 23 - 24 ) .\r\n","page_name":" 12 ","page_number":22},
  {"content":"\r\n\r\nمىآورد ، به دو مىگفت كه خدا تو را فرمان داده كه اين آيه را پيش از فلان آيه ، در فلان سوره جاى دهى . از اينجاست كه قرآن‌پژوهان همه ، گردآورى و تدوين قران را « توفيقى » [ يعنى وابسته و موقوف به وحى 
  ] مىدانند ، و بر اين باورند كه ترتيب و چينش آيه‌ها و سوره‌ها بدين‌گونه كه اينك در قرآن‌ها مىبينيم ، به فرمان خدا بوده است . « 1 »\r\nبارى ، روزها بر پيامبر ( ص ) مىگذشت و وقت به وقت ، و گاه به گاه پيام خداوند به دو فرستاده مىشد و كاتبان قرآن « 2 » آنها را آيه به آيه مىنوشتند . و از اينجا بود كه چون نزول قرآن پايان يافت و پيامبر ( ص ) به سفر جاودانى خويش نزد خدا رفت ، هم همهء قرآن نوشته شده بود ، - هر چند اين نوشته‌ها برگ‌برگ و پراكنده بود و به صورت كتابى ميان دو جلد درنيامده بود و قاريان نيز هنگام خواندن ، ترتيب سوره‌ها را رعايت نمىكردند « 3 » - و هم همهء آن در حافظهء پاره‌اى از ياران پيامبر ( ص ) نقش بسته بود . آنان كه گزيدگان امت پيامبر ( ص ) بودند و در خواندن و آموزش قرآن بر يكديگر پيشى مىگرفتند ، و براى حفظ و آموزش و پاسدارى آن همهء توش و توان خويش را به كار مىگرفتند ، آن را در خانه بر فرزندان و همسران خويش مىآموختند ، تا آنجا كه اگر كسى در تاريكى نيمه شبان به خانهء يكى از آنان ( انصار ) مىگذشت ، جز آواى خواندن قرآن چيزى نمىشنيد ؛ حتى پيامبر ( ص ) نيز گاه كه شب‌ها از كنار خانهء آنان مىگذشت ، مىايستاد و به قرآن‌خوانى آنان گوش مىسپرد . در صحيح مسلم و بخارى آمده است كه پيامبر ( ص ) فرمود : « من آواز قرآن خوانى شبانهء دوستان اشعرى ( رفقة الاشعريّين ) را مىشناسم ، حتى خانه‌هاى آنان را - هر چند در روز نديده‌ام - شباهنگام از راه آواز قرآن‌خوانىشان مىشناسم . »\r\n\r\n\r\n","description":"","footnote":"\r\n( 1 ) . همان ، 27 ، 47 - 49 ؛ سيوطى ، الاتقان فى علوم القرآن ، 1 / 48 ، 63 ؛ زركشى ، البرهان فى علوم القرآن ، 234 ، 237 ، 241 ؛ ابن ابى داوود ، المصاحف ، 31 ؛ مقدمتان فى علوم القرآن ، 26 ، 32 ، 40 - 41 ، 58 ؛ قرطبى ، تفسير ، 1 / 60 ؛ صابونى ، التبيان فى علوم القرآن ، 59 .\r\n( 2 ) . معروف‌ترين نويسندگان وحى - كه گاه شمار آنها را به بيست و نه رسانده‌اند - اينهايند : خلفاى چهارگانه ، ابىّ بن كعب ، زيد بن ثابت ، مغيرة بن شعبه ، زبير بن عوام ، شرحبيل و عبد الله بن رواحه ( ابن حجر عسقلانى ، فتح البارى ، 9 / 18 ) اينها آنچه را مىنوشتند ، نزد پيامبر و در خانهء او بر جاى مىنهادند ، سپس نسخه‌هاى ديگرى براى خود نيز مىنوشتند و نزد خود نگه مىداشتند ( زركشى ، البرهان . . . ، 1 / 238 ؛ سيوطى ، الاتقان . . . ، 1 / 58 ؛ محمد عبد الله دراز ، مدخل الى القرآن الكريم ، 34 - 35 ؛ محمد سعيد رمضان ، من روائع القرآن ، 49 - 51 ) .\r\n( 3 ) . سيوطى ، الاتقان ، 1 / 59 ؛ زركشى ، البرهان ، 235 ؛ مقدمتان فى علوم القرآن ، 32 ؛ مقدمهء كتاب ، المصاحف ، از آرتور جفرى ، 5 ؛ محمد حسين هيكل ، حياة محمد ، 49 - 50 .\r\n","page_name":" 13 ","page_number":23},
  {"content":"\r\n\r\nاز اينجا بود كه حافظان قرآن در روزگار پيامبر ( ص ) بىشمار بودند ، و اين - به خدا سوگند - عنايت ويژهء خدا به قرآن بود كه به گفتهء خود ، حفظ و از بر كردن آن را آسان ساخته بود : « همانا كه ما قرآن را براى يادآورى و پندپذيرى آسان ساختيم ، آيا پندپذيرنده‌اى هست » « 1 » ، و به اين‌گونه بود كه از رهگذر سطور [ نوشتن قرآن در سطرها و صفحه‌ها 
  ] و صدور « 2 » [ نقش بستن قرآن در سينه‌ها و حافظه‌ها 
  ] قرآن را جاودانه ساخت و آن را از هرگونه دگرگونى و دست‌كارى ، و كاستى و افزونى پاس داشت . راست گفت كه قرآن : « كتابى است استوار و نفوذناپذير و باطل را از هيچ سمت و سويى نه از پيش و نه از پس بدان راهى نيست ، كه فرو فرستادهء از سوى خداى فرزانهء ستوده است » « 3 » ؛ « همانا كه ما قرآن را فرو فرستاديم و خود پاسدار و نگهبان آنيم » « 4 » ، « گردآورى و بازخوانى قرآن برماست ، چون آن را فرو خوانيم از فروخوانى ما پيروى كن ، بيان و شرح آن نيز بر ماست » . « 5 »\r\nگفتنى است كه نوشته و نسخه‌هايى از قرآن كريم در دست ياران پيامبر ( ص ) نيز بود ، نمىخواهيم بگوييم نوشته‌ها و نسخه‌هايى كامل از قرآن نزد هر يك از آنها يا نزد كسان ويژه‌اى بود ، مىخواهيم بگوييم با كنار هم نهادن قرآن نوشته‌هاى پراكنده‌اى كه در دست آنان بود و هر يك مىتوانست كمبود ديگرى را پر كند ، همهء قرآن دسترس‌پذير مىشد . به ديگر سخن ، هميارى و همكارى - اگر چه دورادور و بىقرار و مدار - همين نوشته‌هاى پراكندهء در دست اين و آن بود كه قرآن را به تمام و كمال و بىكمبود ، به دست ديگران رساند .\r\nاين يادآورى نيز به جاست كه پاره‌اى از تاريخ‌نگاران - و نيز پاره‌اى از خاورپژوهان - بر اين باور بوده‌اند كه نوشته‌هاى قرآن تا پايان زندگى پيامبر ( ص ) آيه آيه ، جدا جدا و پراكنده بوده است ؛ يعنى نه آيه‌ها صورت سوره سوره و نه سوره‌ها صورت كتابى ميان دو جلد - آن‌گونه كه اكنون مىبينيم - داشته است ، بلكه پس از پيامبر ( ص ) بوده است كه آيه‌ها ، سوره و سوره‌ها ، كتاب شده است . « 6 » حتى پاره‌اى از آنها تا آنجا پيش رفته‌اند كه از زبان زيد بن ثابت\r\n\r\n\r\n","description":"","footnote":"\r\n( 1 ) .  « وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ » *  ( قمر ، 32 ) .\r\n( 2 ) . بنگريد به : محمد عبد الله دراز ، النبأ العظيم ، 12 - 14 .\r\n( 3 ) .   « وَ إِنَّهُ لَكِتابٌ عَزِيزٌ لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ »   ( فصّلت ، 41 - 42 ) .\r\n( 4 ) .  « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ »  ( حجر ، 9 ) .\r\n( 5 ) .    « إِنَّ عَلَيْنا جَمْعَهُ وَ قُرْآنَهُ فَإِذا قَرَأْناهُ فَاتَّبِعْ قُرْآنَهُ ثُمَّ إِنَّ عَلَيْنا بَيانَهُ »    ( قيامة ، 17 - 19 ) ؛ نيز : تفسير طبرى ، 1 / 95 - 97 .\r\n( 6 ) . محمد حسين هيكل ، الصديق ابوبكر ، 307 .\r\n","page_name":" 14 ","page_number":24},
  {"content":"\r\n\r\nگزارش كرده‌اند كه « پيامبر ( ص ) از دنيا رفت بىآنكه قرآن در چيزى گردآورى شده باشد . » « 1 » و سخنانى از اين دست - نه خداپسندانه و نه پژوهشگرانه - به هم بافته‌اند .\r\nحق اين است كه آنان و اينان ، در اين پندار خويش سخت به خطا افتاده‌اند ، زيرا [ به گواهى گواهانى كه خواهيم آورد ، 
  ] گمان نمىماند كه گردآورى آيه‌ها به صورت سوره در زمان پيامبر ( ص ) و با نظارت و ضابطهء او انجام گرفته است . درستى اين باور را گواهان زير آشكار مىسازند :\r\n1 . از امام مالك گزارش شده است كه قرآن ، بدون ترديد به همان صورتى كه [ صحابه 
  ] از پيامبر خدا ( ص ) مىشنيدند ، تأليف گرديد . « 2 »\r\n2 . از عبد الله بن مسعود گزارش شده است كه « من هفتاد و اند سوره را از دهان مبارك پيامبر ( ص ) شنيدم و خواندم ، و سورهء بقره را تا « انّ الله يحبّ التوّابين و يحبّ المتطّهرين » ( آيهء 222 ) بر او خواندم « 3 » ؛ 3 . گزارش مسلم و بخارى از انس بن مالك كه : « چهار نفر از انصار در زمان پيامبر ( ص ) قرآن را گردآورى كردند » « 4 » ؛ 4 . گزارشى گوياى اينكه زيد بن ثابت ، همهء قرآن را بر پيامبر ( ص ) خواند ؛ 5 . گزارش‌هاى فراوانى گوياى اينكه خلفاى چهارگانه - به جهت آنكه زودتر از ديگران مسلمان شدند و رسول خدا آنان را بزرگ مىداشت - همهء قرآن را در زمان پيامبر ( ص ) گردآورى كرده بودند « 5 » ؛ 6 . گزارش عثمان از پيامبر ( ص ) كه چون چيزى بر او وحى مىشد ، برخى از كاتبان قرآن را فرا مىخواند و مىفرمود اين آيه‌ها را در فلان سوره‌اى كه چنين و چنان آيه‌هايى دارد ، قرار دهيد ؛ 7 . اين سخن زيد بن ثابت : « ما نزد پيامبر از روى رقعه‌هايى كه آيه‌هايى بر آنها نوشته بود ، قرآن را گردآورى مىكرديم » « 6 » ، كه گواهى است بر اينكه نويسندگان قرآن مىكوشيده‌اند تا\r\n\r\n\r\n","description":"","footnote":"\r\n( 1 ) . بنگريد به :  Sir William Muir , The Life of Mohammad , Edinburgh ,  1923 .\r\n( 2 ) . تفسير قرطبى ، 1 / 60 ؛ محمد ابوزهره ، القرآن ، 48 ؛ بسنجيد با : مقدمتان فى علوم القرآن ، 49 .\r\n( 3 ) . همان ، 30 ؛ تفسير قرطبى ، 1 / 58 .\r\n( 4 ) . زركشى ، البرهان فى علوم القرآن ، 1 / 241 - 243 .\r\n( 5 ) محمد حسين هيكل ، الصديق ابو بكر ، 308 - 309 .\r\n( 6 ) . « كنّا عند النّبى نؤلف القرآن من الرّقاع » ، سيوطى الاتقان ، 1 / 60 ؛ مقدمتان فى علوم القرآن ، 41 - 41 .\r\n","page_name":" 15 ","page_number":25},
  {"content":"\r\n\r\nآيه‌هاى هر سوره ، به گونه‌اى مرتب در يك جا كنار هم باشند ، تا نوشتن آيه‌هاى نو نزول - كه پيامبر ( ص ) خود مىفرمود آنها را در كدام سوره و كنار كدام آيه بنويسند - بر آنها آسان‌تر باشد . « 1 »\r\n8 . گزارشى از ابن عباس گوياى اين كه در ماه رمضان از آغاز تا پايان ، هر شب ، جبرئيل نزد پيامبر ( ص ) مىآمد و پيامبر ( ص ) قرآن را بر او مىخواند ( عرضه مىكرد ) . « 2 » اين نكته در گزارشى از حضرت فاطمه ( س ) نيز چنين آمده است : « پيامبر ( ص ) پنهانى به من گفت : جبرئيل هر سال يك بار قرآن را با من مقابله و هم‌خوانى مىكرد ، ولى امسال دوبار اين كار را كرد و اين نشانهء پايان زندگى من است » . « 3 »\r\n9 . گزارش اسلام آوردن عمر [ كه كوتاه شدهء آن چنين است 
  ] : روزى مردى نزد او زبان به شكوه و گلايه گشود ، از اينكه دين جديد ، ميان مردم مكه ، پراكندگى و دودستگى افكنده و بسيارى از آنان را ناگزير كرده است تا به حبشه هجرت كنند . و عمر براى رهايى از اين مشكل راهى جز كشتن محمد ( ص ) نيافت - محمّدى كه به گمان آنان ميان قريشيان پراكندگى افكنده بود و دين آنان را به بدى ياد كرده بود . - از پى اين انديشه شمشير بركشيد و براى كشتن محمد ( ص ) راه افتاد . در ميان راه نعيم بن عبد الله را ديد و از او شنيد كه خواهرش ، فاطمه و شوهر خواهرش ، سعيد بن زيد بن خطّاب هر دو اسلام آورده ، دين محمّد را برگزيده‌اند .\r\nخشمناكانه و شتابان راه خانهء آنان در پيش گرفت ، و چون بدانجا رسيد كسى را ديد كه قرآن مىخواند ، نينديشيده بر آنان حمله‌ور شد و خواهر را زخمى كرد ، اما بىدرنگ پشيمان شد و صحيفه‌اى را كه آنان مىخواندند و سورهء طه بر آن نوشته شده بود ، از خواهر گرفت و چون خواند ناگهان اعجاز و شكوه آن آيات كه به دينى برتر فرا مىخواند ، چنان بر جان و دل او نشست كه بىدرنگ نزد پيامبر ( ص ) رفت و به دست او اسلام آورد و دين او برگزيد . « 4 »\r\nبىگمان اين صحيفه [ كه سورهء طه بر آن نوشته بود 
  ] ، تنها يكى از صحيفه‌هاى بسيارى بوده كه سوره‌هاى ديگر قرآن بر آنها نوشته بوده و در دست مسلمانان مكه در گردش بوده است .\r\n\r\n\r\n","description":"","footnote":"\r\n( 1 ) . عبدالصبور شاهين ، تاريخ قرآن ، 78 - 79 ، قاهره 1966 م .\r\n( 2 ) . همان ، 52 ؛ صحيح بخارى ، 1 / 287 ( چاپ انتشارات بهيّه ، 1299 ه . ) .\r\n( 3 ) . ابن كثير ، فضائل القرآن ، 44 ؛ زركشى ، البرهان ، 1 / 232 ؛ مقدمتان فى علوم القرآن ، 26 ؛ محمد عبد الله دراز ، مدخل الى القرآن الكريم ، 36 ؛ مجموع فتاوى شيخ الاسلام احمد بن تيميّه ، 13 / 395 .\r\n( 4 ) . ابن اثير ، الكامل ، 2 / 84 - 87 ؛ ابن جوزى ، تاريخ عمر بن الخطاب ، 11 - 12 ؛ محمد حسين هيكل ، حياة محمد ، 173 - 174 .\r\n","page_name":" 16 ","page_number":26},
  {"content":"\r\n\r\nپس از اسلام آوردن عمر ، پيامبر ( ص ) سيزده سال در مكه و مدينه با مسلمانان همراه بود ، و در اين سال‌ها چون از آنان خواسته بود كه : « از زبان او چيزى جز قرآن ننويسند و اگر نوشته‌اند ، آنها را از ميان ببرند » ، طبيعى بود كه مسلمانان تا آنجا كه مىتوانند قرآن را بنويسند ، تا هم آن را در نماز بخوانند و هم احكام دين خويش را از آن بياموزند . نيز كسانى كه از سوى پيامبر به ميان قبيله‌ها مىرفتند تا قرآن و احكام دين را به آنها بياموزند ، نوشته‌هايى از قرآن را با خود همراه مىبردند ، و اين نوشته‌ها كه پيامبر بدانان املاء مىكرد ، نه به صورت آيه آيه و پراكنده كه به صورت سوره‌هاى نظم يافته بود . « 1 »\r\n10 . گزارش‌هايى گوياى اين كه آنچه به پيامبر ( ص ) وحى مىشد ، به فرمان وحى ، بدانچه پيشتر وحى شده بود مىپيوست ، مانند اين گزارش : جبرئيل آنگاه كه آيهء « و اتّقوا يوما ترجعون فيه الى الله ثمّ توفّى كلّ نفس ما كسبت و هم لا يظلمون » را فرود آورد ، به پيامبر گفت كه آن را در سر آيهء 280 بقره جاى دهد . « 2 »\r\n11 . ترتيب و چينش سوره‌ها و جاى دادن « بسمله » در آغاز آنها ، همه توفيقى و به فرمان پيامبر ( ص ) بوده است ، و اينكه سورهء توبه ، بىبسمله مانده است ، از اين‌روست كه پيامبر ( ص ) مأمور به درج آن نبوده است . داستان جاىگيرى دو سورهء بقره و آل عمران در آغاز قرآن - با اين كه هشتاد و چند سوره پيش از آنها فرود آمده بود [ نيز چينش و ترتيب ديگر سوره‌ها 
  ] چيزى جز سخن پيامبر نيست كه مىفرمود : « اين سوره را در چنين و چنان جاى قرآن گذاريد » . « 3 »\r\n12 . پيامبر ( ص ) چه بسا در نماز و جز آن ، سورهء كاملى را مىخواند . سوره‌هايى چون بقره ، آل عمران ، نساء ، اعراف ، نجم ، الرحمن ، قمر ، جنّ و . . . و اين خود ، گواه آشكارى است بر اين كه ترتيب آيه‌ها در سور ، به فرمان پيامبر ( ص ) انجام گرفته بوده است . و هنگامى كه او از دنيا رفت ، مردم ، اين سوره‌ها را به همين‌گونه كه اينك هستند مىشناخته‌اند ، و چه بسا آنها را به همين ترتيب در حافظه داشته‌اند . « 4 »\r\n13 . گزارشى گوياى اين كه پيامبر ( ص ) از روى آسان‌گيرى ، به عبد الله پسر عمروعاص\r\n\r\n\r\n","description":"","footnote":"\r\n( 1 ) . محمد حسين هيكل ، الصديق ابوبكر ، 309 - 310 .\r\n( 2 ) . همان ، 310 ؛ تفسير قرطبى ، 1 / 60 - 61 ؛ مقدمتان فى علوم القرآنى ، 41 .\r\n( 3 ) . « ضعّوا هذه السّورة موضع كذا و كذا من القرآن » ، تفسير قرطبى ، 1 / 59 - 60 ، 8 / 61 .\r\n( 4 ) . مقدمتان فى علوم القرآن ، 29 - 30 ، 64 - 74 .\r\n","page_name":" 17 ","page_number":27},
  {"content":"\r\n\r\nمىفرمود كه قرآن را در چند شب بخواند ، و او مىگفت من مىتوانم آن را در كمتر از اين بخوانم ، تا آنجا كه به دو فرمود : در سه شب بخوان . « 1 »\r\n14 . گزارش‌هاى فراوانى از زبان پيامبر ( ص ) دربارهء فضيلت سوره‌هاى مشخّص . « 2 »\r\n15 . از قول پيامبر ( ص ) دربارهء نام‌گذارى سورهء « حمد » به « فاتحة الكتاب » . پيداست كه اگر فرمان پيامبر ( ص ) به اصحاب ، مبنى بر چينش سوره‌ها به ترتيب كنونى ، از سوى جبرئيل ( ع ) و در نهايت از سوى خداوند متعال نبود ، نام‌گذارى سورهء « حمد » به « فاتحة الكتاب » بىمعنى مىنمود ؛ زيرا به اجماع علماى اسلام ، سورهء مزبور سرآغاز نزول سوره‌هاى قرآن نبوده و تنها از منظر نظم و ترتيب و خواندن ، در مرتبهء نخست اين كتاب نهاده شده است . « 3 »\r\n16 . گزارشى از ابن عباس گوياى اين كه : پايان سوره‌ها معلوم نبود تا آنكه « بسم الله الرحمن الرحيم » فرود آمد . و اين خود ، گواه آشكارى است بر اين كه ترتيب سوره‌ها ، چنان كه اينك در دست ماست ، همان است كه در لوح محفوظ بوده است ، و جبرئيل همين‌گونه كه سوره‌ها و آيه‌ها را هماهنگ با حال و هنگام‌ها و در پاسخ به پرسش‌ها فرود مىآورده ، جاى آيه و سوره را نيز به پيامبر ( ص ) نشان مىداده است .\r\nبنابراين ، ترتيب سوره‌ها در قرآن ، همانند ترتيب آيه‌ها در سوره‌ها و ترتيب حروف در واژه‌ها ، همه ، به فرمان خدا و رسول انجام گرفته است ، و جابجا كردن سوره‌هاى قرآن ، همانند جابجا كردن آيه‌هاى يك سوره و جابجا كردن حرف‌هاى يك واژه ، به نظم الهى و چينش آسمانى قرآن آسيب مىرساند . « 4 »\r\n\r\n2 . گردآورى قرآنى در زمان ابوبكر\r\nدر روزگار ابوبكر ( 11 - 13 ه . / 632 - 634 م ) بود كه مسلمانان درگير جنگ‌هاى « رده » ( مرتدّان از دين برگشتگان ) گشته بودند ، - و اين البته براى آنان تجربهء بدى نبود - جنگ‌هايى كه بىگمان سخت‌ترين و زيانبارترين آنها ، همان بود كه ميان مسلمانان به سردارى خالد بن وليد ، و مرتدان به رهبرى مسيلمة بن حبيب كذّاب ، در جايى از صحرا ، در\r\n\r\n\r\n","description":"","footnote":"\r\n( 1 ) . براى ديدن روايات همگون ديگر ، بنگريد به : همان ، 127 - 128 .\r\n( 2 ) . همان ، 29 - 30 ، 64 - 74 .\r\n( 3 ) . همان ، 41 - 42 .\r\n( 4 ) . تفسير قرطبى ، 1 / 50 - 51 ، 61 ، قاهره ، 1967 م .\r\n","page_name":" 18 ","page_number":28},
  {"content":"\r\n\r\nدوردست‌هاى يمايه ، به نام « عقرباء » « 1 » روى داد و به فرار مسيلمه و يارانش انجاميد . مسلمانان آنان را دنبال كردند و دو گروه ، دوباره درگير شدند و اين بار بود كه مسيلمه و ده هزار از يارانش كشته شدند ، همانگونه كه بسيارى از بزرگان و سرشناسان و قاريان قرآن - به گزارشى 70 ، به گزارشى نزديك به 500 و به گزارش 700 كس - شهيد گشتند . بدين سبب ، جايى كه اين جنگ در آن روى داد « حديقة الموت » ( باغ مرگ ) و روز رويداد آن « يوم اليمامه » نام گرفت . « 2 »\r\nبه دنبال اين رويداد بود كه عمر بن خطّاب احساس خطر كرد ، خطرى بزرگ كه اندكى از آن در يمامه دندان نموده بود و تكرار آن مىتوانست همهء حافظان قرآن را به چنان سرنوشتى دچار كند ، حافظانى كه گواهان راستينى بر درستى و استوارى نوشته‌هاى قرآن بودند ، نوشته‌هايى كه در نوشت‌افزارهايى چون پوست ، كاغذ ، سنگ ، چوب ، استخوان و . . . پراكنده و پاشان بودند و هنوز به صورت كتابى مكتوب جمع و جور نشده بودند ، مگر در حافظهء حافظانى از صحابه كه آن را در زمان رسول خدا ( ص ) به سينه سپرده بودند ، و اينك جنگ يمامه ، دست به درو كردن آنها گشوده بود . « 3 »\r\nو چنين شد كه به گزارش صحيح بخارى از زيد بن ثابت ، عمر نزد ابوبكر آمد [ و از فاجعهء شهادت حافظان قرآن در يمامه ، با او سخن راند 
  ] و گفت : من بيمناكم كه تكرار چنين حوادثى در جاهاى ديگر ، دست ما را از حافظان قرآن كوتاه كند و با مرگ آنها ، بخش‌هاى بسيارى از قرآن از دست برود ؛ و براى پيشگيرى از چنين رويداد نامباركى ، پيشنهاد كرد تا ابوبكر به گردآورى قرآن فرمان دهد . ابوبكر ، نخست در پذيرش اين پيشنهاد ، دودلى مىكرد كه مبادا كارى كند كه پيامبر ( ص ) نكرده است ، اما ، ديرى نكشيد كه خداوند ، اين كار را در چشم و دل او پسنديده نمود . پس ابوبكر براى انجام دادن آن ، زيد بن ثابت را فرا خواند و بدين كار گمارد .\r\nزيد نيز در آغاز همچون ابوبكر ، در دودلى بود . هم از اين‌رو كه مبادا كارى كند پيامبر ( ص )\r\n\r\n\r\n","description":"","footnote":"\r\n( 1 ) . دربارهء « عقرباء » بنگريد به : ياقوت ، البلدان ، 4 / 135 ؛ ابو عبيد بكرى ، 3 / 95 ؛ حربى ، المناسك ، 616 كه آن را در جاى شهر جبيليهء كنونى در كنارهء وادى حنيفه ، دانسته است ؛ نيز بسنجيد با : ابن بلهنيد ، صحيح الاخبار ، 1 / 196 ، 2 / 169 ، 5 / 93 .\r\n( 2 ) . ياقوت ، 2 / 232 ، 4 / 442 ؛ مسعودى ، مروج الذّهب ، 2 / 303 ؛ تاريخ ابن خلدون ، 2 / 74 - 76 ؛ ابن بلهنيد ، صحيح الاخبار ، 1 / 196 ؛ ابن اثير ، 2 / 360 - 367 ؛ تاريخ طبرى ، 3 / 281 - 301 ؛ الاتقان ، 1 / 59 ؛ تفسير قرطبى ، 1 / 50 ؛ ابن كثير ، فضائل القرآن ، 15 - 17 ؛ الصديق ابوبكر ، 152 - 168 .\r\n( 3 ) . عبدالصبور شاهين ، تاريخ القرآن ، 102 .\r\n","page_name":" 19 ","page_number":29},
  {"content":"\r\n\r\nنكرده و بدان فرمان نداده است ، و هم از اين‌رو كه همانند يك مؤمن ، از اين كه دچار ساده‌ترين و كمترين لغزشى در اجراى اين كار مهم گردد ، پرهيز داشت . سرانجام خداوند دل و جان زيد را نيز بر اين كار خرسند ساخت و بر پايهء آنچه در حافظهء حافظان بود ، و نيز از روى مصاحفى كه در حضور پيامبر نوشته شده بود ، كار را به خوبى به انجام رساند و مصحفى فراهم ساخت . « 1 »\r\nاين مصحف ، نخست نزد ابوبكر ، سپس نزد عمر ( 13 - 23 ه . / 634 - 642 م ) و سپس نزد امّ المؤمنين حفصه - دختر عمو - نگهدارى شد . « 2 »\r\nشايد مقصود عمر از اين كار تنها اين نبوده كه قرآنى مدوّن فراهم آيد ، تا هم از خطرها ايمن باشد و هم رجوع بدان آسان ؛ شايد مقصود او اين نيز بوده است كه شكل نهايى قرآن را تثبيت كند و هماهنگى آن را با آنچه حافظان زندهء قرآن و ديگر اصحاب كه بخشى كوچك يا بزرگ از قرآن را در حافظه داشته‌اند ، پشتوانهء درستى و استوارى كتاب سازد . « 3 »\r\nدر اينجا اين يادآورى بجاست كه ابوبكر از اين‌رو توانست اين كار سترگ را با موفقيت به انجام رساند ، كه از يك سو ، مردم به دو اعتماد داشتند « 4 » ، و از ديگر سو ، كسى را كه براى انجام دادن اين كار برگزيد - يعنى صحابى ارجمند زيد بن ثابت - همهء زمينه‌هاى موفقيت و پيروزى را در خود داشت ، از جمله : 1 ) جوان بود و از اين‌رو ، هم براى انجام دادن اين كار توان بيشترى داشت ، و هم به انديشه‌ها و سليقه‌ها و دانش خويش تعصب كمترى ، و همين‌ها او را وامىداشت تا با دقت و حوصله ، مايه‌هاى كار را بيشتر از زبان بزرگان صحابه و حافظان و قاريان بگيرد » نه اين كه تنها به آنچه خود در حافظه داشت ، بسنده كند ؛ 2 ) او خود نيز از حافظان قرآن بود و همهء آن را در زمان حيات پيامبر ( ص ) به خاطر سپرده بود ؛ 3 ) افزون بر اين ، او از كاتبان وحى نيز بود ، و از اينها بالاتر ، نه تنها در پرهيز و پارسايى و دين‌ورزى و امانت‌دارى و كمال اخلاقى زبانزد بود ، كه تيزهوشى و نبوغ بالايى نيز داشت ؛ و شايد ابوبكر ، همهء اين‌ها را پيش چشم داشت كه به او گفت : « تو جوانى دانا ، توانا ، پاك و خوش‌نامى كه\r\n\r\n\r\n","description":"","footnote":"\r\n( 1 ) . در درستى اين روايت اما و اگرهايى هست ، بنگريد به پژوهش آية الله خويى در البيان ( مترجم ) .\r\n( 2 ) . سيوطى ، الاتقان ، 1 / 59 - 60 ؛ ابن اثير ، الكامل ، 3 / 112 ؛ تفسير طبرى ، 1 / 59 - 62 ؛ ابن ابى داوود المصاحف ، 5 - 10 ، 20 ؛ ابن كثير ، فضائل القرآن ، 14 - 16 ؛ مقدمتان فى علوم القرآن ، 17 - 21 ؛ زركشى ، البرهان فى علوم القرآن ، 233 - 234 ، 239 ؛ تفسير قرطبى ، 1 / 49 - 50 ؛ محمد حسين هيكل ، حياة محمد ، 50 - 51 ؛ الصديق ابوبكر ، 303 - 312 ؛ محمد ابوزهره ، القرآن ، ص 30 - 31 ؛ عبدالمنعم ماجد ، 50 - 51 .\r\n( 3 ) . محمد عبد الله دراز ، مدخل الى القرآن الكريم ، 36 ؛ نيز م . ج رستوفاونى ، تاريخ القرآن و المصاحف ، 26 - 27 ( ترجمه ) .\r\n( 4 ) .  T . Noeldeke , Geshichte des Quarans , p .  205 .\r\n","page_name":" 20 ","page_number":30},
  {"content":"\r\n\r\nوحى را براى پيامبر ( ص ) مىنوشتى ، اينك نيز به تكاپو و تلاش برخيز و قرآن را گردآور » « 1 » ؛ 4 ) بر پايهء گزارشى متواتر ، هنگامى كه پيامبر ( ص ) ، در آخرين سال زندگىاش براى دومين بار ، قرآن را بر جبرئيل عرضه مىكرد و مىخواند ، زيد نيز حضور داشت « 2 » ؛ 5 ) زيد اگرچه در سنجش با بزرگان صحابه ، كم سن و سال مىنمود ، اما ، در دانش دين و درايت ، از بزرگان آنان شمرده مىشد ، و در روزگار عمر ، عثمان و على ( ع ) ، پيشوايى فتوا ، قضا ، قرائت و فرايض در مدينه ، با او بود . « 3 »\r\nآشكار است كه در اين گردآورى قرآن ، زيد تنها نبود و ديگر ياران سرشناس پيامبر ( ص ) و حافظان ارجمند قرآن نيز او را يارى مىكردند . نيز گفتنى است كه زيد براى استوارى كار خويش ، بهترين شيوه را پيش گرفت ، يعنى تنها به حافظهء خويش - از اين‌رو كه خود حافظ همهء قرآن بود - و نيز به حافظهء ديگران - از اين‌رو كه حافظانى امين بودند - بسنده نكرد ، بلكه كار خويش را ، هم بر امرى قلبى و معنوى - [ يعنى حفظ خود و ديگران 
  ] - و هم بر امرى مادى و محسوس - [ يعنى دست‌نوشته‌هاى قرآن 
  ] - بنياد نهاد . شيوهء او در پذيرش هر آيه براى نوشتن ، افزون بر حفظ خويش ، دست‌نوشتهء آن آيه در زمان پيامبر ( ص ) بود ، دست‌نوشته‌اى كه بايد دو نفر گواهى مىدادند كه آن را به همين‌گونه ، در زمان پيامبر ( ص ) و به املاى او ، ديده‌اند . بدين‌گونه او همهء قرآن را آيه به آيه پىجويى كرد ، و هيچ آيه‌اى را ننوشت مگر با مقايسهء دست‌نوشته‌هايى از زمان پيامبر ( ص ) ، همراه با گواهى دو نفر كه آنها را در زمان پيامبر ديده و گزارش كرده بودند ، و يا از روى دست‌نوشته‌هايى كه نزد دو نفر يافت مىشد ، و اين خود گواهى كاملى از جانب آن دو ، به شمار مىآمد . « 4 » در اين باره ابن ابى داوود ، گزارشى آورده گوياى اين كه ابوبكر به عمر و زيد گفت : بر درگاه مسجد بنشينند و هر كس ، بخشى از قرآن را به همراه دو گواه براى آنها آورد ، بپذيرند و بنويسند . « 5 »\r\n\r\n\r\n","description":"","footnote":"\r\n( 1 ) . سيوطى ، الاتقان ، 1 / 59 ؛ زركش ؛ البرهان ، 233 ؛ تفسير قرطبى ، 1 / 50 ؛ ابن كثير ، فضائل القرآن ، 14 ؛ زنجانى ، تاريخ القرآن ، 17 ؛ مقدمتان فى علوم القرآن ، 18 ، 25 ، 26 ، 51 ، 52 ؛ نيز بسنجيد با « لوبلوا » كه پس از آوردن اين گزارش مىافزايد : « كيست كه آرزو ندارد كه كاش يكى از ياران و شاگردان مسيح نيز پس از مرگ او ، تعاليم او را بىواسطه گردآورى و تدوين مىكرد . » بنگريد به :\r\n Leblois , Le Koyan et la Bible Hebraique , Paris ,  1887 ،  p  . 47 .\r\n( 2 ) . تفسير قرطبى ، 1 / 53 ؛ محمد ابوزهره ، همان ، 28 ؛ عبدالصبور شاهين ، همان ، 107 ؛ محمد حسين هيكل ، الصديق ابوبكر ، 321 .\r\n( 3 ) . احمد امين ، فجرالاسلام ، 75 ؛ مقدمتان فى علوم القرآن ، 51 - 50 .\r\n( 4 ) . محمد ابو زهره ، القرآن ، 30 - 31 ؛ سيوطى ، الاتقان ، 1 / 60 .\r\n( 5 ) . عبدالصبور شاهين ، تاريخ القرآن ، 160 ؛ سيوطى الاتقان ، 1 / 60 .\r\n","page_name":" 21 ","page_number":31},
  {"content":"\r\n\r\nبه اين‌گونه ، بىهيچ گمان و گزافه‌اى مىتوان گفت : شيوه‌اى كه زيد برگزيد ، در تاريخ كوشش‌هاى عقلى انسان ، شيوه‌اى برجسته و سرآمد بود . شيوه‌اى كه امروزه نيز در پژوهش‌هاى علمى ، شناخته و شايسته است . نيز مىتوان گفت : زيد ، اين شيوه را با دقت و درايتى هر چه بيشتر و بايسته‌تر به كار بست ؛ كه اين دقت در گردآورى قرآن ، ايمان استوار زيد به خدا را نيز پشتوانه داشت . آخر ، قرآن كلام الهى است و از اين‌رو هر گونه سهل‌انگارى و كم دقتى در گردآورى و تدوين آن ، گناه و نارواست . گناهى كه زيد با آن همه پارسايى و دين‌ورزى و پيشينهء نيكو در همراهى با پيامبر ( ص ) ، از در افتادن بدان بيشتر پرهيز و پروا داشت .\r\nگفتنى است كه همهء خاورپژوهان منصف نيز اين دقت و مراقبت زيد را گواهى كرده‌اند ، تا آنجا كه « سر ويليام ماير » گفته است : « در همهء جهان ، كتابى جز قرآن يافت نمىشود كه چهارده قرن ، با متنى تا اين اندازه دقيق و روشن ، پايدار مانده باشد » . « 1 »\r\nبر كار بزرگ گردآورى قرآن كه ابوبكر و عمر هر دو در آن دخيل بودند و سنگينى انجام آن را زيد و گروهى از مهاجرين و انصار به دوش كشيدند ، استاد ابوزهره دو نكته مىافزايد ، گوياى دو حقيقت بسيار مهم كه بيانگر اجماع و هم‌رأيى همهء مسلمانان ، بر سلامت قرآن از هرگونه دگرگونى و تحريف است ؛ و نيز بيانگر حفظ و پاسدارى خدا از قرآن و انگيزش الهام‌وار مسلمانان براى مراقبت و نگهبانى از آن :\r\n1 ) كارى كه زيد كرد ، نخستين نگارش و نوشتن قرآن نبود ، بلكه بازنويسى و دوباره‌نگارى آن بود ، زيرا قرآن در زمان پيامبر ( ص ) و زير نظارت او نوشته شده بود . كار اصلى و بىسابقهء زيد ، بررسى و پىجويى قرآن نگاشته‌هايى بود كه در دست اين و آن پراكنده بود ، و اطمينان از درستى و سلامت آنها ، از راه گواهى دست‌كم دو نفر بر درستى آنها ، و هماهنگى آنها با آنچه خود زيد و ديگر حافظان - انبوه و پرشمار - در حافظه داشتند . از اين‌رو كسى نمىتواند بگويد : كار زيد - كه از روى دست‌نوشته‌هاى مادى و محسوس انجام مىگرفت - بر بنيادى مادى و محسوس و ثابت ، استوار نبود .\r\n2 ) كار زيد ، كارى انفرادى و تك روانه نبود ، كارى گروهى و همكارانه بود ، و گروهى از بزرگان ياران پيامبر ( ص ) در آن هميارى و همكارى داشتند . زيرا ابوبكر از مردم خواسته بود تا\r\n\r\n\r\n","description":"","footnote":"\r\n( 1 ) . محمد حسين هيكل ، الصديق ابوبكر ، 323 ، نيز :\r\n Sir William Muir , The History of Islam , Edinburgh ,  1923 .\r\n","page_name":" 22 ","page_number":32},
  {"content":"\r\n\r\nهر كس دست‌نوشته‌اى از قرآن دارد ، براى زيد بياورد ، و هر كس چيزى از قرآن در حافظه دارد ، بيايد و براى زيد بخواند . و به اين‌گونه بود كه انبوهى از كاغذ ، پارچه ، پوست ، استخوان كتف ، ليف خرما ، سنگ نازك ، و هر چه كه ياران رسول خدا نوشته بودند ، نزد زيد گرد آمد . از اين پس بود كه زيد به بررسى و سنجش آنها پرداخت و بر درستى آنها گواه خواست ، و هيچ آيه‌اى را ، تا اطمينان نيافت كه به همين‌گونه بر پيامبر ( ص ) وحى شده ، نپذيرفت و ننوشت . كار تا پايان به همين شيوه پيش رفت ، و چون زيد نوشتن را به انجام رساند ، قرآن مكتوب ، زبانزد مردم شد ، پس آن را به رسميّت شناختند و پذيرفتند . بنابراين ، آنچه زيد فراهم كرد ، هم تواتر نوشتارى داشت و هم تواتر حافظه‌اى ؛ ويژگى برجسته‌اى كه در جهان ، جز قرآن ، هيچ كتاب ديگرى ندارد ، و اين چيزى نيست جز عنايت ويژهء خداوند ، نسبت به اين كتاب كريم . « 1 »\r\n\r\n3 . مصحف عثمان\r\nروزها مىگذشت و سال‌ها از پى هم مىآمد ، تا در روزگار عثمان بن عفّان ( 24 - 35 ه . /\r\n644 - 656 م ) جهان اسلام گسترش يافت و مسلمانان ، در نقاط دور دست و شهرهاى گوناگون پراكنده شدند . [ كم كمك ، در قرائت قرآن غلط خوانىها و دگرگونىهايى پيش آمد ، در اين هنگام بود كه 
  ] خداوند به دل خليفه انداخت تا قرآن را در يك مصحف گرد آورد . « 2 » اين كار در سال 24 يا اوايل 25 هجرى صورت گرفت . سپس هفت نسخه از آن مصحف تهيه كرد و به مكّه ، شام ، يمن ، بحرين ، بصره و كوفه فرستاد ، و يكى را نيز در مدينه ، نزد خود نگه داشت .\r\nگويا عبد الله بن مسعود ، در آغاز ، از اين كار خليفه ، كمى ناخشنود و خشمناك بود - كه بعدا در اين باره توضيح خواهيم داد - و از اين‌رو ، چون عثمان فرمان داد كه ديگر دست‌نوشته‌هاى قرآن ، بجز نسخهء امام را بسوزانند ، ابن مسعود از ياران خويش خواست تا مصاحف خود را پنهان سازند . اما ، ديرى نكشيد كه او نيز از رأى خويش بازگشت و با ديگران هم‌رأى شد .\r\nدربارهء گردآورى قرآن ، در گزارشى آمده است كه امام على ( ع ) فرمود : « اگر عثمان چنين\r\n\r\n\r\n","description":"","footnote":"\r\n( 1 ) . محمد ابوزهره ، القرآن ، 33 - 35 ؛ الصديق ابوبكر ، 322 - 323 .\r\n( 2 ) . در شمار اين مصاحف چند نظر گفته شده است : كسانى آنها را چهار مصحف دانسته‌اند ، يكى در مدينه و سه تاى ديگر در كوفه ، بصره و شام ، و كسانى پنج و كسانى هفت گفته‌اند : بنگريد به : الاتقان ، 1 / 62 ؛ البرهان ، 2 / 240 ؛ نيز :  T . Noeldeke , op - cit , p .  234 .\r\n","page_name":" 23 ","page_number":33},
  {"content":"\r\n\r\nكارى نكرده بود ، من خود ، اين كار را مىكردم » . و به اين‌گونه هر چهار خليفه ، اين گردآورى قرآن را به مصلحت دين مىدانستند . « 1 »\r\nپژوهشگران ، تفاوت كار ابوبكر و عثمان را در اين دانسته‌اند كه كار ابوبكر ، گردآورى آيات پراكندهء قرآن بود و تنظيم و ترتيب آنها - به همان گونه‌اى كه از پيامبر آموخته بودند ، تا مبادا با مرگ حافظان قرآن كه شمارى از آنها در رويداد يمامه شهيد شده بودند ، چيزى از قرآن از دست برود - و كار عثمان ، بازنويسى و فراهم‌سازى چند نسخه از قرآن از روى كار ابوبكر بود ، تا هر يك از آنها به شهرى فرستاده شود ؛ و زمينهء آن نيز پديد آمدن پاره‌اى از غلطخوانىها و اختلاف قرائت‌ها بود . بنابر روايتى از صحيح بخارى - باب فضل القرآن - از زبان انس بن مالك : خديفه بن يمان كه همراه با سپاهى به آذربايجان و ارمنستان رفته بود ، پس از بازگشت ، نزد عثمان آمد و نگرانى خويش را - از گونه‌گون‌خوانىها و اختلاف قرائت‌هايى كه در آن سفر ، ميان مردم شام و عراق ديده بود - با عثمان در ميان گذاشت و از او خواست تا كار از دست نرفته و اختلاف و ناهمرايى مسلمانان دربارهء قرآن به مرز اختلاف يهوديان و مسيحيان دربارهء تورات و انجيل نرسيده ، مردم را دريابد و كارى كند . بدين سبب ، خليفه نيز مصحفى را كه نزد حفصه بود ، خواست و زيد بن ثابت ، سعيد بن عاص ، عبد الله بن زبير و عبدالرحمان بن هشام را فرمان داد تا آن را از بازنويسى و نسخه‌بردارى كنند ، و بدانها يادآور شد : « هر جا دربارهء عربيّت واژه‌اى از قرآن ، با زيد ناهمرأى بوديد ، آن را به زبان قريش بنويسيد ، چون كه قرآن به زبان آنان نازل شده است » . آنان نيز به همين شيوه ، چند نسخه از قرآن فراهم آوردند . « 2 »\r\nگفته‌اند در چگونگى نوشتن واژهء « تابوت » در آيهء « انّ آية ملكه ان يأتيكم التّابوت فيه سكينة من ربّكم » « 3 » ، اختلاف نظر پيش آمد ، زيد مىگفت بايد « تابوه » نوشته شود و آن سه نفر\r\n\r\n\r\n","description":"","footnote":"\r\n( 1 ) . فضائل القرآن ، 18 - 19 ؛ البرهان ، 1 / 230 ؛ تفسير قرطبى ، 1 / 52 - 55 ؛ فتاوى ابن تيميّه ، 4 / 399 - 400 ؛ محمد ابوزهره ، القرآن ، 44 - 46 ؛ نيز :  Schwally , Geschichte des Qurans ,  1938 ، 2 ،  p  . 92 .\r\n( 2 ) . الاتقان ، 1 / 60 - 63 ؛ فتاوى ابن تيميّه ، 15 / 251 - 252 ، 13 / 396 ، 13 / 409 - 410 ؛ صحيح بخارى ، 6 / 98 ؛ فضائل القرآن ، ص 19 ، ابن ابى داوود ، 18 - 26 ؛ تفسير قرطبى ، 1 / 60 - 63 ؛ مقدمتان فى علوم القرآن ، 51 - 52 ؛ نيز :  R . Blacher , op - cit , p .  53 .\r\n( 3 ) . بقره ، 248 ؛ نيز بنگريد به : تفسير طبرى ، 5 / 315 - 328 ؛ زمخشرى ، الكشّاف ، 1 / 293 - 294 ؛ تفسير ابن كثير ، 1 / 445 - 446 ؛ تفسير وجدى ، 51 .\r\n","page_name":" 24 ","page_number":34},
  {"content":"\r\n\r\nديگر كه قريشى بودند « تابوت » را درست مىدانستند ؛ داورى نزد عثمان بردند و او گفت : آن را به زبان قريش بنويسيد كه قرآن به اين زبان نازل شده است . « 1 »\r\nنكتهء مناقشه‌آميزى كه جا دارد اينجا بدان بپردازيم ، - چنان كه دكتر عبدالصبور شاهين گفته است - اهمّيت كار عثمان از ديدگاه قرائت است . اگر كار عثمان ، تنها همين بود كه چند رونويس ، از روى مصحفى كه در زمان ابوبكر به دست زيد تدوين شده بود ، فراهم سازد ، اين كار چه ارزشى مىتوانست داشته باشد ؟ اهميت اين نكته آن‌گاه آشكار مىشود كه بدانيم واژه‌ها در مصحف ابوبكر همان‌گونه كه خوانده مىشوند ، به يك شيوه نوشته شده بودند ، و كاتبان وحى در زمان پيامبر ( ص ) نيز چنين شيوه‌اى داشتند ، و از آنجا كه بنابر گزارش‌هايى درست ، زيد يكى از چند كاتب قرآن بود كه بيش از ديگران با پيامبر نزديكى و همراهى داشتند ، و نوشتن قرآن در زمان ابوبكر و عثمان نيز به دست او انجام گرفت ، از اينها مىتوان دريافت كه شيوهء نوشتن قرآن ، در هر سه بار [ زمان پيامبر ( ص ) ، زمان ابوبكر و زمان عثمان 
  ] تقريبا يكى بوده است ، جز اين كه عثمان از كاتبان خويش خواسته بود تا آن را بىنقطه و نشانه بنويسند تا شكل نوشتارى واژه‌ها از رهگذر نقطه و نشانه نداشتن ، پذيراى بيشتر قرائت‌هاى چندگانه‌اى باشد كه با روايت درست ، از پيامبر ( ص ) رسيده است ، به ديگر سخن ، مىخواست با اين كار به قرائت‌هاى گوناگونى - كه در چارچوب نوشتارى قرآن جاى مىگيرند و ريشهء روايى استوارى نيز دارند - صورت شرعى بدهد .\r\nكار عثمان ، سود ديگرى نيز از پى داشت و آن ، نزديك‌سازى زبانى و لغوى قرائت‌هاى گوناگونى بود كه در آن روزگار در اين شهر و آن شهر ، قرآن بدانها خوانده مىشد ، و اين خود ، زمينهء پيشگيرى از اختلاف‌هايى بود كه در كمين وحدت امّت و يكپارچگى مسلمانان نشسته بود . يعنى يكى از اهداف كار عثمان نشر قرآن به زبان قريش بود تا اين لهجه ، استوارى و گستردگى بپذيرد و ديگر لهجه‌ها را به پيروى از خود وادارد ، يعنى كارى كه بسيارى از زمينه‌هاى آن در زمان ابوبكر و عمر فراهم شده بود . انگيزهء عثمان نيز در اين كار ، اين بود كه او اختلاف و مجادله در قرآن را گونه‌اى كفر مىشمرد . « 2 »\r\nاز آنچه گفته آمد آشكار مىشود ، نادرستى سخن كسانى كه انگيزهء عثمان را در اين كار ،\r\n\r\n\r\n","description":"","footnote":"\r\n( 1 ) . تفسير قرطبى ، 1 / 54 ؛ فضائل القرآن ، 20 ؛ البرهان ، 1 / 376 ؛ الاتقان ، 1 / 98 ؛ مدخل الى القرآن الكريم ، 38 - 39 ؛ مقدمتان فى علوم القرآن ، 11 ؛ محمد ابو زهره ، القرآن ، 39 .\r\n( 2 ) . عبد الصبور شاهين ، تاريخ قرآن ، 116 - 117 ؛ البرهان ، 1 / 235 - 236 ؛ بخارى ، 3 / 196 - 197 .\r\n","page_name":" 25 ","page_number":35},
  {"content":"\r\n\r\nانگيزه‌اى سياسى دانسته و گفته‌اند : او مىخواست با واداشتن قاريان به خواندن متن فراهم آمدهء خود « 1 » ، راه نفوذ مردمى و اجتماعى آنان را كه به دليل آشنايى و آگاهى آنها با معارف قرآنى ، روزافزون بود ، بربندد . با اين كه مىدانيم ياران پيامبر ( ص ) ، در آنچه به قرآن وابسته بود ، سياست را به هيچ‌روى راه نمىدادند . « 2 »\r\nدر هر حال ، آنچه زمينه شد تا عثمان به اهداف ياد شده از جمع‌آورى قرآن برسد ، فرمان او بود بر سوزاندن ديگر دست‌نوشته‌هاى قرآن كه در دست اصحاب و ديگران پراكنده بود ؛ فرمانى كه در همهء شهرها از سوى مردم پذيرفته شد و جامهء عمل پوشيد ؛ جز ابن مسعود در كوفه ، كه بنا به گزارشى ، نخست زير بار نرفت و مردم كوفه را به پيروى از مصحف خويش فرا خواند و فرمان داد . اين نافرمانى او نيز - چنان كه پيش از اين ياد كرديم - برخاسته از اين شبهه بود كه هم مىپنداشت زيد به تنهايى آن كار را انجام داده و هم خود براى اين كار شايسته‌ترين مىدانست ، اما بعدها چون دريافت كه اين پندار او شبهه‌اى بيش نبوده و مصحفى كه عثمان فرستاده ، از روى نسخهء ابوبكر بازنويسى شده و آن نيز از حافظهء كسان گوناگون و بر پايهء دست‌نوشته‌هايى از زمان پيامبر ( ص ) و به املاى او فراهم آمده ، و در انجام كار ، زيد تنها نبوده و گروه بسيارى از بزرگان صحابه با او همكارى داشته‌اند و همهء مسلمانان كار او را به ديدهء قبول نگريسته‌اند ، با عثمان همرأى شد و دست از مخالفت برداشت ؛ هم از اين‌رو كه خود قانع شده بود و هم نمىخواست وحدت امّت آسيبى ببيند . و به اين‌گونه بود كه همهء امت اسلامى ، مصحف عثمان را پذيرفت ، تا آنجا كه به گزارش مصعب بن سعد ، هنگام سوزاندن ديگر دست‌نوشته‌هاى قرآن به فرمان عثمان ، هيچ‌كس مخالفت نكرد . و على ( ع ) نيز به مردى كوفى - كه عثمان را سرزنش كرده بود كه چرا مردم را بر يك مصحف واداشت - فرموده بود :\r\nخاموش باش كه عثمان آنچه كرد با همرأيى ما كرد و اگر من نيز جاى او بودم ، همان راهى را مىرفتم كه او رفت » . « 3 »\r\nنولد كه مىپذيرد كه اينها همه ، استوارترين گواه است بر اينكه نصّ قرآن از برترين كمال و\r\n\r\n\r\n","description":"","footnote":"\r\n( 1 ) . عبدالمنعم ماجد ، همان ، 252 ؛ بسنجيد با :  R . Blacher , op - cit , pp .  56 - 60 .\r\n( 2 ) . اين نظر با رويدادهاى سياسى صدر اسلام به هيچ‌روى نمىسازد . ( مترجم ) .\r\n( 3 ) . عبدالصبور شاهين ، تاريخ القرآن ، 117 ؛ ابن ابى داوود ، 13 - 18 ؛ فضائل القرآن ، 22 - 23 ؛ تفسير قرطبى ، 1 / 52 - 54 ؛ مقدمتان فى علوم القرآن ، 45 - 46 ؛ ابن اثير ، 3 / 17 - 112 ؛ محمد ابوزهره ، القرآن ، 44 ؛ مدخل فى القرآن الكريم ، 49 - 50 .\r\n","page_name":" 26 ","page_number":36},
  {"content":"\r\n\r\nهماهنگى با شكل اصلى خويش برخوردار است « 1 » ؛ همان‌گونه كه لوبلوا  Leblois  تأكيد مىكند :\r\nامروزه قرآن ، تنها كتاب آسمانى است كه هيچ‌گونه دگرگونى و تحريف ، در آن راه نيافته است « 2 » ؛ نيز همان‌گونه كه سر ويليام ماير ، پيش از اينها ، آشكارا گفته بود : مصحفى كه عثمان فراهم كرد ، به شيوهء تواتر ، دست به دست گشت تا امروز بىهيچ دگرگونى به دست ما رسيد ، و با چنان دقت و مراقبتى پاسدارى شد كه هيچ‌گونه دگرگونى قابل يادآورى ، در آن رخنه نكرد . بلكه مىتوانيم بگوييم هيچ‌گونه تغييرى در نسخه‌هاى بىشمار و پراكندهء قرآن در جاىجاى جهان گستردهء اسلام راه نيافته است ، و قرآن همهء فرقه‌هاى گوناگون و حتى فرق هم ستيز اسلام ، بىكم و كاست يكى و يگانه است . و اين همرايى و همراهى فرقه‌هاى گوناگون ، تا امروز در به كارگيرى يك قرآن يگانه ، خود ، استوارترين گواه است بر درستى و استوارى قرآنى كه اينك در دست ماست . « 3 »\r\nاز همهء آنچه گذشت آشكار مىشود نادرستى پندار كسانى كه مىگويند قرآن تا روزگار عثمان گردآورى نشده بود . « 4 » زيرا همان‌گونه كه گفتيم ، قرآن پيش از وفات پيامبر ( ص ) ، هم در حافظهء اصحاب و هم در دست‌نوشته‌هايى - اگرچه پراكنده - ثبت شده بود . و اين دست‌نوشته‌هاى پراكنده ، در روزگار ابوبكر در مصحفى يگانه گرد آمد ، و اين مصحف نزد ابوبكر و سپس عمر و پس از او ، حفصه ، دختر عمر ، نگهدارى شد « 5 » ؛ و در روزگار عثمان ، با مشورت و همرايى بزرگان صحابه ، از روى آن چند نسخهء ديگر بازنويسى و به بوم‌هاى ديگر فرستاده شد . امام على ( ع ) نيز به اين كار بزرگ خرسند بود و آن را مىستود . « 6 »\r\n\r\n\r\n","description":"","footnote":"\r\n( 1 ) .  T . Noeldeke , op - cit , p .  93 .\r\n( 2 ) . مدخل الى القرآن الكريم ، 40 ؛ نيز :  Leblois , op - cit \r\n( 3 ) . محمد عبد الله دراز ، همان ، 40 ؛ نيز :\r\n B . St . Hilaire , Mahomet et le Coran , p . 33 ; W . Muir , The Life of Mohammad . \r\n( 4 ) . عبد المنعم ماجد ، پيشين ، 18 ؛ نيز :  A . Guillaume , Islam , pp . 55 - 95 \r\n( 5 ) . فضائل القرآن ، 15 ؛ ابن ابى داوود ، 5 ؛ مقدمتان فى علوم القرآن ، 23 ؛ البرهان ، 1 / 59 .\r\n( 6 ) . روايتى نيز هست ، كه فضل تقدم در جمع‌آورى قرآن را به حضرت على ( ع ) نسبت مىدهد ، اشعث از ابن سيرين گزارش كرده است كه چون پيامبر ( ص ) از دنيا رفت ، على ( ع ) سوگند ياد كرد تا زمانى كه قرآن را در مصحفى گرد نكند ، جز براى نماز جمعه ردا نپوشد ، و اين كار را نيز كرد ، ابوبكر بعد از چند روز به دو پيام فرستاد كه آيا از اميرى من ناخرسندى ؟ پاسخ داد : نه به خدا ! جز اينكه سوگند خورده‌ام جز براى نماز جمعه ردا نپوشم ، پس بيعت كرد و بازگشت . ابن ابى داوود مىگويد : در اين روايت ، جز اشعث كسى واژهء مصحف را نياورده . ديگران از « جمع قرآن » سخن گفته‌اند و مقصود از جمع « تمام كردن حفظ » است ، به كسى كه قرآن را\r\n","page_name":" 27 ","page_number":37},
  {"content":"\r\n\r\nبه سخن ساده‌تر ، مصحفى كه در روزگار ابوبكر نوشته شد ، درست همان است كه در روزگار پيامبر ( ص ) نوشته شده بود ، و درست همان مصحف بود كه در روزگار عثمان بازنويسى شد . « 1 » از اين‌رو هرگونه قرائت قرآن ، بايد با آن هماهنگ و همخوان باشد . نيز ترديد در آن ، كفر است و چيزى بر آن افزون نارواست ، و اين است قرآنى كه تا قيامت جاودان خواهد ماند . « 2 »\r\n\r\n4 . قرآن به عنوان منبعى تاريخى\r\nقرآن كريم به عنوان يك مأخذ تاريخى ، بىگمان ، راست‌ترين و درست‌ترين مأخذ است . زيرا همان‌گونه كه گفتيم ، سندى استوار و مورد اعتماد دارد ، و پيش و بيش از اين ، كتاب خداست كه « باطل را از هيچ سمت و سويى ، نه از پيش و نه از پس ، بدان راهى نيست » . « 3 » از اينجاست كه از هيچ سويى ، هيچ راهى براى ترديد دربارهء درستى متن قرآن باز نمانده ، زيرا بىبحث و جدل ، از يك استوارى و اعتبار تاريخى برخوردار است . « 4 » كتابى كه از همان آغاز به املا و نظارت پيامبر ( ص ) نوشته شد ، و بعدا به همان صورت تلاوت گرديد ، و پيش از وفات آن حضرت به امضا و تصديق نهايى آن بزرگوار رسيد . « 5 » از سوى ديگر ، داستان‌هاى قرآنى ، همه گزارش‌ها و رويدادهايى تاريخىاند كه به هيچ رو با خيالبافى و عناصر غير واقعى آميخته نشده‌اند . « 6 » و همان‌گونه كه خداوند خود فرمود : « آن را به حق و راستى فرو فرستاديم و به حق و راستى\r\n\r\n\r\n","description":"","footnote":"\r\nحفظ مىكند مىگويند « جمع القرآن » ( المصاحف ، 10 ؛ الاتقان ، 1 / 59 ؛ تاريخ القرآن ، 104 ) . در مورد « جمع عمر » نيز واژهء جمع به معنى حفظ است ( المصاحف ، 10 - 11 ) ، مگر اينكه مقصود از « جمع عمر » اين باشد كه او نخستين كسى است كه به گردآورى قرآن اشاره كرده است . ( الاتقان ، 1 / 58 ) . [ گزارش ياد شده و توجيه ابن ابى داوود با روايات شيعى هماهنگى ندارد . مترجم 
  ] .\r\n( 1 ) . براى سنجش تدوين قرآن با تورات بنگريد به : كتاب مؤلف ، اسرائيل ، 24 - 25 ، و براى سنجش با انجيل بنگريد به : المدخل الى الكتاب المقدس ، احمد شلبى ، « المسيحية » 153 - 160 .\r\n( 2 ) . محمد ابوزهرة ، القرآن ، 43 ؛ تفسير قرطبى ، 1 / 80 - 86 ؛ فتاوى ابن تيميه ، 13 / 420 - 421 ؛ محمد حسنين هيكل ، حياة محمد ، 51 - 55 ؛ نيز :  W . Muir , op - cit , p . XIV - XIXX . \r\n( 3 ) . سورهء فصلّت ، آيهء 42 .\r\n( 4 ) . طه حسين ، فى الادب الجاهلى ، 68 ، قاهره 1932 م .\r\n( 5 ) . محمد عبد الله دراز ، همان ، 49 .\r\n( 6 ) . عبد الكريم خطيب ، القصص القرآنى ، 52 ، قاهره 1964 .\r\n","page_name":" 28 ","page_number":38},
  {"content":"\r\n\r\nفرود آمد » . « 1 » افزون بر اينها ، همان‌گونه كه پيشتر گفتيم ، خداوند خود ، سلامت قرآن را از هر گونه دگرگونى و دستكارى به عهده گرفته است .\r\nدكتر دراز دربارهء اين كه كلام خدا به دو نام قرآن و كتاب ناميده شده ، كه نخستين ، نشانگر خواندنى بودن آن و دومين ، بيانگر نوشتنى بودن آن است . مىگويد : اين دو نام ، بيانگر اين نكته‌اند كه خداوند خواسته آن را در دو جا و به دو شيوه پاسدارى و نگهدارى كند : هم در صدور ( سينه‌ها و حافظه‌هاى قاريان و حافظان ) و هم در سطور ( نوشته‌ها و مصحف‌ها ) ، يعنى بايد نوشتار و گفتار قرآن هماهنگ باشند و يكديگر را پشتيبانى كنند . از اين‌رو ، آنچه را حافظى از حافظه مىخواند ، تنها در صورتى پذيرفتنى است كه هماهنگ باشد بر قرآن نوشته‌هايى كه اصحاب بر آن همرايند ؛ آن كه نسل به نسل ، و به همان صورتى كه در آغاز ترتيب يافته بود به دست ما رسيد . قرآن نوشته‌ها نيز تنها در صورتى پذيرفتنىاند كه هماهنگ باشند با آنچه حافظان و راويان قرآن سينه به سينه ، با سند درست و متواتر گزارش كرده‌اند . « 2 »\r\nاين عنايت دوگانه كه خداوند براى پاسدارى قرآن ، در دل‌هاى امّت اسلامى نهاد ، زمينه‌اى شد تا قرآن ، درست و استوار ، بىهيچ‌گونه دگرگونى و دستكارى ، به دست ما برسد ، و وعدهء خداوند كه حفظ آن را به عهده گرفته و گفته بود : « ما خود قرآن را فرو فرستاديم و خود پاسدار و نگهبان آنيم » « 3 » صورت پذيرد ، و قرآن از آنچه به ديگر كتاب‌هاى آسمانى رسيد ، يعنى تحريف و دستكارى و بريدگى سلسلهء سند ، ايمن ماند ، كتاب‌هايى كه خداوند خود ، پاسدارى آنها را بر عهده نگرفت و اين كار را بر عهدهء مردمان نهاد و گفت : « عالمان ربانى و احبار كه پاسدارى كتاب خدا از آنان خواسته شده بود » . « 4 »\r\nراز اين دوگانگى نيز اين بود كه ديگر كتاب‌هاى آسمانى براى روزگارى ويژه و معين فرستاده شده بودند ، نه براى همگان و هميشه ، ولى قرآن فرستاده شد تا همراه راست شمردن آن كتاب‌ها ، بر آنها برترى يابد و براى همگان و هميشه بماند ، از اين‌رو ، هم حقايق ثابت و پايدار آن كتاب‌ها را دارد ، هم افزونىهايى را كه خداوند خواسته و در آن كتاب‌ها نبوده است ، و هم كمبودهاى آن كتاب‌ها را چاره مىكند ، در حالى كه قرآن كمبودى ندارد كه آنها جبران\r\n\r\n\r\n","description":"","footnote":"\r\n( 1 ) . سورهء اسراء ، آيهء 105  « وَ بِالْحَقِّ أَنْزَلْناهُ وَ بِالْحَقِّ نَزَلَ »  .\r\n( 2 ) . محمد عبد الله دراز ، النبأ العظيم ، 12 - 13 .\r\n( 3 ) . سورهء حجر ، آيهء 9 .\r\n( 4 ) . سورهء مائده ، آيهء 44 .\r\n","page_name":" 29 ","page_number":39},
  {"content":"\r\n\r\nكنند . از اينجاست كه خداوند خواست تا اين كتاب ، چونان حجّتى براى همگان تا روز رستاخيز پايدار بماند ، و چون خدا چيزى را بخواهد ، زمينه‌هاى آن را فراهم مىسازد كه او حكيم و داناست . « 1 »\r\nدر اينجا - پس از بخشش‌خواهى فراوان از خداوند بزرگ - دوست دارم ، يادآورى كنم كه قرآن كريم كتاب تاريخ نيست تا همچون تاريخ‌نگاران از رويدادهاى تاريخى سخن بگويد ، بلكه كتاب ارشاد و هدايت است به استوارترين آيين . « 2 » خداوند متعال آن را فرو فرستاده تا سرمشقى باشد براى مسلمانان و راهنمايى ، براى چگونه زيستن آنان ؛ و دعوت و درخواستى باشد به يكتاپرستى « 3 » و به آراستگى و پيراستگى روانى ؛ و ميزان و معيارى باشد براى عدالت و دادورزى « 4 » ؛ و مأخذ و مبنايى باشد براى پىريزى بنيادهاى اخلاقى « 5 » ؛ و استنباط و برداشت احكام و آداب عملى . « 6 » حال اگر چنين كتابى به رويدادهاى تاريخى نيز بپردازد ، براى عبرت و پندآموزى است ، نه براى گزارشگرى و تاريخ‌گويى . « 7 »\r\nراست است كه در قرآن كريم بجز قصه‌هايى كه در راه و راستاى فراخوانى مردم به هدايت و تلاش در ابلاغ رسالت ، فرود آمده است ، قصه‌هاى ديگرى نيز هست مانند ، داستان يوسف و اسماعيل كه سوى و روى ديگرى دارند ، اما آنها نيز به قصد عبرت‌اندوزى و پندآموزى گزارش شده‌اند ، نه به قصد گزارش‌هاى تاريخى . مثلا داستان يوسف ، داستان انسانى است كه از خردسالى ، درگير آزمودن آسيب و آفت‌هايى بوده است كه از طبيعت بشرى آدمى بر مىخيزد ، آسيب‌هايى چون حسدورزى برادران ، وسوسه‌گرى زن ، سياهچال زندان ، بار سنگين تدبير ملك و ملّت ، آن هم در روزگار سياه قحطسالى و گرسنگى .\r\nداستان اسماعيل نيز به گونه‌اى ديگر ، داستان انسانى است كه از كودكى با چنين تجربه‌هايى درگير بوده است ، تجربه‌هايى چون دور ماندن از وابستگان و خويشان ، و خو\r\n\r\n\r\n","description":"","footnote":"\r\n( 1 ) . محمد عبد الله دراز ، النبأ العظيم ، 13 - 14 .\r\n( 2 ) . سورهء اسراء ، آيهء 9 .\r\n( 3 ) . براى نمونه بنگريد به : قصهء نوح ، سورهء نوح ، آيهء 2 - 20 ؛ داستان يوسف ، آيهء 37 - 40 ؛ داستان عيسى و سورهء نساء ، آيهء 171 - 172 و سورهء مائده ، آيهء 71 - 76 .\r\n( 4 ) . براى نمونه بنگريد به : قصهء داوود ، سورهء ص ، آيهء 21 - 22 .\r\n( 5 ) . براى نمونه بنگريد به : سورهء بقره ، آيهء 44 ؛ سورهء اعراف ، آيهء 85 - 87 ؛ سورهء هود ، آيهء 84 - 88 .\r\n( 6 ) . براى نمونه بنگريد به : قصهء هابيل و قابيل ، سورهء مائده ، آيهء 27 ، 32 ، 42 ، 50 ؛ سورهء بقره ، آيهء 178 - 179 .\r\n( 7 ) . دربارهء اهداف و مقاصد قرآن بنگريد به : تفسير المنار ، 1 / 206 - 293 .\r\n","page_name":" 30 ","page_number":40},
  {"content":"\r\n\r\nگرفتن به غم غربت و غريبى ، آن هم در سرزمينى تفته و سوزان ، دور از آب و غذا . و از همهء اينها سنگين‌تر و طاقت‌سوزتر ، به قربانگاه رفتن ، و گلو به تيغ پدر سپردن و قربانى شدن . [ و قربانى شدن انسان خود مسئلهء شگفتى است در دو راهى حق و باطل كه روى و سويى به حق و راستى دارد و روى و سويى به باطل و ناراستى ، از يك سوى سنّتى سياه و شيوه‌اى شيطانى است كه در بسيارى از جوامع پيشين شرق رواج داشته است - سنّت قربان كردن انسان - و از سويى ديگر شيوه‌اى شايسته و آرمانى انسانى است ، شيوهء انسانى كه از فدا شدن در راه ايمان و آرمان خود گريزى ندارد . 
  ] و سرانجام رقم خوردن اين سرنوشت براى اسماعيل - كودكى كه در صحرايى سوخته و تفته در كنار خانه خداى خويش جاى گرفته بود تا سرسلسلهء امتى بزرگ باشد ، امتى با شاخه‌ها و تيره‌هاى گوناگون ، امتى كه تاريخ انسان در طول روزگاران به دستان او دگرگون گردد . « 1 »\r\nو بدين‌گونه كتاب كريم خدا ، با قصه‌ها و داستان‌هاى خود ، آگاهىهاى گران‌بهايى از روزگاران پيش از اسلام و ملت‌ها و دولت‌هاى آن روزگاران به ما مىدهد ، آگاهىهايى كه كشفيات جديد باستان‌شناسى ، آنها را يكسره تأييد مىكند . مثلا با داستان موسى آگاهىهاى بسيارى دربارهء حكومت‌هاى خدايگان‌ها و فرعون‌هاى مصر ، و اوضاع و احوال سياسى ، اقتصادى و اجتماعى آنها پيشكش ما مىكند « 2 » ، و با داستان ابراهيم ، دانستنىهاى بسيارى دربارهء عراق قديم به ما مىدهد . « 3 »\r\nگفتنى است كه از برجسته‌ترين داستان‌هاى پيامبران در قرآن كريم ، يكى داستان موسى است و ديگرى داستان ابراهيم ، كه هر دو به صورتى گسترده گزارش شده‌اند ، شايد از اين‌رو كه داستان اين دو پيامبر ، داستان پيامبرى در ميان برجسته‌ترين و ريشه‌دارترين ملل تمدن انسانى را گزارش مىكند كه يكى در بين‌النهرين است و ديگرى در كرانهء نيل . آرى ، از اينجاست كه اين دو داستان از همهء داستان‌هاى قرآن ، گسترده‌تر گزارده شده است . نيز از اين‌رو كه گمراهىها و كج‌روىهايى كه آن مردمان در شيوهء عبادت و بندگى داشتند . بيشتر شيوه‌هاى\r\n\r\n\r\n","description":"","footnote":"\r\n( 1 ) . عباس عقاد ، الاسلام دعوة العالمية ، 218 ، 219 .\r\n( 2 ) . دربارهء قصهء موسى بنگريد به : بقره ، آيهء 47 - 48 ؛ اعراف ، آيهء 103 ، 155 ؛ يونس ، آيهء 75 ، 93 ؛ طه ، آيهء 9 ، 99 ؛ شعراء ، آيهء 10 ، 68 ؛ قصص ، آيهء 44 ؛ غافر ، آيهء 23 ، 54 .\r\n( 3 ) . دربارهء ابراهيم بنگريد به : بقره ، آيهء 258 ؛ انعام ، آيهء 74 ، 83 ؛ مريم ، آيهء 41 ، 50 ؛ انبياء ، آيهء 51 ، 73 ؛ شعراء ، آيهء 69 ، 89 ؛ صافات ، آيهء 83 ، 113 .\r\n","page_name":" 31 ","page_number":41},
  {"content":"\r\n\r\nناپسنديدهء روزگاران كهن را در خود داشت ، و در آويختن و مبارزهء آن دو پيامبر با آن شيوه‌ها ، مبارزه با همهء شيوه‌هاى نارواى مردمان پيشين در پرستش و بندگى شمرده مىشد . « 1 »\r\nدربارهء بنىاسرائيل نيز آشكار است كه هيچ كتاب آسمانى ، حتى خود تورات ، به اندازهء قرآن ، در وصف قوم يهود ، حالات ، اخلاق و موضع‌گيرىشان نسبت به پيامبران ، به گستردگى سخن نگفته است . راست گفت خداوند ، آنجا كه فرمود : « همانا اين قرآن ، بر بنىاسرائيل بيان مىدارد ، بيشتر آنچه را كه در آن اختلاف نظر داشتند . » « 2 »\r\nاما دربارهء شبه جزيرهء عربستان ، مىدانيم كه يكى از سوره‌هاى قرآن يعنى سورهء سبا ، نام سرزمينى در جنوب شبه جزيرهء عربستان در پيش از اسلام را بر پيشانى دارد ؛ افزون بر اين كه قرآن ، تنها كتاب مقدس و آسمانى است كه پاره‌اى از اقوام از ميان رفتهء عرب ، مانند قوم عاد و ثمود را ياد كرده است .\r\nجز اينها دربارهء اصحاب كهف « 3 » ، سيل عرم « 4 » ، اصحاب اخدود « 5 » ، اصحاب فيل « 6 » ، و هجرت ابراهيم و پسرش اسماعيل به حجاز و ماندن اسماعيل در آنجا « 7 » نيز ، گزارش‌هايى آورده است .\r\nچه راست است اين سخنان خدا كه : « اينها پاره‌اى از گزارش‌هاى غيبى و پنهانى است كه به تو باز مىنماييم ، تو و قوم تو پيش از اين ، آنها را نمىدانستيد ، پس صبورى كن كه فرجام نيك از آن پارسايان است » « 8 » ؛ و : « اينها پاره‌اى از اخبار غيبى است كه به تو گزارش مىكنيم ، و تو نزد آنان نبودى ، آنگاه كه فريب‌كارانه و بدانديشانه نقشه‌هاى خويش را سامان مىدادند » « 9 » ؛ و :\r\n« اينها پاره‌اى از گزارش‌هاى غيبى است كه به تو وا مىگوييم ، و تو نزد آنان نبودى ، آنگاه كه قرعه مىافكندند كه كدامينشان مريم را سرپرستى كنند ، و تو نزد آنان نبودى آن‌گاه كه با يكديگر بگومگو مىكردند » « 10 » ؛ و : « آن‌گاه كه كار وحى را با موسى به انجام رسانديم ، تو در\r\n\r\n\r\n","description":"","footnote":"\r\n( 1 ) . عباس عقاد ، همان ، 218 .\r\n( 2 ) .  « إِنَّ هذَا الْقُرْآنَ يَقُصُّ عَلى بَنِي إِسْرائِيلَ أَكْثَرَ الَّذِي هُمْ فِيهِ يَخْتَلِفُونَ »  ( نمل ، 76 ) .\r\n( 3 ) . سورهء كهف ، آيهء 9 ، 26 .\r\n( 4 ) . سورهء سباء ، آيهء 15 ، 19 .\r\n( 5 ) . سورهء بروج ، آيهء 4 ، 10 .\r\n( 6 ) . سورهء فيل .\r\n( 7 ) . سورهء بقره ، آيهء 124 ، 131 ؛ سورهء ابراهيم ، آيهء 35 ، 41 .\r\n( 8 ) .  « تِلْكَ مِنْ أَنْباءِ الْغَيْبِ نُوحِيها إِلَيْكَ ما كُنْتَ تَعْلَمُها أَنْتَ وَ لا قَوْمُكَ مِنْ قَبْلِ هذا فَاصْبِرْ إِنَّ الْعاقِبَةَ لِلْمُتَّقِينَ »  ( هود ، آيهء 49 ) .\r\n( 9 ) .  « ذلِكَ مِنْ أَنْباءِ الْغَيْبِ نُوحِيهِ إِلَيْكَ وَ ما كُنْتَ لَدَيْهِمْ إِذْ أَجْمَعُوا أَمْرَهُمْ وَ هُمْ يَمْكُرُونَ »  ( سورهء يوسف ، آيهء 102 ) .\r\n( 10 ) .  « ذلِكَ مِنْ أَنْباءِ الْغَيْبِ نُوحِيهِ إِلَيْكَ وَ ما كُنْتَ لَدَيْهِمْ إِذْ يُلْقُونَ أَقْلامَهُمْ أَيُّهُمْ يَكْفُلُ مَرْيَمَ وَ ما كُنْتَ لَدَيْهِمْ إِذْ يَخْتَصِمُونَ » \r\n","page_name":" 32 ","page_number":42},
  {"content":"\r\n\r\nسوى غربى [ ميقات 
  ] نبودى و گواه [ گفتگوهايى كه شد 
  ] نبودى ، ولى [ در اين ميان 
  ] ما تيره و تبارهايى پديد آورديم ، كه روزگار آنان به درازا كشيد ، و تو در ميان مدينيان نبودى تا آيات ما را بر ايشان بخوانى ، ولى ما [ پيامبرانى 
  ] مىفرستاديم ، و تو در كنار طور نبودى آن‌گاه كه ندا در داديم ، ولى [ اين 
  ] رحمتى از سوى خداى تو است كه هشدار دهندهء گروهى باشى كه پيش از تو ، هشدار دهنده‌اى نداشته‌اند ، باشد كه پند پذيرند » « 1 » و « يكايك از اخبار پيامبران بر تو چيزهايى گزارش مىكنيم ، تا بدان دلت را استوار داريم ، و در اينها براى تو آمده است حقّى و پندى و ياد كردى براى مؤمنان » « 2 » ؛ و « ما داستان آنان را به راستى بر تو گزارش مىكنيم » « 3 » ؛ و « به راستى كه در داستان آنان پند و عبرت است براى خردمندان ، [ قرآن 
  ] سخنى باطل و بربافته نيست ، بلكه گواه [ كتاب‌هاى 
  ] پيشينيان است و روشنگر هر چيز است و رهنمود و رحمت است براى مردمى كه ايمان آورند » . « 4 »\r\nو چه راست و استوار است سخن پيامبر ( ص ) در ستايش و شناسايى قرآن : « قرآن كتاب خداى بزرگ است ، كه سرنوشت پيشينيان را براى شما باز مىگويد و سرانجام پسينيان را پيش چشم شما مىگذارد و چگونگى سازوكار خودتان را براى شما آشكار مىسازد ؛ درستى از نادرستى بدان جدا مىشود ؛ سراپا استوارى است ؛ هزل و بيهودگى را به آن راهى نيست ؛ هر كس با سركشى بدان پشت كند ، خدا مىكوبدش ، و هر كه هدايت را نه از آن ، كه از ديگران بجويد ، خدا گمراهش مىكند ؛ دستاويزى است استوار ، و نورى است روشنگر ، راهى است راست ، به سبب آن ، خواهش‌ها به كژى نمىروند ، و زبان‌ها حق و باطل را به هم نمىآميزند ، و انديشه‌ها پراكنده نمىگردند ؛ نه دانشمندان از آن سيرابى مىيابند و نه پارسايان ، ملولى و دلزدگى . هر چند با آن سروكار داشته باشيم ، نه كهنگى مىگيرد و نه زيبايىها و شگفتىهايش\r\n\r\n\r\n","description":"","footnote":"\r\n( سورهء آل عمران ، آيهء 44 ) .\r\n( 1 ) .    وَ ما كُنْتَ بِجانِبِ الْغَرْبِيِّ إِذْ قَضَيْنا إِلى مُوسَى الْأَمْرَ وَ ما كُنْتَ مِنَ الشَّاهِدِينَ ، وَ لكِنَّا أَنْشَأْنا قُرُوناً فَتَطاوَلَ عَلَيْهِمُ الْعُمُرُ وَ ما كُنْتَ ثاوِياً فِي أَهْلِ مَدْيَنَ تَتْلُوا عَلَيْهِمْ آياتِنا وَ لكِنَّا كُنَّا مُرْسِلِينَ ، وَ ما كُنْتَ بِجانِبِ الطُّورِ إِذْ نادَيْنا وَ لكِنْ رَحْمَةً مِنْ رَبِّكَ لِتُنْذِرَ قَوْماً ما أَتاهُمْ مِنْ نَذِيرٍ مِنْ قَبْلِكَ لَعَلَّهُمْ يَتَذَكَّرُونَ »    ( سورهء قصص ، آيهء 44 - 46 ) .\r\n( 2 ) .  « وَ كُلًّا نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِهِ فُؤادَكَ وَ جاءَكَ فِي هذِهِ الْحَقُّ وَ مَوْعِظَةٌ وَ ذِكْرى لِلْمُؤْمِنِينَ »  ( سورهء هود ، آيهء 120 ) .\r\n( 3 ) .  « نَحْنُ نَقُصُّ عَلَيْكَ نَبَأَهُمْ بِالْحَقِّ »  ( سورهء كهف ، آيهء 13 ) .\r\n( 4 ) .  « لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ ما كانَ حَدِيثاً يُفْتَرى وَ لكِنْ تَصْدِيقَ الَّذِي بَيْنَ يَدَيْهِ وَ تَفْصِيلَ كُلِّ شَيْءٍ وَ هُدىً وَ رَحْمَةً لِقَوْمٍ يُؤْمِنُونَ »  ( سورهء يوسف ، آيهء 111 ) .\r\n","page_name":" 33 ","page_number":43},
  {"content":"\r\n\r\nكاهش مىپذيرد ؛ كتابى است كه پريان نيز چون شنيدند ، جز اين راهى نيافتند كه بگويند : ما سخنى شگفت شنيديم ؛ آن كه از اين كتاب آگاهى بگيرد ، بر ديگران پيش مىافتد ، آن كه بدان سخن بگويد ، سخنش هميشه راست است ، و آن كه بدان داورى كند ، دادگرى مىكند ، و آن كه به احكامش عمل كند ، پاداش مىگيرد و آن كه بدان فراخواند ، به راه راست و استوار فراخوانده است . « 1 »\r\nافزون بر اين ، بر ماست كه همواره به خاطر داشته باشيم كه قصد قرآن از قصه‌هايى كه آورده ، نقل وقايع و داستان‌ها نيست ، بلكه تنها ، عبرت‌گيرى و درس‌آموزى از سرنوشت پيشينيان است ، و ترساندن و پرهيز دادن قريشيان از دشمنى و كينه‌توزى با اسلام ؛ و سپس ، پشت‌گرمى و دل‌گرمى دادن به پيامبر ( ص ) در برابر آزار كافران . يعنى گزارش كار پيامبران پيشين و آن همه رنج و رياضت ، و سختى و صعوبتى كه در راه انجام دادن رسالت خويش ، از دشمنان و كينه‌توزان ديدند و كشيدند ، بىآن كه در كار خويش سستى ورزند ، دل‌سرد گردند و دست از صبورى و پايدارى بردارند ، خود ، دشوارىهاى رسالت را بر پيامبر ( ص ) آسان مىساخت و او را به كار خويش دلگرم‌تر و در راه خويش پايدارتر مىنمود . از اينجاست كه خداوند در قرآن كريم به پيامبر ( ص ) چنين فرمود : « و يكايك از اخبار پيامبران بر تو چيزهايى گزارش مىكنيم تا بدان ، دل تو را استوار داريم ؛ و در اين [ گزارش‌ها 
  ] براى تو حق ، و براى مؤمنان ، پند و تذكر آمده است » . « 2 »\r\nنيز اين داستان‌ها ، گزارشگر سرنوشت‌هاى شومى است كه زورمندان و ستمگران بدان‌ها دچار شدند ، زورمندانى كه فريفتهء دنيا شدند ؛ در زمين خدا سركشى كردند و در فساد و فاجعه و فجور زياده‌روى كردند ، با آنكه خداوند در كمين آنان بود . « 3 » [ و اين خود براى زورمندان ، بس درس‌آموز مىتواند باشد 
  ] .\r\nبا اين همه ، هرگز نبايد از ياد ببريم كه اين داستان‌ها چيزى نيستند جز حقيقت خالص ، و خداوند راست گفت كه : « چه كسى از خداى راستگوتر است » « 4 » ، و : « همانا كه اينها همه ، گزارش‌هايى هستند يكسره حق » « 5 » ، و : « اينها آيات خداست كه به حق بر تو مىخوانيم و تو\r\n\r\n\r\n","description":"","footnote":"\r\n( 1 ) . الاتقان ، 2 / 151 ؛ ترمذى ، سنن ، 2 / 149 ؛ مقدمتان فى علوم القرآن ، 59 ؛ تفسير قرطبى ، 1 / 5 ؛ محمد ابوزهره ، القرآن ، 15 .\r\n( 2 ) . سورهء هود ، آيهء 120 .\r\n( 3 ) . محمد ابوزهره ، القرآن ، 203 .\r\n( 4 ) .  « وَ مَنْ أَصْدَقُ مِنَ اللَّهِ حَدِيثاً »  ( سورهء نساء ، آيهء 87 ) .\r\n( 5 )  « إِنَّ هذا لَهُوَ الْقَصَصُ الْحَقُّ »  ( سورهء آل عمران ، آيه 62 ) .\r\n","page_name":" 34 ","page_number":44},
  {"content":"\r\n\r\nبىگمان از فرستادگانى » « 1 » ، و : « خداوند اين كتاب را به حق بر تو فرو فرستاد » « 2 » ، و : « ما داستان آنان را به حق بر تو گزارش مىكنيم » « 3 » ، و : « آنچه از كتاب بر تو فرو فرستاديم ، يكسره حق است » « 4 » ، و : « ما اين كتاب را به حق بر تو فرو فرستاديم » « 5 » ، و : « اينها آيات خداست كه به حق بر تو مىخوانيم ، جز خدا و آيات او به كدامين سخن مىگروند ؟ » « 6 » ، و : « به آنچه بر محمّد فرود آمده ، باور آوريد كه يكسره حق است » . « 7 »\r\nاز آنچه گفته آمد ، آشكار مىشود نادرستى سخن كسانى كه مايه و مدار داستان‌هاى قرآنى را عاطفه و تخيّل مىدانند و بر اين باورند كه داستان‌هاى قرآن ، داستان‌هايى هستند يكسره ادبى و عاطفى [ نه واقعى و حقيقى 
  ] كه به قصد اثرگذارى در ذهن و ضمير مردم ، به ويژه مردم روزگار پيامبر ( ص ) ، طرّاحى و ساخته شده‌اند . « 8 » از اينجاست كه اگر داستان‌هاى قرآنى و رويدادها و قهرمانان آنها را با واقعيت‌هاى تاريخى بسنجيم ، تفاوت‌ها و ناهمخوانىهاى آشكارى را خواهيم يافت ، تفاوت‌هايى كه مىتوانند ابراز و بهانه‌اى شوند در دست كسانى كه دوست دارند راستگويى پيامبر ( ص ) و آسمانى بودن قرآن را زير پرسش برند و در سلامت و درستى آن ، شك و شبهه‌ها برانگيزند . « 9 »\r\nزيرا اگر داستان‌هاى قرآن را برخوانيم ، از يك سو ، در مىيابيم كه هيچ يك از گزافه‌گويىهايى كه دربارهء همين داستان‌ها در كتاب‌هاى تاريخى ، و نيز در تورات امروزى ، آمده است ، در قرآن ديده نمىشود ؛ و از سوى ديگر ، بررسىها و كشفيات جديد باستان‌شناسى درستى گزارش‌هاى قرآن را گواهى مىكند . « 10 »\r\nباعث شگفتى است كه نخست ، مستشرقان و خاورپژوهان بودند كه در درستى پاره‌اى از\r\n\r\n\r\n","description":"","footnote":"\r\n( 1 ) .  « تِلْكَ آياتُ اللَّهِ نَتْلُوها عَلَيْكَ بِالْحَقِّ وَ إِنَّكَ لَمِنَ الْمُرْسَلِينَ »  ( سورهء بقره ، آيه 252 ) .\r\n( 2 ) .  « نَزَّلَ عَلَيْكَ الْكِتابَ بِالْحَقِّ »  ( سورهء آل عمران ، آيه 3 ) .\r\n( 3 ) .  « نَحْنُ نَقُصُّ عَلَيْكَ نَبَأَهُمْ بِالْحَقِّ »  ( سورهء كهف ، آيه 13 ) .\r\n( 4 ) .  « وَ الَّذِي أَوْحَيْنا إِلَيْكَ مِنَ الْكِتابِ هُوَ الْحَقُّ »  ( سورهء فاطر ، آيه 31 ) .\r\n( 5 ) .  « إِنَّا أَنْزَلْنا إِلَيْكَ الْكِتابَ بِالْحَقِّ » *  ( سورهء زمر ، آيه 2 . نيز 41 ) .\r\n( 6 ) .  « تِلْكَ آياتُ اللَّهِ نَتْلُوها عَلَيْكَ بِالْحَقِّ فَبِأَيِّ حَدِيثٍ بَعْدَ اللَّهِ وَ آياتِهِ يُؤْمِنُونَ  . ( سورهء جاثيه ، آيه 6 ) .\r\n( 7 ) .  « آمَنُوا بِما نُزِّلَ عَلى مُحَمَّدٍ وَ هُوَ الْحَقُّ مِنْ رَبِّهِمْ »  ( سورهء محمّد ، آيه 2 ) .\r\n( 8 ) . محمد احمد خلف الله ، الفن القصصى فى القرآن ، 137 ، 138 ، 248 ، 305 ، 337 .\r\n( 9 ) . مقدمهء كتاب الفن القصصى فى القرآن ؛ نيز همان ، 174 ، 177 ؛ عبدالكريم خطيب ، القصص القرآنى ، 295 ، 320 ، 339 ؛ محمود شلتوت ، تفسير القرآن الكريم ، 45 ، 50 ، 273 ، قاهره ، 1973 م . ( ديدگاه او دربارهء مثل‌هاى قرآنى ) ؛ نيز بنگريد به :  S . Tisdall , The Sources of the Koran , p .  61  ff . \r\n( 10 ) . جرجى زيدان ، العرب قبل الاسلام ، 13 .\r\n","page_name":" 35 ","page_number":45},
  {"content":"\r\n\r\nداستان‌هاى قرآنى - مانند داستان عاد و ثمود - كه نام و نشانى از آنها در تورات نيامده ، شبهه انگيختند . اما ، ديرى نگذشت كه دريافتند نام آنها در جغرافياى بطلميوس آمده است ، و متون تاريخى فراوانى وجود دارد كه دربارهء قوم ثمود سخن مىراند ، - اين گزارش‌ها را در جاى خود خواهيم آورد - و ديگر اين كه ديدند ، نويسندگان يونان و روم ، نام عاد را همان‌گونه كه در قرآن آمده ، همراه با « ارم » ياد كرده‌اند . « 1 » راست گفت خداوند كه : « ما كتابى به حق بر تو فرو فرستاديم كه هم گواهى بر كتاب‌هاى پيشين و هم چيرهء بر آنها » « 2 » ، و : « اين كتابى كه فرو فرستاديم ، هم خجسته و مبارك است و هم گواه كتاب‌هاى پيشين » « 3 » ، و : « آنچه از كتاب بر تو فرو فرستاديم ، همانا كه حق استوار است و گواه كتاب‌هاى پيشين » « 4 » .\r\nنيز آشكار مىشود نادرستى سخن كسانى كه گفته‌اند : « اشارات قرآن به بسيارى از داستان‌ها ، بىگمان نشانهء اين است كه اين داستان‌ها از داستان‌هاى جاافتاده در فرهنگ عربى بوده‌اند كه در همهء سرزمين‌هاى عربى ، زبان به زبان مىگشته‌اند » . « 5 » زيرا عرب‌ها از بسيارى از داستان‌هاى قرآن ، هيچ نمىدانستند و چيزى از آنها به گوش ايشان نخورده بود ؛ مثلا خداوند در پايان داستان نوح مىفرمايد : « اينها گزارش‌هاى غيبى است كه به تو وا مىگوييم ، پيش از اين ، تو و قومت اين گزارش‌ها را نمىدانستيد » « 6 » ؛ اگر اين داستان از جمله داستان‌هاى ملى و رايج در قصه‌هاشان ، و نزد مردم عرب شناخته شده بود ، آيا عرب‌ها - كه كينه‌توزترين دشمنان پيامبر را در ميان خود داشتند - در برابر اين آيه خاموش مىماندند كه : « تو و قومت پيش از اين ، اين داستان‌ها را نشنيده بوديد » ، و اين نكته را دست‌ابزارى براى مخالفت و كينه‌توزى و دروغ‌شمارى قرآن نمىكردند ؟ ! همانا كه همواره ، هشيار و بيدار ، در اين جستجو بودند كه راه نفوذى - هر چند كوچك - بيابند و آن را در دشمنى با پيامبر و ضربه زدن به او ،\r\n\r\n\r\n","description":"","footnote":"\r\n( 1 ) . عباس عقاد ، مطلع النور ( يا طوالع البعثة المحمدية ) ، 61 .\r\n( 2 ) .  « وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ »  سورهء مائده ، آيهء 48 ، براى توضيح بنگريد به : تفسير ابى مسعود ، 3 / 33 ؛ زمخشرى ، الكشاف ، 1 / 639 - 640 ؛ آلوسى ، روح المعانى ، 6 / 151 - 155 ؛ طبرسى ، مجمع البيان ، 6 / 110 - 113 ؛ سيد قطب ، فى ظلال القرآن ، 6 / 178 - 182 ، بيروت 1961 م ؛ تفسير طبرى ، 10 / 377 - 391 ، قاهره ، 1957 م .\r\n( 3 ) .  « هذا كِتابٌ أَنْزَلْناهُ مُبارَكٌ مُصَدِّقُ الَّذِي بَيْنَ يَدَيْهِ »  ( سورهء انعام ، آيهء 92 ) .\r\n( 4 ) .  « هذا كِتابٌ أَنْزَلْناهُ مُبارَكٌ مُصَدِّقُ الَّذِي بَيْنَ يَدَيْهِ »  ( سورهء فاطر ، آيهء 31 ) .\r\n( 5 ) . الادب العربى الحديث ، 302 ( كتاب درسى دورهء متوسطهء ادبى سوريه ) ؛ محمد سعيد رمضان ، من روائع القرآن ، 237 .\r\n( 6 ) .  « تِلْكَ مِنْ أَنْباءِ الْغَيْبِ نُوحِيها إِلَيْكَ ما كُنْتَ تَعْلَمُها أَنْتَ وَ لا قَوْمُكَ مِنْ قَبْلِ هذا »  . ( سورهء هود ، آيهء 49 ) .\r\n","page_name":" 36 ","page_number":46},
  {"content":"\r\n\r\nو ريشخند كردن و به سخره گرفتن او ، به كار گيرند . [ بىگمان ، اگر آنها پيش از اين ، اين داستان را مىدانستند ، جار و جنجال راه مىانداختند و 
  ] در برابر آيهء مزبور ، چنين پاسخ مىگفتند : ما اين داستان را پيش از اين مىدانستيم و مجلس و محفل خويش را بدان گرم مىساختيم ؛ اما ، هيچ گزارش تاريخى نداريم كه نشان دهد ، كسى ، در برابر پيامبر ، اين آيهء شريف را انكار كرده باشد ، و اين خود ، نشان آشكارى است بر اين كه عرب‌ها از سرگذشت پيشينيان كه در قرآن آمده ، هيچ آگاهى نداشته‌اند . اگرچه برخى از آنها را ، برخى از يهوديان و مسيحيان ، كه تورات و انجيل را خوانده بودند ، مىدانستند . « 1 »\r\n\r\n5 . داستان‌هاى قرآنى و تورات\r\nسخن گروهى از خاورپژوهان نيز كه گفته‌اند : « داستان‌هاى قرآنى بيشتر ، از تورات و انجيل گرفته شده است » . « 2 » و درست نيست پاره‌اى از پژوهشگران عرب پيرو آنان ، چنين افزوده‌اند كه :\r\nقرآن كريم اين‌گونه گزارش‌ها را همخوان و هماهنگ با كتاب‌هاى پيشين ، و يا آنچه يهوديان و مسيحيان مىدانسته‌اند ، جعل كرده ، تا چنين پنداشته شود كه مقياس صدق و صحت آنها از ديدگاه تاريخى ، و نيز از ديدگاه دلالتشان بر نبوت و رسالت ، اين است كه با رويدادهايى كه يهوديان و مسيحيان مىدانند و باور دارند ، هماهنگ و همخوان باشد . « 3 » يكى از اينان ، « مالك بن نبى » است كه مىگويد : قرآن ، همسانى شگفتى با كتاب مقدس ( تورات و انجيل ) دارد ، تاريخ پيامبران ، از ابراهيم تا زكريا و يحيى و مريم و مسيح ، به گونه‌اى پياپى آمده است ، و داستان‌هاى قرآن ، گاه تكرار و باز آورد يكى از همان داستان‌هاى كتاب مقدس است ، و گاه داستان‌هايى است ويژهء خود قرآن كه در آن كتاب‌ها نيامده است ، مانند داستان هود ، صالح ، لقمان ، اصحاف كهف و ذوالقرنين . « 4 »\r\nشگفت اين كه نويسندهء كتاب من روائع القرآن با برداشتى نه چندان درست از سخن او ، گفته است : قرآن ، داستان‌هاى پيامبران گذشته و امّت‌هاى پيشين را به روشى نمايانده ، كه به گونهء\r\n\r\n\r\n","description":"","footnote":"\r\n( 1 ) . محمد سعيد رمضان ، همان ، 238 ، 240 .\r\n( 2 ) . گلدتسيهر ، العقيدة و الشريعة فى الاسلام ، ترجمهء دكتر محمد يوسف موسى ، 12 ، 15 ؛ نيز :\r\n Alfred GuillaUme , Islam , ( pelikan Books ) ,  1964 ،  pp .  61 - 62 .\r\n( 3 ) . محمد احمد خلف الله ، همان ، 22 ، نيز 27 - 28 ، 45 ، 174 ، 177 ، 182 .\r\n( 4 ) . مالك بن نبى ، الظاهرة القرآنية ، 251 .\r\n","page_name":" 37 ","page_number":47},
  {"content":"\r\n\r\nخلاصه و مشروح ، با گزارش‌ها و داستان‌هايى كه تورات و انجيل ، با استوارى عرضه مىدارند ، هماهنگ و همخوان مىباشند ، و اين خود ، آشكارا نشان مىدهد كه قرآن وحى خداست و نه سخنى دروغين و بر ساخته . « 1 »\r\nاين سخنان هيچ كدام درست و پذيرفتنى نيستند ، به چند دليل ، از جمله :\r\n1 . پيامبر از مكه بيرون نرفته بود ، جز دوبار : يكى در 9 سالگى ، همراه عمويش ابوطالب - [ كه دربارهء اين سفر او امّا و اگرهايى هست و چندان قطعى و حتمى نمىنمايد 
  ] « 2 » - ؛ و ديگر بار در 25 سالگى ، در سفرى چنان كوتاه كه نمىتوانسته است از خويشان و همسفرانش جدا گردد .\r\nگروهى از خاورپژوهان مانند گلدتسيهر بر اين باورند كه اين سفر در نظام اصلاح‌گرانه‌اى كه پيامبر ( ص ) پى ريخت ، بىاثر نبوده است « 3 » ، جز آنكه دسته‌اى ديگر ، اين باور را درست نمىدانند ، از اين رو كه قرآن كريم به هيچ رو از پديده‌هاى بيرونى ديانت مسيح ياد نكرده است ، با اين كه بارها به طور گسترده از روح مسيحيت شرقى سخن گفته است . « 4 »\r\nحقيقت اين است كه حتى اگر از روى جدل فرض كنيم كه پيامبر ( ص ) در آن وقت با مسيحيان ، ارتباط داشته - و اين را ما نمىپذيريم - ، همان‌گونه كه « جرج سيل » گفته است ، او در مسيحيت چيزى نيافته جز آزمندى و طمع‌ورزى رهبران دينى ، و كينه‌توزى و دشمنى آنان با يكديگر ، بر سر چيزهايى بسيار خرد و كم‌ارزش ! و اينها جز بيزارى او از مسيحيت آن روز ، پىآمدى نداشته است ؛ و مسيحيان در تلاش براى ارضاى شهوت‌ها و اميال خويش ، و به بركت كشمكش پىگير عالمان دين بر سر روش فهم مسيحيت ، تقريبا به اين نتيجه رسيدند كه اصل مسيحيت را طرد و ترك كنند . « 5 »\r\n\r\n\r\n","description":"","footnote":"\r\n( 1 ) . محمد سعيد رمضان ، پيشين ، 221 ، شگفت اينكه وى اين سخنان را بىهيچ ردّ و نقدى نقل مىكند ، سخنانى كه خاورپژوهان بدانديش نيز پيش از آن نمىگويند . افزون بر اين عبارتى كه در كتاب الظاهرة القرآنية آمده ، با برداشتى كه وى از آن كرده ، هماهنگ نيست ، هر چند بدان نزديك است .\r\n( 2 ) . امروزه پژوهشگران ، همه ، هم‌رأيند كه داستان برخورد بحيراى راهب با پيامبر - اگر درست باشد - ، نشانگر بيش از اين نيست كه او پيامبرى محمّد ( ص ) را پيشگويى كرده است . بنگريد به : هيوارت ، مصدر جديد للقرآن ، الجريدة الآسيوية ، شمارهء ژوئيه - آگوست 1904 .\r\n( 3 ) .  Goldziher , Le DogMe et la loi de l'Islam , p . 4 . \r\n( 4 ) .  Sprenger , Cite par Huart , une Nouvelle Source du Koran , p .  128 ؛  T . Andrae , Mahomet , Savieetsa Doctrine , p .  37 - 38 .\r\n( 5 ) .\r\n Georges Sale , Observation Historiques et Critiques sur le Mahometisme , p . \r\n68 - 71 .\r\n","page_name":" 38 ","page_number":48},
  {"content":"\r\n\r\nنيز همان‌گونه كه تايلر مىگويد : آنچه محمد و يارانش از هر سو با آن برخورد مىكردند ، چيزى نبود جز خرافه‌باورى نفرت‌زا ، بت‌پرستى پست و شرم‌انگيز ، و مسيحيت تحريف شده و فريب‌آميز ؛ به گونه‌اى كه عرب‌هاى روشنفكر ، احساس كردند مأمورانى از جانب خدايند كه وظيفه دارند با فسادى كه جهان را به رنج انداخته است ، مبارزه كنند .\r\n« موشايم » نيز چون مىخواهد توصيفى از آن روزگار به دست دهد ، در تصويرى سنجشى و دو سويه ، ناسازى و هم‌ستيزى مسيحيت پيشين و پسين را آشكار مىسازد ، و نشان مىدهد كه در سدهء هفتم ميلادى مسيحيت راستين‌چان در زير خروارها خرافه و گزافه و پندار ، پوشيده شده بود كه به هيچ رو نمىتوانست ، سربلند كند . « 1 » و چنان كه دكتر « دراز » گفته است : گويا همهء اينها را نوشته‌اند تا تفسير و گزارش باشند بر اين سخن قرآن « 2 » : « از آنان كه گفتند ما ترساييم ، پيمان گرفتيم ؛ پس پاره‌اى از آنچه را بدانان يادآورى شده بود ، از ياد بردند . پس تا روز رستخيز ميانشان دشمنى و كينه‌توزى افكنديم . و خداوند به آنان نشان خواهد داد كه چه مىكردند » . « 3 »\r\nگويا پيش چشم داشتن همين‌ها بود كه سرانجام « هوارت » را واداشت تا اعتراف كند كه :\r\nهر چند اين پندار كه « روايى و رواج دين مسيح در سوريه ، محمد جوان را شيفته ساخت و سخت بر او اثر نهاد » ، بسيار وسوسه‌انگيز و دلپذير مىنمايد ، اما از اين رو كه هيچ پشتوانهء تاريخى پذيرفتنى محكم و درستى بر آن در دست نيست ، نبايد در دورى و نادرستى آن گمانى روا داشت . « 4 »\r\n2 . پيامبر ( ص ) امّى بود و خواندن و نوشتن نمىدانست « 5 » ، در ميان اهل كتاب نيز رشد و پرورش نيافته بود تا دانش‌هاى آنان را ، با تلقين ، بياموزد ؛ اندك كسانى از اهل كتاب نيز كه در مكه زندگى مىكردند و شمارشان بيش از انگشت‌هاى يك دست نبود ، خود از نادان‌ترين و بيچاره‌ترين شهروندان اين شهر مقدس شمرده مىشدند ، و پيشهء آنها كارهاى دون‌پايه‌اى بود چون خدمت‌گرى به برخى از عربها ، و يا فروش كالاهاى بىارزش چون شراب و . . .\r\n\r\n\r\n","description":"","footnote":"\r\n( 1 ) . محمد عبد الله دراز ، پيشين ، 135 - 138 .\r\n( 2 ) . همان ، 138 .\r\n( 3 ) .  « وَ مِنَ الَّذِينَ قالُوا إِنَّا نَصارى أَخَذْنا مِيثاقَهُمْ فَنَسُوا حَظًّا مِمَّا ذُكِّرُوا بِهِ فَأَغْرَيْنا بَيْنَهُمُ الْعَداوَةَ وَ الْبَغْضاءَ إِلى يَوْمِ الْقِيامَةِ وَ سَوْفَ يُنَبِّئُهُمُ اللَّهُ بِما كانُوا يَصْنَعُونَ »  ( سورهء مائده ، آيهء 4 ) . نيز بنگريد به : تفسير طبرى ، 10 / 135 - 140 ؛ زمخشرى ، كشّاف ، 1 / 616 - 617 ؛ آلوسى ، روح المعانى ، 6 / 95 - 97 ؛ طبرسى ، مجمع البيان ، 6 / 54 - 55 ؛ سيد قطب ، فى ظلال القرآن ، 6 / 104 - 107 ؛ تفسير طنطاوى ، 3 / 151 .\r\n( 4 ) . محمد عبد الله دراز ، همان ، 138 ؛ نيز :  Huart , Une nou velle source du Koran ,  1904 ،  p  . 129 .\r\n( 5 ) . سورهء عنكبوت ، آيهء 48 .\r\n","page_name":" 39 ","page_number":49},
  {"content":"\r\n\r\nپيشه‌هايى كه بيشتر شهروندان دون‌پايه‌اى كه در جاهاى پرت شهر زندگى مىكنند ، به آنها تن مىدهند . « 1 » ديگر اينكه اين گمنامان ، تنها از دينشان بىخبر نبودند ، بلكه ناهم‌زبانيشان با پيامبر نيز پردهء ديگرى بود كه او را از آنها دورى داشت « 2 » ، و اين نكته‌اى است كه برهان قرآن نيز بر پايهء آن متمركز شده و سخن كسانى را كه گفته‌اند « بشرى قرآن را به پيامبر مىآموزد » ، باطل و بىپايه شمرده است . « 3 »\r\nدر همين روزگار ، قوم محمد ( ص ) نيز همه امّى و ناخوانا بودند و هيچ‌گونه دانشى در ميان آنان رواج نداشت ، جز دانش‌هاى فطرى و توانايىهاى بيانى و بلاغى . در ميان آنان نه مدرسه‌اى بود كه در آن درس بخوانند و نه دانشمندانى كه از او دانشى بياموزند و از اين‌رو كه مشرك بودند ، از اهل كتاب نيز [ كه در ميان آنان اهل دانش يافت مىشد 
  ] بر كنار بودند . دو كوچ تابستانى و زمستانى آنها به شام و يمن نيز يكسره تجارى و اقتصادى بود و تنها چيزى كه در آنها دنبال نمىشد و اشتياقى به آن نداشتند ، دانش‌اندوزى و علم‌آموزى بود . « 4 » چه راست گفت خداوند كه : « اوست كه در ميان درس ناخواندگان ، پيامبرى از خود آنان برانگيخت ، تا آيات خدا را بر آنان فروخواند ، پاكشان سازد و كتاب و حكمتشان بياموزد ، و به راستى كه آنان از پيش در گمراهى آشكارى بودند » . « 5 »\r\n3 . هيچ نشان آشكارى نداريم بر اين كه [ در آن روزگاران 
  ] در مكه و حومهء آن ، نوعى مركز فرهنگى - دينى بوده كه كارش گسترش و آموزش انديشه‌هاى كتاب مقدس بوده باشد تا قرآن ، به نحوى ، از آن سخن گفته باشد . « 6 »\r\n4 . اگر انديشه و آموزه‌هاى يهودى و مسيحى ، به راستى در فضا و فرهنگ جاهلى نفوذ و رسوبى كرده بود ، ناگزير بايد از راه ترجمهء عربى كتاب مقدس باشد ؛ چيزى كه به هيچ‌رو ثابت و پذيرفتنى نيست ، بلكه آيهء شريفهء : « بگو : اگر راست مىگوييد تورات را بياوريد و بخوانيد » . « 7 »\r\n\r\n\r\n","description":"","footnote":"\r\n( 1 ) . مؤتمر سورهء يوسف ، 2 / 1310 ؛ مدخل الى القرآن الكريم ، 134 . نيز :\r\n Huart , op - cit , p .  131 ؛  Masse , L'Islam , Paris ,  1937 ،  p  . 21 .\r\n( 2 ) . محمد عبد الله دراز ، همان 135 ؛ نيز :  Lammens p . , L'Islam , Croyance et Institution ,  1926 ،  p  . 28 .\r\n( 3 ) . سورهء نحل ، آيهء 103 .\r\n( 4 ) . محمد ابو زهره ، القرآن ، 363 .\r\n( 5 ) .  « هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ »  ( سورهء جمعه ، آيهء 2 ) .\r\n( 6 ) . مالك بن نبى ، همان ، 310 . اگرچه چنين مراكزى - چنان‌كه در بخش سوم همين كتاب آمده - در جاهايى ديگر چون مدينه بوده است . ( مترجم ) .\r\n( 7 ) .  « قُلْ فَأْتُوا بِالتَّوْراةِ فَاتْلُوها إِنْ كُنْتُمْ صادِقِينَ »  ( سورهء آل عمران ، آيهء 93 ) .\r\n","page_name":" 40 ","page_number":50},
  {"content":"\r\n\r\nنشانگر اين است كه در ميان عرب‌ها كسى نبوده كه عبرى بداند . افزون بر اين ، تا پيش از سال 718 ميلادى ، تورات به عربى ترجمه نشده بوده است « 1 » ، به ترجمه انجيل هم در آن سرزمين‌ها ، پيش از سده‌هاى 9 و 10 ميلادى ، نيازى نبوده است ، و به گفتهء كشيش « شيدياك » كهن‌ترين ترجمه‌هاى عبرى انجيل از سدهء يازدهم ميلادى دور تر نمىرود . « 2 »\r\n5 . تفاوت‌هاى اصلى و ذاتى ميان قرآن و انجيل ، دربارهء پاره‌اى از آموزه‌ها و انديشه‌هاى بنيادين ، چون : الوهيت مسيح ، به صليب كشيدن او ، عقيدهء تثليث « 3 » افزون بر اشارات قرآن به تحريف و دستكارىشدگى انجيل مسيح ( ع ) از سوى مسيحيان .\r\n6 . اين كه گزارش گستردهء داستان پيامبران ، همه در سوره‌هاى مكى آمده است - و سوره‌هاى مكى پيش از هجرت پيامبر ( ص ) به مدينه ، كه يهوديان در آنجا بودند ، نازل شده‌اند « 4 » - و در اين باره براى سوره‌هاى مدنى چيزى به جا نمانده جز نتيجه‌گيرىها و درس‌آموزىهايى از آن داستان‌ها ، آن هم به شيوهء اشاراتى كوتاه و فشرده ، نه گزارش‌هايى بلند و گسترده . « 5 »\r\n\r\n\r\n","description":"","footnote":"\r\n( 1 ) . مالك بن نبى ، همان 311 - 312 ؛ نيز بنگريد به : « ترجمه‌هاى تورات » در كتاب مؤلف ، اسرائيل ، 48 - 51 .\r\n( 2 ) . بنگريد به : شيدياك ، دراسة عن الغزّالى ، فصل هفتم ؛ مقالهء « ميس بادويك » دربارهء ريشه‌هاى ترجمهء عربى كتاب مقدس ، مجلهء العالم الاسلامى ، شمارهء آوريل 1939 ؛ مدخل الى القرآن الكريم ، 138 - 142 ؛ نيز :\r\n Leblois , op - cit , p .  35 ؛  S . Tisdall , op - cit , p .  35 .\r\n( 3 ) . بنگريد به : سورهء نساء ، آيهء 171 ؛ مائده ، 17 ، 72 ، 75 ، 161 ؛ توبه ، 30 ، 31 ؛ نساء ، 157 ؛ و دربارهء تفسير اين آيات بنگريد به : تفسير طبرى ، 9 / 367 - 377 ، 415 - 424 ، 10 / 146 - 150 ، 480 - 486 ، 14 / 201 - 212 ، 11 / 237 - 238 ؛ تفسير روح المعانى ، 6 / 10 - 12 ، 24 - 40 ، 98 - 130 ، 207 - 211 ، 7 / 64 - 69 ؛ تفسير بحر المحيط ، 3 / 536 - 540 ؛ تفسير المنار ، 6 / 81 - 98 ، 479 - 487 ، 7 / 260 - 276 ؛ تفسير كشاف ، 1 / 584 - 585 ، 593 - 594 ، 617 - 618 ، 663 - 664 ، 694 ؛ تفسير مجمع البيان ، 5 / 279 - 284 ، 299 - 303 ، 6 / 57 - 60 ، 161 - 168 ؛ تفسير ابن كثير ، 2 / 458 - 461 ، 615 - 617 ؛ تفسير ابى السعود ، 3 / 49 - 51 ؛ تفسير قرطبى ، 6 / 20 - 25 ، 249 - 251 ، 374 - 377 .\r\n( 4 ) . مثلا بنگريد به سورهء اعراف ، 11 - 25 ( دربارهء آدم ) ، 102 - 176 ( دربارهء موسى ) ؛ يونس ، 75 - 92 ( دربارهء موسى ) ؛ هود ، 25 - 49 ( دربارهء نوح ) ، 69 - 82 ( دربارهء ابراهيم و لوط ) ؛ يوسف ( دربارهء يوسف ) ؛ حجر ، 26 - 77 ( دربارهء آدم ، ابراهيم و لوط ) ؛ اسراء ، 4 - 8 ( دربارهء بنى اسرائيل ) ؛ كهف ، 9 - 29 ( دربارهء اصحاب كهف ) ، 60 - 82 ( دربارهء موسى ) ؛ مريم ، 1 - 33 ( دربارهء مريم ، عيسى ، يحيى ، زكريا و . . . ) ؛ طه ، 9 - 89 ( دربارهء موسى ) ؛ انبياء ، 51 - 70 ( دربارهء ابراهيم ) ، 78 - 82 ( دربارهء داوود و سليمان ) ؛ شعراء ، 10 - 189 ( دربارهء موسى ، ابراهيم ، نوح و . . . ) ؛ نمل ، 7 - 44 ( دربارهء موسى ، داوود و سليمان ) ؛ قصص ، 3 - 43 ( دربارهء موسى ) ، 76 - 82 ( دربارهء قارون ) ؛ عنكبوت ، 14 - 35 ( دربارهء نوح ، ابراهيم و لوط ) ؛ سبا ، 10 - 14 ، ( دربارهء داوود و سليمان ) ؛ ص ، 17 - 14 ( دربارهء داوود ، سليمان و ايوب ) ؛ ذاريات ، 24 - 37 ( دربارهء ابراهيم ) .\r\n( 5 ) . محمد عبد الله دراز ، النبأ العظيم ، 156 - 157 .\r\n","page_name":" 41 ","page_number":51},
  {"content":"\r\n\r\n7 . نيز ناسازگارى جوهرى ميان قرآن و تورات ، در پاره‌اى از آموزه‌ها و انديشه‌هاى بنيادين ؛ و از همين جاست كه ناسازگارى ميان داستان‌هاى قرآن و قصه‌هاى تورات ، بسيار آشكار و چشم‌گير است .\r\n8 . و سرانجام ، اين كه محمد ( ص ) نه از قوم خويش آموزگارى داشته است و نه از اقوام و امم ديگر . در اين باره همين بس كه جستجوگران را به تاريخ حواله دهيم تا همهء تاريخ‌هاى كهن و نو ، اسلامى و غير اسلامى را برگ به برگ بجويند ، آنگاه بپرسيم آيا حتى يك سطر يافته‌اند گوياى اين كه محمد پسر عبدالله ، پيش از پيامبرى ، با فلان عالم آشنا بوده و نزد او مىرفته است و دربارهء معارف دينى و داستان‌هاى پيشينيان از او چيزى مىآموخته است ؟ ! « 1 » اما كسانى كه پيامبر ( ص ) پس از پيامبرى با آنها برخورد و گفتگو داشت ، بىگمان چيزهايى از آنها مىشنيد ، همان‌گونه كه آنها از او مىشنيدند ، اما آنان بودند كه همواره چيزهايى از پيامبر مىپرسيدند و مىآموختند ، و پيامبر آموزگار و راهنما ، و مژده‌دهنده و بيم‌دهندهء آنان بود . « 2 »\r\nافزون بر اين نبايد از ياد ببريم كه اگر داستان‌هاى تورات در پاره‌اى از چيزها با داستان‌هاى قرآن همسانى دارند ، از اين‌روست كه تورات نيز نخست كتابى آسمانى بوده است ؛ و از همين جاست كه قرآن نيز موسى را پيامبر خدا و كليم اللّه مىداند ، و بىهيچ پنهان‌گويى و پرده‌پوشى ، بر اين است كه از سوى خدا ، صحف و نوشته‌هايى براى موسى آمده و تورات به دو نازل شده است . توراتى كه به زودى دستانى آلوده ، بدان دست‌درازى كردند و دستكارىها و دگرگونىها در آن روا داشتند ، و آن را چنان كه خود مىخواستند ، هماهنگ با انديشه‌ها و نقشه‌هاى خويش بازسازى و بازنويسى كردند ، و پس از اين همه دستكارى و دگرگونى و تحريف و تغيير ، آن را همان توراتى وانمودند كه خداوند بر موسى فرو فرستاده است « 3 » : « بس گزاف و گران است سخنى كه از دهانشان بيرون مىآيد ، جز دروغ و دغل چيزى نمىگويند » . « 4 »\r\nدست‌اندركاران اين دستكارى و دگرگون‌سازى و گمراه‌نمايى نيز ، گروهى از احبار و عالمان يهود بودند كه با اين كار مىخواستند نگذارند جايگاه اجتماعى و دينى آنان از دست برود و دكّان پر سودشان بسته شود . و دربارهء اينان است سخن خداوند كه فرمود : « برخى از يهوديان ، در كلام خدا دست مىبرند و آن را دگرگون مىكنند » « 5 » ، و : « پس واى بر آنان كه به\r\n\r\n\r\n","description":"","footnote":"\r\n( 1 ) . محمد عبد الله دراز ، همان ، 56 - 57 .\r\n( 2 ) . محمد عبد الله دراز ، همان ، 57 .\r\n( 3 ) . در اين باره بنگريد به كتاب مؤلف ، اسرائيل ، 21 - 23 .\r\n( 4 ) .  « كَبُرَتْ كَلِمَةً تَخْرُجُ مِنْ أَفْواهِهِمْ إِنْ يَقُولُونَ إِلَّا كَذِباً »  ( سورهء كهف ، آيهء 5 ) .\r\n( 5 ) .  « مِنَ الَّذِينَ هادُوا يُحَرِّفُونَ الْكَلِمَ عَنْ مَواضِعِهِ »  ( سورهء نساء ، آيهء 46 ) .\r\n","page_name":" 42 ","page_number":52},
  {"content":"\r\n\r\nدست خويش كتاب‌هايى مىسازند ، آن‌گاه تا بدان بهايى اندك بيندوزند ، مىگويند اين از پيش خدا آمده است ، پس واى بر آنان ، از كتابى كه به دست خود نوشتند و واى بر آنان از آنچه مىاندوزند » « 1 » ، و : « براى اين كه پيمان خويش را شكستند ، آنان را لعنت كرديم و دل‌هاشان را سخت گردانيديم ، كه كلام خدا را از جاى خود بيرون بردند [ و دگرگون كردند 
  ] و پاره‌اى از آنچه را كه به آنان يادآورى شده بود از ياد بردند » . « 2 »\r\nاز سوى ديگر گروهى از رهبران دينى يهود ، بخش‌هايى از تورات را - كه به « اسفار پنهانى » معروفند « 3 » - در جايى از كنيسه [ كه محلّ تقديم قربانى بود 
  ] پنهان كرده بودند ، بخش‌هايى كه بعدها دربارهء آنها اختلاف‌نظرهايى پيش آمد ، از اين‌رو كه پاره‌اى از آنها را وحى آسمانى مىدانستند و پاره‌اى ديگر را غير آسمانى ، و اين كه احبار يهود آنها را پنهان كردند و در ميان اسفار تورات نياوردند تا مردم از آنها آگاه نشوند ، يا از اين‌رو بوده كه در آنها حقايق و مطالبى بوده كه با خواسته‌ها و هوس‌هاى آنان نمىساخته است ، و يا از اين‌رو كه در آنها مژده و پيشگويىهايى بوده كه با گرايش‌هاى قومى و نژادى آنان هماهنگ نبوده است . به همين نكته‌ها اشاره دارد اين سخن قرآن : « بگو : چه كسى فرو فرستاد كتابى را كه موسى آورد تا روشنى و هدايت براى مردم باشد ، [ بخشى از 
  ] آن را در برگ نوشته‌هايى آشكار مىكنيد و بيشتر آن را پنهان مىداريد » . « 4 »\r\nبه اين ترتيب ، حكم اسلام دربارهء اين كتاب يهوديان چنين است كه : تورات مزبور ، پرتوهايى از تورات موسى را در خود دارد . از اين‌رو كه آنان ، بخش‌هايى از تورات را نگه داشته بودند و بخش‌هايى را به فراموشى سپرده بودند ، يعنى همهء آن را پاس نداشتند ، همان‌گونه كه همهء آن را نابود نكردند ، بلكه آن را دستكارى و دگرگون كردند و تحريف‌هاى لفظى و معنوى در آن روا داشتند . « 5 »\r\n\r\n\r\n","description":"","footnote":"\r\n( 1 ) .  « فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ ثُمَّ يَقُولُونَ هذا مِنْ عِنْدِ اللَّهِ لِيَشْتَرُوا بِهِ ثَمَناً قَلِيلًا فَوَيْلٌ لَهُمْ مِمَّا كَتَبَتْ أَيْدِيهِمْ وَ وَيْلٌ لَهُمْ مِمَّا يَكْسِبُونَ »  ( سورهء بقره ، آيهء 79 ) .\r\n( 2 ) .  « فَبِما نَقْضِهِمْ مِيثاقَهُمْ لَعَنَّاهُمْ وَ جَعَلْنا قُلُوبَهُمْ قاسِيَةً يُحَرِّفُونَ الْكَلِمَ عَنْ مَواضِعِهِ وَ نَسُوا حَظًّا مِمَّا ذُكِّرُوا بِهِ »  ( سورهء مائده ، آيهء 13 ) .\r\n( 3 ) . در اين باره بنگريد به كتاب مؤلف ، اسرائيل ، 95 - 97 .\r\n( 4 ) .  « قُلْ مَنْ أَنْزَلَ الْكِتابَ الَّذِي جاءَ بِهِ مُوسى نُوراً وَ هُدىً لِلنَّاسِ تَجْعَلُونَهُ قَراطِيسَ تُبْدُونَها وَ تُخْفُونَ كَثِيراً »  ( سورهء انعام ، آيهء 91 ) .\r\n( 5 ) . تفسير المنار ، 1 / 213 .\r\n","page_name":" 43 ","page_number":53},
  {"content":"\r\n\r\n\r\n6 . سنجش داستان‌هاى قرآنى با تورات\r\nاز ديدگاه من ، براى آشكارسازى تفاوت ذاتى ميان داستان‌هاى قرآن و تورات ، نيز آشكارسازى اين كه داستان‌هاى قرآن از تورات گرفته نشده ، و محمد ( ص ) - چنان كه خاورپژوهان ، حتى خاورپژوهان مغرض و متعصب ، گفته‌اند - تورات يا هيچ كتاب ديگر اهل كتاب را نخوانده بوده است ، « 1 » بهترين شيوه اين است كه پاره‌اى از داستان‌هاى قرآن را با تورات بسنجيم .\r\nاگر اين سنجش را با داستان نوح آغاز كنيم ، مىبينيم كه داستان نوح در قرآن « 2 » چيزى است جز آنكه در تورات آمده است . براى نمونه ، تنها در قرآن آمده است كه نوح فرستادهء خداوند بود ، و روزگار درازى قوم خويش را به پرستش خداى يگانه فرا مىخواند ، و خداوند ، آنان را دچار طوفان نكرد مگر پس از آن كه نوح همهء گونه‌هاى آزار و آسيب را در راه دعوت آنان ، تجربه و تحمل كرد ، و نيز همهء شيوه‌هاى فراخوانى و تبليغ را بىهيچ سودى ، آزمود و از ايمان آوردن آنان يكسره نااميد شد . « 3 » و خداوند نيز به دو وحى كرد كه : « از قوم تو جز آنان كه گرويده‌اند ، ديگر كسى ايمان نخواهد آورد » « 4 » ؛ و بدين گونه ، پيامبر بزرگوار با آزمودن همهء شيوه‌هايى كه مىتوانست ، درستى اين سخن خدا را گواهى كرد : « ما تا پيامبرى نفرستيم ، عذاب نمىفرستيم » . « 5 » اين نكته‌ها ، تنها در قرآن ، بدين‌گونه آمده است ، و اين داستان در تورات ، يكسره چيز ديگرى است . « 6 »\r\nنيز تنها قرآن كريم است كه بر اين نكته تكيه و تأكيد بسيار دارد كه رستگان از طوفان ، تنها از اين رو رستگى و رهايى يافتند كه به خداوند ايمان آورده بودند . نيز اين قرآن است كه از\r\n\r\n\r\n","description":"","footnote":"\r\n( 1 ) .  T . Noeldeke , op - cit , I , p .  16 .\r\n( 2 ) . داستان نوح در سوره‌هاى بسيارى از قرآن آمده است ، از جمله : اعراف ، 59 - 64 ؛ يونس ، 71 - 73 ؛ هود ، 25 - 49 ؛ انبياء ، 76 - 77 ؛ مؤمنون ، 23 - 30 ؛ شعراء ، 105 - 122 ؛ عنكبوت ، 14 - 15 ؛ صافات ، 75 - 82 ؛ قمر ، 9 - 17 ؛ نيز همهء سورهء نوح ، افزون بر جاهاى پراكنده‌اى در سوره‌هاى نساء ، انعام ، توبه ، ابراهيم ، اسراء ، احزاب ، ص ، غافر ، شورى ، ق ، ذاريات ، نجم ، حديد و تحريم .\r\n( 3 ) . سورهء نوح .\r\n( 4 ) .  « أَنَّهُ لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ »  ( سورهء هود ، آيهء 36 ) .\r\n( 5 ) .  « وَ ما كُنَّا مُعَذِّبِينَ حَتَّى نَبْعَثَ رَسُولًا »  ( سورهء اسراء ، آيهء 15 ) .\r\n( 6 ) . در اين باره بنگريد به مقالهء مؤلف : « قصة الطوفان بين الآثار و الكتب المقدسة » ، مجلة كلية اللغة العربية و العلوم الاجتماعية ، شمارهء 5 ، رياض 1975 ، ص 448 .\r\n","page_name":" 44 ","page_number":54},
  {"content":"\r\n\r\nميان وقايع تاريخى ، داستان پسر نوح و چگونگى غرق شدن او را گزارش كرده است . « 1 » چيزى كه ريشه در آموزه‌هاى بنيادين اسلام دارد ، آموزه‌هايى چون : « هر كه نيكى كند ، به خويش كرده ، و هر كه بدى كند ، به خود كرده است ، و خداى شما بنده آزار نيست » « 2 » ؛ « هيچ كس بار ديگرى را به دوش نمىكشد » « 3 » ؛ و « هر كس به اندازهء ذره‌اى نيكى كند آن را مىبيند ، و هر كس به اندازه ذره‌اى بدى كند آن را مىبيند » . « 4 » همچنين تنها قرآن كريم است كه از گسترش طوفان بر همهء زمين ، آشكارا سخن نگفته است - و ما نيز همين را درست‌تر مىدانيم . « 5 »\r\nنيز اين قرآن است كه ، بر خلاف تورات ، خدا را از پشيمانى ايجاد طوفان ، پاك مىشمارد ، اما تورات از اين نيز پيش‌تر رفته و پنداشته كه خدا از اندوه پشيمانى ، با خويش پيمان بست كه از آن پس هرگز طوفانى پديد نياورد - و خداوند بزرگ‌تر آن است كه چنين باشد - و براى اينكه پيمان خويش را فراموش نكند ، در آسمان نشانه‌اى نهاد و آن نشانه ، قوس قزح ( رنگين كمان ) در آسمان است ، و از اين‌رو هرگز طوفانى در زمين روى نخواهد داد . « 6 »\r\nنيز در تورات آمده است كه نوح ، پس از فرونشستن طوفان ، قربانىها پيشكش پروردگار كرد و همين كه بوى كباب به خدا رسيد ، خشمش فرونشست و خشنودانه نفس راحتى كشيد . « 7 »\r\nو اين ياوه‌گويى يهوديان را خدا در قرآن چنين پاسخ داده است : « گوشت‌هاى قربانىها ، و نيز خون‌هاشان ، هرگز به خدا نمىرسد ، آنچه به خدا مىرسد پارسايى و تقواى شماست » « 8 » و « از\r\n\r\n\r\n","description":"","footnote":"\r\n( 1 ) . سورهء هود ، آيات 25 - 48 .\r\n( 2 ) .  « مَنْ عَمِلَ صالِحاً فَلِنَفْسِهِ وَ مَنْ أَساءَ فَعَلَيْها وَ ما رَبُّكَ بِظَلَّامٍ لِلْعَبِيدِ »  ( سورهء فصّلت ، آيهء 46 ) .\r\n( 3 ) .  « وَ لا تَزِرُ وازِرَةٌ وِزْرَ أُخْرى » *  ( سورهء فاطر ، آيهء 18 ) . نيز در اين باره بنگريد به : تفسير طبرى ، 22 / 126 - 128 ؛ بيضاوى ، تفسير ، 2 / 270 ؛ تفسير فخر رازى ، 26 / 14 - 15 ؛ تفسير قرطبى ، 14 / 337 - 338 ؛ آلوسى ، روح المعانى ، 22 / 184 - 185 ؛ طبرسى ، مجمع البيان ، 22 / 235 - 237 . ( اين آيه در انعام 164 و اسراء 15 نيز آمده است ) . نيز بنگريد به آيهء 141 بقره و تفسير آن در : تفسير المنار ، 1 / 400 - 404 ؛ تفسير قرطبى ، 531 ؛ تفسير ابن كثير ، 1 / 272 - 273 ؛ تفسير طبرى ، 3 / 128 - 129 ؛ سيوطى ، الدّر المنثور ، 1 / 140 - 141 ؛ تفسير ابى السعود ، 1 / 265 - 266 ؛ سيد قطب ، فى ظلال القرآن ، 1 / 119 ؛ زمخشرى ، الكشاف ، 1 / 316 ؛ آلوسى ، روح المعانى ، 1 / 401 ؛ تفسير فخر رازى ، 4 / 100 ؛ طبرسى ، مجمع البيان ، 1 / 498 ؛ تفسير قاسمى ، 2 / 277 - 278 ؛ تفسير وجدى ، 27 ؛ نيز بنگريد به : محمود ابوريّه ، دين الله واحد ، 65 - 67 ، قاهره ، 1970 .\r\n( 4 ) .   « فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ »   ( سورهء زلزلة ، آيهء 7 - 8 ) .\r\n( 5 ) . بنگريد به مقالهء مؤلف « قصة الطوفان بين الآثار و الكتب المقدسة » 383 - 457 ؛ نيز تفسير المنار ، 13 / 106 - 109 .\r\n( 6 ) . سفر پيدايش ، 9 : 1 - 17 .\r\n( 7 ) . همان ، 8 : 12 - 20 . براى ديدگاه تورات دربارهء نوح ، بنگريد به : سفر پيدايش ، 9 : 20 - 27 .\r\n( 8 ) .  « لَنْ يَنالَ اللَّهَ لُحُومُها وَ لا دِماؤُها وَ لكِنْ يَنالُهُ التَّقْوى مِنْكُمْ »  ( سورهء حج ، آيهء 37 ) .\r\n","page_name":" 45 ","page_number":55},
  {"content":"\r\n\r\nقربانىها بخوريد و به تهيدستان و بىچيزان بخورانيد » . « 1 » چه راست است سخن خداوند كه داستان نوح را اين‌گونه پايان مىدهد : « اينها اخبار غيبى است كه به تو گزارش مىكنيم ، تو و قومت پيش از اين از آنها خبرى نداشتيد . پس صبورى كن كه فرجام نيك از آن پارسايان است » . « 2 »\r\nاما دربارهء ابوالانبياء ابراهيم خليل ( ع ) نيز تنها قرآن است - و نه كتابهاى مقدس يهوديان و مسيحيان - كه او را در چهرهء مجاهدى نشان مىدهد كه در پيكارى پيگير و جهادى همه جانبه ، با جان و فرزند و مال خويش در راه خدا ، مبارزه مىكند ، بت‌ها را مىشكند ، با ستمگران و زورگويان در مىافتد ، به خاطر دعوتش [ به سوى خداى يكتا 
  ] به آتش افكنده مىشود و به يارى خدا از آتش آسوده مىماند . نيز در چهرهء كسى كه پيشوا و امام مردم بود و ديگر پيامبران از تبار او يا از راهيان راه او بودند . « 3 »\r\nو شگفتا و افسوسا كه تورات از چنين بزرگمردى ، چهره‌اى ساخته كه به هيچ چيز نمىانديشد جز گرد كردن گاو و گوسفند و الاغ و شتر و غلام و كنيز ، و در اين راه نيز ناپسندترين شيوه‌ها و حقيرترين ابزارها را برمىگزيند .\r\nتورات تا آنجا پيش مىرود كه براى مال‌اندوزى ابراهيم ، شيوه‌اى نمىيابد جز اين كه او را وادارد تا - پناه بر خدا - همسرفروشى كند و همسر خويش ساره را به اين آهنگ ، شهر به شهر بگرداند . « 4 » شگفت‌تر و دردناك‌تر اين كه مفسّران تورات ، نه تنها براى باطل‌سازى اين ياوه‌ها كوششى نكرده‌اند ، كه همهء تلاش خويش را در اثبات آنها به كار برده‌اند ، با اين كه آنها نخستين كسانى بوده‌اند كه مىدانسته‌اند اسناد تورات ( عهد قديم ) بىاعتبار است ، حتى برخىاز آنها به گمان خويش براى استوار داشت ياوه‌هاى تورات ، بىهيچ پرهيز و پروايى ، به مقام پاكان و پيراستگان دست‌درازى كرده‌اند ، گويا تورات نمىتواند كتاب مقدس و آسمانى باشد مگر هنگامى كه از برگزيدگان نيك‌سيرت خدا و فرستادگان پاك او ، چهره‌هايى آلوده و پشت پيش چشم خواننده گذارد . « 5 »\r\n\r\n\r\n","description":"","footnote":"\r\n( 1 ) .  « فَكُلُوا مِنْها وَ أَطْعِمُوا الْبائِسَ الْفَقِيرَ »  ( سورهء حج ، آيهء 28 ) .\r\n( 2 ) .  « تِلْكَ مِنْ أَنْباءِ الْغَيْبِ نُوحِيها إِلَيْكَ ما كُنْتَ تَعْلَمُها أَنْتَ وَ لا قَوْمُكَ مِنْ قَبْلِ هذا فَاصْبِرْ إِنَّ الْعاقِبَةَ لِلْمُتَّقِينَ »  ( سورهء هود ، آيهء 49 ) .\r\n( 3 ) . كمال عون ، اليهود من كتابهم المقدس ، 107 .\r\n( 4 ) . سفر پيدايش ، 12 : 10 - 20 ؛ 20 : 1 - 18 .\r\n( 5 ) . ماير ، حياة ابراهيم ، 65 ، 221 ؛ حبيب سعيد ، خليل الله فى اليهودية و المسيحية و الاسلام ، 47 ؛ منير عبدالنور ، ابراهيم السائح الروحى ، 26 .\r\n","page_name":" 46 ","page_number":56},
  {"content":"\r\n\r\nاما قرآن كريم - درست بر خلاف تورات - داستان ابراهيم را اين‌گونه گزارش مىكند ، كه وطن اصلى خويش را در « حاران » « 1 » ترك مىكند ، و براى دعوت مردم به يكتاپرستى به جاهاى ديگر مىرود ، از اين‌رو كه مردم وطن او دعوتش را به ديدهء قبول ننگريستند . همچنين آيات سورهء مريم گزارش مىدهند كه ابراهيم چگونه دعوت آسمانى خويش را با پدر خويش آغاز كرد و نخست او را به يكتاپرستى و راستى فراخواند ، و پدر چگونه دعوت او را نه تنها نپذيرفت ، كه او را به شكنجه و سختگيرى و سنگسار تهديد كرد ؛ و چگونه ابراهيم از روى ادب و احترام ، تهديد پدر را با دعا و آمرزش‌خواهى از خدا ، پاسخ گفت و پذيرش دعوتش را چشم مىداشت . از قرآن بشنويم :\r\n« در [ اين 
  ] كتاب ، ابراهيم را ، كه به راستى پيامبرى راستين و راست‌كردار بود ، ياد كن ، آن‌گاه كه به پدر خويش گفت : پدر جان ، چرا چيزى را مىپرستى كه نمىشنود و نمىبيند و سودى براى تو ندارد . پدر جان ، آگاهىهايى به من رسيده كه به تو نرسيده است ، پس سخن مرا بپذير تا تو را به راهى راست و درست راهنمايى كنم . پدر جان ، شيطان‌پرستى مكن كه شيطان ، خود در برابر خدا سركشى و نافرمانى كرد . پدر جان ، بيم دارم [ و دوست ندارم 
  ] به عذاب خداى رحمان دچار شوى و هم‌نشين شيطان گردى ، [ پدرش 
  ] گفت : ابراهيم : آيا تو از خدايان من روى گردانى ؟ اگر [ از اين مخالفت 
  ] دست نكشى ، بىگمان تو را سنگسار خواهم كرد ، [ اينك 
  ] مدتى از من دور شو . [ ابراهيم 
  ] گفت : بدرود . از خدايم براى تو آمرزش خواهم خواست ، كه او به من مهربان است ، از شما و از آنچه به جاى خدا مىپرستيد ، كناره مىگيرم ، و خداى خويش را مىخوانم ، باشد كه در دعاى پروردگارم سخت دل نباشم . « 2 »\r\nاين آيات آشكارا نشان مىدهند كه اختلاف ميان ابراهيم و پدر بسيار ريشه‌دار بوده است ،\r\n\r\n\r\n","description":"","footnote":"\r\n( 1 ) . دربارهء سفر ابراهيم و وطن او بنگريد به كتاب مؤلف اسرائيل ، 69 - 68 ، 165 - 196 .\r\n( 2 ) .         « وَ اذْكُرْ فِي الْكِتابِ إِبْراهِيمَ إِنَّهُ كانَ صِدِّيقاً نَبِيًّا * إِذْ قالَ لِأَبِيهِ يا أَبَتِ لِمَ تَعْبُدُ ما لا يَسْمَعُ وَ لا يُبْصِرُ وَ لا يُغْنِي عَنْكَ شَيْئاً * يا أَبَتِ إِنِّي قَدْ جاءَنِي مِنَ الْعِلْمِ ما لَمْ يَأْتِكَ فَاتَّبِعْنِي أَهْدِكَ صِراطاً سَوِيًّا * يا أَبَتِ لا تَعْبُدِ الشَّيْطانَ إِنَّ الشَّيْطانَ كانَ لِلرَّحْمنِ عَصِيًّا * يا أَبَتِ إِنِّي أَخافُ أَنْ يَمَسَّكَ عَذابٌ مِنَ الرَّحْمنِ فَتَكُونَ لِلشَّيْطانِ وَلِيًّا * قالَ أَ راغِبٌ أَنْتَ عَنْ آلِهَتِي يا إِبْراهِيمُ لَئِنْ لَمْ تَنْتَهِ لَأَرْجُمَنَّكَ وَ اهْجُرْنِي مَلِيًّا * قالَ سَلامٌ عَلَيْكَ سَأَسْتَغْفِرُ لَكَ رَبِّي إِنَّهُ كانَ بِي حَفِيًّا * وَ أَعْتَزِلُكُمْ وَ ما تَدْعُونَ مِنْ دُونِ اللَّهِ وَ أَدْعُوا رَبِّي عَسى أَلَّا أَكُونَ بِدُعاءِ رَبِّي شَقِيًّا »         ( سورهء مريم ، آيات 41 - 48 ) .\r\n","page_name":" 47 ","page_number":57},
  {"content":"\r\n\r\nاختلافى كه پدر را - چون به همراهى پسر اميدى نمىبيند - وامىدارد تا پسر را از خود براند و او را به دور شدن فرمان دهد . اما به زودى روند كارها ، ابراهيم را با قومش نيز سخت درگير مىكند ، تا آنجا كه قوم او چاره‌اى نمىبينند جز اين كه او را به آتش افكنند . و اينجاست كه ابراهيم از ايمان آوردن قوم خويش ، نوميد مىشود ، آهنگ هجرت مىكند و مىگويد : « من به سوى خداى خويش مىروم ، او مرا راه خواهد نمود » . « 1 » و از قوم او ، جز برادرزاده‌اش لوط ، كسى به او نمىگرود : « 2 » « لوط به او گرويد و [ ابراهيم 
  ] گفت : من به سوى خداى خويش مهاجرم ، بىگمان او پيروزمند فرزانه است » « 3 » و بدين‌گونه خداوند ، ابراهيم - و نيز برادرزاده‌اش لوط - را رهايى بخشيد و از آتشى كه قوم او افروخته بودند ، آسوده ساخت : « گفتند : اگر مرد كاريد ، او را بسوزانيد و خدايان خويش را يارى كنيد ، گفتيم : آتش ، بر ابراهيم سرد و سلامت باش ، آنان مىخواستند به دو نيرنگ زنند و ما [ نيرنگشان را بيرنگ و 
  ] خودشان را درمانده و زيان‌ديده ساختيم ، و ابراهيم و لوط را رسته ورها ، به سرزمينى برديم كه در آن براى جهانيان ، بركت و خجستگى نهاديم » . « 4 »\r\nدر اينجا بجاست ، اشاره كنيم به ديدگاه دانشمندى يهودى كه آشكارا اعتراف مىكند :\r\nتورات دليل روشنى براى مهاجرت ابراهيم از سرزمين پدران خويش ، نياورده است . اما از آنچه پراكنده در جاى جاى آن آمده است ، مىتوان دريافت كه از اين رو به مهاجرت تن داد كه بتواند خداى را بندگى كند و فرمان وحى را پاس دارد ؛ و اين ، درست با آنچه در قرآن آمده ، همخوان است كه ابراهيم از اين روى زادگاه و خانواده خويش را رها كرد ، كه او خداپرست بود و آنان بت‌پرست . در نتيجه ، با آنان به مخالفت پرداخت و از نزدشان به جايى كوچ كرد كه از آنان در امان به سر برد و بتواند بدون مخالفت و دشمنى ، به عبادت حق بپردازد . « 5 »\r\nافزون بر اين‌ها ، تنها در قرآن كريم - و نه در كتاب‌هاى يهوديان و مسيحيان - از سفر ابراهيم به حجاز سخن گفته شده است و اين كه او ، همسرش هاجر و پسرش ، اسماعيل را به\r\n\r\n\r\n","description":"","footnote":"\r\n( 1 ) .  « وَ قالَ إِنِّي ذاهِبٌ إِلى رَبِّي سَيَهْدِينِ »  ( سورهء صافات ، آيهء 99 ) . براى تفسير آن بنگريد به : تفسير طبرى ، 23 / 75 - 76 ؛ تفسير قرطبى ، 15 / 97 - 98 ؛ تفسير روح المعان ، 23 / 126 - 127 .\r\n( 2 ) . براى ديدگاه تورات دربارهء لوط بنگريد به : سفر پيدايش ، 19 : 30 - 38 ؛ مهران ، اسرائيل ، 73 - 74 .\r\n( 3 ) .  « فَآمَنَ لَهُ لُوطٌ وَ قالَ إِنِّي مُهاجِرٌ إِلى رَبِّي إِنَّهُ هُوَ الْعَزِيزُ الْحَكِيمُ »  ( سورهء عنكبوت ، آيهء 26 ) .\r\n( 4 ) .     « قالُوا حَرِّقُوهُ وَ انْصُرُوا آلِهَتَكُمْ إِنْ كُنْتُمْ فاعِلِينَ * قُلْنا يا نارُ كُونِي بَرْداً وَ سَلاماً عَلى إِبْراهِيمَ * وَ أَرادُوا بِهِ كَيْداً فَجَعَلْناهُمُ الْأَخْسَرِينَ * وَ نَجَّيْناهُ وَ لُوطاً إِلَى الْأَرْضِ الَّتِي بارَكْنا فِيها لِلْعالَمِينَ »     ( سورهء انبياء ، آيات 68 - 71 ) .\r\n( 5 ) . شاهين مكاريوس ، تاريخ الامة الاسرائيلية ، 15 .\r\n","page_name":" 48 ","page_number":58},
  {"content":"\r\n\r\nحجاز برد و همانجا رهايشان كرد ، و اين كار را انجام داد تا هم فرمان خدا را گردن نهاده باشد و هم يكتاپرستى را - پس از آن كه در عراق و سوريه و فلسطين و مصر ، مردم را بدان فراخوانده بود - در سرزمينى تازه و فضايى نو بگستراند ، و هم زن و فرزند خويش را بدانچه خود از پيش پيوند داشته ، پيوند دهد ، زيرا نسب و نژاد نخستين ابراهيم ، به عرب‌هاى باديه مىرسد - همان‌ها كه نخست در صحراى حجاز مىزيسته‌اند - و درست دانسته نيست كه در چه روزگارى از آنجا به عراق و كناره‌هاى دجله و فرات كوچ كرده‌اند . « 1 » و سرانجام اين ، تنها قرآن است كه بر خلاف تورات ، ابراهيم را پدر پيامبران مىشمارد . چون خداوند از نسل او پيامبرانى نيك‌كردار برآورد كه پرچم [ توحيد 
  ] را برافراشته و مشعل [ هدايت 
  ] را از يكديگر به ميراث بردند . « 2 » همان‌گونه كه او را « خليل الله » « 3 » مىخواند و سرمشق نيكوى همهء مؤمنان مىداند . « 4 » زيرا او به تنهايى « امّتى خداى خون و پاكدين بود ، و از مشركان نبود ، سپاسگزار نعمت‌هاى خداوند بود ، و خداى ، او را برگزيد و به راه راست و استوار ، رهنمون شد » . « 5 » و از اينجا بود كه خداوند پيامبر برگزيده‌اش محمد ( ص ) را فرمان داد كه : « از آيين ابراهيم كه پاكدين بود و از مشركان نبود ، پيروى كن » . « 6 » نيز از اينجاست كه : « جز سبك‌سران سفيه ، كسى از آيين ابراهيم ، روى برنمىتابد » . « 7 »\r\nنيز او نخستين كسى است كه مسلمانان را به اين نام و نشان ناميده است « 8 » ، و نخستين كسى است كه از خدا خواسته است تا از خود مردم كسانى را براى راهنمايى آنان به درست‌ترين راه ، بفرستد « 9 » ، و او نخستين كسى است كه كعبه ، خانه خدا ، را برافراشته و مكه را بهترين و\r\n\r\n\r\n","description":"","footnote":"\r\n( 1 ) . در اين باره بنگريد به : مهران ، اسرائيل ، 195 - 196 .\r\n( 2 ) . سورهء انعام ، آيات 84 - 87 .\r\n( 3 ) .  « وَ اتَّخَذَ اللَّهُ إِبْراهِيمَ خَلِيلًا »  ( سورهء نساء ، آيهء 125 ) .\r\n( 4 ) .  « قَدْ كانَتْ لَكُمْ أُسْوَةٌ حَسَنَةٌ فِي إِبْراهِيمَ »  ( سورهء ممتحنه ، آيهء 4 ) .\r\n( 5 ) .   « إِنَّ إِبْراهِيمَ كانَ أُمَّةً قانِتاً لِلَّهِ حَنِيفاً وَ لَمْ يَكُ مِنَ الْمُشْرِكِينَ * شاكِراً لِأَنْعُمِهِ اجْتَباهُ وَ هَداهُ إِلى صِراطٍ مُسْتَقِيمٍ »   ( سورهء نحل ، آيات 120 - 121 ) .\r\n( 6 ) .  « أَنِ اتَّبِعْ مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ »  ( سورهء نحل ، آيهء 123 ) .\r\n( 7 ) .  « وَ مَنْ يَرْغَبُ عَنْ مِلَّةِ إِبْراهِيمَ إِلَّا مَنْ سَفِهَ نَفْسَهُ »  ( سورهء بقره ، آيهء 130 ) .\r\n( 8 ) .  « هُوَ سَمَّاكُمُ الْمُسْلِمِينَ مِنْ قَبْلُ »  ( سورهء حج ، آيهء 78 ) . متأسفانه ، مؤلف محترم ، مرجع ضمير ( هو ) را در آيهء مذكور ، ابراهيم گرفته است ! در صورتى كه مرجع آن ، خداوند است ، چون در ابتداى آيه مىگويد : « هو اجتباكم » ، و در ادامهء آن مىفرمايد :  « هُوَ سَمَّاكُمُ الْمُسْلِمِينَ مِنْ قَبْلُ وَ فِي هذا »  ؛ و ديگر اين كه ( فى هذا ) زمان پيامبر ( ص ) را گوياست ، پس امكان ندارد مرجع ضمير ( هو ) كسى جز « الله » باشد . ( ويراستار ) .\r\n( 9 ) .  « رَبَّنا وَ ابْعَثْ فِيهِمْ رَسُولًا مِنْهُمْ . . »  ( سورهء بقره ، آيهء 129 ) .\r\n","page_name":" 49 ","page_number":59},
  {"content":"\r\n\r\nمقدس‌ترين جاى زمين ساخته است « 1 » ، و از خدا چنين به دعا خواسته است : « خدايا اين جا را شهر ايمنى و آسودگى ساز و مردمش را از بهره‌ها روزى ده » « 2 » . و او نخستين كسى است كه [ به امر خداوند 
  ] مردم را به حج فراخوانده است . « 3 » و آخرين سخن ، اين كه همهء پيروان اديان آسمانى ، از يهودى و مسيحى و مسلمان ، از پيوند و پيوستگى ابراهيم ، فخر و شرف مىاندوزند و آبرو و اعتبار مىيابند ، و خدا گواه است كه تورات اندكى از بسيار اين پايگاه بلند و بشكوه خليل ( ع ) را نمىتواند باز نمايد ، و اين قرآن - كتاب كريم - خداست كه حق هر كسى و هر چيزى را به درستى مىگزارد . « 4 »\r\n* * * ناسازگارى قرآن و تورات دربارهء داستان ديگر پيامبران نيز به همين‌گونه است ، مثلا داستان موسى و هارون ، كه ما داستان آن دو را با بنىاسرائيل ، در كتابمان اسرائيل ( ص 254 - 229 ) به گستردگى آورده‌ايم ، و نشان داده‌ايم كه اين دو برگزيدهء بزرگ خدا ، از دست بنىاسرائيل ، چه رنج‌هاى جان‌گداز و طاقت‌سوزى كشيدند ، نيز نشان داده‌ايم كه تورات ، داستان آنها را چگونه و با چه گزارشى كذب و گزافه‌اى پايان داده است ، گزافه‌اى گوياى اينكه مرگ آن دو بزرگ ، از پى خيانتى بوده است كه در حق خدا روا داشته‌اند ، و « در ميان بنىاسرائيل ، نزد آب مريباقادش در بيابان صين » خداى اسرائيل را نستوده‌اند ، و خدا به كيفر اين كارشان ، سرزمين مقدس را بر آنان حرام كرد . « 5 »\r\nشايد آنان كه داستان‌هاى قرآن را برگرفته از تورات مىشمارند ، مىدانند كه از ديد قرآن كريم ، اين دو پيامبر بزرگوار ، براى فراخوانى مردم به يكتاپرستى ، همهء توش و توان خويش را\r\n\r\n\r\n","description":"","footnote":"\r\n( 1 ) .  « إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً . . . »  ( سورهء آل عمران ، آيهء 96 ) . بار ديگر مؤلف محترم اشتباه كرده است ! زيرا در اين جا نيز ، با آن كه فعل ( وضع ) مجهول است اما ، واضع شهر مكه ، به عنوان يك مكان مقدس و مبارك ، خداست نه ابراهيم ! ( ويراستار ) .\r\n( 2 ) .  « رَبِّ اجْعَلْ هذا بَلَداً آمِناً وَ ارْزُقْ أَهْلَهُ مِنَ الثَّمَراتِ »  ( سورهء بقره ، آيهء 126 ) .\r\n( 3 ) .  « وَ أَذِّنْ فِي النَّاسِ بِالْحَجِّ . . . »  ( سورهء حج ، آيهء 27 ) .\r\n( 4 ) . قرآن بارها در چندين سوره از ابراهيم ( ع ) ياد كرده است ، از جمله : بقره ، 124 - 140 ، 258 - 260 ؛ آل عمران ، 67 - 68 ، 95 - 97 ؛ نساء ، 54 - 163 ؛ انعام ، 74 - 88 ؛ توبه ، 70 - 114 ؛ هود ، 69 - 76 ؛ يوسف ، 6 - 38 ؛ ابراهيم ، 35 - 41 ؛ حجر ، 51 - 60 ؛ نحل ، 120 - 123 ؛ مريم ، 41 - 50 ؛ انبياء ، 51 - 73 ؛ حج ، 26 - 33 ، 88 ؛ شعراء ، 69 - 89 ؛ عنكبوت ، 16 - 27 ، 31 - 32 ؛ احزاب ، 7 ؛ صافات ، 83 - 113 ؛ ص ، 45 ؛ شورى ، 13 ؛ زخرف ، 26 - 27 ؛ ذاريات ، 24 - 30 ؛ نجم ، 37 ؛ حديد ، 26 ؛ ممتحنه ، 4 ؛ اعلى ، 19 .\r\n( 5 ) . سفر تثنيه ، 32 : 48 - 52 .\r\n","page_name":" 50 ","page_number":60},
  {"content":"\r\n\r\nبه كار بستند و همهء زندگى خود را در اين راه ، مايه گذاشتند و سرانجام با دل‌هايى آرام از خرسندى خدا ، به ديدار او رفتند . و از اينجاست كه قرآن با بهترين ستايش‌ها از آنها ياد مىكند و مىگويد : « در اين كتاب ، موسى را ياد كن كه او به راستى اخلاص يافته بود و پيامبرى فرستاده شده ؛ او را از سوى راست [ كوه 
  ] طور آواز داديم و [ چونان 
  ] همرازى به خويش نزديك ساختيم ، و از روى مهربانى ، برادرش ، هارون را پيامبر [ و ياور 
  ] او كرديم » « 1 » و « همانا كه بر موسى و هارون منت نهاديم ؛ و آن دو و قومشان را از بلاى بزرگ رهانيديم » « 2 » و « آن دو را به راه راست و استوار رهنمون شديم ؛ و در ميان آيندگان ، نامشان را نيكو ساختيم ؛ سلام و سپاس بر موسى و هارون ؛ ما نيكوكاران را اين‌گونه سزا و جزا مىدهيم » « 3 » و : « اى موسى ، من با پيام‌هايم و با كلامم تو را گزين كردم ، پس آنچه را به تو دادم ، بگير و از سپاسگزاران باش » « 4 » و :\r\n« ما به موسى هدايت و راهدانى بخشيديم و كتاب را به بنىاسرائيل ميراث داديم تا براى خردمندان رهنمون و يادآور باشد » « 5 » و : « و مهرى از خويش بر تو افكندم تا زير نظر من بار آيى » « 6 » و : « تو را براى خويش پروردم » . « 7 »\r\n\r\n\r\n","description":"","footnote":"\r\n( 1 ) .    « وَ اذْكُرْ فِي الْكِتابِ مُوسى إِنَّهُ كانَ مُخْلَصاً وَ كانَ رَسُولًا نَبِيًّا وَ نادَيْناهُ مِنْ جانِبِ الطُّورِ الْأَيْمَنِ وَ قَرَّبْناهُ نَجِيًّا وَ وَهَبْنا لَهُ مِنْ رَحْمَتِنا أَخاهُ هارُونَ نَبِيًّا »    . ( سورهء مريم ، آيات 51 - 52 ) و تفسير آن در تفسير بيضاوى ، 2 / 36 ؛ تفسير روح المعانى ، 16 / 103 - 104 ؛ تفسير فخر رازى ، 21 / 231 ؛ تفسير طبرى ، 16 / 94 - 95 ؛ تفسير مجمع البيان طبرسى ، 16 / 44 - 46 ؛ تفسير قاسمى ، 11 / 4149 ؛ تفسير قرطبى ، 4152 - 4153 .\r\n( 2 ) .   « وَ لَقَدْ مَنَنَّا عَلى مُوسى وَ هارُونَ وَ نَجَّيْناهُما وَ قَوْمَهُما مِنَ الْكَرْبِ الْعَظِيمِ »   ( سورهء صافات ، آيات 114 - 115 ) و شرح آن در : تفسير قرطبى ، 15 / 114 ؛ تفسير فخر رازى ، 26 / 159 ؛ تفسير طبرى ، 23 / 90 ؛ تفسير روح المعانى ، 23 / 138 ؛ تفسير ابن كثير ، 7 / 31 ؛ تفسير بيضاوى ، 2 / 298 ؛ تفسير وجدى ، 593 .\r\n( 3 ) .     « وَ هَدَيْناهُمَا الصِّراطَ الْمُسْتَقِيمَ * وَ تَرَكْنا عَلَيْهِما فِي الْآخِرِينَ * سَلامٌ عَلى مُوسى وَ هارُونَ * إِنَّا كَذلِكَ نَجْزِي الْمُحْسِنِينَ »     ( سورهء صافات ، آيهء 118 - 121 ، و شرح آن در : تفسير بيضاوى ، 2 / 298 - 299 ؛ تفسير قرطبى ، 15 / 114 ؛ تفسير طبرى ، 23 / 90 - 91 ؛ تفسير فخر رازى ، 26 / 159 ؛ تفسير روح المعانى ، 23 / 138 ؛ تفسير وجدى ، 594 ؛ تفسير ابن كثير ، 7 / 31 .\r\n( 4 ) .  « يا مُوسى إِنِّي اصْطَفَيْتُكَ عَلَى النَّاسِ بِرِسالاتِي وَ بِكَلامِي فَخُذْ ما آتَيْتُكَ وَ كُنْ مِنَ الشَّاكِرِينَ »  سورهء اعراف ، آيهء 144 و شرح آن در : تفسير طبرى ، 13 / 105 ؛ تفسير مجمع البيان ، 19 / 18 - 20 ؛ تفسير قاسمى ، 7 / 2754 ؛ تفسير المنار ، 9 / 104 - 113 ؛ تفسير قرطبى ، 2716 ؛ تفسير ابن كثير ، 7 / 471 ؛ تفسير وجدى ، 214 .\r\n( 5 ) .   « وَ لَقَدْ آتَيْنا مُوسَى الْهُدى وَ أَوْرَثْنا بَنِي إِسْرائِيلَ الْكِتابَ * هُدىً وَ ذِكْرى لِأُولِي الْأَلْبابِ »   ( سورهء غافر ، آيات 53 - 54 ) .\r\n( 6 ) .  « أَلْقَيْتُ عَلَيْكَ مَحَبَّةً مِنِّي وَ لِتُصْنَعَ عَلى عَيْنِي »  ( سورهء طه ، آيهء 39 و شرح آن در : تفسير روح المعانى ، 16 / 93 - 94 ؛ تفسير بيضاوى ، 2 / 49 - 50 ؛ تفسير فخر رازى ، 22 / 50 ؛ تفسير طبرى ، 16 / 162 - 167 ؛ تفسير مجمع البيان ، 16 / 98 - 100 ؛ تفسير قاسمى ، 11 / 4179 ؛ تفسير وجدى ، 408 ؛ تفسير قرطبى ، 4235 - 4237 ، چ دارالشعب ، 1970 م .\r\n( 7 ) .  « وَ اصْطَنَعْتُكَ لِنَفْسِي »  ( سورهء طه ، آيهء 41 ) و شرح آن در : تفسير قاسمى ، 11 / 418 ؛ تفسير مجمع البيان ، 16 / 98 - 104 ؛ تفسير طبرى ، 16 / 168 - 169 ؛ تفسير بيضاوى ، 2 / 50 ؛ تفسير جلالين ( در حاشيه تفسير بيضاوى ) ، 2 / 50 ؛ تفسير روح المعانى ، 16 / 95 - 96 ؛ تفسير فخر رازى ، 22 / 50 ؛ تفسير قرطبى ، 4235 - 4238 ، چ دارالشعب ، 1970 م .\r\n","page_name":" 51 ","page_number":61},
  {"content":"\r\n\r\nو بدين‌گونه قرآن كريم اين دو پيامبر گرامى را به پايگاهى كه سزاى آنند ، بالا مىبرد و از مؤمنان نيز مىخواهند تا خويش را هماهنگ با اين دين متين بالا برند و آنچه را بنىاسرائيل دربارهء موسى گفته‌اند ، به چيزى نگيرند : « اى مؤمنان ! چون آنان نباشيد كه موسى را [ با دروغ و دغل‌هاى خويش 
  ] آزردند ، و خدا [ در پاسخ 
  ] او را از آنچه آنان گفتند ، پاك و پيراسته شمرد ، و او نزد خدا خجسته و آبرومند بود » . « 1 »\r\nنيز تورات ، پيامبر پيراسته‌اى چون داوود ( ع ) را - كه خداوند به دو حكمت داده بود و سخنش را پايان بگومگوها ( فصل الخطاب ) ساخته بود - در چهرهء هرزه مردى نشان مىدهد كه روزها براى چشم‌چرانى به بلنداى كاخش مىرفت و از آنجا خانه‌هاى مردم را ديد مىزد ، و در يكى از همين چشم‌چرانىها بود كه زنى بسيار زيبا را ديد و فرمان داد تا او را به بسترش بفرستند . و چون از او كام گرفت و باردارش ساخت ، شويش را كه در ميدان نبرد مىجنگيد ، فراخواند تا چنين وانمايد كه از او خرسند است و روا مىشمارد كه او چندى دور از جنگ در كنار همسر خود بماند و خوش بگذراند ، و چون مرد روا نديد كه برادرانش را در ميدان نبرد ، زير شمشير دشمن ، تنها گذارد و خود در آغوش همسرش خوش بگذراند ، براى كشتن او نقشه كشيد و چون نقشه انجام شد ، همسرش را به حرمسراى خود افزود . « 2 »\r\nاز سوى ديگر ، توصيف‌هاى متناقض و تصويرهاى ناسازگارى كه تورات از داوود ( ع ) به دست داده ، به گونه‌اى است كه نمىتوان از روى آنها تصوير درست و يگانه‌اى از او در نظر آورد ؛ مثلا گاه او را در چهرهء پادشاه بزرگ يهود نشان مىدهد ، پادشاهى دلير كه بىآن كه شمشيرى در دست داشته باشد ، تنها با فلاخنى ، جالوت سركش را مىكشد « 3 » ، و بدين سبب از\r\n\r\n\r\n","description":"","footnote":"\r\n( 1 ) .  « يا أَيُّهَا الَّذِينَ آمَنُوا لا تَكُونُوا كَالَّذِينَ آذَوْا مُوسى فَبَرَّأَهُ اللَّهُ مِمَّا قالُوا وَ كانَ عِنْدَ اللَّهِ وَجِيهاً »  ( سورهء احزاب ، آيهء 69 ) . در اين باره بنگريد به : عبدالرحيم فوده ، من معانى القرآن ، 214 ؛ تفسير بيضاوى ، 2 / 253 ؛ تفسير جلالين ( در حاشيه بيضاوى ) ، 2 / 253 ؛ تفسير قرطبى ، 14 / 250 - 252 ؛ تفسير فخر رازى ، 25 / 243 ؛ تفسير طبرى ، 22 / 50 - 53 .\r\n( 2 ) . كتاب مقدس ، دوم سموئيل ، 11 : 2 - 12 . دربارهء ديگر دروغ و دغلهاى تورات به اين پيامبر پيراسته بنگريد به : اول سموئيل ، 21 : 2 - 18 ، 25 ، 27 ؛ اول پادشاهان ، 15 : 5 ؛ اول تواريخ ايام ، 20 : 30 دوم سموئيل ، 2 : 6 - 19 ؛ نيز بنگريد به كتاب مؤلف اسرائيل ، 79 - 84 .\r\n( 3 ) . اول سموئيل ، 17 : 50 .\r\n","page_name":" 52 ","page_number":62},
  {"content":"\r\n\r\nسوى فلسطينيان طرد مىشود ، اما اندكى بعد همراه با ايشان در جنگ با دشمن شركت مىكند « 1 » ، و حتى شمشيرش را بر ضد هم‌وطنان يهوديشان ، در اختيار آنان مىگذارد ؛ همو كه يك روز سلاح « شاؤل » اسرائيلى را حمل مىكند ، و روزى ديگر ، پاسدار « اخيش » فلسطينى مىشود « 2 » ؛ يا روزى از فلسطينيان قدرت و نفوذ مىگيرد و روزى قدرت و نفوذ آنان را از ميان مىبرد ؛ يا با شاؤل سركش ، دشمنى مىكند و در همان حال شوهر دختر او و دوست پسرش « يوناتان » ( جاناتان ) و بسيارى از دختران اسرائيلى نيز مىباشد « 3 » ؛ يا در كاخ شاؤل ، خنياگرى مىكند و به خوبى گيتار مىنوازد و با صداى خوش ، ترانه‌هاى تر و ترد مىخواند ، و در همان حال ، جنگجويى دلير است كه سلاح شاه را در دست دارد و دشمنان او را مىكشد ؛ « 4 » يا از يك سو ، سنگدلى و سختگيرى مىكند - همان‌گونه كه مردم آن زمان و همان‌گونه كه قبيله‌اش بودند - و سنگدلى از ديد يهوديان ، چيزى پسنديده است كه آن را به خداى خود « يهوه » نيز بخشيده‌اند ، همان‌گونه كه صفاتى ديگر را ؛ و از سوى ديگر در همان حال آماده است كه همچون قيصر و مسيح ، دشمنان خويش را ببخشايد . اسيران را يك جا مىكشد ، گويا يكى از پادشاهان آشور است ، و در اين باره حتى در حق زنان ، بسيار زياده‌روى مىكند ، فرمان مىدهد تا شكست‌خوردگان بيچاره را بسوزانند ، پوست بكنند و ارّه كنند « 5 » ، و چون شاؤل از او براى كابين دخترش « ميكال » صد « غلفه » « 6 » مىخواهد « 7 » ، او دويست مرد فلسطينى را مىكشد و غلفه‌هاى آنان را براى كابين ميكال مىفرستد « 8 » ؛ و چون بر بستر مرگ افتاده بود ، پسر خويش سليمان را وصيت مىكند كه موهاى سفيد « شمعى » پسر « جبرا » را به خون رنگين سازد و پيرمرد سپيدموى را با سر و روى خونين به گور فرستد ، از اين‌رو كه سال‌ها پيش به او ( داوود ) بد گفته بوده است . « 9 »\r\nنيز با تكيه بر قدرت و سلطه‌اش زنان را به زور از شوهرانشان مىربايد ؛ براى نمونه چون\r\n\r\n\r\n","description":"","footnote":"\r\n( 1 ) . همان ، 29 : 2 .\r\n( 2 ) . همان ، 28 : 1 - 2 .\r\n( 3 ) . اول سموئيل ، 18 : 1 - 7 .\r\n( 4 ) . همان ، 16 : 21 - 23 .\r\n( 5 ) . دوم سموئيل ، 12 : 21 - 31 .\r\n( 6 ) . غلفه ، يعنى زائدهء پوستى كه هنگام ختنه بريده مىشود و در اينجا از روى مجاز به معنى شخص به كار رفته است ، يك غلفه يعنى يك نفر ، يك كس ( مترجم ) .\r\n( 7 ) . فلسطينيان كه از نژاد سامى نبودند ، ختنه نمىكردند . از اين‌رو اسرائيليان پس از آنكه ختنه كردن را در مصر آموختند ، كشتگان فلسطينى را ختنه مىكردند .\r\n( 8 ) . اول سموئيل ، 18 / 25 - 27 .\r\n( 9 ) . اول پادشاهان ، 2 / 9 .\r\n","page_name":" 53 ","page_number":63},
  {"content":"\r\n\r\n« ابنير » سردار سپاه شاؤل ، مىخواهد او را ببيند ، مىگويد : اگر مىخواهى مرا ببينى ، نخست بايد ميكال ، دختر شاؤل ، را كه پيش‌تر با دويست غلفهء ( كشتهء ) فلسطينى او را نامزد كرده‌ام و كابين را نيز پيشاپيش فرستاده‌ام ، از شوهرش « فلطئيل پسر لايش » جداسازى و نزد من آورى . او نيز چنين مىكند و شوهر بيچارهء ميكال كه تاب دورى او را ندارد ، گريه‌كنان تا « حوريم » به دنبال همسر ربودهء خويش مىرود ، و سرانجام به فرمان او و از ترس و تهديد او ، نوميدانه باز مىگردد . « 1 » نيز هموست كه همسر « اوريا » را به ناروا مىگيرد و براى آن كه از شرّ شوهرش رها شود ، شوهر را به خط مقدم ميدان جنگ مىفرستد . « 2 »\r\nنيز هموست كه سرزنش‌هاى « ناتان » را به خوارى پذيرفت ، با اين همه « بتشيع » زيبا را براى خويش نگه داشت ، و چندين بار ، تقريبا چهارصد و نود بار « سموئيل » « 3 » را بخشيد و با اينكه مىتوانست جانش را بگيرد ، جز زره‌اش چيزى از او نگرفت . « مغيبوشت » را نيز بخشيد و يارى داد . با اين كه نوهء شاؤل بود و گويا پيش از داوود به دنبال به دست آوردن تخت عمو و پدربزرگ خود بوده است . « 4 » نيز پسر خويش « أبشالوم » را پس از دستگيرى در يك شورش مسلّحانه ، و پس از آن كه آبرويش را پيش مردم آلود ، بخشيد . « 5 » حتى « شاؤل » را كه مىكوشيد او را بكشد نيز بخشيد ، و با اين كه چند بار به دو دست يافت و مىتوانست او را بكشد ، اين كار را نكرد . « 6 »\r\nويل دورانت ، مورخ امريكايى ، پس از گزارش نكته‌هاى ياد شده مىافزايد : « اين‌ها همه ويژگى مردى است واقعى - نه خيالى و افسانه‌اى - ، مردى كه همهء عناصر را به طور كامل در خود داشت ، هم عناصر گوناگون مرد منشانهء بازمانده از بربريّت را ، و هم عناصر پيشرفتهء مدنيّت را » . « 7 »\r\nاين بود تصوير تناقض‌آميز و دل‌آزارى كه تورات از داوود ( ع ) به دست داده است ، اما در قرآن كريم ، داوود ، چهره‌اى يكسره ديگرگون دارد ، چهره‌اى اين‌گونه ستوده و دل‌پذير : « چه نيكو بنده‌اى بود ، هماره رو به سوى خدا داشت » « 8 » ؛ « خداوند او را توانايى و دانايى بخشيد ، و از\r\n\r\n\r\n","description":"","footnote":"\r\n( 1 ) . دوم سموئيل ، 3 / 12 - 16 .\r\n( 2 ) . همان ، 11 : 2 - 26 .\r\n( 3 ) . در تاريخ تمدن ويل دورانت كه اين بخش متن ، ترجمه گونه‌اى برگرفته از آن است ، به جاى « سموئيل » « شائول » آمده است ( مترجم ) .\r\n( 4 ) . همان ، 4 : 4 - 5 .\r\n( 5 ) . همان ، 16 : 23 ، 18 : 33 .\r\n( 6 ) . اول سموئيل ، 24 : 2 - 22 .\r\n( 7 ) . ويل دورانت ، تاريخ تمدن ، 1 / 357 .\r\n( 8 ) .  « نِعْمَ الْعَبْدُ إِنَّهُ أَوَّابٌ » *  ( سورهء ص ، آيهء 30 ) .\r\n","page_name":" 54 ","page_number":64},
  {"content":"\r\n\r\nآنچه مىخواست به او آموخت » « 1 » ؛ « به داوود ، زبور داديم » « 2 » ؛ « همانا كه به داوود و سليمان دانش بخشيديم ، و آنان گفتند : سپاس خدايى راست كه ما را بر بسيارى از بندگان مؤمنش برترى بخشيد » « 3 » ، « ما خود از فضل خويش به داوود داديم ، و كوه‌ها و پرندگان را [ در خداخوانى 
  ] با او همنوا ساختيم ، و آهن را براى او نرم كرديم » « 4 » ؛ [ اى محمد ( ص ) 
  ] بر آنچه مىگويند ، شكيبا باش ! و بندهء ما داوود را ياد كن كه زبردست و توانمند بود و هماره توبه‌كنان ، رو به خدا داشت ، ما كوه‌ها را رام كرديم تا شامگاه و پگاه همنوا با او نيايش كنند ، و پرندگان ، دسته دسته به سوى او رو مىكردند ، فرمانروايىاش را استوار كرديم و به دو حكمت داديم و منطقى كه اختلاف‌ها را حل و فصل كند » « 5 » ؛ « همانا كه او به ما بس نزديك است و نيك‌فرجام » « 6 » ؛ « به داوود ، [ فرزندى چون 
  ] سليمان داديم ، چه نيكو بنده‌اى بود و هماره رو به خدا داشت » « 7 » و . . . « 8 » .\r\nاما بزرگترين پادشاه اسرائيل ، سليمان حكيم ، از ديدگاه تورات كسى نيست جز پادشاهى كه براى استوارسازى حكومت و قدرت خويش ، به زشت‌ترين و ننگين‌ترين كارها دست مىآلايد . او برادر بزرگتر خويش « ادونيا » را - كه جانشينى پدر ، حق شرعى اوست - مىكشد « 9 » ، همان‌گونه كه سردار سپاه پدر « يوآب » را . « 10 » نيز او از ديد تورات كسى است كه همواره فرورفته در كامجويى و هوسرانى است ؛ كسى است كه در حرمسراى كاخ خويش هزار زن رسمى و غير رسمى ، محرم و نامحرم ، از نژادها و شهرهاى گوناگون ، گرد آورده است . « 11 »\r\n\r\n\r\n","description":"","footnote":"\r\n( 1 ) .  « آتاهُ اللَّهُ الْمُلْكَ وَ الْحِكْمَةَ وَ عَلَّمَهُ مِمَّا يَشاءُ »  ( سورهء بقره ، آيهء 251 ) .\r\n( 2 ) .  « وَ آتَيْنا داوُدَ زَبُوراً » *  ( سورهء نساء ، آيهء 163 ) .\r\n( 3 ) .  « وَ لَقَدْ آتَيْنا داوُدَ وَ سُلَيْمانَ عِلْماً وَ قالا الْحَمْدُ لِلَّهِ الَّذِي فَضَّلَنا عَلى كَثِيرٍ مِنْ عِبادِهِ الْمُؤْمِنِينَ »  ( سورهء نمل ، آيهء 15 ) .\r\n( 4 ) .  « وَ لَقَدْ آتَيْنا داوُدَ مِنَّا فَضْلًا * يا جِبالُ أَوِّبِي مَعَهُ وَ الطَّيْرَ وَ أَلَنَّا لَهُ الْحَدِيدَ »  ( سورهء سبا ، آيات 10 - 11 ) .\r\n( 5 ) .     « اصْبِرْ عَلى ما يَقُولُونَ وَ اذْكُرْ عَبْدَنا داوُدَ ذَا الْأَيْدِ إِنَّهُ أَوَّابٌ * إِنَّا سَخَّرْنَا الْجِبالَ مَعَهُ يُسَبِّحْنَ بِالْعَشِيِّ وَ الْإِشْراقِ * وَ الطَّيْرَ مَحْشُورَةً كُلٌّ لَهُ أَوَّابٌ * وَ شَدَدْنا مُلْكَهُ وَ آتَيْناهُ الْحِكْمَةَ وَ فَصْلَ الْخِطابِ »     ( سورهء ص ، آيات 17 - 20 ) .\r\n( 6 ) .  « وَ إِنَّ لَهُ عِنْدَنا لَزُلْفى وَ حُسْنَ مَآبٍ » *  ( سورهء ص ، آيهء 25 ) .\r\n( 7 ) .  « وَ وَهَبْنا لِداوُدَ سُلَيْمانَ نِعْمَ الْعَبْدُ إِنَّهُ أَوَّابٌ »  ( سورهء ص ، آيهء 30 ) .\r\n( 8 ) . در آيات ديگرى نيز از داوود ( ع ) ياد شده است ، مانند : مائده ، 78 ؛ انعام ، 84 ؛ اسراء ، 55 ؛ انبياء ، 78 - 80 ؛ نمل ، 15 - 16 ؛ ص ، 17 - 26 .\r\n( 9 ) . اول پادشاهان ، 2 : 13 - 25 .\r\n( 10 ) . همان ، 11 / 1 - 3 .\r\n( 11 ) . همان ، 11 / 4 - 11 . بسنجيد با : آيهء 102 سورهء بقره و تفسير آن در ، تفسير طبرى ، 2 / 405 - 407 ؛ زمخشرى ، الكشاف ، 1 / 171 - 173 .\r\n","page_name":" 55 ","page_number":65},
  {"content":"\r\n\r\nچنين مىنمايد كه كاتب سفر پادشاهان عهد عتيق ، از اين همه تهمت كه به سليمان بربسته ، هنوز خرسند نبوده است كه پا را فراتر نهاده و پيامبر خدا را - كه بىگمان از همهء اينها پيراسته است - كافر و مشرك نيز شمرده است ، كافرى كه به خشم و كيفر خدا دچار مىشود ، لعن و نفرين بر او فرود مىآيد ، نقمت و نكبت ، نژاد و تبار او را فرا مىگيرد ، و پروردگار اسرائيل ، تهديدش را به انجام مىرساند ، و در نتيجه ، گناهان « تلآباء » را در « اربناء » جستجو مىكند ، و بعد از او دولت و مملكتش را پاره پاره [ ( دوازده پاره ) 
  ] مىكنند تا بيشترين آن [ ( ده پاره ) 
  ] به بندهء او « يربعام » برسد . نويسنده تورات در اينجا فراموش نكرده است تا يادآورى كند كه به تأخير انداختن فروپاشى ملك سليمان ، به خاطر سليمان نبود ، زيرا او خدا را نافرمانى كرده بود و سزاوار كيفر بود ، بلكه به خاطر بنده‌اش داوود و به خاطر اورشليم - شهر برگزيدهء او - بود . « 1 »\r\nاما در قرآن كريم « 2 » ، سليمان ( ع ) ، پيامبرى است پادشاه ، كه خداوند نعمت‌هايى شگفت به دو بخشيده چون دانستن زبان حيوانات ، پرندگان و مورچگان ، و رام ساختن پرندگان و پريان . و او را چنين ستوده است : « ما به داوود و سليمان دانشى بخشيديم . گفتند : سپاس خداى راست كه ما را بر بسيارى از بندگان مؤمن خويش برترى داد . و سليمان از داوود ، ميراث پيامبرى برد و گفت : اى مردمان ! به ما زبان مرغان آموخته شده ، و به ما از هر چيز بخشيده شده ، بىگمان اين ، فضل [ و بنده‌نوازى 
  ] آشكار خداست . سپاهيان سليمان از پرى و آدمى و پرنده ، نزد او گرد آمدند و صف‌آرايى كردند ، و آنگاه كه به وادى موران رسيدند ، مورى گفت : اى موران ، به لانه‌هاى خويش رويد ، مبادا سليمان و سپاهيانش نادانسته شما را لگدمال كنند ، سليمان از سخن او لبخندى زد و گفت : خدايا ، شايستگىام بخش تا نعمت‌هايت را كه به من و پدر و مادرم ارزانى داشته‌اى ، سپاس‌گزارم ، و كارهاى شايسته‌اى كه تو را خوش آيد ، انجام دهم ، و به مهربانى خويش مرا در ميان بندگان نيكويت درآور » « 3 » ؛ و مىگويد : « سليمان را به داوود\r\n\r\n\r\n","description":"","footnote":"\r\n( 1 ) . همان ، 11 : 1 - 13 . اين گزارش عهد عتيق را با گزارش ديگر آن در اول تواريخ ايام ، 22 : 6 - 19 . بسنجيد تا ناسازگارى آشكار آنها را ببينيد .\r\n( 2 ) . قرآن بارها از سليمان ياد كرده است ، بنگريد به سوره‌هاى : بقره ، 102 ؛ نساء ، 163 ؛ انعام ، 84 ؛ انبياء ، 78 - 82 ؛ نمل ، 15 - 44 ؛ سباء ، 12 - 14 ؛ ص : 30 - 40 .\r\n( 3 ) .    « وَ لَقَدْ آتَيْنا داوُدَ وَ سُلَيْمانَ عِلْماً ، وَ قالا الْحَمْدُ لِلَّهِ الَّذِي فَضَّلَنا عَلى كَثِيرٍ مِنْ عِبادِهِ الْمُؤْمِنِينَ * وَ وَرِثَ سُلَيْمانُ داوُدَ وَ قالَ يا أَيُّهَا النَّاسُ عُلِّمْنا مَنْطِقَ الطَّيْرِ وَ أُوتِينا مِنْ كُلِّ شَيْءٍ إِنَّ هذا لَهُوَ الْفَضْلُ الْمُبِينُ * وَ حُشِرَ   \r\n","page_name":" 56 ","page_number":66},
  {"content":"\r\n\r\nبخشيديم . نيكو بنده‌اى بود و هماره رو به خدا داشت » « 1 » ؛ و سليمان پروردگارش را چنين فرا خواند : « خدايا مرا ببخشاى و به من حكومتى عطا كن كه جز من كسى را نسزد و نبرازد ، همانا كه تويى بسيار بخش ؛ پس باد را رام او ساختيم تا به فرمان او ، رام و آرام ، هر كجا خواست ، برود ؛ نيز از ديوان و شياطين ، همهء بنّايان و غوّاصان را [ رام او نموديم 
  ] ، و ديگرانى [ از ايشان 
  ] را به هم بسته در بندها ؛ اين است دهش و بخشش ما ، پس بىحساب ببخش يا نگه دار ؛ همانا كه او را نزد ما نزديكى مقام و نيكى انجام است » . « 2 »\r\nدربارهء داستان مريم بتول نيز ، قرآن كريم به وقايعى اشاره مىكند كه در تورات و انجيل و كتاب اعمال رسولان ، از آنها نشانى نيست . « 3 » مثلا تنها قرآن است كه مىگويد ، پيامبر خدا زكريّا سرپرستى مريم را به دوش گرفت : « اين از اخبار غيبى است كه به تو وحى مىكنيم ، تو نزد آنان\r\n\r\n\r\n","description":"","footnote":"\r\n   لِسُلَيْمانَ جُنُودُهُ مِنَ الْجِنِّ وَ الْإِنْسِ وَ الطَّيْرِ فَهُمْ يُوزَعُونَ * حَتَّى إِذا أَتَوْا عَلى وادِ النَّمْلِ قالَتْ نَمْلَةٌ يا أَيُّهَا النَّمْلُ ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَ جُنُودُهُ وَ هُمْ لا يَشْعُرُونَ * فَتَبَسَّمَ ضاحِكاً مِنْ قَوْلِها وَ قالَ رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَ عَلى والِدَيَّ وَ أَنْ أَعْمَلَ صالِحاً تَرْضاهُ وَ أَدْخِلْنِي بِرَحْمَتِكَ فِي عِبادِكَ الصَّالِحِينَ »    ( سورهء نمل ، آيات 15 - 19 ) . براى شرح آن بنگريد به : تفسير طبرى ، 19 / 140 - 143 ؛ تفسير بيضاوى ، 2 / 172 - 174 .\r\n( 1 ) .  « وَ وَهَبْنا لِداوُدَ سُلَيْمانَ ، نِعْمَ الْعَبْدُ إِنَّهُ أَوَّابٌ »  ( سورهء ص ، آيهء 30 ) .\r\n( 2 ) .       « رَبِّ اغْفِرْ لِي وَ هَبْ لِي مُلْكاً لا يَنْبَغِي لِأَحَدٍ مِنْ بَعْدِي إِنَّكَ أَنْتَ الْوَهَّابُ * فَسَخَّرْنا لَهُ الرِّيحَ تَجْرِي بِأَمْرِهِ رُخاءً حَيْثُ أَصابَ * وَ الشَّياطِينَ كُلَّ بَنَّاءٍ وَ غَوَّاصٍ * وَ آخَرِينَ مُقَرَّنِينَ فِي الْأَصْفادِ * هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ * وَ إِنَّ لَهُ عِنْدَنا لَزُلْفى وَ حُسْنَ مَآبٍ »       . ( سورهء ص ، آيات 35 - 40 ) . براى شرح آنها بنگريد به : تفسير طبرى ، 23 / 156 - 164 ؛ تفسير بيضاوى ، 2 / 309 - 311 ؛ تفسير قرطبى ، 15 / 198 - 207 ؛ تفسير آلوسى ، 23 / 200 - 205 ؛ و دربارهء برخورد سليمان با ملكهء سبا از ديدگاه قرآن و تورات ، بنگريد به : مقالهء مؤلف « العرب و علاقاتهم الدوليّة فى العصور القديمة » ، مجلة كلية اللغة العربية و العلوم الاجتماعية ، شمارهء 6 ، 1976 .\r\n( 3 ) . قرآن بارها از مريم سخن گفته است ، از جمله : آل عمران ، 35 - 37 ، 42 - 48 ؛ مريم ، 16 - 35 ؛ انبياء ، 91 ؛ تحريم ، 12 . براى شرح آنها بنگريد به : تفسير طبرى ، 6 / 328 - 359 ، 393 - 423 ، 16 / 59 - 88 ، 28 / 172 ؛ تفسير بيضاوى ، 2 / 30 - 34 ، 448 ؛ تفسير روح المعانى ، 16 / 74 - 95 ، 28 / 164 - 165 ؛ تفسير طبرسى ، 3 / 63 - 69 ، 76 - 85 ، 16 / 20 - 39 ، 28 / 125 - 130 ؛ تفسير قاسمى ، 16 / 5869 - 5873 ؛ تفسير ابن كثير ، 4 / 443 - 459 ، 8 / 199 - 200 ؛ تفسير كشاف ، 1 / 354 - 358 ، 361 - 362 ، 2 / 504 - 509 ، 4 / 132 ؛ الدر المنثور ، 4 / 264 - 271 ؛ تفسير نسفى ، 3 / 32 - 36 ؛ تفسير ابى السعود ، 3 / 278 - 282 ؛ تفسير قرطبى ، 11 / 89 - 109 ؛ سيد قطب ، فى ظلال القرآن ، 6 / 2305 - 2309 ؛ نيز بنگريد به : عبد الله محمود شماته ، من نور القرآن 163 - 165 ، قاهره 1973 م . نيز بنگريد به حديث شريف نبوى : « برترين زنان جهان چهار زن‌اند : مريم ، آسيه ، خديجه و فاطمة » ، صحيح بخارى ، 6 / 320 ، 7 / 83 ؛ تفسير ابن كثير ، 2 / 139 ؛ البداية و النهاية ، 2 / 60 . براى گزارش‌هايى ديگر از اين حديث ، بنگريد به : تفسير طبرى ، 6 / 393 - 398 ؛ صحيح مسلم ، 2 / 243 ؛ صحيح بخارى ، 6 / 339 ، 7 / 100 - 101 ؛ سنن ترمذى ، 4 / 365 - 366 ؛ مسند احمد ، 3 / 135 .\r\n","page_name":" 57 ","page_number":67},
  {"content":"\r\n\r\nنبودى ، آن‌گاه كه قلم قرعه مىافكندند تا چه كسى مريم را سرپرستى كند ، و تو نزد آنان نبودى آن‌گاه كه با هم بگومگو مىكردند » . « 1 » نيز تنها قرآن كريم است كه از برگزيدگى و برترى مريم بر زنان جهان سخن گفته است : « آن‌گاه كه فرشتگان گفتند : اى مريم ، خداوند تو را برگزيده و پيراسته ساخته و بر زنان جهان برترى داده است » . « 2 »\r\nو اما داستان يوسف را ، با اينكه در زنجيرهء تاريخى ميان ابراهيم و موسى جاى دارد ، از اين‌روى كه دربارهء آن بگومگوهاى فراوانى هست ، ترجيح داديم در پايان آوريم تا بتوانيم گسترده‌تر دربارهء آن سخن بگوييم . اين بگومگوها تا آنجاست كه « آلفرد گيوم » پنداشته كه اين داستان نه تنها نشان مىدهد كه محمد ( ص ) داستان نياكان نخستين را - آن‌گونه كه در سفر پيدايش تورات آمده - مىدانسته است ، بلكه دگرگونىهايى را كه بعدها از سوى يهوديان در اين داستان صورت گرفته نيز مىدانسته است ، دگرگونىهايى كه به هم آميختن سرچشمه‌هاى سه‌گانهء يهوى ، الوهى و كهنوتى تورات پديد آمد « 3 » ، و داستانى پرداخته شد كه نشانگر هيچ يك از اين سرچشمه‌هاى سه‌گانه نيست ، بلكه آميزهء شگفتى از همهء آنهاست . « 4 »\r\nچنين مىنمايد كه براى نشان دادن ناروا بودن پندار « گيوم » و ديگر خاورپژوهان و نيز - متأسفانه - پاره‌اى از مسلمانان ، بهترين شيوه اين است كه داستان يوسف را در قرآن و تورات با يكديگر بسنجيم ، زيرا گرچه گزارش توراتى اين داستان همانندىهايى با گزارش قرآنى آن دارد « 5 » ، اما ناهمگونىها و ناسازىهاى بنيادينى نيز در ميان هست ، اينك چشم‌گيرترين اين ناسازىها :\r\n1 . ويژگىهاى روانى - عاطفى ويژه‌اى كه تنها در گزارش قرآنى داستان ديده مىشود .\r\n\r\n\r\n","description":"","footnote":"\r\n( 1 ) .  « ذلِكَ مِنْ أَنْباءِ الْغَيْبِ نُوحِيهِ إِلَيْكَ وَ ما كُنْتَ لَدَيْهِمْ إِذْ يُلْقُونَ أَقْلامَهُمْ أَيُّهُمْ يَكْفُلُ مَرْيَمَ وَ ما كُنْتَ لَدَيْهِمْ إِذْ يَخْتَصِمُونَ »  ( سورهء آل عمران ، آيهء 44 ) .\r\n( 2 ) .  « وَ إِذْ قالَتِ الْمَلائِكَةُ يا مَرْيَمُ إِنَّ اللَّهَ اصْطَفاكِ وَ طَهَّرَكِ وَ اصْطَفاكِ عَلى نِساءِ الْعالَمِينَ »  ( سورهء آل عمران ، آيهء 42 ) .\r\n( 3 ) . مالك بن نبى ، الظاهرة القرآنية ، 251 ؛ نيز :  Alfred Guillume , lslam ,  1964 ،  p  . 61 .\r\n( 4 ) . دربارهء مصادر تورات بنگريد به كتاب مؤلف اسرائيل ، 45 - 48 ؛ نيز حسن ظاظا ، الفكر الدينى الاسرائيلى ، 28 - 31 .\r\n( 5 ) . داستان يوسف در قرآن در سوره‌اى ويژه آمده است ، سوره يوسف ، و در تورات بخش‌هاى 37 و 39 تا 50 سفر پيدايش .\r\n","page_name":" 58 ","page_number":68},
  {"content":"\r\n\r\nافزون بر اين كه در قرآن ، شخصيت يوسف آشكارتر از روايت تورات تصوير شده است « 1 » ؛ 2 . تورات ، مهر و دوستى يعقوب به يوسف را از اين‌رو مىداند كه يوسف با سخن‌چينى ، بدرفتارىهاى برادران را به پدر گزارش مىكرد ؛ و بالاتر از آن ، فرزند دوران پيرى يعقوب بود ، و افزون بر اينها خوابى ديد كه پيش پدر عزيزتر شد . « 2 » اما قرآن كريم ، زمينهء عشق يعقوب به يوسف را از يك سو ، خواب شگفت و پيش‌گويانهء يوسف مىداند و از ديگر سو ، آگاهى يعقوب به اين كه يوسف در آينده به مقامات معنوى شگفتى چون پيامبرى خواهد رسيد ، و به دانش‌هايى دست خواهد يافت چون دانش رويدادگزارى و خواب‌گزارى « 3 » ( تأويل و تعبير رؤيا ) .\r\n3 . اين نكته كه برادران يوسف ، پيش از آن كه يوسف با آنان بيرون رود ، براى نابودى او توطئه كردند و نقشه كشيدند ، و نيز پدر را براى دوستى يوسف ، آشكارا گمراه شمردند ، چيزى است كه تنها در قرآن آمده است . در اين آيات : « همانا كه در داستان يوسف و برادرانش آيه‌ها و آموزه‌هايى است براى پرس و جوگران ؛ آن‌گاه كه [ برادران از روى رشك و كينه 
  ] گفتند : با اين كه ما برنا و برومنديم ، پدر ، يوسف و برادر [ مادرى 
  ] اش را بيشتر دوست دارد ، همانا كه پدر ما سخت گمراه است . [ از پى اين بود كه به همديگر گفتند 
  ] يوسف را بكشيد يا به جايى دوردست بيفكنيد ، تا توجّه پدر ، تنها به شما باشد و از آن پس گروهى شايسته باشيد » . « 4 »\r\n4 . از گزارش تورات برمىآيد كه اين خود يعقوب بود كه از يوسف خواست تا نزد برادران كه در دشت « شكيم » - جايى به گمان بسيار ، در شرق نابلس امروزى - گوسفند مىچراندند ، برود . « 5 » اما در گزارش قرآن ، اين برادران بودند كه از پدر خواستند تا يوسف همراه آنان برود ، و پدر از رشك و كينهء برادران به يوسف بيمناك و نگران بود : « [ برادران 
  ] گفتند : پدرجان ، چرا در كار يوسف به ما بدگمانى ، با اين كه ما خيرخواه و دوستدار اوييم ، فردا او را با ما بفرست تا\r\n\r\n\r\n","description":"","footnote":"\r\n( 1 ) . دربارهء تفسير سورهء يوسف بنگريد به : تفسير المنار ، 12 / 251 - 324 ، 13 / 1 به بعد ؛ تفسير سورهء يوسف از رشيد رضا ؛ تفسير بيضاوى ، 1 / 486 - 511 ، تفسير طبرى ، 12 / 149 - 238 ، 13 / 1 - 91 ؛ تفسير قرطبى ، 9 / 118 - 277 ؛ تفسير آلوسى ، 12 / 170 - 261 ، 13 / 1 - 84 ؛ تفسير نسفى ، 2 / 210 - 241 ؛ مؤتمر تفسير سورهء يوسف ( 2 جلد ) .\r\n( 2 ) . سفر پيدايش ، 37 : 2 - 11 .\r\n( 3 ) .  « وَ كَذلِكَ يَجْتَبِيكَ رَبُّكَ وَ يُعَلِّمُكَ مِنْ تَأْوِيلِ الْأَحادِيثِ وَ يُتِمُّ نِعْمَتَهُ عَلَيْكَ وَ عَلى آلِ يَعْقُوبَ كَما أَتَمَّها عَلى أَبَوَيْكَ مِنْ قَبْلُ إِبْراهِيمَ وَ إِسْحاقَ إِنَّ رَبَّكَ عَلِيمٌ حَكِيمٌ »  ( سورهء يوسف ، آيهء 6 ) .\r\n( 4 ) .    « لَقَدْ كانَ فِي يُوسُفَ وَ إِخْوَتِهِ آياتٌ لِلسَّائِلِينَ * إِذْ قالُوا لَيُوسُفُ وَ أَخُوهُ أَحَبُّ إِلى أَبِينا مِنَّا وَ نَحْنُ عُصْبَةٌ ، إِنَّ أَبانا لَفِي ضَلالٍ مُبِينٍ * اقْتُلُوا يُوسُفَ أَوِ اطْرَحُوهُ أَرْضاً يَخْلُ لَكُمْ وَجْهُ أَبِيكُمْ وَ تَكُونُوا مِنْ بَعْدِهِ قَوْماً صالِحِينَ »    ( سورهء يوسف ، آيات 7 - 9 ) .\r\n( 5 ) . سفر پيدايش ، 37 : 12 - 16 .\r\n","page_name":" 59 ","page_number":69},
  {"content":"\r\n\r\nگردش و بازى كند ، و [ آسوده خاطر باش 
  ] كه ما او را پاس مىداريم » . « 1 »\r\n5 . گزارش قرآن گوياى اين است كه چون برادران نقشهء شيطانى خويش را پياده كردند و نزد پدر بازگشتند ، پدر به آنها بدگمان بود و حرفشان را باور نمىكرد . افزون بر اين كه خودشان نيز به خويش بدگمان بودند : « [ به پدر گفتند 
  ] تو [ سخن 
  ] ما را ، اگر راست هم بگوييم ، باور نمىكنى ، [ چه رسد كه اينك دروغ مىگوييم 
  ] و پيراهن يوسف را آلوده به خونى دروغين آوردند ، يعقوب [ كه از نقشه آنان آگه بود 
  ] گفت : [ نه ، چنين نيست 
  ] بلكه نفس شما كار دستتان داده است » . « 2 » اما گزارش تورات گوياى اين است كه يعقوب از نقشهء فرزندانش آگاه نشد و بىدرنگ نيرنگ آنان را نوميدانه باور كرد ؛ « 3 » « و چون پيراهن پسر را ديد ، گفت : آرى ، اين پيراهن پسر من است ، بىگمان ددى درنده او را خورده است و بيچاره پسرم پاره پاره شده است . سپس از اندوه و نوميدى ، گريبان چاك زد ، جامه بيرون كرد ، پلاسى پوشيد و روزگارى دراز به سوگ پسر نشست و گريه و مويه كرد » . « 4 »\r\n6 . جانورى كه به كشتن يوسف تهمتش زدند ، در تورات ، بز نر است « 5 » و در قرآن ، گرگ . « 6 »\r\n7 . تورات در گزارش كار يوسف با همسر عزيز ، در پى اين نيست كه پاكدامنى يوسف را نشان دهد ، چيزى كه قرآن آشكارا بر آن تكيه كرده است .\r\n8 . گزارش قرآن كريم گوياى اين است كه يوسف پس از ماجراى دلدادگى و كامخواهى همسر عزيز ، از پيش او مىگريزد ، همسر عزيز از پى او مىدود ، به او مىرسد ، به جامه‌اش چنگ مىآويزد ، جامه پاره مىشود ، در همين حال و هنگامه ، عزيز سر مىرسد و ناگهان با چيزى كه هرگز فكرش را هم نمىكرد روبرو مىشود ، همسر او ، براى آن كه خويش را بىگناه\r\n\r\n\r\n","description":"","footnote":"\r\n( 1 ) .   « قالُوا يا أَبانا ما لَكَ لا تَأْمَنَّا عَلى يُوسُفَ وَ إِنَّا لَهُ لَناصِحُونَ * أَرْسِلْهُ مَعَنا غَداً يَرْتَعْ وَ يَلْعَبْ وَ إِنَّا لَهُ لَحافِظُونَ »   ( سورهء يوسف ، آيات 11 - 12 ) .\r\n( 2 ) .   « وَ ما أَنْتَ بِمُؤْمِنٍ لَنا وَ لَوْ كُنَّا صادِقِينَ * وَ جاؤُ عَلى قَمِيصِهِ بِدَمٍ كَذِبٍ ، قالَ بَلْ سَوَّلَتْ لَكُمْ أَنْفُسُكُمْ أَمْراً »   ( سورهء يوسف ، آيات 17 - 18 ) .\r\n( 3 ) . مالك بن نبى ، همان ، 302 .\r\n( 4 ) . سفر پيدايش ، 27 : 33 - 35 .\r\n( 5 ) . سفر پيدايش ، 37 : 31 .\r\n( 6 ) .  « قالَ إِنِّي لَيَحْزُنُنِي أَنْ تَذْهَبُوا بِهِ وَ أَخافُ أَنْ يَأْكُلَهُ الذِّئْبُ وَ أَنْتُمْ عَنْهُ غافِلُونَ »  ( سورهء يوسف ، آيهء 13 ) . گفتنى است ميان آنچه دربارهء بز و گرگ در تورات و قرآن آمده است ، ناسازى و تناقضى نيست . گرگ قرآن همان « گرگ دهن آلودهء يوسف ندريده » اى است كه برادران ، او را به خوردن يوسف تهمت زدند . اما بز تورات ، بزى است كه برادران كشتند و جامهء يوسف را به خون آن آلودند ( همان « دم كذب » قرآن ) ولى او را به خوردن يوسف تهمت نزدند . به اين نشان كه در خود تورات آمده ، چون يعقوب پيراهن خونين را ديد - از بز سخن نگفت - گفت جانور درنده‌اى پسرم را خورده است . ( مترجم ) .\r\n","page_name":" 60 ","page_number":70},
  {"content":"\r\n\r\nنشان دهد ، بىدرنگ نيرنگ مىزند و بىشرمانه گناه را به گردن يوسف مىاندازد ، و بىآنكه منتظر نظر شوهرش در اين باره بماند ، براى اين كه بيشتر خود را حق به جانب جلوه دهد و ذهن شوهر را به بيراهه كشاند ، از او مىخواهد تا به فكر كيفر سخت كسى باشد كه به همسر او دست دراز كرده است « 1 » : « دوتايى به سوى در دويدند ، و پيراهن [ يوسف 
  ] از پشت پاره شد ، دم در شوهر زن را ديد ، [ زن 
  ] گفت : سزاى كسى كه بخواهد به همسر تو دست‌درازى كند ، جز زندان يا كيفر سخت چيست » « 2 » . اما در گزارش تورات ، از برخورد عزيز با آن دو ، در كنار در ، سخنى نيست . گزارش تورات گوياى اين است كه اين خود زن عزيز بود كه با داد و فرياد ، مردان خانه را خبر كرد كه مرد عبرانى مىخواسته است به او دست‌درازى كند و تا داد و فرياد او بلند نشده ، دست از او برنداشته و از دست‌پاچگى جامهء خود را رها كرده و گريخته . و او جامه را نزد خود نگه مىدارد تا شويش مىآيد ، جامه را به او نشان مىدهد و مىگويد بندهء عبرانى مىخواست به من دست دراز كند و چون من داد و فرياد كردم ، ترسان جامهء خود را رها كرد و گريخت . گفتنى است كه گزارش تورات در اينجا ، گزارشى آشفته و تناقض‌آميز است ، يك جا مىگويد در خانه هيچ كسى نبود ، و جاى ديگر ، خانه را از مردان پر مىكند ؛ يك بار يوسف را مرد عبرانى و بار ديگر بندهء عبرانى معرفى مىكند ، و پيداست كه در چنان حالت عاطفى - روانى ويژه ، اين دو تعبير چه اندازه با هم تفاوت دارند . « 3 »\r\n9 . تنها در گزارش قرآن آمده است كه خداوند با دست و گواهى يكى از خويشان زن عزيز ، بىگناهى و پاكدامنى يوسف را آشكار كرد ، شاهدى كه به گفتهء پاره‌اى از مفسران ، كودكى گهواره‌اى بود كه گفت : « اگر پيراهن او از پيش جر خورده باشد ، زن راست گفته و مرد دروغ‌گوست ، و اگر پيراهنش از پشت پاره شده باشد ، زن دروغ گفته و مرد راستگوست : « و [ عزيز 
  ] چون ديد كه پيراهن يوسف از پشت پاره شده ، [ به زن 
  ] گفت : اين [ بازى 
  ] نمونه‌اى از مكر و نيرنگ شما زنان است و راستى كه مكر و نيرنگ شما زنان بس بزرگ است » . « 4 » همچنين تنها در گزارش قرآن است كه زنانى كه دست خويش را بريده بودند نيز ، بىگناهى يوسف را\r\n\r\n\r\n","description":"","footnote":"\r\n( 1 ) . عبدالكريم خطيب ، القصص القرآنى ، 100 .\r\n( 2 ) .  « وَ اسْتَبَقَا الْبابَ وَ قَدَّتْ قَمِيصَهُ مِنْ دُبُرٍ وَ أَلْفَيا سَيِّدَها لَدَى الْبابِ قالَتْ ما جَزاءُ مَنْ أَرادَ بِأَهْلِكَ سُوءاً إِلَّا أَنْ يُسْجَنَ أَوْ عَذابٌ أَلِيمٌ »  ( سورهء يوسف ، آيهء 25 ) .\r\n( 3 ) . سفر پيدايش ، 39 : 11 - 18 .\r\n( 4 ) .    « إِنْ كانَ قَمِيصُهُ قُدَّ مِنْ قُبُلٍ فَصَدَقَتْ وَ هُوَ مِنَ الْكاذِبِينَ * وَ إِنْ كانَ قَمِيصُهُ قُدَّ مِنْ دُبُرٍ فَكَذَبَتْ وَ هُوَ مِنَ الصَّادِقِينَ * فَلَمَّا رَأى قَمِيصَهُ قُدَّ مِنْ دُبُرٍ قالَ إِنَّهُ مِنْ كَيْدِكُنَّ إِنَّ كَيْدَكُنَّ عَظِيمٌ »    ( سورهء يوسف ، آيات 26 - 28 ) .\r\n","page_name":" 61 ","page_number":71},
  {"content":"\r\n\r\nگواهى كردند ، آنجا كه گفتند : « پناه بر خدا ! ما هيچ بدى و گناهى از او سراغ نداريم » . « 1 » اما گزارش تورات چيزى فراتر از اين نمىگويد كه عزيز چون ماجرا را شنيد ، سخت خشمگين شد و يوسف را زندانى كرد . « 2 »\r\n10 . تنها در گزارش قرآن آمده است كه عزيز مصر ، چون حقيقت ماجرا را فهميد ، از يوسف خواست تا آن را پنهان دارد و به كسى چيزى نگويد ، و از سوى ديگر ، همسر خويش را فرمان داد تا توبه كند و از خدا آمرزش بخواهد « 3 » ، زيرا چون بنده‌اى توبه كند و به خدا بازگردد ، خدا نيز توبهء او را مىپذيرد و گناه او را مىبخشايد . و مردم مصر اگرچه در آن روزگار يكتاپرست نبودند ، اما مىدانستند تنها كسى كه گناه را مىبخشايد يا بر آن كيفر مىكند ، خداى يگانه است . « 4 »\r\n11 . در گزارش تورات از ماجراى زنان مصر سخنى در ميان نيست ، زنانى كه در شهر مىگشتند و مىگفتند : « همسر عزيز در پى كامجويى از غلام خويش است و سخت دل در گرو عشق او نهاده است ، او را در گمراهى آشكار مىبينيم . و چون بدگويى و متلك‌پرانى آنان به گوش [ همسر عزيز 
  ] رسيد ، آنان را [ به مهمانى 
  ] فراخواند ، بزمى آراست و [ براى خوردن ميوه 
  ] به هر يك كاردى داد و [ يوسف را 
  ] گفت : به بزم آنان درآى ، [ و آنان 
  ] همين كه يوسف را ديدند ، بس بزرگ و بشكوهش يافتند و [ چنان مات زيبايىاش شدند كه بىخبر 
  ] دست‌هاى خود را بريدند و گفتند : پناه بر خدا ! اين بشر نيست ، او فرشته‌اى از كرامت سرشته است » . « 5 »\r\n12 . تنها در گزارش قرآن آمده است كه يوسف ( ع ) زندان و زبونى را از كام‌گيرى و هوسرانى خوش‌تر يافت و آن را بر اين برگزيد . آن‌گاه كه زن عزيز او را بر سر دوراهى نشانده بود كه يا كام او برآورد و يا راهى زندان شود گفت : « پروردگارا ! من زندان را خوشتر دارم از آنچه مرا بدان مىخوانند ، و اگر تو نقشه و نيرنگ آنان از من دور نكنى ، به دام و كام آنان مىافتم و جاهلى و جوانى مىكنم ؛ پس خدايش دعايش را پذيرفت و نقشه و نيرنگ آنان را از او برداشت ، كه او شنواى داناست » . « 6 »\r\n\r\n\r\n","description":"","footnote":"\r\n( 1 ) .  « حاشَ لِلَّهِ ما عَلِمْنا عَلَيْهِ مِنْ سُوءٍ »  ( سورهء يوسف ، آيهء 51 ) .\r\n( 2 ) . سفر پيدايش ، 39 : 19 - 20 .\r\n( 3 ) .  « يُوسُفُ أَعْرِضْ عَنْ هذا وَ اسْتَغْفِرِي لِذَنْبِكِ إِنَّكِ كُنْتِ مِنَ الْخاطِئِينَ »  ( سورهء يوسف ، آيهء 29 ) .\r\n( 4 ) . ابن كثير ، البداية و النهاية ، 1 / 204 ، التفسير ، 4 / 23 .\r\n( 5 ) .   « وَ قالَ نِسْوَةٌ فِي الْمَدِينَةِ امْرَأَتُ الْعَزِيزِ تُراوِدُ فَتاها عَنْ نَفْسِهِ قَدْ شَغَفَها حُبًّا إِنَّا لَنَراها فِي ضَلالٍ مُبِينٍ * فَلَمَّا سَمِعَتْ بِمَكْرِهِنَّ أَرْسَلَتْ إِلَيْهِنَّ وَ أَعْتَدَتْ لَهُنَّ مُتَّكَأً وَ آتَتْ كُلَّ واحِدَةٍ مِنْهُنَّ سِكِّيناً وَ قالَتِ اخْرُجْ عَلَيْهِنَّ فَلَمَّا رَأَيْنَهُ أَكْبَرْنَهُ وَ قَطَّعْنَ أَيْدِيَهُنَّ وَ قُلْنَ حاشَ لِلَّهِ ما هذا بَشَراً إِنْ هذا إِلَّا مَلَكٌ كَرِيمٌ »   ( سورهء يوسف ، آيهء 30 ) .\r\n( 6 ) .  « قالَ رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْهِ وَ إِلَّا تَصْرِفْ عَنِّي كَيْدَهُنَّ أَصْبُ إِلَيْهِنَّ وَ أَكُنْ مِنَ الْجاهِلِينَ \r\n","page_name":" 62 ","page_number":72},
  {"content":"\r\n\r\n13 . تنها از گزارش قرآن برمىآيد كه چون يعقوب ( ع ) در يكى از تند و تيزترين توفان‌هاى فتنه و حسد ، عزيزترين پارهء جگر خويش ، يوسف صديق ( ع ) را از دست داد ، تندباد حزن و اندوه ، كه هواى دل او را سخت توفانى كرده بود ، نتوانست بر صبر و خويشتن‌دارى - كه همهء هستى او را فرا گرفته بود - چيرگى يابد « 1 » و او را به رفتارى وا دارد كه پيامبران خدا را نمىسزد .\r\nقرآن نشان مىدهد كه برخورد يعقوب با پيش‌آمد از دست دادن يوسف ، با همهء سختى و سنگينى و طاقت‌سوزىاش ، برخوردى بود برازنده و آموزنده : « [ چون از برادران شنيد كه بر سر يوسف چه آمده ، گفت : اينك من و 
  ] صبرى جميل ( سوختن و ساختن و دم بر نياوردن ) و در اين [ ماجرا 
  ] كه شما مىگوييد ، تنها خدا پناه و تكيه‌گاه من است » « 2 » . اما تورات در اين باره چهره‌اى از يعقوب به نمايش مىگذارد كه هرگز زيبنده و برازندهء پيامبرى بزرگوار چون او نيست : « جامه چاك زد ، پلاس پوشيد و روزگارى دراز به سوگ نشست و مويه و گريه كرد ، و هر چه خويشانش او را دلدارى دادند و به صبورى و خويشتن‌دارى خواندند ، نپذيرفت و گفت :\r\nدست نمىكشم تا بميرم و گريان و مويان نزد پسر خويش به گور روم » . « 3 » و چون حادثه يك بار ديگر نو مىشود و يعقوب ، داغى تازه مىبيند و پسر ديگرش - بنيامين - را نيز از دست مىدهد ، برخورد او و سخن او با حادثه ، اين بار نيز به گزارش قرآن چيزى جز اين نيست :\r\n« پس صبر جميل و خويشتن‌دارى نيكو ، باشد كه خدا همه را به من برگرداند ، كه او داناى فرزانه است » . « 4 » و پاسخ او در تورات اين بار نيز - حتى پيش از روى دادن حادثه - پاسخى چنين ناسزا و نازيبنده است : « [ چون برادران خواستند بنيامين را ببرند ، يعقوب كه بدان خرسند نبود ، گفت 
  ] اگر او را ببريد و در راه حادثه‌اى براى او پيش آيد ، موهاى سفيد مرا با حزن و اندوه به گور خواهيد برد » . « 5 »\r\nافزون بر اينها ، قرآن كريم آشكارا گوياى اين است كه گذشت روزگاران و به درازا كشيدن دوران دورى ، هرگز يعقوب را از بازيافتن دوبارهء يوسف و برادرش نوميد نساخت ، و از اين بود\r\n\r\n\r\n","description":"","footnote":"\r\n « فَاسْتَجابَ لَهُ رَبُّهُ فَصَرَفَ عَنْهُ كَيْدَهُنَّ إِنَّهُ هُوَ السَّمِيعُ الْعَلِيمُ »  ( سورهء يوسف ، آيات 33 - 34 ) .\r\n( 1 ) . عبدالكريم الخطيب ، همان ، 211 .\r\n( 2 ) .  « فَصَبْرٌ جَمِيلٌ وَ اللَّهُ الْمُسْتَعانُ عَلى ما تَصِفُونَ »  ( سورهء يوسف ، آيه 18 ) .\r\n( 3 ) . سفر پيدايش ، 37 : 35 .\r\n( 4 ) .  « فَصَبْرٌ جَمِيلٌ عَسَى اللَّهُ أَنْ يَأْتِيَنِي بِهِمْ جَمِيعاً إِنَّهُ هُوَ الْعَلِيمُ الْحَكِيمُ »  ( سورهء يوسف ، آيهء 83 ) .\r\n( 5 ) . سفر پيدايش ، 42 : 36 - 38 ؛ 44 : 29 - 31 .\r\n","page_name":" 63 ","page_number":73},
  {"content":"\r\n\r\nكه به برادران گفت : « پسران من ، برويد و به جستجوى يوسف و برادرش بپردازيد و از رحمت خدا نوميد مگرديد ، كه جز كفرپيشگان كسى از رحمت او نوميد نمىشود » . « 1 »\r\n14 . تنها در گزارش قرآن آمده است كه يوسف پيش‌بينى و پيشگويى كرد كه مردم پس از هفت سال ، از قحطسالى و تنگى مىرهند [ و به باران و بركت مىرسند 
  ] . « 2 »\r\n15 . تنها گزارش قرآن كريم ، گوياى اين است كه چون يوسف خواب پادشاه مصر را تعبير كرد و راه رهايى از دشوارىهايى را كه در پيش بود ، به دو نشان داد ، با بزرگوارى و سيرچشمى ، پذيرش مقام و منصب بزرگى را كه به دو پيشنهاد شد ، در گرو اين دانست كه پادشاه مصر ، ماجراى يوسف و همسر عزيز را كه يوسف به گناه آن ، چند سال زندانى شده بود ، دوباره بررسى و بازجويى كند تا بىگناهى و پاكدامنى يوسف بر پادشاه و درباريان و بلكه بر همگان آشكار شود : [ و از پى اين بررسى دوباره است كه هم زنانى كه دستان خويش را بريده بودند ، بر پاكى و بىگناهى يوسف گواهى مىدهند ، و هم همسر عزيز ، خود پاكدامنى و درستكارى او و گناهكارى و كامخواهى خود را گواهى مىكند 
  ] : پادشاه گفت : يوسف را نزد من آوريد . چون پيك پادشاه نزد يوسف رفت ، يوسف به دو گفت : « نزد سرورت برگرد ، و از او بپرس كه داستان زنانى كه دست‌هاى خود را بريدند ، چه بود ؟ كه خداى من به مكر و نيرنگ آنان آگاه است » . « 3 »\r\nاز اين آيات بر مىآيد كه يوسف نمىخواست مردم دربارهء او بگويند ، يوسف گناهكارى است كه پادشاه از او خوشش آمده ، از گناهش چشم پوشيده و از زندان رهايش كرده است . بارى بررسىها و بازبينىها ، همه پاكدامنى و بىگناهى يوسف را گواهى كرد و در اين هنگام بود كه يوسف با روسپيدى ، سرافرازى ، اعتماد و اطمينان ، پيشنهاد عزيز را پذيرفت و گفت : « مرا گنجور خويش ساز و خزانه‌هاى شهر را به من سپار كه من گنجورى دانا و بادرايتم » . « 4 » و بدين‌گونه بود كه يوسف توانست با درستى و دليرى ، بار سنگين مسئوليتى را كه پذيرفت ، به\r\n\r\n\r\n","description":"","footnote":"\r\n( 1 ) .  « يا بَنِيَّ اذْهَبُوا فَتَحَسَّسُوا مِنْ يُوسُفَ وَ أَخِيهِ وَ لا تَيْأَسُوا مِنْ رَوْحِ اللَّهِ إِنَّهُ لا يَيْأَسُ مِنْ رَوْحِ اللَّهِ إِلَّا الْقَوْمُ الْكافِرُونَ »  ( سورهء يوسف ، آيهء 87 ) . اما از تورات بر مىآيد كه يعقوب ، يوسف را مرده مىپنداشته است . از اين‌رو چون برادران خواستند « بنيامين » را به مصر برند ، گفت : « پسرم با شما نخواهد آمد ، زيرا برادرش ، يوسف مرده است و تنها او براى من مانده است . ( مترجم ) .\r\n( 2 ) . سفر پيدايش ، 42 : 38 .\r\n( 3 ) .  « ارْجِعْ إِلى رَبِّكَ فَسْئَلْهُ ما بالُ النِّسْوَةِ اللَّاتِي قَطَّعْنَ أَيْدِيَهُنَّ إِنَّ رَبِّي بِكَيْدِهِنَّ عَلِيمٌ »  ( سورهء يوسف ، آيهء 50 ) .\r\nبراى شرح آن بنگريد به : تفسير طبرى ، 16 / 133 - 137 .\r\n( 4 ) .  « قالَ اجْعَلْنِي عَلى خَزائِنِ الْأَرْضِ إِنِّي حَفِيظٌ عَلِيمٌ »  ( سورهء يوسف ، آيهء 55 ) .\r\n","page_name":" 64 ","page_number":74},
  {"content":"\r\n\r\nدوش كشد و سرانجام اين كشتى را [ در چنان درياى توفان‌خيزى 
  ] به ساحل سلامت و آرامش رساند .\r\nاما گزارش تورات به تمامى برعكس اينهاست ! يعنى چنان نبود كه يوسف صديق خواب پادشاه را تعبير نمايد ، با اين كه پادشاه ، كارى از شئون حكومت را به دو واگذارد و او هم بىدرنگ آن را پذيرفته باشد . « 1 »\r\n16 . از گزارش قرآنى داستان يوسف برمىآيد كه مردم مصر در آن روزگار تا اندازه‌اى از آزادى و استقلال شخصيت ، حتى در برخورد با پادشاه كه سلطه و سياست را در دست داشت ، برخوردار بودند ؛ و پادشاه نيز تا اندازه‌اى حقوق مردم را محترم مىشمرد . از اين‌رو براى پادشاه پذيرفتنى بود كه به بنده‌اى بيگانه ( يوسف ) فرمانى دهد و آن بنده از انجام دادن فرمان سرباز زند ، مگر اين كه پادشاه آنچه را او مىخواهد گردن نهد ، با اين كه يوسف مىتوانست نخست فرمان پادشاه را بپذيرد و از زندان بيرون آيد و سپس از او بخواهد تا بىگناهى او را بررسى كند و باز نمايد . « 2 »\r\n17 . از گزارش تورات به هيچ روى برنمىآيد كه يوسف براى فراخوانى مردم به توحيد و يكتاپرستى كوششى كرده باشد . اما گزارش قرآن نشان مىدهد همين كه يوسف ، از پى چند خواب‌گزارى ، ميان زندانيان جايى باز كرد ، به دعوت دين برخاست و با شرح و گزارش باورهاى پيامبران ، آنان را به يكتاپرستى فراخواند « 3 » و بدانان يادآور شد كه : « من آيين آنان را كه به خدا ايمان نياورده‌اند و به آخرت باور ندارند ، رها كرده‌ام و آيين پدرانم ابراهيم و اسحاق و يعقوب را گردن نهاده‌ام . ما را نمىرسد و نمىيابد كه به هيچ روى به خدا شرك آوريم ، اين نمونه‌اى از فضل خداست بر ما و بر مردمان . اما بيشتر مردم سپاسگزارى نمىكنند ، آيا خدايان پراكنده بهترند يا خداى يگانهء توانا ؟ شما به جاى او ، جز نامهايى را كه خودتان و نياكانتان نهاده‌ايد ، نمىپرستيد و خداوند بر آن [ نام 
  ] ها هيچ برهانى ننهاده است ، فرمان ، تنها خدا راست كه فرمان داده جز او را نپرستيد ، دين درست همين است ، اما بيشتر مردم نمىدانند » . « 4 »\r\n\r\n\r\n","description":"","footnote":"\r\n( 1 ) . سفر پيدايش ، 41 : 37 - 46 .\r\n( 2 ) . مؤتمر تفسير سورهء يوسف ، 2 / 839 .\r\n( 3 ) . محمد رجب بيومى ، البيان القرآنى ، 225 ؛ عبدالوهاب نجار ، قصص الانبياء ، 140 .\r\n( 4 ) .     « إِنِّي تَرَكْتُ مِلَّةَ قَوْمٍ لا يُؤْمِنُونَ بِاللَّهِ وَ هُمْ بِالْآخِرَةِ هُمْ كافِرُونَ * وَ اتَّبَعْتُ مِلَّةَ آبائِي إِبْراهِيمَ وَ إِسْحاقَ وَ يَعْقُوبَ ما كانَ لَنا أَنْ نُشْرِكَ بِاللَّهِ مِنْ شَيْءٍ ذلِكَ مِنْ فَضْلِ اللَّهِ عَلَيْنا وَ عَلَى النَّاسِ وَ لكِنَّ أَكْثَرَ النَّاسِ لا يَشْكُرُونَ * يا صاحِبَيِ السِّجْنِ أَ أَرْبابٌ مُتَفَرِّقُونَ خَيْرٌ أَمِ اللَّهُ الْواحِدُ الْقَهَّارُ * ما تَعْبُدُونَ مِنْ دُونِهِ إِلَّا أَسْماءً سَمَّيْتُمُوها أَنْتُمْ وَ »    \r\n","page_name":" 65 ","page_number":75},
  {"content":"\r\n\r\nراز اين كار نيز اين بود كه يوسف تنها يك عالم خوابگزار نبود ، بلكه پيامبرى اصلاحگر نيز بود كه خدا او را فرستاده بود تا مردم را در كار دنيا و آخرتشان و معاش و معادشان راهنما باشد ، از اين‌رو براى انجام دادن رسالت آسمانى خويش ، هيچ فرصتى را از دست نمىداد و هر جا زمينه‌اى مىيافت ، بدان مىپرداخت . « 1 » و از اينجاست كه پرداختن به آخرت و قيامت ، تنها در گزارش قرآنى داستان يوسف آمده « 2 » و در گزارش توراتى ، از آن نشانى نيست .\r\n18 . تنها در گزارش قرآن آمده كه سرانجام ، همسر عزيز به پاكى و بىگناهى يوسف گواهى داد [ و گناه را خود به دوش گرفت 
  ] و اعتراف كرد كه خود او بوده كه مىخواسته است از يوسف كام بستاند و او را از راه بدر كند : « [ به دنبال بررسى عزيز از زنان و . . . 
  ] زن عزيز گفت : اينك ديگر حقيقت آشكار است ، [ بگذاريد رك و راست بگويم 
  ] من بودم كه از او كام مىخواستم [ و در پى او افتاده بودم 
  ] و او راستگوى و راست‌كردار است » . « 3 » و بدين‌گونه قرآن ، زن عزيز را كه اينك ذهن و زبانش هماهنگ ، و حال و قالش همخوان گشته ، در چهرهء كسى به نمايش گذاشته است كه پشيمانى به جان او چنگ انداخته ، وجدانش بيدار شده و پاك‌خواهى و گناه‌شويى ، او را به حق‌پذيرى و حق‌گويى كشانده و او را وا داشته است تا [ فداكارانه و آگاهانه ، بىآن كه از رسوايى و بدنامى هراسى داشته باشد 
  ] به گناه و خطاكارى خود اعتراف نمايد . « 4 »\r\n19 . در قرآن كريم ، يوسف به « صديق » و « عزيز » توصيف گرديده و با چنين نام‌هاى ستوده‌اى ياد شده است « 5 » ، و در تورات با نام « صفنات فعنج » يا « فعنيج » . « 6 »\r\n20 . قرآن كريم تنها گزارشگرى است كه از پيشگويى درست عزيز مصر دربارهء يوسف صديق سخن مىگويد : « آن كه در مصر يوسف را خريد ، به همسر خويش گفت : او را گرامى\r\n\r\n\r\n","description":"","footnote":"\r\n آباؤُكُمْ ما أَنْزَلَ اللَّهُ بِها مِنْ سُلْطانٍ إِنِ الْحُكْمُ إِلَّا لِلَّهِ أَمَرَ أَلَّا تَعْبُدُوا إِلَّا إِيَّاهُ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ »  ( سورهء يوسف ، آيات 37 - 40 ) .\r\n( 1 ) . محمد احمد جادالمولى و ديگران ، قصص القرآن ، 103 .\r\n( 2 ) .  « وَ لَأَجْرُ الْآخِرَةِ خَيْرٌ لِلَّذِينَ آمَنُوا وَ كانُوا يَتَّقُونَ »  ( سورهء يوسف ، آيهء 57 ) .\r\n( 3 ) .  « قالَتِ امْرَأَةُ الْعَزِيزِ الْآنَ حَصْحَصَ الْحَقُّ أَنَا راوَدْتُهُ عَنْ نَفْسِهِ وَ إِنَّهُ لَمِنَ الصَّادِقِينَ »  ( سورهء يوسف ، آيهء 51 ) .\r\n( 4 ) . مالك بن نبى ، الطاهرة القرآنية ، 304 - 305 .\r\n( 5 ) . سورهء يوسف ، آيات 46 - 48 .\r\n( 6 ) . سفر پيدايش ، 41 : 45 . در اين باره در قاموس كتاب مقدس ( ص 556 ) . مىخوانيم : « اسمى است كه فرعون بعد از آنكه يوسف را فرمانرواى مصر قرار داد ، آن جناب را بدان اسم ناميد ، و بعضى را گمان چنان است كه اسم مذكور از عبرانى مشتق است و معنايش كاشف الاسرار مىباشد و ديگران آن را لفظ مصرى مىدانند كه معنايش مخلص العصر مىباشد » ( مترجم ) .\r\n","page_name":" 66 ","page_number":76},
  {"content":"\r\n\r\nدار ، باشد كه سودى به ما رساند يا او را به فرزندى گيريم و بدين‌گونه يوسف را در زمين ، تمكّن و توانايى داديم و دانش خوابگزارى به او آموختيم ، و خدا بر كار خويش چيره و تواناست اگر چه بيشتر مردم نمىدانند » . « 1 »\r\n21 . تنها قرآن كريم است كه در پايان ماجراى يوسف با پدر و برادرانش ، به رؤياى نخستين او اشاره مىكند : « چون [ پدر و مادر و برادران 
  ] نزد يوسف آمدند ، پدر و مادر را در كنار گرفت و گفت : به خواست خدا ايمن و آسوده به مصر درآييد . و پدر و مادرش را بر تخت نشاند ، و همه پيش او به سجده افتادند ، و گفت : پدر جان ، اين است تعبير آن رؤياى من كه خداى من [ بدين‌گونه 
  ] آن را حق و راست فرانمود ، و به من نيكى كرد كه مرا از زندان رها ساخت و شما را از بيابان [ كنعان 
  ] بدينجا آورد ، پس از آن كه شيطان ميان من و برادرانم كينه انداخته بود ، همانا كه خداى من بدانچه مىخواهد باريك‌بين است و همانا كه او داناى فرزانه است . خداى من ! به من بهره از فرمانروايى بخشيدى ، و دانش خوابگزارى به من آموختى ، اى آفرينندهء آسمان‌ها و زمين ، در دنيا و آخرت ، تو كارساز منى ، مرا مسلمان بميران و به شايستگان پيوند ده » . « 2 »\r\n22 . در گزارش توراتى داستان يوسف ، از پادشاه مصر همواره با نام فرعون مصر ياد شده « 3 » ، اما قرآن او را پادشاه ( ملك ) ناميده نه فرعون . « 4 »\r\nدر اين باره استاد حبيب سعيد گفته است ، در سده‌هاى 19 و 18 پيش از ميلاد ، چنين چيزى [ يعنى پادشاه را فرعون گفتن 
  ] رسم بوده است « 5 » ، و اين به هيچ رو درست نيست ، زيرا چنان كه از ديدگاه تاريخى روشن است ، واژهء « فرعون » ، در ساختار مصرىاش « بر - عا » يا « بر - عو » ، در آغاز به معنى خانهء بزرگ و بشكوه بوده است ، و بيشتر در معنى كاخ شاهى به\r\n\r\n\r\n","description":"","footnote":"\r\n( 1 ) .  « وَ قالَ الَّذِي اشْتَراهُ مِنْ مِصْرَ لِامْرَأَتِهِ أَكْرِمِي مَثْواهُ عَسى أَنْ يَنْفَعَنا أَوْ نَتَّخِذَهُ وَلَداً وَ كَذلِكَ مَكَّنَّا لِيُوسُفَ فِي الْأَرْضِ وَ لِنُعَلِّمَهُ مِنْ تَأْوِيلِ الْأَحادِيثِ وَ اللَّهُ غالِبٌ عَلى أَمْرِهِ وَ لكِنَّ أَكْثَرَ النَّاسِ لا يَعْلَمُونَ »  ( سورهء يوسف ، آيهء 21 ) .\r\n( 2 ) .    « فَلَمَّا دَخَلُوا عَلى يُوسُفَ آوى إِلَيْهِ أَبَوَيْهِ وَ قالَ ادْخُلُوا مِصْرَ إِنْ شاءَ اللَّهُ آمِنِينَ * وَ رَفَعَ أَبَوَيْهِ عَلَى الْعَرْشِ وَ خَرُّوا لَهُ سُجَّداً وَ قالَ يا أَبَتِ هذا تَأْوِيلُ رُءْيايَ مِنْ قَبْلُ قَدْ جَعَلَها رَبِّي حَقًّا وَ قَدْ أَحْسَنَ بِي إِذْ أَخْرَجَنِي مِنَ السِّجْنِ وَ جاءَ بِكُمْ مِنَ الْبَدْوِ مِنْ بَعْدِ أَنْ نَزَغَ الشَّيْطانُ بَيْنِي وَ بَيْنَ إِخْوَتِي إِنَّ رَبِّي لَطِيفٌ لِما يَشاءُ إِنَّهُ هُوَ الْعَلِيمُ الْحَكِيمُ * رَبِّ قَدْ آتَيْتَنِي مِنَ الْمُلْكِ وَ عَلَّمْتَنِي مِنْ تَأْوِيلِ الْأَحادِيثِ فاطِرَ السَّماواتِ وَ الْأَرْضِ أَنْتَ وَلِيِّي فِي الدُّنْيا وَ الْآخِرَةِ ، تَوَفَّنِي مُسْلِماً وَ أَلْحِقْنِي بِالصَّالِحِينَ »    ( سورهء يوسف ، آيات 99 - 101 ) ؛ براى شرح آن بنگريد به : تفسير طبرى ، 16 / 264 - 277 .\r\n( 3 ) . سفر پيدايش ، 4 : 7 - 41 ؛ 15 : 46 ؛ 31 : 50 ؛ 7 .\r\n( 4 ) . سورهء يوسف ، آيهء 43 ، 50 ، 54 ، 72 ، 76 .\r\n( 5 ) . حبيب سعيد ، المدخل الى كتاب المقدس ، 76 .\r\n","page_name":" 67 ","page_number":77},
  {"content":"\r\n\r\nكار مىرفته است - و نه در معنى كاخ‌نشينان يعنى خود شاهان - اما ديرى نمىگذرد كه از روزگار سلسلهء هيجدهم ، معنى آن دگرگون مىشود « 1 » و نام احترام‌آميزى مىگردد براى خود شاه . اما اين كه اين واژه چه زمانى به لقب « فرعون » دگرگون مىگردد ، « سر آلن گاردينه » - پژوهشگرى كه دربارهء زبان كهن مصريان ، نظراتش حجّت است - آغاز اين دگرگونى را به روزگار فرعون « تحوتمس سوم » ( 1490 - 1436 ق . م ) باز مىگرداند ، در آن روزگار است كه به آهستگى واژهء فرعون بر خود شاه اطلاق مىشود و سپس - بر پايهء خطابه‌اى بازمانده از آن روزگاران - به روزگار دين‌گستر ( مبلّغ دينى ) نام‌آور « اخناتون » ( 1367 - 1350 ق . م ) كم‌كم رو به گسترش مىگذارد و از روزگاران سلسلهء نوزدهم ( 1308 - 1184 ق . م ) به اين سو است ، كه گاه گاه واژهء « فرعون » كم و بيش به معنى « اعلى حضرت » به كار مىرود ، و كم‌كم عبارت‌هايى چون فرعون گفت ، فرعون آمد و . . . رواج مىيابد . « 2 »\r\nاز اينجاست كه - به گمان من - قرآن كريم براى آن كه ميان فرمانرواى بيگانهء مصر به روزگار يوسف و در دورهء « هكسوس » « 3 » [ - كه بيگانه بود و نه مصرى - 
  ] با فرمانرواى اصيل مصر در روزگار موسى ، تفاوتى نهاده باشد ، از نخستين با لقب « ملك » و از دومين با لقب « فرعون » ياد كرده است ، زيرا واژهء فرعون ، از روزگار اخناتون به اين سو ، بر فرمانروايان مصر گفته مىشده است . و اين خود نشانى از اعجاز قرآن است . اما چون به تورات مىنگريم ، كاربرد واژهء « فرعون » را با حقايق تاريخى ناسازگار مىيابيم ، زيرا تورات آنجا كه بايد واژهء فرمانروا را به كار برد ، يعنى در گزارش روزگاران پيش از سلسلهء هيجدهم ، واژهء فرعون را به كار برده است ، و آنجا كه بايد واژهء فرعون را به كار برد ، يعنى در گزارش روزگاران سلسلهء هيجدهم و پس از آن ( 1575 - 1308 ق . م ) ، واژهء فرمانروا را به كار برده است .\r\nدر اينجا شايد اين يادآورى به جا باشد كه در گزارش توراتى داستان يوسف چيزهايى\r\n\r\n\r\n","description":"","footnote":"\r\n( 1 ) .  J . A . Wilson , The culture of Ancient Egypt , Chicago ,  1963 ،  p  . 102 .\r\n( 2 ) .  A . H . Gardiner , Egypt of The pharaohs , Oxford ,  1964 ،  p  . 52 ؛  Egyptain Grammar , Oxford ,  1966 ،  p  . 75 .\r\n( 3 ) . حوالى سال‌هاى 1725 - 1575 ق . م ؛ در اين باره بنگريد به كتاب مؤلف حركات التحرير فى مصر القديمة ، 137 - 138 ، دارالمعارف ، 1975 ؛ نيز :\r\n D . B . Redford , The Hyksos Invasion in History and Tradition ,  1975 ،  p .  23 ،  J . A . Wilson , op - cit , p .  159 ؛  J . Bottero , The Near East , The Arly Civilization ,  1967 ،  p  . 159 ؛  A . H . Gardiner , Egypt of the Pharaohs , p .  165 .\r\n","page_name":" 68 ","page_number":78},
  {"content":"\r\n\r\nآمده كه در گزارش قرآنى آن نيامده است . چيزهايى كه پاره‌اى از آنها با خلق و خوى يهوديان - يعنى نويسندگان تورات - همخوان‌اند و پاره‌اى ديگر با حقايق تاريخى ناهمخوان .\r\nچشم‌گيرترين آنها اينهايند :\r\n1 . از پاره‌اى تأكيدهاى تورات در داستان يوسف بر مىآيد كه يهوديان ، به مصر چشم طمع داشته‌اند ، مثلا از اين آيات : « يوسف به برادران گفت : برويد پدر و خانواده‌هاى خويش را برداشته نزد من آييد ، تا بهترين زمين‌هاى مصر را به شما دهم و شما از نعمت‌هاى انبوه آن بهره‌مند گرديد ، . . . از همين‌جا ارابه‌ها و كالسكه‌ها برداريد تا زن و فرزندتان و پدر را با آنها به اينجا بياوريد و نگران خانه و زندگىتان در آنجا نباشيد كه همهء نيكويىهاى زمين مصر از آن شماست » . « 1 » نيز گرچه تورات فراموش نكرد كه سفر كنعانيان گرسنه به مصر ، براى گرفتن توشه و خوراك بوده است ، با اين همه تأكيد مىكند كه اين سفر از پى اجراى نقشه و توطئه‌اى بر زيان سرزمين ميزبان نيز بوده است . « 2 »\r\n2 . به پندار تورات ، پس از گسترش خشكسالى در مصر « 3 » ، يوسف همهء مصر را با آنچه در آن است ، به بهاى نانى كه به مردم مىداد ، براى فرعون خريد ، ( و واژهء فرعون ، همانگونه كه پيشتر گفتيم ، هنوز در مصر به كار نمىرفت ) . پندارى كه هيچ گواه تاريخى ندارد . افزون بر اين ، خدا گواه است كه من نمىدانم چرا تورات - و به سخن درست‌تر نويسندگان تورات - از پيامبرى بزرگوار ، تازيانهء عذابى ساخته‌اند بر گردهء مصريان ، كه قحطزدگى و بيچارگى مردم را فرصت شمرده ، همهء دارايى آنان را از پول و چهارپايان و زمين و . . . و سرانجام خود آنان را به به بهاى پاره نانى خريده و بر همهء زمين مصر ، جز زمين‌هاى كاهنان ، چيرگى يافته تا حكومت هكسوسيان را استوارتر سازد .\r\nگذشته از اين ، آيا فرمانرواى مصر در روزگار هكسوسيان - روزگارى كه به گمان ما ، روزگار درآمدن بنىاسرائيل به سرزمين كنانه است « 4 » - بر همهء مصر چيرگى داشته ، تا يوسف همهء زمين‌هاى آن را براى او بخرد ؟\r\nهمهء تاريخ‌نگاران بر اين‌اند كه گسترهء نفوذ هكسوسيان از سوى جنوب ، هرگز از « قوصيه »\r\n\r\n\r\n","description":"","footnote":"\r\n( 1 ) . سفر پيدايش ، 45 : 18 - 20 .\r\n( 2 ) . همان ، 46 : 1 - 4 .\r\n( 3 ) . همان ، 47 : 13 - 26 .\r\n( 4 ) . در اين باره بنگريد به كتاب مؤلف اسرائيل ، 237 - 245 .\r\n","page_name":" 69 ","page_number":79},
  {"content":"\r\n\r\nدور تر نرفته است . « 1 » مگر در روزگار « ابوفيس » - گويا آخرين كسى كه به اين نام خوانده مىشده - كه در دوره‌اى كوتاه ، زودگذر و ناپايدار ، بر سرزمين « بىحتحور » دست يافته بود .\r\nو هيچ گواه درستى نداريم گوياى اينكه جز وى كس ديگرى از هكسوسيان نيز بر آنجا چيره شده باشد . « 2 » اما داستان باج و خراج‌گيرى آنان ، هم از مصر عليا و هم از مصر سفلى ، نيز چيزى است ، دست كم ، پر از ترديد و اما و اگر . زيرا ديدگاهى كه مىگويد هكسوسيان بر همهء مصر چيره بوده‌اند ، پندارى بىپايه است كه سند استوار به دست آمده از پادشاه « كاموزا » يكسره آن را بىاعتبار كرده است ، اين سند آشكارا نشان مىدهد كه جنگجويان نتوانسته‌اند به هيچ‌روى از دو كوه آن سوتر روند ، و پس از اندك زمانى ناگزير شده‌اند مرزهاى خويش را در « خمون » ( اشمونين مركز ملوى ) استوار سازند . « 3 »\r\n3 . از تورات برمىآيد از همان آغاز ، كه اسرائيليان بنيامين را به مصر آوردند ، احساس مصريان به آنها دشمنانه و دست كم نادرستانه بوده است ، و از اينجاست كه يوسف چون مىخواهد به شادى ديدار برادر وليمه و ميهمانى بدهد ، سه سفرهء جدا مىآرايد : يكى براى بنيامين ؛ دوم براى ديگر برادران و سومى براى مصريان ؛ از اين‌رو كه مصريان هم خوراكى با اسرائيليان را پليد مىشمردند ، نمىتوانستند با آنها هم خوراك شوند . « 4 » اين نخستين برخورد مصريان و عبرانيان ، و نيز ميهمانى دادن يوسف - كه خود عبرى است - به هيچ روى نشانگر بزرگداشت و احترام مصريان نسبت به عبرانيان نيست ، بلكه آشكارا نشانهء بيزارى و ناخرسندى مصريان از ديدار و هم‌نشينى با عبرانيان است ، حال آنكه مىدانند آنان برادران يوسف‌اند و يوسف عزيز مصر ، خزانه‌دار آن ديار و برگزيدهء فرمانرواشان است ، اما خوش ندارند با آنان بر يك سفره بنشينند ، و بىگمان اگر اين ماجرا نشانگر چيزى باشد ، بىهيچ سخن نشانگر بريدگى و بيزارى آشكار ميان اين دو گروه است . « 5 »\r\n4 . نام و نشان و شغل كسى كه يوسف را خريد ، آشكارا در تورات چنين آمده است :\r\n« فوطيفار خواجه‌ى حرم‌سرا و رئيس سپاه فرعون » « 6 » ، و روشن است كه قرآن چنين نكرده\r\n\r\n\r\n","description":"","footnote":"\r\n( 1 ) .\r\n Pahor Labib , Die Herrschaft Der Hykosos in Aegypten und ihr sturz , p . \r\n18  ff . \r\n( 2 ) .  A . H . Gardiner , op - cit , p .  168 .\r\n( 3 ) . بنگريد به كتاب مؤلف حركات التحرير فى مصر القديمة ، 143 - 145 ، نيز . 168 .  p , Labib \r\n( 4 ) . سفر پيدايش ، 43 : 32 ؛ بسنجيد با الظاهرة القرآنية ، 305 .\r\n( 5 ) . بنگريد به كتاب مؤلف اسرائيل ، 243 .\r\n( 6 ) . سفر پيدايش ، 39 : 1 .\r\n","page_name":" 70 ","page_number":80},
  {"content":"\r\n\r\nاست ، زيرا - همان‌گونه كه پيشتر گفته‌ايم - قرآن كتاب تاريخ نيست تا به نام و نشان‌ها بپردازد ، بلكه داستان‌هاى آن ، همه براى درس‌آموزى و عبرت‌اندوزى است و قرآن تنها او را « عزيز مصر » لقب داده است . روى هم رفته ، قرآن به روايات مفسران در مورد نام او و همسرش و نام پادشاه مصر ، كارى ندارد ، زيرا اين كار اجتهاد اشخاص است ، و فوق كل ذى علم عليم . « 1 »\r\nدر اينجا پرسشى پيش مىآيد كه اگر به گفتهء تورات « فوطيفار » خواجه و اخته بود ، چرا همسر گرفته بود . مگر خواجگان اخته نيز همسر مىگزينند . راستى من مانده‌ام كه چه چيزى نويسندهء تورات را واداشته و چگونه به خاطر او رسيده كه فرمانده گارد ويژهء فرعون را خواجه واخته شمرد ؟ مگر او شوهر زيباترين زن آن روز مصر نبود ، و مگر همين همسرى او بسنده نبود تا چنان دروغى را به دو نبندند ؟ « 2 » ولى چه مىتوان كرد كه نويسندهء سفر پيدايش - نخستين سفر تورات - پيرامون كاخ مصر را پر از خواجگان اخته مىبيند ، از جمله آبدارباشى ( رئيس سقايان ) و نانواباشى ( رئيس نانوايان ) فرمانروا را « 3 » ، و اين چيزى است كه ما در مصر روزگار فرعون‌ها سراغ نداريم و تاريخ آنان نيز از چنين چيزى ياد نكرده است ، بلكه بافته و ساختهء يهوديان اسير بابل است كه چون در كرانه‌هاى فرات ، تورات خويش را مىنوشتند ، از يك سو زير نفوذ همهء تمدن‌ها و فرهنگ‌هاى كهنى بودند كه آنها را ديده بودند يا زير سلطهء آنان زيسته بودند ، و از ديگر سو ، زير نفوذ كينهء كورى بودند كه به مصريان داشتند ، كينهء كورى كه آنان را واداشت تا چشم بر حقايق تاريخى ببندند و همهء مردان كاخ مصر را خواجه و اخته سازند .\r\nدر اينجا اين يادآورى بجاست كه چه بسا كسانى اين آيه را كه از زبان عزيز مصر گزارش شده ، كه به همسرش گفت : « يوسف را گرامى بدار ، اميد است به ما سود رساند يا او را به فرزندى بگيريم » ، نشانگر اين بدانند كه عزيز مصر عقيمى بىفرزند بوده و به داشتن فرزند نيز اميدى نداشته است . گرچه اين مطلب مىتواند درست باشد ، اما هرگز از اين آيه خواجگى و اختگى عزيز را نمىتوان برداشت كرد . « 4 »\r\n5 . در تورات چندين بار از زبان يوسف ، برادرانش جاسوس خوانده شده‌اند ، جاسوسانى\r\n\r\n\r\n","description":"","footnote":"\r\n( 1 ) . تفسير طبرى ، 12 / 174 - 176 ؛ تفسير المنار ، 12 / 272 ؛ تفسير ابن كثير ، 4 / 17 .\r\n( 2 ) . شگفت اين كه اين‌گونه دروغ‌ها به پاره‌اى از تفسيرهاى قرآن چون طبرى ، 12 / 175 و قرطبى ، 9 / 160 نيز راه يافته است ، اگرچه ديگر مفسران آن را ناروا شمردند : بيضاوى ، 1 / 491 ؛ المنار ، 12 / 272 ؛ آلوسى ، 12 / 270 ؛ مؤتمر تفسير سورة يوسف ، 1 / 434 ، 503 ، 504 ؛ بسنجيد با همين كتاب ، 1 / 525 ، 526 ، 2 / 873 .\r\n( 3 ) . سفر پيدايش ، 4 : 2 .\r\n( 4 ) . تفسير المنار ، 12 / 272 ؛ تفسير بيضاوى ، 1 / 491 ؛ آلوسى ، روح المعانى ، 12 / 207 ؛ تفسير قرطبى ، 9 / 160 .\r\n","page_name":" 71 ","page_number":81},
  {"content":"\r\n\r\nكه آمده‌اند تا راه‌هاى درآمدن به آنجا را شناسايى كنند . نيز چندين بار از زبان يوسف به « زندگى فرعون » سوگند ياد شده است ، چيزى كه هرگز و به هيچ‌رو زيبندهء پيامبران خدا نيست .\r\n6 . و آخرين سخن در اين باره ، پريشانى و ناسازگارى ديگرى در گزارش تورات است . در سفر پيدايش ( 37 : 26 - 28 ) مىبينيم كه سخنگو ، « يهودا » است كه به برادران پيشنهاد مىكند ، يوسف را به كاروان اسماعيليان [ كه به آن صحرا آمده بودند 
  ] بفروشند . در حالى كه كمى پيشتر ، در همان سفر ( 37 : 21 - 24 ) ، برادر ديگر « روئين » را مىبينيم كه پيشنهاد مىكند يوسف را به چاه بيندازند ، و ديگر برادران مىپذيرند و او را به چاهى مىافكنند كه بازرگانان مديانى او را از آن بيرون مىكشند ( سفر پيدايش ، 37 : 28 ) . دربارهء فروش يوسف به فوطيفار نيز چنين است ، در آغاز داستان ، فروشندگان ، مديانىاند ( سفر پيدايش ، 37 : 26 ) و در پايان ، اسماعيلى ( همان ، 39 : 1 ) .\r\nآنچه گذشت ، نگاه تند و گذرا بود به سازگارىها و دوگانگىهاى « قصص » قرآن كريم با روايات تورات . حال اگر به ياد بياوريم كه آورندهء قرآن ، به گواهى خود قرآن ، آنجا كه گفت :\r\n« تو پيش از اين كتابى نمىخواندى و دست به نوشتن نمىبردى ، و گرنه بدانديشان به شك مىافتادند » « 1 » ، پيامبرى امّى بوده كه با خواندن و نوشتن سروكارى نداشته ، در خواهيم يافت كه اين خود آشكارا نشان مىدهد كه قرآن از سوى خدا آمده است . نيز نشان مىدهد كه گرچه قرآن در اندك چيزهايى با تورات همخوان است اما در بسى چيزها با آن نمىخواند . نيز نشان مىدهد كه عرب‌ها نيز از اين نكته‌ها و گفته‌ها آگاهى نداشته‌اند . نيز نشان مىدهد كه قرآن سخنى بر بافته نيست ، همان‌گونه كه از اسطوره‌هاى پيشينيان نيست [ اشاره به اسطوره‌هاى ايرانى است 
  ] كه پيامبر ( ص ) آنها را از كسى گرفته باشد . و اين كه برخى از مشركان گفته بودند ، پيامبر آنها را از كسى در مكه گرفته است - چيزى كه برخى از خاورپژوهان امروز نيز مىگويند - به هيچ‌رو نمىتواند درست باشد ، زيرا آن كس عجمى بوده و زبان قرآن عربى است . از اين‌ها گذشته در قرآن گزارش‌هاى راست و بطلان‌ناپذير بسيارى هست « 2 » كه در تورات و انجيل نشانى از آنها نيست ، اعجاز از اين بالاتر ؟ « 3 »\r\n\r\n\r\n","description":"","footnote":"\r\n( 1 ) .  « وَ ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ إِذاً لَارْتابَ الْمُبْطِلُونَ »  ( سورهء عنكبوت ، آيهء 48 ) .\r\n( 2 ) . محمد ابوزهرة ، القرآن ، 364 - 365 ؛ باقلانى ، اعجاز القرآن ، 53 - 54 .\r\n( 3 ) . پيشگويىهاى قرآن نيز جلوهء ديگرى از اعجاز اوست ، مثلا پيشگويىهايى چون : پيروزى روميان بر\r\n","page_name":" 72 ","page_number":82},
  {"content":"\r\n\r\nبدين‌گونه آشكار مىشود كه قرآن كتابى است كه شك و شبهه را به هيچ‌رو بدان راهى نيست ، كتابى است كه هم از اقوام و رويدادهاى پيشين براى ما گزارش‌ها مىدهد و هم چونان آيينه‌اى روشن ، زندگى دينى ، اقتصادى ، اجتماعى و عقلى در عصر جاهلى را پيش چشم ما مىنهد . « 1 » مثلا گروهى از بت‌هاى آنان را ياد مىكند ، از جدال آنان با پيامبر سخن مىگويد ، گوشه‌هايى از اقتصاد و سياست آنان را باز مىنمايد ، پاره‌اى از باورها و رفتارهاى جاهلى آنان را باز مىگويد ، و در اينجاست كه برخى از آنها را مىپذيرد ، و برخى را تعديل مىكند - يعنى با دستكارىها و دگرگونىهايى مىپذيرد - مانند حج ، ازدواج ، طلاق ، مهر ، خلع و ايلاء ، تا دگرگونىهايى در آنها پديد آورد ، و برخى را يكسره رد مىكند و نمىپذيرد ، مانند پيشگويى و . . . كه در جاهليت رواج داشته است . « 2 » و اينها همه چيزهايى است كه تاريخ‌نگاران را به كار مىآيد و مىتوانند با بررسى آنها بسيارى از باورها ، پندارها و سنّت‌هاى مردم جاهلى را شناسايى كنند .\r\nگفتن ندارد كه براى بهره‌گيرى درست از قرآن كريم ، ناگزير بايد از دو سرچشمهء اساسى ديگر يعنى حديث رسول خدا ( ص ) و تفسير قرآن ، يارى جست [ و گرنه بسيارى از نكته‌هاى قرآنى از چشم ما پوشيده خواهد ماند ، از اين‌رو ، بررسى كوتاهى دربارهء اين دو سرچشمه نيز بجا مىنمايد 
  ] .\r\n\r\n\r\n","description":"","footnote":"\r\nايرانيان پس از شكستى كه از آنها خورده بودند ( روم ، 1 - 2 ) ؛ پيروزى مسلمانان در جنگ بدر ( انفال ، 7 ) ؛ گسترش جهان اسلام ( نور ، 55 ) ؛ ناتوانى همهء قدرت‌ها از نابودسازى اسلام ( انفال ، 36 ) ؛ دودستگى مسيحيان تا قيامت ( مائده ، 14 ) ؛ پراكندگى بنىاسرائيل ( آل عمران ، 113 ) ؛ برترى هميشگى مسيحيان بر يهوديان ( آل عمران ، 55 ) و . . . بنگريد به : باقلانى ، اعجاز القرآن ، 77 - 79 ؛ تفسير قرطبى ، 1 / 73 - 78 ؛ الكشاف زمخشرى ، 3 / 252 ، 4 / 440 - 445 ؛ زرقانى ، مناهل العرفان ، 2 / 273 ؛ تفسير بيضاوى ، 2 / 215 - 216 ، 439 ؛ تفسير جلالين ، 215 - 216 ؛ طبرسى ، مجمع البيان ، 3 / 94 - 96 ، 4 / 166 - 169 ، 6 / 54 - 55 ؛ تفسير فخر رازى ، 25 / 95 - 98 ؛ روح المعانى ، 6 / 95 - 97 ، 21 / 16 - 22 ؛ تفسير طبرى ، 6 / 445 ، 7 / 116 - 118 ، 10 / 135 - 140 ، 13 / 398 - 407 ، 529 - 534 ؛ سيد قطب ، فى ظلال القرآن ، 21 / 2753 - 2759 ؛ سيوطى ، الدر المنثور ، 5 / 105 - 153 ؛ تفسير نسفى ، 3 / 266 - 267 ؛ تفسير ابى السعود ، 4 / 179 - 180 ؛ تفسير العلى القدير ، 3 / 304 - 306 ؛ تفسير المنار ، 4 / 47 - 58 ؛ دراز ، مدخل الى القرآن الكريم ، 177 - 181 ؛ القصص القرآنى ، 49 - 50 ؛ صابونى ، التيان فى علوم القرآن ، 121 - 127 .\r\n( 1 ) . احمد ابراهيم شريف ، مكة و المدينة فى الجاهلية و عصر الرسول ( ص ) ، و - ط .\r\n( 2 ) . احمد امين ، فجر الاسلام ، 227 .\r\n","page_name":" 73 ","page_number":83},
  {"content":"\r\n . \r\n","description":"","footnote":"","page_name":" 74 ","page_number":84},
  {"content":"\r\n\r\n\r\nبخش دوم حديث\r\n\r\n","description":"","footnote":"","page_name":" 75 ","page_number":85},
  {"content":"\r\n\r\nحديث يعنى گفتار ( قول ) يا رفتار ( فعل ) يا پذيرفتار ( تقرير ) « 1 » ى كه از پيامبر ( ص ) [ و ديگر معصومان ( ع ) 
  ] « 2 » به ما رسيده باشد . « 3 » حديث به اين معنى ، در دين و دين‌پژوهى ، پس از قرآن كريم ، بالاترين پايگاه را دارد . پايگاه بلند حديث و همسويى آن با قرآن كريم آشكارا در اين سخن پيامبر ( ص ) آمده است : « دو چيز در ميان شما نهادم كه اگر به آنها چنگ زنيد ، پس از من هرگز به گمراهى نمىافتيد : كتاب خدا و سنّت خودم » . « 4 » بر همين پايه است كه بسيارى از آيات قرآن سربسته ( مجمل ) يا مرزبندى نشده ( مطلق ) يا فراگير ( عام ) اند ، و اين حديث پيامبر ( ص ) است كه سربسته‌ها را باز مىگشايد ، بىمرزها را مرزبندى مىكند و عموميت‌ها را تخصيص مىزند . « 5 » از قرآن بشنويم : « قرآن را به تو فروفرستاديم تا آنچه را براى مردم فرستاده شده ، براى آنها روشن سازى » « 6 » ؛ « خداوند بر مؤمنان منت نهاد كه در ميان آنان و از خودشان\r\n\r\n\r\n","description":"","footnote":"\r\n( 1 ) . « تقرير » كه آن را به « پذيرفتار » برگردانده‌ايم ، يعنى اين كه كسى در حضور معصوم ( ع ) كارى كند يا سخنى بگويد و معصوم بر كار يا سخن او اعتراض و انكارى نكند و بدين‌گونه روايى كار يا سخن او را گواهى كند و بپذيرد ( مترجم ) .\r\n( 2 ) . افزودن ديگر معصومان باور شيعيان است ، كه قول و فعل و تقرير امام را مانند قول و فعل و تقرير پيامبر ( ص ) مىشمارند ( مترجم ) .\r\n( 3 ) . براى ديدن ديگر تعريف‌هاى حديث ، بنگريد به : مصطفى سباعى ، السنّة و مكانتها فى التشريع ، 59 - 60 .\r\n( 4 ) . اين حديث كه در كتاب‌هاى سنى ( از جمله صحاح سته ) به همين شكل آمده ، در گزارش‌هاى شيعىاش بيشتر به جاى « سنّت » ، « عترت » دارد ( مترجم ) .\r\n( 5 ) . فناوى ابن تيميه ، 15 / 443 ، 13 / 29 ، 17 / 431 - 432 .\r\n( 6 ) سورهء نحل ، آيهء 44 .\r\n","page_name":" 76 ","page_number":86},
  {"content":"\r\n\r\nپيامبرى برگزيد تا آيات خدا را بر آنان بخواند و پاكشان سازد و كتاب و حكمتشان آموزد ، اگر چه آنان پيش‌تر در گمراهى آشكارى بودند » « 1 » و « همانا كه تو [ مردم را 
  ] به راه راست و درست رهبرى مىكنى » . « 2 »\r\nاز سوى ديگر ، خداوند در چندين جاى قرآن ، پيروى از پيامبر را بر مؤمنان واجب شمرده و گفته است : « آنچه را پيامبر به شما داد ، بپذيريد و از آنچه شما را بازداشت ، دست بداريد » « 3 » و « آنان كه فرمان پيامبر را گردن نمىگذارند ، بايد بيم اين داشته باشند كه فتنه‌اى بدانان رسد ، يا عذابى سخت گريبانشان گيرد » . « 4 » همان‌گونه كه پيروى از او را با پيروى از خويش هم سمت و سو دانسته و گفته است : « هر كه از پيامبر پيروى كند ، بىگمان از خدا پيروى كرده است » « 5 » ؛ « چون خدا و رسولش كارى را روا دارند ، هيچ مرد و زن مؤمنى را نمىرسد كه در كارشان خودسرى كنند ، و هر كه خدا و رسولش را نافرمانى كند ، سخت به گمراهى افتاده است » « 6 » .\r\nبارى همان‌گونه كه امام احمد بن حنبل گفته است ، سنت ، قرآن را تفسير مىكند و آشكار مىسازد « 7 » ، و امام شافعى مىگويد : « خداوند در قرآن كريم مىفرمايد : نماز به پا داريد و زكات بدهيد » يا « حج و عمره براى خدا به پايان بريد » ، اما اين كه چگونه ، چند بار ، چند ركعت ، و در چه وقت‌هايى نماز بگزاريم يا اين كه چه زمان ، چگونه و از چه چيزهايى زكات بپردازيم يا حج و عمره را چگونه به جا آوريم ، و . . . همه و همه چيزهايى هستند كه خداوند آنها را از زبان پيامبرش توضيح داده است » . « 8 » از اينجاست كه حديث شريف نبوى ، دومين سرچشمهء دين اسلام شمرده مىشود . افزون بر اين ، براى شناخت تاريخ كهن عربى ، در روزگاران نزديك به اسلام ، پس از قرآن كريم ، حديث درست‌ترين منبع تاريخى است .\r\nاما گفتنى است كه حديث ، بر خلاف قرآن ، در روزگار پيامبر ( ص ) تدوين نشد ، تا آن كه مسلمانان در كنار قرآن كتاب ديگرى را همگون آن نگيرند ، نيز تا به پشتگرمى نوشتن ، از حفظ كردن و به خاطر سپردن حديث رو نگردانند . « 9 » از اين‌روست كه حديث‌هايى مىيابيم كه\r\n\r\n\r\n","description":"","footnote":"\r\n( 1 ) . سورهء آل عمران ، آيهء 164 .\r\n( 2 ) . سورهء شورى ، آيهء 52 .\r\n( 3 ) . سورهء حشر ، آيهء 7 .\r\n( 4 ) . سورهء نور ، آيهء 63 .\r\n( 5 ) . سورهء نساء ، آيهء 80 .\r\n( 6 ) . سورهء احزاب ، آيهء 36 .\r\n( 7 ) . تفسير قرطبى ، 1 / 39 .\r\n( 8 ) . محمد يوسف محمد ، « منزلة السنة من كتاب » ، 20 - 23 ، در كتاب محب الدين خطيب ، دفاع عن الحديث النبوى .\r\n( 9 ) . ابن عبدالبر ، جامع بيان العلم و فضله ، 1 / 68 ؛ سنن دارمى ، 2 / 91 ؛ تذكرة الحفاظ ذهبى ، 1 / 3 - 5 ، گفتنى است\r\n","page_name":" 77 ","page_number":87},
  {"content":"\r\n\r\nمسلمانان را از نوشتن حديث باز داشته است ، مانند اين گزارش صحيح مسلم از ابى سعيد خدرى از پيامبر ( ص ) : « از سخنان من چيزى ننويسيد ، و هر كس جز قرآن چيزى از سخنان مرا نوشته است ، آن را از ميان ببرد ، اما نقل و گزارش سخنان من اشكالى ندارد ، و كسى كه به عمد گزارش دروغى را بر من ببندد ، جايگاهش آتش است » . « 1 »\r\nبا اين همه ، نشانه‌هايى داريم مبنى بر اين كه در روزگار پيامبر ( ص ) حديث‌نامه‌هايى ( مصاحف ) نوشته شده است ، مانند آنچه پيامبر هنگام مصالحه ، با نجرانيان نوشت ، يا آنچه براى قبيلهء ثقيف ، مردم « دومة الجندل » و مردم « هجر » نوشت ؛ « 2 » افزون بر نامه‌هايى كه براى پادشاهان و فرمانروايان فرستاده بوده نيز مانند پيمان نوشته‌اى كه هنگام ورود به مدينه نوشت و در آن ، حقوق مسلمانان ، مشركان و يهوديان را [ به تفكيك 
  ] بيان كرد . « 3 »\r\nاز عبدالله بن عمروعاص گزارش شده كه هر چه از پيامبر ( ص ) مىشنيده ، مىنوشته است . « 4 »\r\nچنين چيزى دربارهء ابوهريره نيز گزارش شده ، و از آنجا كه ابوهريره نوشتن نمىدانسته است ، كسانى همين گزارش را دليلى گرفته‌اند بر اين كه او بعدها نوشتن را آموخته بوده است . « 5 »\r\nگزارش‌هايى نيز گوياى اين است كه عبد الله بن مسعود و سعد بن عبادة نيز سخنان پيامبر را مىنوشته‌اند « 6 » ، علاوه بر خطبهء پيامبر ( ص ) كه براى ابوشاه يمنى « 7 » نوشته شد ، و نيز نامه‌هايى كه وى براى كارگزارانش نوشت و در آنها مقدار زكات شتر و گوسفند را تعيين نمود . و سرانجام ، امام على ( ع ) كتابى داشته از سخنان پيامبر ( ص ) بيانگر احكام ديه و . . . ، همان‌گونه كه ابو رافع\r\n\r\n\r\n","description":"","footnote":"\r\n- دليل‌هاى نوشته نشدن حديث در زمان پيامبر ( ص ) را بايد در پژوهش‌هاى شيعى نيز خواند و سنجيد ( مترجم ) .\r\n( 1 ) . ابن كثير ، 1 / 6 ؛ صحيح مسلم ، 4 / 298 ؛ تفسير قرطبى ، 1 / 80 ؛ فتاوى ابن تيميه ، 13 / 366 . بسنجيد با : اين قتيبه ، تأويل مختلف الحديث ، 49 ؛ مشكل الآثار طحاوى ، 1 / 171 ؛ الطبقات ابن سعد 2 / 74 - 75 ؛ بحوث فى تاريخ السنة 142 ؛ ابوريّه ، اضواء على السنة المحمدية ، 59 - 65 .\r\n( 2 ) . بنگريد به : الاموال ابى عبد الله ، 272 ، 276 ، 282 ، 287 .\r\n( 3 ) . نهاية الادب ، 18 / 159 - 169 .\r\n( 4 ) . صحيح بخارى ، 1 / 34 ؛ ابن عبدالبر ، جامع بيان العلم و فضله ، 1 / 70 - 71 ؛ الطبقات ابن سعد ، 7 / 189 ؛ ابن اثير ، اسدالغابة ، 3 / 233 - 234 .\r\n( 5 ) . دفاع عن الحديث ، 16 ؛ ابن حجر ، فتح البارى ، 2 / 167 ؛ ابن عبدالبر ، جامع بيان العلم ، 1 / 70 .\r\n( 6 ) . ابن عبدالبر ، 1 / 72 ؛ مسند احمد ، 5 / 285 . بسنجيد با : مقدمهء ابن صلاح ، 170 ؛ الباعث الحثيث ، 148 ؛ دفاع عن الحديث ، 15 .\r\n( 7 ) . صحيح بخارى ، 3 / 110 .\r\n","page_name":" 78 ","page_number":88},
  {"content":"\r\n\r\nپاره‌اى از احكام نماز را از زبان پيامبر نوشته بوده است ، و سمرة بن جندب و جابر بن عبدالله نيز « مصاحفى » داشته‌اند . « 1 » اين دوگانگى را [ كه از يكسو ، حديث‌هايى در زمان پيامبر نوشته شده و از ديگر سو ، پيامبر به ننوشتن حديث فرمان داده بوده 
  ] برخى از علما اين‌گونه سازگارى داده‌اند كه فرمان نهى از نوشتن حديث ويژهء زمان نزول قرآن بوده است ، مبادا كه قرآن با حديث اشتباه شود و درآميزد . « 2 »\r\nگزارش‌هايى نيز موجود است گوياى اين كه انديشهء نوشتن حديث ، در روزگار عمر بن خطاب ( 13 - 23 ه . 634 - 644 م ) پيش آمد ، اما عمر به زودى مردم را از آن بازداشت ، تا پرداختن به حديث آنان را از قرآن دور نكند . « 3 » سپس در روزگار عمر بن عبدالعزيز ( 99 - 101 ه - . 717 - 719 م ) دوباره انديشهء ياد شده نو شد و به گزارش ابونعيم ، در تاريخ اصفهان ، خليفه در رساله‌اى ، به مردم فرمان داد تا سخنان پيامبر ( ص ) را گرد آوردند و بنويسند ؛ و به گزارش امام بخارى ، خليفه به نمايندهء خويش در مدينه ، ابوبكر بن حزم نوشت تا احاديث پيامبر ( ص ) را بازجويد و گرد آورد و بنويسد ، مبادا با مرگ حافظان حديث ، دست ما از سخنان پيامبر كوتاه شود . اما مرگ خليفه و بركنارى ابوبكر بن حزم از امارت مدينه ، در روزگار يزيد بن عبدالملك ، انجام دادن كار را تا روزگار هشام بن عبدالملك ( 105 - 125 ه - .\r\n724 - 743 م ) به تأخير انداخت ، در اين روزگار بود كه ابن شهاب زهرى ( د 124 ه - . ) براى انجام دادن اين كار كوشش‌ها كرد . اگرچه بنا به گزارش‌هايى ، در آغاز از اين كار ناخرسند بود ، ولى ديرى نكشيد كه با خرسندى كار را دنبال كرد . « 4 »\r\nروند كار به همين‌گونه تا روزگار منصور عباسى ( 136 - 158 ه . 754 - 775 م ) پيش رفت ، منصور مىخواست ، رونوشت‌هايى از كتاب « موطّأ » مالك - نوشته شده در سال 148 ه - . - فراهم كند و به شهرهاى گوناگون بفرستد تا مردم فقط به احكام آن عمل كنند ، اما مالك اين پيشنهاد را نپذيرفت ، همان‌گونه كه بعدها نيز پيشنهاد هارون الرشيد ( 170 - 193 ه - .\r\n\r\n\r\n","description":"","footnote":"\r\n( 1 ) . بحوث فى تاريخ السنّة ، 147 ؛ دفاع عن الحديث ، 50 .\r\n( 2 ) . احمد امين ، فجرالاسلام ، 209 . بسنجيد با : تأويل مختلف الحديث ، 396 ، نيز بنگريد به : المسند ، 10 / 766 .\r\n( 3 ) . ابن عبدالبر ، 1 / 64 - 65 ؛ خطيب بغدادى ، تقييد العلم ، 52 ؛ محمود ابوريّه ، اضواء على السنة المحمدية ، 47 .\r\n( 4 ) . همان 258 - 262 ؛ ارشارد السارى ، 1 / 7 ؛ تقييد العلم ، 107 ؛ ابن عبدالبر ، 1 / 77 ؛ صحيح بخارى ، باب علم ؛ غزالى ، احياء العلوم ، 1 / 79 ؛ مقدمهء مصحّح كتاب معرفة علوم الحديث ، ص - ى ؛ صبحى صالح ، مباحث فى علوم الحديث ، 38 - 40 ؛ محمد صباغ ، الحديث النبوى ، 120 - 122 .\r\n","page_name":" 79 ","page_number":89},
  {"content":"\r\n\r\n786 809 م ) را - كه مىخواست « موطّا » را در كعبه بياويزد و مردم را به عمل كردن بر آن وادارد - نپذيرفت و گفت : چون ديدگاه ياران پيامبر - كه اينك در شهرها پراكنده‌اند - در فروع دين يكسان نيست و ديدگاه هر يك از آنان نيز براى خود آنان و پيروان آنان درست است ، همه را بر يك ديدگاه واداشتن درست و روا نيست . « 1 »\r\nبارى تدوين و گردآورى حديث در قرن دوم هجرت انجام شد . به گزارش ابن حجر ، در شرح بخارى ، نخستين گردآورندگان ، ربيع بن صبيح ( د 160 ه . ) و سعيد بن ابى عروبه ( 156 ه . ) بوده‌اند و سپس بزرگانى از طبقهء سوم [ فقها و محدثان 
  ] مانند مالك ( 93 - 179 ه . ) در مدينه ، عبدالملك بن جريح ( د 150 ه . ) در مكه ، اوزاعى ( د 156 يا 157 ه . ) در شام ، سفيان ثورى ( د 161 ه - . ) در كوفه ، حماد بن سلمة بن دينار ( د 167 ه . ) در بصره ، ليث بن سعد ( د 175 ه . ) در مصر ، هيثم ( د 188 ه . ) در واسط ، معمّر ( د 153 ه . ) در يمن ، ابن مبارك ( د 181 ه . ) در خراسان و جرير بن عبدالحميد ، در رى . البته مجموعه‌هاى حديثى اينان - كه همه از علماى سدهء دوم هستند - به سخنان صحابه و فتواهاى تابعان آميخته بود . پس از اينان نيز كسان بسيار ديگرى آمدند و هر يك در امكان و توان علمى خويش مجموعه‌هايى در حديث فراهم آوردند . « 2 »\r\nبه هر حال ، جملگى تقريبا بر اين باورند كه تدوين حديث به گونهء عمومى و رسمى ، در پايان سدهء نخست هجرى آغاز شد و هنوز سدهء سوم پايان نيافته بود كه همهء سنن در كتاب‌هاى صحاح و سنن و مسانيد گردآورى گرديد . « 3 » البته به گونهء غير رسمى در همان قرن نخست نيز كسانى از صحابه و تابعين ، به ويژه پس از وفات پيامبر ( ص ) ، حديث‌هايى نوشته و گرد كرده بودند . « 4 »\r\nگفتنى است كه مسلمانان ، با دقت تمام ، به تدوين حديث همت گماشتند ، به طورى كه\r\n\r\n\r\n","description":"","footnote":"\r\n( 1 ) . احمد امين ، همان ، 221 - 222 ؛ حياة محمد ، 66 - 67 ؛ ابوريّه ، همان ، 298 ؛ ابن عبدالبر ، الانتقاء ، 41 ؛ مباحث فى تدوين السنة المطهرة ، 186 .\r\n( 2 ) . احمد امين ، همان ، 222 ؛ سيوطى ، تاريخ الخلفاء ، 101 ؛ ابن تعزى بردى ، النجوم الزاهرة ، 1 / 351 ؛ دفاع عن الحديث ، 73 - 74 ؛ حاكم ، معرفة علوم الحديث ، ى - يا .\r\n( 3 ) . « مسانيد » كتاب‌هايى حديثى هستند كه در قرن دوم تأليف شده‌اند و معروفترين آنها اين‌هايند ؛ مسند معمر بن راشد ( د 152 ه - . ) ؛ مسند طيالسى ( د 204 ه - . ) ؛ مسند حميدى ( د 219 ه - . ) ؛ مسند احمد بن حنبل ( 164 - 241 ه - . ) و مسند ديلمى و شافعى و . . . .\r\n( 4 ) . دفاع عن الحديث ، 122 ؛ مفتاح السنة ، 18 .\r\n","page_name":" 80 ","page_number":90},
  {"content":"\r\n\r\nاحاديث به شيوهء زنجيره حافظان ، يا آنچه كه « سند » يا « اسناد » نام گرفته ، نقل و روايت مىشد ، تا آن كه پايان زنجيرهء راويان به پيامبر ( ص ) يا يكى از صحابه يا يكى از تابعين و يا تابعان تابعان پيوندد . « 1 » افزون بر اين ، با دقت و درايت ، راويان را از ديدگاه ميزان اعتبارى كه مىتوان به سخن آنها داد ، ارزيابى مىكردند ، در نتيجه كسانى را مىپذيرفتند ( تعديل ) و كسانى را نمىپذيرفتند ( جرح ) و آنان را در پايه‌هاى گوناگونى از وثاقت و اعتبار درجه‌بندى مىكردند . « 2 » - البته به گزارش مسلم در ديباچهء كتاب صحيح ، مسلمانان دربارهء سند احاديث ، پرس‌وجو نمىكردند ، اما وقتى فتنه‌اى پيش مىآمد ، مىگفتند : « راويان حديث را نام ببريد » . « 3 »\r\n- و چنين بود كه در فرهنگ اسلامى ، دانشى ويژه و فنّى جداگانه پديد آمد به نام « جرح و تعديل » . « 4 » كه بىترديد يكى از مهم‌ترين زمينه‌هاى پديد آمدن اين دانش ، پيدايى دروغ‌گويان و هوسبازانى بود كه با انگيزه‌ها و گرايش‌هاى گوناگون دست به حديث‌سازى ( « وضع » ) زدند . « 5 »\r\n\r\n\r\n","description":"","footnote":"\r\n( 1 ) . مقدمهء ابن خلدون ، 452 ؛ حاجى خليفه ، كشف الظنون ، 1 / 424 ؛ مباحث فى تدوين السنة ، 88 - 103 ؛ حاكم نيشابورى ، معرفة علوم الحديث ، 5 - 12 ؛ نيز :\r\n EI , vol . 2 , p .  201 .\r\n( 2 ) . عبد الستار حلوجى ، مقدمة لدراسة المراجع ، 62 . نيز ، حاكم نيشابورى ، همان ، 14 - 27 .\r\n( 3 ) . احمد امين ، فجرالاسلام ، 216 ؛ محمود ابوريه ، همان ، 72 - 73 ؛ مباحث فى تدوين السنة ، 89 - 92 ؛ نيز بنگريد به : صحيح مسلم و سنن ترمذى .\r\n( 4 ) . در اين باره بنگريد به : فجر الاسلام ، 216 - 218 ؛ اضواء على السنة المحمديّة ، 331 - 341 ؛ محمد صباغ ، الحديث النبوى ، 143 - 146 ؛ محب الدين خطيب ، دفاع عن الحديث النبوى ، 90 - 96 ؛ مباحث فى تدوين السنة المطهرة ، 123 - 160 ؛ حاكم نيشابورى ، معرفة علوم الحديث ، 52 - 58 .\r\n( 5 ) . حديث‌سازى يعنى نسبت دادن بر ساخته‌هاى خود به پيامبر ( ص ) در پايانه‌هاى روزگار عثمان و فتنه‌اى كه قتل او را از پى داشت ، آغاز شد و با انگيزه‌هاى گوناگونى روز به روز رو به گسترش نهاد . بزرگترين اين انگيزه‌ها اين‌هاست : 1 - درگيرىها و اختلاف‌نظرهاى سياسى ؛ 2 - تأثير اصول و فروع مذهبى خاص ؛ 3 - مسلمان‌نمايى منافقانه و غرض‌ورزانهء زندقيان و بىدينانى كه به اين شيوه مىخواستند ، ميان مسلمانان پراكندگى افكنند و دين را آسيب زنند ؛ 3 - روىكرد افراطى كسانى به زهد و عبادت و از حفظ حديث غافل ماندن ؛ 5 - گرايش‌هاى تعصّب‌آميز قبيله‌اى ، نژادى و . . . ؛ 6 - نزديكى به مراكز قدرت و تقرّب نزد شاهان و اميران ؛ 7 - راضىسازى و سرگرم‌سازى مردم و خود را نزد آنان جا زدن ؛ 8 - گرم‌سازى مجلس سخنرانى از سوى آنان كه جز به گرياندن مردم و گرم ساختن مجلس خود نمىانديشند ؛ 9 - شيفتگى كسانى به اينكه حديث‌هاى شگفت و كميابى گزارش كنند ؛ 10 - برسازى براى بهره‌گيرى در طرح فتاوى ؛ 11 - گونه‌اى خوراك يا پوشاك را رواج دادن ؛ 12 - بىدقتى ، فراموشى و بيمارى راوى به ويژه در پيرى ؛ 13 - تبليغ برخى از كارهاى به خيال خود پسنديده ، از سوى دين‌ناشناسان و . . . در اين باره بنگريد به : سيوطى ، اللآلى المصنوعة فى الاحاديث الموضوعة ، 2 / 232 - 346 ؛ الباعث الحثيث ، 82 ، 86 ، 93 ، 94 ؛ ابن تيميه ، اقتضاء الصراط المستقيم ،\r\n","page_name":" 81 ","page_number":91},
  {"content":"\r\n\r\nدر اين شيوه ، مسلمانان چون مىخواستند اخبار و احاديثى را كه از زبان راويان گرفته‌اند ، بنويسند ، شخصيّت اعتقادى - اخلاقى راوى را هرگز از نظر دور نمىداشتند ، زيرا از ديدگاه درست آنان ، دانش و رفتار انسان دو چيز جداگانه نيست ، بلكه هر يك از آن دو بر ديگرى اثر مىگذارد ، دانشش در رفتارش و رفتارش در دانشش . از اين‌رو براى پذيرفتن يا نپذيرفتن سخن كسى ناگزير بايد با دقّت و باريك‌بينى ، شخصيت او را ارزيابى كرد و باورها و رفتارهاى او را بررسى و بازبينى نمود . از پى چنين بررسىها و ارزيابىها است كه مىتوان با آگاهى و اعتماد ، سخن او را پذيرفت يا نپذيرفت . و اين چيزى است كه ويژهء مسلمانان است و هيچ فرهنگ ديگرى بر چنين پايهء استوار ، سنجيده و روشمندى بنياد نگرفته است . « 1 »\r\nبدون ترديد كتاب‌هاى حديث « 2 » و نيز كتاب‌هايى كه در شرح و گزارش آنها نوشته شده‌اند ، گرچه بيشتر فقهىاند تا تاريخى « 3 » ، با اين همه بايد آنها را از منابع سرشار از موضوعات تاريخى ، به ويژه تاريخ عرب جاهلى پيش از اسلام ، به شمار آورد ، و شگفت اين كه تاريخ‌نگاران آن دوره ، از اين سرچشمهء جوشان ، به ويژه در مورد تاريخ عرب حجاز ، تا حد زيادى غفلت كرده‌اند ، و از اين‌رو ، يكى از مهم‌ترين منابع تاريخ كهن عربى را از دست داده‌اند .\r\n\r\n\r\n","description":"","footnote":"\r\n208 ؛ رسالة التوحيد ، 7 - 8 ؛ تاريخ بغداد ، 5 / 308 ، 13 / 335 ؛ مجلة المنار ، 27 / 747 - 754 ؛ ابن حجر ، لسان الميزان ، 1 / 13 ، 5 / 7 ؛ ابن حجر ، فتح البارى ، 1 / 161 ؛ ذهبى ، ميزان الاعتدال ، 3 / 338 - 430 ؛ ابن جوزى ، الموضوعات ، 1 / 42 . و براى ديدن نمونه‌هايى از حديث‌هاى ساختگى بنگريد به :\r\nالحديث و المحدثون ؛ تنزيه الشريعهء ابن عراق ؛ الاصابة فى تميز الصحابة ؛ الفوائد الموضوعة فى الاحاديث الموضوعة ؛ الاستيعاب فى معرفة الاصحاب .\r\n( 1 ) . عبدالصبور شاهين ، تاريخ القرآن ، 82 - 83 .\r\n( 2 ) . معروف‌ترين كتاب‌هاى حديث [ البته كتاب‌هاى سنّيان 
  ] اينهاست : موّطا مالك ؛ مسند احمد حنبل ؛ سنن دارمى ( د 255 ه . ) ؛ صحيح بخارى ( 194 - 256 ه - . ) ؛ صحيح مسلم ( 204 - 268 ه - . ) ؛ سنن ابى داوود ( 202 - 275 ه - . ) ؛ سنن ترمذى ( 209 - 279 ه - . ) ؛ سنن سنايى ( 215 - 303 ه - . ) و سنن ابن ماجه ( 209 - 273 يا 275 ه . ) .\r\n( 3 ) .  R . Blachere , Le Probleme de Mahomet , Paris ,  1952 ،  p  . 7 .\r\n","page_name":" 82 ","page_number":92},
  {"content":"\r\n\r\n\r\nبخش سوم تفسير\r\n\r\n","description":"","footnote":"","page_name":" 83 ","page_number":93},
  {"content":"\r\n\r\nقرآن كريم به زبان عربى و بر اساس شيوه‌ها [ ى زبانى 
  ] و كلام ايشان فرود آمده است . « 1 » خداوند متعال مىفرمايد : « ما آن [ كتاب 
  ] را قرآنى عربى فرو فرستاديم ، باشد كه انديشه كنيد » « 2 » ؛ « قرآنى عربى ، بىهيچ كژ و كاستى ، باشد كه پروا كنند » « 3 » ؛ « ما آن [ كتاب 
  ] را قرآنى عربى ساختيم ، باشد كه انديشه كنيد » « 4 » ؛ « بىگمان اين [ كتاب 
  ] فروفرستادهء پروردگار جهانيان است ، آن را روح الامين به زبان عربى آشكارى بر دل تو فرود آورده است تا از بيم‌دهندگان باشى » . « 5 »\r\nو عربى بودن قرآن چيزى بسيار طبيعى است . زيرا آمده تا نخست عرب‌ها و سپس همهء مردم را به اسلام فراخواند . از اين‌رو ناگزير بايد به زبانى فرو مىآمد كه [ عرب‌ها ، يعنى نخستين مخاطبانش 
  ] آن را به درستى دريابند . مگر خود قرآن نگفته : « ما هيچ پيامبرى را نفرستاديم مگر به زبان مردمش ، تا [ احكام و حقايق را 
  ] برى آنان روشن نمايد » . « 6 »\r\nاگرچه قرآن به زبان عربى و در فضا و فرهنگى عربى نازل شده بود - فضا و فرهنگى كه از ميان نشانه‌هاى فرهنگ و تمدن ، تنها به هنر سخنورى مىنازيد - با اين وجود ، همهء آن در\r\n\r\n\r\n","description":"","footnote":"\r\n( 1 ) . بنگريد به : ابن قتيبه ، تأويل القرآن ، ص 62 .\r\n( 2 ) .  « إِنَّا أَنْزَلْناهُ قُرْآناً عَرَبِيًّا لَعَلَّكُمْ تَعْقِلُونَ »  ( سورهء يوسف ، آيهء 2 ) .\r\n( 3 ) .  « قُرْآناً عَرَبِيًّا غَيْرَ ذِي عِوَجٍ لَعَلَّهُمْ يَتَّقُونَ »  ( سورهء زمر ، آيهء 28 ) .\r\n( 4 ) .  « إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ »  ( سورهء زخرف ، آيهء 3 ) .\r\n( 5 ) .     « وَ إِنَّهُ لَتَنْزِيلُ رَبِّ الْعالَمِينَ * نَزَلَ بِهِ الرُّوحُ الْأَمِينُ * عَلى قَلْبِكَ لِتَكُونَ مِنَ الْمُنْذِرِينَ * بِلِسانٍ عَرَبِيٍّ مُبِينٍ »     ( سورهء شعرا ، آيات 192 - 195 ) . نيز بنگريد به سوره‌هاى : رعد ، آيهء 37 ؛ نحل : آيات 102 - 103 ؛ طه : آيهء 113 ؛ فصلّت ، آيات 1 - 3 ، 44 ؛ شورى ، آيهء 7 ؛ احقاف ، آيهء 12 .\r\n( 6 ) .  « وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ لِيُبَيِّنَ لَهُمْ »  ( سورهء ابراهيم ، آيهء 4 ) .\r\n","page_name":" 84 ","page_number":94},
  {"content":"\r\n\r\nدسترس درك و دريافت ياران پيامبر ( ص ) نبود و آن‌ها همهء نكته‌هاى پنهان و آشكار آن را نمىتوانستند دريابند ، زيرا به گفتهء « ابن قتيبه » « 1 » آنان همه در شناخت غريب و متشابه در قرآن برابر نبودند و دريافت‌هايى ناهمگون داشتند . از اين‌رو سخن « ابن خلدون » كه گفته « 2 » : « قرآن به زبان عربى و شيوه‌هاى بيانى - بلاغى اين زبان فرود آمده و از اين‌رو همهء عرب‌ها آن را مىفهميدند و معانى واژه‌ها و تركيب‌هاى آن را درمىيافتند » . درست نيست ؛ زيرا پىآمد عربى بودن زبان قرآن ، اين نيست كه همهء عرب‌ها معانى همهء واژه‌ها و تركيب‌هاى آن را بفهمند ، و بىگمان ، ميزان درك و دريافت و رشد عقلى آنان ، شناخت و دريافت آنان را از قرآن متفاوت ساخته بود ، حتى مىتوان گفت معانى همهء واژه‌هاى قرآن نيز براى همهء آنان آشكار نبود .\r\nهمان‌گونه كه هيچ‌كس ادعا نمىكند كه هر فردى در هر مليّتى ، تمام الفاظ زبان آن ملت را مىداند . « 3 » روشن‌ترين گواه بر اينكه همگان ، همهء قرآن را نمىفهميدند ، گزارش‌هايى از اين دست است : به گزارش انس بن مالك ، مردى از عمر پرسيد كه واژهء « اب » در آيهء « و فاكهة و ابّا » « 4 » چيست ؟ و عمر [ كه معنى آن را نمىدانست 
  ] گفت : ما را از موى شكافى سخت‌گيرانه در قرآن ، بازداشته‌اند ؛ نيز به گزارش ديگرى ، روزى عمر بر منبر سخن مىگفت ، چون به اين آيه رسيد « أويأخذهم على تخوّف » « 5 » ، معنى « تخوّف » را از مردم پرسيد ، مردى از قبيلهء هذيل پاسخ داد كه ما تخوّف را به معنى « تنقصّ » به كار مىبريم . « 6 »\r\nاز ابن عباس ( 3 ق . ه . - 68 ه . ) نيز گزارش شده كه گفت : من معنى « فاطر السّماوات و الارض » را نمىدانستم ، تا آن‌گاه كه دو اعرابى كه بر سر چاهى نزاع داشتند ، براى داورى نزد من آمدند ، و يكى از آنها گفت : « انا فطرتها » يعنى كندن چاه را من آغاز كردم « 7 » ، [ و من از سخن او دريافتم كه فاطر يعنى آن كه كارى را آغاز كرده است 
  ] « 8 » ، نيز از او گزارش شده كه من معنى « ربّنا افتح بيننا و بين قومنا بالحق » « 9 » را نمىدانستم ، تا آن‌گاه كه از زنى اعرابى ( دختر ذىيزن )\r\n\r\n\r\n","description":"","footnote":"\r\n( 1 ) . ابن قتيبه ، رسالة فى المسائل و الاجوبة ، 8 .\r\n( 2 ) . ابن خلدون ، المقدمة ، 366 .\r\n( 3 ) . احمد امين ، فجرالاسلام ، 196 .\r\n( 4 ) . سورهء عبس ، آيهء 31 .\r\n( 5 ) . سورهء نحل ، آيهء 47 .\r\n( 6 ) . المرافقات ، 2 / 57 - 58 ؛ فجرالاسلام ، 196 .\r\n( 7 ) . مصادر الشعر الجاهلى و قيمتها التاريخية ؛ تفسير طبرى ، 14 / 77 .\r\n( 8 ) . تفسير قرطبى ، 1 / 44 ؛ محمد حسين ذهبى ، التفسير و المفسرون ، 1 / 35 ؛ امين مدنى ، التاريخ العربى و مصادره ، 47 - 48 .\r\n( 9 ) . سورهء اعراف ، آيهء 89 .\r\n","page_name":" 85 ","page_number":95},
  {"content":"\r\n\r\nشنيدم كه به شوهرش مىگفت : « تعال افاتحك » يعنى « احاكمك » « 1 » ( بيا تا تو را به داورى كشم ) .\r\nبر پايهء اين گزارش‌ها : اگر كسى مثل عمر معنى « تخوّف » را نمىداند تا مردى از هذيل آن را براى او آشكار مىسازد ، - زيرا « تخوّف » از واژه‌هاى ويژهء لهجهء هذيل است - و كسى چون ابن عباس كه « حبرالامّة » ( دانشمند امّت ) و « ترجمان القرآن » لقب دارد و پيامبر ( ص ) او را چنين دعا كرده است : « خدايا او را در دين دانا ساز و دانش تأويل را به دو بياموز » و در فهم قرآن بس باريك‌بين و نكته‌دان بوده است « 2 » ، معنى « فاطر » و « افتح » را تا از زبان دو اعرابى نمىشنود ، نمىشناسد ، ديگر عرب‌ها به ويژه عرب‌هاى امروز - كه زبان و نژادشان با ديگر زبان‌ها و نژادها آميخته است - و درك و دريافت يكسانى نيز ندارند « 3 » ، سزاوارترند تا معانى همهء واژه‌هاى قرآن را درنيابند ، تا چه رسد به دريافت اشارات باريك و پنهان قرآن به بسيارى از چيزها ، كه براى فهم آنها ، تنها دانستن زبان عربى بسنده نيست و توانايىهاى ديگرى نيز مىطلبد . « 4 »\r\nبا اين همه بايد پذيرفت كه ياران پيامبر ( ص ) تواناترين مردم در فهم قرآن بودند ، زيرا هم قرآن به زبان آنان بود و هم آنان گواه حال و موقعيّتى بودند كه قرآن در آن نزول كرده بود [ و بىگمان در درك بهتر قرآن اثرى آشكار داشت 
  ] ، با اين همه ، آنان نيز از اين‌رو كه در زمينه‌ها و ابزارهاى درك و دريافت ، برابر نبودند ناگزير فهم آنان از قرآن نيز برابر و يكسان نبود ، زيرا :\r\n1 . اگرچه زبان عربى زبان همهء آنان بود ، ولى توانايى و مهارت آنان در زبان يكسان نبود ، 2 . برخى از آنها همواره همراه پيامبر ( ص ) بودند و زمينه‌هاى نزول آيات را مىديدند و گروهى اين‌گونه نبودند ؛ 3 . آگاهىهاى آنها از آداب و رسوم گفتارى و رفتارى عرب‌ها يكسان نبود ، مثلا كسى كه از آداب و آيين عرب‌هاى جاهلى در حج آگاه بود ، آيه‌هاى نازل شده دربارهء حج را بهتر از ديگران مىفهميد « 5 » و . . .\r\nاز اينجا بود كه دانش تفسير پديد آمد تا ما را در شناخت بهتر قرآن يارى كند و آنچه را در\r\n\r\n\r\n","description":"","footnote":"\r\n( 1 ) . تفسير قرطبى ، 1 / 44 .\r\n( 2 ) . سيوطى ، الاتقان ، 2 / 179 ، 187 ؛ تفسير قرطبى ، 1 / 33 ؛ فتاوى ابن تيميه ، 4 / 93 ، 94 ، 13 / 365 ، 17 / 402 ؛ تفسير طبرى ، 1 / 90 ؛ مقدمتان فى علوم القرآن ، 57 - 58 .\r\n( 3 ) . محمد ابوزهره ، القرآن ، 584 .\r\n( 4 ) . احمد امين ، فجرالاسلام ، 196 .\r\n( 5 ) . همان ، 197 - 198 .\r\n","page_name":" 86 ","page_number":96},
  {"content":"\r\n\r\nلفظ يا معنى يا تصوير به بازگشايى نياز دارد ، بازگشايد . « 1 » آغاز پيدايى آن نيز به روزگار پيامبر ( ص ) مىرسد و نخستين مفسر قرآن ، خود پيامبر است و سپس ياران او « 2 » كه بسيارى از اسرار را از زبان او آموخته بودند . « 3 » از ميان ياران پيامبر ( ص ) ، بنام‌ترين مفسّران پس از حضرت على ( ع ) ، يكى ابن عباس است و ديگرى ابن مسعود ، « 4 » و پس از آنان نوبت به تابعان مىرسد كه نامورترين آنها اينهايند :\r\nالف . شاگردان ابن عباس در مكه چون : مجاهد ( 21 - 103 ه - . ) ، عطاء بن ابى رباح ( 27 - 114 ه . ) ، عكرمه ( 25 - 105 ه . ) ، سعيد بن جبير ( 45 - 94 ه - . ) ؛ و در مدينه ، مانند :\r\nعبدالرحمان بن زيد بن اسلم ، محمد بن كعب قرضى ( د 117 ه - . ) ، رافع بن مهران ( ابوالعاليه رياحى ) ( د 93 ه . ) ؛ ب : شاگردان ابن مسعود در عراق مانند : مسروق بن اجدع - كه عرب همدانى ( از قبيلهء همدان ) بود - و قتاده ابوالخطّاب سدوسى - كه عرب ساكن بصره بود - و عطاء خراسانى ( 50 - 135 ه - . ) و حسن بصرى - عالم زاهدى كه در مدينه زاده شد و در پناه امام على ( ع ) پرورش يافت و در بصره ساكن شد و همانجا در سال 110 ه . وفات يافت . « 5 »\r\nدر همين روزگار تابعان بود كه اسرائيليات و نصرانيات در گزارش‌هاى تفسيرى ، در سطحى گسترده راه يافت ، از اين‌رو كه :\r\n1 . هنگام ظهور اسلام و پيش از آن ، يهوديان بسيارى در مدينه و حومهء آن زندگى مىكردند ، مانند بنى قينقاع ، بنى قريظه ، بنى النضير و نيز يهوديان خيبر ، فدك و تيماء ؛ و اينان هنگامى كه در قرن‌هاى اول و دوم ميلادى از سرزمين‌هاى خويش به سرزمين عرب‌ها كوچ\r\n\r\n\r\n","description":"","footnote":"\r\n( 1 ) . عمر فروخ ، تاريخ الجاهلية ، 16 ، نيز : زركشى ، البرهان . . . ، 2 / 13 .\r\n( 2 ) . فتاوى ابن تيميه ، 12 / 321 - 233 .\r\n( 3 ) . ده نفر از اصحاب در تفسير نامور بودند : خلفاى چهارگانه ، ابن مسعود ، ابن عباس ، ابى بن كعب ، زيد بن ثابت ، ابوموسى اشعرى و عبد الله بن زبير . از چهار خليفه بيشترين گزارش‌هاى تفسيرى از امام على ( ع ) است و از آن سه ديگر بسيار اندك است . بنگريد به : حاجى خليفه ، كشف الظنون ، 1 / 178 ؛ سيوطى ، الاتقان ، 2 / 187 - 189 ؛ فتاوى ابن تيميه ، 13 / 364 - 366 ، 17 / 402 ؛ فجر الاسلام ، 202 - 204 .\r\n( 4 ) . دربارهء شروط و آداب تفسير و مفسّر بنگريد به : الاتقان ، 2 / 175 - 187 ؛ تفسير المنار ، 1 / 17 - 26 ؛ صابونى ، التبيان فى علوم القرآن ، 177 - 181 .\r\n( 5 ) . سيوطى ، الاتقان ، 2 / 190 ، 224 ، 225 ؛ فتاوى ابن تيميه ، 13 / 332 ، 347 ، 368 ، 369 ، 15 / 67 ، 68 ، 201 ؛ مقدمتان فى علوم القرآن ، 263 ، 264 ؛ احمد امين ، فجر الاسلام ، 174 ، 184 ، 204 ، 205 ؛ صابونى ، التبيان فى علوم القرآن ، 160 - 170 .\r\n","page_name":" 87 ","page_number":97},
  {"content":"\r\n\r\nكردند « 1 » ، فرهنگ يهودى خويش را نيز به اين سرزمين‌ها آوردند ، فرهنگى كه ريشه در كتاب‌هاى دينى آنان و شرح و گزارش اين كتاب‌ها ، و نيز از آموزش‌هاى پيشوايان و عالمان آنان ، كه نسل به نسل پيش آمده بود ، داشت . افزون بر اين ، يهوديان در سرزمين‌هاى عرب ، مكان‌هاى ويژه‌اى - كه عرب‌هاى جاهلى آنها را « مدارس » يا « بيت المدارس » « 2 » مىناميدند ، نيز داشتند كه در آنجاها مراسم مذهبى خويش را برگزار مىكردند ، و از آداب دينى ، تاريخ گذشته ، سرگذشت‌هاى پيامبران و كتاب‌هاى دينى خود و . . . سخن مىگفتند ، [ و بىگمان پاره‌اى از اين گزارش‌ها و آيين‌ها به فرهنگ عربى نيز راه مىيافت 
  ] . در اين باره ابوداوود از ابن عباس گزارش كرده است كه : گروه انصار كه بت‌پرست بودند ، به يهوديان كه اهل كتاب بودند ، به چشم برترى مىنگريستند و بسيارى از رفتارهاى آنان را سرمشق خويش مىساختند . « 3 »\r\n2 . عرب‌ها همواره سفرهايى به شام و يمن داشتند ، و بىگمان با يهوديانى كه در آن سرزمين‌ها مىزيستند برخوردها و پيوندهايى مىيافتند ، و همين پيوندها بىگمان زمينه مىشد تا عرب‌ها كه به دليل بدوات و بيابان‌نشينى خود ، فرهنگى خرد و تنگ داشتند ، شيفتهء فرهنگ يهودى شوند و خواسته و ناخواسته بخش‌هايى از فرهنگ آنها را بپذيرند . و آنچه گره كار را كورتر مىكند ، اين است كه يهوديانى كه عرب‌ها از آنان فرهنگ‌پذيرى داشتند ، خود بيشتر مانند عرب‌ها بدوى و بد فرهنگ بودند و از كتاب‌هاى آسمانى خويش ، جز چيزهايى عوامانه چيزى نمىدانستند . « 4 »\r\n3 . مسلمان شدن گروهى از احبار و عالمان يهودى مانند عبد الله بن سلام ، عبد الله بن صوريا ، كعب الاحبار و . . . كه از فرهنگ يهودى آگاهىهاى فراوانى داشتند و نزد مسلمانان نيز\r\n\r\n\r\n","description":"","footnote":"\r\n( 1 ) . دربارهء زمان كوچ يهوديان به سرزمين عرب‌ها ، از سوى تاريخ‌نگاران چند نظر گفته شده : 1 - زمان حضرت موسى ( قرن 13 پيش از ميلاد ) ؛ 2 - زمان حضرت داوود ( 1000 - 960 پيش از ميلاد ) ؛ پس از سلطهء سارگون دوم بر سامره ( 722 پيش از ميلاد ) ؛ پس از سلطه بخت نصر ( بنوكد نصر ) بر اورشليم ( 586 پيش از ميلاد ) ؛ پس از سركوب نهايى يهوديان در فلسطين به روزگار تيتوس در سال 70 ميلادى و به روزگار هادريان ميان سال‌هاى 132 - 135 ميلادى و ما همين نظر را درست‌تر مىدانيم . براى توضيح بيشتر بنگريد به : كتاب مؤلف ، بلاد العرب ، جزء پنجم ، « دراسات فى تاريخ الشرق الادنى القديم » .\r\n( 2 ) . در اين باره بنگريد به : ونسينك ، المعجم المفهرس لالفاظ الحديث النبوى ، 2 / 120 ؛ رمزى نعناعه ، الاسرائيليات و اثرها فى كتب التفسير ، 107 ؛ صحيح بخارى ، 9 / 131 : « كتاب الاعتصام بالكتاب و السنة » .\r\n( 3 ) . تفسير ابن كثير ، 1 / 261 .\r\n( 4 ) . ذهبى ، محمد حسين ، الاسرائيليات فى التفسير و الحديث ، 24 - 25 ؛ مقدمهء ابن خلدون ، 283 - 284 .\r\n","page_name":" 88 ","page_number":98},
  {"content":"\r\n\r\nپايگاه بلندى يافتند ؛ و خواسته و نخواسته ميان فرهنگ يهودى و فرهنگ اسلامى پل پيوندى شدند . « 1 »\r\n4 . گرايش و علاقهء مسلمانان به آگاهى گسترده و تفصيلى از پاره‌اى رويدادها به ويژه رويدادهاى يهودى و مسيحى ، كه در قرآن كوتاه و گذرا از آنها ياد شده است . « 2 »\r\n5 . عرب‌ها چون با دانش و كتاب سروكارى نداشتند و در بدوات و بىسوادى به سر مىبردند ، و از سويى مىخواستند دربارهء جهان ، چگونگى آفرينش ، رازهاى هستى و . . .\r\nچيزهايى بدانند - چيزهايى كه انسان به گونه‌اى فطرى شيفتهء دانستن آنهاست - ناگزير به سراغ اهل كتاب مىرفتند و در اين موضوعات از آنها پرس‌وجو مىكردند « 3 » ، زيرا آنان به گفتهء ابن اسحاق ، اهل دانش و كتاب بودند « 4 » و كتاب آنها تورات و سپس تلمود ، به ويژه دربارهء داستان پيامبران و رويدادهايى كه در قرآن كوتاه و گذرا به آنها اشاره‌اى شده بود ، گزارش‌هاى گسترده و مشروحى به دست مىداد ، البته گزارش‌هايى كه بيشتر عواطف عوام نادان را شيفته و خرسند مىساخت تا انديشهء عالمان دانا را .\r\n6 . عرب‌ها زبان عبرى - يعنى زبان تورات - را نمىدانستند ، و به گزارش ابوهريره ، عالمان يهودى ، تورات را به عبرى مىخواندند و به عربى براى مسلمانان گزارش مىكردند « 5 » ، از اين‌رو مسلمانان راهى نداشتند تا راست يا دروغ بودن گزارش‌هاى يهوديان را آشكار كنند .\r\nافزون بر اين كه هوش و حيلهء آنان را نيز نداشتند ، از اين‌رو بازار دروغ‌سازى ميان آنان - كه عالمان پيشين ( اهل العلم الأول ) نام گرفته بودند - ، سخت گرم شد و برخى از مفسران ، از روى آسان‌گيرى و ساده‌انديشى ، نوشتارهاى تفسيرى خويش را از اين گزارش‌ها - كه پاره‌اى از آنها از تورات بود و پاره‌اى ديگر بر ساختهء احبار يهود - انباشتند . از اينجاست كه « [ ابراهيم 
  ] نظّام » ما را از برخى مفسران پرهيز داده است ، زيرا آنان به ويژه كسانى چون عكرمه ، كلبى ، سدى ، ضحاك ، مقاتل و ابوبكر اصم ، در گزارش‌هاى خويش به سند و روايت پاىبند نبوده‌اند و از گزارش‌هاى بىپايه ، به ويژه شگفت ، پروايى نداشته‌اند ، زيرا هر چه گزارش شگفت‌تر باشد ، براى مردم پذيرفتنىتر و دوست‌داشتنىتر است . « 6 »\r\n\r\n\r\n","description":"","footnote":"\r\n( 1 ) . ذهبى ، محمد حسين ، همان ، 26 .\r\n( 2 ) . احمد امين ، فجرالاسلام ، 205 .\r\n( 3 ) . مقدمهء ابن خلدون ، 439 - 440 ، نيز : تفسير طبرى ، 6 / 9 ، 10 ، 17 / 10 ، 27 / 31 ؛ تفسير ابن كثير ، 3 / 102 .\r\n( 4 ) . ياقوت ، معجم الادباء ، 18 / 8 .\r\n( 5 ) . صحيح بخارى ، 2 / 285 .\r\n( 6 ) . جاحظ ، الحيوان ، 1 / 343 - 346 .\r\n","page_name":" 89 ","page_number":99},
  {"content":"\r\n\r\n7 . به گزارش ابن نديم ، احمد بن عبد الله بن سلام ، تورات را درست و دقيق به عربى ترجمه كرده بود « 1 » ، اگر اين سخن درست باشد ، مىتوان گفت او با اين كار ، منبع سرشارى از روايت‌هاى بىپايهء اسرائيلى را در دسترس مفسران نهاد و كار را بر آنان آسان كرد . و از اين پس بود كه مفسران و مورخان در گزارش رويدادهاى پيش از اسلام ، از اين ترجمه - اگر به راستى وجود داشته - فراوان بهره بردند ؛ افزون بر اين كه خود آنان نيز چون مىخواستند گزارش‌هاى شگفت‌تر و شنيدنىترى از جزئيات رويدادى به دست دهند ، چيزهايى بر آن ترجمه مىافزودند . و آنچه آنان را بر اين ناروايىها گستاخ مىكرد ، يكى بازار نداشتن نقد و نقادى در روزگار آنان بود « 2 » ، و ديگرى ناآگاهى عرب‌ها از زبان عبرى كه نمىگذاشت آنها ترجمهء ياد شده تورات و نيز گزارش‌هاى يهوديان را ارزيابى كنند ، يهوديانى كه در درستى سخنان و باورهاشان اما و اگرهاى فراوانى وجود داشت ، تا آنجا كه خود يهوديان حلب و دمشق نيز سخنان آنان را ناروا مىشمردند و مىگفتند : آنها دين توحيدى يهود را درست پاس نداشته‌اند . « 3 » افزون بر اين‌ها ، چنان كه مىدانيم ترجمهء تورات كار دشوارى است كه يك نفر به تنهايى نمىتواند درست از پس آن برآيد ، تا چه رسد به اين كه ترجمهء دقيقى نيز از آن به دست دهد . به ويژه اگر مترجم كسى باشد از يهوديان سرزمين‌هاى عرب ، كه در دانش و آگاهى چندان از عرب‌ها پيش و بيش نبودند . از اين گذشته ، معروف است كه تورات در حدود سال 718 م به عربى ترجمه شد ، و بىگمان احمد بن عبد الله بن سلام ياد شده ، يكى از كسانى نبود كه بدان ترجمه دست زده بودند .\r\n8 . آنچه عرب‌هاى جاهلى از تورات مىدانستند ، چيزى نبود جز مشتى آگاهىهاى پراكنده و برساختهء آميخته به دروغ . از سوى ديگر ، عرب‌ها به همين آگاهىهاى بر ساختهء آميخته به دروغ ، كه در نزد علماى مسيحى و يهودى بود ، به چشم احترام مىنگريستند و همين ، نه تنها نمىگذاشت كه آنها را ارزيابى و نقّادى كنند ، بلكه به گزارش اكيد الفهرست ، و الطبقات ، حرص و ولع مسلمانان براى ترجمهء حرف به حرف اسفار تورات به زبان عربى ، كمتر از علماى يهود نسبت به روايت به ترجمهء حرف به حرف آن ، نبود . و همين امر ، زمينه‌اى مىشد تا داستان‌هاى\r\n\r\n\r\n","description":"","footnote":"\r\n( 1 ) . ابن نديم ، الفهرست ، 32 .\r\n( 2 ) . رمزى نعنانه ، همان ، 198 .\r\n( 3 ) . اسرائيل ولفنسون ، تاريخ اليهود فى بلاد العرب ، 13 ؛ حسن ابراهيم ، تاريخ الاسلام السياسى ، 1 / 73 . نيز :\r\n D . S . Margoliouth , The Relations between Arabs and Israelites Prior to the Rise of Islam , p . \r\n60 ؛  Greats , History of the Jews , vol . III , pp .  51 - 57 .\r\n","page_name":" 90 ","page_number":100},
  {"content":"\r\n\r\nيهودى به همان‌گونهء عوامانه و بىپايه ، در ميان مسلمانان گسترش يابد و از سوى گروهى از تاريخ‌نگاران ضعيف الاعتبار نيز پذيرفته و گزارش گردد . « 1 » افزون بر اين كه برخى از آنان مانند كعب الاحبار ، تا آنجا پيش مىرفتند كه بسى چيزهايى را از تورات و كتاب‌هاى ديگر گزارش كنند ، بىآن كه از آنها در آن كتاب‌ها نشانى باشد . « 2 »\r\n9 . گزارشى گوياى اين كه عبد الله بن عمرو بن عاص در جنگ يرموك ( 15 ه - . 636 م ) « 3 » با دو نفر از عالمان اهل كتاب برخورد كرده بود و پس از آن بر پايهء روايت « حدّثوا عن بنى اسرائيل و لا حرج » « 4 » ( باكى نيست كه از بنىاسرائيل حديث گزارش كنيد ) ، گزارش‌هايى را از زبان آن دو باز گفته بود . شايد پيش چشم داشتن همهء اين‌ها بوده كه احمد بن حنبل را واداشته بود تا سخن مشهور خويش را باز گويد : « ثلاثة ليس لها اصل : التفسير و الملاحم و المغازى » ( سه چيزاند كه اصل و اعتبارى ندارند : تفسير ، اخبار غيبى و جنگ‌ها ) « 5 » - يعنى گزارش‌هايى كه دربارهء اين‌ها در دست است ، گزارش‌هايى بىاصل و اعتبارند و سند درست و قابل قبولى ندارند - و ابن تيميه را نيز به گفتن چنين سخنى واداشته بود : « گزارش‌هاى\r\n\r\n\r\n","description":"","footnote":"\r\n( 1 ) . امين مدنى ، همان ، 90 .\r\n( 2 ) . تفسير المنار ، 1 / 9 .\r\n( 3 ) . دربارهء جنگ يرموك بنگريد به : ابن اثير ، الكامل ، 2 / 410 - 415 ؛ تاريخ طبرى ، 3 / 394 - 414 ؛ بلاذرى ، فتوح البلدان ، 137 ؛ فتوح الشام ، 2 / 120 - 124 ، 237 - 239 ؛ العقاد ، معاوية فى الميزان ، 41 ؛ عبدالمنعم ماجد ، همان ، 184 - 188 .\r\n( 4 ) . فتاوى ابن تيميه ، 13 / 366 ، دربارهء اين حديث بنگريد به : صحيح بخارى ، 6 / 319 - 320 . در برابر اين حديث ، حديث‌هايى نيز هست كه ما را از پذيرش احاديث بنىاسرائيل باز مىدارد ، بنگريد به : صحيح بخارى ، 3 / 181 ، 8 / 120 ؛ مسند احمد بن حنبل 3 / 387 ؛ ابن حجر ، فتح‌البارى ، 13 / 259 ، 404 ؛ تفسير ابن كثير ، 4 / 6 - 8 ؛ البداية و النهاية ابن كثير ، 1 / 198 ؛ ذهبى ، محمد حسين ، همان ، 68 - 71 . ابن حجر براى رفع تناقض گفته :\r\nنهى از نقل احاديث يهوديان ويژه روزگارى است كه هنوز اسلام و احكام آن استقرار نيافته بود و بيم آن مىرفت كه نقل احاديث يهودى فتنه و فسادهايى از پى آورد ، اما پس از استقرار اسلام كه ديگر بيم فتنه‌اى نبود ، نقل احاديث آنان آزاد شد ، از اين‌رو كه هم پاره‌اى گزارش‌هاى درست در كتاب‌هاى آنها بود ( فتح البارى ، 6 / 388 ) و هم پاره‌اى از آنها در ردّ سخنان خود آنان به كار مىآمد و هم با پاره‌اى از آنها مىشد يهوديان را بنابر آنچه در كتاب‌هاى خودشان آمده ، به تصديق پيامبر ( ص ) واداشت ( همان ، 17 / 309 ) . براى ديدن ديدگاه‌هاى ديگرى در اين باره بنگريد به : مقدمة من اصول التفسير ، 17 - 20 ، 45 - 46 ؛ عمدة التفسير ، 1 / 15 ؛ تفسير ابن كثير ، 1 / 4 ؛ محاسن التأويل ، 1 / 44 - 45 ؛ البداية و النهاية ، 1 / 6 - 7 ؛ تفسير بقاعى ، 89 - 90 ؛ همان ، ذهبى ، محمد حسين ، 71 - 90 .\r\n( 5 ) . ابن تيميه ، مقدمة فى اصول التفسير ، 14 ؛ تفسير المنار ، 1 / 8 . نيز : الاسرار المرفوعة ، 339 ؛ كشف الخفاء 2 / 402 ؛ المقاصد الحسنة ، 481 ؛ تمييز الطيب من الخبيث ، 198 .\r\n","page_name":" 91 ","page_number":101},
  {"content":"\r\n\r\nساختگى و نادرست در كتاب‌هاى تفسير فراوان است » . « 1 »\r\nبا اين همه در روزگار پيامبر ( ص ) كار آسان بود ، زيرا ياران آن بزرگوار ، آگاه‌ترين مردم به دين و امور دينى بودند ، اما در روزگار تابعان كار از گونهء ديگرى بود . در اين روزگار بود كه نقل گزارش از يهوديان رو به گسترش نهاد و راه ورود مفاهيمى از تورات و انجيل به كتاب‌هاى تفسير باز شد . گره كار آن‌گاه كورتر شد كه دسته‌اى از مفسران آن روزگار به خيال خود خواستند رخنه و شكافى را كه در تفسير مىديدند ، با گزارش‌هاى اسرائيلى پر كنند و بدين‌گونه كتاب‌هاى تفسيرى خويش را با انبوهى از گزارش‌هاى برساخته و بىپايه انباشتند ، مانند آنچه در كتاب‌هاى تفسير از زبان مجاهد و قتاده گزارش شده است . در همين روزگار كسانى يافت مىشدند كه تا آنجا شيفتهء گزارش‌هاى اسرائيلى بودند و در نقل آنها زياده‌روى مىكردند كه هيچ پروايى نداشتند از اين كه هر ياوه و خرافه‌اى را مىشنوند - هر چند به هيچ‌رو با عقل و انديشه نسازد - به قرآن بچسبانند . اين شيفتگى به خرافه‌ها و ياوه‌هاى اسرائيلى تا روزگار تدوين آثار حديثى ادامه داشت . « 2 »\r\nبارى - چه آنچه گفته شد همهء دليل‌ها باشد و چه دليل‌هاى ديگرى نيز يافت شود - بىهيچ گمان آغوش كتاب‌هاى تفسيرى ما براى پذيرش هرگونه گزارش اسرائيلى ، حتى خرافه‌هاى بىپايه و ياوه‌هاى بيهوده ، باز بوده است و پىآمد آن ، آميختگى كتاب‌هاى تفسيرى ما شد ، به فراورده‌هاى رنگارنگ و گونه‌گون اديان و مذاهب مختلف و متفاوت ، كه به دانش عرب‌ها پيوست « 3 » ، و كم و بيش همهء تفسيرهاى پيشين و پسين و آسان‌گير و سخت‌گير « 4 » ، از اين‌روى وراى چندان تفاوت نداشته‌اند ، تفاوت آنها در اين است كه پاره‌اى از آنها گزارش‌هاى عجيب و غريب اسرائيلى را بيشتر آورده‌اند و پاره‌اى ديگر كمتر ، يا برخى از آنها بىهيچ اما و\r\n\r\n\r\n","description":"","footnote":"\r\n( 1 ) . ابن تيميه ، همان ، 19 .\r\n( 2 ) . ذهبى ، محمد حسين ، همان ، 36 - 37 ؛ مقدمهء ابن خلدون ، 490 - 491 .\r\n( 3 ) . امين خولى ، التفسير : معالم حياته و منهجه اليوم ، 10 - 11 ، دائرة المعارف الاسلامية ، 9 / 415 ؛ ذهبى ، محمد حسين ، التفسير و المفسرون ، 1 / 88 .\r\n( 4 ) . معروف‌ترين تفسيرهايى كه به فراوانى گزارش‌هاى اسرائيلى را آورده‌اند ، اينهايند : تفسير مقاتل بن سليمان ( د 150 ه - . ) ؛ تفسير طبرى ( 224 - 310 ه . ) تفسير ثعلبى ( د 427 ه . ) ؛ تفسير خازن ( 678 - 741 ) . و معروفترين تفسيرهايى كه از زياده‌روى در آنها پرهيز كرده‌اند ، اينها : تفسير ابن كثير ( 700 - 774 ه - . ) ؛ تفسير آلوسى ( 1217 - 1270 ه - . ) ؛ تفسير محمد رشيد رضا ( 1282 - 1354 ه - . ) بنگريد به : دائرة المعارف الاسلامية ، 9 / 451 - 452 ؛ ذهبى ، محمد حسين ، الاسرائيليات فى التفسير و الحديث ، 161 - 249 .\r\n","page_name":" 92 ","page_number":102},
  {"content":"\r\n\r\nاگر و نقد و نظرى از آنچه آورده‌اند ، گذشته‌اند و گروهى ديگر اما و اگرى يا نقد و نظرى در كار آنها كرده‌اند . « 1 »\r\nبه هر روى و با پذيرش همهء آنچه گذشت ، در يك چيز نبايد گمانى روا داشت و آن اين كه كتاب‌هاى تفسيرى از سرمايهء تاريخى گران‌بهايى سرشارند « 2 » كه مورخان را در تدوين تاريخ كهن عرب بسيار به كار مىآيند ، و زمينه را براى آنها فراهم مىسازند تا آنچه را در قرآن كريم ، اشاره‌وار و گذرا آمده ، بازگشايند ؛ و آنچه را دربارهء آداب ، رسوم ، احكام و باورهاى مردم روزگاران پيش از اسلام ، آويز گوش مردم بوده و سينه به سينه از زبان قبايل از ميان رفته ، بدانان رسيده و در قرآن تنها اشارتى بدان‌ها شده است ، شرح و بسط دهند .\r\n\r\n\r\n","description":"","footnote":"\r\n( 1 ) . همان ، 185 - 283 .\r\n( 2 ) . اينك نام معروف‌ترين كتاب‌هاى تفسير : تفسير طبرى ( جامع البيان عن تأويل آى القرآن ) ؛ تفسير ثعلبى ( الكشف عن بيان تفسير القرآن ؛ تفسير مرتضى ( امالى شريف مرتضى ) ؛ تفسير مشكات ( مرآة الانوار و مشكاة الاسرار ) ؛ تفسير بغوى ( معالم التنزيل ) ؛ تفسير زمخشرى ( الكشاف على حقايق التنزيل و عيون الاقاويل فى وجوه التأويل ) ؛ تفسير طبرسى ( مجمع البيان ) ؛ تفسير ابن عربى ( احكام القرآن ) ؛ تفسير ابن عطيّه ( المحرّر الوجيز فى تفسير الكتاب العزيز ) ؛ تفسير رازى ( مفاتيح الغيب ) ؛ تفسير قرطبى ( الجامع لاحكام القرآن ) ؛ تفسير نسفى ( مدارك التنزيل و حقايق التأويل ) ؛ تفسير نيشابورى ( غرائب القرآن و رغائب الفرقان ) ؛ تفسير خازن ( لباب التأويل فى معانى التنزيل ) ؛ تفسير ابى حيان ( البحر المحيط ) ؛ تفسير ابن كثير ( تفسير القرآن العظيم ) ؛ تفسير بيضاوى ( انوار التنزيل و اسرار التأويل ) ؛ تفسير عبدالرحمان ثعالبى ( الجواهر الحسان فى تفسير القرآن ) ؛ تفسير سيوطى ( الدر المنثور فى التفسير المأثور ) ؛ تفسير الجلالين ؛ تفسير ابى السعود ( ارشاد العقل السليم ) ؛ تفسير آلوسى ( روح المعانى فى تفسير القرآن العظيم و السبع المثانى ) ؛ تفسير قاسمى ( محاسن التأويل ) ؛ تفسير المنار ؛ تفسير وجدى ( المصحف المفسّر ) ؛ تفسير سيد قطب ( فى ظلال القرآن ) ؛ تفسير طنطاوى ( الجواهر فى تفسير القرآن الكريم ) . [ و شمار فراوانى از تفسيرهاى شيعى كه مؤلف بسيار كم بدان‌ها چشم داشته است همچون التبيان فى تفسير القرآن از طوسى ( مترجم ) . 
  ]\r\n","page_name":" 93 ","page_number":103},
  {"content":"\r\n . \r\n","description":"","footnote":"","page_name":" 94 ","page_number":104},
  {"content":"\r\n\r\n\r\nبخش چهارم ابراهيم خليل ( ع ) نياى عرب‌ها\r\n\r\n","description":"","footnote":"","page_name":" 95 ","page_number":105},
  {"content":"\r\n\r\nابراهيم ، ابو الانبياء ، نياى بزرگ پيامبر اسلام ( ص ) ، شبيه‌ترين مردم به او ، دوست ويژهء خدا ( خليل الله ) ، پيشواى پارسايان ، رمز ايمان و سرمشقى نيكو براى همهء مؤمنان است . « 1 » او نخستين كسى است كه نام « مسلمان » را به مسلمانان داده است « 2 » ، و نيز نخستين كسى است كه از خدا به دعا خواسته است تا در ميان مردم از خود آنان رسولى برانگيزد تا به راه راست رهنمونشان گردد . « 3 » راست گفت پيامبر ( ص ) كه « انا دعوة ابى ابراهيم « 4 » » ( من همانم كه پدرم ابراهيم به دعا خواسته بود ) .\r\nو تاريخ حجاز جز از راه بررسى و شناسايى تاريخ پدر پيامبران - ابراهيم ( ع ) - شناختنى نيست ، چون او پدر عرب‌هاست « 5 » و بنيادگذار كعبهء آنان « 6 » ، و كسى است كه مكّه را مقدّس‌ترين جاى زمين ساخته « 7 » ، و اولين كسى است كه مردم را به حج فرا خوانده « 8 » و از خداوند براى اين سرزمين پاك ، امن و آرامش ، و خير و بركت خواسته است . « 9 » و اين‌گونه بود كه حجاز گاهواره‌اى شد براى آخرين پيامبر و فرستادهء خدا ، محمد ( ص ) ، و جايگاهى براى فرود وحى و نزول قرآن ، و سرانجام چنان شد كه دل‌ها و چهره‌هاى ميليون‌ها مسلمان ، روزى پنج بار ، رو\r\n\r\n\r\n","description":"","footnote":"\r\n( 1 ) . سورهء ممتحنه ، آيهء 4 .\r\n( 2 ) . سورهء حج ، آيهء 78 .\r\n( 3 ) . سورهء بقره ، آيهء 129 .\r\n( 4 ) . تفسير قرطبى ، 2 / 131 .\r\n( 5 ) . سورهء حج ، آيهء 78 ؛ نگاه كنيد به پاورقى ص 92 ، و لغزش مؤلف در فهم آيهء مزبور . ( ويراستار )\r\n( 6 ) . سورهء بقره ، آيهء 127 .\r\n( 7 ) . سورهء آل عمران ، آيهء 96 ، نيز بنگريد به : تفسير طبرى ، 3 / 45 .\r\n( 8 ) . سورهء حج ، آيهء 27 .\r\n( 9 ) . سورهء بقره ، آيهء 126 .\r\n","page_name":" 96 ","page_number":106},
  {"content":"\r\n\r\nسوى آن كنند « 1 » و هر سال هزاران مسلمان براى پاسخ‌گويى به فراخوانى ابراهيم و گزاردن حج ، آهنگ آن جا كنند . « 2 »\r\nاز اينها آشكار مىگردد كه ابراهيم خليل با هيچ دينى چنين پيوندى ندارد كه با دين اسلام ؛ و پيروان هيچ دينى چنان به دو نگرويده‌اند كه مسلمانان ؛ و هيچ نژاد و تبارى چنان به دو ننازيده‌اند كه اعراب و به ويژه قريشيان ؛ و بر خلاف پندارهاى يهوديان و مسيحيان ، پيروان هيچ آيينى چنان به راه او نرفته‌اند كه مسلمانان ، زيرا كه ايشان ، در ايمان و توحيد صحيح ، وارثان اويند .\r\n\r\n1 . زادگاه ابراهيم ( ع )\r\nگزارش‌هاى عربى ، تولد ابراهيم را در روزگار پادشاهى نمرود بن كنعان بن كوش دانسته‌اند ، همو كه يكى از چهار پادشاهى است كه بر همهء زمين فرمان رانده‌اند ( دو كافر : نمرود و بخت نصر ؛ و دو مؤمن سليمان و ذوالقرنين ) . بر پايهء همان گزارش‌ها ، ستاره‌بينان به نمرود هشدار دادند كه به زودى در فلان سال و فلان ماه ، پسرى ابراهيم نام ، زاده خواهد شد ، مردم را از دينشان دور خواهد كرد و بت‌هاشان را فرو خواهد شكست . از اين‌رو نمرود براى پيش‌گيرى ، فرمان داد تا همهء نوزادان پسر آن سال را بكشند . امّا مادر ابراهيم ، باردارى خويش را پنهان داشت و در غارى نزديك شهر ، دور از چشم مردم ، بار خويش را كه پسرى بود ، بر زمين نهاد ، و به يك گزارش ، به شوى خويش گفت كه پسر را مرده زاده است ، و به گزارش ديگر ، او را از زنده بودن پسر آگاه ساخت ، و به هر رو ، مادر هر روز پنهانى از پسر خويش سركشى مىكرد و سخت شگفت‌زده مىشد كه مىديد نوزاد او هر روز به اندازه‌اى بزرگ مىشود و مىبالد كه ديگر نوزادان در يك ماه . « 3 »\r\nاين گزارش ، به گونهء ياد شده ، آميزهء شگفتى است از روايت‌هاى گوناگون ، افزون بر اين كه از هر سو در تيررس شكّ و شبهه‌هاى بسيار نيز هست ، و گزافه نيست اگر بگويم از مرز شبهه نيز فراتر است . مهم‌ترين شبهه‌هايى كه اين گزارش را نشانه گرفته‌اند ، اين‌هايند :\r\n1 . افسانهء فرمانروايى چهار پادشاه بر همهء زمين - كه تنها در منابع عربى آمده است و نه در\r\n\r\n\r\n","description":"","footnote":"\r\n( 1 ) . سورهء بقره ، آيهء 144 .\r\n( 2 ) . سورهء آل عمران ، آيهء 97 .\r\n( 3 ) . ابن اثير ، 1 / 94 - 95 ؛ طبرى ، 1 / 233 - 237 ؛ ابوالفداء ، 1 / 13 ؛ ابن كثير ، 1 / 148 ؛ ابن حبيب ، 392 - 394 ؛ تفسير ابن كثير ، 3 / 181 ، 182 ؛ مسعودى ، مروج الذهب ، 1 / 56 ؛ ديار بكرى ، تاريخ الخميس ، 89 - 91 ، 141 ؛ مقدسى ، 3 / 45 - 48 ، 54 .\r\n","page_name":" 97 ","page_number":107},
  {"content":"\r\n\r\nديگر منابع تاريخى - به هيچ رو با واقعيت‌هاى تاريخى سازگار نيست . مثلا دربارهء نخستين پادشاه از اين چهار تن يعنى نمرود ، گويا سازندگان اين افسانه نمىدانسته‌اند كه تاريخ بابل - دست كم تا امروز - پادشاهى به اين نام نمىشناسد ، و من درست نمىدانم كه مورّخان مسلمان اين نام را از كجا آورده‌اند . گرچه گمان بسيار مىرود كه از تورات گرفته باشند ، زيرا در آن جا مىخوانيم : « و كوش ، نمرود را آورد ، او به جبّار شدن در جهان شروع كرد . . . و ابتداى مملكت وى بابل بود و ارك و اكّد و كلنه در زمين شنعار . . . » . « 1 » از سوى ديگر ، تاريخ شهرى را مىشناسد به نام « نمرود » در مجراى « زاب اعلى » كه در روزگار سارگون دوم ( 722 - 705 ق . م . ) پايتخت امپراتورى آشور بوده است . و اين شهر ، همان شهرى است كه در تورات با نام « كالج » از آن ياد شده است . « 2 » و به اين‌گونه آشكار مىشود كه نويسندهء سفر پيدايش تورات نام پادشاه و شهر را به هم آميخته ، نام شهر را بر پادشاه نهاده است ، و از آن پس مورّخان مسلمان نيز آنچه را در تورات آمده - به گونهء تاريخى كه هيچ‌گونه ترديدى در آن روا نيست - باز گفته‌اند .\r\nو اما « نبوكد نصر » يا « بخت نصر » ( 605 - 562 ق . م ) [ يكى ديگر از چهار تنى كه گفته‌اند بر همهء زمين فرمان رانده‌اند 
  ] ، فرمانروايىاش هيچ گاه از سوريهء كهن فراتر نرفته است . يعنى همهء عراق را فرا نمىگرفته است ، تا چه رسد به همهء جهان . در اين جا نيز چنين مىنمايد كه مورخان مسلمان در گزارش كارهاى نبوكد نصر از تورات تأثير پذيرفته‌اند ، همو كه به گزارش تورات ، يهوديان فلسطين را درهم كوبيد و سپس همه را اسير گرفته و به بابل برد . « 3 » اثرپذيرى مورخان مسلمان از نوشته‌هاى يهوديان دربارهء نبوكد نصر تا آنجا پيش رفته است كه او را در سرزمين‌هاى عرب به روزگار « عدنان » ، به جنگى واداشته‌اند كه انگيزهء او از اين جنگ به ذهن هيچ تاريخ‌نگارى نمىرسد : خون‌خواهى پيامبرانى كه به دست عرب‌ها كشته شده بودند .\r\nنمىدانم مورّخان مسلمان چگونه اين افسانه را پذيرفته‌اند ، با اينكه در همان حال ، بر اين باور بوده‌اند كه نبوكد نصر ، مردى كافر و بىخدا بوده است . شگفتى اندكى كاسته مىشود آنگاه كه\r\n\r\n\r\n","description":"","footnote":"\r\n( 1 ) . سفر پيدايش ، 10 : 8 - 10 .\r\n( 2 ) . سفر پيدايش ، 10 : 11 .\r\n( 3 ) . بنگريد به كتاب مؤلف اسرائيل ، 529 - 535 . نيز :\r\n W . Keller , the Bible As History , pp .  280 - 284 ؛  A . Malamat , The Last Wars of the Kingdom of Judun , pp .  223 - 225 ؛  M . Noth , The History of Israel , pp .  285 - 288 ؛  S . Gook , in CHA , II ,  1965 ،  PP .  399 - 402 ؛  Finegan , Light from the Ancient past . . . , p .  226 ؛  W . O . E . Oeasterly , Egypt and Israel , p .  233 .\r\n","page_name":" 98 ","page_number":108},
  {"content":"\r\n\r\nمىبينيم فرمان اين جنگ را به « برخيا » ى يهودى نسبت مىدهند . گويا او از يهوديان فرمان داشته تا يهوديان را خوار سازد . « 1 » و شگفتى آن‌گاه بيشتر مىشود كه مىبينيم در تورات يهوديان از اين گزارش‌ها نشانى نيست و روزگار عدنان و نبوكد نصر را فاصلهء دور و درازى از هم جدا ساخته است . « 2 »\r\nو امّا دربارهء سليمان بن داوود ( ع ) : همهء منابع تاريخى از جمله تورات - به جز منابع عربى - بر اين‌اند كه گسترهء فرمانروايى آن بزرگوار ، فراتر از مرزهاى شناخته شدهء فلسطين نبوده است . « 3 » حتى تورات با همهء زياده‌روىهايى كه به ويژه دربارهء پادشاهى سليمان دارد ، كشور اسرائيل را در گسترده‌ترين و تواناترين روزگارانش از « دان » تا « بئوسبع » « 4 » مىداند كه همهء فلسطين را نيز فرا نمىگيرد .\r\nو اما اسكندر مقدونى ( 336 - 323 ق . م ) - اگر مقصود همان ذوالقرنين باشد ، كه اين موضوع در هاله‌اى از شك است - گرچه از ميان چهار پادشاه ياد شده ، گسترهء فرمانروايىاش از همه بيشتر بوده است ، اما بىگمان فرمانرواى بر همهء زمين نبوده است ، همان‌گونه كه نه تنها مؤمن نبوده بلكه بر هر كجا دست مىيافته ، دم از خدايى نيز مىزده است . « 5 »\r\n2 . دوگانگى گزارش دربارهء آگاهى آزر از ولادت پسرش ابراهيم - كه از سويى مىگويد : مادر ابراهيم ولادت پسر را از پدر پنهان داشت و از سوى ديگر مىگويد : پدر ابراهمى از پادشاه بر پسرش مىترسيد - آيا پرسش‌انگيز و شبهه‌آميز نيست كه كدام يك از اين دو درست است ؟\r\n3 . پافشارى منابع عربى بر پيش‌گويى ستاره‌بينان از ولادت چند پيامبر : ابراهيم ، موسى ، مسيح ( ع ) ، و به گمان برخى زردشت - كه كسانى او را پيامبر پارسايان مىپندارند - گرچه\r\n\r\n\r\n","description":"","footnote":"\r\n( 1 ) . تاريخ طبرى ، 1 / 558 - 560 ؛ ابن اثير ، الكامل ، 1 / 270 - 272 ؛ مسعودى ، مروج الذهب ، 2 / 130 - 131 ؛ ياقوت ، معجم البلدان ، 3 / 328 - 331 ؛ همدانى ، الاكليل ، 2 / 286 .\r\n( 2 ) . بنگريد به كتاب مؤلف بلاد العرب .\r\n( 3 ) . بنگريد به مقالهء مؤلف « العرب و علاقاتهم الدوليّة فى العصور القديمة » ، مجلة كلية اللغة العربية و العلوم الاجتماعية ، شمارهء 6 ، 1976 ؛ عهد عتيق ، سفر اول پادشاهان ، 9 : 11 - 16 . نيز :\r\n J . Breasted , A History of Egypt , frome the Earleest times to Persian Conquest , p . \r\n529 ؛  C . Rote , A Short History of the Jewish People , p .  21 ؛  H . G . Wells , A Short History of the Word , pp .  76 - 77 ؛\r\n A . Lods , Israel , Frome its Beginnings to the Middle of the Eight Century , p . \r\n368 ؛  H . R . Hall , The Ancient History of the Near East , p .  433 ؛  M . Noth , op - cit , pp .  205 - 206 .\r\n( 4 ) . عهد عتيق ، سفر داوران ، 2 : 1 ؛ اول صموئيل ، 3 : 20 ؛ دوم صموئيل ، 23 : 2 ؛ دوم تواريخ ايام ، 21 : 31 .\r\n( 5 ) . و . و . تارن ، الاسكندر الاكبر ، ترجمهء زكى على ، 178 - 180 .\r\n","page_name":" 99 ","page_number":109},
  {"content":"\r\n\r\nاوج اين‌گونه گزارش‌هاى اسرائيلى دربارهء موسى است . البته برخى از مورّخان ، پيشگويى را نه از ستاره‌بينان كه از خود بنىاسرائيل دانسته‌اند و شخص پيشگويى شده را ابراهيم شمرده‌اند . « 1 »\r\nبارى پرسش اين است كه چرا مورخان مىكوشند تا ستاره‌بينان را غيب‌دان بشمرند و غيب‌دانى آنان را - چنان كه در داستان ابراهيم گفته‌اند - تا آگاهى از سال و ماه ولادت او پيش برند . گرچه مورخان ، آن سال و ماهى را كه ستاره‌بينان پيش گفته بودند ، براى ما بازنگفته‌اند . از اين گذشته ، اين كه ابراهيم در غار به دنيا آمد و مادرش او را در آن‌جا تنها نهاد و تنها روزى يك بار به او سر مىزد ، بىآن كه كسى ، حتى پدر ابراهيم از اين راز سر در آورد ، آيا ساختگى و گزافه نمىنمايد ؟ افزون بر اينها مورخان اين افسانه‌ها را از كجا آورده‌اند ؟\r\nاز ديدگاه من چه بسا ولادت ابراهيم با امورى خارق العاده همراه بوده است - و اين چيزى است كه آن را منكر نيستيم و نبايد هم منكر باشيم - اما اين امور خارق العاده ، به گونه‌اى كه مورخان گزارش كرده‌اند و همان‌ها را با اندك تفاوت‌هايى دربارهء برخى از ديگر پيامبران نيز باز آورده‌اند ، بر ساخته‌هايى است كه در ساخت و پرداخت آنها گزارش‌هاى اسرائيلى نقش نخست را داشته‌اند . بعدها نيز مورخان مسلمان با اين كه مىدانسته‌اند ، تورات تحريف شده است ، چيزهايى بر آنها افزوده‌اند و بدين‌گونه گاه تحريف‌هاى تورات را دوباره تحريف كرده‌اند ، و پىآمد آن و اين ، چنين شده كه كتاب‌هاى آنان چنين و چنان گردد .\r\n\r\n2 . وطن ابراهيم خليل و روزگار او\r\nتورات ، ابراهيم خليل ( ع ) را « ابرام بن تارح » خوانده است . « 2 » اما قرآن نام پدر او را [ بر اساس بيشترينهء روايات 
  ] « آزر » گفته است : در اين آيه : « آن‌گاه كه ابراهيم به پدر خويش آزر گفت :\r\nآيا بت‌ها را به خدايى مىگيرى » . « 3 »\r\n\r\n\r\n","description":"","footnote":"\r\n( 1 ) . ابن اثير ، 1 / 170 ؛ طبرى ، 1 / 234 - 237 ، 387 - 388 ؛ ابن كثير ، 1 / 237 - 238 ؛ يعقوبى ، تاريخ ، 1 / 23 ؛ مسعودى ، مروج الذهب ، 1 / 56 ؛ انجيل متى ، 2 / 1 - 22 بسنجيد با : تفسير المنار ، 1 / 313 ؛ مقدسى ، 3 / 45 ؛ تفسير طبرى ، 12 / 65 - 67 ( داستانى مشابه از قوم صالح ( ع ) ) .\r\n( 2 ) . تورات ، خليل را تا سن 99 سالگى « ابرام » خوانده و از آن پس « ابراهيم » بنگريد به تورات ، سفر پيدايش ، 11 : 27 - 31 ، 12 : 4 ، 7 ، 9 ، 10 ، 14 ، 16 ، 18 ، 13 : 1 - 8 ، 12 ، 14 ، 18 ، 14 : 13 ، 14 ، 19 ، 22 ، 23 ، 15 : 1 - 3 ، 13 ، 18 ، 16 : 1 - 6 ، 15 ، 17 : 1 - 6 .\r\n( 3 ) .  « إِذْ قالَ إِبْراهِيمُ لِأَبِيهِ آزَرَ أَ تَتَّخِذُ أَصْناماً آلِهَةً »  ( سورهء انعام ، آيهء 74 ) ، براى تفسير آن بنگريد به : تفسير طبرى ، 11 / 465 - 469 ؛ تفسير نسفى ، 2 / 53 ؛ الجواهر فى تفسير القرآن الكريم ، 4 / 56 .\r\n","page_name":" 100 ","page_number":110},
  {"content":"\r\n\r\nچنين مىنمايد كه گروهى از مورخان و مفسران ، همين گزارش تورات دربارهء نام پدر ابراهيم را پيش روى داشته‌اند و به چشم سندى درست و گمان‌ناپذير بدان مىنگريسته‌اند كه كوشيده‌اند آيهء ياد شده را در همين باره تأويل كنند [ مثلا آزر را عموى ابراهيم بشمارند كه از روى مجاز پدر خوانده شده است 
  ] و به اين‌گونه ، ناسازگارى ميان گزارش قرآن و تورات را از ميان بردارند « 1 » ، چيزى كه ما در كتابمان اسرائيل ( ص 160 - 164 ) به گستردگى به نقد و رد آن پرداخته‌ايم و پذيرفته‌ايم كه نام پدر ابراهيم ، همان « آزر » است كه هم در قرآن مجيد و حديث شريف آشكارا آمده است و هم دليل‌هايى علمى پشتوانه دارد ، و از اين رو جايى براى تأويل و توجيه‌هاى مفسران و مورخان نمىماند . « 2 »\r\nو اما قوم ابراهيم : برخى قوم ابراهيم را از گروه آراميانى مىدانند كه اسحاق و يعقوب از آنان زن گرفته بودند ، خواه اين سخن كه آنان از آراميان زن گرفته بودند ، درست باشد يا نباشد ، بىگمان قوم ابراهيم برخاسته از دل جزيرة العرب است و مانند ديگر گروه‌هاى سامى ، پرورش يافته در همانجا . و گويا اين كه ابراهيم به اين انديشه افتاد تا همسر مصرى خويش و پسر او ، اسماعيل را براى دور بودن از هووى پيرش ، ساره به مكّه ببرد ، تنها يك تصادف و اتّفاق نبود . زيرا تصادف و اتّفاق در سامان دادن اين‌گونه اختلافات خانوادگى در ميان سران عشاير پيشين جايى نداشت . و اين كه ابراهيم مكه را براى زيستگاه زن و فرزند خويش برگزيد ، بىگمان از اين‌رو بوده كه با آنجا و مردم پيوند و پيمانى داشته است ، و گرنه زن و فرزند خويش را به چنان جاى خشك و دورى نمىفرستاد . « 3 »\r\nاز اين‌رو مىتوان گفت ابراهيم خليل يك عرب نژاد اصيل است ، از تبار عرب‌هاى اصيلى كه نژادشان به سام پسر نوح ( ع ) مىرسد . همان‌گونه كه پدر عرب‌هاى عدنانى نيز هست .\r\n\r\n\r\n","description":"","footnote":"\r\n( 1 ) . گفتنى است كه تأويل برخى از مفسران به ويژه مفسران شيعى برآنند كه پدر پيامبر نمىتواند بت‌پرست باشد ( مترجم ) .\r\n( 2 ) . ابن اثير ، 1 / 94 ؛ تاريخ طبرى ، 1 / 223 ؛ ابوالفداء ، 1 / 13 ؛ مقدسى ، 3 / 47 ؛ تاريخ يعقوبى ، 1 / 23 - 26 ؛ مسعودى ، مروج الذهب ، 1 / 56 ؛ ابن خلدون ، 2 / 33 ؛ تفسير روح المعانى ، 7 / 194 ؛ تفسير قرطبى ، 2458 ؛ دائرة المعارف الاسلامية ، 1 / 53 - 55 ؛ تفسير طبرى ، 11 / 465 - 466 . البته دسته‌اى از مفسران نيز هستند كه نام پدر ابراهيم را همان كه در قرآن آمده « آزر » مىدانند ، بنگريد به : تفسير طبرى ، 11 / 468 - 469 ؛ تفسير فخر رازى ، 3 / 72 ؛ تفسير البحر المحيط ، 4 / 163 - 164 ؛ تفسير روح المعانى ، 7 / 194 - 195 ؛ تفسير الجواهر ، 4 / 56 ؛ البداية و النهاية ، 1 / 142 ؛ عباس عقاد ، ابراهيم ابوالانبياء ، 135 - 136 .\r\n( 3 ) . حسن ظاظا ، الصهيونية العالمية و الاسرائيل ، 26 - 27 .\r\n","page_name":" 101 ","page_number":111},
  {"content":"\r\n\r\nهمانان كه از تبار پسر او اسماعيل‌اند . بنابراين ، ابراهيم پيش از آن كه نياى اسرائيليان باشد ، نياى عرب‌هاست .\r\nدربارهء « اور » ، زيستگاه ابراهيم ، نيز مورخان دو ديدگاه دارند : برخى آن را در جنوب عراق دانسته‌اند « 1 » و برخى ديگر برآنند كه اين « اور » ، آن نيست كه در بابل و در كنار خليج فارس بوده است ، بلكه در عراق اعلى در جزيرهء ميان دجله و فرات جاى داشته است . و همين ديدگاه است كه دليل‌هاى بسيارى را پشتوانه دارد ، دليل‌هايى كه برخى از آنها در تورات آمده « 2 » و ما همهء آنها را در كتابمان اسرائيل ( ص 171 - 177 ) بررسى و ارزيابى كرده‌ايم ، همهء اين دليل‌ها نشان مىدهد كه « اور » از همسايه‌هاى « حاران » ، و بر پايهء پاره‌اى ، آگاهىها و اخبار محلى - كه به سدهء چهارم ميلادى برمىگردد - از همسايه‌هاى شرقى آن بوده است و شايد كه مقصود « اميانوس مركليوس » ، آن جا كه به قلعه‌اى ميان « سنجار » و « دجله » « 3 » از همان روزگاران اشاره مىكند ، همين « اور » باشد . « 4 » بر پايهء همين‌هاست كه ما همان ديدگاهى را مىپسنديم كه زيستگاه ابراهيم را در « حاران » مىداند و نه در « اور » مشهور در جنوب عراق . « 5 »\r\nدربارهء روزگار ابراهيم نيز مورخان ديدگاه‌هاى گوناگون دارند « 6 » : « يونگر » بر فاصلهء ميان سال‌هاى 1261 تا 1986 ق . م . انگشت نهاده است « 7 » ؛ و « ويگال » نيمه‌هاى سدهء بيست و يكم ق . م . را روزگار ولادت ابراهيم شمرده است « 8 » ؛ اطلس « وست مينيستر » روزگار ابراهيم را ميانهء\r\n\r\n\r\n","description":"","footnote":"\r\n( 1 ) . سفر پيدايش ، 11 : 28 ، 31 ، 15 : 7 ؛ سفر نحميا ، 9 : 7 ، نيز :\r\n W . Keller , op - cit , p .  42 .\r\n( 2 ) . سفر پيدايش ، 24 : 7 ، 40 ؛ 27 : 43 - 44 ، 28 : 10 ، سفر يوشع ، 24 : 2 ؛ نجيب ميخائيل ، مصر و الشرق الاولى ، 3 / 183 ؛ حسن محمود ، حضارة مصر و الشرق القديم ، 349 ؛ نيز :\r\n J . Finegan , op - cit , p .  10 ؛  A . Lods , op - cit , p .  166 .\r\n( 3 ) .  A . Lods , op - cit , pp .  165 - 6 .\r\n( 4 ) . روايات اسلامى نيز زيستگاه خليل را در چندين جا گفته‌اند : كوثى عراق ؛ بابل ؛ شوش اهواز ؛ حران ؛ وركاء ؛ غوطهء دمشق . بنگريد به تفسير طبرى ، 20 / 142 ؛ ابن كثير ، 1 / 140 ؛ تاريخ يعقوبى ، 1 / 23 ؛ تاريخ طبرى ، 1 / 223 ؛ ياقوت ، معجم البلدان ، 2 / 235 ، 4 / 487 ؛ ابوالفداء ، 1 / 13 .\r\n( 5 ) . جان الدر ، الاحجار تتكلّم ، 43 - 44 ؛ نيز :\r\n I . Epstein , Judaism , pp .  21 - 31 ؛  J . Finegan , op - cit , pp .  10 - 11 ؛  L . Woolley , The Beginnings of Civilization , pp .  492 ، 514 ؛  A . Lods , op - cit , pp .  165 - 6 ؛  J . Gray , op - cit , p .  104 .\r\n( 6 ) . بنگريد به كتاب مؤلف اسرائيل ، 171 - 177 .\r\n( 7 ) .  M . Unger , op - cit , pp .  10 - 14 .\r\n( 8 ) .  A . Wiegall , A History of the Pharaohs , p .  40 .\r\n","page_name":" 102 ","page_number":112},
  {"content":"\r\n\r\nسال‌هاى 2000 و 1700 ق . م . دانسته است « 1 » ؛ و دانشنامهء « وست مينيستر » بر پايهء ارزيابى اسقف « يوشر » ، سال 1996 ق . م . را سال زاد ابراهيم خوانده است « 2 » ؛ اما « سر لئونارد و ولى » بر پايهء آنچه در تورات آمده ، نيز بر پايهء پژوهشى دربارهء واژهء « عابيرو » « 3 » كه به پندار او در آن روزگاران بر عبرانيان گفته مىشده است ، او را هم روزگار با زمان « لارسا » شمرده « 4 » ، يعنى ميان سال‌هاى 1920 - 1800 ق . م ؛ و « كلر » بر اين است كه ابراهيم حوالى سال 1900 ق . م .\r\nمىزيسته است « 5 » ؛ « جورج راكس » نيز سفر ابراهيم به كنعان را در حوالى سال 1850 ق . م . يا اندكى پس از آن مىداند . « 6 » و اين نشان مىدهد كه ولادت او در دهه‌هاى پايانى سدهء بيستم ق . م . بوده است . « جك فينگان » نيز تاريخ آمدن ابراهيم به كنعان را در سال 1900 ق . م .\r\nشمرده و گفته : او هنگام جنگ‌هاى آمورى و عيلامى بين‌النهرين را ترك كرده است ، و ناامنىها و درگيرىهاى پيش آمده ، او را بدين كار واداشته است . « 7 »\r\nگفتنى است كه گروهى از پژوهشگران كوشيده‌اند تا ابراهيم را به گونه‌اى با حمورابى ، پادشاه نامور بابل ، پيوند دهند . حلقهء پيوندى كه آنها يافته‌اند ، « امرافل » فرمانرواى « شنعار » است كه ابراهيم ، هنگام رهاسازى برادرزادهء خويش ، لوط « 8 » ، او را شكست داد . كسانى اين « امرافل » را همان « امرابل » پدر حمورابى دانسته‌اند « 9 » و كسانى خود حمورابى . « 10 » نيز كسانى گفته‌اند ، دست كم ابراهيم در زمانى زندگى مىكرده كه حمورابى در بابل مىزيسته است . « 11 » در برابر ، كسانى نيز هستند كه روزگار حمورابى را صد سال يا بيشتر ، پس از روزگار رويدادهاى\r\n\r\n\r\n","description":"","footnote":"\r\n( 1 ) .  Westminester Historical Atlas to the Bible , p .  234 .\r\n( 2 ) . عباس عقاد ، ابراهيم ابوالانبياء ، 69 ؛ قاموس الكتاب المقدس ، 12 .\r\n( 3 ) . دربارهء واژهء « عابيرو » و پيوند آن با « عبرانيان » بنگريد به كتاب مؤلف اسرائيل ، 1 - 5 ؛ حسن ظاظا ، الساميون و لغاتهم ، 71 ؛ نيز :\r\n H . R . Hall , op - cit . p .  406 ،  W . O . Oeasterly , op - cit , p .  212 ؛  I , Epstein , op - cit , pp .  13 - 14 .\r\n( 4 ) .  L . Woolley , op - cit , pp .  492 - 512 .\r\n( 5 ) .  W , Keller , op - cit , p .  69 .\r\n( 6 ) .  G . Roux , Ancient Iraq , p .  215 .\r\n( 7 ) .  J . Finegan , op - cit , pp .  72 - 73 .\r\n( 8 ) . سفر پيدايش ، 14 : 1 - 23 .\r\n( 9 ) . ويل دورانت ، قصه الحضارة ، 2 / 324 ؛ نيز :\r\n W . F . Petric , Egypt and Israel , p .  17 .\r\n( 10 ) عباس عقاد ، همان ، 61 - 64 ؛ نيز :\r\n S . Smith , The Early History of Assyria , p .  70 - 71 ؛  H . Halley , The Backet Bible Handbook . \r\n( 11 ) .  J . Finegan , op - cit , p .  73 ؛  H . G . Wells , op - cit , p .  74 .\r\n","page_name":" 103 ","page_number":113},
  {"content":"\r\n\r\nوابسته به امرافل دانسته‌اند و يكى بودن اين دو كس را نپذيرفته‌اند . افزون بر اين ، تاريخى را كه پژوهشگران دربارهء روزگار حمورابى ياد كرده‌اند ، ميانهء سال‌هاى 1728 - 1686 ق . م . است .\r\nبنابراين ، اگر از روى جدل بپذيريم كه ابراهيم دست كم هم‌روزگار حمورابى بوده است ، بر پايهء گزارش تورات - عبرى يا سبعينى ( هفتادى ) - كه اقامت اجداد اسرائيليان در كنعان را پيش از آمدن به مصر ، 250 سال گفته ، بايد آمدن آنها به مصر ، در سال 1513 ق . م . بوده باشد كه اين تاريخ با اواخر روزگار فرعوت « تحوتمس » اول ( 1528 - 1510 ق . م . ) و بيش از نيم سده پس از بيرون كردن هيكسوسيان از مصر در سال 1575 ق . م . كه آمدن اسرائيليان به مصر را در روزگار آنان گفته‌اند ، برابر است .\r\nاز اينها گذشته ، گر چه كسانى « امرافل » را با نام حمورابى نزديك پنداشته‌اند ، اما تاكنون اين مسأله از سوى پژوهشگران در بوتهء نقد و ردّ است و هنوز به درستى نمىتوان گفت اين نام ، و نيز نام ديگر دوستان او ، كه در سفر پيدايش تورات ( 14 : 1 ) آمده ، از آن چه كسانى است . « 1 »\r\nو آخرين سخن در اين باره اين است كه كسانى ابراهيم را با « دمقىاليشو » يكى دانسته‌اند ، بدين‌گونه كه نخست « ديوتى » اين نام را مركب از ريشهء « مقه » به معنى « حب » و « ايل » به معنى « خدا » و ضمير اضافه شمرده و آن را به « حبيب خدا » ترجمه كرده است . سپس « جان فيلبى » بر پايهء اين ترجمه ، « دمقىاليشو » را در ويژگىها و زمان با ابراهيم يكى پنداشته و گفته است : ابراهيم يكى از پادشاهانى است كه بر جنوب عراق ، نزديك خليج فارس ، فرمان مىرانده‌اند ، زيرا از يك سو ، گزارش‌هاى فراوانى گوياى اين است كه زيستگاه ابراهيم ، در همان‌جا در « اور » كلدانىها بوده است ؛ و از سوى ديگر ، در آثار بابلى نام « دمقىاليشو » در ميان نام پادشاهانى آمده است كه فرمانروايان ساحلى يا فرمانروايان زمين‌هاى دريايى ناميده شده‌اند ، و اينها نام‌هايى است كه بر عرب‌هاى ساكن آن سرزمين‌ها ( جنوب عراق ) گفته مىشده است « 2 » ؛ همچنين ، به گفتهء « ديلابورت » ، روزگار اين فرمانروايان بين سال‌هاى 1925 - 1761 ق . م . بوده است . « 3 »\r\nامّا اين ديدگاه ، دشوارىهايى پيش‌رو دارد كه راه را بر پذيرش آن مىبندد : نخست اينكه\r\n\r\n\r\n","description":"","footnote":"\r\n( 1 ) . بنگريد به كتاب مؤلف اسرائيل ، 175 - 176 .\r\n( 2 ) . عباس عقاد ، همان ، 64 ، 134 ؛ نيز :\r\n J . B . Philby , The Background of Islam , Alexandria ,  1947 .\r\n( 3 ) . ل . ديلابورت ، بلاد ما بين النهرين ، ترجمهء محرّم كمال ، 74 .\r\n","page_name":" 104 ","page_number":114},
  {"content":"\r\n\r\nهيچ يك از كتاب‌هاى مقدس يعنى مآخذ اصلى ما دربارهء ابراهيم ، او را پادشاه نشمرده‌اند ؛ ديگر ، استقبال ما از ديدگاهى است كه زيستگاه ابراهيم را در « حاران » مىداند و نه در « اور » ؛ سوم آنكه ، اين ديدگاه ، هجرت ابراهيم را پىآمد دست يا بى « كاشيان » بر بابل مىداند و نه براى فراخواندن مردم به يكتاپرستى ، كه ابراهيم پرچمش را در همهء عمر خويش به دوش مىكشيد .\r\nهمهء اينها ، ما را وامىدارد كه از روى حدس - نه يقين - ديدگاهى را درست‌تر بدانيم كه روزگار خليل را حوالى سال 1900 ق . م . مىداند . از اين‌رو كه اسرائيليان در اواخر سدهء سيزدهم ق . م . به روزگار « مرنبتاح » ( 1224 - 1214 ق . م . ) از مصر بيرون رفتند و به روزگار هيكسوسيان ، حوالى سال 1650 ق . م . بدانجا آمدند ، و چون روزگار ماندنشان در مصر ، آن گونه كه سفر خروج مىگويد « 1 » ، 430 سال بوده است ، پس آمدن ابراهيم به كنعان بايد حوالى سال 1850 ق . م . باشد ؛ و از آن‌جا كه در 75 سالگى به كنعان هجرت كرده است « 2 » ، پس بايد حوالى سال 1940 ق . م . به دنيا آمده باشد ، و چون در 175 سالگى از دنيا رفته است « 3 » ، زندگى او در فاصلهء سال‌هاى 1940 - 1765 ق . م . بوده است .\r\n\r\n3 . هجرت‌هاى ابراهيم\r\nبه گزارش تورات ، نخستين هجرت ابراهيم از « اور » كلدانيان بوده است - البته اگر « اور » را وطن نخست او بدانيم ، چيزى كه ما پيش از اين ، آن را نادرست دانستيم و گفتيم وطن نخست ابراهيم در حاران بوده ، نه در اور - و به هر روى تورات اين هجرت را به « تارح » نسبت داده ، نه به ابراهيم ، همان‌گونه كه مقصد آن را كنعان شمرده و حاران را تنها منزلى ميان راهى دانسته است كه مهاجران ، روزهايى يا چند سالى در آن جا مانده‌اند و سپس راه خويش را در پيش گرفته‌اند . « 4 »\r\nانگيزهء اين هجرت را نيز كسانى ، بيشتر از اين‌رو دانسته‌اند كه اور در روزگار ابراهيم ، رونق خويش را از دست داده بوده ، بابل بر آن چيره گشته بود ، بازرگانىاش كساد شده بود ، بندرهايش زير گل رفته بود ، و زندگى در آن ناآرام و پرآسيب شده بود ، و اينها همه ، مردم آن\r\n\r\n\r\n","description":"","footnote":"\r\n( 1 ) . سفر خروج ، 12 : 40 .\r\n( 2 ) . سفر پيدايش ، 12 : 4 .\r\n( 3 ) . همان ، 25 : 7 ؛ نيز بنگريد به : ابن كثير ، 1 / 56 - 57 ؛ مقدسى ، 3 / 53 .\r\n( 4 ) . سفر پيدايش ، 11 : 31 .\r\n","page_name":" 105 ","page_number":115},
  {"content":"\r\n\r\nجا را به رها كردن شهر و كوچ كردن به شمال واداشته بود ، از اين رو ابراهيم نيز از اور به حاران كوچ كرد . « 1 » برخى نيز يكى از انگيزه‌هاى اين هجرت را آشوب‌هاى سياسى جنوب عراق دانسته‌اند . آشوب‌هايى كه آثارش ، زندگى مردم آن ديار را ناهموار و تحمل‌ناپذير مىساخت . « 2 »\r\nاز ديدگاه استاد ، دكتر ناضورى ، هجرت ابراهيم پيوندى استوار دارد با رويدادهايى تاريخى كه در سرزمين‌هاى جنوبى دجله و فرات ، در آغاز هزارهء دوم پيش از ميلاد ، روى داده‌اند ، يعنى روزگار آشوب‌هاى اقوام آمورى و عيلامى ، يا چنان كه گفته‌اند روزگار ايسين و لارسا . در اين دورهء تاريخى فتنه‌گرىها و آشوب‌هاى چندى به وقوع پيوست - مانند : آشوب فتنه‌گران عيلامى شوش در عيلام ؛ و فتنهء آشوب‌گران آمورى سوريه در برابر رود فرات ؛ آشوب‌هايى كه ميان حكومت‌هاى شهرهاى سومرى و اكدى با عناصر مهاجر رخ داد و سبب افزايش درگيرىهاى سياسى و فرهنگى شد ، و اين يكى از دلايل مهمى بود كه ابراهيم و خاندانش را واداشت تا به حاران كوچ كنند . « 3 » بارى اين ديدگاه‌ها ، همه از يك سو ، هجرت ابراهيم را برخاسته از زمينه‌هاى سياسى و اقتصادى مىدانند ، و از سوى ديگر ، آغاز آن را « اور » مىشمارند و نه حاران .\r\nما بىآنكه بخواهيم نقش كارساز انگيزه‌هاى سياسى و اقتصادى را در اين هجرت‌ها به گونه‌اى همگانى ناديده بگيريم ، بر اين باوريم كه هجرت ابراهيم از گونهء ديگرى است . براى آشكار شدن اين نكته ، پيش از هر چيز بايد يادآور شويم كه ابراهيم نه پادشاه ، كه پيامبر و فرستادهء خدا بود ، نيز بايد يادآورى كنيم كه هجرت مردى همراه با خانوادهء خويش ، هميشه نشانگر ناآرامى و ناهنجارى سياسى يا اقتصادى شهر او نيست - مگر اينكه مردم شهرى يك‌پارچه و دسته‌جمعى هجرت كنند - بر پايهء همين نكته‌هاست كه من بر اين باورم كه هجرت ابراهيم ، پيش و بيش از هر چيز ، هجرتى دينى بوده است و نه هجرتى سياسى يا اقتصادى . هجرت پيامبرى كه كارش فراخواندن مردم به توحيد و يكتاپرستى است و چون از مردم وطنش پاسخ و پذيرشى نمىبيند ، براى گسترش توحيد به سرزمين‌هاى ديگرى هجرت مىكند .\r\n\r\n\r\n","description":"","footnote":"\r\n( 1 ) . حبيب سعيد ، المدخل الى كتاب المقدس ، 8 .\r\n( 2 ) . عباس عقاد ، همان ، 62 .\r\n( 3 ) . رشيد ناضورى ، المدخل فى التطوّر التاريخى للفكر الدينى ، 173 - 174 .\r\n","page_name":" 106 ","page_number":116},
  {"content":"\r\n\r\nو قرآن كريم در آيات 41 - 48 از سورهء مريم - كه پيش از اين نيز به آنها اشارتى داشتيم - براى ما گزارش مىكند كه ابراهيم چگونه دعوت خويش را با فراخوانى پدر به توحيد و دين‌ورزى آغاز كرد و پدر چگونه ، نه تنها دعوت او را نپذيرفت ، كه به او هشدار نيز داد كه اگر از اين شيوه دست برندارد ، او را سنگسار خواهد كرد و مدتى از او دورى خواهد گزيد ، و چگونه ابراهيم از روى ادب و احترام براى پدر آمرزش خواست و پذيرش و پاسخ دعايش را به انتظار نشست .\r\nابراهيم همهء كوشش خويش را به كار مىبرد تا قوم خويش را از بت‌پرستى برهاند و به يكتاپرستى و دين‌ورزى بكشاند ، اما قوم او هر روز بر سركشى و گمراهى خويش بيشتر پاى مىفشردند ، تا كار بدان جا رسيد كه ابراهيم ناگزير شد از در ديگرى درآيد و دست به آزمونى تازه بزند : شكستن بت‌ها بجز بت بزرگ . و با اين شيوه ، مردم خويش را با پديده‌اى انديشه برانگيز و بيدار كننده ، روياروى سازد ، به اين اميد كه ديدن پيكره‌هاى درهم شكستهء بت‌ها آنان را به اين انديشه رساند كه اينان نمىتوانند سودى به خويش رسانند و زيانى اين‌چنين را از خويش دور كنند ، چگونه مىتوانند به ديگران سود و زيانى رسانند و با اين ناتوانى چگونه مىتوانند شايستهء پرستش باشند ، اما اذهان متحجّر آنان از اين آزمون نيز درسى جز اين نياموخت كه براى يارى بت‌ها كار را بر ابراهيم سخت كنند و از در زور و خشونت درآيند ، و راهى جز اين نيافتند كه براى رهايى از تنگناى پيش‌آمده ، ابراهيم را به آتش افكنند . مىپنداشتند كه سوزاندن ابراهيم ، بهترين راه براى رهايى از تنگنايى است كه بدان درافتاده‌اند ، و سزاوارترين پاسخ است به كسى كه به آنان ناسزا گفته و بت‌هاشان را درهم كوبيده است ، بىآنكه يك بار بينديشند تا دليل را با دليل پاسخ گويند و اگر حق با ابراهيم است ، سخن او را پذيرا شوند ، و مگر شيوهء سياه‌دلان ، هميشه و همه‌جا ، اين نيست كه در برابر سخن حق و خيرخواهانهء روشن‌دلان ، به چيزى جز زور و خشونت نينديشند ؟\r\nبراى آشكار شدن بيشتر ، آيات 51 تا 70 سورهء انبياء را با هم مىخوانيم : « بىگمان پيشاپيش به ابراهيم رشد و روشن‌بينى به‌سزايى بخشيديم و به او [ و كار و بار او 
  ] آگاه بوديم .\r\nآنگاه كه به پدرش و قومش گفت : اين پيكره‌ها چيست كه به پرستش آن‌ها پرداخته‌ايد ؟ گفتند :\r\nاز اين رو كه پدران خويش را پرستش كنندگان آنها يافتيم . گفت : بىگمان هم شما و هم پدرانتان در گمراهى رسوايى بوديد گفتند : آيا برايمان حق آورده‌اى يا تو نيز از بازيگرانى ؟\r\nگفت : همانا كه پروردگار شما همان پروردگار آسمان‌ها و زمين است ، همو كه آنها را پديد\r\n\r\n","description":"","footnote":"","page_name":" 107 ","page_number":117},
  {"content":"\r\n\r\nآورد و من بر اينها گواهم . و [ پيش خود گفت : 
  ] به خدا سوگند چون پشت كنيد و روى بگردانيد ، مكرى در كار بت‌هاتان مىكنم ، سپس آن‌ها را تكه تكه كرد ، جز بزرگترشان را ، بدين اميد كه به سوى او بازگردند . گفتند : چه كسى با خدايان ما چنين كرده ، بىگمان كه او از ستمگران است . گفتند : شنيديم كه جوانى از آنها بدگويى مىكرد ، آن جوان را ابراهيم مىخواندند . گفتند :\r\nاو را پيش چشم مردم بياوريد شايد آنان [ كار او را 
  ] گواهى كنند . گفتند : اى ابراهيم ! آيا تو با خدايان ما چنين كردى ؟ گفت : بزرگ ايشان اين كار را كرده است . اگر سخن مىگويند از خودشان بپرسيد . سپس به خود بازگشتند و گفتند : همانا كه شما خود ستمگرانيد . سپس سرى تكان دادند كه تو خود مىدانى اينها سخن نمىگويند . گفت : پس چرا به جاى خدا چيزهايى را مىپرستيد كه هيچ سود و زيانى به شما نمىرسانند ؟ اف بر شما و بر آنچه به جاى خدا مىپرستيد ! نمىخواهيد انديشه كنيد ؟ گفتند : اگر مرد كاريد او را بسوزانيد و خدايانتان را يارى كنيد . به آتش گفتيم بر ابراهيم سرد و سلامت شو ، و ايشان بر ابراهيم مكر و بدانديشى كردند و ما آنها را زيان‌ديده‌ترين مردم ساختيم . »\r\nگفتنى است كه برخى از مورخان مسلمان ، براى هر چه شگفت‌تر فرانمايى ماجرا ، افسانه‌هايى ساخته‌اند از اين دست كه : چون نمرود براى سوزاندن ابراهيم فرمان داد ، هيزم گرد كنند ، حتى پيرزنى نيز پشته‌هاى هيزم بر پشت گرفته ، مىرفت و مىگفت : مىروم تا در سوزاندن آن كه به خدايانمان بد گفته شريك باشم ، يا از اين دست كه حتى زنان نذر مىكردند اگر حاجتشان روا شود ، براى سوزاندن ابراهيم ، هيزم ببرند ؛ يا از اين دست كه مادر ابراهيم چون او را در آتش ديد ، از او خواست تا دعا كند كه آتش او را نسوزاند ، تا او نيز نزد پسر در آتش رود ، ابراهيم چنين كرد و مادر نزد او رفت ، او را در آغوش گرفت ، بوسيد و با خاطر آسوده بازگشت . « 1 » برخى افسانه‌سازان از اين نيز پيش‌تر رفته و گفته‌اند : آن زن كه در آتش نزد ابراهيم رفت ، نه مادرش كه دختر نمرود بود . و ابراهيم بعدها آن دختر را براى پسرش مدين به زنى گرفت و او بيست فرزند به دنيا آورد كه همه پيامبر شدند . « 2 »\r\nمن نمىدانم نمرود - كه از ديدگاه اين مورخان بر همهء دنيا فرمان مىرانده - چه نيازى داشته است تا پيرزنان را نيز به كارى كه در توان آنها نيست ، يعنى آوردن هيزم ، وادارد ؟ و\r\n\r\n\r\n","description":"","footnote":"\r\n( 1 ) . تاريخ طبرى ، 1 / 241 ؛ تفسير قرطبى ، 15 / 98 ؛ ابن اثير ، الكامل ، 1 / 98 - 99 ؛ ابن كثير ، البداية و النهاية ، 1 / 146 .\r\n( 2 ) . دياربكرى ، تاريخ الخميس ، 93 - 95 .\r\n","page_name":" 108 ","page_number":118},
  {"content":"\r\n\r\nبرآمدن نذر زنان را در گرو گردآورى هيزم گذارد ؟ و آيا گردآورى هيزم نياز به اين داشت كه زنان براى برآمدن نيازهاى خويش نذر كنند و پس از گذشت زمانى كه نيازشان برآمد ، براى اداى نذر هيزم گرد آورند ؟ اما افسانهء مادر ابراهيم ، از اينها نيز شگفت‌تر است ، چگونه او پسر را در آتش سلامت ديد و در آغوش كشيد و بوسيد ؟ و چگونه مردم اجازه دادند كه او نزد فرزندش در آتش برود ؟ يا شايد تاريخ‌نگاران ما خواسته‌اند او را پنهان و مكرانگيزانه نزد پسر بفرستند . همان‌گونه كه به دنيا آوردن او را نيز پنهانى و نيرنگانه گفته‌اند . از اين شگفت‌تر ، افسانهء دختر نمرود است و اين كه ابراهيم او را براى پسرش « مدين » به زنى گرفت و او بيست پسر - كه همه پيامبر شدند - براى او آورد . و سرانجام اين كه مورخان ما در گزارش اين افسانه‌ها و نيز افسانه‌هايى چون خوراك و لشكر زنبور و مگس و شاخه‌هاى شكوفه و گل و . . . به دنبال چه چيزى هستند ؟ « 1 » اما اين گزارش آنان كه « نمرود » از نبطيان بوده است - نبطيانى كه خود به استقلال بر يك وجب زمين نيز دست نداشته‌اند - و كارگزار و دست‌نشاندهء ضحاك ( كه پارسى بود [ اژدها 
  ] ) در عراق و سرزمين‌هاى راست و چپ آن بوده است « 2 » : كاش آنان كه اين افسانه‌ها را ساخته و بافته‌اند مىدانستند كه نبطيان نه در عراق كه در شمال غربى جزيرةالعرب مىزيسته‌اند و پايتخت آنان شهر « پترا » بوده است و در ميانهء سدهء دوم پيش از ميلاد و اوايل سدهء دوم ميلادى ، دولتى مستقل برقرار كرده‌اند . تا آنكه در سال 106 ميلادى در روزگار « تراژان » ( 98 - 117 م ) ، روميان بر آنان دست يافتند [ و دولت آنان را پايان دادند 
  ] . و اينها آشكار مىكند كه روزگار ابراهيم با روزگار نبطيان فاصله و تفاوت بسيار داشته است . « 3 »\r\nبه داستان ابراهيم و قومش بازگرديم . ابراهيم چون از ايمان آوردن قوم خويش دل‌سرد و نوميد شد ، به ويژه پس از بگومگويش با فرمانروا « 4 » ، بر آن شد تا از آن جا هجرت كند : « و\r\n\r\n\r\n","description":"","footnote":"\r\n( 1 ) . ابن اثير ، 1 / 115 - 117 ؛ ابن كثير ، 1 / 149 ؛ تاريخ طبرى ، 1 / 288 - 290 ؛ تاريخ الخميس ، 95 - 96 ؛ مقدسى ، 3 / 56 ؛ مسعودى ، اخبار الزمان ، 104 - 109 ؛ تفسير مقاتل ، 1 / 123 - 124 .\r\n( 2 ) . تاريخ طبرى ، 1 / 291 - 292 ؛ ابن اثير ، 1 / 116 - 117 .\r\n( 3 ) . دربارهء دولت نبطيان بنگريد به كتاب مؤلف بلاد العرب .\r\n( 4 ) . سورهء بقره ، آيهء 258 . براى شرح آن بنگريد به : تفسير طبرى ، 5 / 429 - 438 ؛ تفسير كشاف ، 1 / 304 - 306 ؛ تفسير نسفى ، 1 / 130 - 131 ؛ الدر المنثور ، 1 / 332 - 333 ؛ تفسير قرطبى ، 3 / 283 - 284 ؛ تفسير روح المعانى ، 3 / 15 - 19 .\r\n","page_name":" 109 ","page_number":119},
  {"content":"\r\n\r\nگفت : من به سوى خداى خود مىروم ، او مرا راه خواهد نمود « 1 » » . قرآن در اين جا ، آشكارا و بىهيچ پوشيدگى و پرده‌اى ، از ايمان آوردن لوط سخن مىگويد : « پس لوط به او گرويد و گفت من به خداى خود رو مىكنم ، همانا كه او فيروز و فرزانه است » . « 2 » و چنين مىنمايد كه لوط نيز پاره‌اى از آزارهايى را كه بر ابراهيم روا داشتند ، ديده و كشيده باشد . از اين‌رو كه قرآن كريم رهايى آن دو را از شكنجه‌هاى ستمگران ، با هم و يك جا ياد كرده است ، در اين آيه : « گفتند :\r\nاگر مرد كاريد او را بسوزانيد و خدايتان را يارى دهيد ، گفتيم : اى آتش بر ابراهيم سرد و سلامت شو آنان مىخواستند بر ابراهيم نيرنگ زنند و ما زيان‌كارترينشان ساختيم ، و او و لوط را رها كرديم و به زمينى رسانديم كه آن را براى جهانيان مبارك ساختيم » . « 3 »\r\nآشكار است كه در اين آيه‌ها از هجرت پدر ابراهيم به همراه پسر ، به هيچ رو سخنى گفته نشده است ، و پر پيداست كه اگر پدر ابراهيم به دو گرويده بود و همراه او به هجرت رفته بود ، چون رويدادى برجسته و مهم است ، براى قدردانى از او و نيز ابراهيم ، بايد در قرآن از آن ياد مىشد ، زيرا برادرزادهء ابراهيم ، لوط ، از پدرش به دو نزديك‌تر نبود تا شرافت هجرت و ايمان ، تنها به دو برسد . « 4 » افزون بر اينها ، از آيات ياد شده برمىآيد كه اين هجرت به سرزمينى بوده است كه خداوند دربارهء آن گفته است : « زمينى كه در آن براى جهانيان بركت نهاديم » . « 5 » و اين سرزمين ، به هيچ‌رو « حاران » نبوده است ، و از آنجا كه « حاران » زيستگاه ابراهيم بوده ، آشكار خواهد شد كه اين هجرت ابراهيم ، از حاران به كنعان بوده و با « اور » پيوندى نداشته است .\r\nاز آنچه گذشت مىتوان دريافت كه هجرت ابراهيم نه با انگيزه‌هاى سياسى و اجتماعى كه با انگيزه‌هايى دينى انجام گرفته و در پى گسترش يكتاپرستى بوده است ، به ويژه كه حاران - كه در كنارهء رود « بلخ » ، در 60 ميلى غرب تلّ « حلفا » جاى داشته - كه به هنگام هجرت ابراهيم حوالى سال 1865 ق . م . و نيز در دو سدهء نوزده و هيجده ق . م . شهرى با شكوه و پررونق بوده است ، كه بر سر راه بازرگانى و تجارتى كه از شرق و غرب بدان روىآور بود ، قرار داشت .\r\n\r\n\r\n","description":"","footnote":"\r\n( 1 ) .  « وَ قالَ إِنِّي ذاهِبٌ إِلى رَبِّي سَيَهْدِينِ »  ( سورهء فصلت ، آيهء 99 ) .\r\n( 2 ) .  « فَآمَنَ لَهُ لُوطٌ وَ قالَ إِنِّي مُهاجِرٌ إِلى رَبِّي إِنَّهُ هُوَ الْعَزِيزُ الْحَكِيمُ »  ( سورهء عنكبوت ، آيهء 26 ) .\r\n( 3 ) .     « قالُوا حَرِّقُوهُ وَ انْصُرُوا آلِهَتَكُمْ إِنْ كُنْتُمْ فاعِلِينَ * قُلْنا يا نارُ كُونِي بَرْداً وَ سَلاماً عَلى إِبْراهِيمَ * وَ أَرادُوا بِهِ كَيْداً فَجَعَلْناهُمُ الْأَخْسَرِينَ * وَ نَجَّيْناهُ وَ لُوطاً إِلَى الْأَرْضِ الَّتِي بارَكْنا فِيها لِلْعالَمِينَ »     ( سورهء انبياء ، آيات 68 - 71 ) .\r\n( 4 ) . محمود عماره ، اليهود فى الكتب المقدسة ، 21 - 23 .\r\n( 5 ) . سورهء انبياء ، آيهء 71 ؛ براى تفسير آن بنگريد به : تفسير بيضاوى ، 2 / 76 - 77 ؛ تفسير جلالين ، 77 .\r\n","page_name":" 110 ","page_number":120},
  {"content":"\r\n\r\nافزون بر اينها ، اين كه ابراهيم - چنان كه از اين پس خواهيم گفت - براى خداى خويش قربان‌گاه‌ها و محراب‌هايى به پاى داشته ، خود آشكارا نشانهء اين است كه در هجرت او ، انگيزه‌هاى دينى و خدايى ، بيشترين نقش را داشته‌اند ، نكته‌اى كه در آيات قرآن آشكارا آمده است ، و البته در روايات تورات نيز هست .\r\nبه هر رو ، هجرت از كنعان آغاز شد ، البته تورات هيچ اشارهء پيدا يا پنهانى ندارد به اين كه كاروان مسافران تا رسيدن به « شكيم » ، در چه جاهاى ديگرى فرود آمده ، گرچه « يوسف بن متى » تاريخ‌نگار يهودى ، ابراهيم را فرمانرواى دمشق دانسته است ؛ و « نقولاى دمشقى » نيز در چهارمين بخش تاريخ خويش ، گفته است : ابراميس ( ابراهيم ) چندى در دمشق فرمانروايى كرد و او از سرزمين بابل ، از شهرهايى كه شهرهاى كلدانيان ناميده شده‌اند ، آمده بود ، اما ديرى نپاييد كه از آنجا همراه قوم خويش به كنعان هجرت كرد . و اين پندار ، يعنى فرمانروايى ابراهيم بر دمشق ، چيزى است كه نه در قرآن از آن ياد شده است و نه در تورات و انجيل . اگر چه نام « اليعاذر دمشقى » - كارگزار خانهء ابراهيم - در تورات آمده است ، و اگرچه تاريخ‌نگاران مسلمان نيز بر پايهء گزارشى از ابن عباس ، زادگاه ابراهيم را در « غوطهء » دمشق در روستاى « برزه » در كوه « قاسيون » گفته‌اند . البته ابن عساكر اين پندار را اين‌گونه تصحيح كرده كه زادگاه ابراهيم بابل بوده است ، اما چون براى يارى لوط به غوطهء دمشق آمده بود و در آن جا نماز گزارده بود ، آن جا را به او نسبت داده‌اند . « 1 » بارى گرچه اين گزارش‌ها از منابع متأخر به دست ما رسيده است ، اما نشانگر اين است كه ميان ابراهيم و دمشق پيوندى بوده است .\r\nبه هر رو ، به گزارش تورات ، نخستين بار كه ابراهيم به كنعان كوچ مىكرد ، راهى را كه دشوار و خطرخيز بود برگزيد و از فراز تپه‌ها و كوه‌ها ، راه جنوب را در پيش گرفت . آنجا كه تپه‌ها و پشته‌هاى پوشيده از انبوه درختانش ، پناه‌گاهى پيشكش مسافران غريبه مىكند و دشت‌ها و چراگاه‌هاى گسترده‌اش پذيراى گله‌ها و چوپانانشان مىگردد ؛ و چون ابراهيم خواست در آن جا فرود آيد ، بهتر اين ديد كه تپّه‌اى بلند را براى اقامت برگزيند ، چه او ، كه جز تير و كمان و فلاخن جنگ‌افزارى نداشت ، نمىتوانست دور از تپه‌ها با كنعانيان درگير شود و با شمشيرها و جنگ‌افزارهاى آنان درافتد . هرچه بود ابراهيم در شكيم ، ميان كوه‌هاى عيبال و جرزيم ، در بلوطستان « موره » ، فرود آمد و در آن جا براى خدا قربانگاهى بنا كرد . و گويا گاه‌گاه كنعانيان با او درگير مىشده‌اند ، و از اين‌جاست كه مىبينيم او ناگزير شده است به منطقهء\r\n\r\n\r\n","description":"","footnote":"\r\n( 1 ) . ابن كثير ، قصص الانبياء ، 1 / 168 ؛ البداية و النهاية ، 1 / 140 .\r\n","page_name":" 111 ","page_number":121},
  {"content":"\r\n\r\nكوهستانى ميان « بيت ايل » و « عاى » پناه برد و در آنجا خيمه‌هاى خويش را برپا كند و همان‌جا نيز قربانگاهى براى خدا بسازد ، و پياپى از آنجا به سوى جنوب كوچ كند . « 1 »\r\nابراهيم روزگارى را به خواست خدا در كنعان مىگذارند ، و سپس از اين‌رو كه كنعان دچار قحط و خشك‌سالى مىگردد « 2 » ، به سرزمين نيل مصر روى مىكند . مصر همواره ، و به ويژه به هنگام خشك‌سالى ، پناه‌گاه باديه‌نشينان و كنعانيان ، و چه بسا تنها پناه‌گاه آنان ، بوده است ، و آنان را آن زمان كه در سرزمين‌هاى خويش دچار قحط مىشده‌اند ، پذيرا مىشده و پناه‌گاه و چراگاه پيشكششان مىكرده است . و سرزمين كنانه اين ويژگى را از بركت رود نيل همواره جوشان ، داشته است . « 3 »\r\nتورات تمايل نداشته است تا سفر ابراهيم به سرزمين كنانه ( مصر ) را به خير و خوشى به انجام رساند ، از اين رو گفته : چون كنعان دچار قحط و خشك‌سالى شد ، ابراهيم و همسرش سارا ، كه زنى بسيار زيبا و نيكوروى بود ، راهى مصر شدند چون به نزديكى مصر رسيدند ، ابراهيم به سارا گفت : [ چون تو بسيار زيبا و نيكورويى 
  ] اگر مصريان دريابند كه تو همسر منى ، براى دست‌يابى به تو مرا خواهند كشت و تو را زنده نگه خواهند داشت ، پس چه بهتر كه تو نگويى همسر منى بلكه خود را خواهر من بنامى تا به خاطر تو مرا نيز گرامى دارند و آسيبى نرسانند ، و سارا پذيرفت . چون به مصر رسيدند ، آنچه ابراهيم پيش‌بينى مىكرد ، روى داد ، يعنى مصريان شيفتهء زيبايى سارا شدند و او را كه خود را خواهر ابراهيم خوانده بود ، به كاخ فرعون بردند ، فرعون او را پسنديد و به زنى گرفت و به خاطر او ابراهيم را نيز گرامى داشت و سرمايهء كلانى از برده و كنيز و گاو و گوسفند و شتر به دو بخشيد . اما ديرى نگذشت كه بلاهاى پياپى ، فرعون و سراى او را فرا گرفت ، چنان كه ابراهيم را نزد خود خواند و او را سرزنش‌ها كرد كه :\r\n« چرا نگفتى سارا همسر توست تا من او را به زنى نگيرم » . سپس فرمان داد ابراهيم و همسرش را از مصر برانند ، ولى به وى اجازه داد تا آنچه را در پيش به دو بخشيده بود ، همراه برد . « 4 »\r\nخداى مىداند و فرشتگانش گواه‌اند كه من حتى از نقد و رد اين تهمت زشتى كه نويسندهء\r\n\r\n\r\n","description":"","footnote":"\r\n( 1 ) . سفر پيدايش ، 12 : 6 - 9 . نيز :  M . F . Unger , op - cit , p .  10\r\n( 2 ) . سفر پيدايش ، 12 : 10 .\r\n( 3 ) .  W . Keller , op - cit , p .  87 .\r\n( 4 ) . سفر پيدايش ، 12 : 10 - 20 . براى داستانى همانند دربارهء ابراهيم ، سارا و پادشاه جرار بنگريد به : سفر پيدايش ، 20 : 1 - 18 ، در اين داستان سارا از نود سالگى نيز گذشته است .\r\n","page_name":" 112 ","page_number":122},
  {"content":"\r\n\r\nسفر پيدايش به ابراهيم بسته است ، سخت بيزارم . ياوه‌اى كه هيچ كس ، حتى پست‌ترين مردم ، آن را براى خويش و آبروى خويش نمىپسندد ، تا چه رسد كه آن كس پيامبر خدا و دوست بزرگوار او باشد . با اين همه از خود تورات نيز دروغ بودن اين گزارش آشكار مىشود : به گزارش تورات ، ابراهيم چون به كنعان آمد خود 75 ساله و سارا 65 ساله بود . « 1 » چند سالى نيز در كنعان ماندند و سپس به مصر رفتند ، يعنى هنگام رفتن به مصر سارا كم و بيش هفتاد يا هفتاد و چند ساله بوده است ؛ آيا زنى در چنين سن و سالى مىتواند مردان را شيفته و دلبرده سازد ، آن هم كسى مانند فرعون را كه بىگمان حرمسرايى انبوه از زنان جوان و دلربا داشته است ؟ مگر همين سفر پيدايش اندكى پس از اين گزارش دروغ - كه در باب 12 آمده - در باب 18 از پيرى و فرسودگى سارا سخن نگفته است كه چون او را به زادن اسحاق مژده دادند ، سيلى بر چهرهء خويش نواخت ، خنديد و گفت : مگر مىشود پيرزنى فرسوده و يائسه با شوهرى پير و از كار افتاده ، پسرى بياورد ؟ « 2 » چيزى كه در قرآن نيز اين‌گونه آمده است : « همسر ابراهيم كه ايستاده بود ، خنديد ، او را به اسحاق و از پس اسحاق به يعقوب مژده داديم ، گفت : اى واى ، چگونه مىتوانم بچه بياورم ، منى كه خود پيرزنى هستم و اين همسرم ، پيرمردى است ، راستى كه اين چيزى بسيار شگفت است . « 3 »\r\nاز اينها گذشته ، تاريخ فرعون‌ها نشان نمىدهد كه آنان زنان ديگران را به زور مىگرفته‌اند ، بلكه بيانگر آن است كه كيفر زنا نزد آنان از سخت‌ترين كيفرها بوده است .\r\nجاى شگفتى و افسوس است كه گروهى از مورخان مسلمان نيز داستان دروغ ياد شده را همان‌گونه كه در تورات آمده است ، بازگفته‌اند ، گرچه كوشيده‌اند تا رنگ اسلامى بدان زنند و زشتى آن را به گونه‌اى توجيه و كم‌رنگ كنند ، مثلا گفته‌اند اين كه ابراهيم از سارا خواست خود را نه همسر كه خواهر ابراهيم بخواند ، مقصودش خواهر ايمانى بود ، زيرا در آن روزگار تنها ابراهيم و سارا مؤمن بودند ، و از اين ديدگاه ، خواهر و برادر شمرده مىشدند . يا مثلا گفته‌اند :\r\nگرچه فرعون - كه نامش « سنان بن علوان » بود يا « صاروف بن صاروف » - سارا را به زنى گرفت ، اما نتوانست از او كام بگيرد . « 4 »\r\n\r\n\r\n","description":"","footnote":"\r\n( 1 ) . همان ، 12 : 4 ؛ 17 : 17 .\r\n( 2 ) . همان ، 18 : 9 - 15 .\r\n( 3 ) .   « وَ امْرَأَتُهُ قائِمَةٌ فَضَحِكَتْ فَبَشَّرْناها بِإِسْحاقَ وَ مِنْ وَراءِ إِسْحاقَ يَعْقُوبَ * قالَتْ يا وَيْلَتى أَ أَلِدُ وَ أَنَا عَجُوزٌ وَ هذا بَعْلِي شَيْخاً إِنَّ هذا لَشَيْءٌ عَجِيبٌ »   ( سورهء هود ، آيات 71 - 72 ) .\r\n( 4 ) . بنگريد به : تاريخ طبرى ، 1 / 244 - 247 ؛ ابن كثير ، 1 / 150 - 152 ؛ ابن اثير ، 1 / 100 - 101 ؛ مقدسى ،\r\n","page_name":" 113 ","page_number":123},
  {"content":"\r\n\r\nدر اينجا اين پرسش پيش مىآيد كه آيا مصر - حتى در روزگار هيكسوسيان و كسانى كه مورخان مسلمان آنها را « عمالقه » ناميده‌اند - فرمانروايى به نام سنان بن علوان يا صاروف بن صاروف مىشناسد ؟ خواه آن فرمانروا - چنان كه آنان گفته‌اند - برادر ضحاك باشد يا غلام نمرود ؟ پاسخ اين است كه تاريخ مصر به هيچ‌رو چنين نام‌هايى را نمىشناسد و من نمىدانم مورخان مسلمان ما اين نام‌ها را از كجا آورده‌اند .\r\nآنچه بيشتر شگفتى مىآورد ، سخن راويانى است كه گفته‌اند ابراهيم از اين‌رو سارا را خواهر خود خوانده كه آن دو تنها مؤمنان آن روزگار بوده‌اند . و شگفت‌تر اين كه برخى از بزرگ‌ترين مفسران ، اين روايات را نقل كرده‌اند ؛ با اين كه قرآن كريم نه تنها در اين باره اشاره‌اى ندارد ، كه آشكارا و بىپرده از مؤمن بودن ديگران مانند لوط سخن گفته است : « لوط به ابراهيم ايمان آورد و گفت : من به سوى خداى خويش مىروم كه او فيروز فرزانه است . « 1 » » ؛\r\n« ابراهيم و لوط را به سرزمينى پناه داديم كه در آن براى جهانيان بركت نهاده بوديم . « 2 » » ، بلكه از پاره‌اى آيات برمىآيد كه جز لوط ، مؤمنان ديگرى نيز با ابراهيم همراه بوده‌اند : « در ابراهيم و آنان كه با او بودند ، براى شما سرمشقى نيكو است ، آن‌گاه كه به قوم خويش گفتند : ما از شما و از آنچه به جاى خدا مىپرستيد ، بيزاريم ، به شما ناباوريم ، و ميان ما و شما دشمنى و كينه خواهد بود تا آن‌گاه كه به خداى يكتا بگراييد « 3 » » .\r\nاين گزارشگران با اين آيات ، كه آشكارا با گزارش‌هاى آنان ناسازگارند ، چه مىكنند ؟ و گويا همين‌ها بوده است كه ابن كثير را واداشته تا بگويد مقصود از اين كه جز ابراهيم و سارا مؤمنى نبوده است يعنى جز آن دو زن و شوهر ، مؤمنى نبوده است ، و گرنه لوط پيامبر نيز كه با آنان همراه بوده ، مؤمن بوده است . « 4 » و گويا ابن كثير اين داستان را مىپذيرد ، امّا مىكوشد با\r\n\r\n\r\n","description":"","footnote":"\r\n3 / 52 ؛ ابن خلدون ، العبر ، 2 / 35 ؛ محمد احمد جادالمولى و ديگران ، قصص القرآن ، 53 - 55 . بسنجيد با : مؤتمر تفسير سورهء يوسف ، 1 / 136 - 139 .\r\n( 1 ) .  « فَآمَنَ لَهُ لُوطٌ وَ قالَ إِنِّي مُهاجِرٌ إِلى رَبِّي إِنَّهُ هُوَ الْعَزِيزُ الْحَكِيمُ »  ( سورهء عنكبوت ، آيهء 26 ) .\r\n( 2 ) .  « وَ نَجَّيْناهُ وَ لُوطاً إِلَى الْأَرْضِ الَّتِي بارَكْنا فِيها لِلْعالَمِينَ »  ( سورهء انبياء ، آيهء 71 ) .\r\n( 3 ) . سورهء ممتحنه ، آيهء 4 . در اين باره بنگريد به : تفسير روح المعانى ، 28 / 68 - 73 ؛ تفسير فخر رازى ، 29 / 300 - 301 ؛ تفسير طبرى ، 28 / 62 - 63 ؛ تفسير طبرسى ، 28 / 47 - 49 ؛ تفسير كشاف ، 4 / 90 ؛ تفسير قاسمى ، 16 / 5765 - 5766 ؛ تفسير ابن كثير ، 8 / 113 ؛ تفسير قرطبى ، 6535 .\r\n( 4 ) . ابن كثير ، البداية و النهاية ، 1 / 152 .\r\n","page_name":" 114 ","page_number":124},
  {"content":"\r\n\r\nتفسير و توضيح خويش از ناسازگارى آن با قرآن كريم بكاهد ؛ تفسيرى كه با اجماع مورخان مسلمان ، در نقل روايات تورات ، مخالف است .\r\n\r\n4 . هجرت ابراهيم به حجاز\r\nهجرت ابراهيم به حجاز ، چيزى است كه تنها در منابع اسلامى آمده است و از سوى مورخان غربى چنان با ايراد و انكار رو به رو شده است كه گويا چيزى عجيب و غريب ، باور نكردنى و نشدنى است . شيوهء نقد و ردّ آنها نيز در اين باره به گونه‌اى است كه گويا آنها تنها در پى بيان درستى يك دين ، و نادرستى دينى ديگراند و نه در پى جست و جوى حقيقت از راه برهان و حجّت . اما آنچه به راستى شگفت مىنمايد اين است كه ابراهيم ، كه براى رسيدن به جنوب ، آن همه جهانگردى مىكند ، ناگاه پيش از رسيدن به جنوب ، از سفر باز مىايستد ، بىآنكه اين كار او دليل روشنى داشته باشد ، حال آنكه انگيزه‌هاى چندى ، دست كم تجربه‌ى زندگى در جايى جديد و آگاهى از اوضاع آنجاها ، هنوز او را به جنوب فرا مىخواند .\r\nمرحوم استاد عقّاد « 1 » انگيزه‌هايى كه ابراهيم را به جنوب - يعنى به حجاز - فرامىخواند اين‌گونه بر شمرده است : يكى اين كه او در بيت المقدس هيچ‌گونه وطنى نداشت - نه براى سكونت ، نه براى دعوت ، و نه به عنوان چراگاه - تا آنجا كه به گزارش تورات ، براى دفن همسر خويش سارا ، ناگزير شد قطعه زمينى از « عضرون حثى » بخرد « 2 » ؛ ديگر اينكه دعوت دينى و امور مذهبى در دست احبار و عالمان « ايل عليون « 3 » » بود ، همانان كه ابراهيم گاه ماليات نيز بدانها مىپرداخت ؛ سوم اين كه كسانى كه همراه ابراهيم بودند ، چراگاه‌هايى را جست و جو مىكردند كه بتوانند دور از دردسر و درگيرى ، گوسفندان و شتران خويش را بچرانند ، از اين‌رو ، چنان كه در سفر پيدايش آمده ، ابراهيم همراه آنان همواره رو به جنوب پيش مىرفت .\r\nبه جز اين انگيزه‌هاى دنيايى ، انگيزه‌هايى دينى نيز بود كه ابراهيم را به سفر جنوب فرامىخواند . آنجا كه مىتوانست براى پرستش خدا عبادت‌گاهى بسازد و ياران خويش را از پراكنده شدن و رو كردن به عبادت‌گاه‌ها و قربان‌گاه‌هايى كه در آن روزگار در دست كاهنان و\r\n\r\n\r\n","description":"","footnote":"\r\n( 1 ) . عباس عقاد ، همان ، 191 - 193 .\r\n( 2 ) . سفر پيدايش ، 23 : 4 - 20 ؛ نيز بنگريد به مقالهء مؤلف « قصة ارض الميعاد بين الحقيقة و الاسطورة » .\r\n( 3 ) . سفر پيدايش ، 14 : 18 - 20 .\r\n","page_name":" 115 ","page_number":125},
  {"content":"\r\n\r\nعالمان بيت المقدس بود و هر كدام براى خويش معبودى داشت ، برهاند . چيزى كه پس از ابراهيم ، سرپرستان مردم را واداشت تا به جاى قربان‌گاه‌هاى پراكنده و چندگانه ، قربان‌گاهى يگانه بسازند . براى اين كار ، نخست خيمه‌اى فراهم كردند و براى ساختن معبوى ويژه در انتظار فرصت نشستند . در اين جا گفتنى است كه بيت المقدس سال‌هايى دراز پس از روزگار ابراهيم و موسى است كه اهميت دينى ويژه‌اى مىيابد . يعنى در روزگارى كه داوود ( ع ) ( 1000 - 960 ق . م . ) در سال هشتم فرمانروايى خويش ، بر آن شهر دست يافت و آنجا را پايتخت خود ساخت « 1 » ، و پس از او پسرش سليمان ( 960 - 922 ق . م . ) معبد مشهور را در آن بنا كرد « 2 » ، و اين بود تا روزگار « يوآش » ( 810 - 786 ق . م . ) ، پادشاه اسرائيل كه با « امصيا » ( 800 - 783 ق . م . )\r\nپادشاه يهودا جنگيد و ديوارهاى اورشليم را از سوى دروازهء افرايم ويران ساخت . « 3 »\r\nاما جنوب - كه از آن چيزى نگفته‌اند - تا روزگار « ارميا » و پس از آن ، ارزش و قداست بسيارى داشت ، و واژهء « تيمان » كه مترادف با كلمهء حكمت و مشورت است ، مقابل واژهء « يمن » است با همهء معانى آن در زبان عربى ، كه يكى از معانى آن « اشاره كردن به جنوب » است . در سفر حبقوق آمده : « خدا از تيمان آمد و قدّوس از كوه فاران « 4 » » از اين آشكارتر سخن پرسشگرانهء ارميا است كه : « آيا حكمت از تيمان رخت بربسته و مشورت با دانايان از ميان رفته است ؟ « 5 » » پيش چشم داشتن اين نكته‌ها ، جوياى حقيقت را با اين پرسش رو به رو مىكند كه چرا نبايد ابراهيم به جنوب به حجاز برود ، او كه از سفر كردن پرهيزى نداشت ، راه جنوب هم كه دربند و دربانى نداشت و به روى او بسته نبود ، و اگر از دو راه يك راه براى او باز بود ، بىگمان آن يك راه ، راه بيت المقدس نبود ، راه حجاز بود .\r\nبا اين همه ، خاورپژوه انگليسى « سر ويليام ماير » در كتاب خويش « زندگى محمد « 6 » » داستان را يك سره بىپايه شمرده است و به گزارش دكتر هيكل از او « 7 » ، آن را از « اسرائيليات » دانسته كه قرن‌ها پيش از اسلام ، يهوديان برساخته‌اند تا با آن خويش را با عرب‌ها پيوند دهند و همه را از تبار ابراهيم بشمارند . زيرا اگر پسر ابراهيم ، اسحاق ، پدر يهوديان باشد و برادرش\r\n\r\n\r\n","description":"","footnote":"\r\n( 1 ) . بنگريد به كتاب مؤلف اسرائيل ، 455 - 464 .\r\n( 2 ) . همان ، 464 - 471 .\r\n( 3 ) . سفر دوم پادشاهان ، 14 : 13 - 14 .\r\n( 4 ) . سفر حبقوق ، 3 : 3 .\r\n( 5 ) . سفر ارميا ، 29 : 7 .\r\n( 6 ) .  Sir William Muir , The Life of Mohammad , Edinburgh ,  1923 .\r\n( 7 ) . محمد حسين هيكل ، حياة محمد ، 90 - 91 .\r\n","page_name":" 116 ","page_number":126},
  {"content":"\r\n\r\nاسماعيل پدر عرب‌ها ، ناگزير يهوديان با عرب‌ها پسر عمو خواهند بود و اين خويشى و پيوند ، عرب‌ها را واخواهد داشت تا با يهوديانى كه ميان آنان زندگى مىكنند يا نزد آنان مىروند ، رفتارى نيكو و دوستانه داشته باشند ، و اين رفتار دوستانهء عرب‌ها زمينه‌هاى تجارت يهوديان در شبه جزيرهء عربستان را فراهم ساخت .\r\nاين نويسندهء انگليسى سخن خويش را بر اين پايه و پشتوانه نهاده است كه اوضاع ديانت و عبادت عرب‌ها با دين ابراهيم هيچ پيوندى نداشته است ، زيرا آنان بت‌پرست بوده‌اند و ابراهيم يكتاپرست ، پايه و پشتوانه‌اى كه نمىتواند درست و پذيرفتنى باشد . زيرا از يك سو ، چنان كه دكتر هيكل گفته است ، بت‌پرستى عرب‌ها قرن‌ها پس از ابراهيم و اسماعيل بوده است ، و اين نشان نمىدهد كه آنان در روزگارى كه ابراهيم به حجاز رفت و به يارى پسرش به ساختن كعبه پرداخت ، نيز بت‌پرست بوده‌اند ، و از سوى ديگر ، بت‌پرستى عرب‌ها در روزگار ابراهيم اگر درست نيز باشد ، پشتوانهء سخن « ماير » نخواهد بود . مگر نه اينكه قوم ابراهيم بت‌پرست بودند و كوشش او براى هدايت آنان بيهوده ماند ؟ به همين‌گونه اگر او عرب‌هاى بت‌پرست را نيز به توحيد فراخوانده باشد و آنان نپذيرفته ، و بر بت‌پرستى خويش مانده باشند ، اين چگونه مىتواند پشتوانهء نرفتن ابراهيم و اسماعيل به مكه باشد ؟ بايد گفت داستان درست وارونه است و زمينهء پذيرش رفتن ابراهيم به حجاز از هر سو آماده ؛ ابراهيمى كه از عراق به فلسطين رفت و از آن جا به مصر ، مرد صحرا و مسافرت و مهاجرت است ، راه ميان فلسطين و مكه نيز كه راهى از پيش كوفته و آماده و پر رفت و آمد است ، ديگر جايى براى شبهه و گمان نمىماند . آن هم در رويدادى كه اصل آن را همهء مورخان پذيرفته‌اند . « 1 »\r\nافزون بر اين اگر دليل ويليام ماير بر پيوند نداشتن عرب‌ها با ابراهيم ، بت‌پرستى آنان است ، از اين ديد ، اسرائيليان نيز وضع بهترى از عرب‌ها نداشته‌اند ، و بت‌پرستى ميان آنان پس از ابراهيم و پس از ديگر پيامبران ، همچنان پايدار بوده است كه آن را در زمان يعقوب - كه او را اسرائيل نام داده‌اند « 2 » - ؛ و نيز آن‌گاه كه در مصر اقامت دارند « 3 » و هنگامى كه به پيشوايى موسى از مصر بيرون مىروند ؛ و نيز آن زمان كه در صحراى سينا سرگردان مىگردند و . . . « 4 » مىبينيم .\r\nاز اينها بالاتر ، ميراث دينى يهوديان ، سرشار است از نشانه‌هاى آشكار و گمان‌ناپذير ، بر اين كه\r\n\r\n\r\n","description":"","footnote":"\r\n( 1 ) . محمد حسين هيكل ، همان ، 106 - 107 .\r\n( 2 ) . سفر پيدايش ، 35 : 2 - 4 .\r\n( 3 ) . سفر لاويون ، 17 : 7 ؛ يوشع ، 24 : 14 ؛ حزقيال ، 20 : 7 - 8 ؛ ارميا ، 44 : 8 - 19 .\r\n( 4 ) . سفر خروج ، 22 : 27 - 28 ، 9 : 15 ، 20 : 7 - 26 ؛ سفر تثنيه ، 9 : 7 .\r\n","page_name":" 117 ","page_number":127},
  {"content":"\r\n\r\nيهوديانى كه همراه موسى به سينا رفتند ، به هيچ رو شايستگى و آمادگى نداشتند تا دين توحيدى موسى را ، با آن فلسفهء تجريدى و معنوى ويژه ، بپذيرند . به عكس ، آنها خواستار چيزى براى سير كردن نيازهاى مادى خويش بودند ، چيزى كه دين تازه به آنها نمىداد ، و هيچ يك از رويدادهاى اين كوچ ، گوياى اين نيست كه فرار آنان از مصر با انگيزه‌هاى دينى بوده است . اما گوياى اين هست كه آنان افسوس‌ها مىخوردند از اين كه آداب دينى خويش در مصر را از دست داده‌اند و آرزو مىكردند كه دوباره بدان‌جا نزد بت‌هاى خويش بازگردند و دست كم همان آداب بت‌پرستانه را به هر گونه‌اى شده ، در صحرا بر پاى دارند . « 1 » يكى از آشكارترين دليل‌هاى بت‌پرستى آنان ، داستان گوساله‌پرستى آنهاست . پرستش گوساله‌اى طلايى كه هم در قرآن « 2 » و هم در تورات « 3 » از آن ياد شده است . آن هم در روزگارى كه موسى هنوز ميان آنان است و به كوه سينا رفته تا وحى خداوندى را دريافت دارد .\r\nگفتنى است كه بت‌پرستى يهوديان بىگمان پىآمد اقامت دور و دراز آنان در مصر و اثرگذارى مصريان بر آنان است ، اين اقامت دور و دراز ، آنان را چنان با دين بت‌پرستانهء مصريان خو داده بود ، كه خواه از ترس فرعون و خواه از ترس بزرگان بنىاسرائيل ، از پذيرش دعوت موسى به يكتاپرستى سرباز مىزدند ، چيزى كه در اين آيهء قرآن نيز به آن اشارتى آمده است : « [ از مصريان 
  ] كسى به موسى ايمان نياورد جز زاد و رودهايى [ اندك‌شمار 
  ] از قوم او ، از اين رو كه از فرعون و سرانشان مىترسيدند ، مبادا بلايى بر سر آنان آورند . « 4 » » - البته اين‌گونه برداشت از آيه بر اين پايه است كه ضمير در « سرانشان » ( ملأهم ) را به قوم موسى بازگردانيم ، نه به قوم فرعون - با چنين نگاهى است كه آيه ، ترس ايمان آوردگان به موسى را ، هم از فرعون مىداند و هم از سران خودشان - سران بنىاسرائيل - از اين گذشته از آيهء ديگرى برمىآيد كه قوم موسى از او دل خوشى نداشته‌اند و بيزارى و برائت مىجسته‌اند و دلتنگى و ملالت نشان مىداده‌اند . از اين آيه : « [ قوم موسى به او 
  ] گفتند : همواره آزار و آسيب ديده‌ايم ، پيش از آن كه نزد ما بيايى و پس از آن كه نزد ما آمدى « 5 » » .\r\n\r\n\r\n","description":"","footnote":"\r\n( 1 ) . مطلع النور ، 107 .\r\n( 2 ) . در اين سوره‌ها : بقره ، 92 ؛ اعراف ، 142 - 152 ؛ طه ، 83 - 98 .\r\n( 3 ) . سفر خروج ، 22 : 7 - 28 .\r\n( 4 ) .  فَما آمَنَ لِمُوسى إِلَّا ذُرِّيَّةٌ مِنْ قَوْمِهِ عَلى خَوْفٍ مِنْ فِرْعَوْنَ وَ مَلَائِهِمْ أَنْ يَفْتِنَهُمْ  ( سورهء يونس ، آيهء 83 ) .\r\n( 5 ) .  « أُوذِينا مِنْ قَبْلِ أَنْ تَأْتِيَنا وَ مِنْ بَعْدِ ما جِئْتَنا »  ( سورهء اعراف ، آيهء 129 ) .\r\n","page_name":" 118 ","page_number":128},
  {"content":"\r\n\r\nبدين‌گونه ريشه‌هاى بت‌پرستى در دل‌هاى آنان پايدار ماند ، حتى پس از آن كه خداوند دريا را براى آنان شكافت و به سلامت به خشكيشان رساند « 1 » ؛ و پس از آن كه از آسمان منّ و سلوى برايشان فرستاد ؛ و حتى پس از آن كه از موسى آب خواستند و او عصا بر سنگ زد و از آن سنگ دوازده چشمه برجوشيد ، براى هر گروهى چشمه‌اى « 2 » ؛ و حتى پس از آن كه دين آسمانيشان آنان را از پرستش بت‌ها پرهيز و زنهار داد . آرى پس از همهء اينها بود كه آنها چه زود از راه راست روى گرداندند و به خداى يگانه پشت كردند و كفر ورزيدند ، و به گزارش تورات : « گوساله‌اى زرين ساختند و سجده‌اش كردند و برايش قربانى كشتند و گفتند : اى اسرائيل اين خدايان تو مىباشند كه تو را از مصر بيرون آوردند . « 3 » »\r\nدر روزگار يوشع نيز يهوديان از اين ديدگاه ، بهتر از روزگار موسى نبودند « 4 » ؛ گذشته از اين كه نشان آشكار روزگار داوران ، بىدينى و بت‌پرستى بود « 5 » ؛ و افزون بر اين كه هر چند يك بار گوساله‌پرستى ميان بنىاسرائيل از نو رواج مىيافت ، تا آن‌جا كه چون به دو مملكت بخش شدند ، پادشاهان اسرائيل در كنار دين يهوه ، دين‌هاى مشركانهء ديگرى درآوردند و گوساله‌هايى زرين ساختند و آنها را در معبد گونه‌هايى جاى دادند « 6 » ، آن‌گونه كه « يربعام » اول ( 922 - 901 ق . م . ) در دو شهر « دان » و « بيت ايل » ، دو گوساله ساخت تا مردم بدانان روى آورند و به اورشليم نروند « 7 » ، و همان‌گونه كه « آخاب » ( 869 - 850 ق . م . ) براى بت « بعل » معبدى بنا كرد « 8 » [ و خويش آن را پرستيد و ديگران را نيز به پرستش آن واداشت ، بت و بتخانه و بت‌پرستى در ميان يهوديان همچنان گسترده بود تا آن كه 
  ] به گزارش تورات « حزقيا » ( 715 - 687 ق . م . ) ناگزير شد بتخانه را ويران كند ، بت‌ها را بشكند و مار برنجينى را كه موسى\r\n\r\n\r\n","description":"","footnote":"\r\n( 1 ) . سورهء بقره ، آيهء 50 ؛ يونس ، آيهء 91 - 92 ؛ طه ، آيهء 77 ؛ الشعراء ، آيهء 61 - 68 .\r\n( 2 ) . سورهء بقره ، آيهء 60 - 61 ؛ اعراف ، آيهء 161 ؛ طه ، آيهء 80 - 81 .\r\n( 3 ) . سفر خروج ، 32 : 8 .\r\n( 4 ) . سفر يوشع ، 24 : 14 - 23 .\r\n( 5 ) . سفر داوران ، 2 : 8 - 23 ، 3 : 5 - 9 ، 2 : 19 ، 4 : 1 ، 6 : 25 ، 28 ، 30 ، 8 : 24 - 27 ، 9 : 33 ، 10 : 6 ، 13 ، 16 ، 13 : 1 ، 17 : 4 - 13 ، 18 : 17 ، 24 ، 30 و سفر صموئيل ، 3 و 4 .\r\n( 6 ) . اوّل صموئيل ، 15 : 23 ، 29 : 13 ؛ اول پادشاهان ، 11 : 4 - 8 ، 32 ، 14 : 23 ، 32 ، 15 : 3 ، 12 ؛ دوم پادشاهان ، 8 : 26 ، 21 : 11 - 12 ، 23 : 10 ، 24 : 8 - 21 ، 25 : 14 - 16 ، 20 ، 14 : 4 ، 16 : 3 - 4 ، 28 : 2 - 4 ، 6 ، 23 : 25 ، 2 : 2 - 16 ، 21 : 21 ، 22 : 7 ، 23 : 4 - 26 ، 37 ، 24 : 2 - 3 ؛ دوم تواريخ ايام ، 33 : 2 - 11 ، 34 : 3 - 7 ، 26 : 12 - 17 ؛ حزقيال ، 14 : 22 - 23 .\r\n( 7 ) . اول پادشاهان ، 12 : 26 - 36 .\r\n( 8 ) . همان ، 16 : 31 - 33 .\r\n","page_name":" 119 ","page_number":129},
  {"content":"\r\n\r\nآورده بود و تا آن روزگار يهوديان برايش بخور مىسوزاندند ، خرد كند . « 1 »\r\nبارى بنىاسرائيل نيز درست مانند عرب‌ها تا چند صد سال پس از ابراهيم بت مىپرستيدند ، از اين روى بت‌پرستى نمىتواند دليلى باشد به پيوند داشتن يا پيوند نداشتن يهوديان يا عرب‌ها با ابراهيم . از اين‌ها گذشته ، آيا تبار نخستين ابراهيم به جزيرة العرب نمىرسد ؟ و آيا پدران او پيش‌ترها ، مانند اقوام سامى ديگر ، از صحرا نگريخته و به سرزمين حاصل‌خيز هلال خصيب ( حجاز ) كوچ نكرده بودند ؟ پس چرا نپذيريم كه ابراهيم نيز - كه مرد صحرا و سفر بوده و چونان بيابان‌گردان كوچ نشين زندگى مىكرده - به اين انديشه افتاده باشد كه به سرزمين پدران خويش - نمىگويم براى ماندن - دست كم براى ديدار و تجربه ، سرى بزند .\r\nاز همهء اين‌ها آشكارتر و گوياتر ، دليلى زبان‌شناختى است ، يعنى نزديكى آشكار زبان حجازيان با زبان نبطيان يا نباتيان ( فرزندان نبات پسر اسماعيل پسر ابراهيم ) ، زيرا زبان حجازيان مستقيما از زبان يمنى برنيامده است بلكه در فرايندى دور و دراز از زبان كهن عربى « 2 » به آشورى و از آن به آرامى و از آن به نبطى و از آن به قريشى دگرگونى پذيرفته است .\r\nو بدين‌گونه زبان نبطيان با زبان قريشيان نزديكى و پيوند يافته است ، نزديكى و پيوندى در زمان و مكان و يا در مراتب تطوّر و دگرگونى ، و اين پيوند زبانى خود نشان آشكارى است بر پيوند نژادى حجازيان با نبطيان ، فرزندان اسماعيل ، و اين پيوند نژادى چيزى نيست كه نسب‌شناسان يا فقيهان و دانشمندان مسلمان برساخته باشند ، بلكه واقعيتى تاريخى است كه اسناد زبانى و فرهنگى به دست آمده از كاوش‌ها و يافته‌هاى جديد باستان‌شناسى و . . . آن را پاس داشته‌اند . « 3 »\r\n\r\n\r\n","description":"","footnote":"\r\n( 1 ) . دوم پادشاهان ، 18 : 4 .\r\n( 2 ) . دربارهء پيوند زبانى عرب‌ها و مصرىها و اندازهء اثرگذارى هيروگليف مصرى در خط سامى جنوبى ، بنگريد به مقالهء مؤلف « العرب و علاقاتهم الدولية » . نيز : عبدالمنعم عبدالحليم ، دراسة تاريخية للصلات و المؤثرات الحضارية بين حضارة مصر الفرعونية و حضارات البحر الاحمر ، 118 - 122 ؛ نيز :\r\n H . Jensen , Sign , Symbol and Script , an Account of Man's Efforts to Write , p . \r\n350 ؛  I . Leibovitch ,  \"  Les Inscriptions Protosimaitiques \" , MIE ,  24 ، 1934 ،  p  . 21\r\n ff ; M . Sprengling , The Alphabet , its Rise and Development frome the Sinai Inscriptions , p . \r\n64 .\r\n( 3 ) . پژوهشگران بر اين‌اند كه نبطيان عرب‌اند ، و در عرب بودن به عرب‌هاى قريش و حجاز نزديك‌تراند تا\r\n","page_name":" 120 ","page_number":130},
  {"content":"\r\n\r\nگفتنى است از چيزهايى كه ما را وامىدارد تا در اين باره سخن نسب‌شناسان را - كه پژوهش‌هاى باستان‌شناسانه را نيز پشتوانه دارد - به ديدهء احترام بنگريم ، سخن ابن عباس است كه گفته « ما قريشيان از تبار نبطيانيم . « 1 » پشتوانهء ديگر ، اشارهء « مارتين اشپرينگ لينگ » است به انتقال خط نبطى به حجاز و دگرگونى خط نبطى به خط عربى . « 2 » و اين سخن « سوزمين » كه يهوديان عرب‌هايى را كه تا شرق جزيرة العرب مىزيستند ، از تبار اسماعيل ، پسر ابراهيم مىدانسته‌اند .\r\nبر آنچه گفته شد ، دكتر « اسرائيل ولفنسون » دليل‌هاى ديگرى مىافزايد : يكى اين كه اگر پاره‌اى از خاورپژوهان دوست ندارند تا بپذيرند كه ابراهيم ، اسماعيل ، اسحاق و يعقوب ، پدران پيشين عرب‌ها و يهوديان‌اند ، نمىتوانند وجود قبيله‌هاى بنى اسرائيلى و بنى اسماعيلى را نپذيرند ، زيرا تورات آن‌گاه كه از درگيرىهاى ميان اسماعيليان ، ادوميان و اسرائيليان سخن مىگويد ، آشكارا وجود آنها را در طور سينا و حجاز نشان مىدهد ، و بىگمان همين گزارش‌ها براى نشان دادن پيوند خونى و خويشى ميان يهوديان و عرب‌هاى طور سينا و حجاز بس است . اين نكته ترجمهء جديدى از سفر پيدايش ( 25 : 18 ) را نيز پشتوانه دارد : « [ اسماعيليان 
  ] با اين كه در ميان ديگر برادران خويش پرورش يافته بودند ، سرزمين‌هاى « حويله » تا راه كاروان‌رو ميان مصر و عراق را براى سكونت برگزيدند « 3 » » ؛ ديگر : نكته‌اى كه در ترجمهء سامرى « 4 » تورات ( نشر شده در سال 1851 م . ) آمده ، گوياى اين\r\n\r\n\r\n","description":"","footnote":"\r\nبه عرب‌هاى جنوب ، زيرا نام‌هاى خودشان و پادشاهانشان ، همه عربى است ، خدايان عرب را مىپرستيده‌اند و زبانشان نيز نه آرامى كه عربى است ، گرچه زبان آرامى را در نقش نوشته‌هاى خويش به كار مىگرفته‌اند . نيز از اين رو كه نويسندگان كلاسيك و نيز يهودى آنان را عرب مىخوانده‌اند ، در اين باره بنگريد به كتاب مؤلف بلادالعرب ، نيز : بلاشر ، تاريخ الادب العربى ، العصر الجاهلى ، 55 - 56 ؛ نيز : جرجى زيدان ، همان ، 81 ؛ نيز :\r\n CIS . pp .  242 - 260 ؛  Jaussen and Savignac , Mission Archeologique en Arabic , pp .  6 - 127 .\r\n( 1 ) . عباس عقاد ، همان ، 136 - 137 ؛ سفر پيدايش ، 25 : 13 ؛ ابن منظور ، لسان العرب ، 7 / 411 ؛ عبدالرحمان انصارى ، لمحات عن القبائل البائدة فى الجزيرة العربية ، 89 ؛ حسن ظاظا ، الساميون و لغاتهم ، 114 ، مقالهء مؤلف « العرب و علاقاتهم الدولية فى العصور القديمة » ؛ نيز :\r\n Martin Sprengling , The Alphabet , its Rise and Development from the Sinai Inscriptions , \r\n1937 ،  p  . 52 .\r\n( 2 ) .  Martin Sprengling , op - cit , p .  52 .\r\n( 3 ) . اسرائيل ولفنسون ، تاريخ اليهود فى بلاد العرب ، 75 - 76 .\r\n( 4 ) . تفاوت تورات سامرى و تورات عبرى را در كتاب مؤلف اسرائيل ، 20 بخوانيد .\r\n","page_name":" 121 ","page_number":131},
  {"content":"\r\n\r\nاست كه اسماعيل در صحراى فاران حجاز ساكن بوده ، و مادرش ، زنى از مصر براى او گرفته بوده است » . و صحراى فاران چنان كه در سفر اعداد تورات آمده ، جز صحراى سيناست ، در آن جا آمده است : « بنى اسرائيل از صحراى سينا كوچ كردند و بر آبگيرى در صحراى فاران فرود آمدند » . و فرزندان اسماعيل هرگز در غرب سينا ساكن نبوده‌اند تا گفته شود فاران در غرب سيناست ، و شواهد كهن ، همه نشان از اين دارد كه فاران در مكه بوده است يا در بلندىهاى ميان مكه و مدينه . برخى نيز همچون جيروم و يوسبيوس گفته‌اند ، فاران شهرى از شهرهاى عرب بوده در شرق « ايله » با فاصلهء سه روز راه . « 1 »\r\nسوم ، اين باور پژوهشگران فرنگى كه يهوديان جنوب با عرب‌هاى حجاز و طور سينا پيوند و خويشى بيشتر و نزديك‌ترى دارند تا قبايل بنىاسرائيل شمال .\r\nچهارم ، اين كه اگر يهوديان به دروغ ، خويش را خويشان قريشيان و عدنانيان وانمود كردند تا از اين راه بهره‌اى بيندوزند ، عاقلانه‌تر و پرسودتر اين بود كه خود را خويشان اوس و خزرج وانمود كنند ، كه با آنها پيوندهاى نزديك تجارتى و هم‌جوارى داشتند و در سرزمين و . . . با هم شريك بودند .\r\nو پنجم ، اين كه تورات در روزگار بطلميوس دوم ( 285 - 246 ق . م . ) به يونانى ترجمه شده است و همهء گزارش‌هايى كه گوياى پيوند و خويشى عرب‌هاى اسماعيلى با يهوديان اسرائيلى است ، در آن ترجمه يافت مىشود ، با اين كه اين ترجمه نزديك به چهار سده پيش از كوچ يهوديان يثرب به حجاز انجام گرفته است . « 2 »\r\nمجموع قراينى كه گفته شد ، پژوهشگر بىغرض را وامىدارد تا در داورى شتاب نكند و دست كم سفر ابراهيم به حجاز را چيزى شگفت و باورنكردنى نپندارد ، سفرى كه به تنهايى مىتوانست زمينه‌هاى دعوت دينى او را فراهم سازد و انديشهء دين‌گسترانهء او را جامهء عمل پوشاند . اسلام اين سفر را آشكارا پذيرفته است ، زيرا تاريخ در انتساب عرب‌ها به ابراهيم بر هر افسانهء برساخته‌اى پيشى دارد و چنين مىنمايد كه اگر تاريخ اجازه مىداد تا در اين باره دروغى ساخته شود ، يهوديان پيوند عرب‌ها به ابراهيم را انكار مىكردند و خود عرب‌ها نيز پيوندشان به ابراهيم را از راه كنيز آوارهء او هاجر ، منكر مىشدند . « 3 »\r\n\r\n\r\n","description":"","footnote":"\r\n( 1 ) . عباس عقاد ، مطلع النور ، 14 - 16 .\r\n( 2 ) . اسرائيل ولفنسون ، همان ، 76 - 78 .\r\n( 3 ) . عباس عقاد ، ابراهيم ابوالانبياء ، 196 ، البته ما اين سخن عقاد كه هاجر را كنيز شمرده ، درست نمىدانيم .\r\n","page_name":" 122 ","page_number":132},
  {"content":"\r\n\r\nگفتنى است كه در اين باره ، يعنى پيوند عرب‌ها به ابراهيم ، رويكرد و ديدگاه شگفت ديگرى نيز هست و آن اين كه پيوند عرب‌ها به ابراهيم نه بر ساختهء يهوديان كه بر ساختهء پيامبر اسلام ( ص ) است : در « دايرة المعارف اسلام » از « ونسينك » گزارش شده كه « اشپرنگر » نخستين كسى است كه دريافت شخصيت ابراهيم در قرآن كريم ، پيش از آن كه بنيادگذار كعبه شمرده شود ، دگرگونىهايى را پشت سر نهاده است . پس از او « هرگرونى » چنين پنداشت كه ابراهيم در آيه‌ها و سوره‌هاى نخستين سال‌هاى نزول ، يعنى دوران مكه ، تنها پيامبرى است كه مانند ديگر پيامبران كارش انذار قوم خويش است . « 1 » ابراهيم در آن آيه‌ها و سوره‌ها ، نه با اسماعيل پيوندى دارد ، نه سازندهء كعبه است و نه نخستين مسلمان . در سوره‌هاى مدنى است كه داستان رنگ ديگرى مىگيرد و ابراهيم ، مسلمانى يكتاپرست شمرده مىشود كه دين ابراهيمى را بنياد مىنهد و با يارى پسرش اسماعيل خانهء كعبه را برمىافرازد .\r\nاما اين كه چرا پيامبر چنين كرده و عرب‌ها را به دروغ به ابراهيم پيوند داده است ، از ديد اين خاورپژوهان چنين بوده كه پيامبر مىخواسته با اين شيوه براى خويش يارانى فراهم كند ، زيرا چون او دعوت خويش را آشكار كرد و مردم مكّه با او از در دشمنى درآمدند ، ناچار شد به دنبال پناه‌گاهى و يارانى برخيزد ، و اين جا بود كه تيزهوشى و زيركى ، اين راه را پيش پاى او نهاد كه با پيوند دادن عرب‌ها به ابراهيم ، آن‌ها را با يهودىها خويشى و پيوند دهد و دين خويش را ادامهء دين يهودى ابراهيم بشمارد و به اين شيوه از آزار و دشمنى آنان ايمن بماند .\r\nبعدها نيز كه مكّه همهء انديشهء پيامبر را به خويش مشغول داشته بود ، در ادامهء طرح پيشين ، و استوارى بيشتر آن ، ابراهيم را بنيادگذار كعبه نيز خواند ، با اين كه هيچ دليل تاريخى ، بودن ابراهيم و اسماعيل را در مكه گواهى نمىكند . « 2 »\r\n\r\n\r\n","description":"","footnote":"\r\nبنگريد به كتاب مؤلف اسرائيل ، 210 - 213 .\r\n( 1 ) . اشارهء « هرگرونى » به اين آيه‌ها و سوره‌هاست كه همه مكىاند : ذاريات ، آيات 24 - 37 ؛ حجر ، آيات 51 - 59 ؛ صافات ، آيات 83 - 113 ؛ انعام ، آيات 74 - 83 ؛ هود ، آيات 69 - 76 ؛ مريم ، آيات 41 - 50 ؛ انبياء ، آيات 51 - 73 ؛ عنكبوت ، آيات 16 - 27 .\r\n( 2 ) .  T . Andrae , Mahomet , sa Vie et sa Doctrine , Paris ,  1945 ،  pp  . 737 - 9 .\r\n Pere Lammens , L'ammens , L'Islam , Groyance et Institution , \r\n1926 ،  pp  . 28 - 33 .  Alfred Guillaume , Islam , pp .  2 - 61 .\r\nنيز : ج . ديمومبين ، النظم الاسلامية ، ترجمه : شماع و سامر ، بغداد ، 1952 ، ص 66 - 68 ؛ طه حسين ، فى الادب الجاهلى ، 26 - 29 ؛ مدخل الى القرآن الكريم ، 155 - 156 ؛ دائرة المعارف الاسلامية ، 1 / 146 .\r\n","page_name":" 123 ","page_number":133},
  {"content":"\r\n\r\nاين است يكى از ديدگاه‌هاى دروغين و رويكردهاى برساخته و بىپايهء برخى از خاورپژوهان اسلام‌ستيز ، كه پيوند عرب‌ها با ابراهيم را از برساخته‌هاى پيامبر اسلام شمرده‌اند ، چيزى كه كسان ديگرى از آنان ، آن را از برساخته‌هاى يهوديان دانسته‌اند ؛ گرچه نادرستى اين ديدگاه از آنچه پيش از اين آورديم ، آشكار مىشود ، با اين همه براى آشكارى بيشتر ، بر آنچه پيش‌تر گفته‌ايم ، دليل‌هايى مىافزاييم :\r\n1 . قرآن كريم نه تنها هرگز از دوستى و ياورى يهوديان به اسلام و مسلمانان سخنى نگفته است ، كه آشكارا آنان را سرسخت‌ترين دشمنان اسلام شمرده است : « سرسخت‌ترين مردمان را در دشمنى با مؤمنان ، يهوديان مىيابى و مشركان ، و نزديك‌ترين مردم را در دوستى با مؤمنان ، كسانى مىيابى كه خويش را نصرانى مىخوانند . « 1 »\r\n2 . گزارش‌هاى تورات كه آشكارا اسماعيل و اسحاق را پسران يك پدر ، از دو مادر مىشمارد ، اسماعيل را از هاجر و اسحاق را از سارا . « 2 » نيز گزارش ياد شدهء سفر پيدايش گوياى اين است كه فرزندان اسماعيل ميان مصر و عراق مىزيسته‌اند : « و ايشان از حويله تا شوز ، كه مقابل مصر به سمت اشّور واقع است ، ساكن بودند . « 3 » » و « حويله » همان « خولان » است و خولائيان ، قبيله‌اى يمنى بوده‌اند كه در بلندىهاى يمن در همسايگى حجاز مىزيسته‌اند . اين گزارش‌ها ، چنان كه پيشتر نيز گفته‌ايم ، آشكارا زيست‌گاه اسماعيل و فرزندان او ( عرب‌ها ) را مكه و حجاز مىشمارد .\r\n3 . اسلام نه تنها نخواسته است تا از راه يهودى شمردن ابراهيم ، براى خود ارزش و اعتبارى بسازد ، كه آشكارا يهودى بودن ابراهيم را نفى كرده است : « ابراهيم نه يهودى بود و نه نصرانى ، كه مسلمانى يكتاپرست بود . « 4 » »\r\n4 . اما دربارهء كعبه ، چنان كه در قرآن - و نيز تورات - آمده ، اين ابراهيم است كه پسرش\r\n\r\n\r\n","description":"","footnote":"\r\n( 1 ) .  « لَتَجِدَنَّ أَشَدَّ النَّاسِ عَداوَةً لِلَّذِينَ آمَنُوا الْيَهُودَ وَ الَّذِينَ أَشْرَكُوا وَ لَتَجِدَنَّ أَقْرَبَهُمْ مَوَدَّةً لِلَّذِينَ آمَنُوا الَّذِينَ قالُوا إِنَّا نَصارى »  ( سورهء مائده ، آيهء 82 ) ، نيز بنگريد به : تفسير طبرسى ، 6 / 171 - 176 ؛ الجواهر فى تفسير القرآن الكريم ، 3 / 202 ؛ تفسير كشّاف ، 1 / 668 - 669 ؛ تفسير طبرى ، 10 / 498 - 506 ؛ تفسير نسفى ، 2 / 3 - 4 ؛ تفسير ابن كثير ، 2 / 623 ؛ فى ظلال القرآن ، 7 / 959 - 966 .\r\n( 2 ) . سفر پيدايش ، 16 : 15 - 16 ، 21 : 21 .\r\n( 3 ) . همان ، 25 : 18 .\r\n( 4 ) . سورهء آل عمران ، آيهء 67 ، نيز بنگريد به تفسير كشاف ، 1 / 370 - 371 ؛ تفسير طبرسى ، 3 / 109 - 111 ؛ تفسير العلى القدير ، 1 / 280 - 281 ؛ تفسير ابن كثير ، 2 / 54 - 55 ؛ فى ظلال القرآن ، 3 / 407 - 412 ؛ الدر المنثور ، 2 / 41 ؛ تفسير قرطبى ، 4 / 109 ؛ تفسير طبرى ، 6 / 493 - 496 .\r\n","page_name":" 124 ","page_number":134},
  {"content":"\r\n\r\nاسماعيل را به مكه مىبرد و در آن‌جا براى او پرستش‌گاهى مىسازد ، و تاكنون كسى دربارهء اين كه سازندهء آن پرستش‌گاه ابراهيم بوده ، نزاعى نداشته است تا كسى بگويد ، محمد ( ص ) براى اين كه مقام ابراهيم را بالا برد و او را بزرگ وانمايد ، ساختن كعبه را به او نسبت داده است . افزون بر اين كه از ديد مسلمانان ، نه تنها كعبه كه همهء مسجدها خانهء پروردگارند ، اما ارزش كعبه از اين جاست كه نخستين خانه‌اى است كه در مكه به نام خدا و براى مردم ساخته شده است . نشانهء آشكار ديگرى بر اين كه پيامبر ( ص ) كعبه را ابزار دعوت دينى خويش نساخت ، اين است كه تا در مكّه به سر مىبرد ، به يارانش گفته بود و به سوى بيت المقدس نماز بگزارند . « 1 » از اين‌ها گذشته ، آيا پيروان اين ديدگاه - چه يهودى و چه مسيحى - سخن تورات را باور ندارند كه مىگويد : ابراهيم در شكيم و بيت ايل و بلوطستان‌هاى حبرون و . . .\r\nپرستش‌گاه‌ها و قربان‌گاه‌هايى ساخت . « 2 » اگر اين‌ها را باور دارند ، چرا ساختن پرستش‌گاهى ديگر ( كعبه ) را دروغ مىشمارند ؟\r\n5 . اين ديدگاه كه پيامبر ( ص ) تا در مكه بود از پيوند عرب‌ها با ابراهيم سخنى نگفت و چون به مدينه هجرت نمود ، خواست از راه ابراهيم و اسماعيل ، عرب‌ها را - كه خود از آنان بود - با يهودىها پيوند و خويشى دهد ، پيش و بيش از آن كه شك و شبهه‌اى دربارهء قرآن پيش آورد ، تورات را بىپايه مىشمارد ، زيرا تورات آشكارا از پيوند ابراهيم و اسماعيل سخن گفته و شمارى از قبيله‌هاى عرب را از تبار اسماعيل دانسته است . « 3 »\r\n6 . ونسنيك آن‌گاه كه مىخواهد بر سخن خويش از سوره‌هاى مكى گواه آورد ، به عمد تنها از سوره‌هايى نام مىبرد كه ياد ابراهيم جداى از اسماعيل و عرب ، در آنها آمده است ، و از اين رو از سورهء ابراهيم ، با اين كه سوره‌اى مكى است ، چشم مىپوشد ، زيرا اين سوره با ديدگاه او سازگارى ندارد و آيات آن نشان مىدهد كه ابراهيم و اسماعيل ، كعبه را با هم ساخته‌اند و به دعا از خدا خواسته‌اند تا آنان و تبارشان را راه نمايد و از بت‌پرستى دور دارد ، نيز نشان مىدهد كه ابراهيم زن و ذريّهء خويش را در آن بيابان خشك كنار خانهء خدا جاى داده و از خداوند خواسته تا آنان را روزى دهد و خدا را به خاطر بخشيدن اسماعيل و اسحاق به او ، سپاس گفته است و . . . از زبان قرآن بخوانيم : « آن‌گاه كه ابراهيم گفت : خدايا اين شهر را امن و\r\n\r\n\r\n","description":"","footnote":"\r\n( 1 ) . دائرة المعارف الاسلامية ، 1 / 146 - 147 .\r\n( 2 ) . سفر پيدايش ، 12 : 7 - 8 ، 13 : 18 .\r\n( 3 ) . سفر پيدايش ، 25 : 12 - 18 .\r\n","page_name":" 125 ","page_number":135},
  {"content":"\r\n\r\nآرام ساز و مرا و فرزندانم را از بت‌پرستى دور بدار ، خدايا آنان بسيارى از مردم را به گمراهى افكنده‌اند ، پس هر كه مرا پيروى كند از من است و هر كه مرا نافرمانى كند ، تو بخشايندهء مهربانى ، خدايا من كسانى از خاندان خويش را در زمينى شوره‌زار كنار خانهء مبارك تو جاى داده‌ام تا نماز را به پا دارند ، پس خدايا دل‌هاى مردمان را بدانان مهربان كن و از بهره‌ها روزيشان ده ، باشد كه سپاس گزارند ، خدايا تو آنچه را كه آشكار مىكنيم يا پنهان مىداريم همه را مىدانى ، و هيچ چيز ، نه در زمين و نه در آسمان ، بر خدا پوشيده نمىماند ، سپاس خدايى را كه سر پيرى ، اسماعيل و اسحاق را به من بخشيد ، همانا كه خداى من دعا و درخواست مرا مىشنود و مىپذيرد ، خدايا در روز شمار ، مرا و پدر و مادرم را و مؤمنان را بيامرز . « 1 » »\r\n7 . اين نيز كه قرآن كريم از يكتاپرستى ابراهيم جز در سوره‌هاى مدنى سخن نگفته ، درست نيست و در دو سورهء مكى انعام و نحل ، آشكارا از آن ياد شده است . در اين آيه‌ها : « من يكتاپرستانه رو به سوى كسى مىكنم كه آسمان‌ها و زمين را پديد آورده است و من از مشركان نيستم . « 2 » » ؛ « بگو من آنم كه خدايم مرا به راه راست دينى استوار ، آيين يكتاپرستانهء ابراهيم ، رهنمون شده است « 3 » » ؛ « همانا كه ابراهيم پيشوايى فروتن در برابر خداوند و پاكدين بود و از مشركان نبود « 4 » » ؛ « به تو وحى كرديم كه از آيين ابراهيم ، كه پاكدين بود و از مشركان نبود ، پيروى كن « 5 » » . پيداست كه ونسينك ، همان‌گونه كه استاد نجّار گفته است ، آگاهانه و دور از انصاف و امانت ، از اين آيه‌ها چشم پوشيده تا نظريهء خود را تقويت كند . « 6 »\r\n\r\n\r\n","description":"","footnote":"\r\n( 1 ) .        « وَ إِذْ قالَ إِبْراهِيمُ رَبِّ اجْعَلْ هَذَا الْبَلَدَ آمِناً وَ اجْنُبْنِي وَ بَنِيَّ أَنْ نَعْبُدَ الْأَصْنامَ * رَبِّ إِنَّهُنَّ أَضْلَلْنَ كَثِيراً مِنَ النَّاسِ فَمَنْ تَبِعَنِي فَإِنَّهُ مِنِّي وَ مَنْ عَصانِي فَإِنَّكَ غَفُورٌ رَحِيمٌ * رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ رَبَّنا لِيُقِيمُوا الصَّلاةَ فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ وَ ارْزُقْهُمْ مِنَ الثَّمَراتِ لَعَلَّهُمْ يَشْكُرُونَ * رَبَّنا إِنَّكَ تَعْلَمُ ما نُخْفِي وَ ما نُعْلِنُ وَ ما يَخْفى عَلَى اللَّهِ مِنْ شَيْءٍ فِي الْأَرْضِ وَ لا فِي السَّماءِ * الْحَمْدُ لِلَّهِ الَّذِي وَهَبَ لِي عَلَى الْكِبَرِ إِسْماعِيلَ وَ إِسْحاقَ إِنَّ رَبِّي لَسَمِيعُ الدُّعاءِ * رَبِّ اجْعَلْنِي مُقِيمَ الصَّلاةِ وَ مِنْ ذُرِّيَّتِي رَبَّنا وَ تَقَبَّلْ دُعاءِ * رَبَّنَا اغْفِرْ لِي وَ لِوالِدَيَّ وَ لِلْمُؤْمِنِينَ يَوْمَ يَقُومُ الْحِسابُ »        ( سورهء ابراهيم ، آيات 35 - 41 ) .\r\n( 2 ) .  « إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ »  ( سورهء انعام ، آيهء 79 ) .\r\n( 3 ) .  « قُلْ إِنَّنِي هَدانِي رَبِّي إِلى صِراطٍ مُسْتَقِيمٍ دِيناً قِيَماً مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ »  ( سورهء انعام ، آيهء 161 .\r\n( 4 ) .  « إِنَّ إِبْراهِيمَ كانَ أُمَّةً قانِتاً لِلَّهِ حَنِيفاً وَ لَمْ يَكُ مِنَ الْمُشْرِكِينَ »  ( سورهء نحل ، آيهء 120 ) .\r\n( 5 ) .  « ثُمَّ أَوْحَيْنا إِلَيْكَ أَنِ اتَّبِعْ مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ »  ( سورهء نحل ، آيهء 123 ) .\r\n( 6 ) . عبدالوهاب نجار ، همان ، 75 .\r\n","page_name":" 126 ","page_number":136},
  {"content":"\r\n\r\n8 . اين پندار كه پيامبر ( ص ) چون به مدينه هجرت مىفرمود ، اميدوار بود تا يهوديان به او ايمان آورند و يارىاش كنند و چون چنين نشد ، خواست از راه ابراهيم ، عرب‌ها را با يهوديان پيوند دهد و به اين‌گونه آنان را بر خويش مهربان سازد ، به هيچ رو نمىتواند درست باشد ؛ زيرا پيامبر ( ص ) هرگز نمىخواست از راه يهوديان عزتى بيندوزد و اگر انتظار داشت تا به او ايمان آورند ، از اين‌رو بود كه هم آنان در اصل يكتاپرست بوده‌اند و دشمن بت و بت‌پرستى ، و هم مژدهء آمدن او را در تورات خويش خوانده بودند . اينك نيز در دو سفر تثنيه و اشعيا مىخوانيم كه به بنى اسرائيل وعده داده شد كه پيامبرى از ميان برادران آنان - كه همان عرب‌هاى اسماعيلىاند - برخواهد خاست . « 1 » اما چون آن‌گونه كه انتظار داشت از يهوديان روى خوشى نديد ، آنان را با ديگران به يك چشم ديد .\r\n9 . هيچ ملتى را نمىشناسيم كه به اندازهء عرب‌ها شيفتهء نژاد و تبار خويش باشد ، و با كوشش و پىگيرى ، سلسلهء پدران خويش را چه بسا تا بيست پشت به حافظ بسپارد . « 2 » آيا مىتوان پذيرفت كه چنين نژادى با چنين شيوه‌اى از تبار اصلى خويش بىخبر مانده باشد « 3 » ؟\r\n10 . بودن كعبه در ميان عرب‌ها - كعبه‌اى كه پاره‌اى از مكان‌هاى وابسته به آن نام ابراهيم و اسماعيل را بر پيشانى دارد - آيا خود نشانى از پيوند عرب‌ها با اين نام‌هاى مبارك نيست « 4 » ؟\r\n11 . سكوت و خاموشى كافران قريش - كه آگاه‌ترين مردم به نژاد و تبار خويش بودند - در برابر اين سخن قرآن : « ملّة ابيكم ابراهيم دين پدرتان ابراهيم « 5 » » آيا خود نشان آشكارى بر اين نيست كه عرب‌ها از نژاد ابراهيم و اسماعيل بوده‌اند ؟ كه اگر چنين نبود ، بىگمان عرب‌ها ، با آن همه كينه و دشمنى كه نسبت به پيامبر داشتند و براى خرده‌گيرى بر او و دروغ‌شمارى سخنان او همواره به دنبال بهانه بودند ، در برابر اين سخن خاموش نمىماندند [ و آن را ابزارى مىساختند براى دروغ خواندن سخنان پيامبر ( ص ) 
  ] .\r\n12 . آمدن نام ابراهيم در اين سخن « زيد بن عمرو بن نفيل » - كه پيش از پيامبر ( ص )\r\n\r\n\r\n","description":"","footnote":"\r\n( 1 ) . سفر تثنيه ، 18 : 15 - 19 ؛ سفر اشعيا ، 42 : 10 - 13 .\r\n( 2 ) . اين شيوه هنوز در ميان مردم « قرانا » ى مصر باقى است و فرزندان تا چندين پشت سلسلهء پدران خويش را مىدانند .\r\n( 3 ) . عبدالرحمان انصارى ، همان ، 91 ؛ محمد عبد الله دراز ، مدخل الى القرآن الكريم ، 157 .\r\n( 4 ) . همان ، 157 .\r\n( 5 ) . سورهء حج ، آيهء 78 .\r\n","page_name":" 127 ","page_number":137},
  {"content":"\r\n\r\nمىزيسته است - « اى قريشيان ، سوگند كه جان زيد بن عمرو در دست اوست ، در ميان شما كسى جز من بر دين ابراهيم نيست « 1 » » . و اين زيد ، چنان كه معروف است ، يكى از مردم پاك‌دينى بوده كه پيرو منش دينى ابراهيم بوده‌اند و نه يهودى يا نصرانى « 2 » ، و بر پايهء گزارشى ، گروهى از اين حنيفان پاك‌دين مانند زيد بن عمرو ، ورقة بن نوفل ، عثمان بن حويرث و عبد الله بن جحش ، نزد قريشيان ، كه كنار بتى گرد آمده بودند ، رفتند و به گروهى از آنان گفتند : به خدا سوگند ، شما مىدانيد كه يارانتان بر چيزى نيستند و از دين پدرشان ابراهيم به خطا روى گردانده‌اند . « 3 » »\r\n13 . آمدن نام ابراهيم در اين سرودهء عبدالمطلب ، نياى بزرگ پيامبر ( ص ) ، هنگامى كه حبشيان ( اصحاب فيل ) به كعبه يورش آورده بودند « 4 » : نحن اهل اللّه فى بلدته لم يزل ذاك عهد ابرهم « 5 » . ( ماييم خاندان و ياران خدا كه از روزگار ابراهيم تاكنون در اين شهر خدا بوده‌ايم ) .\r\nنيز اين كه پس از شكست سنگين حبشيان ، عبدالمطلب را به منظور نسبت دادن او به نياى بزرگش ابراهيم خليل ، « ابراهيم دوم » لقب دادند . « 6 » و « 7 »\r\n\r\n\r\n","description":"","footnote":"\r\n( 1 ) . ابن كثير ، 2 / 237 - 241 ؛ ذهبى ، تاريخ الاسلام ، 1 / 54 ؛ ابن دريد ، الاشتقاق ، 84 ، 103 ؛ جواد على ، 6 / 472 - 473 .\r\n( 2 ) . دربارهء اينان بنگريد به : تفسير قرطبى ، 2 / 139 - 140 ؛ تفسير المنار ، 1 / 480 - 482 ؛ تفسير طبرى ، 3 / 104 - 180 ؛ تفسير طبرسى ، 1 / 215 به بعد ؛ تفسير فخر رازى ، 4 / 89 به بعد ؛ جواد على ، 6 / 452 - 453 ؛ مدخل الى القران الكريم ، 131 - 132 ؛ بلاشر ، همان ، 68 ؛ نيز :\r\n J . Halevy , JA ,  1905 ،  p  . 144 ؛  C . Lyall , The Word Hanif and Muslim , JRAS ,  1903 ،  p  . 773 ؛  EIQ , II , p  . 259 .\r\n( 3 ) . ابن كثير ، 2 / 238 ؛ مطلع النور ، 68 ؛ جواد على ، 6 / 476 .\r\n( 4 ) . دربارهء اين جنگ بنگريد به ابن اثير ، 1 / 442 - 447 ؛ تاريخ طبرى ، 2 / 130 - 131 ؛ تفسير طبرى ، 2 / 188 ، 3 / 193 ؛ تفسير قرطبى ، 7277 - 7290 ؛ تفسير ابن كثير ، 8 / 503 - 511 ؛ فى ظلال القرآن ، 8 / 664 - 675 ؛ تفسير آلوسى ، 3 / 232 - 237 ؛ بيهقى ، دلائل النبوة ، 1 / 56 - 57 ؛ ابن بلهنيد ، صحيح الاخبار ، 4 / 21 - 22 ؛ البداية و النهاية ، 2 / 170 - 176 ؛ تاريخ الخميس ، 212 - 217 ؛ نويدى ، نهاية الارب ، 1 / 251 - 264 ؛ تفسير بيضاوى ، 2 / 576 ؛ تفسير كشاف ، 3 / 288 ؛ اعلام النبوة ، 141 ؛ احمد ابراهيم شريف ، همان ، 154 - 155 ؛ نيز :\r\n S . Smith , Events in Arabia in the 6 th Century A . D . , p .  435 ؛  Le Museon ,  1953 ، 3 - 4 ،  pp  . 277 - 79 ؛  Le Museon ,  1964 ، 66 ،  p  . 275 ؛  Procopius , 1 , p .  180 .\r\n( 5 ) . ازرقى ، اخبار مكة ، 1 / 146 .\r\n( 6 ) . بنگريد به مقالهء مؤلف « العرب و علاقاتهم الدولية فى العصور القديمة » .\r\n( 7 ) . نيز اين سخن او : « اين خانهء خداست و خانهء ابراهيم خليل خدا » در پاسخ به پيك ابرهه كه پيام آورده\r\n","page_name":" 128 ","page_number":138},
  {"content":"\r\n\r\n14 . نقش و تصويرهايى كه پيش از اسلام از ابراهيم و فرزندانش بر ديوارهاى كعبه بوده است . نقشى از ابراهيم با تيرهايى در دست ، تصويرى از اسماعيل سوار بر اسب ، تصويرهاى فراوانى از فرزندان ابراهيم تا قصّى بن كلاب . « 1 »\r\n15 . عرب‌ها ، پيش از آن كه محمّد به عنوان يك پيامبر از سوى خداوند برانگيخته شود ، عقيدهء راسخ داشتند كه از نسل فرزندان ابراهيم هستند ، به همين دليل ابوطالب ، عموى پيامبر ( ص ) ، در خطبه‌اى هنگام ازدواج محمد و خديجه گفت : « سپاس خدايى را كه ما را از ذريهء ابراهيم و از تبار اسماعيل قرار داد ، و خانه‌اى محترم و بنيادى براى ما نهاد كه مقصود و مطلوب انسان‌هاست ، و ما را حاكمان بر مردم ساخت . »\r\n16 . آنچه در روزگار جاهليت در ميان عرب‌هاى قريشى نظام « خمس » ناميده مىشد و شعار آن اين بود : « ما فرزندان ابراهيم ، اهل احترام ، سرپرستان كعبه و مقيمان و ساكنان مكه‌ايم ، هيچ عربى را حقى چون ما نيست ، و عرب آنچه را براى ما مىشناسد ، براى ديگرى نمىشناسد . « 2 » »\r\n17 . اين سخن مسعودى كه عرب‌هاى پيش از اسلام براى نشان دادن تاريخ رويدادها از چندين تاريخ بهره مىگرفتند كه يكى از آنها تاريخ وفات ابراهيم و اسماعيل بود . « 3 »\r\n\r\n5 . نهادن اسماعيل در حجاز\r\nپيش چشم داشتن آنچه گذشت ، راه را بر هر گونه ترديد و دودلى دربارهء سفر ابراهيم به حجاز و گذاشتن زن و فرزند در آن جا مىبندد . اما اين كه چرا ابراهيم زن و فرزند خويش ، هاجر و اسماعيل را به آن‌جا برد و بر جاى نهاد ، گويا علت آن ، داستان معروف سارا باشد كه مىخواست اسماعيل را از پدرش دور سازد ، زيرا مىديد كه مهر اسماعيل در دل ابراهيم جاى همه چيز را پر كرده [ و او را يك سره به خويش مشغول داشته است 
  ] ، او را كه سال‌ها\r\n\r\n\r\n","description":"","footnote":"\r\nبود ، ما براى جنگ نيامده‌ايم ، براى ويران كردن كعبه آمده‌ايم .\r\n( 1 ) . مسعودى ، مروج الذهب ، 2 / 272 ؛ ازرقى ، 2 / 168 - 170 .\r\n( 2 ) . تفسير طبرى ، 6 / 188 ؛ محمد قصرى ، تاريخ الامم الاسلامية ، 1 / 56 - 57 ؛ ابن هشام ، 1 / 201 . نيز مقالهء مؤلف ، « العرب و علاقاتهم الدولية فى العصور القديمة » ؛ ازرقى ، 1 / 43 ، 176 ؛ تاريخ طبرى ، 2 / 133 .\r\n( 3 ) . مسعودى ، التنبيه و الاشراف ، 172 ، 181 . نيز كتاب مؤلف ، دراسات فى تاريخ العرب القديم ، 28 - 29 .\r\n","page_name":" 129 ","page_number":139},
  {"content":"\r\n\r\nچشم‌انتظار فرزند بود و اينك در آستانهء نود سالگى چشمش به پسر روشن شده است . آنچه پيش آمده بود ، براى سارا جز خشم و اندوهى طاقت‌سوز پىآمدى نداشت ، و همين‌ها بود كه او را واداشت تا ابراهيم را وادارد كه هاجر و اسماعيل را به جايى دوردست ببرد ، زيرا او ديگر نمىتوانست در كنار آنها زندگى شيرينى داشته باشد . و اين چيز شگفتى نيست ، و مگر اين گونه حسادت‌ها از آشكارترين ويژگىهاى اخلاقى زنان نيست ، و هيچ زنى - هر كه باشد - نيست كه نخواهد شوهرش تنها او را دوست داشته باشد و همهء مهر و دل‌بستگىهايش را خرج او كند ، كدام زنى است كه خرسندانه برمىتابد و مىپسندد تا شوهرش در كنار او ، دل‌بستهء زن ديگرى نيز باشد ؛ به ويژه اين كه خود آن زن در آستانهء پيرى و فرسودگى باشد و زن ديگر در بهار جوانى و شادابى و زيبايى ، خصوصا اين كه خود آن زن ، نازا باشد و ساليانى دراز هم خود در حسرت فرزندى سوخته باشد و هم شوهر را چشم به راه نگه داشته باشد . و هووى جوان زيباى او از راه نرسيده ، پسرى چون اسماعيل پيشكش شوهر او كرده باشد ، و اين‌گونه حسادت‌ها و پىآمدهاى ديگر آنها در همهء خانه‌هاى چند زنه - خانهء هر كه باشد - چيزى عادى و آشكار است خواه آن خانه ، خانهء پادشاهى فرمانروا باشد يا خانهء پيشوايى با انبوهى از پيروان ، و خواه خانهء درويشى تهىدست كه شب و روز براى لقمه‌اى جان مىكند . حتى در خانهء پيامبران نيز اين‌گونه امور بارها ديده شده است ، براى نمونه در خانهء يعقوب و چهار زن او كه پىآمد درگيرى آنها را در داستان يوسف مىبينيم . نيز در خانهء داوود كه درگيرى امنون و ابشالوم « 1 » و ادونيا و سليمان « 2 » ، پىآمد آن بوده است . نيز در خانهء سليمان و زنان بسيار او ، و از اينها بالاتر در خانهء پيامبر اسلام ( ص ) و داستان حسادت عايشه با خديجه ، با اين كه خديجه سال‌ها پيش از او از دنيا رفته بود .\r\nبر پايهء همين‌ها ، به گمان من داستان حسدورزى سارا نسبت به هاجر و اسماعيل ، نكته‌اى باورنكردنى و عجيب و غريب نيست ، و از اين‌رو نمىتوانم گزارش تورات را بپذيرم كه مىگويد : « چون سارا ديد كه اسماعيل پسر هاجر مصرى به او مىخندد ، از ابراهيم خواست تا مادر و پسر را دور كند . » زيرا حسادت ميان آنها پيش از به دنيا آمدن اسماعيل آغاز شده بود .\r\nآن روز كه هاجر از پى آزارهايى كه از سارا ديده بود ، به بيابان گريخته بود و بازنگشته بود ، مگر پس از آن كه فرشته‌اى نزد او آمده بود و او را به اسماعيل مژده داده و به بازگشت فرمان\r\n\r\n\r\n","description":"","footnote":"\r\n( 1 ) . دوم صموئيل ، 13 : 1 - 39 .\r\n( 2 ) . اول پادشاهان ، 1 : 5 - 35 .\r\n","page_name":" 130 ","page_number":140},
  {"content":"\r\n\r\nداده بود . « 1 » بنابراين ، آن گزارش تورات كه انگيزهء دور كردن هاجر و اسماعيل را اين مىداند ، كه روز از شير باز گرفتن اسحاق ، اسماعيل از روى طعنه و شوخى به سارا خنديده بود ، نمىتواند درست باشد ، زيرا به گزارش نجارى ، اسماعيل هنگامى كه همراه با مادرش هاجر طرد و تبعيد شد ، شيرخواره بود و پيداست كه كودكى شيرخواره نمىتواند از روى شوخى و طعنه به كسى بخندد و دليل درست طرد و تبعيد مادر و پسر همان غيرت و حسادت سارا بوده كه نمىتوانسته ببيند شوهرش از زن ديگرى فرزندى داشته باشد و همواره دل و ديده‌اش در پى آنها باشد . تحريف و دست‌كارى يهوديان در تورات نيز چيزى نيست كه به يادآورى نياز داشته باشد .\r\nبارى آنچه گفته آمد ، آشكار مىكند كه داستان ، نه داستان خنده و شوخى كودكى است ، كه داستان غيرت و حسد زنى است كه هووى خويش و پسر او را نمىتوانسته در كنار شوهر خويش ببيند ، مبادا كه جاى او را در دل شوهر بگيرند و او را از چشم شوهر بيندازند . نيز نمىتوانسته ببيند كه ميراث شوهرش به فرزند هوويش ، كه نوباوه و نخستين فرزند شوى اوست « 2 » ، برسد ، و همين حسادت و ترس و دلهره‌ها بود كه او را به اين انديشه واداشت كه چگونه اسماعيل و مادرش را از چشم و دل شوهر بيندازد ، در اين جاست كه نويسندهء تورات با داستان خنده و شوخى اسماعيل ، در روز جشن از شير گرفتن اسحاق ، بهانهء خوبى به دست سارا مىدهد تا بتواند نقشه‌اى را كه دربارهء هاجر و پسرش در سر داشته به كار بندد و ابراهيم را وادارد تا آنها را به جايى پرت و دوردست ببرد . و چون ابراهيم به آنها مىگويد كه مىخواهد با دور كردنشان ، هم آنها را از درگيرى و كينه‌توزىهايى كه ميان دو هوو پيش مىآيد ، دور دارد ، و هم راه را بر بروز حسادت در سارا و همچنين از ميان رفتن آسايش و آرامش خويش بربندد ، آنها سخن او را مىپذيرند و خواستهء او را گردن مىنهند .\r\nبه هر رو ، داستان هر چه باشد ، قرآن كريم دربارهء انگيزهء آن سخنى نگفته است ، اما در گزارش بخارى از ابن عباس آمده است كه : « چون ابراهيم ، هاجر و پسرش را به مكه برد و آنها را در بخش بالايى مسجدالحرام ، كنار درختى بالاى زمزم رها كرد و بازگشت ، هاجر به\r\n\r\n\r\n","description":"","footnote":"\r\n( 1 ) . عبدالوهاب نجّار ، همان ، 104 .\r\n( 2 ) . دربارهء نوباوگى و جايگاهى كه فرزند نوباوه نزد بنىاسرائيل داشته است ، بنگريد به : مقالهء مولف « قصة ارض الميعاد بين الحقيقة و الاسطورة » ؛ صبرى جرجيس ، التراث اليهودى الصهيونى ، 76 ؛ سفر پيدايش ، 25 : 27 - 33 ؛ بيومى ، اسرائيل ، 75 .\r\n","page_name":" 131 ","page_number":141},
  {"content":"\r\n\r\nاو گفت : آيا خدا تو را بر اين كار فرمان داده است ؟ و چون ابراهيم پاسخ داد : آرى ، هاجر گفت :\r\nپس باكى نيست ، او ما را از ياد نخواهد برد . « 1 » » از اين جاست كه ما بر اين باوريم كه ابراهيم به خواست خدا و در پى فرمان او و براى گسترش دين او بود كه زن و فرزند خويش را به حجاز برد تا هم پرچم يكتاپرستى را كه پيش‌تر در عراق و سوريه و مصر برافراشته بود ، اينك در زمين و زمينه‌اى تازه برافرازد ، و هم پسر نوباوهء خويش را به تبار پيشين خويش پيوند دهد .\r\nزيرا همان‌گونه كه پيش‌تر گفته‌ايم تبار نخستين ابراهيم به عرب‌هايى مىرسد كه پيش‌ترها از جزيرة العرب به سرزمين‌هاى ديگر كوچ كرده بودند . ابراهيم در عراق زاده و پرورده شد و سپس به شام هجرت كرد و از آنجا به مصر و از مصر دوباره به فلسطين و از فلسطين به حجاز و از حجاز به فلسطين رفت . اما اسماعيل ، نيمى مصرى و نيمى عراقى بود . در شام زاده شد و در حجاز زندگى كرد و زنى يمنى - يا به گزارش تورات زنى مصرى - گرفت . « 2 » از اين رو مىتوان گفت اسماعيل ، رمز و نمادى براى همهء عرب‌هاست ، هم عرب‌هاى عراق ، هم عرب‌هاى شام ، هم عرب‌هاى مصر و هم عرب‌هاى جزيرة العرب . و همين ويژگى ، آشكارترين تفاوت او با برادرش اسحاق به شمار مىرود ، اسحاقى كه زندگى و مرگش تنها در بخشى از شام بود و چون دخترى از دختران دايىاش « لابان » را به زنى گرفت « 3 » ، جز با خويشان مادرىاش ، با ديگران نه پيوند نسبى داشت و نه پيوند سببى يافت .\r\n\r\n6 . داستان ذبيح\r\nگرچه پدر پير مهربان ، پسر را در بيابانى خشك و خشن وانهاد ، اما همواره دل پيش او داشت و گاه به گاه به ديدار او مىشتافت و در يكى از همين ديدارها بود كه در خواب فرمان يافت تا پسر را - كه اينك بزرگ و برومند شده بود - قربانى كند و از آنجا كه خواب پيامبران وحى و فرمان است « 4 » - كه هر چند چشم آنها مىخوابد ، دلشان نمىخوابد - ابراهيم بر آن شد كه\r\n\r\n\r\n","description":"","footnote":"\r\n( 1 ) . ابن كثير ، 1 / 154 ؛ تفسير قرطبى ، 9 / 369 ؛ تفسير طبرى ، 13 / 229 - 230 ؛ آلوسى ، روح المعانى ، 13 / 236 ؛ مقدسى ، البدء و التاريخ ، 3 / 6 ؛ ازرقى ، اخبار مكة ، 1 / 54 ، 2 / 39 ؛ تاريخ ابن خلدون ، 2 / 36 ؛ ديار بكرى ، تاريخ الخميس ، 160 ؛ ابن اثير ، الكامل ، 1 / 103 ؛ فاسى ، شفاء الغرام ، 2 / 3 ؛ تاريخ يعقوبى ، 1 / 25 .\r\n( 2 ) . سفر پيدايش ، 21 : 21 .\r\n( 3 ) . همان ، 28 : 1 - 2 .\r\n( 4 ) . تفسير ابن كثير ، 4 / 9 ؛ همو ، البداية و النهاية ، 1 / 157 ، بسنجيد با : تفسير بيضاوى ، 2 / 297 ؛ آلوسى ، روح المعانى ، 23 / 128 .\r\n","page_name":" 132 ","page_number":142},
  {"content":"\r\n\r\nفرمان پروردگار خويش را گردن نهد و پسر را قربانى كند . و اين كه اسماعيل دردانه ابراهيم بود و در روزگار پيرى در 86 سالگى ، پس از سال‌ها چشم‌انتظارى و بىقرارى ، دل و ديده‌اش به دو روشن شده بود ، هيچ كدام او را در انجام دادن فرمان خداى خويش سست نكرد و دست و دل او را نلرزاند . با عزمى جزم و اراده‌اى استوار آمادهء صورت دادن فرمان شد و نشان داد كه مسلمانى راستين است و طاعت و تسليم او ، و بندگى و فرمانبرى او در برابر خداى خويش تا چه پايه و مايه است ، و مگر اسلام [ با 2 مفهوم اصطلاحى و لغوى 
  ] كه دين پيشينيان و پسينيان است « 1 » ، چيزى جز تسليم و طاعت و بندگى و فرمانبرى است ؟ آزمونى بسيار سخت و سنگين بود آن چنان كه خداوند نيز آن را « بلاء مبين » ناميد و گفت : « بىگمان اين آزمونى آشكار است . « 2 » » به ويژه كه ابراهيم بر آن شد تا فرمانى را كه يافته است با پسر در ميان بگذارد كه پسر را با خرسندى و به پاى خود به قربان‌گاه بردن ، براى او بسى آسان‌تر و هموارتر بود ، تا از راه زور درآمدن و او را با ناخرسندى و فشار بردن و قربانى كردن . « 3 » از زبان قرآن بخوانيم :\r\n« ابراهيم گفت : من به سوى پروردگار خويش مىروم ، او مرا راه خواهد نمود ، [ گفت 
  ] پروردگارا ، فرزندى درست‌كار و شايسته به من ببخش ، و ما نيز به پسرى بردبار مژده‌اش داديم ، و چون پسر برومند و كارى شد ، پدر او را گفت : پسر جان ، من در خواب مىبينم كه تو را سر مىبرم ، ببين نظرت چيست ؟ پسر گفت : پدرجان آنچه را فرمانى مىيابى انجام بده كه مرا - اگر خدا بخواهد - از بردباران خواهى يافت . چون پدر و پسر هر دو از در تسليم درآمدند و پدر سر پسر را [ براى بريدن 
  ] بر زمين نهاد ، او را آواز داديم كه اى ابراهيم ! فرمانى را كه به خواب يافته بودى ، به راستى و درستى به كار بستى [ دست نگه‌دار 
  ] كه ما اين‌گونه ، نيكوكاران را پاداش مىدهيم ، همانا كه اين [ رويداد 
  ] آزمونى آشكار است . و قربانى بزرگ و بشكوهى را جايگزين قربانى او كرديم و [ اين سنت را به نام و ياد او 
  ] در ميان آيندگان پايدار ساختيم ، سلام بر ابراهيم . ما اين‌گونه نيكوكاران را پاداش مىدهيم ، همانا كه او از بندگان مؤمن ما بود و او را به اسحاق - يكى از پيامبران شايسته ، مژده داديم » . « 4 »\r\n\r\n\r\n","description":"","footnote":"\r\n( 1 ) . در اين باره بنگريد به : تفسير طبرى ، 2 / 510 - 511 ، 3 / 74 .\r\n( 2 ) .  « إِنَّ هذا لَهُوَ الْبَلاءُ الْمُبِينُ »  ( سورهء صافات ، آيهء 106 ) .\r\n( 3 ) . بنگريد به : تفسير قرطبى ، 15 / 101 - 104 ؛ تفسير بيضاوى ، 2 / 297 ؛ تفسير طبرى ، 15 / 78 - 79 .\r\n( 4 ) .     « وَ قالَ إِنِّي ذاهِبٌ إِلى رَبِّي سَيَهْدِينِ * رَبِّ هَبْ لِي مِنَ الصَّالِحِينَ * فَبَشَّرْناهُ بِغُلامٍ حَلِيمٍ * فَلَمَّا بَلَغَ مَعَهُ    \r\n","page_name":" 133 ","page_number":143},
  {"content":"\r\n\r\nدر اينجا اين پرسش پيش مىآيد كه قربانى كدام يك از دو پسر ابراهيم است ، اسماعيل يا اسحاق ؟ پرسشى كه از ديرباز تاكنون بر سر پاسخ آن ، بيان مسلمانان از يك سو و يهوديان نصارا از سوى ديگر ، بگومگوها و ناهمرايىها بوده است ، افزون بر اينكه ، داستان ذبيح نزد يهوديان از گونه‌اى ديگر است . و ما اينك مىكوشيم تا ديدگاه‌هاى گوناگون را در اين باره به پژوهش گذاريم :\r\n\r\nالف : ديدگاه يهوديان و مسيحيان\r\nيهوديان و مسيحيان با مسلمانان دربارهء نام ذبيح همراى نيستند ، مسلمانان او را اسماعيل مىدانند و يهوديان و مسيحيان اسحاق . افزون بر اين ، داستان ذبيح در تاريخ يهوديان جايگاهى دارد ديگرگونه با جايگاه آن نزد مسلمانان ، و آن كه تاريخ يهوديان را مىخواند ، مىبيند كه اين ديگرگونگى و اختلاف بسى فراتر است از اختلاف در يك رويداد تاريخى ، كه ذبيح كدام يك از دو پسر ابراهيم بوده است ، اسماعيل يا اسحاق ؟ زيرا ريشهء اختلاف به چيزى ديگر برمىگردد ، به چيزى كه گزينش « نژاد برتر موعود » - از ديد آنان - بدان وابسته است ، نيز به تحريف‌ها و دست‌كارىهايى در زندگى ابراهيم ، تا او را به زاد و رود اسحاق بپيوندد و از زاد و رود اسماعيل ببرد . به ديگر سخن : پذيرش و نگه‌داشت بخش‌هايى از زندگى ابراهيم كه به بنىاسرائيل - يعنى فرزندان اسحاق - وابسته است ، و پاك كردن و از ميان بردن آن بخش‌ها كه به عرب‌ها - فرزندان اسماعيل - پيوند داشته است . آغاز اين اختلاف نيز به روزگارانى بسيار كهن باز مىگردد . به روزگارانى كه هنوز نسخه‌هاى تورات در بابل - هنگام اسيرگيرى بابليان در سدهء ششم پيش از ميلاد - تدوين نشده بود . و پيداست كه اين اختلاف و درگيرى در آغاز بر سر عقيده و باور دينى نبوده است . زيرا به گزارش تورات ، ابراهيم خراج ده يك به « ملكى صادق » پرداخته است . « 1 » و اين « ملكى صادق » كاهن خداى بزرگ - اللّه يا عليون -\r\n\r\n\r\n","description":"","footnote":"\r\n           السَّعْيَ قالَ يا بُنَيَّ إِنِّي أَرى فِي الْمَنامِ أَنِّي أَذْبَحُكَ فَانْظُرْ ما ذا تَرى : قالَ يا أَبَتِ افْعَلْ ما تُؤْمَرُ سَتَجِدُنِي إِنْ شاءَ اللَّهُ مِنَ الصَّابِرِينَ * فَلَمَّا أَسْلَما وَ تَلَّهُ لِلْجَبِينِ * وَ نادَيْناهُ أَنْ يا إِبْراهِيمُ * قَدْ صَدَّقْتَ الرُّؤْيا إِنَّا كَذلِكَ نَجْزِي الْمُحْسِنِينَ * إِنَّ هذا لَهُوَ الْبَلاءُ الْمُبِينُ * وَ فَدَيْناهُ بِذِبْحٍ عَظِيمٍ * وَ تَرَكْنا عَلَيْهِ فِي الْآخِرِينَ * سَلامٌ عَلى إِبْراهِيمَ * كَذلِكَ نَجْزِي الْمُحْسِنِينَ * إِنَّهُ مِنْ عِبادِنَا الْمُؤْمِنِينَ * وَ بَشَّرْناهُ بِإِسْحاقَ نَبِيًّا مِنَ الصَّالِحِينَ »            ( سورهء صافات ، آيهء 99 - 112 ) .\r\n( 1 ) . سفر پيدايش ، 14 : 18 - 20 .\r\n","page_name":" 134 ","page_number":144},
  {"content":"\r\n\r\nبوده كه فلسطينيان و همسايگان آن تا جنوب ، او را مىپرستيده‌اند . چنان كه « هرودوت » ( 484 - 430 ق . م . ) كه سرزمين‌هاى شمالى عرب را در مدخل مصر ديده بوده ، گفته است : آنان چندين سده پيش از سدهء پنجم پيش از ميلاد ، خداى بزرگ « اللّه » و « لات » يا « ايليلات » را مىپرستيده‌اند . بنابراين ، درگيرى آنان در آغاز بر سر باور دينى نبوده است ، بعدها نيز كه رنگ دينى گرفته ، همچنان ريشه در نزاع بر سر ميراث داشته است . « 1 » و كار « نژاد برتر موعود » در اين نزاع و درگيرىها جز اين نبوده كه خواسته و ادّعاى خويش را به هر شيوه و گونه‌اى كه مىشود ، استوارتر و حق به جانب‌تر سازد و دست رقيبان را كوتاه‌تر نمايد . آرى در چنين روندى بود كه آنان اسحاق را ذبيح شمردند تا شأن و شكوهى را كه اسماعيل ، پدر عرب‌ها داشت ، از او باز ستانده باشند .\r\nاز اينجاست كه يهوديان و مسيحيان ، بىگمان ، ذبيح را اسحاق مىدانند و براى سخن خود پشتوانه‌هايى نيز مىآورند ، پشتوانه‌هايى از اين دست :\r\n1 . اين گزارش تورات : [ خدا به ابراهيم گفت : 
  ] اكنون پسر خود را كه يگانهء تو است و او را دوست دارى ، يعنى اسحاق را بردار و به سرزمين « مريا » ببر و او را آنجا در يكى از كوه‌هايى كه به تو نشان مىدهم ، براى قربانى سوختنى بگذران . « 2 »\r\n2 . اين گزارش انجيل : « ابراهيم ، چون به ايمان امتحان شد ، اسحاق را گذرانيد و آن كه وعده‌ها را پذيرفته بود پسر يگانهء خود را قربانى مىكرد كه به او گفته شده بود كه نسل تو به اسحاق خوانده خواهد شد ، چون كه يقين داشت كه خدا قادر به برانگيزاندن از اموات است » . « 3 »\r\n3 . اين كه اسحاق به گونه‌اى شگفت و خارق العاده زاده شد و پيش از آن كه مادرش به او آبستن شود ، نامش گزيده شده بود . « 4 »\r\n4 . اين سخن دكتر « ماير » كه : ميان دو برادر دوگانگىهاى برجسته و آشكارى بوده است ، چنان كه اسماعيل ، كنيززاده بود ، و اسحاق ، از زوجه‌اى آزاده ؛ دكتر ماير با غرض‌ورزى و كوردلى اين دوگانگىها را تا بدانجا مىرساند كه مىگويد : اسحاق از چنان پايگاه بلندى برخوردار بوده است كه به هيچ‌رو ، راهى براى سنجش اسماعيل با او باز نبوده است . « 5 »\r\n\r\n\r\n","description":"","footnote":"\r\n( 1 ) . عباس عقاد ، همان ، 87 .\r\n( 2 ) . سفر پيدايش ، 22 : 2 .\r\n( 3 ) . رساله به عبرانيان ، 11 / 17 - 19 .\r\n( 4 ) . حبيب سعيد ، همان ، 93 ؛ سفر پيدايش ، 18 : 9 - 15 .\r\n( 5 ) . ف . ب . ماير ، حياة ابراهيم ، 305 - 306 .\r\n","page_name":" 135 ","page_number":145},
  {"content":"\r\n\r\n5 . پاره‌اى از گزارش‌هاى اسلامى از زبان كعب الاحبار بيانگر اينكه : پسرى كه ابراهيم به قربان كردنش فرمان يافته بود ، اسحاق بوده است . « 1 »\r\nحال اگر بخواهيم با دلايل يهوديان و مسيحيان بحث و جدل كنيم بايد نكات زير را مدنظر قرار دهيم :\r\n1 . در گزارش تورات ، ذبيح ، يگانه پسر ابراهيم شمرده شده است ، چيزى كه به هيچ رو جز بر اسماعيل تا چهارده سالگى او راست نمىآيد ، يعنى مدتى كه پيش از تولد اسحاق بوده ؛ و جداى از اين ، هيچ زمانى اسحاق ، يگانه پسر ابراهيم نبوده است . زيرا اسماعيل بىگمان تا پايان زندگى ابراهيم زنده بوده و سپس به يارى اسحاق ، پدر را در غار « مكفيله » دفن كرده است ، چنان كه متن تورات گوياست . « 2 » بنابراين ، با بودن اسماعيل ، هرگز اسحاق يگانه پسر نبوده ، اما اسماعيل پيش از زاده شدن اسحاق چندين سال يگانه پسر بوده است . به اين رو به كارگيرى نام اسحاق ، در اين گزارهء تورات : « پسر يگانهء خود ، اسحاق را كه او را دوست مىدارى بردار . . . « 3 » » بىگمان افزوده و بىپايه است ، زيرا كه اسحاق نه يگانه پسر بود و نه نخستين پسر . يگانه و نخستين پسر ، كسى جز اسماعيل نيست . و شايد آنچه يهوديان را واداشته تا « اسحاق » را به گزارهء ياد شدهء تورات بيفزايند ، حسادت به عرب‌ها بوده و نيز اينكه مىخواسته‌اند اسحاق ، پدر خودشان ، كسى باشد كه در كودكى با ايثارى شگفت و شكوه‌مند در راه اطاعت خدا ، دل بر قربان شدن گذارده بوده است . گذشته از اينها ، گزارش ياد شده با ديگر گزارش‌هاى خود تورات ناسازگار است .\r\n2 . گزارش انجيل در « رساله به عبرانيان » پاسخ و راه‌حلى است از سوى فقيهان و دين‌پژوهان مسيحى ، براى رهايى از مشكل و مسأله‌اى كه پيش روى آنان بوده است : اين مشكل كه چگونه خداوند به ابراهيم فرمان داد تا پسرش اسحاق را قربانى كند ، با اينكه پيش‌تر - به گزارش تورات - به او وعده داده بود كه نژاد برتر و برگزيده را از همان پسر بيرون خواهد آورد : « [ به او گفته شده بود كه 
  ] نسل تو به اسحاق خوانده خواهد شد « 4 » » . زيرا اگر اسحاق هنگام قربانى شدن ، مردى مىبود و خود پسرى مىداشت كه نژاد گزيده از او بيرون آيد ، مشكل نبود ،\r\n\r\n\r\n","description":"","footnote":"\r\n( 1 ) . تاريخ طبرى ، 1 / 265 ؛ ابن كثير ، 1 / 159 - 160 ؛ ابن اثير ، 1 / 109 ؛ تفسير بيضاوى ، 2 / 297 ؛ تفسير طبرى ، 23 / 77 - 83 ؛ تفسير قرطبى ، 15 / 101 .\r\n( 2 ) . سفر پيدايش ، 25 : 9 .\r\n( 3 ) . همان ، 22 : 2 .\r\n( 4 ) . سفر پيدايش ، 21 / 12 ؛ رساله به عبرانيان ، 11 : 18 .\r\n","page_name":" 136 ","page_number":146},
  {"content":"\r\n\r\nاما اگر اسحاق در كودكى و پيش از آن كه خود پسرى داشته باشد ، قربانى شود ، اين مشكل پيش مىآيد كه وعدهء خداوند كه گفته بود از تبار اسحاق ، نژادى به شمار ريگ‌هاى كنار دريا و ستارگان آسمان « 1 » به دو خواهد بخشيد ، چگونه بايد تحقق يابد ؟ از اينجاست كه به گفتهء دكتر ماير « 2 » ، ابراهيم به اين انديشه افتاده بود كه خداوند مىتواند از مردگان نيز تبارى برآورد : « يقين دانست كه خدا قادر به برانگيزاندن از اموات است « 3 » » . بدين شيوه ، مشكل را حل كردن ، چيز تازه‌اى است كه تنها فقيهان مسيحى بدان راه يافته‌اند و پيش از آنها عالمان يهودى به آن نپرداخته‌اند ، عالمان يهودى محور و مدار داستان قربانى را در طاعت و تسليم ابراهيم ديده‌اند كه فرمان خدا را بر فرمان دل خويش برگزيد و خواستهء خداوند را بر خواستهء خود ترجيح داد . « 4 » گرچه در اين راه‌حلى كه فقيهان مسيحى به دست داده‌اند ، مىتواند مشكل ياد شده را پاسخگو باشد ، اما از سوى ديگر ارزش كار ابراهيم را در تسليم و طاعت شگفتى كه از خويش نشان داد ، اگر يكسره از ميان نبرد بسيار مىكاهد ، زيرا كسى كه به يقين مىداند ، فرزندى را كه اينك قربانى مىكند ، به زودى خداوند زنده خواهد كرد ، كار بزرگى نكرده است .\r\n3 . اين كه گفته‌اند : ولادت اسحاق به شيوه‌اى شگفت و خارق العاده بود ، اگر دليل ايشان از خارق‌العاده اين است كه اسحاق از پدرى صد ساله و مادرى نود ساله زاده شد ، سخنى درست است ، اما ولادت اسماعيل نيز كم و بيش همين گونه است ، زيرا هنگام تولد او ، ابراهيم پيرمردى هشتاد و شش ساله بوده است . « 5 » به گزارش تورات ابراهيم در صد و سى و هفت سالگى با « قطوره » ازدواج كرد و از او داراى شش پسر شد « 6 » و به گزارش پاره‌اى از روايات اسلامى ، پس از قطوره تا هنگام وفات كه صد و هفتاد و پنج ساله بود ، همسر ديگرى به نام « حجوره » نيز داشت و از او هم پنج پسر يافته بود . « 7 » از اينها گذشته ، داستان ولادت اسحاق به گونه‌اى كه در\r\n\r\n\r\n","description":"","footnote":"\r\n( 1 ) . همان ، 22 / 17 .\r\n( 2 ) . ف . ب . ماير ، حياة ابراهيم ، 256 .\r\n( 3 ) . رساله به عبرانيان ، 11 : 19 .\r\n( 4 ) . سفر پيدايش ، 22 : 1 - 18 ، نيز بنگريد به : عقاد ، همان ، 87 .\r\n( 5 ) . سفر پيدايش ، 16 : 16 . در اين باره در برخى روايات اسلامى چنين آمده است : ابراهيم هنگام تولد اسماعيل 64 ساله بود و هنگام تولد اسحاق 70 ساله ؛ هنگام تولد اسماعيل 99 ساله بود و هنگام تولد اسحاق 112 ساله ؛ هنگام تولد اسحاق 117 ساله بود . بنگريد به : تفسير آلوسى ، 13 / 242 ؛ تفسير نسفى ، 2 / 264 ؛ تفسير قرطبى ، 9 / 375 ؛ تفسير طبرى ، 13 / 235 ؛ تفسير بيضاوى ، 1 / 533 .\r\n( 6 ) . سفر پيدايش ، 23 : 1 - 2 ، 25 : 1 - 4 ، نيز تاريخ طبرى ، 1 / 309 - 311 ؛ ابن كثير ، 1 / 175 .\r\n( 7 ) . طبرى ، 1 / 311 ؛ ابن اثير ، 1 / 123 ؛ ابن كثير ، 1 / 175 ؛ ابن سعد ، طبقات ، 1 / 21 ؛ سفر پيدايش ، 25 : 7 .\r\n","page_name":" 137 ","page_number":147},
  {"content":"\r\n\r\nتورات آمده است ، نمونه‌هاى ديگرى نيز دارد ، مثلا ولادت يحيى ( ع ) كه نزد مسيحيان « يوحنا ( يحيى ظ ) تعميد دهنده » خوانده مىشود و تقريبا تكرار ولادت اسحاق است ، و به گزارش انجيل پدرش زكريا كه پيرى فرسوده بود و زنش - طبق روايات مسيحى اليصابات - نازا بود ، از خدا به دعا خواست كه پسرى پاك به دو ببخشد و خدا يحيى را به دو عطا نمود . « 1 » از اينها شگفت‌تر ، ولادت عيسى ( ع ) است بدون پدر ، و شگفت‌تر از آن نيز ولادت آدم ( ع ) است بدون پدر و مادر . كه در قرآن نيز از آن چنين ياد شده است : « داستان عيسى نزد خدا ، مانند داستان آدم است كه او را از خاك آفريد ، و به دو گفت : شو ، پس شد « 2 » » .\r\n4 . در پاسخ اين كه گفته‌اند : اسحاق پيش از آن كه مادرش به او باردار شود ، نام‌گذارى شد ، بايد گفت : به گزارش آشكار تورات « 3 » ، اسماعيل نيز چنين بوده و پيش از باردارى مادر ، نام‌گذارى شده بود ، و اگر اين كرامتى باشد - كه هست - اسماعيل اين كرامت را پيش از اسحاق داشته است ، افزون بر اين كه به گزارش تورات ابراهيم پيش از آنكه به اسحاق مژده داده شود ، به اسماعيل مژده داده شد . « 4 » گذشته از اينها ، چنين نام‌گذارى دربارهء عيسى و يحيى نيز هست . چنان كه در قرآن كريم مىخوانيم : « فرشتگان زكريا را كه در محراب به نماز ايستاده بود ، آواز دادند ، كه خداوند تو را مژده مىدهد به يحيى كه گواهى بر كلمهء خداست و سرور است و خويشتن‌بان است و پيامبرى از پاكان است « 5 » » ؛ « اى زكريا ، ما تو را به پسرى مژده مىدهيم ، با نام يحيى ، نامى كه پيش از او بر كسى ننهاده‌ايم « 6 » » ؛ « فرشتگان گفتند : اى مريم ! خداوند تو را به كلمه‌اى از خويش نويد مىدهد كه نامش مسيح عيسى پسر مريم است و در دنيا و آخرت روشناس است و از مقرّبان است « 7 » » .\r\n5 . اين پندار دكتر ماير ، كه اسماعيل پسر كنيزى بود و اسحاق پسر زنى آزاد ، برگرفته از اين\r\n\r\n\r\n","description":"","footnote":"\r\n( 1 ) . سورهء آل عمران ، آيات 37 - 41 ؛ سورهء مريم ، آيات 2 - 15 ؛ سورهء انبياء ، آيات 89 - 90 ؛ انجيل لوقاء ، 1 :\r\n5 - 80 .\r\n( 2 ) .  « إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ »  ( سورهء آل عمران ، آيهء 59 ) .\r\n( 3 ) . سفر پيدايش ، 16 : 11 .\r\n( 4 ) . همان ، 16 : 18 .\r\n( 5 ) .  « فَنادَتْهُ الْمَلائِكَةُ وَ هُوَ قائِمٌ يُصَلِّي فِي الْمِحْرابِ أَنَّ اللَّهَ يُبَشِّرُكَ بِيَحْيى مُصَدِّقاً بِكَلِمَةٍ مِنَ اللَّهِ وَ سَيِّداً وَ حَصُوراً وَ نَبِيًّا مِنَ الصَّالِحِينَ »  ( آل عمران ، آيهء 39 ) .\r\n( 6 ) .  « يا زَكَرِيَّا إِنَّا نُبَشِّرُكَ بِغُلامٍ اسْمُهُ يَحْيى لَمْ نَجْعَلْ لَهُ مِنْ قَبْلُ سَمِيًّا »  ( سورهء مريم ، آيهء 7 ) .\r\n( 7 ) .  « إِذْ قالَتِ الْمَلائِكَةُ يا مَرْيَمُ إِنَّ اللَّهَ يُبَشِّرُكِ بِكَلِمَةٍ مِنْهُ اسْمُهُ الْمَسِيحُ عِيسَى ابْنُ مَرْيَمَ وَجِيهاً فِي الدُّنْيا وَ الْآخِرَةِ وَ مِنَ الْمُقَرَّبِينَ »  ( آل عمران ، آيهء 45 ) .\r\n","page_name":" 138 ","page_number":148},
  {"content":"\r\n\r\nگزارش انجيل [ مقصود مؤلف عهد جديد است 
  ] است : « ابراهيم را دو پسر بود : يكى از كنيز و ديگرى از آزاد ، ليكن پسر كنيز به حسب جسم تولد يافت و پسر آزاد بر حسب وعده « 1 » » و اين نيز به نوبهء خود تكرارى از گزارش تورات « 2 » است كه ما پيش از اين در ردّ و نقد آن سخن گفته‌ايم ، و اينك بر آن مىافزاييم كه هاجر ، مادر اسماعيل ، را كنيز سارا دانستن چيزى است كه به بازنگرى نياز دارد و ما پيش‌تر در كتابمان اسرائيل در اين باره گفتگو كرده‌ايم و پنداشته‌ايم كه به گمان بسيار ، هاجر بايد دختر يكى از پيشوايان دينى مصر باشد ، زيرا چنين مىنمايد كه ابراهيم با اين گروه بيش از ديگران پيوند و پيوستگى داشته است . « 3 »\r\n6 . در اين باره مفسران مسيحى تورات ، كوشيده‌اند تا داستان را به رنگ مسيحى درآورند ، زيرا مسيحيان به فتواى پدران كليسا و فقيهان خويش ، چند زنى را حرام مىدانند ، از اين رو براى پاك شمردن ابراهيم از چندزنى ، هاجر را كنيز و ساره را تنها زن ابراهيم شمرده ، و فراموش كرده‌اند كه بنياد خانواده در بنىاسرائيل بر چندزنى استوار بوده است و هر چند زن از حقوق يكسانى برخوردار بوده‌اند . اگرچه شمارشان نسبت به توانايىهاى مالى و اجتماعى مرد كم و بيش بوده است ، البته عالمان تلمود شمار زنان فرمانروايان را به 12 و زنان ديگر مردان را به 4 محدود كرده بودند و قانون ويژهء فرمانروايان نيز آنان را از زياده‌روى در زن گرفتن باز مىداشت و مىگفت : « فرمانروا زنان بسيار نگيرد ، مبادا دلش كژ شود « 4 » » . گرچه پاره‌اى از آنها از اين حق خود سوء استفاده نموده و در اين كار زياده‌روىها كردند ، مثلا : « جدعون 70 پسر از پشت خويش داشت ، زيرا زنان بسيار داشت « 5 » » . نيز داوود به جز كنيزكان و متعگان ، زنان بسيار داشت « 6 » ؛ « رحبعام » 18 زن داشت و 60 كنيز متعه ، كه براى او 28 پسر و 60 دختر آورده\r\n\r\n\r\n","description":"","footnote":"\r\n( 1 ) . رساله به غلاطيان ، 4 : 22 - 23 .\r\n( 2 ) . سفر پيدايش ، 16 : 1 - 9 .\r\n( 3 ) . بنگريد به كتاب مؤلف اسرائيل ، 210 - 213 . البته در اين باره نظرهاى ديگرى نيز هست . از جمله اينكه هاجر شاهزاده‌اى مصرى بود كه به دست عمالقه اسير و سپس به ابراهيم پيش‌كش شده بود ؛ يا اين كه خواهر زن فرعون بود ؛ يا اين كه دختر يكى از پادشاهان مصر بود . بنگريد به : حبيب سعيد ، المدخل الى الكتاب المقدس ، 82 ؛ ف . ب . ماير ، همان ، 136 ، 236 ؛ عبدالحميد سحار ، بنواسماعيل ، 93 ؛ عبدالحميد واكد ، نهاية اسرائيل ، 88 ؛ فاسى ، شفاء الغرام ، 15 ؛ دياربكرى ، تاريخ الخميس ، 165 ؛ ياقوت ، معجم البلدان ، 1 / 249 ، نيز :\r\n Cook , op - cit , p .  369 .  S . A . \r\n( 4 ) . سفر تثنيه ، 17 / 17 ، نيز فواد حسنين ، اسرائيل عبر التاريخ ، 1 / 99 .\r\n( 5 ) . سفر داوران ، 8 : 30 .\r\n( 6 ) . سفر صموئيل اول ، 25 : 39 ، 43 ، 28 : 27 ؛ صموئيل دوم ، 3 : 3 - 4 ؛ 5 : 13 .\r\n","page_name":" 139 ","page_number":149},
  {"content":"\r\n\r\nبودند « 1 » ؛ « ابيا » 14 زن داشت و 22 پسر و 16 دختر « 2 » ؛ و سليمان از همه پيشى گرفته بود كه « 700 زن رسمى داشت و 300 كنيز متعه « 3 » » . و چون به روزگار پدران نخستين - چنان كه آنان مىگويند - باز گرديم ، مىبينيم كه خود ابراهيم نيز بر همين شيوه بوده است ، نخست ساره و هاجر را با هم داشته و سپس قطوره و حجوره را ، و مگر يعقوب ، پدر پدران - كه بنىاسرائيل نام او را بر خويش نهاده‌اند - 4 زن نداشت : راحيل ، ليئه ، زلفه ، و بلهه ؟ و از آن 4 زن 12 پسر ؟ « 4 » و مگر موسى صاحب تورات ، خود 2 زن نداشت : صفورا ، دختر كاهن مدين ، و زنى كوشى ( حبشى ) كه برادر و خواهرش به خاطر آن زن بر او شوريدند . « 5 »\r\nاز اينها همه آشكار مىشود كه چند زنى - همان‌گونه كه گوستاولوبن گفته - همواره ميان بنىاسرائيل روا و رايج بوده است ، بىآنكه قانونى مدنى يا شرعى آن را جلو بگيرد « 6 » و اين شيوه ، هم در ميان پيامبران بنى اسرائيل و هم در ميان ديگران ، هم در روزگار پدران نخستين و هم در روزگار پادشاهان ، همچنان ادامه داشته تا آنگاه كه عالمان يهودى آن را در 4 محدود كردند و آنچه نويسندهء « رساله به غلاطيان » انجيل [ عهد جديد 
  ] از اين مسأله به دست داده ، صورت مسيحى ازدواج است و نه صورت يهودى آن ، و پيداست كه احكام يك دين را بر دينى ديگر كه پيش از آن بوده ، بار كردن ، آشكارا هم با عقل و هم با منطق و دين ، ناسازگار است .\r\nبدين‌گونه مىتوانيم بىهيچ گمان و گزافه‌اى بگوييم : سارا و هاجر هر دو زنان رسمى ابراهيم بودند و از حقوق يكسانى برخوردار بودند ، همان‌گونه كه دو پسرشان اسماعيل و اسحاق حقوق يكسانى داشتند . و اگر عالمان يهودى اين سخن ما را نپذيرند ، اين پرسش را پيش خواهيم آورد كه دربارهء 12 فرزند يعقوب ، كه به گزارش تورات « 7 » سرسلسلهء 12 تيرهء بنىاسرائيل‌اند ، چه مىگوييد ؟ مگر نه اين كه اين 12 پسر از 4 زن بودند ، دو آزاد و دو كنيز ، و هيچ كدام از مردان دين يا عالمان يهودى و مسيحى نگفته‌اند ، آن پسران يعقوب كه از دو زن كنيز او بلهه و زلفه بوده‌اند ، ارزشى كمتر و رتبه‌اى فروتر دارند از آن پسران كه از دو زن آزاد او ليئه و راحيل بوده‌اند . از اينها گذشته ، اگر هم از روى جدل بپذيريم كه هاجر كنيز سارا بوده\r\n\r\n\r\n","description":"","footnote":"\r\n( 1 ) . سفر دوم تواريخ ايام ، 11 : 21 .\r\n( 2 ) . همان ، 13 : 21 .\r\n( 3 ) . اول پادشاهان ، 11 : 3 .\r\n( 4 ) . سفر پيدايش ، 35 : 22 - 26 .\r\n( 5 ) . سفر خروج ، 2 : 21 ؛ سفر اعداد ، 12 : 1 .\r\n( 6 ) . گوستاولوبن ، اليهود فى تاريخ الحضارات الاولى ، 50 .\r\n( 7 ) . سفر پيدايش ، 35 : 22 - 26 .\r\n","page_name":" 140 ","page_number":150},
  {"content":"\r\n\r\nاست ، در اين ترديد و گمانى نيست كه اسماعيل ، نوباوه و نخستين فرزند ابراهيم است و نوباوگى و نخستين فرزندى در ميان بنىاسرائيل شأن و شرفى و الا دارد و از حقوق فراوانى برخوردار است .\r\nاما اين سخن دكتر ماير كه گفته بود : اسحاق از چنان شأن و شرف والايى برخوردار است كه هرگونه راهى را بر سنجش او با اسماعيل مىبندد ، چيزى نيست جز تعصبى كور و گزافه‌اى بىپايه و برخاسته از حقد و حسد غربيان نسبت به عربان فرزند اسماعيل . و ما از آن به اين سخن خدا در قرآن پناه مىبريم كه : « ما ميان هيچ يك از فرستادگان او تفاوت نمىنهيم « 1 » » و هر دو برادر را پسران بزرگوار خليل مىشماريم . هم اسحاق را كه در قرآن به « پيامبرى از صالحان « 2 » » توصيف شده است و هم اسماعيل را كه در قرآن با عنوان « راست پيمان و پيامبرى فرستاده « 3 » » از او ياد شده است . اگر چنين است ، چرا ميان فرستادگان او تفاوت بگذاريم ، كه اين نه كار ما كه كار خداست ، كار ما اين است كه به شرافت و كرامت همهء آن بزرگواران - كه ميليون‌ها بار از ما بهتراند - از بن دل ايمان بياوريم - زيرا مقام پيامبرى ، فضل خداوند است كه به هر كه خواهد عطا كند ، و خدا داراى بخشش بىكران است « 4 » - و از خدا بخواهيم اگر دربارهء پيامبران و فرستادگان او سخنى ناروا گفته‌ايم يا نوشته‌ايم ، بر ما ببخشايد و از لغزش‌هامان درگذرد ، چون هدف ما از اين پژوهش ، چيزى نيست جز آنكه در حد توان خويش ، سخن حق را ابراز كنيم . « و ما توفيقى الّا باللّه عليه توكلت و اليه انيب » . « 5 »\r\n7 . اما روايت‌هاى اسلامى گزارش شده از كعب الاحبار و ديگران ، بدين جا باز مىگردد كه مسلمانان به پيامبرى كسانى چون اسحاق ، يعقوب ، يوسف و . . . باور دارند و همين باور زمينه‌اى شده است براى سوء استفادهء گروهى از يهوديان مسلمان شده چون كعب الاحبار و وهب بن منبه « 6 » ، تا از روى قصد و غرض‌هايى ويژه به نقل چنين گزارش‌هايى بپردازند ، افزون بر اينكه اين گزارش‌ها با هم ستيزه‌ها و ناسازىهايى نيز همراه‌اند . مثلا همانان كه از ابن عباس\r\n\r\n\r\n","description":"","footnote":"\r\n( 1 ) .  « لا نُفَرِّقُ بَيْنَ أَحَدٍ مِنْ رُسُلِهِ »  ( سورهء بقره ، آيهء 285 ) .\r\n( 2 ) .  « نَبِيًّا مِنَ الصَّالِحِينَ »  ( سورهء صافات ، آيهء 112 ) .\r\n( 3 ) .  « وَ كانَ رَسُولًا نَبِيًّا »  ( سورهء مريم ، آيهء 54 ) .\r\n( 4 ) .  « ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ »  ( سورهء جمعه ، آيهء 4 ) .\r\n( 5 ) . سورهء هود ، آيهء 88 .\r\n( 6 ) . بنگريد به آنچه پيش از اين دربارهء « اسرائيليات » گفتيم .\r\n","page_name":" 141 ","page_number":151},
  {"content":"\r\n\r\nگزارش كرده‌اند كه ذبيح ، اسحاق است ، گزارش‌هاى ديگرى نيز از او آورده‌اند ، گوياى اينكه ذبيح ، اسماعيل ( ع ) است . « 1 »\r\n\r\nب : ديدگاه مسلمانان\r\nمسلمانان بر پايهء گزارشى از ابن عباس در تفسير آيهء « و فديناه به ذبح عظيم « 2 » » ، اسماعيل را ذبيح مىدانند ، چيزى كه خود قرآن را نيز مىتوان بر آن گواه گرفت ، زيرا قرآن كريم پس از گزارش داستان قربانى ، بىدرنگ مىافزايد « و بشّرناه باسحاق نبيّا من الصّالحين و ما او را به اسحاق ، پيامبرى از پاكان مژده داديم « 3 » » . آيا اينكه « مژده به اسحاق » پس از پايان داستان قربانى آمده است ، خود آشكارا گوياى اين نيست كه اسحاق غير از آن پسرى است كه خداوند ابراهيم را به سر بريدن او امتحان كرد ؟ و نيز مگر بازگشت ضمير « فديناه » به پسر قربانى و آمدن نام اسحاق بىدرنگ پس از آن ، نشانگر دوگانگى قربانى و اسحاق نيست « 4 » ؟\r\nدر اين باره ابن تيميه مىافزايد : داستان قربانى در سورهء صافات ، خود نشان مىدهد كه قربانى ، اسماعيل است ، در آنجا خداوند مىفرمايد : « فبشّرناه بغلام حليم » ( ما او را به پسرى بردبار مژده داديم ) . از اين آيه مىتوان دريافت آنكه ابراهيم به او مژده داده شده ، 3 ويژگى دارد : پسر است ، رسيده و بالغ است و حليم و بردبار است . و چه حلم و بردبارى بالاتر از اينكه پدر به او پيشنهاد سر بريدن كند و او بگويد به خواست خدا مرا بردبار و پايدار خواهى يافت .\r\nهمچنين داستان قربانى در قرآن تنها همين‌جا آمده است ، در ديگر جاها مثلا سورهء هود « 5 » ، تنها مژده به اسحاق آمده است ، و آنجا كه در سورهء صافات ، از آنكه ابراهيم به دو مژده داده شده با نام « غلام حليم « 6 » » ( پسرى بردبار ) ياد شده و در ديگر سوره‌ها كه سخن از مژده به اسحاق در ميان است ، او را « غلام عليم « 7 » » ( پسرى دانا ) خوانده است - و دوگانگى اين دو توصيف كه يك جا حليم آمده و جاى ديگر عليم - بىحكمت نمىتواند باشد خود مىتواند نشان دهد كه قربانى كسى جز اسحاق است ، يعنى اسماعيل . به ويژه اين كه وصف حليم ، كه دربارهء قربانى\r\n\r\n\r\n","description":"","footnote":"\r\n( 1 ) . تفسير طبرى ، 23 / 81 - 84 ؛ تفسير قرطبى ، 15 / 99 - 100 .\r\n( 2 ) . سورهء صافات ، آيهء 107 .\r\n( 3 ) . سورهء صافات ، آيهء 112 .\r\n( 4 ) . عبدالوهاب نجّار ، همان ، 102 ، فتاوى ابن تيميه ، 4 / 332 - 333 .\r\n( 5 ) . سورهء هود ، آيهء 71 - 73 .\r\n( 6 ) . سورهء صافات ، آيهء 101 .\r\n( 7 ) . سورهء حجر ، آيهء 53 ؛ سورهء ذاريات ، آيهء 28 .\r\n","page_name":" 142 ","page_number":152},
  {"content":"\r\n\r\nآمده و وصف درستى نيز هست ، زيرا پذيرش قربانى به صبر و بردبارى نياز دارد ، با اسماعيل همخوان است ، زيرا او آشكارا در قرآن به صبر توصيف شده است ، در اين آيه : « اسماعيل و ادريس و ذوالكفل ، همه از صابران و بردباران‌اند « 1 » » . نيز توصيف اسماعيل به درستى در پيمان ، در اين آيه : « همانا كه او درست پيمان بود « 2 » » مىتواند نشان ديگرى باشد بر اينكه اسماعيل ، همان قربانى است ، زيرا او بود كه به پدر وعده داد كه بر قربانى شدن صبر مىكند و به اين وعدهء خويش وفا نيز كرد ، افزون بر اينها بشارت به تولد اسحاق يك معجزه بود ، معجزه‌اى نويدبخش و شادىآفرين براى پدر و مادرى كه هر دو پير و عقيم بودند ، اما بشارت به ذبيح تنها براى پدر بود - نه براى پدر و مادر - آن هم مژده‌اى كه آزمونى دشوار را در پى داشت . « 3 »\r\nاز اينها گذشته ، خداوند [ ابراهيم را مژده داد كه اسحاق را به او ببخشد تا پيامبرى از صالحان گردد . 
  ] چنان كه فرمود : « او را به اسحاق كه پيامبرى از صالحان است مژده داديم « 4 » » .\r\nپس چگونه بعد از چنين مژده‌اى او را به قربانى كردن كسى كه بايد پيامبرى صالح گردد ، فرمان مىدهد « 5 » ؟ نكتهء ديگر اينكه بشارت به اسحاق همراه با بشارت به يعقوب نيز هست : « ما او را به اسحاق مژده داديم و از پس اسحاق به يعقوب « 6 » » و اين همراهى ، چنان كه محمد بن كعب قرظى گفته است ، خود نشانه‌اى بر ذبيح بودن اسماعيل است . زيرا درست نمىنمايد كه خداوند نخست ابراهيم را به اسحاق و از پشت اسحاق به يعقوب بشارت دهد ، آنگاه در فرمانى ناسازگار با اين بشارت ، او را به قربانى كردن اسحاق فرمان دهد ، آن هم زمانى كه هنوز اسحاق كودك است و هنوز يعقوب از پس او به دنيا نيامده است . « 7 »\r\nنشان ديگر ، اين گزارش كه عمر بن عبدالعزيز از دانشمندى يهودى كه اسلام آورده بود پرسيد : ذبيح كدام يك از دو پسر ابراهيم است ؟ و او به خدا سوگند خورد كه اسماعيل است و يهوديان نيز اين را مىدانند اما از روى حسد با شما عرب‌ها گفته‌اند اسحاق است ، تا آن فضيلت بزرگ از آن پدران خودشان باشد ، نه پدران شما . « 8 »\r\n\r\n\r\n","description":"","footnote":"\r\n( 1 ) .  « وَ إِسْماعِيلَ وَ إِدْرِيسَ وَ ذَا الْكِفْلِ كُلٌّ مِنَ الصَّابِرِينَ »  ( سورهء انبياء ، آيهء 85 ) .\r\n( 2 ) .  « إِنَّهُ كانَ صادِقَ الْوَعْدِ »  ( سورهء مريم ، آيهء 54 ) .\r\n( 3 ) . فتاوى ابن تيميه ، 4 / 331 - 335 ؛ روح المعانى ، آلوسى ، 2 / 134 ؛ تفسير طبرى ، 23 / 85 .\r\n( 4 ) . سورهء صافات ، آيهء 112 .\r\n( 5 ) . تفسير قرطبى ، 5545 .\r\n( 6 ) .  « فَبَشَّرْناها بِإِسْحاقَ وَ مِنْ وَراءِ إِسْحاقَ يَعْقُوبَ »  ( سورهء هود ، آيهء 71 ) . نيز بنگريد به : تفسير طبرى ، 15 / 389 - 397 .\r\n( 7 ) . روح المعانى ، 23 / 134 ؛ تاريخ الخميس ، 108 .\r\n( 8 ) . ابن كثير ، قصص الانبياء ، 1 / 215 - 217 ؛ ابن كثير ، البداية و النهاية ، 1 / 159 - 160 ؛ تفسير القرآن العظيم ،\r\n","page_name":" 143 ","page_number":153},
  {"content":"\r\n\r\nنشان ديگر ، اين گزارش انجيل برنابا از زبان مسيح ( ع ) است كه گفت : « حقيقت را براى شما مىگويم ، اگر در سخن فرشتهء خدا جبرئيل نيك بنگريد ، دروغ و دغل‌هايى را كه در كتاب‌هاى ما و بر زبان فقيهان ما آمده است ، درمىيابيد ، زيرا فرشته گفت : اى ابراهيم ! جهانيان همه به زودى خواهند دانست كه خدا تو را چگونه دوست دارد ، اما چگونه بدانند كه تو نيز خدا را دوست دارى ؟ بايد كارى كنى كه جهانيان بدانند كه تو خدا را دوست دارى . ابراهيم پاسخ داد كه من بندهء خدا هستم و آمادهء انجام دادن هر كارى كه او بخواهد . اينجا بود كه خداوند به ابراهيم گفت : پسر نوباوه‌ات را بردار و براى قربانى كردن به بالاى كوه ببر . پيداست كه اسحاق ، نوباوه يعنى نخستين پسر نيست زيرا هنگام ولادت او ، اسماعيل 7 ساله [ يا 14 ساله 
  ] بوده است . « 1 »\r\nافزون بر همهء اينها ، آيا در مراسم حج نشانه‌هاى آشكارى نيست بر اين كه مكان قربانى در مكه بوده و نه در فلسطين ، و دربارهء اسماعيل بوده و نه اسحاق ؟ و اين مسلمانان‌اند و نه يهوديان ، كه از ديرباز تاكنون - نيز در آينده - همواره در مراسم هر سالهء حج ، با طوافشان ، با قربانى كردنشان ، با سعى صفا و مروه‌شان ، با رمى جمره‌هاشان و . . . به گونه‌اى نمادين ، خاطره‌ى شگفت و شكوه‌مند قربانى شدن اسماعيل را زنده نگه داشته‌اند ؟ اگر به ياد داشته باشيم كه اين اسماعيل و مادرش بودند كه به مكه برده شدند و نه اسحاق و مادرش ، و اين اسماعيل بود و نه اسحاق كه در ساختن كعبه ، پدر را همراهى مىكرد و آيين حج ، بىمراسم قربانى روز عيد قربان كه در منى انجام مىگيرد و نه در فلسطين ، پايان نمىپذيرد ، همهء اينها آشكارا نشان مىدهد كه دانسته يا ندانسته ، به خطا رفته‌اند آنان كه گفته‌اند رويداد قربانى در شام و فلسطين بوده است ، كه اگر اين‌گونه مىبود ، بايد همهء مراسم حج كه ادامهء نمادين همان داستان قربانى است ، در شام انجام مىگرفت و نه در مكه .\r\nدر اين باره سخن سيوطى نيز شنيدنى است كه گفته : بشارت فرزند به ابراهيم دوبار در قرآن آمده : 1 . در اين آيه‌ها : « ابراهيم گفت خداى من ، فرزندى از صالحان به من ببخش ، پس\r\n\r\n\r\n","description":"","footnote":"\r\n7 / 28 - 30 ؛ تاريخ ابن خلدون ، 2 / 38 ؛ ابن اثير ، 1 / 110 - 111 ؛ تفسير طبرى ، 23 / 84 - 85 ؛ تفسير بيضاوى ، 2 / 297 ؛ تفسير قرطبى ، 15 / 101 ؛ آلوسى ، روح المعانى ، 23 / 133 - 135 .\r\n( 1 ) . محمد حسنى عبدالحميد ، ابوالانبياء ابراهيم الخليل ، 86 ؛ على عبد الواحد وافى ، الاسفار المقدسة ، 87 - 88 ؛ با يادآورى ناسازگارى اين گزارش با دو گزارش سفر پيدايش ، 16 : 16 و 17 : 3 .\r\n","page_name":" 144 ","page_number":154},
  {"content":"\r\n\r\nاو را به پسرى بردبار مژده داديم ، چون آن پسر رسيده و كارى شد ، ابراهيم گفت : پسر جان در خواب مىبينم كه تو را سر مىبرم ، بگو نظرت چيست ؟ گفت : پدر جان آنچه را فرمان يافته‌اى انجام بده ، به خواست خدا مرا شكيبا خواهى يافت « 1 » » ، پيداست ، پسرى كه در اين آيه‌ها به ابراهيم مژده داده شده ، همان ذبيح است ؛ 2 . در اين آيه‌ها : « و همسرش كه ايستاده بود خنديد ، آنگاه او را به اسحاق و از پس اسحاق به يعقوب مژده داديم ، گفت : اى واى ، من پسر بزايم ؟\r\nمنى كه پيرم و اين همسرم نيز پير است ؟ راستى كه اين چيز شگفتى است « 2 » » . در اين آيه‌ها پسرى كه به سارا مژده داده شده ، اسحاق است و بشارت نيز در فلسطين انجام گرفته ، آنگاه كه فرشتگان براى كيفر قوم لوط آمده و نخست نزد ابراهيم رفته بودند . نيز اين بشارت ، به دعا و درخواست ابراهيم - كه هم خودش و هم همسرش پيرانى سال‌خورده بوده‌اند - نبوده است ، اما بشارت نخستين از پى دعا و درخواست ابراهيم بوده است زمانى كه از عراق به شام رفته بود و هنوز سن و سالش چنان بالا نرفته بود كه يكسره از داشتن فرزند نااميد شده باشد ، از اين رو از خدا خواست تا پسرى صالح به دو ببخشد . سيوطى سخن خويش را اين‌گونه خلاصه مىكند كه : ما با دو مژده ، در دو زمان دوگانه و به دو پسر جداگانه ، سر و كار داريم : نخست مژده به اسحاق كه بىدعا و درخواست بوده و نام اسحاق آشكارا ياد شده است ، و ديگر مژده از پى دعا و درخواست كه با داستان ذبيح كه اسماعيل است « 3 » ، پيوند دارد . افزون بر اين كه مژده به اسحاق همراه با مژده به يعقوب نيز هست ، و اين همراهى با قربانى شدن اسحاق در كودكى و نوجوانى نمىسازد . « 4 »\r\nبه آنچه گفته شد اين را نيز بايد افزود كه از آيهء كريمهء « رب هب لى من الصّالحين » برمىآيد كه اين دعاى ابراهيم آنگاه بوده كه هنوز فرزندى نداشته است [ اما آرزومند فرزند بوده و از پى چنين آرزويى از خدا خواسته است كه دست كم ، يك فرزند به او ببخشد 
  ] زيرا اگر فرزندى مىداشت ، درخواست يك فرزند نمىكرد ، اين كه بر يك فرزند تأكيد مىكنيم ، از اين است كه حرف « من » در عبارت « من الصالحين » ، « من » تبعيضيه است ، يعنى نشانگر بعضى و\r\n\r\n\r\n","description":"","footnote":"\r\n( 1 ) . سورهء صافات ، آيات 99 - 102 .\r\n( 2 ) . سورهء هود ، آيات 71 - 72 .\r\n( 3 ) . تفسير قاسمى ، 14 / 553 ؛ محمد شرقاوى ، الانبياء فى القرآن الكريم ، 165 ؛ فاسى ، شفاء الغرام ، 2 / 10 - 11 ، آلوسى ، روح المعانى ، 12 / 97 ، 101 ، 13 / 135 - 136 ، 14 / 60 - 61 ؛ تفسير المنار ، 12 / 127 - 130 ؛ تفسير قرطبى ، 9 / 62 - 71 ، 25 / 100 - 103 ؛ تفسير بيضاوى ، 1 / 474 - 475 - 475 ، 2 / 297 ؛ تفسير طبرى ، 12 / 71 - 77 ، 14 / 39 - 41 ؛ فتاوى ابن تيميه ، 4 / 332 - 333 ؛ نيز كتاب سيوطى با نام القول الفصيح فى تعيين الذبيح .\r\n( 4 ) . تاريخ الخميس ، 108 ؛ تفسير فخر رازى ، 26 / 154 .\r\n","page_name":" 145 ","page_number":155},
  {"content":"\r\n\r\nبرخى از يك چيز ، و كمترين شمار بعض و برخ « يك » است . از اين رو « من الصالحين » بيش از يك را نمىرساند و اين نشان مىدهد كه ابراهيم هنگامى اين درخواست را كرده كه هيچ فرزندى نداشته است . از سوى ديگر مىدانيم كه هم نوشته‌هاى يهوديان و مسيحيان و هم اجماع مسلمانان بر اين است كه نخستين فرزند ابراهيم ، اسماعيل است و اين نشان آشكارى است بر اين كه دعاى ياد شده با اسماعيل پاسخ داده شده است ، و از آنجا كه داستان روياى ابراهيم براى قربانى پسر ، پس از اين دعا و درخواست بوده است ، بايد پسرى كه قربانى شدنش را در خواب فرمان يافت ، همين اسماعيل باشد . « 1 »\r\nنشان ديگر ، گزارش‌هايى است گوياى اين كه برخى از ياران پيامبر ( ص ) بازمانده‌هاى سر قوچى « 2 » را در كعبه ديده بوده‌اند مثلا از عثمان بن طلحه گزارش شده است كه : من دو شاخ قوچى را در كعبه ديده بودم ، دو شاخى كه تا پيش از آتش‌سوزى كعبه در آنجا بودند ، آتش‌سوزىيى كه به دست حجّاج براى دست‌گيرى ابن زبير روى داد . « 3 » و ابن عباس نيز گفته بود كه : من سر خشك شدهء قوچ را كه همچنان در كنار ناودان كعبه آويخته بود ، ديده بودم . و چنين مىنمايد كه قريشيان اين سر قوچ را چون ميراثى افتخارآميز نسل به نسل نزد خود نگاه مىداشته‌اند و به آن مىنازيده‌اند . و پيداست كه اگر ذبيح ، اسحاق بود و نه اسماعيل ، اين نازيدن و فخر فروختن عرب‌هاى قريشى جايى نداشت . اين‌گونه گزارش‌ها نيز همه نشانگر اين است كه ذبيح ، اسماعيل بوده است ، زيرا آنكه به مكه رفته بود ، اسماعيل بود و نه اسحاق . « 4 »\r\nو آخرين سخن در اين باره ، اين گزارش است كه مردى نزد پيامبر ( ص ) آمد و [ با عبارت « يا ابن الذبيحين » او را ندا داده 
  ] گفت : اى پيامبر خدا ، از اموالى كه خدا عايد تو كرده ، به من عطا كن ، اى پسر دو ذبيح ! پيامبر ( ص ) هم خنديد ؛ از معاويه ، كه آنجا حاضر بود ، پرسيدند\r\n\r\n\r\n","description":"","footnote":"\r\n( 1 ) . تفسير فخر رازى ، 26 / 154 .\r\n( 2 ) . قوچى كه مىگويند به جاى اسماعيل قربانى شد و اين نظر معروف است . البته كسانى نيز به جاى قوچ ، بز كوهى گفته‌اند و از اينجاست كه فقها در مراسم قربانى حج ، گوسفند را بر گاو و شتر برترى مىدهند . بنگريد به :\r\nتفسير طبرى ، 23 / 86 - 87 ؛ تفسير قرطبى 15 / 107 .\r\n( 3 ) . در اين باره بنگريد به : ابن اثير ، 4 / 22 - 24 ؛ ابن عبد ربه ، العقد الفريد ، 2 / 182 ؛ ازرقى ، اخبار مكة ، 1 / 196 - 200 ؛ مسعودى ، مروج الذهب ، 5 / 259 - 260 ؛ دينورى ، الاخبار الطوال ، 304 به بعد .\r\n( 4 ) . ابن كثير ، 1 / 158 ؛ شفاء الغرام ، 2 / 9 ؛ تاريخ الخميس ، 108 ؛ ازرقى ، 1 / 159 - 160 ؛ تفسير آلوسى ، 23 / 134 ؛ تفسير طبرى ، 23 / 83 - 84 ، 87 ؛ تفسير قرطبى ، 15 / 106 ؛ فتاوى ابن تيميه ، 4 / 335 ؛ تفسير بيضاوى ، 2 / 297 .\r\n","page_name":" 146 ","page_number":156},
  {"content":"\r\n\r\nداستان دو ذبيح چيست ؟ او گفت : عبدالمطلب - نياى بزرگ پيامبر - نذر كرده بود كه اگر حفر زمزم به آسانى انجام گيرد ، يكى از پسرانش را قربانى كند ، قرعهء قربانى به نام عبد الله پدر پيامبر درآمد ، و عبدالمطلب به جاى او صد شتر قربانى كرد ، اين يك ذبيح ، ذبيح ديگر نيز همان اسماعيل است . « 1 »\r\n\r\nج . داستان ذبيح و قربانى كردن انسان\r\nقربانى كردن انسان براى خدايان و هنگام دفن پادشاهان ، چيزى است كه در پاره‌اى از جوامع خاور نزديك ، در روزگاران كهن رايج بوده است ، و حفريات « اور » در سومر نشان‌گر كهن بودن اين آيين است . اين حفريات نشان مىدهد كه پادشاهان همراه با وزيران و درباريان خويش دفن مىشده‌اند . آن هم گويا به اختيار خود آنان ، و نه از روى زور و اجبار ، زيرا در جنازه‌هاى آنان نشانى از كشتن ، سر بريدن ، خفه كردن ، زدن سخت و . . . ديده نمىشود كه بگوييم آنها را با زور كشته و همراه پادشاه دفن كرده‌اند . از اينجاست كه « سر لئونارد و ولى » بر اين است كه آنان به اختيار خود دارويى زهرناك مىنوشيده‌اند و بىدرد مىمرده‌اند . چه ، باور داشته‌اند كه پس از مرگ در آسمان‌ها زندگى تازه‌اى را همانند زندگى زمينى خويش با اربابان خود خواهند داشت . از سوى ديگر در پاره‌اى از مهرهاى گلين كشف شده ، تصويرهايى ديده مىشود از انسان‌هايى كه صورتك‌هايى ( ماسك‌هايى ) مانند سر حيوان بر چهره دارند ، و پژوهشگران مىپندارند كه اينها يكى از آيين‌هايى بوده كه هنگام قربانىهاى نمادين در جشن‌هاى همگانى ، به ويژه جشن آغاز سال ، انجام مىگرفته است . « 2 »\r\nمقبرهء « زفاحعبى » ، فرمانرواى مصرى در كرمهء سودان ، در روزگار دوازدهمين سلسله ( 1991 - 1786 ق . م . ) كه بيش از 200 نفر از ياران و خادمان او قربانى شده و در دالانى كه به قبر او مىانجامد ، دفن شده‌اند ، نشان مىدهد كه اين آيين در مصر نيز رايج بوده است . گفتنى است كه گويا آيين قربانى در مصر ، پيش از روزگار سلسله‌ها و چه بسا حتى در نخستين سلسله ، رايج بوده و بعدها از ميان رفته است . « 3 »\r\n\r\n\r\n","description":"","footnote":"\r\n( 1 ) . ابن كثير ، 1 / 160 ؛ ابن اثير ، 1 / 180 ؛ ابن خلدون ، 2 / 337 ؛ شفاء الغرام ، 2 / 11 ؛ تفسير آلوسى ، 23 / 134 ؛ تفسير بيضاوى ، 2 / 297 ؛ تفسير طبرى ، 23 / 85 .\r\n( 2 ) . عباس عقاد ، ابراهيم ابوالانبياء ، 172 ؛ نيز :\r\n L . Woolley , Ur of the Chaldees , Excavations at Ur ,  1963 ؛  Hooke , Origins of Early Semitic Ritual . \r\n( 3 ) . احمد فخرى ، مصر الفرعونية ، 320 .\r\n","page_name":" 147 ","page_number":157},
  {"content":"\r\n\r\nدر كنعان و فينيقيه نيز كم و بيش همين‌گونه بوده است و استخوان‌هاى كودكان دفن شده در حالتى ويژه زير پايه‌هاى خانه‌ها كه در حفريات « جازر » به دست آمده ، نشان مىدهد قربانى كردن كودكان نوباوه در ميان آنان شيوه‌اى رايج و پذيرفته بوده است . شيوه‌اى كه تا روزگاران نزديك در ميان فينيقىها انجام مىشده است و به گزارش « فيلون » ، آنان به هنگام پيش آمدن رويدادها و حوادث سخت و سنگين براى دور كردن خطر و بلا از خويش ، عزيزترين پسران خويش را قربانى مىكرده‌اند . « 1 » اين شيوه در ميان موآبىها نيز رايج بوده است ، به گزارش تورات « ميشع » فرمانرواى موآب ، پسر نوباوهء خويش را براى خداى خورشيد قربانى كرد تا از خطر نيروهاى اسرائيلى و يهودى كه او را فرا گرفته بودند ، رها شود . « 2 » حفريات « ام‌تار » در ابو ظبى نيز گورهاى مشتركى را نشان مىدهد با انبوهى از معبدها و قربانگاه‌هاى بزرگ ؛ و بودن اين قربانگاه‌ها گرداگرد ديوار بيرونى يك گور ، نشانگر مراسم قربانىهايى است كه همراه با خاك‌سپارى انجام مىگرفته است ، زيرا جنازه‌هاى قربانيان را بيرون از گور كسى كه قربانىها براى او بوده ، جاى مىداده‌اند . « 3 »\r\nاينجاست كه به گمان من ، ارزش و اهميت داستان اسماعيل ذبيح ( ع ) - داستان انسانى كه قرار بود قربانى شود ، اما گوسفندى جايگزين آن شد - در تاريخ انسان آشكار مىشود . زيرا قربانى كردن دو روى و دو سوى دارد ، از يك رو نشانگر ددمنشى و سنگ‌دلى كسانى است كه از قربانى كردن و سر بريدن انسان‌ها پروايى ندارند ؛ و از سوى ديگر نمايشگر پاك‌بازى و آرمان‌گرايى كسانى است كه از ايثار و نثار جان خويش باكى ندارند ، اما هرگز دست به ريختن خون ديگران نمىآلايند . « 4 » و از آنجا كه پيامبران همواره سرمشق‌هاى نيكويى براى آدميان در عرصه‌هاى گوناگون زندگى هستند ، در اين نمونهء ويژه نيز خداوند خواست تا داستان قربانى را چونان سرمشقى نيكو و نمونه‌اى نمادين براى نمايش يكى از برترين جلوه‌هاى ايمان و ايثار در تاريخ انسان پيش چشم ديگران بگذارد ، به گونه‌اى كه هم ارزش‌هاى انسانى آن را پاس دارد و هم راه را بر سنت سياه و ددمنشانهء قربانى كردن انسان‌ها بربندد . براى نشان دادن اين دو چهرهء قربانى بود كه از يك سو ابراهيم را به قربانى كردن اسماعيل فرمان داد و از سوى\r\n\r\n\r\n","description":"","footnote":"\r\n( 1 ) . ج . كانتنو ، الحضاراة الفينيقيّة ، 145 .\r\n( 2 ) . سفر دوم پادشاهان ، 3 : 27 .\r\n( 3 ) .  G . Bibby , Looking for Delmun , London ,  1970 ،  p  . 212 ؛  K . Thorvidsen , Kumal ,  1962 ،  pp  .\r\n217 - 218 .\r\n( 4 ) . عباس عقاد ، الاسلام دعوة عالمية ، 218 - 219 .\r\n","page_name":" 148 ","page_number":158},
  {"content":"\r\n\r\nديگر هنگام انجام دادن فرمان ، گوسفندى را جايگزين كرد . اينها نشان مىدهد كه داستان قربانى اسماعيل با آيين قربانى كردن انسان‌ها ، كه در پاره‌اى از جوامع خاور نزديك رايج بوده است ، پيوندى آشكار و محكم داشته و شيوه و زمينه‌اى هدايت‌گرانه بوده است براى دگرگون‌سازى قربانى انسانى به قربانى حيوانى . « 1 »\r\nو شگفتا كه نوادگان ابراهيم از اسحاق ، اين درس را نياموختند و سنت سياه قربانى كردن انسان را تا روزگاران پس از موسى و نزول تورات نيز نگه داشتند ، و با اينكه در تورات چنان كه در سفر خروج « 2 » آمده كه : خداوند بر بنى اسرائيل ، قربانى كردن پسران نوباوه را براى خدا حرام كرده بود و چنان‌كه در سفر لاويان « 3 » آمده : هر كس پسرش را به عنوان قربانى به « ملكوم » - خداى عمونيان - پيشكش كند ، كيفرش سنگ‌سار است « 4 » ؛ زيرا بنى اسرائيل ، قربانى بشرى ، به ويژه كودكان را ، به خداى مزبور پيشكش مىكردند .\r\nبا اين همه گاه فرمانروايان بنى اسرائيل نذر مىكردند تا پسرانشان در قربانگاه‌ها سوزانده شوند . چنان‌كه « يفتاح جلعادى » براى خداوند نذر كرده ، گفت : « اگر بنى عمون را به دست من تسليم نمايى ، آنگاه كه به سلامتى از بنى عمون برگردم نخستين كسى از خانواده‌ام را كه براى ديدارم به سوى من آيد ، براى تو قربانى خواهم كرد ، و چون پيروز به خانه بازگشت ، پيش از همه دخترش ، تنها فرزند او ، با دف و رقص به سوى او آمد و او از پى نذرى كه كرده بود ، آمادهء قربانى كردن دختر شد . دختر از پدر دو ماه مهلت خواست تا به صحرا رود و با هم‌سن و سالانش بر جوانى خود ماتم بگيرد . پدر مهلت داد و پس از دو ماه او را قربانى كرد . « 5 »\r\nبدين‌گونه اسرائيليان سنت سياه قربانى را با اينكه در دينشان حرام شده بود ، تا روزگار داوران به تقليد از كنعانيان و موآبيان و . . . انجام مىدادند و حتى تا روزگار ارميا پيامبر ( 627 - 577 ق . م . ) و اشعيا پيامبر بدان آلوده بودند ؛ ارميايى كه بر سر آنان فرياد كشيد : شماييد كه در بلندىها قربانگاه‌ها مىسازيد تا پسران و دختران خود را به آتش قربانى كنيد ؛ و اشعيايى كه پرخاشگرانه اين‌گونه سرزنششان كرد : « شما اى پسران ساحره و اولاد فاسق و زانيه . . . آيا شما اولاد عصيان و ذريت كذبى نيستند . . . كه اطفال را در وادىها زير شكاف صخره‌ها ذبح مىنماييد « 6 » » .\r\n\r\n\r\n","description":"","footnote":"\r\n( 1 ) . رشيد ناضورى ، همان ، 174 .\r\n( 2 ) . سفر خروج ، 22 : 20 .\r\n( 3 ) . سفر لاويان ، 18 : 21 ، 20 : 2 .\r\n( 4 ) . قاموس الكتاب المقدس ، 2 / 721 .\r\n( 5 ) . سفر داوران ، 11 : 30 - 40 .\r\n( 6 ) . عهد عتيق ، كتاب اشعياء نبى ، 57 : 3 - 5 .\r\n","page_name":" 149 ","page_number":159},
  {"content":"\r\n . \r\n","description":"","footnote":"","page_name":" 150 ","page_number":160},
  {"content":"\r\n\r\n\r\nبخش پنجم كعبه\r\n\r\n","description":"","footnote":"","page_name":" 151 ","page_number":161},
  {"content":"\r\n\r\n\r\n1 . ساختن كعبه\r\nبىگمان خانهء كعبه را ابراهيم ( ع ) و پسرش اسماعيل ( ع ) بنا كردند و اين نكته‌اى است كه هم قرآن كريم بر آن تأكيد كرده و هم تاريخ‌نگاران و پژوهشگران آن را پسنديده و پذيرفته‌اند .\r\nالبته برخى از تاريخ‌نگاران دوست دارند گزارش‌هايى پيش آورند كه تاريخ بناى كعبه را هزاران سال از زمان ابراهيم پيش مىبرد . حتى دسته‌اى از آنها براينند كه بناى كعبه از آفرينش زمين نيز پيش‌تر است . گزارش‌هايى نيز هست كه بناى كعبه را به فرشتگان نسبت مىدهد ، آن هم دو هزار سال پيش از آفرينش آدم ( ع ) . پاره‌اى از اين گزارش‌ها ، گوياى اين است كه چون حضرت آدم براى انجام دادن حج به كعبه آمد ، فرشتگان با زبان عربى آشكارى به او گفتند :\r\n« برّ حجّك يا آدم ، حججنا هذا البيت قبلك بالفى عام » اى آدم : حج خود را نيكو بگزار ، كه ما دو هزار سال ، پيش از تو حج اين خانه گزارديم . البته گروهى از اين‌گونه گزارشگران تا اندازه‌اى كوتاه آمده‌اند و بناى كعبه را به آدم نسبت داده‌اند ، برخى نيز بيش‌تر كوتاه آمده‌اند و بناى آن را به شيث پسر آدم بازخوانده و گفته‌اند : اين خانه هنگام طوفان نوح ويران شد و ابراهيم آن را دوباره باز ساخت . « 1 »\r\nاز سوى ديگر كسانى گفته‌اند : كعبه در جايى بنا شد كه پيش‌تر معبد كهن عمالقه در آن\r\n\r\n\r\n","description":"","footnote":"\r\n( 1 ) . ابن فضل الله عمرى ، مسالك الابصار فى ممالك الانصار ، 1 . / 93 - 94 ؛ تفسير المنار ، 1 / 466 ؛ تفسير بيضاوى ، 1 / 172 ؛ تفسير كشاف ، 1 / 311 ؛ تاريخ الخميس ، 100 - 104 ، 133 ؛ نويرى ، نهاية الارب ، 1 / 228 - 230 ؛ ياقوت ، 4 / 463 - 465 ؛ ازرقى ، 1 / 32 - 53 ؛ حربى ، كتاب المناسك و اماكن الحج و معالم الجزيرة ، 481 - 482 ؛ على حسنى خربوطى ، الكعبة على مرّ العصور ، 5 - 10 .\r\n","page_name":" 152 ","page_number":162},
  {"content":"\r\n\r\nجاى داشته است . معبدى كه پيش از آمدن ابراهيم به حجاز ويران و ناپديد شده بود . از اين رو بوده كه سرزمين حجاز را سرزمين مقدسى مىشمرده‌اند ، تا آنجا كه مصريان پيشين ، اين سرزمين را « سرزمين مقدس » نام داده بودند . « 1 » كسانى از اين پيش‌تر رفته و كوشيده‌اند تا دو آيهء شريفهء : « و اذ بوّأنا لابراهيم مكان البيت » « 2 » ( چون جايگاه خانه را براى ابراهيم فراهم كرديم ) و « اذ يرفع ابراهيم القواعد من البيت و اسماعيل » « 3 » ( و هنگامى كه ابراهيم به يارى اسماعيل پايه‌هاى خانه را برافراشت ) را با همين پندار هماهنگ سازند . گفته‌اند از اين دو آيه برمىآيد كه اين سرزمين از پيش زبان‌زد و نامور بوده است و چه بسا كعبه بر ويرانه‌هاى معبدى كهن بنا شده ، معبدى كه از پى گذر روزگاران و پيش آمدن رويدادهاى تاريخى و جغرافيايى و پديد آمدن دگرگونىهايى طبيعى در آن سرزمين ويرانه و متروك مانده بوده تا آن كه زمينه‌اى فراهم شده و ابراهيم ( ع ) دوباره آن را بازساخته است . « 4 »\r\nو اما از ديدگاه من بناى كعبه تنها كار ابراهيم و پسرش اسماعيل است و نه هيچ كس ديگر . « 5 » در اين باره خداوند مىفرمايد : « و اذ جعلنا البيت . . . انت السّميع العليم » « 6 » ( آن گاه كه ما خانهء كعبه را بازگشت‌گاه و پناه‌گاه مردم ساختيم و [ گفتيم 
  ] از مقام ابراهيم نمازگاه برگيريد و به ابراهيم و اسماعيل گفتيم كه پاكيزه سازيد خانه‌ام را براى طواف‌كنندگان و اعتكاف‌كنندگان و ركوع‌كنندگان و سجده‌كنندگان . و آنگاه كه ابراهيم گفت : پروردگار من ! اين [ سرزمين 
  ] را سرزمين ايمن ساز و به مردمش - آنان كه به خدا و روز قيامت باور دارند - از فرآورده‌ها روزى ده ، [ خداوند 
  ] فرمود : كسى كه كفر ورزد ، او را اندك بهره مىدهم ، آنگاه او را به عذاب\r\n\r\n\r\n","description":"","footnote":"\r\n( 1 ) . همان ، 10 ، البته هيچ دليل تاريخى قابل قبولى بر اين نام‌گذارى در دست نيست .\r\n( 2 ) . سورهء حج ، آيهء 26 .\r\n( 3 ) . سورهء بقره ، آيهء 127 .\r\n( 4 ) . احمد ابراهيم شريف ، مكة و المدينة فى الجاهلية . . . ، 176 ؛ تاريخ طبرى ، 1 / 254 ؛ بسنجيد با : تفسير قرطبى ، 2 / 120 ؛ كشاف ، 1 / 311 .\r\n( 5 ) . مىبينيم كه در آيهء  « وَ إِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَ إِسْماعِيلُ »  اسماعيل كه عطف بر فاعل است پس از مفعول « القواعد » آمده است . و اين نشان مىدهد آن كه به ساختن كعبه فرمان يافته بود ، تنها ابراهيم بود و اسماعيل او را در اين كار يارى داده بود ، چنان كه در گزارش‌هايى نيز آمده است كه اسماعيل سنگ مىآورد و ابراهيم مىساخت ( تفسير المنار ، 469 ؛ البداية و النهاية ، 1 / 156 ) ؛ بسنجيد با تفسير طبرى ، 3 / 64 - 67 ، 71 - 72 ، كه به دليل آيهء  « رَبَّنا تَقَبَّلْ مِنَّا . . .   رَبَّنا وَ اجْعَلْنا مُسْلِمَيْنِ لَكَ . . . »  ( سورهء بقره ، آيات 127 - 128 ) كه در آن ضميرها در ساخت تثنيه و جمع آمده است ، سازندگان كعبه را هر دو ، هم ابراهيم و هم اسماعيل مىداند .\r\n( 6 ) . سورهء بقره ، آيات 125 - 127 .\r\n","page_name":" 153 ","page_number":163},
  {"content":"\r\n\r\nآتش مىكشانم و چه بد سرنوشتى است . و هنگامى كه ابراهيم پايه‌هاى خانه را برافراشت ، با اسماعيل [ گفتند 
  ] پروردگارا ! از ما بپذير كه تو شنواى دانايى ) . « 1 »\r\nنيز مىفرمايد : « همانا نخستين خانه‌اى كه براى مردم نهاديم ، همان است كه در مكه است .\r\nپر بركت است و [ مايهء 
  ] رهنمونى جهانيان است . در آن نشانه‌هاى آشكارى است [ همچون 
  ] مقام ابراهيم ، و هر كه بدان درآيد در پناه است ، و بر مردم است كه براى خدا آهنگ اين خانه كنند ، مردمى كه مىتوانند بدان راه برند ، و آن كه كفر ورزد [ بداند 
  ] كه خداوند از جهانيان بىنياز است » . « 2 »\r\nنيز مىفرمايد : « و چون جايگاه كعبه را براى ابراهيم فراهم ساختيم [ و گفتيم كه 
  ] چيزى را شريك من مساز و خانه‌ام را براى طواف‌كنندگان و به عبارت ايستادگان و ركوع‌كنندگان و سجودكنندگان ، پاكيزه ساز و مردم را به حج فراخوان تا پياده و سواره بر لاغر شتران از دوردستان به سوى تو آيند » . « 3 »\r\nابن كثير و ديگر پژوهشگران نيز گفته‌اند كه در هيچ گزارش صحيحى از پيامبر ( ص ) نيامده است كه كعبه پيش از ابراهيم بنا شده بوده است « 4 » ؛ و پاسخ كسانى كه عبارت « مكان البيت » در آيهء پيشين را نشانگر چنين نكته‌اى مىدانند ، اين است كه اين عبارت بيانگر چنين نكته‌اى نيست ، نشانگر « جايى » است كه از پيش در دانش خداوند شناخته بوده است و قدرت خدا از پيش به ساختن كعبه در آن « جاى » تعلق گرفته بوده است . و از زمان آدم تا ابراهيم ، نزد همهء پيامبران محترم بوده است . اينها همه روشن است . جا دارد به داستان بازگرديم .\r\n\r\n\r\n","description":"","footnote":"\r\n( 1 ) .    « وَ إِذْ جَعَلْنَا الْبَيْتَ مَثابَةً لِلنَّاسِ وَ أَمْناً وَ اتَّخِذُوا مِنْ مَقامِ إِبْراهِيمَ مُصَلًّى ، وَ عَهِدْنا إِلى إِبْراهِيمَ وَ إِسْماعِيلَ أَنْ طَهِّرا بَيْتِيَ لِلطَّائِفِينَ وَ الْعاكِفِينَ وَ الرُّكَّعِ السُّجُودِ * وَ إِذْ قالَ إِبْراهِيمُ رَبِّ اجْعَلْ هذا بَلَداً آمِناً وَ ارْزُقْ أَهْلَهُ مِنَ الثَّمَراتِ مَنْ آمَنَ مِنْهُمْ بِاللَّهِ وَ الْيَوْمِ الْآخِرِ . قالَ وَ مَنْ كَفَرَ فَأُمَتِّعُهُ قَلِيلًا ثُمَّ أَضْطَرُّهُ إِلى عَذابِ النَّارِ وَ بِئْسَ الْمَصِيرُ * وَ إِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَ إِسْماعِيلُ رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ »    ( سورهء بقره ، آيات 125 - 127 ) .\r\n( 2 ) .   « إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً وَ هُدىً لِلْعالَمِينَ * فِيهِ آياتٌ بَيِّناتٌ مَقامُ إِبْراهِيمَ وَ مَنْ دَخَلَهُ كانَ آمِناً وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا ، وَ مَنْ كَفَرَ فَإِنَّ اللَّهَ غَنِيٌّ عَنِ الْعالَمِينَ »   ( سورهء آل عمران ، آيات 96 - 97 ) .\r\n( 3 ) .   وَ إِذْ بَوَّأْنا لِإِبْراهِيمَ مَكانَ الْبَيْتِ أَنْ لا تُشْرِكْ بِي شَيْئاً وَ طَهِّرْ بَيْتِيَ لِلطَّائِفِينَ وَ الْقائِمِينَ وَ الرُّكَّعِ السُّجُودِ * وَ أَذِّنْ فِي النَّاسِ بِالْحَجِّ يَأْتُوكَ رِجالًا وَ عَلى كُلِّ ضامِرٍ يَأْتِينَ مِنْ كُلِّ فَجٍّ عَمِيقٍ »   ( سورهء حج ، آيات 26 - 27 ) .\r\n( 4 ) . ابن كثير ، البداية و النهاية ، 1 / 163 : 20 / 298 ؛ كشاف زمخشرى ، 1 / 446 ؛ تفسير المنار ، 1 / 466 - 467 ؛ تفسير طبرى ، 3 / 70 ؛ تاريخ يعقوبى ، 1 / 27 .\r\n","page_name":" 154 ","page_number":164},
  {"content":"\r\n\r\nچنان كه پيش از اين گفتيم ، ابراهيم براى پيش‌گيرى از درگيرىهاى سارا و هاجر ، و نيز پيش‌گيرى از شعله‌ور شدن آتش غيرت و حسد كشندهء سارا ، كه آرامش و آسايش ابراهيم را بر هم زده بود ، بر اين شد كه هاجر را از سارا دور كند ، اين جا بود كه ابراهيم براى انجام دادن فرمان خدا و گسترش ايمان و توحيد در سرزمينى تازه ، همراه با هاجر و اسماعيل روى به حجاز نهاد ، يعنى خواستهء او از اين هجرت ، تنها دور كردن هاجر از سارا نبود ، بلكه انجام دادن فرمان خدا و گسترش ايمان در سرزمينى ديگر نيز بود ، و گرنه سزاوارتر اين بود كه ابراهيم ، كه هم همسرش هاجر را بسيار دوست داشت و هم شيفتهء پسرش اسماعيل بود ، آنها را به سرزمين كنانه ببرد تا با اين كار هم به خواستهء ياد شده برسد و هم در آنجا زن و فرزندش در پناه خويشان خود باشند . نه اينكه آنها را در بيابانى بىآب و علف رها سازد .\r\nاما آنچه را كه ابراهيم انجام داد - چنان كه مورخان كوته‌بين و ظاهرگرا مىگويند و مىپسندند - ، به خواستهء خود يا خواستهء سارا نبود ، بلكه همه به فرمان خداوند بود ، آن هم براى زمينه‌سازى كارى بزرگ كه هم نام ابراهيم را جاودانه ساخت و هم كسان بسيارى را به ايمان و توحيد راه نمود ، يعنى ساختن خانهء كعبه - خانهء گرامى خدا و نخستين خانهء مردم - براى ماندن اسماعيل و زاد و ورودش در آنجا ، تا آن‌گاه كه از تبار او گرامىترين انسان يعنى حضرت محمد ( ص ) پديد آيد و در پرتو هدايت‌گرىهاى او برترين امت و ملت سامان پذيرد ، امتى كه همگان را به خير و خوبى فرا مىخواند و از زشتى و تباهى باز مىدارد و . . . . بنابر آنچه گذشت من بر اينم كه هجرت ابراهيم همراه با زن و فرزندش به حجاز ، تنها به فرمان و خواستهء خدا بود و نه انتقام‌گيرى سارا كه ابراهيم را وادارد تا هاجر و پسرش را به سرزمينى دور و ناشناخته ببرد و خود تنها نزد او برگردد . و از اينجاست كه برخى معتقدند كه هجرت ابراهيم با زن و فرزندش به حجاز ، پس از آن بود كه از سوى خداوند به ساختن كعبه فرمان يافت . « 1 »\r\nاز اين روى گزارش‌هايى كه مىگويد : سارا هنگام خشم و حسد بر هاجر ، سوگند خورده بود كه سه اندام او را ببرد و براى پاس‌داشت سوگند ، به فرمان ابراهيم ، دو گوش هاجر را سوراخ كرد و او را ختنه نمود « 2 » ، و به اين‌گونه ، هاجر نخستين زنى شد كه ختنه گرديد و\r\n\r\n\r\n","description":"","footnote":"\r\n( 1 ) . تفسير طبرى ، 3 / 68 - 69 .\r\n( 2 ) . ابن كثير ، 1 / 154 ؛ ابن عبدالبر ، العقد الفريد ، 1 / 135 ؛ ديار بكرى ، تاريخ الخميس ، 105 ؛ فاسى ، شفاء الغرام ،\r\n","page_name":" 155 ","page_number":165},
  {"content":"\r\n\r\nگوش‌هايش سوراخ شد ؛ همه گزارش‌هايى هستند كه هرگز با شخصيت معنوى ابراهيم نمىسازند . افزون بر اينكه نشانگر ناآگاهى فراوان اين‌گونه گزارشگران ، از تاريخ نيز هستند .\r\nايكاش گزارشگران اين‌گونه افسانه‌ها مىدانستند كه زنان مصرى صدها سال پيش از روزگار ابراهيم ، حلقه و گوشواره به گوش مىكردند و كاش مىدانستند كه ختنه كردن ، يك سنت كهن و ريشه‌دار مصرى است كه از سپيده‌دم تاريخ ، تنها در ميان مصريان و نه ديگر مردم منطقه رواج داشته است و يهوديان نيز پيش از آمدن و اقامت در مصر از آن آگاه نبوده‌اند . در خود تورات نيز تا پيش از آمدن ابراهيم به مصر از اين سنّت سخنى به ميان نيامده است . و در ميان ملت‌هايى كه در كناره‌هاى مديترانه زندگى مىكرده‌اند ، جز مصريان هيچ ملت ديگرى اين سنت را نمىشناخته و به كار نمىبسته است . در روزگاران بعد است كه اين سنت از مصر به سوريه و فينيقيه نيز راه مىيابد . چنان كه گزارشى از هرودوت در دست است كه چون از سوريان و فينيقيان دربارهء اين سنتشان پرسيده است ، پاسخ داده‌اند كه اين سنت را از مصريان گرفته‌اند و مصريان آن را گونه‌اى نظافت و طهارت مىدانسته‌اند ، چنان كه هنوز نيز مصريان ختنه را « طهارت » مىنامند . و گويا از اين جاست كه مصريان اقوام ختنه ناكرده را نجس مىشمردند و بر پايهء چنين پنداشت و باورى بوده كه كشته‌شدگان از آن اقوام را ختنه مىكردند .\r\nچيزى كه در جنگ‌هاى مربنتاح ( 1224 - 1214 ق . م . ) و رامسس سوم ( 1182 - 1151 ق . م . ) آشكارا ديده شده است . « 1 »\r\nبارى ابراهيم و هاجر و اسماعيل به زودى به سرزمين پاك حجاز رسيدند ، هاجر و پسر گرامىاش در آنجا ماندند و ابراهيم به فلسطين بازگشت . در اينجاست كه گزارش‌هاى عربى صحنه‌هاى بىهمتايى در تاريخ پيش روى ما مىگذارد كه هر چه آشكارتر فزونى و استوارى ايمان ابراهيم و هاجر را به خداى بزرگ نشان مىدهد .\r\nگزارش‌ها مىگويند : خداوند به ابراهيم وحى كرد كه به مكه برود . آن روز در مكه خانه‌اى نبود و جايگاه خانه تنها تپه‌اى بود برآمده ، اگر چه پاره‌اى از گزارش‌ها نيز هست گوياى اينكه\r\n\r\n\r\n","description":"","footnote":"\r\n2 / 15 ؛ مقدسى ، البدء و التاريخ ، 3 / 53 ؛ بسنجيد با : مسعودى ، مروج الذهب ، 2 / 19 - 20 .\r\n( 1 ) . محمد بيومى مهران ، مصر و العالم الخارجى فى عصر رعمسيس الثالث : 23 ؛ « قصة ارض الميعاد بين الحقيقه و الاسطوره » ، مجلة اسطول ، شمارهء 66 ، 14 - 15 ؛ ژوزف لويس ، الختان ، 52 - 54 . نيز بنگريد به : ابكار سقاف ، اسرائيل و عقيدة الارض الموعودة ، قاهره ، 1967 م ؛ سفر پيدايش ، 12 : 10 - 20 ، 17 : 9 - 27 .\r\n","page_name":" 156 ","page_number":166},
  {"content":"\r\n\r\nدر آن روزگار گروهى از عمالقه در بيرون و حومهء مكه زندگى مىكردند و پيش از آنكه در آنجا خانه‌اى بنا شود ، آن مكان استراحت‌گاه كاروانيان بود ، چه ، كاروان‌هايى كه از يمن مىآمدند و قصد فلسطين داشتند و چه كاروان‌هايى كه از فلسطين مىآمدند و به يمن مىرفتند .\r\nاز اينها گذشته ، مكه از بىآب و علف‌ترين و تهىترين مكان‌ها بود ، بارى در چنين سرزمينى بود كه ابراهيم ، هاجر و اسماعيل را در كنار درختى بالاى زمزم تنها نهاد و خود بازگشت .\r\nهاجر او را آواز داد : ابراهيم ! ما را به كه مىسپارى ؟ گفت : به خدا ، هاجر گفت : پس بازگرد كه او ما را از ياد نمىبرد . ابراهيم دور شد و چون به آنجا رسيد كه ديگر آنها را نمىديد ، رو به خانه كرد و چنين زبان به نياز و نيايش گشود « 1 » :\r\n« ربنا انّى اسكنت من ذرّيّتى بواد غير ذى زرع عند بيتك المحرّم ربّنا ليقيموا الصّلاة فاجعل افئدة من النّاس تهوى اليهم و ارزقهم من الثّمرات لعلهم يشكرون « 2 » پروردگار ! من زن و فرزندم را در سرزمينى خشك كنار خانهء گرامى تو فرونهادم . خدايا ! تا نماز به پا دارند ، پس دل‌هاى گروهى از مردم « 3 » را دوستدار آنان ساز و از فرآورده‌ها روزيشان ده ، باشد كه سپاس‌گزارى كنند » .\r\nديرى نگذشت كه آب و خوراك ته كشيد و تمام شد و هاجر و پسرش تشنه ماندند ، مادر به اضطراب و حيرت افتاد ، چون فرزند را مىديد كه از تشنگى به خود مىپيچيد ، احساس مىكرد كه رگ‌هاى قلبش مىگسلد و عقلش از كار مىافتد ، سراسيمه برخاست و فريادزنان و زارىكنان ميان صفا و مروه به دويدن پرداخت ، شايد كسى را بيابد كه پسرش را از تشنگى و\r\n\r\n\r\n","description":"","footnote":"\r\n( 1 ) . ابن كثير ، 1 / 154 - 155 ؛ ابن اثير ، 1 / 103 ؛ تاريخ طبرى ، 1 / 252 - 253 ؛ تفسير طبرى ، 3 / 62 ، 13 / 330 - 333 ؛ تفسير فخر رازى ، 19 / 136 ؛ تاريخ يعقوبى ، 1 / 25 ؛ شفا الغرام فاسى ، 2 / 3 ؛ تاريخ الخميس ديار بكرى ، 106 ؛ تفسير آلوسى ، 13 / 236 ؛ مقدسى ، 3 / 60 ؛ ازرقى ، 1 / 54 ، 2 / 39 ؛ تاريخ ابن خلدون ، 2 / 36 ؛ جادالمولى ، قصص القرآن ، 57 - 58 ؛ نجّار ، قصص الانبياء ، 104 - 105 ؛ مروج الذهب ، 2 / 18 .\r\n( 2 ) . سورهء ابراهيم ، آيهء 37 .\r\n( 3 ) . ابن عباس و ديگران گفته‌اند ، اگر خداوند در اين آيه به جاى « افئدة من الناس » ( دل‌هاى گروهى از مردم مىگفت : « افئدة الناس » ( دل‌هاى مردم ) ، همهء مردم از ايرانى و رومى و . . . بر آنها ازدحام مىكردند و يهوديان و مسيحيان و مجوسيان و . . . همه به حج رو مىآوردند ، اما خداوند گفت : « من الناس » ( گروهى از مردم ) و حج را به مسلمانان ويژه ساخت ( تفسير ابن كثير ، 4 / 142 ؛ تفسير آلوسى ، 13 / 238 - 239 ؛ تفسير بيضاوى ، 1 / 533 ؛ تفسير طبرى ، 13 / 233 - 234 ؛ تفسير فخر رازى ، 19 / 137 ؛ تفسير قرطبى ، 9 / 373 ؛ تفسير نسفى ، 2 / 264 ) .\r\n","page_name":" 157 ","page_number":167},
  {"content":"\r\n\r\nمرگ رها سازد . پس از 7 بار رفت و آمد ميان صفا و مروه ، نزد پسر بازگشت و شگفت‌زده و ناباورانه ديد كه آبى از زير پاى پسر روان شده است . شادمان و شيفته پسر را برداشت و آب به سر و رويش افشاند و او را سيراب كرد و خود را نيز . ناگاه فرشته‌اى را كنار زمزم ديد كه به او مىگويد : نترس ، اين خانهء گرامى خداست كه اين پسر و پدرش آن را مىسازند و خداوند خاندان خويش را فرو نمىگذارد . « 1 »\r\nو اين‌گونه بود كه خداى مهربان بنده‌نواز ، اسماعيل و مادرش هاجر را رستگارى و رهايى داد و سعى ميان صفا و مروه شعار دين خدا شد كه : « انّ الصّفا و المروة من شعائر اللّه فمن حجّ البيت او اعتمر فلا جناح عليه ان يطّوّف بهما و من تطوّع خيرا فان اللّه شاكر عليم » « 2 » همانا كه صفا و مروه از شعارهاى [ دين 
  ] خدا هستند ، پس هر كه حج يا عمره گذارد ، باكى نيست كه ميان آن دو را به سعى بپيمايد و هر كه در نيكى پيشى جويد ، ( بداند ) كه خدا قدردان و داناست .\r\nابن عباس در اين باره از پيامبر ( ص ) گزارش كرده كه فرمود : « فلذالك سعى النّاس بينهما » يعنى سعى صفا و مروه كه حاجيان بايد انجام دهند ، به دليل كارى است كه هاجر انجام داد .\r\nكاش مىدانستم كه آيا به خاطر هاجر رسيده بود كه ميليون‌ها مسلمان در درازاى روزگاران ، هر ساله 7 بار هروله‌كنان ميان صفا و مروه را خواهند پيمود تا خاطرهء 7 بار سراسيمه پيمودن او را ، كه اين همه بركت‌خيز بود ، براى هميشه زنده نگه دارند ؟ « 3 » گروهى از قبيلهء « جرهم » - يا به گزارش ديگرى گروهى از عماليق ( عمالقه ) كه از نزديك مكه مىگذشتند از وجود آب زمزم آگاه شدند ، ديرى نگذشت كه نزد هاجر آمدند و از او خواستند تا اجازه دهد در همسايگى او بمانند و شرط كردند كه آب زمزم را ملك هاجر بدانند . هاجر پذيرفت و آنان در همسايگى او اقامت گزيدند ، اسماعيل در ميان آنان باليد و\r\n\r\n\r\n","description":"","footnote":"\r\n( 1 ) . تاريخ طبرى ، 1 / 253 - 258 ؛ ابن اثير ، 1 / 103 - 105 ؛ ابن كثير ، 1 / 155 ؛ تاريخ يعقوبى ، 1 / 25 ؛ ياقوت ، 3 / 148 - 149 ؛ العقد الفريد ، 1 / 133 ؛ شفاء الغرام ، 2 / 3 - 4 ؛ حربى ، همان ، 484 - 485 ؛ تفسير طبرى ، 3 / 69 ؛ مقدسى ، 3 / 60 - 62 ؛ آلوسى ، روح المعانى ، 3 / 236 - 237 ؛ مروج الذهب ، 2 / 18 ؛ تاريخ ابن خلدون ، 2 / 36 - 37 ؛ قصص القرآن ، 58 - 59 ؛ قصص الانبياء ، 105 ؛ حياة محمد ، 103 - 105 ؛ ازرقى ، 1 / 54 - 55 ، 2 / 39 - 40 .\r\n( 2 ) . سورهء بقره ، آيهء 158 .\r\n( 3 ) . محمود شرقاوى ، همان ، 166 - 167 ؛ قصص الانبياء ، 105 ؛ ازرقى ، 2 / 40 ، 46 - 47 ؛ مروج الذهب ، 2 / 19 ؛ تفسير فخر رازى ، 19 / 136 ؛ تاريخ الخميس ، 106 ؛ العقد الفريد ، 1 / 135 ؛ شفاء الغرام ، 2 / 3 - 6 : 16 ؛ تفسير طبرى ، 13 / 230 - 232 ؛ تفسير قرطبى ، 9 / 369 - 370 .\r\n","page_name":" 158 ","page_number":168},
  {"content":"\r\n\r\nبزرگ شد ، از آنان زبان عربى آموخت و دخترى از آنان را به زنى گرفت . « 1 » اگرچه در اين باره تورات مىگويد : مادرش هاجر ، دخترى از خويشان خود را از مصر براى او به زنى گرفت . « 2 » و دربارهء آموزش زبان عربى اسماعيل ، برخى از مورخان مسلمان دوگانگى زبان قريش را با زبان جنوبيان يعنى عدنانيان و قحطانيان يادآور شده‌اند ، اگر اسماعيل زبان عربى را از « جرهم » آموخته بود ، بايد زبان او با زبان آنان يا ديگرانى كه در مكه مىزيسته‌اند ، يكسان مىبود ، افزون بر اينكه شأن و منزلت « يعرب » نزد خدا از شأن و منزلت اسماعيل برتر نبوده ، همان‌گونه كه شأن و منزلت پدر يعرب - « قحطان » - از شأن و منزلت پدر اسماعيل - ابراهيم خليل ( ع ) - افزون نبوده است تا خداوند ، اسماعيل را از فضيلت دريافت زبان عربى محروم سازد و آن را نخست بار به « يعرب » بياموزد و ببخشد . « 3 » و از اينجاست كه گروهى از مورخان ، اسماعيل را نخستين كسى دانسته‌اند كه زبان عربى به او الهام شده است . « 4 » از اين بالاتر ، كسانى نيز هستند كه « قحطان » را از فرزندان اسماعيل شمرده‌اند . « 5 »\r\nبه هر رو ، نويسندهء كتاب الاكليل ، حسن بن احمد همدانى بر اين است كه « سبا » پسر « يشجب » يا پسرش « حمير » همان كسى است كه قبيلهء « جرهم » را به كوه‌هاى حرم و حجاز برد ؛ و سرزمين مكه در آن روزگار خالى بود و جز چوپانان كسى بدان جا نمىرفت ، تا آنگاه كه هاجر و پسرش آمدند و جرهميان نزد آنان ماندند و اسماعيل ، دخترى از آنان را به زنى گرفت . « 6 »\r\nداستان به هرگونه باشد ، بىگمان ابراهيم كسى نبود كه زن و فرزند محبوب خويش را در آن بيابان خشك و ترسناك رها سازد ، بىآنكه گاه‌گاه به ديدار آنان بشتابد ، بلكه همواره زودازود ، به ديدار زن و فرزند مىرفت تا پيوند و خويشى دو برادر ، اسماعيل و اسحاق ، را\r\n\r\n\r\n","description":"","footnote":"\r\n( 1 ) . ابن كثير ، 1 / 155 ؛ ابن اثير ، 1 / 103 - 104 ؛ مروج الذهب ، 2 / 46 - 47 ؛ تاريخ طبرى ، 1 / 258 ؛ تفسير طبرى ، 13 / 230 ؛ تفسير بيضاوى ، 1 / 533 ؛ تفسير آلوسى ، 13 / 237 ؛ تفسير قرطبى ، 9 / 274 ؛ قصص القرآن ، 63 ؛ ازرقى ، 1 / 57 ، 2 / 40 - 41 ؛ العقد الفريد ، 1 / 133 ؛ شفاء الغرام ، 2 / 4 ؛ تاريخ الخميس ، 110 ؛ همدانى الاكليل ، 1 / 98 - 102 ، 117 ؛ ابن قتيبه ، المعارف ، 16 - 17 ؛ تاريخ ابن خلدون ، 2 / 37 ، 3 / 331 - 332 .\r\n( 2 ) . سفر پيدايش ، 21 : 21 .\r\n( 3 ) . مروج الذهب ، 2 / 46 .\r\n( 4 ) . تاريخ ابن خلدون ، 2 / 86 ؛ تاريخ الخميس ، 110 ؛ تاريخ يعقوبى ، 1 / 221 ؛ العقد الفريد ، 1 / 134 ؛ ابن منظور ، لسان العرب ، 2 / 75 ؛ تاج العروس ، 2 / 352 ؛ شفاءالغرام ، 13 ؛ بسنجيد با : ياقوت ، 4 / 98 .\r\n( 5 ) . همدانى ، الاكليل ، 1 / 103 - 105 ؛ تاريخ ابن خلدون ، 2 / 241 - 242 ؛ قلقشندى ، نهاية الارب فى انساب العرب ، 396 - 397 .\r\n( 6 ) . الاكليل ، 1 / 101 .\r\n","page_name":" 159 ","page_number":169},
  {"content":"\r\n\r\nاستوارتر دارد و دلگيرى و دلخورى سارا و هاجر را از ميان بردارد . گرچه در اينجا منابع عربى روىكرد شگفتى دارند و گفته‌اند كه ديدار ابراهيم از هاجر و اسماعيل ، تنها با اجازهء سارا انجام مىگرفته است ، آن هم با اين شرط كه ابراهيم نزد هاجر نرود ، تنها پسر را ببيند و بازگردد .\r\nبرخى افزوده‌اند كه پس از وفات هاجر نيز داستان به همين‌گونه بوده است و سارا ابراهيم را وامىداشته كه نزد اسماعيل نرود . برخى از مورخان نيز به اين گروه پيوسته و افزوده‌اند كه سارا شرط كرده بود كه ابراهيم حتى از اسبش پياده نشود . « 1 »\r\nو من نمىدانم كه اين مورخان چگونه فراموش كرده‌اند - يا خود را به فراموشى زده‌اند - كه هاجر همواره همسر ابراهيم بوده است و هيچ منبعى تاريخى ، از طلاق و جدايى آنها سخنى نگفته است . هاجر و سارا هر دو همسران گرامى ابراهيم و هر دو داراى حقوقى بوده‌اند ، هر حقى كه سارا داشته ، هاجر نيز داشته است .\r\nاسماعيل نيز نخستين پسر ابراهيم است و اگر اين‌گونه گزارش‌هاى عربى درست باشند كه هنگامى كه ابراهيم ، او و مادرش را رها كرد ، كودكى خردسال بود . در اين صورت او نه تنها نخستين پسر كه تنها پسر ابراهيم نيز خواهد بود . زيرا چون اسحاق به دنيا آمد ، اسماعيل چهارده ساله بود . اگر چنين باشد چگونه اين مورخان پذيرفته‌اند كه ابراهيم جز با اجازهء سارا به ديدار زن و فرزند خويش نمىرفته است . مگر نه اين كه مرد بر زن چيرگى و سرپرستى دارد و مگر در قرآن نيامده است كه : « الرّجال قوّامون على النّساء بما فضّل اللّه بعضهم على بعض » « 2 » مردان بر زنان سمت سرپرستى دارند ، از اين‌روى كه خداوند برخى از آدميان را بر برخى ديگر برترى داده است . نيز « و للرّجال عليهنّ درجة » « 3 » و مردان را بر زنان برترى است .\r\nافزون بر اين مگر هاجر بر گردن ابراهيم همان حقوقى را نداشته كه سارا داشته است ؟ و مگر برابرى و دادگرى ميان زنان چيزى است كه پوشيده باشد . و گمانى نيست كه ابراهيم همهء اينها را هم بهتر مىدانست و هم بر انجام دادنشان پايدارتر بود ، از چنين نويسندگانى كه چنين چيزهايى را نوشته‌اند .\r\nاز اينها گذشته ، مگر اسماعيل پسر ابراهيم نبود و مگر همان حقوقى را بر ابراهيم نداشت كه\r\n\r\n\r\n","description":"","footnote":"\r\n( 1 ) . ابن اثير ، 1 / 104 ؛ تاريخ طبرى ، 1 / 258 ؛ تاريخ الخميس ، 111 ؛ تاريخ ابن خلدون ، 1 / 37 ؛ مروج الذهب ، 2 / 19 - 21 ؛ على حسنى خربوطلى ، الكعبة على مر العصور ، 15 ؛ بسنجيد با : تاريخ يعقوبى ، 1 / 26 .\r\n( 2 ) . سورهء نساء ، آيهء 34 ؛ نيز بنگريد به تفسير كشاف ، 1 / 505 .\r\n( 3 ) . سورهء بقره ، آيهء 228 ؛ نيز بنگريد به تفسير طبرى ، 4 / 533 - 536 ؛ تفسير كشاف ، 1 / 272 .\r\n","page_name":" 160 ","page_number":170},
  {"content":"\r\n\r\nاسحاق داشت ؟ - اگر نگوييم حقوق او بر ابراهيم از حقوق سارا بر ابراهيم افزون بود - يا چنان كه يهوديان مىپندارند و دسته‌اى از مورخان مسلمان نيز پندارهاى باطل آنان را در كتاب‌هاى خويش آورده‌اند ، خواهند گفت : اسماعيل كنيززاده بود و از اين‌رو بر پدر حقى نداشت ، جز آنچه سارا اجازه مىداد . و من تا امروز دوگونه پدرى نمىشناسم : يكى براى پسرى كه كنيززاده باشد و ديگر براى پسرى كه كنيززاده نباشد . اين‌گونه مورخان بايد ويژگىها و صفات اين دو پسر را در قرآن بخوانند و بينديشند .\r\nنيز مگر اين‌گونه مورخان نمىدانسته‌اند كه كوچيدن از فلسطين به مكه در آن بيابان‌هاى [ دور و دراز و 
  ] خشك ، با آن همه رنج راه و خستگى و ماندگى ، به استراحت نياز دارد ؟\r\nبر پايهء اين نكته‌ها ، بسيار جاى شگفتى است كه چگونه اين‌گونه مورخان نوشته‌اند كه ابراهيم در يكى از سفرهايش به مكه براى ديدار پسر ، با همهء اصرار و التماس عروسش ، از مركب پياده نشد و او مجبور شد ، همان‌گونه كه ابراهيم سوار اسب بود ، موهاى او را شانه زند و بشويد ؛ نيز سواره كاسه‌اى شير نوشيد و چند پاره گوشت خورد ، و جاى پاهاى او بر سنگى كه هنگام شست‌وشوى سر و روى بر آن تكيه داده بود ، باز ماند . « 1 » لابد خواهند گفت : ابراهيم اين‌گونه سفرها را با « طى الارض » مىرفت يا سوار بر براق .\r\nنيز اين‌گونه مورخان چگونه پذيرفته‌اند در كتاب‌هاى خود بنويسند كه ابراهيم پس از آنكه فرزند شيرخوارش را با مادرش در آن بيابان خشك فرو نهاد ، هرگز به ديدار آنها نرفت ، مگر پس از آنكه اسماعيل ازدواج كرد . اينان چگونه پذيرفته و پسنديده‌اند كه پدر پيامبران ، ابراهيم ، در همهء اين سالهاى دراز ، زن و فرزند را كه سخت به او نيازمند بودند ، رها كرد و به سراغ آنان نرفت . آيا چنين رفتارى با شيوهء پيامبران خدا - آن‌گونه كه قرآن كريم پيش روى ما نهاده است - سازگارى دارد ؟\r\nما نمىخواهيم اين را كه جاى پاهاى ابراهيم بر سنگ بازمانده است ، انكار كنيم ، زيرا معجزه‌هايى بسى بزرگ‌تر از اين ، از ابراهيم در قرآن خوانده‌ايم . اما اين را نمىپذيريم كه علت آن ، پياده نشدن ابراهيم از مركب بوده است و علت پياده نشدن نيز اجازه ندادن سارا . از اينجاست كه ما رنگ و بوى اسرائيليات را در اين‌گونه گزارش‌ها مىبينيم و حس مىكنيم .\r\n\r\n\r\n","description":"","footnote":"\r\n( 1 ) . مسعودى ، مروج الذهب ، 3 / 20 - 22 ؛ ابن اثير ، 1 / 104 ؛ تاريخ طبرى ، 1 / 258 - 259 ؛ تفسير طبرى ، 3 / 35 ؛ حربى ، همان ، 483 - 484 .\r\n","page_name":" 161 ","page_number":171},
  {"content":"\r\n\r\nبه هر رو ، در يكى از ديدارها بود كه ابراهيم ، اسماعيل را پشت زمزم ديد كه تيرى براى خود مىتراشد ، به او گفت : اسماعيل ! خداوند مرا فرمان داده تا براى او خانه‌اى بسازم .\r\nاسماعيل گفت : فرمان خدايت را به جاى آور . ابراهيم گفت : خداوند تو را نيز فرمان داده تا در اين كار مرا يارى كنى . گفت : آماده‌ام . پدر و پسر براى ساختن خانه برخاستند . ابراهيم مىساخت و اسماعيل سنگ مىداد . چون ديوارها برآمد ، ابراهيم به اسماعيل گفت : سنگ نيكويى بياب و بياور تا آن را چونان نشانه‌اى براى مردم ، در ركن ( گوشه ) خانه جاى دهم .\r\nاسماعيل به جستجوى سنگ پرداخت و چون سنگى نيكو يافت و بازگشت ، ديد كه پدر « حجرالاسود » را در جاى آن كار گذاشته است . پرسيد : پدر ! اين سنگ را چه كسى آورد ؟\r\nگفت : اين سنگ را كسى آورد كه به ساختن و يارى تو نيازى ندارد . اين سنگ را جبرئيل از آسمان آورد . « 1 »\r\nحجرالاسود سنگى است صيقلى به شكل بيضى نامنظم با رنگ سياهى كه دم به سرخى مىزند و نقطه‌هايى سرخ و رگه‌هايى زرد در آن ديده مىشود . جنس اين سنگ گويا « نيازك » باشد ، به دليل توصيف‌هايى كه از آن شده كه نورى از آن باز مىتافته كه از همه سوى شرق و غرب و راست و چپ تا دوردست‌هاى حرم را روشن مىساخته است . و اين توصيف خود دليل است بر اين كه اين سنگ پيش‌ترها به رنگ سياه نبوده است . چنان كه از پيامبر ( ص ) نيز گزارش شده كه : « حجرالاسود ياقوتى سپيد و رخشان بود كه به گناه مردم سياه شد » . نيز از او ( ص ) گزارش شده كه : « حجرالاسود از بهشت آمده و در آغاز از شير سپيدتر بوده است گناهان آدمىزادگان آن را چنين سياه ساخته است » . اما تقديس و گرامى داشتن حجرالاسود چه بسا در پيوند آن با چيزى مقدس و گرامى ريشه دارد . زيرا يا رمز و نمادى است از پيمانى كه ابراهيم بر عهدهء خويش و پسرش اسماعيل نهاد ، كه اين خانه ، بازگشت‌گاه و پناه‌گاه مردم ( مثابه للناس و امنا ) باشد ، و يا نمادى است حجت‌گونه بر ابراهيم و اسماعيل كه ما اين خانه را از ملك خويش بيرون آورديم و ملك خدا ساختيم تا نمازگاه مردم باشد و مسجد طواف‌كنندگان و عبادت‌كنندگان و ركوع‌كنندگان و سجودكنندگان ( مسجدا للطائفين و العاكفين\r\n\r\n\r\n","description":"","footnote":"\r\n( 1 ) . تاريخ طبرى ، 1 / 250 - 260 ؛ تفسير طبرى ، 3 / 66 - 70 ؛ ابن اثير ، 1 / 106 ؛ ابن كثير ، 1 / 156 ، 163 - 166 ؛ ازرقى ، 1 / 58 - 65 ؛ تاريخ الخميس ، 113 ؛ شفاء الغرام ، 2 / 4 - 8 ؛ تفسير قرطبى ، 2 / 122 ؛ قصص الانبياء ، 106 ؛ قصص القرآن ، 65 - 67 ؛ مروج الذهب ، 2 / 22 ؛ بسنجيد با تاريخ يعقوبى ، 1 / 27 .\r\n","page_name":" 162 ","page_number":172},
  {"content":"\r\n\r\nو الركع السجود ) . و از اين‌روست كه آن را در ركن ( گوشه ) نزديك به در جاى داده است تا طواف‌كنندگان خانه ، طواف خويش را از آنجا آغاز كنند . رنگ آن را نيز سياه برگزيد زيرا هم آسان‌ياب‌تر بود و هم برجسته‌تر . از اينجاست كه حجرالاسود هم نزد ابراهيم محترم بود و هم نزد پسرش اسماعيل و هم تا امروز و تا هميشه نزد همهء مسلمانان . « 1 »\r\nبدين‌گونه بود كه ابراهيم و اسماعيل كعبهء مبارك را به عنوان خانهء خدا بنا نهادند تا رمزى باشد از بزرگ‌ترين حقيقت هستى ، يعنى توحيد و يكتاپرستى . پس از ساختن خانه بود كه ابراهيم دست به دعا و نيايش برداشت و از خدا خواست تا دل‌هاى گروهى از مردم را دوست‌دار خاندان او سازد . « 2 » ابراهيم دعا كرد و اسماعيل آمين گفت : « پروردگارا ! من زن و فرزند خويش را در بيابانى خشك كنار خانهء گرامى تو فرونهادم . پروردگارا ! تا نماز به پا دارند . پس دل‌هاى پاره‌اى مردم را دوست‌دار آنان ساز و از فرآورده‌ها روزيشان ده ، باشد كه سپاس‌گزارند » . « 3 »\r\nو اگر اين سخن برخى از مورخان درست باشد كه اسماعيل هنگامى كه خداوند ابراهيم را به ساختن كعبه فرمان داد ، 30 ساله بود « 4 » ، بايد تاريخ ساختن كعبه در حوالى سال 1824 ق . م .\r\nباشد . البته بر اين پايه كه تاريخ ولادت اسماعيل ، سال 1854 ق . م . باشد . زيرا او در 86 سالگى ابراهيم به دنيا آمد ، و ابراهيم نيز در فاصلهء سالهاى 1940 تا 1765 ق . م . مىزيسته است و چون اسماعيل 137 سال زندگى كرده است ، سال مرگ او سال 1717 ق . م . خواهد بود . « 5 »\r\nبارى قرآن كريم كعبه و خاطرهء ساختن آن را در اين آيه‌ها جاودان ساخته است : « نخستين خانه‌اى كه براى مردم نهاده شد . همان است كه در مكه است . خانه‌اى مبارك و مايهء هدايت\r\n\r\n\r\n","description":"","footnote":"\r\n( 1 ) . على حسنى خربوطلى ، همان ، 19 - 20 ؛ لطفى جمعه ، ثورة الاسلام ، 59 ؛ هجرسى ، كتاب الحج ، 25 ؛ نيز بنگريد به : فاسى ، العقد الثمين ، 1 / 67 - 68 .\r\n( 2 ) . محمد صادق عرجون ، محمد ( ص ) من نبعته الى بعثته ، 17 .\r\n( 3 ) . سورهء ابراهيم ، آيهء 37 ، نيز بنگريد به : تفسير طبرى ، 13 / 229 - 235 ؛ تفسير كشاف ، 2 / 380 ؛ تفسير ابن كثير ، 4 / 141 - 142 ؛ سيد قطب ، فى ظلال القرآن ، 13 / 2104 - 2109 ، 21010 ؛ سيوطى ، الدر المنثور ، 4 / 86 - 87 ؛ تفسير نسفى ، 2 / 263 - 264 ؛ تفسير قرطبى ، 9 / 368 - 374 .\r\n( 4 ) . مسعودى ، مروج الذهب ، 2 / 22 ؛ على حسنى خربوطلى ، همان ، 16 .\r\n( 5 ) . بنگريد به كتاب مؤلف اسرائيل ، 177 ، 202 ؛ مقالهء وى « قصة الطوفان بين الآثار و الكتب المقدسة » ، مجلة كلية اللغة العربية ، 434 ؛ سفر پيدايش ، 12 : 4 ، 16 ، 25 : 7 ، 17 .\r\n","page_name":" 163 ","page_number":173},
  {"content":"\r\n\r\nجهانيان ، در آن نشانه‌هاى آشكارى است [ چونان 
  ] مقام ابراهيم . و هر كه بدان درآيد ، ايمن است . و بر مردم است كه براى خدا حجّ اين خانه گزارند . مردمى كه مىتوانند بدانجا روند » . « 1 »\r\nاز اين آيات [ كه گزاردن حج را بر توانگران بايسته كرده است 
  ] ، برمىآيد كه آيين حج ، استمرار خواسته‌اى خدايى و ديرين است - خواسته‌اى كه كسانى بايد بدان باور داشته باشند و كسانى بايد آن را بجا آورند - زيرا كعبه نخستين خانه‌اى است كه براى مردم ساخته و نهاده شده است « 2 » ، خانه‌اى است كه سرچشمهء خير و بركت است و مايهء رهنمونى و هدايت ، خانه‌اى است كه به دست ابراهيم ساخته شد و دليل آن ، نشان‌هايى است چون مقام ابراهيم و خانه‌اى است كه هر كه بدان درآيد ايمن و آزاد است .\r\nدر اين آيه واژهء « الناس » ( همهء مردم ) واژه‌اى چشم‌گير و تأمل برانگيز است و نشانگر اين كه حج بر همهء مردم تكليف است . « 3 » همان‌گونه كه واژهء « العالمين » ( جهانيان ) نيز نشانگر اين است كه كعبه مايه و زمينهء هدايت همهء انسان‌هاست . و از اينجاست كه مىبينيم همين كه ابراهيم ساختن خانه را به پايان مىبرد ، خداوند او را فرمان مىدهد تا مردم را به حج خانه فرا خواند :\r\n« و اذّن فى النّاس بالحجّ يأتوك رجالا و على كل ضامر يأتين من كلّ فجّ عميق » « 4 » ( مردم را به حج فراخوان تا پياده و سوار بر هر شتر لاغرى از دوردست نزد تو آيند ) .\r\nدربارهء اين آيه از ابن عباس گزارش شده كه ابراهيم گفت : پروردگارا ! صداى من به مردم نمىرسد . پاسخ شنيد : تو آنان را فراخوان ، رساندنش با من . پس ابراهيم ندا داد : اى مردم ! خداوند حج خانهء كعبه را بر شما واجب ساخته است . و اين نداى ابراهيم را آفريدگان ميان آسمان و زمين ، حتى آنان كه هنوز به دنيا نيامده بودند ، شنيدند ، و مؤمنانى كه حج گزاردنشان تا قيامت ، از پيش در علم خداوند بوده ، نداى او را پاسخ دادند و لبيك گفتند . پس از اين فراخوانى بود كه بر پايهء گزارشى از پيامبر ( ص ) ، جبرئيل نزد ابراهيم آمد و به او آموخت كه\r\n\r\n\r\n","description":"","footnote":"\r\n( 1 ) . سورهء آل عمران ، آيات 96 - 97 .\r\n( 2 ) . در اين باره گزارشى بازخوانده به امام على ( ع ) در دست است كه كسى از او پرسيد : آيا كعبه نخستين خانه است و امام فرمود : نه ، پيش از آن نيز خانه‌هايى بوده است ، اما آن نخستين خانه‌اى است كه براى همهء مردم بنا شده و سرچشمهء هدايت و رحمت و بركت است و نخستين كسى كه آن را بنا كرده ابراهيم است . بنگريد به :\r\nتفسير كشاف ، 1 / 446 ؛ تفسير طبرى ، 3 / 69 ، 7 / 19 ؛ بسنجيد با : ابن كثير ، 2 / 299 ؛ قصص الانبياء ، 106 .\r\n( 3 ) . احمد ابراهيم شريف ، همان ، 173 . نيز بنگريد به : تفسير ابن كثير ، 4 / 631 - 647 ؛ تفسير المنار ، 4 / 6 - 14 .\r\n( 4 ) . سورهء حج ، آيهء 27 .\r\n","page_name":" 164 ","page_number":174},
  {"content":"\r\n\r\nچگونه حج گزارد . او را با اسماعيل به ترويه برد ، سپس آنها را همراه با مسلمانانى كه با او بودند به منى برد ، با آنان نماز ظهر و عصر و مغرب و عشا به جاى آورد ؛ شب را تا صبح همان جا ماند و با آنان نماز صبح گزارد ؛ سپس به عرفه بردشان و تا عصر آنجا ماندند و نماز ظهر و عصر را با هم به جاى آوردند ؛ آنگاه به موقف عرفه رفتند - آنجا كه امام مىايستد - و آنجا ماندند و چون خورشيد غروب كرد ، آنان را به مزدلفه برد و در آنجا نماز مغرب و عشا را با هم به جاى آوردند ؛ و شب را در آنجا ماند و چون سپيده زد ، نماز صبح گزارد و سپس بر تپه‌اى ايستاد و چون هوا روشن شد ، با او و همراهان به راه افتاد و به آنان نشان داد و آموخت كه اعمال حج را از رمى جمره و قربانى و طواف و . . . چگونه به جا آورند . « 1 »\r\n\r\n2 . كعبه پس از ابراهيم و اسماعيل\r\nكعبه پس از ابراهيم و اسماعيل ( ع ) حرم امنى شد كه عرب‌ها آن را به عنوان خانهء محترمى كه ابراهيم و اسماعيل ساخته بودند ، بزرگ و مقدس مىشمردند . ديرى نگذشت كه اين قداست و بزرگ‌شمارى ، مكه و حوالى آن را نيز فراگرفت . تا آنجا كه به گفتهء صاحب كتاب الاصنام ، مسافران از مكه بيرون نمىرفتند مگر اين كه از روى دل‌بستگى به مكه و بزرگ‌شمارى كعبه سنگى از سنگ‌هاى حرم را با خود مىبردند و هر جا كه مىرفتند آن سنگ را مىنهادند و گرد آن طواف مىكردند ، چنان‌كه گرد كعبه طواف مىكردند . و اين كار آنان چيزى نبود جز تيمن و تبرك و نشانى از دل‌بستگى و شيفتگى آنان به كعبه و حرم ، و در عين حال كعبه و مكه را مقدس و محترم مىشمردند و همواره به عنوان ميراثى از پدرشان ابراهيم و اسماعيل ، آيين حج و عمره را به جا مىآورند . « 2 »\r\nبر پايهء پاره‌اى از گزارش‌ها ، كعبه در ديد مردم مكه تا آنجا قداست و بزرگى داشت كه معتقد بودند اگر برده‌اى پاى بر بالاى كعبه بگذارد بايد آزاد گردد . يعنى بالاى كعبه رفتن را داراى چنان شأن و شرفى مىدانستند كه نمىپسنديدند با خوارى بردگى يك جا جمع گردد . « 3 »\r\nبزرگ‌شمارى كعبه ، ويژهء مردم مكه نماند ، بلكه كم‌كم ديگر عرب‌ها را نيز فراگرفت و چنان\r\n\r\n\r\n","description":"","footnote":"\r\n( 1 ) . تاريخ طبرى ، 1 / 260 - 262 ؛ تفسير طبرى ، 3 / 76 - 80 ؛ ازرقى ، 1 / 66 - 72 ؛ تاريخ يعقوبى ، 1 / 27 ؛ ياقوت ، 4 / 465 ؛ تفسير قرطبى ، 2 / 128 - 130 ؛ ابن اثير ، 1 / 107 .\r\n( 2 ) . كلبى الاصنام ، 2 ؛ نيز بنگريد به : فاسى ، العقد الثمين ، 1 / 136 ؛ نويرى ، نهاية الارب ، 1 / 245 ؛ ابن هشام ، السيرة النبوية ، 1 / 51 .\r\n( 3 ) . ثعالبى ، ثمار القلوب ، 18 .\r\n","page_name":" 165 ","page_number":175},
  {"content":"\r\n\r\nشد كه عرب‌ها هر سال در فصل خاصى ، از همه سوى شبه جزيره بار سفر مىبستند و به مكه مىآمدند تا هم آيين حج به جا آورند و هم از تجارت در بازارهاى ويژه‌اى كه در فصل حج - فصل بهار يا به قولى فصل پاييز - به پا مىشد ، سود بيندوزند . « 1 »\r\n« ولها وزن » بر اين است كه ماه حرام در آيهء شريفهء « جعل اللّه الكعبه البيت الحرام قياما للنّاس و الشّهر الحرام » « 2 » ( خداوند كعبه - بيت الحرام - و ماه حرام را مايهء قوام ( دين و دنياى ) مردم ساخته است ) همان ماه حج است و ماه حج نخستين ماه سال يعنى ماه محرم بوده است . البته مفسّران قرآن ، ماه حج را ماه رجب يا ذوالقعده يا ذوالحجه شمرده‌اند . « 3 » و مسعودى بر اين است كه ماه‌هاى حرام 4 ماه محرم ، رجب ، ذوالقعده و ذوالحجه است ، اما ماه‌هاى حج دو ماه شوال و ذوالقعده است و 10 روز نخست ماه ذوالحجه . « 4 » بارى قرآن كريم از ماه‌هاى حرام سخن گفته است و آنها را بىآنكه نام ببرد ، 4 ماه شمرده است . اما در روايت‌هاى متواترى آن 4 ماه محرم ، رجب ، ذوالقعده و ذوالحجه دانسته شده است . « 5 » و از اين 4 ماه ، سه ماه ذوالقعده ، ذوالحجه و محرم ، پيش از اسلام ماه حج بوده‌اند ، اما ماه رجب چنان كه برخى گفته‌اند ، مردم مكه در آن ماه عيدى دينى را جشن مىگرفتند ، عيدى كه گويا ويژهء قبيلهء مضر يا قبيله‌هاى حجاز يا برخى از آنها بوده است . و گويا حرام شمردن آن ، ريشه در همين عيد بودن آن داشته است ، يعنى آن را حرام شمرده بودند تا مردم در آن دست از جنگ بشويند ، به گونه‌اى كه اگر قاتل پدر يا برادر خود را ببينند نيز با او كارى نداشته باشند ، و به اين‌گونه بتوانند آزادانه رفت و آمد كنند و در آرامش و آسايشى مقدس و دينى ، آيين عيد را به جا آورند . اما بعدها اين ماه ، در روزگارى كه درست نمىدانيم چه زمانى بوده است ، يكى از ماه‌هاى حرام شده است . « 6 »\r\nگزارشگران در تقديس و بزرگ‌شمارى كعبه بسيار پيش رفته‌اند تا آنجا كه آن را ويژهء عرب‌ها ندانسته ، ايرانيان ، هنديان و ديگران را نيز با عرب‌ها در ستايش كعبه همراى مىشمرده‌اند . گفته‌اند كه هندوها مىپنداشته‌اند كه روح « شيوا » « 7 » يكى از خدايان آنان ، هنگامى\r\n\r\n\r\n","description":"","footnote":"\r\n( 1 ) .  SEI , p .  124 .\r\n( 2 ) . سورهء مائده ، آيهء 97 .\r\n( 3 ) . جواد على المفصل . . . ، 6 / 349 - 350 ؛ نيز :  Shorter , Ency . of Islam , p .  409 .\r\n( 4 ) . مروج الذهب ، 2 / 189 ؛ تفسير قرطبى ، 2 / 405 ؛ تفسير طبرى ، 4 / 115 - 121 ؛ عبدالمنعم ماجد ، همان ، 81 .\r\n( 5 ) . سورهء بقره ، آيهء 197 ؛ سورهء توبه ، آيهء 5 ، 36 .\r\n( 6 ) . عبدالمنعم ماجد ، 192 ؛ محمد عزّه دروزه ، عصر النبى ، 210 - 211 ؛ تفسير طبرى ، 11 / 930 .\r\n( 7 ) . در متن « شبوه » آمده كه غلط چاپى مىنمايد و در ميان خدايان هند گويا چنين نامى نباشد ( مترجم ) .\r\n","page_name":" 166 ","page_number":176},
  {"content":"\r\n\r\nكه با همسر خويش به زيارت حجاز رفته بوده ، در حجر الاسود فرورفته است . نيز گفته‌اند :\r\nايرانيان نيز بر اين بوده‌اند كه روح « هرمز » در كعبه حلول كرده است . مسعودى از اين نيز پيش‌تر رفته و گفته است ، آنان خود را از تبار ابراهيم ( ع ) مىدانسته‌اند و از اين‌رو آهنگ كعبه كرده و حج مىگزارده‌اند ، و آخرين كسى از آنان كه حج گزارد « ساسان » پسر « بابك » بود . و او چون طواف كعبه مىكرد همچون پدران خويش كنار زمزم مىآمد و زمزمه مىكرد و به شيوه‌اى ويژه چيزهايى مىخواند ، و از اينجاست كه آن چاه « زمزم » ناميده شده است . « 1 »\r\nمىبينيم كه گزارشگران گويا پيمان بسته‌اند كه از هنديان و ايرانيان ، ستايشگرانى براى كعبه بسازند كه آيين حج مىگزارده‌اند و از آب زمزم بركت مىجسته‌اند ، افزون بر اين كه ايرانيان را از تبار ابراهيم نيز دانسته‌اند . « 2 »\r\nروزگارى مىگذرد تا آنگاه كه كار كعبه به دست قبيلهء « جرهم » مىافتد ، اما بنا به گزارش‌هايى ، عمالقه با آنان از در نزاع درمىآيند و ديرى نمىپايد كه كارشان به جنگ و پيكار مىكشد و پيكارشان تا پيروزى عماليق به دراز مىكشد . اما باز ديرى نمىگذرد كه كار كعبه دوباره به دست جرهميان مىافتد و نزديك دو يا سه سده در دست آنان مىماند . پس از آنان به دست فرزندان اسماعيل مىافتد و سپس از پى جنگى كه ميان قبيله‌هاى « اياد » و « مضر » درمىگيرد به قبيلهء « خزاعه » مىرسد و همين‌گونه تا روزگار « عمرو بن حارث » در دست آنان مىماند ، و در اين روزگار است كه « قصى بن كلاب » اميرى مكه و سرپرستى كعبه ، هر دو را از او مىگيرد . « 3 »\r\nبارى اين گزارش‌ها تا چه اندازه درست يا نادرست باشند ، در يك چيز ، گزارشگران همراىاند و آن اين كه « عمرو بن لحى » نخستين كسى است كه بت و بت‌پرستى را به كعبه آورد ، دين ابراهيم و اسماعيل را دگرگون ساخت و عرب‌ها را به بت‌پرستى فراخواند . در اين\r\n\r\n\r\n","description":"","footnote":"\r\n( 1 ) . در اين بارهء گزارشى از ابن عباس ، نام‌گذارى زمزم از اين‌رو دانسته شده است كه از زمزمه و آواز جبرئيل پديد آمده است . يك بار براى آدم و ديگر بار براى اسماعيل ( حربى ، همان ، 500 ، ابو عبيد بكرى ، معجم مااستعجم ، 2 / 701 ) .\r\n( 2 ) . جواد على ، 6 / 439 ؛ اللسان ، 12 / 275 ؛ مروج الذهب ، 1 / 265 ؛ تاريخ الخميس ، 125 ؛ ياقوت ، 3 / 147 - 148 ؛ عمدة الغارى ، 9 / 277 ؛ ابوعبيد بكرى ، 2 / 700 ؛ على حسنى خربوطلى ، همان ، 25 .\r\n( 3 ) . مروج الذهب ، 2 / 22 - 24 ؛ تاريخ يعقوبى ، 1 / 222 ؛ ابن خلدون ، 2 / 332 - 335 ؛ تاريخ طبرى ، 2 / 284 ؛ ازرقى ، 1 / 82 - 87 ؛ شفاء الغرام ، 2 / 48 - 54 .\r\n","page_name":" 167 ","page_number":177},
  {"content":"\r\n\r\nباره ابوهريره از پيامبر ( ص ) گزارشى آورده گوياى اين كه عمرو بن لحى ، دوزخى است و نخستين كسى است كه دين ابراهيم را دگرگون ساخته و نخستين كسى است كه سنت « سائبه » « 1 » را بنياد نهاده است . « 2 » در اين باره گزارش ديگرى نيز هست كه چون « عمرو بن لحى » بيمار شده بود ، به شهر « بلقاى » شام رفت تا از چشمهء آب گرمى كه آنجا بود ، درمان و شفا بجويد . در آنجا مردم را ديد كه پيكره‌هايى را مىپرستند . پرسيد اين‌ها چيست ؟ گفتند : اين‌ها بت‌هايى است كه مىپرستيمشان ، از آنها يارى مىجوييم ، ياريمان مىكنند و باران مىخواهيم . باران مىدهند . و او كه چنين ديد از آنان درخواست كرد تا يكى از آنها را به دو دهند تا در كعبه جاى دهد . آنان نيز بتى به نام « هبل » به او دادند ، آن را به مكه آورد و در كنار كعبه جاى داد . « 3 » اين نظر را برخى از مورخان متأخر نيز پسنديده‌اند و بر اين نكته تكيه كرده‌اند كه واژهء « هبل » برگرفته از يك واژهء آرامى به معنى روح است . گروهى از خاورپژوهان نيز بر اين‌اند كه هبل رمز و نماد خداى ماه است ، و قريشيان از آنجا كه او را بسيار بزرگ مىشمردند ، در درون كعبه جايش داده بودند . « 4 » گروهى نيز گفته‌اند ، تصوير يا پيكرهء مار نشانگر « هبل » است يا نشانگر « هبل » و « ودّ » « 5 » و سرانجام نشانه‌هايى هست بر اين كه « هبل » از خدايان عرب‌هاى شمالى بوده است . زيرا نام آن همراه با نام « ذى الشرى » و « منات » در سنگ‌نوشته‌هاى نبطى آمده است . نيز كسانى از قبيلهء « كلب » نام « هبل » داشته‌اند . « 6 »\r\nبارى اگر اين گزارش كه مىگويد : آن كس كه هبل را به مكه آورد ، عمرو بن لحى بود « 7 » ،\r\n\r\n\r\n","description":"","footnote":"\r\n( 1 ) . « سائبه » ماده شترى است كه در روزگار جاهليت نذر خدايان مىكردند . و آن را بىآنكه چوپان و نگهبانى داشته باشد ، رها مىكردند كه هر كجا بخواهد بچرد ، در سورهء مائده ، آيهء 156 از آن ياد شده است . ( مترجم ) .\r\n( 2 ) . صحيح بخارى ، 4 / 184 ، 6 / 54 - 55 ؛ ابن حجر ، فتح البارى ، 6 / 398 - 400 ، 8 / 213 ؛ ابن حزم ، جمهرة انساب العرب ، 233 - 235 ؛ فاسى ، العقد الثمين ، 1 / 136 ؛ فاسى : شفاءالغرام ، 2 / 21 ، 46 - 47 ؛ ديار بكرى ، تاريخ الخميس ، 124 ؛ ابن دريد ، الاشتقاق ، 2 / 474 ؛ مسعودى ، مروج الذهب ، 2 / 29 - 30 ؛ آلوسى ، روح المعانى ، 7 / 197 .\r\n( 3 ) . مروج الذهب ، 2 / 29 - 30 ، 227 ؛ ازرقى ، 1 / 88 ، 117 - 118 ؛ تاريخ يعقوبى ، 1 / 254 ؛ تاريخ الخميس ، 113 ؛ آلوسى ، بلوغ الارب ، 2 / 200 - 201 ؛ ابن كثير ، 2 / 187 - 188 ؛ ابن هشام 1 / 64 ؛ زبيدى ، تاج العروس ، 8 / 168 .\r\n( 4 ) . جواد على ، 6 / 253 ؛ نيز :  A . Grohmann , Arabien , p .  87 .\r\n( 5 ) .  A . Grohmann , op - cit , p .  87 .\r\n( 6 ) .  J . Hastings , Encyclopaedia of Religion and Ethics , I , p .  664 .\r\n( 7 ) . گزارش ديگرى مىگويد : آن كه هبل را به مكه آورد ، « خزيمة پسر مدركه پسر الياس پسر فصر » بود و از\r\n","page_name":" 168 ","page_number":178},
  {"content":"\r\n\r\nدرست باشد ، چه بسا او مىخواسته با اين كار هم ارزش كعبه را نزد عرب‌هاى شمالى بالا برد ، تا هرگاه به حجاز بيايند ، آن را بزرگ شمارند ، و هم آداب و آيين آنان را با آداب و آيين كعبه نزديك سازد . زيرا آنان همه شيفتهء اين بودند كه جدايى و شكافى را كه ميان آنان بود به يگانگى و هم‌دلى بدل سازند ، و از اين‌رو بود كه پيش‌آهنگان و پيش‌روان اين يگانگى و هم‌دلى را از همه جهت پشتيبانى مىكردند . نيز از همين‌رو بد كه حجازىها براى آن كه ارزش كعبه را در چشم نبطىها نيز افزون سازند ، بنا به گزارش‌هايى « 1 » ، پيكرهء چندى از خدايان آنان را چون هبل ، لات « 2 » و منات در كعبه نهاده بودند .\r\nدربارهء « منات » كه از خدايان نبطيان است گفته‌اند : اين نام از واژهء « منية » به معنى « قدر مقدور » ( سرنوشت تقدير شده ) گرفته شده است . و عبارت « حانت منيته » يا عبارت « حان قدره » نزد پرستشگران منات به يك معنى بوده است « 3 » ، به معنى : تقديرش يا مرگش فرا رسيد . و گويا اين واژه با واژهء آرامى « مناتا » و واژهء عبرى « منا » و واژهء عربى قرآنى « منية » و جمع آن « منايا » پيوندى داشته باشد ، و از اين‌رو ، خداى تقدير و سرنوشت شمرده مىشده است . « 4 »\r\nافزون بر اين ، پيوند « منى » (  Meni  ) با « گد » (  Gad  ) در عهد عتيق ، به اين مطلب اشاره مىكند ،\r\n\r\n\r\n","description":"","footnote":"\r\nاين‌روى بود كه هبل را هبل خزيمه مىگفتند . بنگريد به : الاصنام ، 28 ؛ الطبقات ابن سعد ، 1 / 39 ؛ نهاية الارب ، 16 / 12 .\r\n( 1 ) . الاصنام ، 28 ؛ ازرقى ، 1 / 124 - 128 .\r\n( 2 ) . لات يكى از بت‌هاى كهن و به نام عرب‌هاست و چنين مىنمايد كه آن را عمرو بن لحى از ميان نبطىها و عرب‌هاى شمال به حجاز آورده است . اين بت صخره‌اى چهارگوش و سفيد بوده است و قبيلهء ثقيف بر فراز آن خانه‌اى ساخته بودند و آن را چون كعبه گرامى مىداشتند . لات در ميان ثقيف ، همان پايگاهى را داشت كه عزّى در ميان قريش . البته همهء عرب‌ها آن را بزرگ مىشمردند . در فرود آن دخمه‌اى بود كه « غبعب » ناميده شده بود و جايگاه نگه‌دارى هديه‌ها و نذرهايى بود كه پيش‌كش لات مىشد . چون قبيلهء ثقيف اسلام آورد ، پيامبر ( ص ) مغيرة بن شعبه را فرستاد و آن را ويران كرد و سوزاند و اموالى را كه در غبعب بود برداشت و به فرمان پيامبر ( ص ) به ابوسفيان واگذاشت .\r\nنام لات در كنار نام عزّى و منات در قرآن كريم ؛ سورهء نجم ، آيات 19 - 23 آمده است ؛ در اين باره بنگريد به : الاصنام ، 16 ، 19 ، 27 ، 43 ؛ ياقوت ، 5 / 4 ؛ تفسير ابن كثير ، 4 / 253 ؛ محمد عبدالمعين خان ، الاساطير العربية قبل الاسلام ، 119 ؛ اللسان ، 2 / 388 ؛ جواد على ، 6 / 229 ؛ تاريخ طبرى ، 3 / 99 ؛ البداية و النهاية ، 1 / 149 ؛ ابن هشام ، 2 / 326 ؛ موسكاتى ، الحضارات السامية القديمة ، 360 ؛ تفسير طبرى ، 23 / 67 - 69 ؛ روح المعانى ، 23 / 135 .\r\n( 3 ) . عباس عقاد ، همان ، 59 .\r\n( 4 ) .\r\n J . Starcky , Palmyrenies , Nabateens et Arabes du Nordavant L'Islam , p . \r\n214 ؛  J . Wellhausen , Reste Arabischern Heidentums , pp .  25 - 26 .\r\n","page_name":" 169 ","page_number":179},
  {"content":"\r\n\r\nزيرا هر دوى آنها به معنى آينده‌اند ، اگرچه اولى بيشتر نشانگر آيندهء زيان‌بار و ناخوش‌آيند است و دومى نشانگر آيندهء خوش‌آيند و دل‌پسند . « 1 »\r\nالبته برخى گفته‌اند : « مناتو » بابلى و « منا » عبرى نشانگر تقدير هستند اما « منات » چنين نيست زيرا [ واژه‌اى مؤنث و زنانه است و 
  ] دهر و روزگار در پندار عرب‌ها و شاعران جاهلى مرد است ، نه زن . و اينكه عرب‌ها آيين قرعه‌كشى با تير را هنگام كارهاى مهم نزد « هبل » و « ذوالخلصه » انجام مىدادند و نزد « منات » ، تنها سوگند مىخوردند ، شايد بتواند به نكتهء ياد شده اشارتى داشته باشد . نشانهء ديگر اين ويژگى « منات » ، دو شمشير است به نام‌هاى « مخذوم » و « رسوب » كه حارث غسّانى آنها را به منات پيش‌كش كرده بود و چون حضرت على ( ع ) منات را شكست ، آن دو را يافت و نزد پيامبر ( ص ) آورد . زيرا در نزد عرب‌هاى باديه شمشير نماد عدالت و انصاف بوده است . « 2 »\r\nبارى داستان هر چه باشد ، دين يكتاپرستانهء ابراهيم - كه براى برپايى و استوارى آن همهء عمرش را در جهاد و پيكارى پىگير و پايدار گذراند ، بت‌ها را شكست و با ستمگران درآويخت - بازيچهء دستان آلودهء بت‌پرستى شد و در صفا و سادگى آن رخنه‌ها و شكست‌ها افتاد ، و قوم او دوباره به بت‌پرستى روى آوردند و راز « فدا » و « بقا » را از ياد بردند و در بزرگ‌شمارى و تقديس بت‌ها تا آنجا پيش رفتند كه هرگاه يكى از آنان به سفر مىرفت ، سنگى از سنگ‌هاى كعبه را با خود مىبرد ، به سوى آن نماز مىگزارد و دربارهء ماندن يا رفتن از او اجازه مىخواست و همهء آداب دينى ويژهء ستارگان و آفرينندهء ستارگان را به آن ويژه مىساخت . بدين‌گونه بود كه بت‌پرستى پاى گرفت ، پيكره‌هاى بىجان ، بزرگ و مقدس شمرده شد و از هر سو قربانىها پيش‌كش آنها گرديد . « 3 »\r\nدر گزارش‌هايى آمده است كه مردم روزگار جاهليت ، دو بت « اساف » و « نامله » را درون مسجدالحرام برده ، هر يك از آنها را بر ركنى از ركن‌هاى كعبه جاى داده بودند و هر كه خانه را طواف مىكرد ، از « اساف » آغاز مىكرد ، آن را مىبوسيد و طواف خود را به آن پايان مىداد .\r\nگرچه گزارش‌هاى ديگرى نيز هست گوياى اين كه يكى از اين دو بت در كوه صفا و ديگرى\r\n\r\n\r\n","description":"","footnote":"\r\n( 1 ) .  J . Hastings , op - cit , pp  275 - 604 .\r\n( 2 ) . عبدالعزيز سالم ، دراسات فى تاريخ العرب ، 1 / 640 .\r\n( 3 ) . ابن كثير ، 2 / 191 - 192 ؛ ازرقى ، 1 / 123 ؛ الاصنام ، 32 ؛ حياء محمد ( ص ) ، 100 .\r\n","page_name":" 170 ","page_number":180},
  {"content":"\r\n\r\nدر مروه جاى داشت و عمرو بن لحى بود كه آن دو را از صفا و مروه به كعبه آورد و در كنار زمزم جاى داد . بارى چنين مىنمايد كه بزرگ‌شمارى و تقديس اين دو بت ويژهء قريشيان بوده است و ديگر قبيله‌هاى عرب آنها را بزرگ نمىشمرده‌اند ، و شايد از همين‌رو باشد كه دربارهء آنها گزارشهايى آمده است ، برخى گوياى اين كه اين دو بت را قريشيان از شام آوردند و برخى ديگر گوياى اين كه آنها را از يمن از قبيلهء « جرهم » آوردند . افزون بر اين بت‌ها ، قريشيان بتى به نام « مجاور الريح » بر كوه صفا نهاده بودند و بتى ديگر با نام « مطعم الطير » بر كوه مروه . « 1 »\r\nدر اين جا اين نكته را نبايد ناگفته گذارد كه قريشيان به بت‌هاى خود چندان ايمان استوارى نداشتند ، چنان كه هرگاه عرب‌هايى كه براى حج به مكه مىآمدند و از قريشيان دربارهء بت‌هاى آنان مىپرسيدند ، پاسخ مىشنيدند كه ما اينها را مىپرستيم و بزرگ مىشماريم تا ما را به خدا نزديك كنند . نكته‌اى كه در قرآن كريم نيز چنين آمده است : « و الّذين اتّخذوا من دونه اولياء ما نعبدهم الّا ليقرّبونا الى اللّه زلفى » « 2 » ( آنان كه سرپرستانى جز خدا گرفته‌اند [ مىگويند 
  ] ما اينان را بندگى نمىكنيم جز براى اين كه ما را به خدا نزديك سازند ) . و اين خود نشان مىدهد كه آنان خدا را باور داشته‌اند اما ايمان به خدا را با ايمان به بت‌ها ميان خود و خدا - آلوده و آميخته بوده‌اند . « 3 » افزون بر اين ، شعار قريشيان در كنار كعبه چنين بوده است :\r\n« لبيك اللّهم لبيك ، لبيك لا شريك لك الّا شريك هو لك ، تملكه و ما ملك » « 4 » ( بندگانيم گوش بر فرمان ، خدايا ! بندگانيم گوش بر فرمان ، تو را شريكى نيست جز شريكى كه آن نيز خود و آنچه دارد ملك تو و براى تو است ) . شعارى كه آشكارا خدا را يگانه مىشمارد . گذشته از اينها ، عرب‌ها به اين بت‌ها و پيكره‌ها ، جز در پاره‌اى از مناسبت‌هاى ويژه ، توجه چندانى نداشتند و بت‌ها هرگز در باور آنان جاى خدا را نگرفته بودند ، چنان كه در باور غير عرب‌ها ، به ويژه غير سامىها ، جاى خدا را گرفته بودند . « 5 »\r\n\r\n\r\n","description":"","footnote":"\r\n( 1 ) . مروج الذهب ، 2 / 23 ؛ تاريخ يعقوبى ، 1 / 254 - 255 ؛ تاريخ طبرى ، 2 / 241 - 284 ؛ ياقوت ، 1 / 170 ؛ ازرقى ، 1 / 88 ، 119 - 122 ؛ ابن حبيب ، 311 ؛ ابن كثير ، 2 / 191 ؛ تفسير قرطبى ، 2 / 179 - 180 ؛ العقد الثمين ، 1 / 212 ؛ سهيلى ، الروض الاف ، 1 / 64 - 65 ؛ ابن هشام ، 1 / 86 ؛ جواد على ، 6 / 267 .\r\n( 2 ) . سورهء زمر ، آيهء 3 .\r\n( 3 ) . بنگريد به : سورهء انعام ، آيهء 184 ؛ سورهء نحل ، آيهء 35 ؛ سورهء زمر ، آيهء 3 .\r\n( 4 ) . تاريخ يعقوبى ، 1 / 255 ؛ ابن حبيب ، المحبر ، 311 .\r\n( 5 ) . عمر فروخ ، تاريخ الجاهلية ، 159 .\r\n","page_name":" 171 ","page_number":181},
  {"content":"\r\n\r\nبه هر روى ، چنين مىنمايد كه تقديس و بزرگ‌شمارى كعبه از اين رو بوده كه بيت الحرام به خودى خود خانه‌اى مبارك و مقدس بوده است و نه از اين رو كه بت‌ها در آن جاى داشته‌اند ؛ و چه بسا جايگاه بتى بوده است كه آن بت را برخى از قبايل ، بزرگ ، و برخى ديگر كوچك مىشمرده‌اند ، و اين به هيچ‌رو ارزش خود خانه را نزد بزرگ‌شماران يا كوچك‌شماران آن بت پايين نمىآورده است . همان‌گونه كه آداب و آيين‌هاى ويژه‌اى كه هر گروه براى بت خويش باور داشته و به كار مىبسته‌اند ، جز آن بوده كه ديگر گروه‌ها براى بت خويش باور مىداشته و به كار مىبسته‌اند ، اما آداب و شعائر كعبه را چنان كه نزد پرده‌داران و متوليان و خدمت‌كاران آن بوده ، ديگر گروه‌ها نيز همه باور داشته و به كار مىبسته‌اند . از اين جاست كه مىگوييم :\r\nقداست و بزرگ‌شمارى كعبه چيزى است كه مردم مكه و مردم باديه همه بر آن همراى بوده‌اند و در آن اختلافى نداشته‌اند ، نيز از اين روست كه چه بسا در ميان آنان پيش مىآمده كه پيروان بتى ويژه را اگرچه در كعبه باشد گمراه شمارند ، اما حق خانه را به درستى پاس دارند و در بزرگ‌شمارى آن كوتاهى نكنند . « 1 » نيز از اين جاست كه گاه در هنگام حج پيش مىآمد كه بسيارى از عرب‌ها گرد خانه جمع مىآمدند و پاره‌اى از آداب پراكندهء مجوسى يا يهودى يا مسيحى يا ديگر دين‌ها را به جا مىآوردند . و هيچ واژه‌اى از اعمال واجب ، مانند صلاة ، صوم ، زكات و طهارت ، از نظر لفظ و معنى براى عرب جاهلى ناشناس نبود ، و ملاك اين بود كه اينها همه نزد خداى خانه يا خداوند ، پسنديده است و پاداش دارد . « 2 »\r\nسرپرستى كارهاى كعبه همچنان در دست قبيلهء خزاعه ماند ، تا اين كه سرانجام قريشيان توانستند بر آنها برترى جويند و سرپرستى كعبه را از آنان بازگيرند . در اينجا مورّخان را خوش آمده تا گزارش شگفتى را پيش روى ما نهند گوياى اين كه اسكندر مقدونى چون از سودان به سوى يمن مىرفت ، در آنجا « تبّع الاقرن » ، پادشاه يمن نزد او رفت و فروتنىها كرد و دوستىها نمود ، اسكندر پس از يك ماه كه در « صنعا » ماند ، راه « تهامه » را پيش گرفت و در مكه - كه حكومت آن ديار در آن روزگار در دست قبيلهء خزاعه بود - « نضر بن كنانه » را ديد و او را بسيار پسنديد و از اين رو او را يارى داد تا خزاعىها را از مكه بيرون راندند و حكومت و ولايت آن به دست « نضر » و قبيلهء او افتاد . اسكندر سپس حج گزارد و هديه‌ها و پيش‌كش‌هاى بسيار به فرزندان « معد بن عدنان » بخشيد و راه غرب پيش گرفت . « 3 »\r\n\r\n\r\n","description":"","footnote":"\r\n( 1 ) . عقاد ، مطلع الثور ، 115 .\r\n( 2 ) . همان ، 116 .\r\n( 3 ) . دينورى ، الاخبار الطوال ، 33 - 34 .\r\n","page_name":" 172 ","page_number":182},
  {"content":"\r\n\r\nبىگمان ، تمام اين گزارش جز افسانه‌اى بيش نيست و به هيچ رو بهره‌اى از درستى ندارد . و نمىدانم كه چه چيزى كسانى را به ساختن آن واداشته است ؟ آشكارترين نادرستىهاى آن اينهاست :\r\n1 . اسكندر كبير ( 336 - 323 ق . م . ) هرگز به سودان نرفته است و در نتيجه از درياى سرخ گذر نكرده تا به عدن برود و از آنجا به يمن ؛ 2 . شهر صنعا در سدهء چهارم پيش از ميلاد - روزگار اسكندر - پاىتخت يمن نبوده است « 1 » ، همان‌گونه كه « تبّع الاقرن » ياد شده ، پادشاه آن نبوده است ؛ 3 . اسكندر به كعبه ايمان نداشته است تا بدانجا رود و حج گزارد ، تا چه رسد به اين كه كار مكه را از دست قبيلهء خزاعه درآورد و به دست « نضر بن كنانه » بسپارد ؛ 4 . اسكندر كوشيد تا بر جزيرة العرب و دست كم كناره‌هاى آن دست يابد و از آنجا بر راه‌هاى بازرگانى دريايى آن چيره شود ، و از اين‌رو دسته‌هايى از سربازان خود را براى شناسايى از [ كانال 
  ] سوئز و خليج فارس بدان سرزمين‌ها گسيل كرد ، اما اين كوشش‌ها را مرگ او در بابل در 18 ژوئن 323 ق . م . « 2 » ناكام گذارد . چنين مىنمايد كه همين آخرين رويداد تاريخى است كه نزد گزارشگران با چيزهايى ديگر آميخته شده و افسانهء پيش گفته را پديد آورده است .\r\nالبته از گزارشگران تاريخ ما شگفت نيست كه اسكندر را كه نه تنها در مشرق خود را خدا شمرد كه در خود شهرهاى يونان چون آتن و اسپارت نيز چنين ادعايى كرد « 3 » - مؤمنى بشمارند كه به مكه آمده و حج گزارده است . گزارشگرانى كه از پيش ، اسكندر را يكى از دو مؤمنى شمرده‌اند كه بر همهء زمين حكومت كرده‌اند « 4 » ، و اجداد ايرانيان را نيز از حج‌گزاران\r\n\r\n\r\n","description":"","footnote":"\r\n( 1 ) . پيدايش صنعاء ( صنعو ) به روزگار « شرح يحضب » يعنى نيمهء دوم سدهء نخست پيش از ميلاد مىرسد (  A . Jamme , op - cit , p .  390 ) . اگرچه « فيلبى » آن را در 125 - 105 پيش از ميلاد دانسته است (  J . B . Philby ,  ) (  PP - tic , P .  124 ) و به هر روى نام آن در نصوصى كه بدان روزگاران باز مىگردد مانند (  Jamme  575 ) بارها آمده است . و در روزگارانى كه « شرح يحضب » با « شمر ذى ريدان » در پيكار بود ، چنان كه از كتيبهء (  Jamme  577 ) برمىآيد و به گواهى كتيبهء 535 .  Ry  « شرح يحضب » كاخ غندان ( عمدان ) را بنا كرد ، پس از آنكه « شعر اوتر » بارهء شهر را ساخت ، از آن روزگاران بود كه شهر صنعا در ميان شهرهاى كهن يمن سر برآورد و سرانجام تا امروز پاىتخت يمن و پايگاه شاهان آن شد ( بنگريد به : جواد على ، 2 / 442 ؛ ابن منظور ، اللسان ، 3 / 327 . و بسنجيد با : ياقوت ، 3 / 426 - 427 ، 4 / 210 ؛ ابو عبيد بكرى ، 3 / 843 ؛ نيز :\r\n H . Von Wissmann and M . Hofner , Beitrage zur Historischen Geographie des Vorislamischen Sudarabien , \r\n1953 ،  p  . 19 ؛  P . K . Hitti , History of the Arabs ,  1960 ،  p  . 57 .\r\n( 2 ) . و . و . تارن . الاسكندر الاكبر ، 185 - 187 ؛ فضلو احورانى ، العرب و الملاحة فى المحيط الهندى ، 55 .\r\n( 3 ) . تاران ، همان ، 178 - 180 .\r\n( 4 ) . تاريخ طبرى ، 1 / 234 ؛ ابن كثير ، 1 / 148 .\r\n","page_name":" 173 ","page_number":183},
  {"content":"\r\n\r\nشمرده و ابراهيم را يكى از نياى آنان گفته‌اند به اين‌گونه نژاد ايرانيان را با نژاد عرب‌هاى عدنانى پيوند داده‌اند و « ساسان » را نيز مؤمنى دانسته‌اند كه به مكه آمده و گرد خانه طواف كرده و در كنار چاه اسماعيل زمزمه كرده ، و چاه از اين‌رو ، زمزم نام گرفته ، و دو آهوى طلايى و انبوهى از طلا و گوهر و شمشير پيش‌كش كعبه كرده است . « 1 »\r\nبه هر حال ، معروف است كه كار كعبه يك بار ديگر در روزگار « قصّى بن كلاب » - چهارمين نياى پيامبر ( ص ) - به دست قريش افتاد و مكه از اين‌رو كه بيت الحرام ، كعبه ، را در خود داشت ، مركز دينى شبه جزيرهء عربستان شد . البته بيت الحرام‌هاى ديگرى نيز در ديگر شهرهاى عربى يافت مىشد مانند بيت الحرام « اقيصر » ، بيت الحرام « ذى الخلصه » ، بيت الحرام « صنعاء » ، بيت الحرام « نجران » و . . . . « 2 » هرچند هيچ يك از اين بيت الحرام‌ها شأن و شكوه كعبه را به دست نياورد . زيرا مكه چهارراهى بود كه كاروان‌هاى بازرگانى از شرق ، غرب ، شمال و جنوب در آنجا گرد مىآمدند و از آنجا مىگذشتند . افزون بر اين ، مكه دولت و حكومت و سلطه و سلطنتى همانند دولت تبّعىها در يمن و منذرىها در حيره و غسّانىها در شام نداشت تا كار را بر كاروانيان سخت گيرد ؛ و جز سران و سرپرستان شهر ، شاهانى چون شاهان روم ، ايران يا حبشه در آن سرزمين نبودند تا كاروانيان از استبداد و ستم آنان گريزان باشند ، بلكه مكه تنها ، جايگاه عبادت و تجارت بود و نه مركز حكومت و سلطنت خودكامگى كه جز به خود به چيزى نينديشند . اگر مكه از آغاز نيز اين‌گونه نبوده ، دست كم پس از روزگار جرهميان و عمالقه چنين بوده است ، همانان كه به نقل گزارشگران ، خريدار هرگونه كالايى بوده‌اند كه به مكه آورده مىشده است . « 3 » گذشته از اين‌ها ، مكه سرزمينى عربى بود ويژهء همهء عرب‌ها ، يعنى مانند سرزمين‌هاى خسرو ( ايران ) يا قيصر ( روم ) يا تبّع ( يمن ) يا نجاشى ( حبشه ) نبود [ كه به قومى خاص ويژه باشد 
  ] - و چه بسا مكه نيز اين‌گونه مىبود ، اگر در تپه‌هاى شام يا مرزهاى جنوب جاى مىداشت - آرى مكه همهء ويژگىها و بايستگىهايى را كه يك مركز بازرگانى آزاد بايد داشته باشد ، داشت ، و از اين‌رو بود كه مردم از همه سو آزاد و آسوده بدان جا روى\r\n\r\n\r\n","description":"","footnote":"\r\n( 1 ) . مروج الذهب ، 1 / 265 ؛ جواد على ، 4 / 16 .\r\n( 2 ) . ياقوت ، 1 / 238 ، 3 / 427 ، 4 / 394 - 395 ، 5 / 268 - 269 ؛ آلوسى ، بلوغ الارب ، 1 / 346 - 347 ، 2 / 202 ، 207 - 209 ، 212 ؛ ابن حزم ، جمهرة انساب العرب ، 493 ؛ الاصنام 38 ؛ ابو عبيد بكرمى ، 2 / 603 ؛ سهيلى ، الروض الانف ، 1 / 66 ؛ زبيدى ، تاج العروس ، 3 / 397 ؛ ابن حبيب ، المحبر ، 317 .\r\n( 3 ) . عقاد ، مطلع النور ، 112 - 113 .\r\n","page_name":" 174 ","page_number":184},
  {"content":"\r\n\r\nمىنهادند و در آنجا كسانى و زمينه‌اى را مىيافتند كه به دور از هرگونه زور و اجبار و اكراه ، و تنها بر پايهء قانون سود مشترك ، آنچه را مىخواهند بخرند و بفروشند . « 1 »\r\nنيز قريشيان كوشش بسيار كرده بودند و امن و آسايش منطقهء مكه را افزون ساخته بودند - چيزى كه در سرزمينى كه انباشته از غارت‌ها و خون‌خواهىهاست بسيار بايسته مىنمايد - تا آنجا كه بيت الحرام پناه‌گاه امن مردم شده بود ، به گونه‌اى كه هر كس بدان پناه مىبرد - اگر چه قاتلى بود و خون‌خواهان در پى او بودند - تا در آنجا بود ، در امان بود و كسى با او كارى نداشت ، و گويا از همين رو بود كه قريشيان حرمت ماه‌هاى حرام را در موسم حج پاس مىداشته‌اند تا مردم در آن ماه‌ها از جان و مالشان آسوده‌خاطر باشند . قريشيان به اين بسنده نكرده بودند ، بلكه كوشيده بودند تا در منطقه‌اى كه آب بسيار كم است و خوراك اندك ، كارى كنند كه حاجيان كمبود آب و خوراك نداشته باشند ، از اين‌رو چاه‌هاى فراوان در منطقهء مكه كنده بودند و جايگاه‌هايى ويژهء آب دادن و خوردن ساخته بودند و سيراب ساختن حاجيان را به قبيله‌هاى بزرگ سپرده بودند . « 2 » و از اينجاست كه آب دادن به حاجيان ، در كنار آباد ساختن و سرپرستى و پرده‌دارى كعبه ، از افتخارات بزرگ شمرده مىشده است . چيزى كه قرآن كريم نيز در اين آيه بدان اشارتى دارد : « اجعلتم سقاية الحاجّ و عمارة المسجد الحرام كمن امن باللّه و اليوم الآخر و جاهد فى سبيل اللّه » « 3 » ( آيا آب دادن به حاجيان و آبادسازى مسجدالحرام را چون كار كسى مىدانيد كه به خدا و روز بازپسين ايمان آورد و در راه خدا كوشش كرد ؟ » ضيافت و پذيرايى حاجيان نيز كه قريش آن را به مردان سرمايه‌دار خود وانهاده بود ، كارى بود كه دست كمى از سقايت و سيراب‌سازى آنان نداشت . زيرا همراه آوردن زاد و توشه براى حاجيانى كه از دوردست‌ها مىآمدند دشوار بود . از اين‌رو قريشيان بسيارى از دارايىهاى خويش را صرف پذيرايى آنان مىكردند و آنان را از رنج توشه آوردن آسوده مىساختند . البته اين كار از سوى ديگر براى قريشيان نيز سودى بسيار داشت ، زيرا در سنت عرب‌ها پذيرايى كردن و مهمان نواختن ، خود گونه‌اى پيمان يارى و هم‌جوارى شمرده مىشد . افزون بر اينكه به خودى خود از پسنديده‌ترين چيزهايى بود كه مردان را بدان مىستودند . بدين‌گونه قريش با\r\n\r\n\r\n","description":"","footnote":"\r\n( 1 ) . همان ، 113 .\r\n( 2 ) . ابن هشام ، 1 / 159 - 162 .\r\n( 3 ) . سورهء توبه ، آيهء 19 . نيز بنگريد به : تفسير طبرى ، 14 / 168 - 173 ؛ تفسير ابن كثير ، 3 / 373 - 374 ؛ الدر المنثور ، 3 / 218 ؛ تفسير قرطبى ، 8 / 91 - 92 ؛ تفسير المنار ، 10 / 215 - 220 .\r\n","page_name":" 175 ","page_number":185},
  {"content":"\r\n\r\nپذيرايى حاحيان ، گويا از يك سو با همهء قبيله‌هاى عرب پيمان يارى مىبست و كاروان‌هاى بازرگانى خود را بيمه مىكرد و از آسيب آسوده مىساخت ، و از ديگر سو احترام و بزرگ‌داشت ديگران را برمىانگيخت و خويش را در چشم ديگر قبيله‌ها از همگان عزيزتر مىداشت . « 1 »\r\nقريش براى روىكرد بيشتر قبيله‌هاى عرب به مكه با طرح ديگرى كه درانداخت ، بت‌هاى همهء قبيله‌ها را در كعبه گرد آورد ، و اين زمينه را فراهم ساخت تا همهء قبيله‌ها كه بت‌هاشان در كعبه بود در موسم حج ، از دور و نزديك به مكه بيايند ، بت‌هاى خود را زيارت كنند و قربانىها پيش‌كش كنند . بدين‌گونه بود كه شمار بت‌هاى خرد و كلان در كعبه و بيرون آن از 300 افزون شد . برخى از اين بت‌ها مانند پيكرهء آدمى بود و بعضى مانند پيكرهء جانوران يا گياهان . و از همه بزرگ‌تر « هبل » بود كه بر پيكرهء آدمى بود و از عقيق سرخ ساخته شده بود . « 2 »\r\nبدين‌گونه روزگار مىگذشت و مقام كعبه نزد عرب‌ها روزافزون مىگذشت ، تا سرآنجا به يك افتخار بزرگ قومى و ملى بدل شد و پس از چندى چنان شد كه عرب‌ها تنها در كنار آن و با آن بود كه احساس عرب بودن را سرافرازانه تجربه مىكردند ، و بىآنكه در برابر هيچ بيگانه‌اى سر خم كنند ، به عرب بودن خود مىباليدند ، زيرا عرب‌ها در شام ، خويش را زيردستان رومىها مىديدند و در حيره زيردستان ايرانىها و در يمن زيردستان حبشىها يا ايرانىها . اما در مكه در كنار خانهء خدا همه با هم خانه را گرامى مىداشتند . زيرا آنجا از آن همهء آنان بود و ايشان را در خود جاى مىداد ، همان‌گونه كه بت‌ها و خدايان آنان را در خود جاى داده بود . بدآنجا پناه مىبردند و ايمنى مىيافتند و همهء آنان از خرد و كلان و عابد و معبود در حمايت كعبه بودند ، زيرا در آنجا خود را در خانهء خدا مىديدند و احساس عرب بودنى را كه در آنجا مىيافتند و تجربه مىكردند ، در هيچ كجاى ديگر نمىيافتند و تجربه نمىكردند . اين احساس حتى مردم يمن و قبيله‌هاى گوناگون آن را نيز ، با همهء كارشكنىهايى كه از سوى سران و شاهان آنان انجام مىشد ، فرا مىگرفت ، زيرا اگر مردم يمن - همانند مردمان صحرا - شيفتهء كعبه نبودند و آن را بزرگ نمىشمردند و براى زيارت آن بار سفر\r\n\r\n\r\n","description":"","footnote":"\r\n( 1 ) . ابن هشام ، 1 / 147 ؛ ابن سعد ، 1 / 58 .\r\n( 2 ) . تاريخ يعقوبى ، 1 / 254 - 255 ؛ سهيلى ، الروض الانف ، 2 / 276 ؛ ازرقى ، اخبار مكة ، 1 / 120 - 131 ؛ جرجى زيدان ، تاريخ التمدن الاسلامى ، 1 / 37 ؛ گوستاو لوبون ، حضارة العرب ، 124 ؛ كلبى ، الاصنام ، 27 - 28 ؛ نيز :  E . Gibbon , op - cit ,  5 ،  p  . 225 .\r\n","page_name":" 176 ","page_number":186},
  {"content":"\r\n\r\nنمىبستند ، هرگز سران و شاهان آنان از روى حسادت به كعبه و پايگاه آن ، در سرزمين خود خانه‌اى همانند كعبه نمىساختند و مردم را به زيارت و بزرگ‌داشت آن وانمىداشتند . « 1 »\r\n\r\n3 . كوشش براى ويران‌سازى كعبه\r\nگويا همين پايگاه بلند و يگانهء كعبه در ميان عرب‌ها بود كه زمينه شد تا برخى از سران و زورمندان آن روزگار [ - كه هيچ چيز را فراتر از خود نمىتوانند ببينند - 
  ] به انديشهء ويران‌سازى كعبه بيفتند و دست كم بكوشند تا آن را زير پرچم خويش آورند .\r\n\r\nنخستين كوشش\r\nنخستين كوششى از اين دست - چنان كه گزارشگران گفته‌اند - از « تبان اسعد ابوكرب » بود آنگاه كه به قصد جنگ از شرق به مدينه آمد و در آنجا بود كه دو دانشمند از يهوديان بنى قريظه نزد او آمدند و او را پند دادند تا دست به چنين كارى نيازد و گرنه هم به زودى عذابى او را فرا خواهد گرفت و هم آنان با او درگير خواهند شد . دليل آنان نيز اين بود كه شهر مدينه به زودى هجرت‌گاه پيامبرى خواهد بود كه از قريش برمىخيزد . و بدين‌گونه آن دو عالم يهودى ، تبّع را از ويران كردن مدينه - يا « يثرب » چنان‌كه در آن زمان ناميده مىشد - بازداشتند . در اينجا گروهى از گزارشگران گفته‌اند كه تبع ( تبان ) به سفارش آن دو ، به پيامبر نيامده و ناديده ايمان آورد . و حتى گروهى تا آنجا پيش رفته‌اند كه گفته‌اند : همين كه تبّع وصف پيامبر را از آن دو يهودى شنيد ، شعرى دربارهء او سرود و در آن شعر به پيامبرى او گواهى داد و آرزو كرد كه زنده بماند تا او را ببيند و وزير و پسر عموى او گردد و در كنار او بجنگد و خاطر او را از گرد غم بشويد ، زيرا آگاه شده بود كه آن پيامبر از قوم خويش ، آزار و اندوه‌ها خواهد ديد . « 2 »\r\nتبّع در راه رفتن به يمن ، به سوى مكه مىرود ، چون به ميان « عسفان » و « امج » مىرسد ، كسانى از قبيلهء هذيل نزد او مىآيند و او را به تاراج كعبه برمىانگيزند . تبّع در اين باره از عالمان يهود پرسش مىكند و فتوا مىخواهد . آنان خيرخواهانه به او مىگويند كه ما در زمين جز كعبه خانه‌اى نمىشناسيم كه خداوند آن را براى خود برگزيده باشد و اگر او چنان كند كه\r\n\r\n\r\n","description":"","footnote":"\r\n( 1 ) . عقاد ، همان ، 56 .\r\n( 2 ) . ابن كثير ، البداية و النهاية ، 2 / 163 ؛ تفسير ابن كثير ، 4 / 142 ؛ جواد على ، 2 / 515 - 516 ؛ بلوغ الارب ، 2 / 170 ، 240 - 241 ؛ ابن خلدون ، 2 / 52 ؛ مروج الذهب ، 1 / 82 ؛ يعقوبى ، 1 / 197 - 198 ؛ ازرقى ، 1 / 132 - 134 .\r\n","page_name":" 177 ","page_number":187},
  {"content":"\r\n\r\nهذيليان از او خواسته‌اند ، خويش را به نابودى افكنده است . تبّع مىداند كه حقيقت همان است كه آن دو يهودى به او گفتند ، از اين‌رو از هذيليان انتقام مىگيرد و سپس به مكه مىرود ، گرد خانه طواف مىكند ، قربانىها پيش‌كش مىنمايد و 6 روز در آنجا مىماند و در اين ميان ، سه شب به طور مكرّر در رؤيا مىبيند كه پوششى بر كعبه مىپوشاند ، و از اين‌رو در بيدارى آنچه را در رؤيا ديد و فرمان يافته بود ، انجام مىدهد . و از اينجاست كه او ، به پندار گزارشگران ، نخستين كسى است كه پوششى بر كعبه پوشانده است ، سپس به يمن باز مىگردد . « 1 »\r\nشايد كسى بپرسد : مگر تبّع مىتوانست - چنان كه اين گزارشگران گفته‌اند - به زبان قريش شعر بسرايد ، با اينكه مىدانيم زبان قريشيان با زبان حميريان تا آنجا دوگانگى داشته است كه برخى از دانشمندان عرب را واداشته تا زبان حميريان و ديگر لهجه‌هاى عربى را از زبان عربى ، كه به پندار آنان تنها همان زبان قرآن است ، بيرون رانند و بگويند : « زبان قبيلهء حمير و دوردست‌هاى يمن ، زبان ما نيست و عربى آنان عربى ما نيست » . « 2 »\r\nافزون بر اين ، چگونه اين گزارشگران به غفلت افتاده‌اند و تبّع را پسر عموى پيامبر ( ص ) شمرده‌اند ؟ با اينكه خود آنها صفحه‌هاى كتاب‌هاى خويش را از اين نكته انباشته‌اند كه عرب‌ها نه از يك جنس و يك نژاد ، كه از جنس‌ها و نژادهاى گوناگون‌اند ، برخى از آنان عرب عاربه ( عرب اصيل ) اند و گروهى عرب مستعر به ( عرب شده ) . عرب‌هاى عاربه ، قحطانيان‌اند كه تبّع از آنهاست و عرب‌هاى مستعربه ، عدنانيان‌اند كه پيامبر ( ص ) از آنهاست . از اين گذشته : آن دو عالم يهودى از كجا مىدانستند كه به زودى پيامبرى از ميان قريش برمىخيزد ! و تا آنجا كه من مىدانم ، در تورات هيچ سخنى نيامده كه گوياى چنين چيزى باشد . درست است كه در تورات ، به آمدن به پيامبرى از ميان عرب تأكيد شده است ، اما اين نيز درست است كه در آن سخنان به هيچ‌رو به قريشى بودن آن پيامبر اشارتى نشده است . پيش‌گويىهاى تورات [ منظور مؤلف عهد عتيق است 
  ] يكى در سفر تثنيه است ( 18 : 15 - 19 ) و ديگرى در سفر اشعيا ( 42 :\r\n10 - 13 ) . در سفر تثنيه چنين آمده است : « يهوه ، خدايت « نبى » اى را از ميان تو از برادرانت مثل من براى تو مبعوث خواهد گردانيد ، او را بشنويد . . . نبىاى را براى ايشان از ميان برادران\r\n\r\n\r\n","description":"","footnote":"\r\n( 1 ) . ابن كثير ، 2 / 164 - 167 ؛ تفسير خازن ، 4 / 115 ، 175 ؛ اللسان ، 8 / 31 ؛ يعقوبى ، 1 / 198 ؛ ابن خلدون ، 2 / 53 - 53 ؛ العقد الثمين ، 1 / 71 ؛ ازرقى ، 1 / 249 - 250 ؛ بسنجيد با : تفسير طبرى ، 25 / 128 - 149 ؛ تفسير بيضاوى ، 2 / 376 - 377 ؛ تفسير قرطبى ، 16 / 145 ؛ ابن قتيبه ، المعارف ، 275 - 276 .\r\n( 2 ) . ابن سلام جمحى ، طبقات فحول الشعراء ، 4 به بعد .\r\n","page_name":" 178 ","page_number":188},
  {"content":"\r\n\r\nايشان مثل تو مبعوث خواهم كرد و كلام خود را به دهانش خواهم گذاشت و هر آنچه به او امر فرمايم به ايشان خواهد گفت و هر كسى كه سخنان مرا كه او به اسم من گويد نشنود ، از او مطالبه خواهم كرد » .\r\nافزون بر اينها ، آيا زهرخند ندارد اينكه گزارشگران ما ، يهوديان را از خود عرب‌ها بر پاس‌دارى از كعبه و بزرگ‌داشت آن ، شيفته‌تر و كوشاتر نشان داده‌اند ! اگر چنان كه اينان نوشته‌اند ، اين يهوديان بودند كه ارزش و ارجمندى كعبه را به پادشاهان عرب گوشزد مىكردند و آنان را از ويرانى آن پرهيز مىدادند و آشكارا مىگفتند : خداوند در روى زمين جز كعبه خانه‌اى براى خويش برنگزيده است ، اگر اينها همه درست است ، پس چرا خود آنان آهنگ آن نمىكردند [ و گرد آن نمىگشتند و حج نمىگزاردند 
  ] ؟ گذشته از اين ، ديدگاه آنان دربارهء مسجد الأقصى و به قول خود يهوديان « هيكل سليمان » چه بوده است ؟ گذشته از اينها ، تبّع از كجا مىدانست كه آن پيامبر « احمد » نام خواهد داشت و - بار ديگر - تا آنجا كه من مىدانم چنين چيزى تنها در انجيل آمده است و نه در نصوص عربى و تورات يهوديان كه تبع آگاهىهاى خود را دربارهء پيامبر از آن گرفته است ، و آنچه را در انجيل آمده ، قرآن كريم نيز از زبان مسيح ( ع ) چنين گزارش كرده است : « اى بنى اسرائيل ! منم فرستادهء خدا به سوى شما كه توراتى را كه پيشاروى من است درست و استوار مىدانم و به پيامبرى كه پس از من مىآيد و نامش احمد است ، مژده مىدهم » . « 1 » نيز تبّع چگونه ، چنان كه اين گزارشگران گفته‌اند « 2 » ، 700 سال پيش از آمدن پيامبر اسلام ( ص ) به او ايمان آورد . « 3 » تنها از اين‌رو كه دو عالم يهودى به او گفتند كه\r\n\r\n\r\n","description":"","footnote":"\r\n( 1 ) .  « يا بَنِي إِسْرائِيلَ إِنِّي رَسُولُ اللَّهِ إِلَيْكُمْ مُصَدِّقاً لِما بَيْنَ يَدَيَّ مِنَ التَّوْراةِ وَ مُبَشِّراً بِرَسُولٍ يَأْتِي مِنْ بَعْدِي اسْمُهُ أَحْمَدُ »  سورهء صف ، آيهء 6 ؛ نيز بنگريد به : تفسير بيضاوى ، 2 / 473 - 474 ؛ تفسير كشاف زمخشرى ، 4 / 98 - 99 ؛ تفسير ابن كثير ، 6 / 646 - 648 ؛ تفسير العلى القدير ، 4 / 229 - 230 ؛ تفسير طبرى ، 28 / 87 ؛ تفسير طبرسى ، 28 / 60 - 62 ؛ تفسير قرطبى ، 18 / 83 - 84 ؛ تفسير ابى السعود ، 5 / 161 ؛ سيوطى ، الدر المنثور ، 6 / 213 - 214 ؛ تفسير روح المعانى ، 28 / 85 - 87 ؛ فى ظلال القرآن ، 28 / 3549 ، 3555 - 3558 .\r\n( 2 ) . تفسير ابن كثير ، 4 / 144 .\r\n( 3 ) . دانشمندان دربارهء روزگار حكومت « ابى كرب اسعد » چندين نظريه دارند : نلسن آن را در سال‌هاى 400 - 415 يا 420 م . مىداند (  J . B . philby . op - cit . pp .  116 ، 143 ؛  D . Nielsen , op - cit , p .  104 ) . و هومل در سال‌هاى 385 - 420 م . ( فريتز هومل ، التاريخ العربى القديم ، 108 ) و فيلبى در سال‌هاى 378 - 415 م . (  J . B . Philby , Note on the Last Kings of Saba , p .  269 ) و دكتر جواد على بر اين است كه حكومت او تا سال 430 نيز ادامه داشته است . ( جواد على ، 2 / 571 ) و اينها يعنى اينكه از سال مرگ ابى كرب اسعد تا سال زاد پيامبر ( ص ) نه هفت قرن كه از دو قرن نيز كمتر بوده است .\r\n","page_name":" 179 ","page_number":189},
  {"content":"\r\n\r\nمدينه در آينده هجرت‌گاه پيامبرى خواهد بود كه از ميان قريش برمىخيزد تصور نمىكنم دليل بسنده‌اى باشد بر ايمان آوردن او به پيامبرى كه هنوز نيامده بوده است .\r\nبر پايهء نكته‌هاى ياد شده ، چنين مىنمايد كه گزارش پيش گفته ، افزون بر اثرپذيرى آن از اسرائيليات ، غرضى ويژه را نيز دنبال مىكند و آن برترى دادن پايگاه قحطانيان بر عدنانيان ، به هنگام درگيرىهاى سياسى است . از اينجاست كه اين‌گونه روايات شيفته‌وار در پى اين‌اند كه تبّع و قومش را در چهره‌اى فرانمايند بارها و بارها فراتر و پسنديده‌تر از عدنانيان به طور عام و از قريشيان به طور خاص . بر پايهء اين‌گونه گزارش‌ها : 1 . اين قحطانيان‌اند كه براى نخستين بار در ستايش پيامبر ( ص ) شعر سروده‌اند ، نخست « سبأ » و اينك « تبّع » « 1 » ، با اين تفاوت كه تبّع افزون بر شعر سرودن ، آرزو و عزم مىكند كه با دشمنانش دشمنى كند و با دوستانش دوستى ورزد و وزير و پسر عموى او باشد ؛ 2 . اين قحطانيان‌اند كه پيشاپيش نام پيامبر ( ص ) را مىدانسته‌اند اما چگونه ؟ خود اين گزارشگران نيز نمىدانند ، زيرا هدف اين بوده كه قحطانيان نام پيامبر ( ص ) را 700 سال پيش از زاده شدن او مىدانسته‌اند ، اما عدنانيان تا اندكى پيش از بعثت او ، آن را نمىدانسته‌اند ؛ 3 . اين قحطانيان‌اند كه مردمى مؤمن و خداشناس بوده‌اند كه پوششى بر كعبه پوشانده‌اند و چندين بار آن را بازسازى كرده‌اند و قرن‌ها پيش از اسلام آن را بزرگ داشته‌اند و اين يهوديان بوده‌اند كه آنها را به اين شيوه‌ها راه نموده‌اند . و سرانجام ، اين همه اصرار بر ايمان تبّعىها به خداى يگانه و رسالت پيامبر ( ص ) و نيز پافشارى بر ناروا بودن بدگويى كردن از آنها ، چه بسا نشانگر اين باشد كه كسانى تبعىها را لعن و نفرين مىكرده‌اند ، و دور نيست كه هدف اين ناسزاها و لعن و نفرين‌ها در اصل نه تبّعىها كه يمنىها به طور خاص ، و قحطانىها به طور عام بوده‌اند . و از اين رو بوده كه بر نفرين نكردن و بد نگفتن ، اين همه ابرام مىشده است . نيز چه بسا كه عدنانيان در پاسخ اين اصرار قحطانيان احاديثى برساخته باشند . « 2 »\r\n\r\nدومين كوشش\r\nدومين كوشش براى ويرانى كعبه از سوى « حسان بن عبد كلال » انجام گرفته است . آنگاه كه او همراه با حميريان و انبوهى از ديگر قبيله‌هاى يمنى ، از يمن آهنگ مكه كرد تا سنگ‌هاى كعبه را از مكه به يمن برد و كعبه را در سرزمين خود بنا كند تا مردم براى گزاردن حج به آنجا روى\r\n\r\n\r\n","description":"","footnote":"\r\n( 1 ) . ابن كثير ، 2 / 158 - 159 .\r\n( 2 ) . جواد على 2 / 515 - 516 .\r\n","page_name":" 180 ","page_number":190},
  {"content":"\r\n\r\nآورند . چون او به « نخله » رسيد ، قريشيان به فرماندهى « فهر بن مالك » راه بر او گرفتند و در پيكارى خونين كه ميان آنان درگرفت ، پيروزى از آن قريشيان ، و شكست و سه سال اسارت در مكه از آن حسان بن عبدكلال شد . « 1 » اگر چنين باشد ، حملهء معروف ابرهه به مكه ، دست كم پيشينه‌اى يمنى خواهد داشت . گفتنى است كه برخى از گزارشگران گفته‌اند كه عبد كلال به يارى و پشتيبانى « اكسوم » به حكومت رسيد . « 2 » بنابراين آيا نمىتوان دست حبشيان مسيحى را در آن سوى حملهء عبد كلال به كعبه ديد ؟ نمىدانم ، زيرا بر چنين گزارش‌هايى چندان نمىتوان تكيه كرد .\r\nاز سوى ديگر « همدانى » اين داستان را از پايه دروغ مىشمارد - گرچه گروهى گفته‌اند او يك يمنى متعصب است كه هيچ جنگى را كه قريشيان بر يمنيان پيروز شده باشند ، باور ندارد ، و گناه بردن سنگ‌هاى كعبه از مكه به يمن را به دوش « هذيل بن مدركه » ، يكى از سران مكه مىافكند « 3 » ، و اين چيزى است كه خيلى بدان اطمينان نداريم .\r\n\r\nسومين كوشش\r\nسومين كوشش براى ويرانى كعبه كه اخباريان بدان اشاراتى كرده‌اند - درست يا نادرست - كوششى است كه در سدهء نخست پيش از هجرت از سوى غطفانيان انجام گرفته است ، و داستان چنين است كه غطفانيان براى خويش خانه‌اى چون كعبه بنا كردند و سپس كوشيدند تا عرب‌ها را وادارند به جاى كعبه به خانهء آنان رو كنند ، اما يكى از سران عرب نپذيرفت و گفت :\r\n« نه به خدا سوگند تا من زنده‌ام هرگز نمىگذارم چنين شود » . و به قوم خويش گفت : بزرگ‌ترين فخر و فضيلتى كه مىتوانيم ميان عرب‌ها براى خويش بر جاى گذاريم همين است كه غطفانيان را از آنچه مىخواهند باز داريم . قوم او نيز سخن وى را پذيرفتند ، با غطفايان از در پيكار درآمدند ، آنان را شكست دادند و حرمشان را از اعتبار انداختند . « 4 »\r\n\r\n\r\n","description":"","footnote":"\r\n( 1 ) . همدانى ، الاكليل ، 2 / 357 - 359 ؛ تاريخ طبرى ، 2 / 262 - 263 .\r\n( 2 ) . فيلبى بر اين است كه اين مرد كاهن و شيخ قبيلهء خود بوده است و با يارى حبشيان ، تخت سلطنت را پنج سال غصب كرده بوده است . بنگريد به :\r\n J . B . philby , Arabian Highlands , p .  260 ؛  The Background of Islam , p .  143 .\r\n( 3 ) . الاكليل ، 2 / 359 ؛ جواد على ، 2 / 585 .\r\n( 4 ) . محمد حسين هيكل ، فى منزل الوحى ، 415 .\r\n","page_name":" 181 ","page_number":191},
  {"content":"\r\n\r\n\r\nچهارمين كوشش\r\nو اما چهارمين كوشش براى ويرانى كعبه كه معروف و زبانزد نيز هست ، همان است كه از سوى ابرههء حبشى انجام گرفت . كوششى كه در قرآن كريم نيز يك سوره بدان ويژه شده است ، سورهء فيل : « آيا نديدى كه پروردگارت با پيل‌سواران چه كرد ؟ مگر نه اينكه كيد و كوشش آنان را تباه ساخت و دسته دسته پرندگانى را بر آنان فرستاد تا سنگ‌هايى از سنگ - گل بر آنان فروبارند ، سپس آنان را چون كاه برگ جويده شده ساخت » و آنكه چون كاه برگ جويده شد نه تنها سربازان ابرهه كه خود او نيز بود . در اين باره به گستردگى در پژوهشى با نام « العرب و علاقاتهم الدولية فى العصور القديمة » سخن گفته‌ام . « 1 »\r\n\r\nپنجمين كوشش\r\nدر اين ميان روميان نيز بىكار ننشستند و پس از نوميدى از چيره شدن بر مكه ، نقشه‌ها ريختند تا آن را از درون فروپاشند [ اين نقشه‌ها و انديشه‌ها را مىتوان پنجمين كوشش براى نابودى مكه و كعبه به شمار آورد . 
  ] نقشه‌هاى آنان بدين‌گونه بود كه امپراتورى روم پس از آنكه به دو پارهء شرقى و غربى بخش شد ، به زودى بيزانس بر آن شد تا از مسيحيت همچون ابزارى براى گسترش نفوذ خود در سرزمين‌هاى عربى بهره گيرد . از اين رو هيئت‌هاى تبليغ مذهبى را به آن سرزمين‌ها گسيل كرد ، چنان كه توانست حبشىها را به دين مسيح درآورد . با مسيحى شدن حبشىها ، هم ، كاروان‌هاى بازرگانى روميان در آن سرزمين‌ها ايمن مىماندند و هم بيزانس مىتوانست با بهره‌گيرى از حبشىها نفوذ خود را در سرزمين‌هاى عربى گسترش دهد . اما بيزانس چون نمىخواست خود مستقيم در كار كشورهاى عربى دخالت كند ، نخست ابرهه را\r\n\r\n\r\n","description":"","footnote":"\r\n( 1 ) . بنگريد به مجلة كلية اللغة العربية و العلوم الاجتماعية ، ش 6 ، س 1975 ، ص 400 - 412 ؛ و دربارهء حملهء ابرهه بنگريد به : ابن اثير ، 1 / 442 - 447 ؛ تاريخ طبرى ، 2 / 130 - 139 ؛ تفسير طبرى ، 2 / 188 ، 30 / 193 - 194 ؛ تفسير قرطبى ، 7277 - 7290 ( چاپ الشعب ) ؛ فى ظلال القرآن ، 8 / 664 - 675 ؛ تفسير آلوسى ، 30 / 232 - 237 ؛ نهاية الارب ، 1 / 251 - 264 ؛ تفسير بيضاوى ، 2 / 576 ؛ بيهقى ، دلائل النبوة ، 1 / 56 - 57 ؛ كشاف زمخشرى ، 3 / 288 ؛ ابن كثير ، 2 / 170 - 176 ؛ تفسير ابن كثير ، 8 / 503 - 511 ؛ صحيح الاخبار ، 4 / 21 - 22 ؛ اعلام النبوة ، 149 ؛ نيز :\r\n Procopius , I . P .  180 ؛  Le Museon ,  1953 ، 364 ،  pp  772 - 279 ؛  S . Smith , Events in Arabia in the 6 th Century A . D . , P .  435 .\r\n","page_name":" 182 ","page_number":192},
  {"content":"\r\n\r\nدر حمله به مكه پشتيبانى كرد « 1 » ، و چون ابرهه شكست خورد و حبشىها از يمن رانده شدند « 2 » ، از راه ديگرى درآمد تا بتواند بر مكه سلطه يابد . از راه [ خريدن و فريفتن 
  ] يكى از سران عرب كه دوستدار روميان باشد . بدين‌گونه بود كه قيصر روم ، عثمان بن حويرث بن اسد بن عبدالعزّى را براى اين كار برگزيد تا از سوى او امير دست‌نشاندهء مكه باشد ، نامه‌اى نيز به دو نوشت تا بر قوم خويش بخواند ، عثمان به مكه بازگشت ، قوم خويش را گرد آورد و آنها را به نيكويىها و پاداش‌هاى قيصر - در صورت دوستى و فرمانبرى - مژده‌ها داد و از كيفرها و سخت‌گيرىهاى او در شام - در صورت نافرمانى - بيم‌ها داد ، سخت‌گيرىهايى كه كمترين آنها بستن دروازه‌هاى شام و روم بر روى آنان است ؛ شامى كه هر سال آنان براى تجارت بدان‌جا مىروند و بهره‌ها مىاندوزند . « 3 » پاره‌اى از سخنان عثمان چنين است : « اى مردم ! قيصر روم - كه خود مىدانيد كه در سرزمين‌هاى او و در پناه او با ايمنى و آسودگى تجارت ميكنيد و بهره‌ها مىاندوزيد - مرا بر شما اميرى و فرمانروايى داده است و من مىدانيد يكى از شما و پسر عموى ( خويش شما ) شما هستم ، خواسته است تا روغن و قرظ « 4 » و پوست به من بدهيد تا براى او ببرم و مىترسم اگر فرمان نبريد ، شام را از شما دريغ دارد و درست شما را از بازرگانى و سوداندوزى در آنجا كوتاه كند . « 5 »\r\nبىگمان اين كوشش و نقشهء سياسى روميان ، در پى همان چيزى بود كه كوشش و نقشهء نظامى حبشيان در پى آن بود ، يعنى فروپاشى مكه و كعبه . اما خدا خواست تا اين هر دو نقشه ، ناكام ماند و مكه همچنان حرم امن خدا براى عرب و عجم بر جاى ماند . قريشيان نيز در اين هر دوبار همهء كوشش خويش را براى ناكام گذاشتن نقشه‌هاى دشمن به كار بردند . پيداست\r\n\r\n\r\n","description":"","footnote":"\r\n( 1 ) . احمد ابراهيم ، همان ، 154 - 155 ؛ جواد على ، 3 / 518 نيز :\r\n Procopuis , I . P .  180 ؛  O'Leary , Arabia before Muhammad , p .  184 ؛\r\n R . Bell , The Origin of Islam in its Christain Environment , p . \r\n40 .\r\n( 2 ) . ابن اثير ، 1 / 449 - 451 ؛ ابن كثير ، 2 / 177 - 178 ؛ دينورى ، الاخبار الطوال ، 64 ؛ ابن خلدون ، 2 / 63 ؛ تاريخ طبرى ، 2 / 146 - 148 ؛ يعقوبى ، 1 / 200 ؛ مسعودى ، مروج الذهب ، 2 / 56 ؛ جواد على ، 3 / 521 - 523 ؛ مقدسى ، 3 / 190 - 195 ؛ ابن قتيبه ، المعارف ، 278 .\r\n( 3 ) . عقاد ، همان ، 114 - 115 ؛ حياة محمد ، 127 - 128 .\r\n( 4 ) . قرظ ، برگ يا صمغ گونه‌اى درخت - درخت سلم - است كه در دباغى پوست به كار مىرفته است .\r\n( 5 ) . ابن هشام ، 1 / 224 ؛ ابن حزم ، جمهرة انساب العرب ، 118 ؛ الروض الانف ، 1 / 146 ؛ ابو نعيم اصفهانى الاغانى ، 3 / 112 .\r\n","page_name":" 183 ","page_number":193},
  {"content":"\r\n\r\nكه كوشش نخست ، يعنى حملهء ابرهه ، بسى خطرناك‌تر از دومى بود ، هر چند از پى اين دومى بود كه كار برخى از مردان عرب به زندان‌هاى قيصر كشيده شد و روزگارى را كه به درستى نمىدانيم چند سال بوده ، در آنجا سپرى كردند . بارى ديرى نكشيد كه دوباره كارها به گونهء نخست خود بازگشت . « 1 »\r\nاين‌گونه كوشش‌ها و نقشه‌ها آشكارا نشان مىدهند كه سران و شاهان شمال و جنوب از كعبه و پايگاه والاى آن دل خوشى نداشته‌اند و در پى فروپاشى آن بوده‌اند . و جالب اينكه كعبه توانست در برابر همهء اين كوشش‌ها و نقشه‌ها سرافراز بماند و پايگاه خود را پاس دارد . با اينكه مكه از سلطنت و حكومت توانايى كه بر جزيرة العرب دست داشته باشد ، برخوردار نبود ، و همين كه مكه از يك حكومت رسمى و مركزى تهى بود و كار سرپرستى آن به دست همگان بود و نه به دست گروهى ويژه - گروه حاكمان كه ديگران را با زور به فرمانبرى و پيروى و رشوه و جزيه و ماليات وادارند - خود يكى از زمينه‌ها و سبب‌هايى بود كه مكه را در برابر نقشه‌هاى دشمنان سرافراز و پيروز نگه داشته بود . « 2 »\r\nمردم مكه نيز از اين رو كه مىدانستند كعبه نزد همهء عرب‌ها پايگاهى و الا دارد ، خويش را داراى امتياز ويژه‌اى مىشمردند كه دست ديگر عرب‌ها از آن كوتاه بود . امتيازى كه در شرافت و كرامت كعبه ، خانه خدا ريشه داشت ؛ زيرا آنان بودند كه در كنار چنين خانه‌اى زندگى مىكردند و پاس‌دارى و پرده‌دارى و سرپرستى آن را در دست داشتند و حاجيانى را كه به زيارت آن مىآمدند ، پناه مىدادند و پذيرايى مىكردند و اسباب امن و آسايش آنان را فراهم مىنمودند . و از اينجا بود كه در ميان آنان باور يا سنتى با نام « حمس » پديد آمد و مقصود از آن ، كسى بود كه فرزند مكه و حرم ، و شهروند ساكن آن ، و وابسته به كعبه و مقام ابراهيم باشد .\r\nو اين خود براى آنان امتيازى بزرگ به شمار مىآمد « 3 » ، و بدن سبب در ميان مردم فرياد مىزدند : « ما پسران ابراهيم و اهل حرميم ، سرپرستان كعبه ، و شهروندان و ساكنان مكّه‌ايم و هيچ عربى حقى را كه ما داريم ندارد و هيچ عربى پايگاهى را كه ما داريم ندارد و نمىشناسد » . « 4 »\r\n\r\n\r\n","description":"","footnote":"\r\n( 1 ) . احمد ابراهيم شريف ، همان ، 162 - 163 ؛ الروض الانف ، 1 / 146 ؛ نيز :\r\n Watt , W . M . Muhammad at mecca , Oxford ,  1953 ،  p  . 16 .\r\n( 2 ) . عقاد ، مطلع النور ، 115 .\r\n( 3 ) . خربوطلى ، همان ، 50 ؛ بسنجيد با : شفاء الغرام ، 2 / 43 ؛ ابن هشام ، 1 / 199 .\r\n( 4 ) . ازرقى ، 1 / 176 ؛ ابن هشام ، 1 / 216 ؛ تفسير طبرى ، 4 / 188 .\r\n","page_name":" 184 ","page_number":194},
  {"content":"\r\n\r\nحمسيان براى خويش آداب و رسومى نيز نهاده بودند ، مثلا هرگاه دخترى به بيگانه مىدادند ، شرط مىكردند كه پسران آن زن از خود آنان باشد ؛ يا مثلا براى خويش نشانى نهاده بودند و آن اينكه هيچ جايى از « حل » يعنى سرزمين‌هاى بيرون حرم را بزرگ نشمارند ، آنگونه كه زمين حرم را بزرگ مىشمارند و مىپنداشتند كه اگر چنين كنند ، عرب‌ها زمين حرم را خوار خواهند شمرد . و از اين رو بود كه آنان وقوف در عرفه و روانه شدن از آن را انجام نمىدادند - زيرا عرفه بيرون حرم جاى دارد - با اين كه وقوف عرفه را از آيين‌هاى حج و شعائر و دين ابراهيم مىدانستند و انجام دادن آن را براى ديگران بايسته مىشمردند . آنان به جاى عرفه « نمره » را كه در كنارهء حرم جاى دارد به عنوان موقف برگزيده بودند ، شب عرفه در آنجا مىماندند و روز عرفه به « اراك نمره » مىرفتند و از آنجا راهى « مزدلفه » مىشدند و چون خورشيد قله‌هاى كوه‌ها را فرامىگرفت همه يك‌باره مىآمدند و شعار مىدادند : « ما فرزندان حرميم ، و ما را نشايد كه از حرم بيرون رويم و جز حرم زمين ديگرى را بزرگ شماريم ، ما حمسيم » . و بدين‌گونه ، آنان تعصب خويش را به زمينى ويژه ، آشكار مىكردند . و از بيرون رفتن از آن هر چند براى اتمام آيين حج سر باز مىزدند . سنت ديگر آنان اين بود كه به هنگام احرام و حج ، رفتن به درون خانه را از در ناروا مىشمردند و چون به چيزى در خانه نياز داشتند ، از پشت خانه‌هايشان از ديوار به بام بالا مىرفتند و از آنجا به درون خانه فرود مىآمدند . « 1 »\r\nايشان همچنين مىگفتند براى حمسيان روا نيست كه به هنگام احرام ، كشك و روغن بسازند ( يا بخورند ) و در خيمه‌هاى مويين درآيند و سايه بگيرند و اگر خواستند سايه بگيرند ، تنها از سايه‌بان چرمين بهره گيرند . و بدين‌گونه چيزهايى را بر خود حرام كرده بودند كه ديگر عرب‌ها بر خود حرام نكرده بودند . نيز در ماه‌هاى حرام سراپرده‌هايى سرخ كه نشان شرف و سرورى بود ، براى خويش بر پا مىكردند و اين‌گونه سراپرده‌هاى سرخ ويژهء آنان بود . نيز بر عرب‌ها واجب ساخته بودند كه چون براى حج يا عمره به مكه آيند ، نبايد خوراكى را كه با خود از حل به حرم آورده‌اند ، بخورند ، و نخستين بار كه به طواف خانه مىروند بايد جامهء\r\n\r\n\r\n","description":"","footnote":"\r\n( 1 ) . ابن كثير ، 1 / 233 ، 293 ؛ بخارى ، 2 / 163 ؛ ابن هشام ، 1 / 202 ؛ طبرسى ، 2 / 411 ؛ فاسى ، العقد الثمين ، 1 / 141 ؛ نويرى ، نهاية الارب ، 1 / 244 ؛ مقدسى ، 4 / 32 ؛ تفسير قرطبى ، 2 / 427 - 428 ؛ يعقوبى ، 1 / 256 ؛ ازرقى ، 1 / 176 - 180 ؛ جواد على ، 6 / 362 ؛ احمد ابراهيم شريف ، همان ، 188 ؛ نيز :  EI , II , p .  335 .\r\n","page_name":" 185 ","page_number":195},
  {"content":"\r\n\r\nحمسيان را دربر كنند و اگر چنان جامه‌اى نيافتند ، برهنه طواف كنند ، و اگر مرد يا زنى جامهء حمسى نيافت و از برهنه شدن نيز پروا و شرم كرد و در جامهء خود - كه آن را از حل به حرم آورده بود - طواف نمود ، بايد آن جامه را پس از طواف به دور افكند و ديگر از آن براى هيچ كارى بهره نگيرد و بدان دست نزند ، ديگران نيز نمىبايد بدان دست زنند و براى كارى بردارند .\r\nعرب‌ها اين‌گونه جامه‌ها را « لقى » ( آنچه از روى خوارى و بىارجى دورافكنده مىشود ) مىناميدند . « 1 »\r\n\r\n4 . كعبه اندكى پيش از اسلام\r\nمهم‌ترين رويدادهاى تاريخ كعبه در اين دوره دو چيز است : يكى بازيابى و بازكندن چاه زمزم ، و ديگر بازسازى خود كعبه .\r\n\r\nنخستين رويداد\r\nدربارهء رويداد نخست ، نوشته‌اند كه چون كار سيراب‌سازى و پذيرايى حاجيان به عبدالمطلب .\r\nنياى پيامبر ( ص ) رسيد ، از آنجا كه چاه زمزم - گويا از روزگار جرهميان به اين سو - ناپديد شده بود و افزون بر آن مكه را خشك‌سالى فرا گرفته بود و باران بسيار كم مىباريد و چاه‌ها يا خشك شده بودند و يا روى به خشك شدن داشتند و موسم حج نيز فرا مىرسيد ، عبدالمطلب در كار سيراب‌سازى حاجيان دشوارىهاى بسيارى پيش‌رو داشت . در چنين حال و هوايى بود كه عبدالمطلب شبى در خواب فرمان يافت كه « طيبه » را بكاود و بكند و چون پرسيد طيبه كجاست ، پاسخى نشنيد ، اما رؤياى او سه بار تكرار شد و در آنها فرمان يافت كه نخست « بره » سپس « مضنونه » و سپس « زمزم » را حفر كند ، و او هر بار دربارهء آنچه به كندنش فرمان يافته بود ، مىپرسيد ، پاسخى نمىشنيد . اما آخرين بار چون دربارهء زمزم پرسيد ، از سروش چنين پاسخ شنيد : « زمزم ، ميراثى از نياى بزرگوار توست ، چاهى است كه هرگز نمىخشكد و كم‌آب نمىگردد ، حج‌گزاران را سيراب مىسازد ، نه چون چاه‌هايى است كه تو مىشناسى ، در ميان\r\n\r\n\r\n","description":"","footnote":"\r\n( 1 ) . ابن كثير ، 2 / 305 ؛ بخارى ، 2 / 163 ؛ تاج العروس ، 4 / 132 - 133 ؛ روح المعانى ، 1 / 244 ؛ مقدسى ، 4 / 32 - 33 ؛ نهاية الارب ، 1 / 244 ؛ شفاء الغرام ؛ 2 / 41 - 42 ؛ ياقوت ، 5 / 184 ؛ المعارف ، 269 ؛ ازرقى ، 1 / 180 - 182 ؛ يعقوبى ، 1 / 257 ؛ عقاد ، همان ، 117 ؛ احمد ابراهيم شريف ، همان ، 189 - 190 ؛ ابن هشام ، 1 / 219 .\r\n","page_name":" 186 ","page_number":196},
  {"content":"\r\n\r\nخون و سرگين « 1 » جاى دارد ، آنجا كه كلاغ سپيدبال منقار بر زمين مىكوبد ، كنار لانهء مورچگان » . عبدالمطلب با پسرش حارث به راه افتاد ، ميان « اساف » و « نائله » ، آنجا كه قريش براى بت‌هاى خويش قربانى مىكرد ، كلاغى را ديد كه زمين را مىكاود . همانجا را به كاويدن و كندن گرفت ، ناگاه سنگ‌چين چاه نمايان شد ، عبدالمطلب تكبير گفت ، قريشيان دانستند كه او زمزم را يافته است ، نزد او آمدند و گفتند : اين چاه نياى ما اسماعيل است و ما بدان حق داريم ، ما را در آن با خود شريك ساز . عبدالمطلب گفت : نه ، اين كارى است كه تنها من بدان ويژه شده‌ام . گفتند : پس تو را رها نمىكنيم و داورى پيش داور مىبريم ، و چنين كردند ؛ و البته داورى به سود عبدالمطلب سرانجام يافت . « 2 »\r\nگفته‌اند كه عبدالمطلب هنگام بازكندن زمزم دو آهوى زرّين يافت كه جرهميان آنها را در چاه دفن كرده بودند ، نيز شمشيرهايى و زره‌هايى . شمشيرها را چون قابى بر ديوارهء كعبه زد و آهوان زرين را در آن جاى داد . و اين نخستين زر و زيورى بود كه كعبه بدان آذين و آراستگى يافت . گرچه به گفتهء برخى از گزارش‌ها ، برق طلا ، چشم برخى از دزدان را زد و طمعشان را برانگيخت تا شبانه آمدند و آنها را دزديدند . « 3 »\r\nبارى چاه زمزم بازيابى شد و حاجيان از روى تبرّك از همه سو بدان روى نهادند و از ديگر چاه‌ها روى گرداندند ، زيرا هم در كنار مسجدالحرام جاى داشت و هم آبش بر ديگر آب‌ها برترى داشت و هم ميراث نيايشان اسماعيل بود .\r\nگفته‌اند هنگام حفر زمزم ، آنگاه كه قريشيان با عبدالمطلب درگير شدند و او را آزردند ، عبدالمطلب نذر كرد اگر خداوند ده فرزند به او ببخشد و هر ده بزرگ شوند و ببالند و پشتيبان او گردند ، يكى از آنان را به شكرانه در كعبه قربان كند . چون شمار فرزندان او به ده رسيد ، براى انجام دادن قربانى ميانشان قرعه زد . قرعه به نام عبد الله درآمد و پدر ، او را از همه بيشتر\r\n\r\n\r\n","description":"","footnote":"\r\n( 1 ) . از خون و سرگين گويا منظور قربان‌گاه بوده ، زيرا عبدالمطلب در قربان‌گاه به حفر چاه مىپردازد و پيداست كه قربان‌گاه جاى خون و سرگين است . ( مترجم ) .\r\n( 2 ) . تاريخ طبرى ، 2 / 251 ؛ ابن اثير ، 2 / 12 - 14 ؛ ابن كثير ، 2 / 244 - 248 ؛ الروض الانف ، 1 / 80 ، 98 ؛ ازرقى ، 2 / 42 - 47 ؛ حربى ، همان ، 485 ؛ مقدسى ، 4 / 114 ؛ ابن سعد ، 1 / 49 - 50 ؛ ابن هشام ، 1 / 142 - 150 ؛ حياة محمد ، 116 - 117 ؛ يعقوبى ، 1 / 246 - 248 ؛ تاريخ الخميس ، 202 - 204 ؛ نيز :\r\n Shorter Ency . of Islam , p .  657 .\r\n( 3 ) . مروج الذهب ، 2 / 102 ؛ ياقوت ، 1 / 149 ؛ ابن خلدون ، 2 / 338 ؛ تاريخ الخميس ، 204 - 205 ؛ مقدسى ، 4 / 114 ؛ ازرقى ، 2 / 41 - 43 ؛ تاريخ طبرى ، 2 / 251 ؛ خربوطلى ، همان ، 57 - 58 ؛ حربى ، همان ، 485 .\r\n","page_name":" 187 ","page_number":197},
  {"content":"\r\n\r\nدوست مىداشت ، عبدالمطلب چون چنين ديد گفت : خدايا ! عبد الله يا صد شتر ، سپس ميان عبد الله و صد شتر قرعه زد و قرعه بر صد شتر افتاد . « 1 »\r\nدربارهء نذر عبدالمطلب گزارش ديگرى مىگويد ، نذر آنگاه بود كه عدى بن نوفل او را بر پسر نداشتن سرزنش كرد و گفت : عبدالمطلب ! بر ما برترى مىجويى ( يا بخشش مىكنى ) و تو تنهايى و پسرى ندارى و عبدالمطلب پاسخ داد : مرا سرزنش مىكنى ؟ به خدا سوگند اگر خدا ده پسرم بخشد يكى از آنان را در كعبه قربانى خواهم كرد . « 2 »\r\n\r\nدومين رويداد\r\nدومين رويداد تاريخ كعبه در آستانهء پيدايى اسلام ، بازسازى كعبه است ، آنگاه كه - تقريبا به گفتهء همهء مورخان - پيامبر ( ص ) 35 ساله بوده است . بنابراين و بنابر آنكه زادروز پيامبر ( ص ) - چنان كه ابراهيم پاشا فلكى نشان داده است - 20 آوريل 571 باشد « 3 » ، ناگزير بايد بازسازى\r\n\r\n\r\n","description":"","footnote":"\r\n( 1 ) . گزارش معروف‌تر در اين باره چنين است كه چون قرعه به نام عبد الله درآمد ، عبدالمطلب كارد تيز كرد و دست او را گرفت و به قربان‌گاه برد ، قريشيان نزد او آمدند و از او خواستند تا اين كار را نكند مبادا كه ميان مردم سنت شود . پس براى چاره‌جويى نزد كاهن رفت و با راهنمايى او بود كه ميان عبد الله و ده شتر قرعه زد ، به نام عبد الله درآمد ، آنگاه شمار شترها را افزود و قرعه زد تا سرانجام ميان عبد الله و صد شتر قرعه زد و قرعه بر صد شتر افتاد . ( مترجم ) .\r\n( 2 ) . تاريخ طبرى ، 2 / 239 - 243 ؛ ابن اثير ، 2 / 5 - 7 ؛ ابن كثير ، 2 / 248 - 249 ؛ روح‌المعانى ، 23 / 136 ؛ مروج الذهب ، 2 / 104 ؛ مقدسى : 4 / 114 - 116 ؛ يعقوبى ، 1 / 250 - 252 ؛ ابن خلدون ، 2 / 337 ؛ تاريخ الخميس ، 129 ، 206 - 207 ؛ ابن سعد ، 1 / 50 ، 53 - 54 ؛ ابن هشام ، 1 / 150 - 154 ؛ ازرقى ، 2 / 43 - 44 ، 47 ، 49 ؛ حياة محمد ، 117 - 118 .\r\n( 3 ) . اگرچه دربارهء زادروز پيامبر ( ص ) چندين گزارش و نظر پيش‌روى داريم ، در اين گمانى نيست كه در ميان همهء پيامبران تنها آن بزرگوار است كه در روشناى تاريخ زاده شده و تاريخ روشنى دارد : يك گزارش عربى ولادت او را در سال حملهء ابرهه به كعبه ( عام الفيل ) مىداند ، سالى كه درست دانسته نيست چه زمانى بوده است ، 552 يا 563 يا 570 يا 571 ؟ گزارش ديگر آن را ، هم زمان با رويداد « ذى قار » شمرده است ، كه آن نيز درست دانسته نيست در چه سالى بوده است ( بنگريد به : ياقوت ، 4 / 293 - 294 و براى ديدن نظرهاى گوناگون دربارهء سال اين رويداد بنگريد به كتاب مؤلف بلاد العرب ) . برخى از پژوهشگران نيز كوشيده‌اند تا تاريخ زاد سال پيامبر ( ص ) را بر پايهء دو تاريخ درست و دقيق زندگى آن بزرگوار يعنى تاريخ هجرت او در سال 622 م . و تاريخ از دنيا رفتن او در سال 632 م . نشان دهند و پيداست كه آنچه بر اين پايه گفته شده تنها تاريخى برداشتى و استنتاجى است و نه تاريخى دقيق و گمان‌ناپذير . ( بنگريد به : عبدالمنعم ماجد ، همان ، 95 -\r\n","page_name":" 188 ","page_number":198},
  {"content":"\r\n\r\nكعبه در حوالى سال 606 م . انجام گرفته باشد . در اين ميان ، برخى نظرات دربارهء زمان تولد پيامبر گرامى اسلام - كه والاترين سلام‌ها بر او باد - وجود دارد ؛ اگرچه در ميان پيامبران ، بىگمان تنها رسول اكرم ( ص ) است كه در روشناى تاريخ زاده شده است . « 1 »\r\nبارى قريشيان در انديشهء بازسازى كعبه بودند ، زيرا كعبه در آن روزگار سقف نداشت ، ديوارهايش نيز كوتاه بود و همين‌ها كار دزدان و ربودن گنجينه‌هاى كعبه را آسان ساخته بود .\r\nافزون بر اين سيل‌هايى كه گاه به گاه در مكه روان مىشدند ، آسيب‌هايى بدان رسانده بودند و آخرين سيل ، سيلى بنيان‌كن بود كه از كوه‌هاى اطراف مكه به سوى كعبه سرازير شده بود و شكاف و شكست‌هايى در ديوارهاى آن پديد آورده بود . اينها بود كه قريشيان را به بازسازى و آفت‌زدايى كعبه ناگزير ساخت . در اين ميان رويداد ديگرى نيز پيش آمد و عزم قريشيان را بر بازسازى كعبه جزم‌تر كرد ، و آن ، كشتيى بود كه امواج دريا آن را به ساحل جدّه افكنده بود ، كشتى از آن يك بازرگان رومى بود كه قيصر كسانى را با آن از مصر به حبشه فرستاده بود تا در آنجا كليسايى بسازند . نمايندگان قريش به سرپرستى وليد بن مغيره ، رفتند و كشتى را خريدند « 2 » ( تا چوب‌هاى آن را در بازسازى كعبه به كار برند ) . كار ويران كردن و بازساختن\r\n\r\n\r\n","description":"","footnote":"\r\n- 96 ؛ نيز :  R . Blachere , Le Probleme de Mahomet ,  ( نيز :  P . Lammens , Age de Mohammad , p .  209  F p .  15 . ) گوستاولوبون نيز زادروز پيامبر ( ص ) را در 27 آگوست 570 گفته است ( حضارة العرب ، 129 ) و كوسن دپرسيوال در 29 آگوست 570 (  Coussin des Perceval , Essai Sur l'Histoire des Arabes , p .  283 ) اما مرحوم محمود پاشافلكى ( منجم ) بر پايهء پاره‌اى حسابرسىها روز 9 ربيع الاول يا 20 آوريل 571 را زادروز پيامبر ( ص ) يافته است . ( التقويم العربى قبل الاسلام ، 38 ) سيلوستر دوساسى نيز در اين باره با محمود پاشا هم‌رأى است . اما گزارشگران زندگى پيامبر ( ص ) همه ولادت آن بزرگ را در روز دوشنبه از دومين هفتهء ربيع الاول عام الفيل گفته‌اند و عام الفيل به گفتهء پژوهشگران 53 سال پيش از هجرت به سال 571 بوده است .\r\n( بنگريد به : دراز ، المدخل الى القرآن الكريم ، 22 ؛ ابن كثير ، 1 / 259 - 262 ؛ تاريخ طبرى ، 3 / 155 - 157 ؛ ابن اثير ، 1 / 458 - 459 ؛ المحبر ، 8 - 9 ) . و اما از دنيا رفتن پيامبر ( ص ) در روز 12 يا 13 ربيع الاول سال 11 هجرى ( 7 يا 8 ژوئن سال 632 ) بوده است . آنگاه كه آن بزرگوار 63 سال كامل قمرى داشته ، يعنى بيش از 61 سال شمسى . ( المدخل الى القرآن الكريم ، 31 - 32 ) .\r\n( 1 ) . ابن هشام ، 1 / 192 - 193 ؛ عمرى ، 1 / 64 ؛ مقدسى ، 4 / 139 ؛ فلكى ، همان ، 38 ؛ حربى ، همان ، 494 - 495 ؛ ماجد ، همان ، 1 / 95 - 96 ؛ نيز :  A . Guillaume , op - cit . p .  23 ؛  CHI . , I .  1970 .\r\n( 2 ) . ابن اثير ، 2 / 44 ؛ تاريخ طبرى ، 2 / 287 ؛ مسعودى ، 2 / 271 - 272 ؛ ارزقى ، 1 / 157 - 158 ؛ نهاية الارب ، 1 / 232 ؛ ياقوت ، 4 / 466 ؛ مقدسى ، 1 / 139 - 140 ؛ حربى ، همان ، 486 - 487 .\r\n","page_name":" 189 ","page_number":199},
  {"content":"\r\n\r\nكعبه آغاز شد . بر پايهء گزارش‌هاى عربى نخستين كسى كه ويران‌سازى را آغاز كرد ، وليد بن مغيره بود يا ابووهب ابن عمرو مخزومى . اين شخص هر كه بود چندان مهم نيست ، مهم اين است كه قريشيان كوشش و مراقبت مىكردند تا كعبه تنها از راه حلال بازسازى شود . از اينجاست كه از زبان وليد يا ابووهب چنين گزارش كرده‌اند : « اى قريشيان ! براى ساختن كعبه تنها آنچه را از راه حلال به دست آورده‌ايد ، مايه گذاريد ، مبادا آنچه را از راه حرام چون ربا ، مهر زنان ، حق ديگران و . . . در دست داريد ، در اين راه خرج كنيد » ! بازسازى همچنان پيش رفت تا به جايگاه ركن ، يعنى حجرالاسود ، رسيد . در اينجا بود كه قريشيان بر سر اين كه چه كسى حجرالاسود را در جاى خود بگذارد و اين افتخار را ببرد ، چنان دچار درگيرى و دعوا شدند كه بيم آن مىرفت كار به پيكار و كشتار بكشد . مردانى از تيرهء « عبدالدّار » كاسه‌اى بزرگ انباشته از خون پيش آوردند و با مردانى از تيرهء « عدى » به نشان پيمان دست در آن كاسه بردند و پيمان بستند كه تا پاى جان در اين كار بايستند - از اين روست كه اينان « علقة الدم » ( پيمان خون ) ناميده شدند . چون كار بدينجا رسيد ، قريشيان چهار شب دست از كار برداشتند و به رايزنى نشستند ، ابو اميّه ابن مغيره كه پيرترين قريشيان بود ، گفت : نخستين كسى را كه از در مسجد درآيد به داورى بگيريد ، همه پذيرفتند و پيامبر ( ص ) نخستين كسى بود كه از در وارد شد ، چون او را ديدند ، گفتند : اين امين است ، داورى او را گردن مىگذاريم ، و داستان را با او در ميان نهادند ، پيامبر فرمود تا جامه‌اى آوردند ، حجرالاسود را برداشت و در آن جامه نهاد و گفت تا هر قبيله‌اى گوشه‌اى از آن جامه را بگيرد و همه با هم آن را تا ركن بالا آورند ، سپس خود سنگ را از ميان جامه برداشت و در جاى خويش نهاد و روى آن ديوار بنا شد ، و بدين شيوه پيامبر بزرگوار ( ص ) موفق شد آتش جنگ و دشمنى را خاموش سازد . اينجا بود كه كسى فرياد كشيد : « شگفتا از قومى كه همه اهل شرافت و رياست‌اند و در ميان خود پيران و كهن‌سالانى تجربه‌اندوز دارند و با اين همه ، كسى را به داورى مىگيرند و سخنش را گردن مىگذارند كه در سال و مال از همه فروتر است . به لات و عزّى سوگند ! كه اين كس بر همه پيشى خواهد گرفت و در ميان اين مردم به برترى و بهرهء بسيار دست يافته و از امروز به بعد مقام و پايگاه بلندى خواهد داشت . « 1 »\r\n\r\n\r\n","description":"","footnote":"\r\n( 1 ) . ابن اثير ، 2 / 44 - 45 ؛ تاريخ طبرى ، 2 / 288 - 290 ؛ ابن كثير ، 2 / 299 - 304 ؛ ابن هشام ، 1 / 195 - 199 ؛\r\n","page_name":" 190 ","page_number":200},
  {"content":"\r\n\r\nگفتنى است كه اينها همه نشان مىدهد كه حجرالاسود نزد قريشيان بسيار ارجمند بوده و گرامىترين چيز شمرده مىشده است . چنان كه هيچ يك از ديگر وابسته‌هاى كعبه در چشم آنان چنان ارز و ارجى نداشته است . و گرنه بر سر جاى گذارى آن ، دعوا و درگيرى پيش نمىآمد . در اين باره « ولهاوزن » تا آنجا پيش رفته كه والايى و ارجمندى خود كعبه را نيز نه وابسته به بت‌هاى درون آن ، كه وابسته به حجرالاسود دانسته است . به ديگر سخن حجرالاسود اين همه ارج و والايى را از خود ( بالذات ) داشته و نه از كعبه . « 1 » بلكه به گفتهء برخى ديگر ، كعبه چيزى نبوده جز قاب و قالبى براى نگهدارى اين سنگ سياه . سنگ سياهى كه در روزگار جاهليان گرامىترين و پسنديده‌ترين معبود قريشيان بوده است . « 2 »\r\nدر اينجا اين يادآورى بجاست كه با همهء گسترش و رواجى كه بت‌پرستى در ميان قبيله‌هاى گوناگون عرب داشته است ، هيچ گزارش تاريخى در دست نداريم گوياى اين كه عرب‌ها خود كعبه يا حجرالاسود را مىپرستيده‌اند . آنچه مىدانيم جز اين نيست كه آنها حجرالاسود را بسيار بزرگ مىشمرده‌اند و از همه چيز گرامىتر مىداشته‌اند ، و از اين رو همواره از روى تبرّك آن را لمس مىكرده ، مىسوده و مىبوسيده‌اند . نيز از همين رو آن گوشه از كعبه را كه حجرالاسود در آن جاى داشته ، « ركن » نام داده بودند . « 3 »\r\nحجرالاسود تا پس از پيدايى اسلام همچنان ارجمند و محترم ماند . « 4 » چنان كه گفته‌اند : پيامبر\r\n\r\n\r\n","description":"","footnote":"\r\nابن سعد ، 1 / 50 ، 93 - 95 ؛ ازرقى ، 1 / 157 - 164 ؛ تاريخ الخميس ، 126 - 131 ؛ تفسير قرطبى ، 2 / 122 - 123 ؛ مقدسى ، 1 / 140 ؛ ياقوت ، 4 / 466 ؛ محمد عبد الله ، دراز ، المدخل الى القرآن الكريم ، 25 - 26 ؛ محمد حسين هيكل ، حياة محمد ، 117 - 118 ؛ حربى ، همان ، 487 ؛ مروج الذهب ، 2 / 272 ؛ خربوطلى ، همان ، 67 - 71 ؛ نيز :\r\n P . K . Hitti , op - cit , p .  100 .\r\n( 1 ) . جواد على ، 6 / 437 ؛ نيز :  J . Wellhausen , op - cit , p .  74 .\r\n( 2 ) . المشرق ، تموز 1941 ، 247 .\r\n( 3 ) . جواد على ، 6 / 437 - 438 ؛ احمد ابراهيم شريف ، همان ، 168 ؛ محمد بتنونى ، همان ، 152 - 156 .\r\n( 4 ) . حجرالاسود بارها از سوى جرهم ، اياد ، عمالقه و خزاعه و آخرين بار در سال 317 ه - . از سوى قرامطه از جاى خود برداشته و ربوده شد . داستان اين بود كه ابوطاهر قرمطى در « هجر » خانه‌اى ساخت با نام « غار الهجرة » تا جاى كعبه را بگيرد و مردم براى حج به سوى آن آيند ، از اين رو به مكه رفت و در مسجدالحرام بر روى حج‌گزاران و نمازگزاران شمشير كشيد و نزديك به سى هزار نفر از مردم مكه و حومهء آن را كشت ، در\r\n","page_name":" 191 ","page_number":201},
  {"content":"\r\n\r\nگرامى ( ص ) هرگاه حنانه را طواف مىكرد ، حجرالاسود را نيز مىسود و مىبوسيد ، اما پايگاه آن پس از اسلام نه چنان بود كه پيش از اسلام . چنان كه در گزارشى از احمد حنبل و بخارى چنين آمده : پيامبر ( ص ) در كنار حجرالاسود ايستاد ، نخست فرمود : « من مىدانم كه تو سنگى بيش نيستى و سود و زيانى نمىرسانى » . آنگاه آن را بوسيد . ابوبكر نيز آنگاه كه با مردم حج گزارد ، چنين كرد . عمر نيز به گزارش احمد حنبل و بخارى و مسلم و ابوداوود و ترمذى و نسايى و . . . رو به سنگ كرد و گفت : مىدانم كه تو سنگى بيش نيستى ، سود و زيانى نمىرسانى و اگر خود نديده بودم كه پيامبر ( ص ) تو را مىبوسيد ، تو را نمىبوسيدم . سپس نزديك آمد و سنگ را بوسيد . « 1 »\r\n\r\nواژهء كعبه\r\nدربارهء معنى و ريشهء واژهء كعبه چندين نظر گفته شده است : برخى گفته‌اند كعبه واژه‌اى رومى است و خانهء كعبه را از اين‌رو كه به شكل مكعب - يا مربع - است بدين نام خوانده‌اند و چون بنّايى رومى در طرح و ساخت آن دست داشته ، نام آن را از واژه‌اى رومى گرفته‌اند . برخى نيز اصل چنين بناهايى را از حبشه دانسته‌اند و گفته‌اند : عرب‌ها از حبشيان ساختن چنين معابدى را آموخته‌اند ، زيرا خود قومى چادرنشين بوده‌اند و ساختمان‌سازى در ميان آنان ريشه نداشته است . پيداست كه پيروان اين‌گونه نظرها - چنان كه استاد عقاد گفته است - اصل را با همهء ريشه‌ها و ساقه‌هايش رها كرده و فرع را گرفته‌اند . زيرا اگر واژهء كعبه از زبان بنّايى رومى يا\r\n\r\n\r\n","description":"","footnote":"\r\nكعبه را كند و طلاهاى آن را غارت كرد و حجرالاسود را با خود برد . سنگ نزد قرامطه ماند تا اينكه در سال 339 ه - . خليفهء عباسى « المطيع لله » آن را به جاى خود برگردانيد و قابى نقره نيز براى آن ساخت . در سال 363 ه . نيز مردى رومى مىخواست سنگ را بركند كه به دست مردى يمنى كشته شد . چنان كه برخى از باطنيان در سال 414 ه - . و مردى عجمى در سدهء دهم كه مىخواستند سنگ را بربايند ، كشته شدند . در محرم سال 1351 ه . نيز مردى افغانى تكه‌اى از حجرالاسود و تكه‌اى از پوشش كعبه را ربود و به كيفر اين كار به دار رفت . در 28 / 4 / 1351 ه . به دستور ملك عبدالعزيز آل سعود تكهء ربوده شده به دست كارشناسان با چسب ويژهء آميخته به مشك و عنبر در جاى خود چسبانده شد . و اما قاب‌هاى حجرالاسود ، سلطان عبدالمجيد عثمانى در سال 1268 ه . قابى زرين براى آن ساخت . اين قاب زرين در سال 1281 ه . در روزگار سلطان عبدالعزيز ، نيز در سال 1331 ه . در روزگار سلطان محمد رشاد عثمانى با قاب‌هاى نقره‌اى جاىگزين شد . ( ازرقى ، 1 / 346 ، پانوشت 4 ؛ نيز بنگريد به : فى منزل الوحى ، 416 ) .\r\n( 1 ) . ازرقى ، 1 / 322 - 324 ، 329 - 330 ؛ تفسير المنار ، 1 / 467 . بسنجيد با : خربوطلى ، همان ، 20 .\r\n","page_name":" 192 ","page_number":202},
  {"content":"\r\n\r\nحبشى گرفته شده يعنى قبيله‌هاى عربى خانه‌هايى را كه داشته‌اند ، خود نساخته‌اند و نمىخواسته‌اند كه خانه‌اى براى آنان ساخته شود كه در زبان رومى كعبه يا مكعبه ناميده مىشده است . بلكه نخست نياز به بيت الحرام پيدا شد و از پى آن نياز به ابزارى كه آنان را به آن خواسته برساند و اگر بنايى رومى يا حبشى نمىبود كه آن نياز را برآورد و خانه را بسازد ، بنايى ايرانى يا مصرى يا هندى يا . . . آن را مىساخت . « 1 » مگر نه اينكه سليمان پسر داوود ، معبد خويش را به روزگارى ساخت كه يهوديان هنوز صحرانشين و بيابان‌زى ( بدوات ) بودند و در ميان آنان كسى كه از دانش و فن و صنعت بهره‌اى داشته باشد ، بسيار كم‌ياب بود . از اين رو سليمان و داوود براى ساختن معابد خويش - چنان كه در تورات آمده « 2 » - براى برپايى هيكل تنها يك راه داشتند ، يارى جستن از فينيقىهاى بيگانه و به ويژه « حيرام صورى » « 3 » ؛ و چون معبد ساخته شد ، آميزهء شگفتى بود از هنر مصريان و بابليان و فينيقيان . و هر چند در اين باره تورات بر يارى فينيقيان تأكيد ورزيده ، از آگاهىهايى كه سفر « اول پادشاهان » پيش روى ما مىگذارد ، به آسانى مىتوانيم دست مصريان و عراقيان را نيز در ساخت آن معابد ببينيم . به هر رو سليمان در ساخت معبد ناگزير بود از نمونه‌هاى بيگانه سرمشق بگيرد ، زيرا در ميان اسرائيليان چيزى نبود كه او را در اين كار به كار آيد . از اينجاست كه هر چند فن به كار رفته در آن معابد را در برابر فن مصرى و بابلى مىنشانده‌اند ، بايد گفت ساخت آنها بىبهره‌گيرى و اثرپذيرى از مصر و بابل بسيار دشوار بوده است ، زمينهء اثرپذيرى مصرى آن را مىتوان ، خويشى سليمان با دربار فرعون دانست . اما اثرپذيرى بابلى آن دشوارتر از آن است كه تفسيرى بپذيرد . به هر رو مهر و نشان هنر بابلى و مصرى در فينقيان نشست و نفوذ بسيار داشته است ، چنان كه هنر آنان از يك سو با هنر مصريان و از ديگر سو با هنر بابليان آميخته است ، و تا ديرگاهى هنر تقليدى اسرائيليان آشكارا نشانگر نشاط و تلاش هنرمندان فينيقى بوده است . « 4 »\r\nبارى آنچه در اينجا نبايد از ياد برد اين است كه باور دينى هنرمندان و معمارانى كه در\r\n\r\n\r\n","description":"","footnote":"\r\n( 1 ) . عقاد ، مطلع النور ، 111 - 112 ؛ نيز بنگريد به : تفسير طبرى ، 11 / 89 - 90 ؛ ياقوت ، 4 / 463 - 465 ؛ احمد حسن باقورى ، مع القرآن ، قاهره ، 1970 م .\r\n( 2 ) . اول پادشاهان ، 7 : 13 - 14 .\r\n( 3 ) . حسن ظاظا ، القدس ، 36 - 37 .\r\n( 4 ) . بيومى ، اسرائيل ، 464 - 472 ؛ آندره ايمار و . . . ، الشرق و اليونان القديمة ، 1 / 267 . نيز :\r\n K . Kenyon , Archaeology in the Holy Land , p .  247 .\r\n","page_name":" 193 ","page_number":203},
  {"content":"\r\n\r\nساخت كعبه و معبد سليمان دست داشتند ، باور دينى مردم را دگرگون نكرد و اينان را به دين آنان درنياورد . بلكه همچنان آن هنرمندان و معماران از ديد آن مردمان كافر شمرده مىشدند . « 1 » نيز ما هيچ معبدى را نمىشناسيم كه نامش را از شكلش گرفته باشد يا شكلى داشته باشد به جز همين شكل مكعب يا مكعب مستطيل كه در بيشتر معابد ديده مىشود . نيز ريشهء « كعب » در زبان عربى چيزى ناشناخته و بيگانه نبوده است و در ميان آنان كاربردهايى داشته است : مثلا آنان برآمدگى سينه‌هاى دختران را كعب مىگفتند و دختران سينه برآمده را كاعب مىخواندند ، همان‌گونه كه با « كعب » ( مهره‌هايى ويژه ) نرد مىباختند و با جنگ‌افزار نيزه كه از جنس نى يا خيزران بود و ميانهء هر دو بند آن را كعب مىگفتند سرو كارها داشتند . از اين رو دور نيست كه واژهء كعب كه يكى از معانى آن نى و نيزه و عصاست نيز گونهء ديگر آن « قناة » كه آن نيز به همان معانى است ، از عربى به يونانى رفته باشد و از آنجا با تصحيف و دگرگونى به شكل « قانون » به معنى عصا يا چوب اندازه‌گيرى ، درآمده باشد . « 2 »\r\nاما دربارهء حبشه و اينكه عرب‌ها شيوهء معبدسازى را از آنان آموخته بودند ، بايد گفت چه بسا به گواهى پاره‌اى پشتوانه‌ها و دليل‌ها ، داستان وارونه باشد ، يعنى حبشىها معبدسازى را از عرب‌ها گرفته باشند . براى نمونه مىتوان از بقاياى ستون‌هاى معبد « سبى » و نيز قربان‌گاه « سبى » براى خداى « سين » در حبشه ياد كرد ، حتى برخى پژوهشگران پيش‌تر رفته و گفته‌اند :\r\nنشست و نفوذ هنر عربى از حبشه نيز فراتر رفته و به همسايگان آن نيز رسيده است . از اينجاست كه آنان بازمانده‌هاى معبدهايى را كه در رودزيا و اوگاندا پيدا شده ، اثر پذيرفته از معبد « اوام » ( محرم بلقيس ) دانسته‌اند زيرا همهء اين معابد در سبك و ساخت و اندازه ، هم‌گونىهاى آشكارى دارند . « 3 »\r\nبه داستان كعبه بازگرديم ، به روزگارى كه قريشيان آن را بت‌خانه ساخته بودند و 360 بت در آن جاى داده بودند . « 4 » به گزارش مسعودى تصويرهاى رنگين و شگفتى بر ديوارهاى كعبه بوده است . تصويرى از ابراهيم با تيرهاى در دست ، و در برابر آن تصويرى از اسماعيل سوار بر\r\n\r\n\r\n","description":"","footnote":"\r\n( 1 ) . عقاد ، مطلع النور ، 112 .\r\n( 2 ) . عقاد ، همان ، 112 .\r\n( 3 ) . بيومى ، « العرب و علاقاتهم الدولية فى العصور القديمة » ؛ جواد على ، 3 / 451 ، موسكانى ، همان ، 221 - 222 . نيز :  H . Von Wissmann and M . Hofner , op - cit , p .  28 ؛  Handbuch , I . p .  34 .\r\n( 4 ) . صحيح مسلم ، 5 / 173 ؛ ارشاد السارى ، 7 / 210 ؛ ازرقى ، 1 / 120 - 123 ؛ بلوغ الارب ، 2 / 211 ؛ شفاء الغرام ، 2 / 280 ؛ العقد الثمين ، 1 / 212 .\r\n","page_name":" 194 ","page_number":204},
  {"content":"\r\n\r\nاسب و در حال جايزه دادن به مردم ، و تصويرهايى از فرزندان آنان تا « قصى بن كلاب » ، نزديك شصت تصوير و هر تصوير همراه با الهه‌اى و توضيح چگونگى عبادت آن الهه و كارهاى بزرگ او . « 1 » حتى كسانى گفته‌اند كه تصويرهايى از مسيح و مريم نيز بر ديواره‌هاى كعبه بوده است . « 2 » و اگر اين درست باشد ناگزير بايد كار مسيحيان روم باشد . البته دكتر جواد على از اين رو كه ميان پيامبران و بت‌پرستيى پيوندى نيست ، نمىخواهد داستان تصوير پيامبران در كعبه را بپذيرد و مىگويد : شرك را با مريم و مسيح و ديگر پيامبران چه كار تا تصوير آنان را بر ديوارهاى كعبه نقش زنند يا بياويزند . « 3 » در پاسخ ، به باور من تصويرهاى پيامبران را مىتوان دو گونه دانست : نخست تصوير ابراهيم و اسماعيل كه نياى عرب‌ها و سازندگان كعبه‌اند و از اين رو نقش زدن تصوير آنان بر ديوارهاى كعبه - كه انباشته از بت‌ها نيز هست - از سوى قريشيان تا آنگاه كه آن دو را نياى خويش و سازندگان خانه مىدانند ، چيزى شگفت و باور نكردنى نيست ؛ و دوم تصوير مسيح و مريم . به پندار من ، بودن تصوير مسيح و مريم در كعبه مىتواند از اين رو باشد كه قريشيان كعبه را خانهء همهء مردم مىدانستند و از اين‌رو اجازه مىدادند تا همگان به طواف آن بيايند و پيكره يا تصوير معبود خويش را در آن جاى دهند . بر اين بايد افزود سخن پاره‌اى از گزارشگران را كه گفته‌اند : « با قوم » رومى در طرح و ساخت كعبه دست داشته است ، اگر چنين باشد ، هيچ دور نيست او - كه يك مسيحى است - به تنهايى يا با يارى مسيحيان ديگرى از روم كه با او بودند ، آن تصويرها را نقش كرده باشند و از قريشيان نيز مخالفتى نديده باشند . از اين رو كه آنان خانه را خانهء خدا و مردم مىدانستند و بر اين بودند كه هر كس مىتواند در آنجا معبودان خويش را عبادت كند . « 4 »\r\nبه هر رو ، كعبه تا سال هشتم هجرى به همين‌گونه [ جايگاه بتان 
  ] باقى ماند . در اين سال بود كه خداوند پيامبر ( ص ) و مؤمنان را به فتح مكه و شكستن بت‌ها توفيق بخشيد . « 5 » در روايات آمده است كه پيامبر ( ص ) در كعبه تصويرى از ابراهيم را ديد كه با تير قرعه مىافكند ،\r\n\r\n\r\n","description":"","footnote":"\r\n( 1 ) . مروج الذهب ، 2 / 272 ؛ ازرقى ، 1 / 165 - 169 .\r\n( 2 ) . جواد على ، 6 / 435 - 436 ؛ ازرقى ، 1 / 165 - 168 .\r\n( 3 ) . جواد على ، 6 / 438 - 439 .\r\n( 4 ) . جواد على ، 6 / 439 .\r\n( 5 ) . دربارهء فتح مكه ( رمضان سال 8 ه - . دسامبر سال 630 م ) بنگريد به : ابن اثير ، 2 / 239 - 255 ؛ تاريخ طبرى ، 3 / 38 - 62 ؛ ابن خلدون ، 2 / 41 - 45 ؛ ابن هشام ، 1 / 802 ، 814 - 822 ؛ حياة محمد ، 416 - 431 ؛ عبدالمنعم ماجد ، همان ، 122 - 123 ؛ الانبياء فى القرآن الكريم ، 322 - 324 .\r\n","page_name":" 195 ","page_number":205},
  {"content":"\r\n\r\nفرمود : خدا بكشد آنان را كه او را پيرى قرعه‌باز ساخته‌اند . بارى ، پيامبر ( ص ) همهء پيكره‌ها و تصويرها را شكست « 1 » و هنگام شكستن مىگفت : « حق آمد و باطل از ميان رفت همانا كه باطل از ميان رفتنى است » . « 2 » در دومين روز فتح مكه ، پيامبر ( ص ) در برابر مردم ايستاد و خطبهء معروفش را براى آنان خواند ، خطبه‌اى كه در آن همهء آيين‌هاى جاهلى را - جز سرپرستى كعبه و آب دادن به حاجيان - فروافكند . سپس گفت : اى قريشيان و اى مكّيان ! مىپنداريد با شما چه خواهم كرد ؟ گفتند مهربانى و خوبى ، كه تو برادر و برادرزاده‌اى كريم و بزرگوارى .\r\nفرمود : برويد كه شما آزاديد . و به اين‌گونه آنان را - با اين كه اسيران او بودند و مىتوانست با آنان هرچه بخواهد بكند - آزاد ساخت و از اين‌جاست كه مردم مكه آزادشدگان ( طلقاء ) نام گرفتند . نيز پيامبر ( ص ) نخواست كه نفوذ و شكوه مكهء شكست‌خورده را از ميان بردارد و آواز داد كه مكه همچنان حرم امنى خواهد بود كه نبايد در آن كشتار شود ، و كعبه همچنان خانهء گرامى خدا خواهد بود كه عرب‌ها - حتى مشركان - به سوى آن آيند و حج گزارند . « 3 »\r\nو در سال نهم هجرى ( 630 - 631 م . ) پيامبر ( ص ) در مدينه ماند و نمايندگانى را كه از اين سو و آن سو مىآمدند ، پذيرفت ، زيرا هنوز در شبه جزيرهء عربستان كسانى بودند كه به خدا و پيامبر نگرويده بودند ، گرچه همچون دوران جاهلى براى حج به مكه مىرفتند ، از اين رو پيامبر ( ص ) در مدينه ماند تا خداوند ديانت او را به كمال رساند و به او اجازه دهد براى حج به مكه رود . « 4 »\r\nنيز پيامبر ( ص ) شتابان امام على ( ع ) را به مكه فرستاد تا پيش از رسيدن كاروان‌هاى حج كه از همه سو راهى مكه بودند ، به مكه رسد و سورهء برائت را كه به تازگى بر پيامبر ( ص ) فرود آمده بود ، بر آنان بخواند ، امام على ( ع ) نيز به خوبى پيام را رساند و سوره را در روزى كه همهء مردم در منى گرد آمده بودند - پيش از رفتن به عرفه - بر آنان خواند . پيامى كه بخشى از آن\r\n\r\n\r\n","description":"","footnote":"\r\n( 1 ) . سيرهء حلبى ، 1 / 144 ، 3 / 87 ؛ الروض الانف ، 2 / 274 - 276 ؛ نهاية الارب ، 17 / 312 - 314 ؛ صحيح مسلم ، 5 / 173 ؛ ازرقى ، 1 / 168 - 169 ؛ ارشاد السارى ، 7 / 210 ؛ العقد الثمين ، 1 / 157 ، 212 ؛ الاصنام ، 31 .\r\n( 2 ) .  « جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً »  ( سورهء اسراء ، آيهء 81 ) .\r\n( 3 ) . تاريخ طبرى ، 3 / 61 ؛ بلادرى ، فتوح البلدان ، 42 ؛ نويرى ، 1 / 298 ؛ عبدالمنعم ماجد ، همان ، 123 ؛ ابن خلدون ، 2 / 44 - 45 ؛ مروج الذهب ، 2 / 290 ؛ ابن اثير ، 2 / 255 ؛ البداية و النهاية ، 4 / 301 ؛ حياة محمد ، 426 .\r\n( 4 ) . ابن اثير ، 2 / 286 - 292 ؛ ابن هشام ، 2 / 919 ؛ المعارف ، 82 ؛ ابن خلدون ، 2 / 51 - 58 ؛ هيكل ، حياة محمد ، 470 - 476 ؛ فيليپ حتى ، همان ، 164 - 165 ؛ ارفنگ ، حياة محمد ، 229 ؛ تاريخ مكه ، 54 .\r\n","page_name":" 196 ","page_number":206},
  {"content":"\r\n\r\nاين آيه بود : « اى كسانى كه ايمان آورده‌ايد ! ( بدانيد ) كه مشركان نجس‌اند و پس از اين سال نبايد به مسجدالحرام نزديك شوند ، و اگر مىترسيد ( كه با اين كار ) تنگ‌دست شويد ، زود باشد كه خداوند اگر بخواهد شما را از فضل خويش بىنياز سازد كه خداوند داناى حكيم است » . « 1 » نيز امام على ( ع ) به فرمان پيامبر ( ص ) به آنان پيام داد كه : « اى مردم ! همانا كه كافر به بهشت درنيايد و از امروز نبايد مشركى حج گزارد و نبايد كسى برهنه طواف خانه كند . البته كسانى كه با پيامبر پيمانى بسته‌اند ، تا هنگامى كه پيمان سرآيد مهلت دارند . » سپس چهار ماه فرصت داد تا مردم به شهرهاى خود بازگردند . پس از آن روز بود كه ديگر مشركان به حج نيامدند و كسى برهنه طواف خانه نكرد . « 2 »\r\n\r\n\r\n","description":"","footnote":"\r\n( 1 ) .  « يا أَيُّهَا الَّذِينَ آمَنُوا إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا وَ إِنْ خِفْتُمْ عَيْلَةً فَسَوْفَ يُغْنِيكُمُ اللَّهُ مِنْ فَضْلِهِ إِنْ شاءَ إِنَّ اللَّهَ عَلِيمٌ حَكِيمٌ »  ( سورهء توبه ، آيهء 28 ؛ نيز بنگريد به : تفسير طبرى ، 14 / 190 - 198 ؛ ابن حيان ، البحر المحيط ، 5 / 27 - 29 ؛ سيد قطب ، فى ظلال القرآن ، 10 / 1585 ، 1618 .\r\n( 2 ) . ابن اثير ، 2 / 291 ؛ ابن هشام ، 4 / 201 - 205 ؛ مروج الذهب ، 2 / 290 ؛ التنبيه و الاشراف ، 186 - 187 ؛ ابن خلدون ، 2 / 53 ؛ تفسير طبرى ، 14 / 95 - 112 ؛ تفسير بيضاوى ، 1 / 383 ؛ محمد بن عبدالوهاب ، مختصر زادالمعاد ، 367 - 368 ؛ خربوطلى ، همان ، 98 ؛ فيليپ حتى ، همان ، 163 - 164 ؛ محمد لبيب بتونى ، همان ، 17 ؛ هيكل ، حياة محمد ، 476 ؛ تاريخ مكه ، 54 ؛ تاريخ العرب ، 1 / 163 - 164 .\r\n","page_name":" 197 ","page_number":207},
  {"content":"\r\n . \r\n","description":"","footnote":"","page_name":" 198 ","page_number":208},
  {"content":"\r\n\r\n\r\nبخش ششم عاديان « قوم هود »\r\n\r\n","description":"","footnote":"","page_name":" 199 ","page_number":209},
  {"content":"\r\n\r\n\r\n1 . قوم عاد و عرب‌هاى نخستين\r\nتاريخ‌نگاران قوم عاد را به چشم كهن‌ترين تيرهء عرب‌هاى نخستين و از ميان رفته ، ( عرب بائده ) مىنگرند . « 1 » اين نگرش تا آنجا پيش رفته كه دو واژهء « عادى » و « عاديه » در معنى بسيار كهن و ديرينه كاربردى گسترده يافته‌اند . « 2 » چنان كه هرگاه چيزى ديرينه و كهن‌سال يافت مىشد كه تاريخ آن شناخته نبود ، آن را « عادى » مىشمردند . « 3 » آنچه اين نگرش و پندار را پديد آورده ، گويا يكى ديرينگى عاديان باشد و ديگر اين كه نام « عاد » - و پس از آن « ثمود » - در قرآن كريم آمده است و از اين رو اين دو قوم از ديگر اقوام ديرينه‌سال از ميان رفته ، كهن‌تر شمرده شده‌اند ، با اين كه بر پايهء شجره‌نامه‌ها و نسبت‌نماهايى كه مورخان دربارهء عرب‌هاى نخستين ، پيش روى ما نهاده‌اند ، بايد اقوام طسم ، جديس ، عمليق ، اميم و . . . را از عاد و ثمود ، كهن‌تر بدانيم . زيرا چنان كه آنان پنداشته‌اند ، طسم و جديس از فرزندان برادر « ارم » اند و عمليق و اميم از نوه‌هاى او . با اين همه ، خود آنان عاد را از ديگر ملل از ميان رفته ، پيش‌تر مىدانند . « 4 »\r\nدر اينجا بهتر است پيشاپيش يادآورى كنيم كه خواستهء ما از دو اصطلاح « عرب بائده » ( عرب‌هاى از ميان رفته ) و « عرب باقيه » ( عرب‌هاى بر جاى مانده ) اين نيست كه تيره‌هايى از عرب‌ها بوده‌اند كه يك‌سره از ميان رفته‌اند و كسى از آنان نمانده است ، و تيره‌هاى ديگرى كه پيش‌ترها نبوده‌اند ، از نو پديد آمده‌اند . منظور ما از « عرب بائده » بر اين پايه است كه گاه\r\n\r\n\r\n","description":"","footnote":"\r\n( 1 ) . مروج الذهب ، 2 / 11 .\r\n( 2 ) . مقدمهء ابن خلدون ، 613 - 614 .\r\n( 3 ) . مروج الذهب ، 2 / 12 - 14 .\r\n( 4 ) . جواد على ، 1 / 299 .\r\n","page_name":" 200 ","page_number":210},
  {"content":"\r\n\r\nمردمانى از پى پيش‌آمدها و رويدادهايى شمارشان رو به كاهش مىگذارد يا در ديگر ملت‌ها ذوب مىشوند و از اين رو كم‌كم تاريخشان به سر مىرسد و تمدنشان پايان مىپذيرد . با اينكه هم‌چنان بازمانده‌هايى از آنان مىماند ، بازمانده‌هايى كه از ديد تاريخ تمدن چيزى به حساب نمىآيند و تاريخ چيزى نيست جز همين دگرگونىها و جابه‌جايىهاى تمدن‌ها . « 1 » به هر روى بخش كردن و نام گذاشتن عرب‌ها به « بائده » و « باقيه » ، برساختهء نويسندگان مسلمان است و عرب‌هاى پيشين چنين نام‌هايى را نداشته و نمىشناخته‌اند ، چنان كه در منابع يهودى - و پيش از همه تورات - و منابع يونانى ، لاتين و سريانى نيز از اين بخش‌بندىها و نام‌گذارىها نام و نشانى نيست . « 2 » افزون بر اين ، چنان كه زبانزد است ، چيزى را كه نام و نشان و آثارى از خود به جاى نهاده ، نبايد « بائده » و از ميان رفته شمرد و مگر ما براى شناخت تمدّن‌هاى پيشين چيزى برتر از آثار بازمانده از آنها ، در دست داريم . « 3 » شايد نيز منظور مورخان از واژهء « بائده » اين بوده كه هنگام نوشتن تاريخ پيش از اسلام ، عرب‌هايى نبوده‌اند كه به يكى از آن قبيله‌هاى كهن بازخوانده شوند .\r\nاين سخن برخى از خاورپژوهان را نمىتوان پذيرفت كه گفته‌اند : آنچه را دربارهء عرب‌هاى بائده گفته‌اند ، بخشى از تاريخ حقيقى عرب‌ها نيست ، بلكه بخشى از ميتولوژى عرب‌ها و تاريخ اسطوره‌اى آنان است و تاريخ اسطوره‌اى همه ملّت‌ها بر تاريخ حقيقى آنان پيشى دارد . « 4 »\r\nاگرچه اين‌گونه خاورپژوهان تاريخ قبيله‌هاى كهن عرب را به چشم اسطوره نگريسته و پژوهيده‌اند ، اما امروزه ديگر چنين روىكردى در ميان مورخان اروپايى و خاورپژوه نيز بازارى ندارد . زيرا هم نام برخى از آن قبيله‌ها در نوشته‌هاى تاريخ‌نگاران كهن يونانى و رومى ديده شده است و هم كندوكاوهاى باستان‌شناسانه ، پاره‌اى از آنچه را مورخان مسلمان دربارهء عرب‌هاى بائده گفته‌اند ، راست شمرده است . « 5 »\r\n\r\n\r\n","description":"","footnote":"\r\n( 1 ) . عمر فروخ ، تاريخ الجاهلية ، 49 .\r\n( 2 ) . جواد على ، 1 / 295 .\r\n( 3 ) . عبدالرحمان انصارى ، همان ، 86 .\r\n( 4 ) . محمد مبروك نافع ، عصر ما قبل الاسلام ، صص 30 - 31 .\r\n( 5 ) . بيشتر گزارشگران و مورخان ، عرب‌ها را به عرب بائده ، عرب عاريه و عرب مستعربه ، يا عرب عاربه ، عرب متعربه و عرب مستعربه بخش كرده‌اند . برخى نيز آنها را تنها به دو گروه بخش كرده‌اند : 1 - عرب بائده كه - دست كم از ديدگاه نظرى - عرب‌هاى اصيل و خالص بوده‌اند و قبيل‌هاى طسم ، جديس ، اميم ، عبيل ، جرهم ، عمالقه ، حضورا ، مدين و . . . از آنهايند ؛ 2 - عرب باقيه كه متعربه و مستعربه نيز خوانده شده‌اند و عرب\r\n","page_name":" 201 ","page_number":211},
  {"content":"\r\n\r\nامّا منظور ما از « عرب باقيه » مردمانى هستند كه در سرزمين‌هاى عربى زيسته‌اند و هنوز نيز هستند - و به خواست خدا همواره تا پايان جهان خواهند بود - و تمدنشان تا امروز نسل به نسل و دست به دست گشته است و هر نسلى آنچه را مىتوانسته بدان افزوده است [ و به نسل پسين سپرده است 
  ] . از اين رو بايد تمدن آن مردمان را بررسى كنيم و نقش آن تمدن را در هر دوره‌اى از تاريخ پى گيريم .\r\n\r\n2 . داستان عاد در قرآن\r\nقرآن كريم تنها كتابى است كه از عاديان و پيامبر آنان ، هود ( ع ) ، در بسيارى از سوره‌هاى خود ، سخن گفته « 1 » ، و سوره‌اى ويژه را به نام « هود » نام نهاده است . نيز از قرآن كريم برمىآيد كه عاديان دو گروه بوده‌اند ، عاديان پيشين و عاديان پسين . « 2 » عاديان پيشين يا نخستين ، ارميان‌اند كه مردمى چادرنشين بوده‌اند « 3 » ، و عاديان پسين ، قحطانيان و بسائيان و شاخه‌هاى آنان‌اند كه در يمن مىزيسته‌اند . اينان به گفتهء استاد نجّار « 4 » - كه البته جاى حرف بسيار دارد - چه بسا همان ثموديان باشند . از آيه‌هايى كه دربارهء اينان و پيامبرشان در قرآن آمده ، برمىآيد كه آنان\r\n\r\n\r\n","description":"","footnote":"\r\n- خالص نيستند ، اينان فرزندان يعرب بن قحطان ( قحطانيان ) و معد بن عدنان ( عدنانيان ) مىباشند . بخش‌بندى سومى نيز هست كه بيشتر بر بنياد نسب و نژاد انجام گرفته : 1 - قحطانيان يمن ؛ 2 - عدنانيان حجاز . ابن خلدون نيز بر پايهء زنجيرهء تاريخى عرب‌ها آنان را به چهار گروه بخش كرده است : 1 . عرب‌هاى از ميان رفته ( بائده ) ؛ 2 . عرب‌هاى مستعربه كه همان قحطانيان‌اند ؛ 3 . پيروان آنان يعنى عدنانيان ، اوسيان ، خزرجيان ، غسانيان و منذريان ؛ 4 . عرب‌هاى مستعجمه ، يعنى آنان كه پس از گسترش دولت اسلام زير لواى اسلام و عرب درآمدند . ( ابوالفداء ، 1 / 99 ؛ جواد على ، 1 / 294 ، 306 ؛ ابن صاعد الاندلسى ، طبقات الامم ، 41 ؛ عمر فروخ ، تاريخ الجاهلية ، 44 ؛ طه حسين ، من الادب الجاهلى ، 79 ؛ عبدالعزيز سالم ، همان ، 83 ؛ مقدمهء ابن خلدون ، 28 ؛ بسنجيد با : تاريخ ابن خلدون ، 2 / 16 - 18 ؛ نهاية الارب ، 1 / 9 - 11 ؛ عبدالرحمان انصارى ، همان ، 88 ) .\r\n( 1 ) . بنگريد به : سوره‌هاى اعراف ، آيات 65 - 72 ؛ هود ، آيات 50 - 60 : مؤمنون ، آيات 31 - 42 ؛ شعراء ، آيات 123 - 140 ؛ فصلت ، آيات 15 - 16 ؛ احقاف ، آيات 21 - 26 ؛ قمر ، آيات 18 - 21 ؛ حاقه ، آيات 21 - 26 ؛ فجر ، آيات 6 - 8 . در سوره‌هاى توبه ، آيهء 70 ؛ ابراهيم ، آيهء 9 ؛ فرقان ، آيهء 38 ؛ عنكبوت ، آيهء 38 ؛ ص ، آيهء 12 ؛ ذاريات ، آيات 41 - 42 و ق ، آيهء 13 ، نيز از عاد ياد شده است .\r\n( 2 ) . سورهء نجم ، آيات 50 - 51 و سورهء فجر ، آيات 6 - 7 ؛ نيز بنگريد به : مروج الذهب ، 2 / 11 ؛ نيز بسنجيد با :\r\nابن كثير ، 1 / 130 كه آنچه را در سورهء احقاف آمده دربارهء عاديان پيشين مىداند و آنچه را در سوره‌هاى ديگر ، دربارهء عاديان ياد شده است ، پسين مىداند .\r\n( 3 ) . ابن كثير ، 1 / 125 .\r\n( 4 ) . عبدالوهاب نجّار ، قصص الانبياء ، 53 .\r\n","page_name":" 202 ","page_number":212},
  {"content":"\r\n\r\nفريفتهء قوّت و قدرت خود شدند و به ناحق استكبار ورزيدند ، گويا از اين رو كه مردمانى زورمند و توانا بودند و خداوند تنومندى و توانايى آنان را افزوده بود ، به پايگاهى از تمدن رسيده بودند كه در آن سرزمين‌ها هيچ‌يك از اقوامى كه با آنان هم‌روزگار بودند ، بدان پايه نرسيده بودند . به هر رو ، كار آنان بدانجا كشيد كه از بندگى خداوند روى گرداندند و بت‌پرستى پيش گرفتند . از اين رو خداوند پيامبرى فرستاد تا آنان را از بت‌پرستى باز دارد و از كيفر خدا زنهار دهد « تا از آن پس حجتى براى آنان بر خدا نماند » . « 1 »\r\nامّا آنان فريب توانمندى خويش را خوردند و هود را دروغگو شمردند ، به گفتهء قرآن : « در زمين به ناحق استكبار و خودسالارى پيشه كردند و گفتند : كيست كه از ما تواناتر باشد ؟ آيا ندانستند كه خدايى كه آنان را آفريده ، از آنان تواناتر است ؟ و آنان آيات ما را باور نمىكردند » . « 2 » از اين رو بود كه خداوند آنان را به كيفرى سخت دچار ساخت و با تندبادى بنيان‌كن كه 7 شب و 8 روز پيوسته مىوزيد ، آنان را از ميان برد و جز خانه‌هاشان چيزى از آنان بر جاى نگذاشت . از قرآن بشنويم : « و امّا عاديان با طوفانى تند و تيز و سركش نابود شدند ، آن تندباد را خداوند 7 شب و 8 روز پيوسته و ويرانگر بر آنان فرستاد ، عاديان در دست آن طوفان چون تنه‌هاى خرما بنانى كه ريشه‌كن شده‌اند ، بر زمين مىافتادند ، آيا نشانى از آنان مىبينى ؟ » « 3 »\r\n\r\n3 . داستان عاد و كوشش براى پيوند آن با تورات\r\nداستان عاديان - همچون داستان ثموديان - داستانى است ويژهء قرآن و در تورات از آن سخنى به ميان نيامده است . همان‌گونه كه داستان آنان در ميان عرب‌ها ، پيش و پس از اسلام ، همانند داستان ابراهيم و قوم او زبانزد بوده است . « 4 » و گويا از اينجاست كه بسيارى از\r\n\r\n\r\n","description":"","footnote":"\r\n( 1 ) .  لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ »  ( سورهء نساء ، آيهء 165 ) ؛ نيز بنگريد به : تفسير طبرى ، 9 / 407 - 408 ؛ تفسير طبرسى ، 6 / 293 - 295 ؛ تفسير روح المعانى ، 6 / 18 - 19 ؛ تفسير الكشاف ، 1 / 590 - 591 ؛ فى ظلال القرآن ، 6 / 25 - 29 .\r\n( 2 ) .  « فَاسْتَكْبَرُوا فِي الْأَرْضِ بِغَيْرِ الْحَقِّ وَ قالُوا مَنْ أَشَدُّ مِنَّا قُوَّةً أَ وَ لَمْ يَرَوْا أَنَّ اللَّهَ الَّذِي خَلَقَهُمْ هُوَ أَشَدُّ مِنْهُمْ قُوَّةً وَ كانُوا بِآياتِنا يَجْحَدُونَ »  ( سورهء فصلت ، آيهء 15 ) .\r\n( 3 ) .    « وَ أَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ سَخَّرَها عَلَيْهِمْ سَبْعَ لَيالٍ وَ ثَمانِيَةَ أَيَّامٍ حُسُوماً فَتَرَى الْقَوْمَ فِيها صَرْعى كَأَنَّهُمْ أَعْجازُ نَخْلٍ خاوِيَةٍ فَهَلْ تَرى لَهُمْ مِنْ باقِيَةٍ »    ( سورهء الحاقه ، آيهء 6 - 8 ) . نيز سورهء احقاف ، آيهء 24 - 25 .\r\n( 4 ) . تاريخ طبرى ، 1 / 232 .\r\n","page_name":" 203 ","page_number":213},
  {"content":"\r\n\r\nخاورپژوهان شتاب‌زده و بىدليل عاد و ثمود و رويدادهاى گفته شده دربارهء آنان را بىپايه و گزافه شمرده‌اند و پشتوانهء آنان نيز اين بوده است كه از كسى كه چيزى را انكار مىكند و گزافه و بىپايه مىشمارد ، دليل نمىخواهند . اما ديرى نپاييد كه دريافند نام‌هاى عاد  Oditae  و ثمود  Thamudida  ، هر دو در تاريخ بطلميوس آمده است . نيز نام عاد را در نوشته‌هاى يونانى همراه با نام « ارم » در ساخت « أدراميت »  Adramitae  ديدند و اين خود نشانه و پشتوانه‌اى بود بر درستى سخن قرآن كه « عاد » را با « ارم ذات العماد » « 1 » همراه آورده است .\r\nاما مورخان مسلمان كارشان از خاورپژوهان نيز شگفت‌تر است ، زيرا با اينكه داستان عاد ، چنان كه گفتيم ، داستانى تنها قرآنى است ، كوشيده‌اند ، تا آن را با تورات پيوند زنند و پاره‌اى از نام‌هاى آمده در تورات را با آن هم‌آهنگ سازند . مثلا كسانى گفته‌اند : عاد همان « هدورام » است كه در تورات آمده است « 2 » ، و چه بسا پشتوانهء آنان اين باشد كه نام عاد در نوشته‌هاى عبرى با « ارم » همراه آمده است . و در پاره‌اى از قرائت‌ها در آيهء « الم تر كيف فعل ربّك بعاد ارم ذات العماد » « 3 » عاد به ارم افزوده شده و با ساخت‌هاى گوناگون « عاد ارم » ، « عاد ارم » ، « عاد ارم » ، « عاد ارم » ، « عاد ارم » ، « عاد ارم » و . . . خوانده شده است . « 4 » چنان كه در برخى ديگر « ارم » به « ذات عماد » افزوده شده است و همانندى گفتارى ميان « عاد ارم » - به ويژه پاره‌اى از قرائت‌هاى ياد شده - و « هدورام » آن‌چنان آشكار هست كه آن دو را به هم نزديك يا يكسان شمارد . تورات « هدرام » ياد شده را از تبار « يقطان » ( همان قحطان در گزارش‌هاى عربى ) مىشمارد و اين با گزارش‌هايى كه در دست داريم نمىخواند . جرجى زيدان اين ناهم‌خوانى را چنين توجيه كرده كه نويسندهء سفر پيدايش تورات ، از آنجا كه قبيلهء « هدورام » در يمن زندگى مىكنند ، آنها را از تبار قحطان شمرده است . زيرا بر پايهء گزارش‌هايى ، عاديان در احقاف ميان حضرموت و يمن مىزيسته‌اند - چيزى كه به زودى آن را نادرست خواهيم شمرد - و يا چون مىخواسته قبيله‌هايى را كه در يمن مىزيسته‌اند بشمارد - و از ديد او همهء آن قبيله‌ها از\r\n\r\n\r\n","description":"","footnote":"\r\n( 1 ) . عقاد ، مطلع النور ، 61 .\r\n( 2 ) . تورات ، سفر پيدايش ، 10 : 27 ؛ اوّل تواريخ ايام ، 1 : 21 ؛ نيز بنگريد به : الاكليل ، 80 / 162 ؛ جواد على ، 1 / 300 .\r\n( 3 ) . سورهء فجر ، آيهء 6 - 7 .\r\n( 4 ) . اين قرائت‌هاى گوناگون را از كتاب معجم القراءات القرآنية ، 8 / 137 تأليف مشترك دكتر احمد مختار عمر و دكتر عبدالعال سالم مكرم ، آورده‌ايم . ( مترجم ) .\r\n","page_name":" 204 ","page_number":214},
  {"content":"\r\n\r\nتبار يقطان قحطان بوده‌اند - عاد ارم را نيز يكى از آنان شمرده است . « 1 » و چارلز فورستر بر اين است كه ميان « عادة » ، همسر « لامك » و عاد پدر « يابال » پيوندى هست ، و « يابال » پدر چادرنشينان و دامدارانى است « 2 » كه مانند قوم عاد ، تبار عربى دارند . نيز او گفته ، قومى كه بطلميوس با نام  Oditae  از آنان ياد كرده ، در شمال غرب شبه جزيرهء عربستان مىزيسته‌اند . « 3 »\r\nشايد در كنار « چاه ارم » در منطقهء « حسمى » نزديكىهاى كوهى به همين نام در سرزمين « جذام » ميان « ايله » و « تيه بنىاسرائيل » « 4 » جايى كه از سرزمين ثموديان - كه با عاديان پيوند دارند - چندان دور نيست . اين گفته را بسيارى از پژوهشگران ، همچون « اشپرنگر » ، بسيار پسنديده‌اند . « 5 »\r\nو سرانجام ، اختلاف نسب‌شناسان دربارهء نژاد و نسب « هود » ( ع ) و مدفن او ، زمينه و بهانه شد تا كسانى واژهء « هود » را با « يهود » بسنجند « 6 » و ميان هود پيامبر و « هودا » به معنى يهود در آيهء « و قالوا كونوا هودا او نصارى تهتدوا » « 7 » ( و گفتند : يهودى يا نصرانى باشيد تا به راه باشيد ) پيوندى ببينند و آن را به معنى « يهودى شدن » بگيرند . « 8 » جز اينكه خود اينان در نتيجه‌گيرى همراى نيستند . مثلا كسانى از آنان با بهره‌گيرى از اين سخن برخى از نسب‌شناسان كه هود را « عابر پسر شالح پسر ارفكشاد » نياى يهوديان دانسته‌اند ، گفته‌اند : هود نام يك مرد نيست ، بلكه نام گروهى از يهوديان است كه به سرزمين‌هاى عرب كوچ كردند و در احقاف ماندند و كوشيدند تا بت‌پرستان آنجا را يهودى سازند . اينان در آنجا به « يهوذا » شهرت يافته بودند ، و از اين واژه ، واژهء هود گفته شد و از روى مجاز به عنوان نام شخص به كار رفت . « 9 » بىگمان اين نظر - اگر يك‌سره نظرى يهودى نباشد - آشكارا و بسيار از انديشه‌هاى يهوديان اثر پذيرفته است . نيز گفتنى است كه تاريخ ، هرگز از كوچ يهوديان به منطقهء احقاف در سرزمين‌هاى عرب ، سخنى نگفته است . اگر چه از كوچ آنان به ديگر منطقه‌هاى سرزمين عرب‌ها ، سخن گفته است .\r\n\r\n\r\n","description":"","footnote":"\r\n( 1 ) . جرجى زيدان ، مجلة الهلال ، 23 / 890 ، اگوست 1890 ؛ جواد على ، 1 / 300 ، ياقوت ، 1 / 115 - 116 ؛ ابوعبيد بكرى ، 1 / 119 - 120 .\r\n( 2 ) . سفر پيدايش ، 4 : 20 .\r\n( 3 ) .  C . Forster , The Historical Geography of Arabia , 2 , p .  32 .\r\n( 4 ) . همدانى ، صفة جزيرة العرب ، 129 ؛ ياقوت ، 1 / 154 - 155 . نيز :  EI , I , P .  121 .\r\n( 5 ) .  A . Sprenger , Alte Geographie Arabiens , p .  207 .\r\n( 6 ) . لسان العرب ، 4 / 451 ؛ القاموس المحيط ، 1 / 349 ، نيز :  EI , II , P .  372 .\r\n( 7 ) . سورهء بقره ، آيه 135 .\r\n( 8 ) . جواد على ، 1 / 311 .\r\n( 9 ) . مجلة الهلال ، 23 / 894 ؛ جواد على ، 1 / 6311 ؛ نيز :  EI , II , p .  328 .\r\n","page_name":" 205 ","page_number":215},
  {"content":"\r\n\r\n\r\n4 . جايگاه عاديان\r\nمورخان مسلمان بر پايهء اين آيهء قرآن : « برادر عاديان ( هود ) را ياد كن كه در احقاف قوم خويش را زنهار داد » « 1 » سرزمين عاديان را در احقاف ، در شمال شرقى حضرموت در جنوب « ربع الخالى » دانسته‌اند . « 2 » احقاف جمع حقف است و حقف چنان كه در قاموس آمده به معنى پشته‌هاى خميدهء شن است و يا به معنى توده‌هاى شنى - گرد يا دراز - برآمده ؛ اما سخن اين است كه اين‌گونه مناطق كويرى و شن‌زار ويژهء جنوب شبه جزيره نيست و در بسيارى از جاهاى آن يافت مىشود ، بلكه مىتوان گفت بيشتر شبه جزيره كويرى و شن‌زار است . « 3 » و قرآن كريم نيز جايگاه احقاف را در شبه جزيره نشان نداده است . اين مفسران قرآن‌اند كه جاى آن را - چنان كه گفتيم - ناحيهء « شحر » در جنوب غربى « ربع الخالى » در حضرموت يمن دانسته‌اند و گفته‌اند : خانه‌هاى عاديان در اين شن‌زار جاى داشته است . « 4 »\r\nبرخى پيش‌تر رفته ، نه تنها سرزمين آنان را از عمان تا حضرموت و همهء يمن گسترش داده‌اند كه گفته‌اند آنان از اين رو كه بسيار توانا بودند در همهء زمين پراكنده شدند و همه جا را زيردست خود ساختند . « 5 » اما امروزيان ، بر اين‌اند كه عاديان در شمال جزيرهء عربستان - و نه در جنوب آن - جاى داشته‌اند و چه بسا منطقهء دور و درازى از « حسمى » در سينا تا « أجأ » و « سلمى » در منطقهء قبيلهء « شمر » زير پوشش آنان بوده است . « 6 » اينك استوارترين نشانه‌ها و پشتوانه‌هاى اين راى و رويكرد :\r\n1 . اين سخن پيش گفتهء « فورستر » كه : كسانى را كه بطلميوس  Oaditae  ناميده بود ، در شمال غربى جزيرهء عربى و شايد در كنار چاه « ارم » در « حسمى » زندگى مىكرده‌اند . « 7 »\r\n\r\n\r\n","description":"","footnote":"\r\n( 1 ) .  « وَ اذْكُرْ أَخا عادٍ إِذْ أَنْذَرَ قَوْمَهُ بِالْأَحْقافِ »  ( سورهء احقاف ، آيهء 21 .\r\n( 2 ) . ابوالفدا ، 1 / 97 ؛ ابن كثير ، 1 / 120 ؛ ياقوت ، 1 / 115 - 116 ؛ مروج الذهب ، 2 / 12 ؛ ابن اثير ، 1 / 85 ؛ ابن خلدون ، 2 / 19 .\r\n( 3 ) . عبدالرحمان انصارى ، همان ، 88 ؛ نيز : قاموس ، 3 / 129 .\r\n( 4 ) . عمر فروخ ، تاريخ الجاهلية ، 28 ؛ ياقوت ، 1 / 115 - 116 ، 5 / 442 ؛ قلقشندى ، نهاية الارب فى معرفة انساب العرب ، 328 ؛ المعارف ، 14 ؛ ابو عبيد بكرى ، 1 / 119 - 120 ؛ بسنجيد با : قسطلانى ، 5 / 333 كه سرزمين عاديان را حضرموت اقيانوس هند گفته است ؛ نيز بنگريد به : المنار ، 8 / 495 - 496 كه گفته : عاديان ميان شام و يمن بوده‌اند ؛ نيز بنگريد به روح المعانى ، 30 / 123 و ابن مدنى ، العرب فى احقاب التاريخ ، 3 / 128 كه معينيان را قوم عاد شمرده است .\r\n( 5 ) . تفسير طبرى ، 12 / 507 ؛ تفسير المنار ، 8 / 495 .\r\n( 6 ) . عبدالرحمان انصارى ، همان ، 88 .\r\n( 7 ) .  C . Forster , op - cit , p .  23 .\r\n","page_name":" 206 ","page_number":216},
  {"content":"\r\n\r\n2 . اينكه اگر دره‌ها و وادىهاى شمال حجاز را بررسى كنيم ، خواهيم ديد كه اينك يكى از آنها « وادى ارم » ناميده مىشود . كندوكاوهاى باستان‌شناسانه نيز جايى را در جنوب اردن به نام « ارم » نشان داده است . « 1 »\r\n3 . همراه بودن نام عاديان با نام ثموديان ، ثموديانى كه به گفتهء قرآن در وادى ( سرزمين ) خويش از سنگ و صخره ، خانه تراشيده بودند : « جابوا الصّخر بالواد » « 2 » و اين وادى چنان كه برخى از مفسران گفته‌اند گويا « وادى القرى » باشد . « 3 » يعنى يكى از دره‌هاى سلسله كوه‌هاى « حسمى » كه يكى از كوه‌هايش « ارم » نام داشته - همان كه امروزه « رمّ » گفته مىشود - و مرز شمالى حجاز است و آب بسيار دارد . « 4 » افزون بر اين ياقوت از كوهى با نام « حبش ارم » - كه در كنار « أجأ » ، يكى از دو كوه طىء ، جا داشت ياد كرده و گفته است كه بالاى آن كوه ، نرم و هموار بوده است و شتران در آن مىچريده‌اند و بر بلندىهاى آن ، خانه‌هاى عاد و ارم جاى داشته است ، با صورت‌ها و پيكره‌هايى تراشيده از سنگ . « 5 » اگر چه در اين سخن ياقوت « عاد » و « ارم » ، با حرف واوى در ميان ، دو قوم شمرده شده‌اند ، اما دور نيست اگر بگوييم نخست « عاد ارم » بوده ( بى واو ) و نسخه‌نويسان واوى بر آن افزوده‌اند . « 6 »\r\n4 . بودن نام‌هاى جايگاه‌هاى ديگرى كه در آنها نقش‌ها ، پيكره‌ها و سنگ‌نوشته‌هايى يافت شده است و در كتاب‌هاى عربى جايگاه عاديان شمرده شده‌اند . « 7 »\r\n5 . كندوكاوهاى « هرتسفلد » در كوه « رمّ » در 25 ميلى شرق عقبه - نيز كندوكاوهاى « ساوينياك » و اكتشاف‌هاى « گليدن » - آشكار مىكند كه اين همان « ارم » است كه نامش در قرآن كريم آمده و پيش از اسلام دچار ويرانى گشته است . و هنگام پيدايى اسلام چيزى از آن نمانده بوده است . جز چشمهء آبى كه بازرگانان و كاروانيان « شام ، مصر و حجاز » در كنار آن فرود مىآمده‌اند . « 8 » نيز از يك يادداشت متعلق به « ابوشامه » كه در روزگارى كه صليبيان\r\n\r\n\r\n","description":"","footnote":"\r\n( 1 ) . عبدالرحمان انصارى ، همان ، 88 .\r\n( 2 ) . سورهء فجر ، آيهء 9 .\r\n( 3 ) . ابن كثير ، 1 / 130 ؛ ابوالفداء ، 1 / 12 ؛ ابو عبيد بكرى ، 2 / 426 ؛ تاريخ طبرى ، 1 / 226 - 227 ؛ ابن اثير ، 1 / 89 ؛ ياقوت ، 2 / 221 ؛ ابن قتيبه ، المعارف ، 14 ؛ ديار بكرى ، تاريخ الخميس ، 84 ؛ آلوسى ، روح المعانى ، 8 / 162 ، 14 / 76 .\r\n( 4 ) . الويس موسيل ، شمال الحجاز ، 57 ، 130 .\r\n( 5 ) . ياقوت ، 2 / 141 .\r\n( 6 ) . جواد على ، 1 / 306 .\r\n( 7 ) . همو ، 1 / 306 .\r\n( 8 ) . همو ، 1 / 306 ؛ نيز :  Revue Biblique , XLI ,  1932 ،  p  . 581 ،  XLII ,  1933 ،  P  . 405 ،  XLIII ,  1934 ،  P  . 572 .\r\n","page_name":" 207 ","page_number":217},
  {"content":"\r\n\r\nدژهاى « كرك » و « شويك » را به چنگ آورده بودند ، لشكر مصر در كنار كوه « رم » اردو زده بود تا در فصل حج ، حاجيانى را كه از « ايله » به مكه مىرفتند در پناه گيرند و آنان را در برابر يورش‌هاى صليبيان پاس دارند . « 1 »\r\n6 . اينكه برخى از نويسندگان خود عرب ، احقاف را كه جايگاه عاديان بوده ، كوه شام دانسته‌اند و يا سنگستانى در « حسمى » . « 2 » نيز گفته‌اند ، نام « احقاف » يا « حقاف » در جنوب غربى « بدع » مدين هنوز مانده است . « 3 » و قلقشندى همين مدين را سرزمين عاد دانسته است . « 4 »\r\n7 . اينكه كسانى گفته‌اند : هود يكى از پيامبران فلسطين و شمال حجاز بوده كه به سوى قوم عاد فرستاده شده است . اينها همه قرينه‌ها و نشانه‌هايى است كه ما را وامىدارد تا شمال شبه جزيرهء عربستان ، و نه جنوب آن را ، سرزمين عاديان بشماريم . « 5 »\r\n\r\n5 . بزرگ‌نمايىها دربارهء عاديان\r\nگفتنى است كه برخى از مورخان و مفسران دربارهء پاره‌اى از ويژگىهاى عاديان كه در قرآن كريم آمده است زياده‌روىها كرده و برداشت‌هاى شگفتى به دست داده‌اند ، مثلا برخى از آنان از اين آيهء قرآنى « و زادكم فى الخلق بصطة » « 6 » ( در آفرينش ( يا در ميان مردمان ) توانايى و تنومندى شما را افزون ساخت ) چنين برداشت كرده‌اند كه عاديان در تنومندى و بالابلندى چون درخت خرما مىنموده‌اند و بلندى آنان دوازده ذراع بوده است و گاه بلندى كسانى از آنان تا چهارصد و پانصد ذراع نيز مىرسيده است « 7 » و چنان توانا و زورمند بوده‌اند كه گاه كسى از آنان صخره‌اى كلان و كوه‌سان را برمىداشته و بر قبيله‌اى فرو مىكوفته و همه را نابود مىكرده است . صخره‌اى كه پانصد كس از امروزيان نمىتوانند آن را بردارند . نيز به همين اندازه كه اندامى درشت و كلان داشته‌اند ، عمرهاشان نيز دراز و ديرباز بوده است . « 8 »\r\n\r\n\r\n","description":"","footnote":"\r\n( 1 ) . الويس موسيل ، شمال الحجاز ، 57 .\r\n( 2 ) . ابوعبيد بكرى ، معجم ما استعجم ، 1 / 119 .\r\n( 3 ) . الويس موسيل ، همان ، 137 .\r\n( 4 ) . قلقشندى ، نهاية الارب فى معرفة انساب العرب ، 19 .\r\n( 5 ) . عبدالرحمان انصارى ، همان ، ص 88 .\r\n( 6 ) . سورهء اعراف ، آيهء 69 .\r\n( 7 ) . اين‌گونه برداشت‌ها افزون بر گزافه‌آميزى ، با اين حديث پيامبر ( ص ) نيز در ناسازگارى است : « خداوند آدم را كه آفريد شصت ذراغ بلندى داشت و از آن پس تا امروز اندام‌هاى آدميان رو به كوتاهى دارد » .\r\n( بنگريد به : تفسير قرطبى ، 20 / 45 ؛ ابن كثير ، 1 / 144 ؛ بيومى ، « قصة الطوفان بين الآثار و الكتب المقدسة » .\r\n( 8 ) . مروج الذهب ، 2 / 12 ؛ تفسير قرطبى ، 20 / 45 ؛ تفسير فخر رازى ، 31 / 168 ؛ تفسير طبرى ، 30 / 176 ؛ روح المعانى ، 30 / 122 .\r\n","page_name":" 208 ","page_number":218},
  {"content":"\r\n\r\nپيداست كه آيهء ياد شده ، اين گونه برداشت‌هاى گزافه را برنمىتابد . برداشت‌هايى همانند آنچه دربارهء تنومندى و تهمتنى فرعونان مصر نيز گفته شده بود و پس از به دست آمدن موميايىهاى آنان ، آشكار شد كه آن برداشت‌ها و پندارها همه گزافه و بىپايه بوده است . « 1 » اگر دربارهء آيهء ياد شده نخواهيم به گزافه بيفتيم ، بايد بگوييم : آرى عاديان تنومند و تهمتن و توانا بوده‌اند اما نه به آن اندازه‌هاى باورنكردنى ، بلكه به اندازهء گروهى از مردمان درشت‌اندام و تنومندى كه امروزه نيز گاه‌گاه اين سو و آن سو ديده مىشوند . « 2 »\r\nمورّخان مسلمان در تفسير اين آيات نيز به خيال‌پردازى و گزافه‌گويى افتاده‌اند : « الم تر كيف فعل ربّك بعاد ارم ذات العماد الّتى لم يخلق مثلها فى البلاد » « 3 » ( آيا نديدى كه پروردگارت با عاد چه كرد [ قوم عادى 
  ] كه در ارم با عظمت و شوكت مىزيستند ، [ شهرى 
  ] كه در هيچ سرزمينى مانند آن نبود ) . كسانى از آنان گفته‌اند : « ارم ذات العماد » نام شهرى است كه « شداد بن عاد » در دشت‌هاى عدن ساخته بود و ساخت آن 300 سال و به گزارشى ديگر 500 سال زمان برده بود ، و عمر خود شداد را 900 سال پنداشته‌اند . او اين شهر را براى هم‌سنگى با كاخ‌هاى زرين و سيمين بهشت ، كه در زيرش نهرها جارى است ، ساخت و خواست به اين‌گونه در همين دنيا براى خود بهشتى فراهم سازد . از اين رو ، به كارگزاران خود - كه بر پايهء پندار اين‌گونه گزارشگران فرمانروايان همهء جهان بوده‌اند - فرمان داد تا هر چه طلا ، نقره ، مرواريد ، ياقوت ، مشك ، عنبر و زعفران در كشورهاشان هست ، گرد آورند و براى او بفرستند . انبوهى از\r\n\r\n\r\n","description":"","footnote":"\r\n( 1 ) . محمد سمير عطا پژوهشگر مصرى كه دربارهء عاديان نظرى نو دارد و آنان را سازندگان اهرام مصر مىداند و بر اين سخن خويش دليل‌هايى مىآورد ، پسنديدنى و پذيرفتنى ، تهمتنى و تنومندى عاديان را نيز پذيرفته و اجساد شگفت و تنومندى را كه در كاوش‌هاى مصر يافت شده ، پشتوانهء سخن خود ساخته است ، اگر اين سخن او درست باشد كه در سال 1970 در معبد كرنك بازمانده‌هاى انسانى يافت شده كه درازى يكى از اندام‌هاى او شش متر بوده است و در سال 1980 در منطقهء بنى حميل در استان سوهاج پيكر انسانى به درازى 16 متر به دست آمده ، نيز در سال 1986 در منطقهء العمارى الجديدة در جنوب قاهره پيكر انسانى 16 مترى يافت شده است ، اگر اينها درست باشد غول پيكرى عاديان را گزافه و خرافه پنداشتن ، كم‌رنگ خواهد شد و پذيرش آن ، اندكى آسان خواهد گشت . در اين باره و نيز دربارهء پيوند اهرام مصر با عاديان بنگريد به :\r\nمجلهء بيّنات ، شمارهء 17 ، ترجمهء گفتگوى مجلهء الحياة با محمد سمير عطا ، نيز شمارهء 21 مقالهء « قوم عاد سازندگان اهرام مصر » در تأييد نظر سمير عطا . ( مترجم )\r\n( 2 ) . محمد مبروك نافع ، عصر ماقبل الاسلام ، 33 .\r\n( 3 ) . سورهء فجر ، آيات 6 - 8 ؛ نيز بنگريد به : تفسير فخر رازى ، 31 / 166 - 169 ؛ تفسير قرطبى ، 20 / 44 - 47 ؛ تفسير طبرى ، 30 / 175 - 178 ؛ تفسير بيضاوى ، 2 / 557 .\r\n","page_name":" 209 ","page_number":219},
  {"content":"\r\n\r\nطلا و نقره و گونه‌هاى گوهر نزد او فراهم آمد ؛ او فرمان داد تا از طلاها و نقره‌ها ، خشت‌ها زدند و با آنها شهرى ساختند و ديوارهاى آن را با مرواريد و ياقوت و زبرجد آراستند . نيز فرمان داد تا كاخ‌هايى چند اشكوب بر فراز ستون‌هاى ياقوتين و زبرجدين برآوردند و رودى در ميان شهر ساختند كه بستر آن با طلاى سرخ پوشيده شده بود و ريگ‌ها و سنگ‌ريزه‌هاى آن گوهرهاى گونه‌گون بود . در آن شهر 300 هزار كاخ ساخت كه بلندى آنها 200 ذراغ بود و بر دروازهء آن دو در زرين نهاد كه با ياقوت و مرواريد آذين شده بود و بر سوى بيرونى ديوار شهر 300 هزار پل نهاد از خشت‌هاى زرين تا سربازانش از آنها رفت و آمد كنند .\r\nاما اين كه سرنوشت اين شهر چه شد ، خود گزارشگران اين افسانه نيز همراى نيستند ، برخى گفته‌اند چون ساخت شهر به پايان رسيد ، به آسمان بالا رفت و كسانى به آسمان رفتن آن را ديدند . برخى نيز گفته‌اند اين شهر را جز كسانى كه خدا مىخواست ، هيچ كس ديگر نديد .\r\nاز اينها شگفت‌تر سخن كسانى است كه گفته‌اند در روزگار معاويه ( 41 - 60 ه - ) كسى به نام « عبد الله بن قلابه » مدعى بود كه آن شهر را ديده ، و پاره‌اى از سنگ‌هاى كوچك آن را ، نيز پاره‌اى از مشك و كافور و مرواريدهاى آن را براى بردن نزد معاويه برداشته بوده است . امّا همين كه بيرون آمده ، برخورد هواى بيرون ، با آنچه از آنجا برداشته بود ، آنها را خاك كرده بوده است . معاويه چون سخن آن مرد را شنيد ، « كعب الاحبار » را فرا خواند و داستان شهر را از او پرسيد و كعب الاحبار - چنان كه عادت داشت - بىدرنگ گفت : اين شهر همان « ارم ذات العماد » است و به زودى در روزگار تو مردى مسلمان به آنجا مىرود ، مردى سرخ و سفيد ، كوتاه بالا ، كه خالى بر ابرو و خالى بر پاشنه دارد ، دنبال شتر خويش مىگردد كه بدان شهر برمىخورد ، ناگاه رو برگرداند « ابن قلابه » را ديد و فرياد زد ، به خدا اين همان مرد است . « 1 »\r\nبدين‌گونه خيال‌پردازى و گزافه‌گويى اين مورخان تا آنجا پيش مىرود كه همانند آن را مگر در افسانه‌ها بيابيم ؛ يا در تورات ، آنجا كه از كارهاى شگفت « يهوه » براى امت برگزيدهء خدا سخن مىگويد ، و من نمىدانم اين مورخان اين گزافه‌ها را از كجا آورده‌اند ، نيز نمىدانم كعب الاحبار اين افسانه‌ها را از كجا آورده زيرا چنان كه گفتيم داستان « ارم ذات العماد » ويژهء قرآن است و\r\n\r\n\r\n","description":"","footnote":"\r\n( 1 ) . جرجى زيدان ، العرب قبل الاسلام ، 64 - 66 ؛ محمد مبروك نافع ، همان ، 34 - 35 ؛ مروج الذهب ، 2 / 13 ؛ ابن خلدون ، 2 / 19 - 21 ؛ ياقوت ، 1 / 155 - 157 ؛ روح المعانى ، 30 / 123 ؛ تفسير قرطبى ، 20 / 47 ؛ عمود ابوريه ، اضواء على السنة المحمدية ، 158 - 159 ؛ دائرة المعارف الاسلامية ، 3 / 16 ؛ بسنجيد با : ابن كثير ، 1 / 125 .\r\n","page_name":" 210 ","page_number":220},
  {"content":"\r\n\r\nدر تورات از آن هيچ نشانى نيست . كعب الاحبار اگر چيزى مىدانسته ، تورات بوده است . دور نيست آنچه مورخان مسلمان را به اين گزافه‌ها واداشته ، اين باشد كه آنان پس از گسترش جغرافياى جهان اسلام و ديدن آثار شگفت فرعونان در سرزمين كنانه و آثار آشوريان و بابليان در عراق و آثار روميان در شام ، خوش نداشته‌اند و نخواسته‌اند كه شهر عاد آنان از اين آثار فروتر باشد . از اين رو به خيال‌پردازى و گزافه‌گويى روى آورده‌اند ، چيزى كه نوشته‌هاى آنان را بس آسيب زده و از مرز حقيقت و تاريخ به افسانه و خرافه فرو افكنده است .\r\nبه هر رو ، در اين باره كه جاى جغرافيايى شهر « ارم » كجا بوده ، نيز با هم همراى نيستند .\r\nكسانى آن را در دشت « ايين » ميان عدن و حضرموت دانسته‌اند و كسانى ديگر در دمشق « 1 » و كسانى نيز در اسكندريه « 2 » ، به ويژه اين‌گونه گزارشگران آنچه را دربارهء شهر « ارم » در پندار خويش ساخته بودند ، بيشتر در شهرهاى دمشق و اسكندريه كه هر دو پيشينه‌اى كهن و تاريخ و تمدنى سرافراز داشتند ، به ويژه در ساختمان‌هاى شگفت و شكوه‌مند و پرستون ( ذات العماد ) آنجا يافتند . البته هر يك از اين دو شهر بزرگ را جايگاه « ارم » دانستن ، زمينهء ويژه‌اى داشته است و اينكه دمشق را جايگاه « ارم » دانسته‌اند يكى از اين رو بوده كه دمشق از برجسته‌ترين پايگاه‌هاى آراميان است « 3 » ، چنان كه از سدهء يازدهم تا سال 772 پيش از ميلاد - كه آشوريان\r\n\r\n\r\n","description":"","footnote":"\r\n( 1 ) . مروج الذهب ، 2 / 110 - 111 ؛ ياقوت ، 1 / 155 ، 2 / 464 ؛ تفسير طبرى ، 30 / 175 ؛ تفسير فخر رازى ، 31 / 167 ؛ ابن خلدون ، 2 / 19 ؛ ابوعبيد بكرى ، 1 / 140 ، 2 / 408 - 409 ؛ آلوسى ، روح المعانى ، 30 / 123 ؛ همدانى ، صفة جزيرة العرب ، 80 ؛ الاكليل ، 8 / 33 .\r\n( 2 ) . مروج الذهب ، 2 / 410 ؛ ابو عبيد بكرى ، 2 / 409 ؛ ياقوت ، 1 / 155 ، 183 ؛ روح المعانى ، 30 / 123 ؛ تفسير قرطبى ، 20 / 46 ؛ تفسير طبرى ، 30 / 175 ؛ تفسير فخر رازى ، 31 / 167 ؛ همدانى ، صفة جزيرة العرب ، 80 ؛ ابن عبدالحكم ، فتوح مصر و المغرب ، 60 ؛ سيوطى ، حسن المحاضره فى اخبار المصر و القاهرة ، 1 / 37 ؛ نيز :\r\n H . W . Glidden , Koranic Iram , Legendary and Historical . \r\n( 3 ) . آراميان پس از اكديان و اموريان ، كنعانيان و فينيقيان ، سومين موج مهاجرانى هستند كه از شبه جزيرهء عربستان كوچ كردند ، آنان نخست بخش‌هاى شمالى جزيره را زير پا نهادند و از سوى عراق به شرق و از سوى سوريه به غرب رفتند و سرانجام در عراق ميانه ماندند . پژوهش‌هاى جديد آشكار مىكند كه آراميان پيشينه‌اى بسيار كهن دارند . زيرا در يك سنگ‌نوشته از روزگار « نرمسين » ، پادشاه بابل كه به سدهء 23 ق . م .\r\nمىرسد ، از سرزمينى با نام « ارام » ياد شده كه در بالاى عراق جاى داشته است . نيز در يك لوحهء بازرگانى كه به سال 2000 ق . م . مىرسد از شهر يا دولتى ياد شده با نام « ارام » كه در نزديكىهاى « اشنونا » ( تل احمر كنونى ) ، در كناره‌هاى پايينى دجله جاى داشته است . نيز نام « ارام » در سال 1700 ق . م . در نصوص « مارى »\r\n","page_name":" 211 ","page_number":221},
  {"content":"\r\n\r\nبر آن دست يافتند - پاىتخت آنان بوده است ؛ ديگر اين كه « عاد ارم » كم و بيش همان « عاد ارام » ( آراميان ) است و آراميان چنان كه مىدانيم - و پژوهش‌هاى « مورتز » دربارهء نام‌هاى آنان آشكار كرده است - عرب‌هايى بوده‌اند كه از شبه جزيرهء عربستان به منطقهء « هلال خصيب » كوچ كرده بودند و اينها زمينه شد تا مورخان مسلمان « عاد ارم » و « عاد ارام » را با هم بياميزند و « ذات العماد » را صفت بپندارند براى شهرى كه به فرمان عاد يا شداد بن عاد بنا شده بود . « 1 » البته تاكنون هيچ دليلى به دست نيامده كه نشان دهد « ارم » همان « ارام » است . « 2 » گرچه دور نيست كه « ارم ذات العماد » ، اين پندار را به ذهن نسب‌شناسان افكنده باشد كه « عاد » را از تبار « عوص بن ارم » بدانند . از اين رو كه ميان اين دو نام همانندىهايى هست . نيز از اينجاست كه برخى « عاد » را از آراميان پنداشته‌اند . « 3 » از اين رو كه دمشق را « ذات العماد » مىشمرده‌اند و مىگفته‌اند « جبرون بن سعد بن عاد » در آنجا ساكن شده و شهرى ساخته بود و آن را با ستون‌هاى مرمرين آراسته بود . با بهره‌گيرى از همين‌گونه گزارش‌هاست كه « لوث » كوشيده است تا اين نظر خود را كه نام « ارم » جز با روايات آرامى پيوندى ندارد ، استوار دارد . « 4 » به ويژه\r\n\r\n\r\n","description":"","footnote":"\r\n- و نيز در حوالى سال 1400 ق . م . در نصوص « اوگاريت » به تكرار آمده است . و از نصوص به دست آمده در عراق آشكار مىشود كه گروه‌هايى از آراميان بر بخش بزرگى از اين سرزمين و شمال و ميانهء سوريه در دو قرن 14 و 13 پيش از ميلاد دست انداختند و كم‌كم بيشتر آنجا را زير نفوذ خود گرفتند . و در دو قرن 11 و 10 پيش از ميلاد بود كه آراميان به دليل ناتوانى امپراتورىهاى بزرگ مصر و عراق به اوج قدرت سياسى خود رسيدند و قبايلى از آنان به بخش‌هاى شمالى دجله و فرات تاختند و در آنجا چندين دولت كوچك بنياد نهادند مانند دولت « ادينى » در « تل برسب » و دولت « بخيانى » در « جوزانا » ( تل حلاف ) . سپس « ادد - ابل - ادن » ، ياغى آرامى در آغازه‌هاى سدهء يازدهم پيش از ميلاد بر تخت بابل نيز دست يافت . در غرب نيز دولت « سمأل » را در « كليكيا » و در سوريه نيز در اطراف ارفد و حلب دولت « اجوشى » را بنياد نهادند . تورات نيز از هفت دولت آرامى در سوريه و شرق اردن ياد كرده است : دولت‌ها و شبه دولت‌هاى آرامى عراق ، دمشق ، ارام صوبه ، معكه ، جشور ، رحوب و طوب . ( بنگريد به : كتاب مؤلف اسرائيل ، 337 - 342 ؛ تورات ، دوم صموئيل ، 10 : 16 ، 15 : 8 ، 13 : 37 ، يشوع ، 12 : 5 ، 13 : 11 ، تثنيه ، 3 : 14 ؛ اعداد ، 13 : 12 ؛ داوران ، 18 : 28 ، موسكاتى ، همان ، 177 - 178 ؛ احمد فخرى ، همان ، 103 ؛ قاموس الكتاب المقدس ، 1 / 42 - 43 ؛ نيز :\r\n G . Roux , op - cit . pp .  49 - 247 ؛  R . A . Bowmin , Arameans , Aramaic and the Bible , INES ,  7 . 1984 ،  pp  .\r\n66 - 67 ؛  R . H . Pfeiffa , Introduction to the Old Testament , p .  687 .\r\n( 1 ) . ابوعبيد بكرى ، 1 / 14 ؛ ابن سعد ، 1 / 19 ؛ ياقوت ، 1 / 155 - 157 ؛ جواد على ، 1 / 302 .\r\n( 2 ) .  Ency . of Islam , I , p .  121 .\r\n( 3 ) . جواد على ، 1 / 303 .\r\n( 4 ) . دايرة المعارف الاسلامية ، 3 / 15 .\r\n","page_name":" 212 ","page_number":222},
  {"content":"\r\n\r\n- چنان كه پيشتر نيز گفتيم - برخى بر اين‌اند كه عاديان در شمال جزيرة العرب بوده‌اند و نه در جنوب آن . گذشته از اينها دمشق - و نيز اسكندريه - از سرزمين‌هاى كويرى و ريگ‌زارى ( احقاف ) نيستند . « 1 »\r\nاما اين كه اسكندريه را جايگاه « ارم » دانسته‌اند ، به گفتهء خاورپژوهان از اين رو بوده است كه داستان‌هاى اسكندر بزرگ ( 356 - 323 ق . م . ) در داستان‌ها و اسطوره‌هاى عرب‌هاى جنوبى به ويژه در نوشته‌ها و گزارش‌هاى « وهب بن منبه » نشت و نفوذ بسيار داشته است . در اين داستان‌هاست كه « شداد بن عاد » سازندهء اسكندريه است و اسكندر مقدونى تنها يابندهء آن شمرده مىشود . « 2 » به گزارش مسعودى ، اسكندر مقدونى در جايگاه اسكندريه بازماندهء نوشته‌اى را يافت كه با خط « مسند » بر آن نوشته شده بود : « شداد بن عاد مىخواست در اينجا شهرى همچون ارم بسازد ، اما مرگ به او مهلت نداد . » از اين نوشته برمىآيد كه اسكندريه ، همان ارم نيست ، شهرى است كه شداد مىخواسته همچون ارم باشد . « 3 »\r\nدر اينجا افزودنى است كه كسانى نيز بوده‌اند كه « ارم » را نه نام شهرى كه نام امتى يا قبيله‌اى مىدانسته‌اند و شهر شمردن آن را چيزى جز خيال‌بافى افسانه‌سازان نمىدانسته‌اند . « 4 »\r\nخيال‌بافىهايى كه در ميان گروهى از مفسران بسار خريدار دارد .\r\n\r\n6 . هود ( ع )\r\nمفسران در نام و نژاد پيامبر بزرگوار هود ( ع ) نيز همراى نبوده ، چندين نظر پيش روى ما نهاده‌اند : كسانى او را هود بن عبد الله بن رياح بن حنود بن عاد بن عوص بن ارم بن سام بن نوح گفته‌اند ؛ و كسانى : هود بن خالد بن حنود بن عيص بن عمليق بن عاد ؛ و كسانى عابر بن مثالح بن ارفخشد بن سام بن نوح . « 5 » گمان مىكنم كه نظر نخست درست‌تر باشد ، زيرا نظر دوم\r\n\r\n\r\n","description":"","footnote":"\r\n( 1 ) . تفسير طبرى ، 30 / 178 ؛ روح المعانى آلوسى ، 30 / 123 ؛ تفسير فخر رازى ، 31 / 167 .\r\n( 2 ) .  BASOR ,  73 ، 1939 ،  p  . 13 .\r\n( 3 ) . تفسير قرطبى ، 20 / 46 - 47 ؛ روح المعانى آلوسى ، 8 / 156 - 157 ؛ دائرة المعارف الاسلامية ، 3 / 15 - 16 ؛ مروج الذهب ، 1 / 410 ؛ ياقوت ، 1 / 184 - 185 .\r\n( 4 ) . ابن خلدون ، 2 / 19 ؛ جرجى زيدان ، همان ، 65 ؛ بسنجيد با : تفسير قرطبى ، 20 / 45 - 46 ؛ تفسير طبرى ، 30 / 175 - 177 ؛ تفسير فخر رازى ، 31 / 167 .\r\n( 5 ) . مقدسى ، 3 / 32 ؛ روح المعانى ، 8 / 154 ؛ ابن خلدون ، 2 / 20 ؛ تاريخ يعقوبى ، 1 / 22 ؛ الاخبار الطوال ، 4 - 5 ؛\r\n","page_name":" 213 ","page_number":223},
  {"content":"\r\n\r\nاو را از عمالقه مىشمرد - و از عمالقه نيست - و نظر سوم ، او را با يهوديان پيوندى نزديك مىدهد كه « عابر » چنان كه در تورات آمده « 1 » ، نياى يهوديان است . « 2 » افزون بر اين ، نشت و نفوذ اسرائيليات در اين نظر آشكار است . دربارهء مدفن او نيز داستان همين است و چندين نظر گفته شده است : يك گزارش آن را در دمشق مىداند . « 3 » و چنين مىنمايد كه اين گزارش هم از نظر پيش گفته‌اى كه « ارم » را با « ارام » پيوند داده بود و هم از فضا و فرهنگ سياسى روزگارى كه اين گزارش نوشته شده است اثر پذيرفته باشد ، زيرا اينان گور هود ( ع ) را در مسجد اموى دمشق گفته‌اند . حتى برخى از آنان بر اين‌اند كه ديوار پيشين مسجد را هود ساخته بوده است و اينها همه اثرپذيرفته از اسرائيلياتى است كه در روزگار امويان برساخته بودند تا شام را - كه پايگاه امويان بود - بر ديگر سرزمين‌هاى اسلامى برترى دهند و تا آنجا پيش روند كه دمشق را يكى از چهار شهرى بدانند كه به پندار آنان از شهرهاى بهشت‌اند . « 4 »\r\nنيز دور نيست كه اين‌گونه گزارش‌ها برساخته و يادگار روزگارى باشد كه عبدالله بن زبير در مسجد الحرام در مكه پناه گرفته بود و حجازيان كه عبدالله بن زبير در ميان آنان بود ، با امويان در دشمنى و كينه بودند ، از اين‌رو امويان آن‌گونه گزارش‌ها را برساختند تا جايگاه مسجد دمشق را در برابر مسجدالحرام بيفزايد . « 5 » نيز دور نيست كه اين‌گونه گزارش‌ها دربارهء مسجد اموى ، پىآمد اين باشد كه اين مسجد نخست كليسايى بوده كه گورهاى برخى از قدّيسان دمشق در آن جاى داشته و چون به مسجد تبديل شده است آن گورها نيز ، در اثر عواطف مردمى ، گورهاى پيامبران خدا وانمود شده‌اند . « 6 » و در اينجا ، سياست نقش خويش را به\r\n\r\n\r\n","description":"","footnote":"\r\nالمعارف ، 16 ؛ قلقشندى ، نهاية الارب ، 329 ؛ ابن حبيب ، المحبر ، 385 ؛ تفسير المنار ، 8 / 495 - 497 ؛ تاريخ الخميس ، 84 ؛ الاكليل 1 / 78 ؛ عبدالوهاب نجار ، همان ، 49 .\r\n( 1 ) . سفر پيدايش ، 10 : 1 ، 21 .\r\n( 2 ) . بنگريد به پيوند واژهء « عبرى » با « عابر » در كتاب مؤلف اسرائيل ، 1 - 6 .\r\n( 3 ) . ابن كثير ، 1 / 130 ؛ روح المعانى ، 8 / 161 ؛ رحلة ابن بطوطه ، 1 / 205 ، 2 / 203 ؛ ياقوت ، 1 / 156 ، 2 / 463 - 465 ؛ جواد على ، 1 / 313 .\r\n( 4 ) . ابن حجر ، فتح البارى ، 13 / 69 ؛ روح المعانى ، 30 / 123 ؛ تاريخ ابن عساكر ، 1 / 14 ، 57 ؛ نيز بنگريد به :\r\nاضواء على السنة المحمدية ، صص 129 - 135 ، 170 - 172 .\r\n( 5 ) . عبدالمنعم ماجد ، 2 / 79 - 91 ؛ ابن اثير ، 3 / 265 - 316 ؛ ازرقى ، 1 / 196 - 200 ؛ التنبيه و الاشراف ، صص 402 - 404 ؛ الاخبار الطوال ، 260 .\r\n( 6 ) . جواد على ، 1 / 313 .\r\n","page_name":" 214 ","page_number":224},
  {"content":"\r\n\r\nخوبى بازى كرده و با بهره‌گيرى سودجويانه از عواطف و باورهاى مردمان - به ويژه مردمان ساده لوح - نيز مورخان و نويسندگان ساده و خرافه‌پسند ، از آن كليسا و گورها چيزى ساخته با قداستى ريشه‌دار در پيشينه‌هاى ديرين تاريخ . و دست سياست در بسيارى از دوره‌هاى تاريخ خاور نزديك ، چه نقش‌ها كه نداشته است و چه كارها كه نكرده است .\r\nگزارش دوم ، يمن را جايگاه دفن هود ( ع ) دانسته است « 1 » و گزارش سوم ، حضرموت را ، آن هم در تپه‌اى شنى سرخ‌رنگ كه بخش بالايى آن دم به سياهى مىزند . « 2 » و در آنجا دهى است كه هنوز نيز « قبر هود » ناميده مىشود . « 3 » يا در « دشت برهوت » در نزديكىهاى شهر « تريم » كه چندان از چاه برهوت دور نيست « 4 » ، چاهى كه در روزگار جاهليان ، بدترين چاه‌ها شمرده مىشده است . و چنان كه گفته‌اند : « آبى سياه و بسيار بدبو داشته است و در پندار خيال‌پردازان ، جايگاه عذاب ارواح كافران بوده است و گدازه‌هايى رنگارنگ همراه با صدايى ترسناك به بيرون مىافكنده است . « 5 » مىبينيم كه داستان گور هود به كجا كشيده شده و دربارهء عذاب عاديان چه داستان‌هاى ساده‌لوحانه‌اى بافته شده است . « 6 » گزارش چهارمى نيز هست كه مدفن هود را در فلسطين دانسته است . « 7 » و در گزارش پنجم چنين آمده كه هود همراه با آنان كه به او ايمان آورده بودند و شمارشان سه يا چهار هزار كس بود ، به مكه رفت و همان جا نيز در « حجر » و در كنار 98 پيامبر ديگر به خاك سپرده شد . « 8 » گزارشى نيز گوياى اين است كه هفتاد نفر از نمايندگان عاديان به مكه رفتند تا از آنان آب بخواهند . اين نمايندگان در جايى بيرون حرم بر معاويه پسر بكر فرود آمدند و يك ماهى نزد او ماندند و با باده و موسيقى پذيرايى شدند . معاويه چون ديد ماندن آنان نزد او به درازا كشيد و گويا فراموش كرده‌اند براى چه\r\n\r\n\r\n","description":"","footnote":"\r\n( 1 ) . ابن كثير ، 1 / 130 .\r\n( 2 ) . نويرى ، نهاية الارب ، 13 / 60 ؛ تفسير المنار ، 8 / 496 ؛ روح المعانى ، 8 / 161 ؛ تفسير طبرى ، 12 / 507 ؛ ابن سعد ، 1 / 25 ؛ ياقوت ، 1 / 116 ، 2 / 270 ؛ تاريخ يعقوبى ، 1 / 270 ؛ صفة جزيرة العرب ، 87 ؛ قصص القرآن ، 27 ؛ نيز :\r\n C . Forster , op - cit , p .  374 .\r\n( 3 ) . مبروك نافع ، همان ، 33 .\r\n( 4 ) . ياقوت ، 1 / 405 ؛ روح المعانى ، 8 / 156 ؛ تاريخ حضرموت السياسى ، 1 / 65 .\r\n( 5 ) . همان ، 67 ، ياقوت ، 2 / 270 ؛ لسان العرب ، 1 / 143 ؛ 2 / 314 ؛ جواد على ، 1 / 312 .\r\n( 6 ) . بنگريد به : صفة جزيرة العرب ، 70 ؛ نيز :  Von Kramer , Uber die Sudarabische Sage , p .  21 .\r\n( 7 ) . صابونى ، النبوة و الانبياء ، 240 ؛ نجّار ، قصص الانبياء ، 53 .\r\n( 8 ) . روح المعانى ، 8 / 161 ؛ ابوالفدا ، 1 / 12 ؛ جواد على ، 1 / 293 ؛ نيز :  Ency . of Islam , p .  327 .\r\n","page_name":" 215 ","page_number":225},
  {"content":"\r\n\r\nآمده‌اند كنيزان خود را گفت تا با شعر و ترانه‌اى گرفتارى مردمشان را به ياد آنان بياورند و كنيزان نيز چنين كردند و آنان به كار خود پرداختند . « 1 »\r\nدر اينجا براى ما چندان مهم نيست كه اين گزارش‌ها درست است يا نيست ، اينها را وامىگذاريم براى كسانى كه آنها را دوست دارند و درست مىدانند . آنچه گفتنى است اين است كه گزارشگران اين‌گونه داستان‌ها كه هود و عاد را به مكه مىبرند ، از يك سو ، روزگار هود ( ع ) و عاديان را پيش از روزگار ابراهيم ( ع ) مىدانند و از ديگر سو ، آغاز پيدايى و آبادى مكّه را ، چنان كه در قرآن كريم آمده ، روزگار ابراهيم و پس از آن مىشمرند : « پروردگارا ! من خانواده‌ام را در بيابانى بىكشت و كار در كنار خانهء گرامى تو جاى دادم خدايا تا نماز به پا دارند ، پس دل‌هاى مردمانى را بدانان شيفته ساز و از بهره‌هاى خويش روزيشان ده ، باشد كه سپاس‌گزارند » . « 2 » شعر و ترانهء ياد شده نيز ، به گمان بسيار ، ساختگى است و نمىتواند از چنان روزگار كهن و ديرينى باشد . اما داستان جاى داشتن قبر هود ( ع ) در فلسطين ، گويا در پيوند باشد با گزارش‌هايى كه عاديان را از شمال شبه جزيرهء عربستان مىداند و نه از جنوب آن ، و اگر چنين باشد ، تا اندازه‌اى مىتواند درست باشد .\r\n\r\n7 . روزگار عاديان ( قوم هود )\r\nبىگمان بر روزگارى ويژه انگشت نهادن و آن را روزگار عاديان شمردن ، كارى بسيار دشوار است . زيرا داستان عاديان چنان كه پيش‌تر نيز گفته‌ايم ، داستانى است ويژهء قرآن كريم و قرآن - و نيز روايات - روزگار آن را آشكارا نشان نداده‌اند . اسناد و مدارك نيز در اين باره خاموش‌اند . و هيچ‌گونه سند تاريخى در دست نيست كه مورخ بر پايهء آن ، به برداشتى برسد كه\r\n\r\n\r\n","description":"","footnote":"\r\n( 1 ) . تاريخ طبرى ، 1 / 217 - 226 ؛ ابن خلدون ، 2 / 20 ؛ ابن كثير ، البداية و النهاية ، 1 / 126 - 128 . اين داستان يادآور داستان نصر بن احمد سامانى است كه يك بار همراه سربازان از بخارا شهر خود به هرات رفت ، آب و هواى آنجا او را چنان خوش آمد كه تا ديرگاهى ( چهار سال ) بازگشت به بخارا را فراموش كرد ، سرانجام لشكريانش از رودكى خواستند ، كارى كند و او با خواندن و نواختن ترانه‌اى با مطلع « بوى جوى موليان آيد همى » ، امير را چنان به ذوق آورد كه بىدرنگ بر اسب پريد و رو سوى بخارا كرد ، چهار مقاله نظامى عروضى ، ص 31 - 35 . ( مترجم ) .\r\n( 2 ) . سورهء ابراهيم ، آيهء 37 ؛ نيز بنگريد به : تفسير نسفى ، 1 / 263 - 264 ؛ تفسير قرطبى ، 9 / 368 - 374 ؛ كشاف زمخشرى ، 2 / 380 ؛ تفسير ابن كثير ، 4 / 141 - 142 ؛ تفسير طبرى ، 13 / 229 - 235 ؛ سيوطى ، الدر المنثور ، 4 / 86 - 87 .\r\n","page_name":" 216 ","page_number":226},
  {"content":"\r\n\r\nبتوان آن را درست يا نزديك به درست پنداشت . از اين‌رو در اين باره هر كوششى انجام شود ، از حدس و گمان فراتر نخواهد رفت .\r\nبا اين همه ، دور نيست اگر روزگار آنان را تقريبا هزارهء دوم پيش از ميلاد بدانيم . از اين‌رو كه قرآن كريم عاد را پس از ثمود - نيز پس از لوط - آورده است و دربارهء ثموديان كه تاريخى روشن‌تر از عاديان دارند ، مىدانيم كه يكى از تيره‌هاى عرب‌اند كه در نوشته‌هاى آشورى ياد شده‌اند و از سدهء هشتم پيش از ميلاد در شمال شبه جزيرهء عربستان مىزيسته‌اند .\r\nدربارهء قوم لوط نيز مىدانيم كه با ابراهيم ( ع ) هم روزگار بوده‌اند و ما پيش از اين ، روزگار ابراهيم ( ع ) را - چنان كه در كتابمان اسرائيل آورده‌ايم « 1 » - در سال‌هاى 1940 - 1765 پيش از ميلاد گمان زديم . از اين‌رو ، شايد بتوان گفت كه روزگار عاد در ميانهء روزگار ابراهيم و روزگار ثمود بوده است و بر اين پايه اگر روزگار عاديان را نيمهء دوم هزارهء دوم پيش از ميلاد بدانيم ، پر بىراه نخواهد بود . البته اگر درست باشد سخن پيش گفتهء كسانى كه « ارم » را با « ارام » سنجيده بودند و آن را با « آراميان » پيوند داده بودند و يا از راه « عاد ارم » ميان عاديان و آراميان پيوند و پيوستگى ديده بودند . اگر اين سخنان درست باشد ، داستان روزگار عاديان يك‌سره دگرگون خواهد شد و تا سدهء 23 پيش از ميلاد و تا پيش از پيدايى آراميان در عراق قديم پيش خواهد رفت و با سخن آن دسته از مورخان و مفسران مسلمان هم‌آهنگ خواهد شد كه روزگار عاد را پيش از روزگار ابراهيم ، يعنى پيش از سدهء بيستم پيش از ميلاد مىدانند ، و اگر اين سخن درست باشد ، مىتوان بر استوارى آن پشتوانه‌هايى نيز آورد : يكى ، آن آيه‌هاى قرآنى كه عاديان را جانشينان نوحيان شمرده است « 2 » ؛ ديگر اينكه بارها در قرآن كريم داستان هود پس از داستان نوح آمده است « 3 » ؛ سوم اينكه قرآن در ميانهء ياد كرد از قوم نوح و قوم ابراهيم ، به قوم عاد و ثمود نيز اشاره كرده است « 4 » ؛ و چهارم اين آيهء شريفه : « الم نبؤا الّذين من قبلكم قوم نوح و عاد و ثمود و الّذين من بعدهم لا يعلمهم الا اللّه » « 5 » ( آيا داستان پيشينيان هم‌چون عاديان و ثموديان و پسينيان آنان كه جز خدا كسى نمىشناسدشان به شما نرسيده است ) كه كسانى از آن ، چنين برداشته‌اند كه چون در اين آيه و آيه‌هاى پيش از آن ، روى سخن\r\n\r\n\r\n","description":"","footnote":"\r\n( 1 ) . بنگريد به آنچه پيش‌تر دربارهء روزگار ابراهيم گفته‌ايم ؛ نيز : بيومى ، اسرائيل ، 171 - 176 .\r\n( 2 ) . سورهء اعراف ، آيهء 69 ؛ سورهء ابراهيم ، آيهء 9 ؛ سورهء غافر ، آيهء 31 .\r\n( 3 ) . براى نمونه : سوره‌هاى هود ، اعراف ، مؤمنون و شعراء .\r\n( 4 ) . سورهء توبه ، آيهء 70 .\r\n( 5 ) . سورهء ابراهيم ، آيهء 9 ؛ نيز سورهء غافر ، آيهء 31 .\r\n","page_name":" 217 ","page_number":227},
  {"content":"\r\n\r\nبا قوم موسى ( ع ) است « 1 » ، ناگزير بايد اقوام ياد شده در آيه ، پيش از روزگار موسى يعنى پيش از سدهء سيزدهم پيش از ميلاد زيسته باشند . « 2 » اگرچه ابن كثير بر اين است كه روى سخن آيه با قوم موسى و از زبان خود موسى ( ع ) نيست ، چنان كه در آيه‌هاى پيشين آن هست ، بلكه خداوند سخن با قوم موسى را از زبان او در آيهء پيشين پايان داده و روى سخن را در اين آيه به امّت محمّد ( ص ) برگردانده است . زيرا اگر اين سخن دنبالهء سخن موسى با قوم خود مىبود ، بايد داستان آن اقوام در تورات آمده باشد « 3 » - در حالى كه نيامده است - . بيضاوى نيز مانده است كه آيه را سخن موسى بداند به قوم خود ، يا سخن خدا به مسلمانان . « 4 » گذشته از اينها در سورهء « شعراء » ترتيب داستان پيامبران ( ص ) به گونهء ديگرى است . زيرا نخست در آيه‌هاى 10 - 68 داستان موسى آمده است ، سپس در آيه‌هاى 69 - 89 داستان ابراهيم ، آنگاه در آيه‌هاى 105 - 121 داستان نوح ، سپس در آيه‌هاى 124 - 140 داستان هود ، پس از آن در آيه‌هاى 141 - 159 داستان صالح ، آنگاه در آيه‌هاى 160 - 175 داستان لوط و سپس در آيه‌هاى 176 - 191 داستان شعيب . در سورهء « ق » نيز در آيات   « كَذَّبَتْ قَبْلَهُمْ قَوْمُ نُوحٍ وَ أَصْحابُ الرَّسِّ وَ ثَمُود * وَ عادٌ وَ فِرْعَوْنُ وَ إِخْوانُ لُوطٍ   « 5 » » ، نام ثمود پيش از عاد آمده است .\r\n\r\n\r\n","description":"","footnote":"\r\n( 1 ) . تفسير طبرى ، 13 / 187 .\r\n( 2 ) . دربارهء روزگار موسى ( ع ) بنگريد به كتاب مؤلف ، اسرائيل ، 268 - 303 .\r\n( 3 ) . تفسير ابن كثير ، 4 / 111 .\r\n( 4 ) . تفسير بيضاوى ، 1 / 525 - 526 .\r\n( 5 ) . سورهء ق ، آيات 12 - 13 .\r\n","page_name":" 218 ","page_number":228},
  {"content":"\r\n\r\n\r\nبخش هفتم ثموديان « قوم صالح »\r\n\r\n","description":"","footnote":"","page_name":" 219 ","page_number":229},
  {"content":"\r\n\r\n\r\n1 . تبار ثموديان\r\nثموديان را از تبار « ثمود بن جاثر بن ارم بن سام » گفته‌اند . « 1 » برخى نيز ثمود را برادر « جديس » و « طسم » دانسته‌اند و اين سه را پسران « عابر بن ارم بن سام بن نوح » « 2 » . برخى نيز به همين بسنده كرده‌اند كه ثموديان را از تبار عاديان و بازماندگان آنان به شمار آورند . « 3 »\r\nاما پيامبر بزرگوار آنان ، « صالح » ( ع ) از ديد كسانى چنين تبارى دارد : « صالح بن عبيد بن آسف بن ماسخ ( يا ماشج ) بن عبيد بن حاذر ( يا حاجر ) بن ثمود » و از ديد كسانى ديگر چنين :\r\n« صالح بن آسف بن كماشج بن ارم بن ثمود » ، و از ديد گروهى ديگر چنين : « صالح بن عبيد بن ماسخ بن عبيد بن حاجز بن ثمود » . البته براى او تبارنامه‌هاى ديگرى نيز گفته‌اند . « 4 » گرچه همهء مورخان مسلمان ، ثموديان را عرب شمرده‌اند و گرچه - تقريبا - همه بر اين كه آنان از عرب‌هاى عاربه بوده‌اند ، همراىاند « 5 » ، اما دربارهء ديگر ويژگىهاى زمانى ، مكانى و . . . آنان چندين نظر پيش روى ما نهاده‌اند .\r\n\r\n\r\n","description":"","footnote":"\r\n( 1 ) . ابن اثير ، 1 / 89 ؛ قلقشندى ، صبح الاعشى ، 1 / 313 ؛ ابن حبيب ، المحبر ، 395 ؛ ابن قتيبه ، المعارف ، 13 ؛ مقدسى ، البدء و التاريخ ، 3 / 37 ؛ قلقشندى ، نهاية الارب ، 200 ، تفسير طبرى ، 12 / 524 .\r\n( 2 ) . ابن كثير ، 1 / 130 ؛ مروج الذهب ، 2 / 14 ؛ بسنجيد با : تفسير المنار ، 8 / 501 ؛ تفسير طبرى ، 12 / 524 .\r\n( 3 ) . زبيدى ، تاج العروس ، 2 / 312 ؛ ابن منظور ، لسان العرب ، 3 / 105 .\r\n( 4 ) . تاريخ طبرى ، 1 / 226 ؛ ابن كثير ، 1 / 130 - 131 ؛ ابوالفداء ، 1 / 12 ؛ ابن اثير ، 1 / 89 ؛ تفسير المنار ، 8 / 501 ؛ آلوسى ، روح المعانى ، 8 / 162 ؛ ابن حبيب ، المحبر ، 385 ؛ ابن قتيبه ، المعارف ، 14 ؛ همدانى ، الاكليل ، 2 / 291 ؛ مقدسى ، 3 / 37 ؛ قصص الانبياء ، 58 .\r\n( 5 ) . ابن كثير ، 1 / 130 .\r\n","page_name":" 220 ","page_number":230},
  {"content":"\r\n\r\n- برخى گفته‌اند : ثموديان از بازماندگان عاديان‌اند كه از يمن برخاستند و در همانجا زيستند تا آنكه حميريان بر آنان چيره شدند و ناگزيرشان ساختند به شمال كوچ كنند و در منطقهء « حجر » بمانند . « 1 » اين نظر را نمىتوان پذيرفت زيرا از يك سو - چنان كه پيش‌تر گفته‌ايم - عاديان در شمال شبه جزيرهء عربستان مىزيسته‌اند و نه در جنوب آن ؛ و از ديگر سو اگر ثموديان - چنان‌كه اينان مىگويند - از عرب‌هاى عاربه‌اند ، ناگزير پيش از روزگار ابراهيم ( ع ) مىزيسته‌اند و روزگار ابراهيم - چنان كه از پيش گفته‌ايم - در سال‌هاى 1940 - 1765 پيش از ميلاد بوده است : اما حميريان [ كه به گفتهء اينان ثموديان را از يمن بيرون رانده‌اند 
  ] ، دوران سرورىشان در يمن كم و بيش نزديكىهاى ميلاد مسيح ( ع ) بوده « 2 » و با روزگار ثموديان فاصله‌اى دور و دراز داشته است .\r\n- برخى ديگر ، ثموديان را از بازماندگان عمالقه گفته‌اند و گويا به پشتوانهء سخن اينان است كه برخى از مورخان امروزى ، ثموديان را با هيكسوسيان پيوند داده و گروهى از آنان شمرده‌اند كه « احمس » اول در حدود سال 1575 پيش از ميلاد ، از مصر بيرون راندشان . « 3 » آنان سپس به منطقهء حجر رفتند و در آنجا در كوه‌ها براى خويش خانه‌هايى كندند همانند گورهاى مصريان كهن كه هنگام زندگى در مصر ديده بودند . « 4 » سخن اينان هيچ‌گونه پشتوانه و دليلى ندارد جز اينكه اينان هيكسوس را از عمالقه پنداشته‌اند - چيزى كه ما در پژوهش‌هاى خود دربارهء هيكسوس آن را نادرست شمرده‌ايم « 5 » - و ثموديان را نيز از بازماندگان آنان . اگر چنين مىبود « احمس » در برابر آنان خاموش نمىنشست ، احمسى كه هيكسوسيان را در « شاروهين » - جايى در جنوب غرب فلسطين - سه سال دوره ( محاصره ) كرد و سرانجام بيرونشان راند . « 6 » و از اين بالاتر ، نمىگذاشت كه بازماندگان آنان درون سرزمين او دولت و فرمانروايىاى اگرچه كوچك براى خود سرپا كنند . و او همان كسى است كه به گفتهء\r\n\r\n\r\n","description":"","footnote":"\r\n( 1 ) . ابوالفداء ، 1 / 70 ؛ لسان العرب ، 3 / 105 ؛ تاج العروس ، 2 / 312 .\r\n( 2 ) . دربارهء آغاز تقويم حميرى بنگريد به :\r\n Le Museon ,  1964 ، 3 - 4 ،  pp  . 407 - 429 ؛  F . Hommel , Geschichte Sudarabiens , I  ، 1937 ،  p  . 96 ؛  G  .\r\n Ryckmans , Chronologie Sabeenne . \r\n( 3 ) . بنگريد به بخش دوم كتاب مؤلف حركات التحرير فى مصر القديمة .\r\n( 4 ) . محمد مبروك نافع ، همان ، 36 .\r\n( 5 ) . محمد بيومى مهران ، همان ، 131 - 137 .\r\n( 6 ) . همان ، همان‌جا ؛ نيز : احمد فخرى ، مصر الفرعونية ، 256 - 257 ؛ نيز :\r\n G . Steindorff and K . Seele , When Egypt Ruled the East , p .  32 .\r\n","page_name":" 221 ","page_number":231},
  {"content":"\r\n\r\nگزارش‌هاى تاريخى ، هيكسوسيان را تا « زاهى » راند ، يعنى نه تنها مصر را ، كه فلسطين و لبنان را نيز از آنان پاك ساخت . افزون بر اين ، اگر چنين بود ، چگونه فرعونان در روزگارى كه امپراتورى مصر را در دست داشتند ( 1575 - 1087 ق . م . ) ، روا مىداشتند و اجازه مىدادند كه اينان كه دشمن فرعونيان نيز بودند ، در مرزهاى جنوبى امپراتورى آنان در مرزهاى فلسطين بمانند ، آن هم در جايى كه راه كاروانرو ميان مصر و جنوب شبه جزيرهء عربستان از آنجا مىگذشت و اين براى فرعونيان بسيار مهم بوده است . اما اينكه آنان سنگ‌تراشى و خانه‌سازى در كوه را از مصريان آموخته‌اند ، نمىپندارم بتواند پشتوانه‌اى بر اقامت آنان در سرزمين كنانه باشد ، زيرا زمينه‌هاى پيوند آنان با مصريان به راستى فراوان بوده است و گويا از راه درياى سرخ ، همراه با ديگر اثرگذارىهاى مصرى بر تمدن عربى ، به آنان رسيده باشد . « 1 »\r\n- گروه سومى نيز هستند كه ثموديان را از عرب‌هاى جنوبى مىدانند « 2 » كه به شمال غرب شبه جزيرهء عربستان كوچ كرده‌اند ، و عرب‌هاى جنوبى به كوچ‌هاى پيوسته و فراوان زبانزداند . « 3 »\r\nسخن اينان چندان نمىتواند درست و پذيرفتنى باشد ، زيرا كوچ و هجرت معمولا از سرزمين‌هاى خشك و كم‌آب و دشوارزى به سرزمين‌هاى آباد و پرآب انجام مىگيرد ، و اين دربارهء كوچ به يمن و شمال غرب شبه جزيره درست در نمىآيد . گذشته از اين ، كوچ‌هاى عرب‌هاى جنوبى بسيار پس از آن روزگاران انجام گرفته است و شايد از همه معروف‌تر ، كوچ‌هايى باشد كه پس از شكست بزرگ سدّ « مأرب » در قرن ششم ميلادى داشته‌اند . اگرچه كوچ‌هاى فراوانى را مىشناسيم كه از هزارهء دوم پيش از ميلاد تا سدهء سوم ميلادى از يمن به سواحل افريقا انجام مىگرفته است . حتى كسانى از پژوهشگران ، حبشىها را از مهاجران غرب يمن مىدانند . « 4 »\r\nبه هر رو ، نشانه‌هايى هست بر اين كه ثموديان از عرب‌هايى بوده‌اند كه در شمال شبه\r\n\r\n\r\n","description":"","footnote":"\r\n( 1 ) . بنگريد به مقالهء مؤلف « العرب و علاقاتهم الدولية فى عصور القديمة » .\r\n( 2 ) .\r\n E . Glaser , Skizze der Geschichte und Georgraphie Arabiens von den altesten Zeiten bis zum Propheten Muhammed , 2 , p . \r\n123 ؛\r\n F . R . Dussaud , La penetration des Arabes en Syrie avant l'Islam , p \r\n. 132 .\r\n( 3 ) .  Q . Blau , ZDMG ,  22 ، 1868 ،  pp  . 659 - 673 .\r\n( 4 ) . بنگريد به : مقالهء پيش گفته از مؤلف : فضلو حورانى ، همان ، 54 ؛ موسكاتى ، پيشين ، ص 213 ؛  C . Peters The Eldorado of the Ancient , pp .  271 - 74 ؛  Die Araber , p .  126 ؛  A . Grohmann , op - cit , p .  25 .\r\n","page_name":" 222 ","page_number":232},
  {"content":"\r\n\r\nجزيره مىزيسته‌اند . افزون بر اين ، ثموديان مملكت و دولت - به معنى سياسى و تمدنى آن - نداشته‌اند و همواره در يك جاى ويژه‌اى ساكن نبوده‌اند ، مگر اينكه سخن برخى از مورخان را ، كه نبطيان و لحيانيان را از تبار ثموديان دانسته‌اند ، بپذيريم و بر پايهء آن ، ممالك اينان را از اين‌رو كه تبارى ثمودى داشته‌اند - هر چند اينك نامى ديگر دارند - مملكت ثمودى بشماريم . « 1 »\r\n\r\n2 . ثموديان در نوشته‌هاى كهن\r\nبىگمان ، تاريخ ثموديان از تاريخ عاديان بسى روشن‌تر و شناخته شده‌تر است و از سدهء هشتم پيش از ميلاد ، نوشته‌هاى آشورى دربارهء آنان چيزهايى پيش روى ما نهاده است . براى نمونه « سارگون » دوم پادشاه آشورى ( 722 - 705 ق . م . ) هنگام ياد كرد قبيله‌هايى كه با آنان جنگيده يا بيرونشان رانده ، از ثموديان با نام « تامودى » ( تمودى )  Tamudi ) Thamudi (  ياد كرده است . « 2 » و از كوچاندن و تاراندن آنان به سامره سخن گفته است . « 3 » اين پادشاه آشورى در گزارش رويدادهاى سال هفتم پادشاهى خويش چنين گفته : « من به فرمان وحى راستين از خداى آشور ، بر قبيله‌هاى تامود ، مرسيمانوا ، خيابا « 4 » ، عرب‌هايى كه در دوردست صحرا مىزيستند ، آنان كه فرمانروايى سالاران و سروران را گردن نمىنهادند و آنان كه باج و خراج نمىپرداختند ، تاختم . اسيرشان كردم و به سامره كوچشان دادم . « 5 » و داستان اين كوچاندن‌ها از روزگارى آغاز مىشود كه پادشاه آشور توانست در برخورد با اسرائيليان به پيروزى چشم‌گيرى برسد و در اواخر سال 722 پيش از ميلاد بر پاىتخت آنان ، سامره ، دست يابد و مردم آنجا را - و چه بسا تنها بزرگان و سرمايه‌داران آنجا را - به اين سو و آن سوى كشور آشور بفرستد - چيزى كه در تاريخ يهود به « سبى آشورى » نام‌بردار است - و بىدرنگ مردمان ديگرى را از شهرهايى كه بر آنها دست يافته بود ، از جمله برخى ثموديان را ، به آنجا\r\n\r\n\r\n","description":"","footnote":"\r\n( 1 ) . عبدالرحمان انصارى ، همان ، 89 .\r\n( 2 ) .  A . L . Oppenheim , in ANET . p .  286 ؛  Rawlinson , Cuneiform Inscriptions , I , PI ,  36 ؛\r\n A . G . Lie , The Inscriptions of Sargon II , part I , The Annals , \r\n1929 ،  p  . 5 .\r\n( 3 ) .  A . Musil , Northern Hegas , p .  289 ؛  A . Musil , In the Arabian Desert , p .  479 .\r\n( 4 ) . دربارهء اين قبيله‌ها بنگريد به : الويس موسيل ، شمال الحجاز ، 89 - 90 .\r\n( 5 ) .  A . L . Oppenheim , in ANET , p .  286 .\r\n","page_name":" 223 ","page_number":233},
  {"content":"\r\n\r\nبكوچاند . « 1 » زمينه و بهانهء اين كوچاندن‌ها ، كه ثموديان را نيز فرا مىگيرد ، خواه اين بوده كه آشوريان مىخواسته‌اند از اين راه و با آوردن بيگانگان در شهرها ، پيمان‌هاى پيشين خود را بشكنند و زمينه‌هايى فراهم سازند كه با امپراتورى بزرگ آنان سازگار باشد و خواه اين كه مىخواسته‌اند با اين شيوه ، شهرهايى را كه براى رفتن به سامره ، از آنها گذشته بودند ، آباد سازند ، هر چه بوده است ، كوچ‌كنندگان پس از چندى ، كه به درستى نمىدانيم چه زمانى بوده ، باز مىگردند و در مدين جاى مىگيرند . « 2 »\r\nجاى ديگرى كه از ثموديان ياد شده ، سنگ‌نوشته‌ها و كتيبه‌هاى سبايى است . براى نمونه در سنگ‌نوشته‌اى از پايان سدهء ششم يا آغاز سدهء پنجم پيش از ميلاد ، داستان دو ثمودى كه درختان خرماى خود را آب مىداده‌اند ، آمده است . اگرچه ما به درستى نمىدانيم اين سنگ‌نوشته از كجا به دست آمده ، به گمان بسيار بايد از سرزمين سبأ باشد . « 3 » نيز دو سنگ‌نوشتهء سبايى در نجران يافت شده كه نام « صلم » در آنها آمده و صلم نام خداى ثموديان است در سرزمين « تيما » در روزگارى كه « بنونيد » ، پادشاه بابلى در آنجا وطن گرفت ، يعنى در سال‌هاى 555 - 546 پيش از ميلاد و پس از آن كه او در تاخت و تازى مشهور بر تيما ، ديدان ، خيبر و يثرب چيره شد . « 4 » در دو سنگ‌نوشته هم كه يكى در « ثوبا » ، در 200 كيلومترى شمال شرقى عدن يافت شده و ديگرى در بيابان « ميفعه » در جنوب عدن ، نيز نام ثمود آمده است . « 5 » و چنين مىنمايد كه همهء اين سنگ‌نوشته‌ها كار مهاجران ثمودى باشد . « 6 »\r\nنويسندگان كهن يونانى و رومى نيز از ثموديان سخن گفته‌اند . براى نمونه ، در نوشته‌هاى « استرابون » ( 66 ق . م . - 24 م . ) آمده است كه « ارستون » ( اراستوثن )  Eratosthenes  ( 276 - 194 ق . م . ) ، سرزمين‌هاى عرب را دو بخش كرد : يكى بخش شمالى كه نبطيان در آن بودند و ديگر بخش جنوبى كه جاى معينيان ، فيتانيان و حضرميان بود . و در ميانهء اين دو بخش ، حجاز\r\n\r\n\r\n","description":"","footnote":"\r\n( 1 ) . بنگريد به كتاب مؤلف اسرائيل ، 509 - 512 ؛ نيز :\r\n J . Fingan , Lignt from the Ancient Past , I , pp .  280 - 210 ؛\r\n A . T . Olmstead , Western Asia in the days of Sargon of Assyria , p . \r\n45 .\r\n( 2 ) .  E . Glaser , op - cit , p .  102 .\r\n( 3 ) .  Repertoire D'Epigraphie Semitique ,  3902 ،  bis , N .  130 ؛  Van den Branden , Histoire de Thamoud , p .  16 .\r\n( 4 ) .  A . Gardiner , op - cit , p .  363 ؛  A . R . Burn , Persia and the Greeks , p .  38 ،  R . P . Dougherty , Nabonidus and Belshazzor , p .  107 .\r\n( 5 ) .  Repertoire d ' Epigraphie Semitique ,  5054 .\r\n( 6 ) .  J . B . Philby and A . S . \" Tritton , Najran Inscriptions \" , JRAS ,  1944 ،  pp  . 119 - 29 .\r\n","page_name":" 224 ","page_number":234},
  {"content":"\r\n\r\nو عسير بود كه عرب‌هاى « ردياب و شترچران » در آن مىزيستند . « 1 » و به گمان بسيار ، منظور او از اين عرب‌ها ، ثموديان است كه « ارستون » آنها را هنگام سفرش به كناره‌هاى شرقى درياى سرخ در روزگار بطلميوس ( 284 - 146 ق . م . ) ديده بوده و آنان به گفتهء او در بخشى از حجاز كه در سوى جنوب نبطيان جاى داشته ، مىزيسته‌اند . « 2 »\r\nدر سدهء دوم ميلادى نيز « اگاثرچيدس »  Agatharchiedes  ( 120 م . ) اشاره مىكند كه ثموديان در آن روزگاران به كناره‌هاى درياى سرخ مىآمده‌اند و اين كناره‌ها به گفتهء « ديودور » صد ستاد « 3 » طول داشته‌اند و سنگى و تندشيب بوده‌اند . اما « اوراينوس » جاىگاه ثموديان را در مرزهاى سرزمين نبطيان دانسته است . « 4 »\r\nنويسندهء كتاب گردش دور درياى اريتره « 5 » كه گويا منابع كهن‌ترى در دسترس داشته ، مىگويد :\r\nثموديان در ساحل سنگى درازى مىزيسته‌اند كه براى كشتىرانى و دريانوردى مناسب نبوده است ، زيرا در آنجا ، نه خليجى بوده كه قايق‌ها از تندبادها بدان پناه برند و نه بندرى تا كشتىها در آن لنگر گيرند و نه جزيره‌اى تا هنگام خطر در آن پناه گيرند ، و اينها ويژگىهايى است كه با كرانه‌هاى درياى سرخ در حجاز جور مىآيد . « 6 »\r\nاما پلينى بزرگ چنان كه در فرهنگ  Historia Naturalis  آمده ، شهرهاى زيست‌گاه ثموديان را اينها مىداند : دوماتا  Domata  ، هگرا ( حجر )  Hegra  و بداناتا  Badanatha  ( يا بچانزا  Bachanza  ) « 7 » ، اما هگرا يا حجر خرابه‌هاى كنونى « العلا » است - چنان كه برخى گفته‌اند - و يا مدائن صالح است - چنان كه برخى ديگر گفته‌اند و « دوماتا » همان « دومة\r\n\r\n\r\n","description":"","footnote":"\r\n( 1 ) .  A . Van den Branden ,  \"  Essai de So Lution du Probleme Thamoudeens  \"  , BIOR , IS pp .  7 - 8 .\r\n( 2 ) . فضلو حورانى ، همان ، 53 - 54 ؛ ابراهيم نصحى ، در اسارت فى تاريخ مصر ، 21 ؛ نيز :\r\n W . Tarn , in JEA , Is , p .  14 .\r\n( 3 ) . « ستاد » ( استاد ، استاديوم ، استاديون ) گونه‌اى واحد اندازه‌گيرى بابلى است برابر با 185 متر كه 177 ، 157 ، 147 و . . . نيز گفته‌اند . بنگريد به : ابوالحسن ديانت ، فرهنگ تاريخى سنجش‌ها و ارزش‌ها ، 1 / 24 ( مترجم ) .\r\n( 4 ) . الويس موسيل ، شمال الحجاز ، 92 ؛ نيز :  W . Vincent , The Periplus of the Erythraean Sea ,  11 ،  P  . 262 .\r\n( 5 ) . برخى تاريخ اين كتاب را 50 - 60 م . دانسته‌اند ( فضلو حورانى ، 54 ) و برخى 75 م . ( موسكاتى ، 78 ) و برخى ( ژاكلين پيرين ) 106 م . (  Le Royaume sud - Arabe de Qataban et sa dation , pp .  107 - 193 ) .\r\n( 6 ) . جواد على ، 1 / 325 ؛ بيومى ، بلاد العرب ؛ نيز :\r\n A . Musil , op - cit , p .  302 ؛  W . Vkncent , op - cit , p .  262 .\r\n( 7 ) .  Pling , Natural History ( Translated by H . Rackham ) , 2 . pp  456 - 57 ، 6 ،  p  . 32 .\r\n","page_name":" 225 ","page_number":235},
  {"content":"\r\n\r\nالجندل » است در « جوف » در جنوب وادى سرحان ، اما شهر سوم « بداناتا » را « ادوارد گلازر » همان بيشه ( يا بشاى ) كنونى در عسير دانسته است . « 1 » مىبينيم كه « پلينى » ثموديان را در درون شبه جزيره جاى مىدهد . شايد از اين‌رو كه كرانه‌هاى درياى سرخ در آن روزگار ، در دست لحيانيان بوده است و لحيانيان - چنان كه پيش‌تر گفته‌ايم - شاخه‌اى از ثموديان شمرده شده‌اند . « 2 » و گويا نظر « كلوديوس بتولمايس » ( 138 - 165 م . ) به منابع عربى نزديك‌تر باشد تا به منابع كلاسيك فرنگى كه جاىگاه ثموديان را ميان سراكنئى  Sarakenoi  و آپاتئى  Apatae  دانسته است ، يعنى در بخش شمال غربى سرزمين‌هاى عرب « 3 » در كرانه‌هاى مدين تا آن سوى خليج عقبه . « 4 » همين نويسنده اشارتى دارد به بودن ثموديان در بخش‌هاى داخلى شبه جزيرهء عربستان و به ويژه در گرداگرد كوه « زاماتوس » كه « گلازر » آن را كوهى پردامنه دانسته است . « 5 »\r\nنيز از جغرافياى بطلميوس برمىآيد كه سرزمين ثموديان از سرزمين عاديان چندان دور نبوده و تنها سرزمين سراكنئى  SArakenoi  در ميانهء آنها بوده است ، و همهء اين سرزمين‌ها در بلندىهاى حجاز ، آنجا كه راه‌هاى بازرگانى شام و مصر از يك سو ، و يمن و حجاز از سوى ديگر از آنجا مىگذشته‌اند ، جاى داشته‌اند . از اين‌رو ، اگر هگرا ( حجر ) و حوالى آن ، سرزمين ثموديان بوده ، ناگزير بايد سرزمين عاديان نيز نزديك آنجا باشد . « 6 »\r\nبه هر رو ، از منابع كلاسيك بر مىآيد كه ثموديان در جاهايى مىزيسته‌اند كه چند سده پيش‌تر در دست سربازان آشورى بوده است . يعنى سرزمين‌هاى جوف و موصرى « 7 » تا باداناتا\r\n\r\n\r\n","description":"","footnote":"\r\n( 1 ) .  E . Glaser , op - cit , p .  126 .\r\n( 2 ) .  E . Glaser , op - cit . p .  104 .\r\n( 3 ) . الويس موسيل ، شمال الحجاز ، 92 ؛ جواد على ، 1 / 325 ؛ نيز :\r\n Ptolemy , VI ,  7 : 4 ، 7 : 2 ،  V  ، 19 : 7 ؛  J . Hastings , op - cit , p .  360 .\r\n( 4 ) . همان منبع ، همان جا ، دوستم دكتر خالد دسوقى در مقالهء « قوم ثمود بين روايات المورخين و محتويات النقوش » ( چاپ شده در مجلهء مجلة كلية اللغة العربية و العلوم الاجتماعية ، ش 6 ، س 1976 ، ص 251 - 296 ) آورده است كه سنگ‌نوشته‌ها و سنگ‌نگاره‌هاى به دست آمده ، آنچه را بطلميوس آورده ، درست مىشمارد .\r\nبسنجيد با :  E . Anati ,  \"  Ancient Rock - Drawings in the Central Negev  \"  , PEQ ,  1955 ،  pp .  49 - 75 .\r\n( 5 ) .  E . Glaser , op - cit , p .  108 .\r\n( 6 ) . جواد على ، 1 / 325 .\r\n( 7 ) . بنگريد به آنچه مؤلف دربارهء « موصرى » در دو كتاب بلاد العرب و اسرائيل ، 225 - 237 نوشته است ؛ نيز بنگريد به :\r\n A . Lods , op - cit , pp .  197 - 199 ؛  H . Winckler , op - cit , p . 5 ; W . O . E . Oesterley , op - cit , p .  228 ؛  A .   Musil , op - cit , p .  295 ؛  The Jewish Encylopaedia :  \"  Exodus  \" .\r\n","page_name":" 226 ","page_number":236},
  {"content":"\r\n\r\nدر جنوب - البته اگر آنچه « گلازر » گفته درست باشد - ولى يك چيز را نبايد از ياد برد كه ثموديان همگام با حال و هواى سياسى و رخدادهاى ويژه‌اى كه در روزگارشان پيش مىآمد ، گاه در پاره‌اى از سرزمين‌هاى ياد شده ، اقامت مىگزيدند و گاه آنجا را رها مىكردند و به جايى ديگر مىرفتند .\r\nالبته نبايد اين نكته را از اين‌رو كه ثموديان طبيعتا يك قبيلهء بدوى و بيابانزى بوده‌اند ، به گونهء يك حقيقت مطلق و ترديدناپذير بر آنان بار كنيم . همان‌گونه كه نبايد آنچه را در منابع كلاسيك دربارهء آنان آمده صد در صد بشماريم . زيرا تصويرى كه آنها از سرزمين‌هاى ثموديان پيش روى ما نهاده‌اند ، تصويرى كامل نيست . براى نمونه در همان هنگام كه « استرابون » بر پايهء منبعى از سدهء سوم پيش از ميلاد دربارهء وجود قبيلهء ثمود تجاهل مىكند ، « ديودور صقلى » هم روزگار او ، كرانه‌هاى درياى سرخ را زيست‌گاه ثموديان مىگويد . سپس « پلينى » مىآيد و زيست‌گاه آنان را در درون شبه جزيرهء عربستان مىشمارد و نه در كرانه‌هاى درياى سرخ - گويا از اين‌رو كه او نمىدانسته لحيانيان كه در آن روزگار در كرانه‌هاى مدين مىزيستند شاخه‌اى از ثموديان‌اند - پس از سه ربع قرن بطلميوس مىآيد و دوباره كرانه‌هاى مدين را زيست‌گاه آنان مىشمارد و سپس آن را تا درون حجاز نيز پيش مىبرد . « 1 »\r\nبدين ترتيب ، مىتوان گفت : ثموديان از سدهء دوم پيش از ميلاد تا پايان سدهء دوم ميلادى در سرزمين مدين مىزيسته‌اند . افزون بر اينكه آنان را از آغاز سدهء نخست ميلادى تا پايان سدهء دوم ميلادى در حجاز ، جوف و ميانه‌هاى شبه جزيره نيز مىبينيم . اگر بر اينها بيفزاييم آنچه را از منابع آشورى و نوشته‌هاى مورخان عرب برمىآيد ، مىتوانيم بگوييم : از آغاز سدهء دوم ميلادى زيست‌گاه ثموديان كم‌كم رو به گسترش نهاد و تا بخش‌هاى ميانى و شمالى شبه جزيرهء عربستان پيش رفت و از كناره‌هاى سوريه در شمال تا نزديكىهاى سبا در جنوب را فراگرفت . « 2 »\r\nاما منابع عربى ، تقريبا همه همراىاند بر اين كه زيست‌گاه ثموديان از حجر تا وادى القرى ميان حجاز و شام بوده است « 3 » ، و چون پيوند آنان با عاديان لازمهء نزديكى زيست‌گاه‌هاى آنان\r\n\r\n\r\n","description":"","footnote":"\r\n( 1 ) . خالد دسوقى ، همان ، 269 - 270 .\r\n( 2 ) . همان ، 281 - 281 .\r\n( 3 ) . ابن كثير ، 1 / 130 ؛ ابوالفدا ، 1 / 12 ؛ ابوعبيد بكرى ، 2 / 426 ؛ تاريخ طبرى ، 1 / 226 - 227 ؛ ابن اثير ، 1 / 89 ؛ تفسير المنار ، 8 / 501 ، 12 / 120 ؛ تفسير آلوسى ، 8 / 162 ، 14 / 76 ؛ تفسير بيضاوى ، 1 / 545 ؛ تفسير\r\n","page_name":" 227 ","page_number":237},
  {"content":"\r\n\r\nبا يكديگر است « 1 » ، از اين‌رو ، كسانى گفته‌اند : ثموديان ميان شام و حجاز تا كرانه‌هاى درياى سرخ مىزيسته‌اند ، در سرزمينى كوهستانى و در خانه‌هايى در كوه تراشيده كه آثارى از آنها هنوز بر جاى است ( نويسندهء اين سخن در سال 346 ه - . از دنيا رفته است ) ، در ره‌گذر حاجيانى كه از شام به وادى القرى مىآيند . « 2 » بارى ، چنان كه از سنگ‌نوشته‌هاى معبد « غوافه » - معبدى كه ثموديان آن را در پايان سال 166 ميلادى تا آغاز سال 169 ميلادى ساخته بودند . « 3 »\r\n- برمىآيد ، ثموديان در نيمهء سدهء دوم ميلادى سنگستان‌هاى عوارض و رحا « 4 » ( الارحاء ) را در دست داشته‌اند . گرچه « دوتى » بر اين است كه حجر يكى از زيست‌گاه‌هاى ثموديان در خريبه ( العلا ) جاى داشته و نه در مدائن صالح ، و اين يكى را كه در ده ميلى خريبه است ، حجر نبطيان دانسته است . « 5 »\r\nگفتنى است كه در منابع اسلامى چيزى نيست گوياى اين كه ثموديان هنگام پيدايى اسلام يا نزديكىهاى پيدايى آن ، برجاى بوده‌اند ، تنها چيزى كه در اين باره داريم يكى ، كوشش كسانى است كه خواسته‌اند قبيلهء « ثقيف » را از تبار ثموديان بدانند - و دور نيست كه اين كوشش براى بدنام كردن حجاج ثقفى بوده است « 6 » ، و ديگر ، گزارش « دوتى » گوياى اين كه بيابان‌نشينان « نجد » قبيلهء بنى هلال را از تبار عاد و ثمود مىدانسته‌اند . « 7 »\r\nدر گزارشى نيز آمده است كه پيامبر ( ص ) در سر راه تبوك ، چون از كنار شهر ثموديان\r\n\r\n\r\n","description":"","footnote":"\r\nابن كثير ، 4 / 171 ؛ تفسير طبرى ، 12 / 524 - 528 ؛ تفسير قرطبى ، 10 / 46 ؛ تفسير نسفى ، 2 / 277 ؛ تفسير جلالين ، 1 / 545 ؛ تاريخ الخميس ، 84 ؛ ياقوت ، 2 / 221 ؛ المعارف ، 14 ؛ المحبر ، 384 ؛ نهاية الارب فى معرفة انساب العرب ، 19 ، 200 ؛ قصص الانبياء ، 58 - 59 .\r\n( 1 ) . قرآن كريم چنان كه در سوره‌هاى توبه ، ابراهيم ، فرقان ، ق ، نجم و فجر مىبينيم ، بيشتر از عاد و ثمود با هم ياد مىكند ، ميان داستان و سرنوشت آنان نيز همگونىهاى بسيارى ديده مىشود .\r\n( 2 ) . مروج الذهب ، 2 / 14 ؛ نهاية الارب ، 13 / 71 ؛ جواد على ، 1 / 324 ؛ جرجى زيدان ، همان ، 67 ؛ ميرول نافع ، 36 .\r\n( 3 ) .  J . B . Philby ,  \"  The Land of Midian  \"  , MEJ ,  9 ، 1955 ،  p  . 127  F ; Van den Branden , BIOR ,  15 ، 1958 ،  pp  . 8 - 9 ؛  Histori de Thamoud , p .  15 ؛  M . H . Seyring , in Syriu ,  34 ، 1975 ،  p  . 260 .\r\n( 4 ) .  A . Musil , The Northern Hegoz , p .  291 .\r\n( 5 ) .  C . M . Doughty , Travels in Arabia Deserta , p .  229 .\r\n( 6 ) . جواد على ، 1 / 326 ؛ ابن خلدون ، 2 / 24 ؛ ياقوت ، 3 / 54 ؛ قلقشندى ، نهاية الارب ، 198 - 200 ؛ نيز :\r\n J . Montgomery , op - cit , p .  137 .\r\n( 7 ) .  C . M . Doughty , op - cit , p .  63 .\r\n","page_name":" 228 ","page_number":238},
  {"content":"\r\n\r\nمىگذشت به ياران خويش فرمود : كسى از شما درون اين شهر نرود و از آب آن نياشامد .\r\nسپس بلندايى ، را در كوه كه كرّه شتر حضرت صالح بر آن بالا مىرفت و راهى را كه گذرگاه شتر صالح بود ، به آنان نشان داد . نيز گوشزد كرد كه :\r\nجز در حال گريه ، بر اين عذاب‌شدگان وارد نشويد ، زيرا بيم آن است كه به سرنوشت آنان گرفتار آييد . « 1 »\r\n\r\n3 . ثمود در قرآن كريم\r\nقرآن كريم در سوره‌هاى بسيارى از ثموديان ياد كرده است . « 2 » افزون بر اين چنان كه پيش‌تر نيز گفته‌ايم - در سوره‌هايى چون توبه ، ابراهيم ، فرقان ، ص ، ق ، نجم و فجر « 3 » ، از عاد و ثمود با هم سخن گفته است . در همهء اين آيه‌ها مىبينيم كه ثموديان خدايانى جز اللّه را مىپرستند ، در زمين طغيان و تباهى مىكنند و در خانه‌هايى از كوه تراشيده به ناز و نوش زندگى مىگذرانند .\r\nخداوند برادرشان صالح را به سوى آنان مىفرستد تا به پرستش خداى يگانه فراشان خواند و از پرستش بت‌ها بازشان دارد و از كيفر خدا زنهارشان دهد « تا پس از اين آنان را بر خدا حجتى نباشد » . « 4 » تنها اندكى از آنان به صالح مىگروند و بيشترينه‌شان به رسالت او پشت مىكنند . دروغ‌گويش مىشمارند و سخت از در ستيزه و سركشى درمىآيند و سرانجام از او مىخواهند تا اگر راست مىگويد آيه و نشانه‌اى بياورد ، و او در پاسخ درخواست آنان مىگويد :\r\n« اين شتر خدا ، نشانه‌اى است كه شما مىخواستيد . او را واگذاريد تا در سرزمين خدا آسوده بچرد و به او آسيبى نرسانيد كه كيفرى دردناك شما را فراخواهد گرفت » . « 5 » اما سركشانى كه\r\n\r\n\r\n","description":"","footnote":"\r\n( 1 ) . ابن اثير ، 1 / 93 ؛ ابن كثير ، 1 / 138 - 139 ؛ تفسير ابن كثير ، 4 / 171 ؛ تاريخ طبرى ، 1 / 231 ؛ تفسير طبرى ، 12 / 524 - 539 ، 14 / 50 ؛ روح المعانى ، 8 / 168 ، 14 / 76 ؛ تفسير قرطبى ، 10 / 46 - 48 ؛ تفسير المنار ، 8 / 503 ؛ صحيح بخارى ، 6 / 270 ، 8 / 95 ؛ صحيح مسلم ، 18 / 11 .\r\n( 2 ) . بنگريد به سوره‌هاى : اعراف ، 73 - 79 ؛ هود ، 61 - 68 ؛ حجر ، 80 - 84 ؛ اسراء ، 59 ؛ شعراء ، 141 - 159 ؛ نمل ، 45 - 53 ؛ ص ، 13 ؛ فصلت ، 17 - 18 ؛ ذاريات ، 43 - 45 ؛ نجم ، 50 - 51 ؛ قمر ، 23 - 32 ؛ فجر ، 9 ؛ شمس ، 11 - 15 .\r\n( 3 ) . ابن كثير ، 1 / 132 ؛ نيز بنگريد به سوره‌هاى : توبه ، 70 ؛ ابراهيم ، 9 ؛ فرقان ، 38 ؛ ق ، 12 - 13 ؛ نجم ، 50 - 51 ؛ فجر ، 6 - 9 .\r\n( 4 ) .  « لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ »  ( سورهء نساء ، آيهء 165 ) .\r\n( 5 ) .  « هذِهِ ناقَةُ اللَّهِ لَكُمْ آيَةً فَذَرُوها تَأْكُلْ فِي أَرْضِ اللَّهِ وَ لا تَمَسُّوها بِسُوءٍ فَيَأْخُذَكُمْ عَذابٌ أَلِيمٌ »  ( سورهء\r\n","page_name":" 229 ","page_number":239},
  {"content":"\r\n\r\nتبه‌كارى و سيه‌رايى ، چشم و گوششان را چنان كور و كر كرده بود كه اندرزى نمىشنيدند و پندى نمىپذيرفتند ، بر ستيزه و سركشى خويش افزودند و از روى تمرّد و طغيان به نابودى شتر برخاستند . « 1 » « پس شتر را پى كردند و با سركشى و ستيز از فرمان خدا سرپيچيدند و گستاخانه گفتند : صالح ! اگر به راستى فرستادهء خدايى آنچه ما را از آن زنهار داده‌اى ، بر ما فرود آور .\r\n[ اينجا بود 
  ] كه زلزله‌اى آنان را فرو گرفت و در خانه‌هاى خويش فرو كوفته ماندند » . « 2 » بدين‌گونه همهء ثموديان نابود شدند جز يك تن با نام « أبارغال » كه چون در حرم خدا بود ، ايمن ماند . « 3 »\r\nاگرچه به گزارشى ديگر چون از حرم درآمد ، به همان سرنوشت دچار شد . « 4 »\r\nاين بود فشردهء كوتاهى از داستان ثموديان چنان كه در قرآن كريم آمده است ، اما مفسران و مورخان ، چيزهايى بسيار بر آن افزوده‌اند . براى نمونه ، دربارهء سرنوشت آنان كه به صالح گرويدند ، كسانى گفته‌اند : آنان به « رفلهء » فلسطين رفتند و در آنجا ماندند ، زيرا آنجا نزديك‌ترين سرزمين آباد و خرم به آنها بود و مىدانيم عرب‌ها كه با دام سر و كار دارند ، پيوسته در پى زمين‌هاى سبز و آباد و پرآب مىگردند . برخى نيز گفته‌اند كه آنان همراه صالح به مكه رفتند و همان جا بود كه صالح در پنجاه و هشت سالگى از دنيا رفت . گروهى نيز حضرموت را زيست‌گاه آنان شمرده‌اند . اينان مدفن صالح را نيز همان حضرموت مىپندارند . « 5 » برخى نيز بر پايه و به پشتوانهء واژه‌هاى « رجفة » ( لرزه ) و « صحية » ( فرياد بلند ) كه در قرآن كريم دربارهء ثموديان آمده است ، گفته‌اند : آنان با پيش‌آمدى ناگهانى و سخت و سنگين ، چون آتش‌فشان يا زمين لرزه ، كيفر و نابود شده‌اند ، و دور نيست كه چنين باشد ، زيرا زيست‌گاه آنان در جايى گرم و زلزله‌خيز از شبه جزيرهء عربستان بوده است . « 6 »\r\n\r\n\r\n","description":"","footnote":"\r\nاعراف ، آيهء 73 .\r\n( 1 ) . محمد على صابونى ، همان ، 245 ؛ تفسير طبرى ، 12 / 528 - 534 ؛ مروج الذهب ، 2 / 15 - 18 .\r\n( 2 ) .   « فَعَقَرُوا النَّاقَةَ وَ عَتَوْا عَنْ أَمْرِ رَبِّهِمْ وَ قالُوا يا صالِحُ ائْتِنا بِما تَعِدُنا إِنْ كُنْتَ مِنَ الْمُرْسَلِينَ * فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ »   ( سورهء اعراف ، آيات 77 - 78 ) .\r\n( 3 ) . تفسير طبرى ، 12 / 68 ، 14 / 50 .\r\n( 4 ) . تفسير المنار ، 8 / 505 - 506 ؛ تفسير طبرى ، 12 / 538 ؛ البداية و النهاية ، 1 / 137 .\r\n( 5 ) . تفسير طبرى ، 12 / 536 ؛ روح المعانى ، 8 / 162 - 168 ؛ مقدسى ، 3 / 41 ؛ مبروك نافع ، همان ، 36 ؛ تاريخ طبرى ، 1 / 232 .\r\n( 6 ) . بنگريد به : تفسير المنار ، 8 / 506 - 507 ؛ روح المعانى ، 8 / 165 ، 12 / 92 ، 14 / 76 ؛ تفسير طبرى ، 12 / 544 -\r\n","page_name":" 230 ","page_number":240},
  {"content":"\r\n\r\nچنين مىنمايد كه سرنوشت عاد و ثمود بسيار همانند باشد با سرنوشت شهرهاى « سدوم » ، « عموره » و پنج شهر ديگر « سديم » ( شهرهايى كه به پندار تورات‌پژوهان در جنوب « بحرالميت » جاى داشته‌اند « 1 » ) كه خداوند بر آنها گوگرد و آتش فرو ريخت و زير و روشان كرد . « 2 » چنان كه خود فرمود : « بامدادان بانگى مرگ‌بار فروگرفتشان ، پس زير و زبرشان كرديم و بارانى از سنگ « سجّيل » بر آنان فرو باريديم » . « 3 » و با پيش چشم داشتن اين كه قوم لوط در اين شهرها مىزيسته‌اند « 4 » ، آشكار مىشود كه چرا خداوند در قرآن كريم در آيهء « نيز ثموديان و قوم لوط و اصحاب أيكه ، اين گروه‌ها ( جز دروغ شمارى پيامبران كارى نكردند ) « 5 » » اين گروه‌ها را با يكديگر پيوند داده و با هم ياد كرده است . اين نيز گفتنى است كه « پرسيوال » ، ثموديان را با حوريان « 6 » - ساكنان سرزمين سعير تا صحراى فاران - در پيوند و نزديكى مىداند و بر اين\r\n\r\n\r\n","description":"","footnote":"\r\n546 ؛ نيز :  J . Hastings , op - cit . p .  734 ؛  J . A . Montgomery , op - cit , p .  91 ؛  Ency . of Islam , I , p .  736 .\r\n( 1 ) . جواد على ، 1 / 332 ؛ قاموس الكتاب المقدس ، 1 / 551 ، 2 / 119 ، 300 ؛ نيز :\r\n B . Moritz , Arabien ,  1923 ،  p .  28 ؛  E . B . , I ,  1899 ،  p  . 3790 ؛  J . Hasrings , op - cit , p .  734 ؛  J . A . Montgomery , op - cit , p .  91 .\r\n( 2 ) . سفر پيدايش ، 19 : 23 - 26 .\r\n( 3 ) .   « فَأَخَذَتْهُمُ الصَّيْحَةُ مُشْرِقِينَ * فَجَعَلْنا عالِيَها سافِلَها وَ أَمْطَرْنا عَلَيْهِمْ حِجارَةً مِنْ سِجِّيلٍ »   ( سورهء حجر ، آيات 73 - 74 . )\r\n( 4 ) . در سوره‌هاى : اعراف ، 80 - 83 ؛ هود ، 77 - 83 ؛ حجر ، 61 - 75 ؛ شعراء ، 160 - 175 ؛ نمل ، 54 - 58 و تحريم ، 10 از قوم لوط ياد شده است . دربارهء داستان آنان بنگريد به : تاريخ طبرى ، 1 / 292 - 307 ؛ ابن اثير ، 1 / 118 - 122 ؛ ابن كثير ، 1 / 175 - 183 ؛ مروج الذهب ، 1 / 57 - 58 ؛ يعقوبى ، 1 / 25 - 26 ؛ بخار ، قصص الانبياء ، 112 - 118 ؛ ثعالبى ، قصص الانبياء ، 103 .\r\n( 5 ) .  « وَ ثَمُودُ وَ قَوْمُ لُوطٍ وَ أَصْحابُ الْأَيْكَةِ أُولئِكَ الْأَحْزابُ »  ( سورهء ص ، آيهء 13 ) .\r\n( 6 ) . مورخان دربارهء حوريان همراى نيستند . برخى مىگويند هنوز اصل و تبار آنان به درستى دانسته نيست و كسانى آنان را هند و اروپايى مىدانند . اما همه بر اين‌اند كه آنان از بلندىهاى ميان درياچهء اروميه و كوه‌هاى زاگرس آمده‌اند و پس از چيرگى بر سرزمين‌هاى شمالى عراق و سوريهء شمالى ، دولت « ميتانى » را سرپا كرده‌اند ، دولتى كه از بلندىهاى « ميديا » تا درياى ميانه گسترش داشته و پاىتخت آن « واشوكانى » بوده است . شهرى كه گمان مىرود در جايگاه « فخاريه » در خابور ، در شرق تل حلف و حاران جاى داشته و در نوشته‌هاى مصرى « تهارينا » ناميده شده است . حوريان سپس در بخش پايينى و آباد سوريه پراكنده شدند و به فلسطين رسيدند و در سرزمين‌هاى گسترده ميان رود حسا و خليج عقبه جاى گرفتند . گستردگى آنان در سرزمين‌هاى شام بدانجا رسيد كه مصريان را واداشت تا سرزمين كنعان را « خورو » ( خاور ) بنامند و چنين\r\n","page_name":" 231 ","page_number":241},
  {"content":"\r\n\r\nاست كه همجوارى و نزديكى زيست‌گاه ثموديان با زيست‌گاه حوريان زمينه شده تا كسانى پاره‌اى از گزارش‌هاى اين دو قوم را به هم بياميزند . « 1 »\r\n\r\n4 . روزگار صالح و ثموديان\r\nبرخى از مورخان مسلمان ، روزگار صالح ( ع ) را همان روزگار ابراهيم ( ع ) دانسته‌اند و فاصلهء ميان نابودى عاديان و ثموديان را پانصد سال شمرده‌اند . « 2 » برخى نيز نابودى عاديان را پس از ابراهيم ( ع ) و پيش از موسى ( ع ) گفته‌اند . « 3 » و اگر درست باشد آنچه ما در كتابمان اسرائيل - و نيز پيش‌تر در همين كتاب - گفته‌ايم كه ابراهيم ( ع ) در ميانهء سال‌هاى 1940 - 1765 پيش از ميلاد مىزيسته است و موسى ( ع ) پيرامون سال 1216 يا 1214 ، يعنى سدهء سيزدهم پيش از ميلاد ، يهوديان را از مصر بيرون برده است . « 4 » اگر اينها درست باشد ، صالح ( ع ) بايد در ميانهء سده‌هاى هيجدهم و سيزدهم پيش از ميلاد زيسته باشد . گرچه گويندهء اين سخن كه عاديان پس از ابراهيم بوده‌اند ، يعنى استاد نجار ، خود دور نمىداند كه عاديان پيش از ابراهيم ( ع ) ، و ثموديان از پى عاديان « 5 » بروز و ظهور كرده باشند - چيزى كه پيش‌تر ما بر آن انگشت نهاديم و گفتيم در پاره‌اى از آيات قرآن ، ثموديان پيش از عاديان ياد شده‌اند « 6 » و در پاره‌اى نيز داستان موسى پيش از داستان ابراهيم آمده است و پس از آن داستان نوح و پس از آن داستان هود ، صالح ، لوط و شعيب . « 7 »\r\n\r\n\r\n","description":"","footnote":"\r\nمىنمايد كه آنان ، همان حوريانى هستند كه در روزگار يعقوب بر شهر شكيم فرمانروايى داشتند . ( بنگريد به كتاب مؤلف اسرائيل ، 354 - 355 ؛ فيليپ حتّى ، همان ، 161 - 165 .\r\n( 1 ) . عبدالعزيز سالم ، همان ، 95 - 96 ؛ نيز :\r\n Caussin de Perceval , Essai sur l'Histoire des Arabes , Paris ,  1847 ،  p  . 26 .\r\n( 2 ) . دينورى ، الاخبار الطوال ، 7 .\r\n( 3 ) . عبدالوهاب نجار ، قصص الانبياء ، 50 - 59 .\r\n( 4 ) . دربارهء تاريخ روزگار ابراهيم و نظرهاى گوناگون دربارهء تاريخ بيرون رفتن يهوديان از مصر ، بنگريد به كتاب مؤلف : اسرائيل ، 171 - 177 و 268 - 330 .\r\n( 5 ) . عبدالوهاب نجار ، همان ، 48 .\r\n( 6 ) . بنگريد به سورهء ق ، آيات 12 - 13 .\r\n( 7 ) . بنگريد به سورهء شعراء كه در آن نخست در آيه‌هاى 10 - 68 داستان موسى آمده است و به ترتيب در آيه‌هاى 69 - 89 . داستان ابراهيم ؛ در آيه‌هاى 105 - 121 داستان نوح ، در آيه‌هاى 124 - 140 داستان هود ، در آيه‌هاى 141 - 159 داستان صالح و سپس در آيه‌هاى 160 - 175 داستان لوط و سرانجام در آيه‌هاى 176 - 191 داستان شعيب .\r\n","page_name":" 232 ","page_number":242},
  {"content":"\r\n\r\nافزون بر اينها ، ما دليل‌هاى علمى و استوارى در دست نداريم كه بر پايهء آنها بتوانيم دربارهء تاريخ ثمود درست داورى كنيم . از اين‌رو ، تنها مىتوانيم گمان بزنيم كه ثموديان روىهم رفته از آغازه‌هاى هزارهء نخست پيش از ميلاد تا سدهء پنجم پس از ميلاد ، برگ‌ها و بخش‌هايى از تاريخ را به خويش ويژه ساخته‌اند . گفتيم از هزارهء نخست پيش از ميلاد ، زيرا نوشته‌هايى آشورى در دست داريم كه آشكارا از سدهء هشتم پيش از ميلاد و درست از زمان « سارگون » آشورى ( 723 - 705 ق . م . ) « 1 » دربارهء ثموديان و درگيرى آنان با آشوريان سخن گفته‌اند . و پيداست كه اين مردمى كه با امپراتورى آشورى درگيرى و دشمنى داشته‌اند ، ناگهانى و يك‌باره در تاريخ پديد نيامده‌اند و بىگمان ريشه و تبارى داشته‌اند كه به درستى نمىدانيم چند سده پيش از آنان مىزيسته‌اند . و گفتيم تا سدهء پنجم ميلادى ، زيرا سنگ‌نوشته‌اى دربارهء آنان از نيمهء سدهء سوم ميلادى ، يعنى از سال 267 ميلادى ، در دسترس ماست « 2 » و پيداست كه همان‌گونه كه ثموديان ناگهانى در تاريخ پديد نيامدند ناگهانى و يك‌باره نيز از ميان نرفتند و به گمان بسيار تا يكى دو سده پس از روزگار اين سنگ‌نوشته ( سدهء سوم ميلادى ) يعنى تا حول و حوش سدهء پنجم ميلادى نيز بوده‌اند . حتى نشانه‌هايى داريم گوياى اين كه آنان در سدهء پنجم ميلادى از سواركاران ارتش روم بوده‌اند و در مصر و فلسطين نيز سربازى مىكرده‌اند . « 3 »\r\n\r\n5 . سنگ‌نوشته‌هاى ثمودى\r\nباستان‌شناسان در جاهاى گوناگون از شبه جزيرهء عربستان كه گسترهء پهناورى از جوف در شمال تا طائف در جنوب ، و از أحساء در شرق تا يثرب و مدين در غرب را فرامىگيرد ، و نيز در راه‌هايى كه به عقبه ، اردن و سوريه مىرسد ، و حتى در حضرموت ، در بخش جنوبى شبه جزيره ، سنگ‌نوشته‌هاى ثمودى بسيارى را يافته‌اند و اين سنگ‌نوشته‌ها به گفتهء استاد شرف الدين ، دليل‌هاى استوار و آشكارى هستند بر اين كه ثموديان در روزگارانى ساكنان اصلى شمال شبه جزيرهء عربستان بوده‌اند و از اينجاست كه قرآن كريم در آيه‌هاى بسيارى از ثموديان ياد كرده است ، و به آنان بسى بيش از ديگر ملت‌هاى منطقه ، چون ديدانيان ، لحيانيان\r\n\r\n\r\n","description":"","footnote":"\r\n( 1 ) .  ANET , p .  286 .\r\n( 2 ) .  A . Van den Branden , Les Inscriptions Thamoudeennes ,  1950 ،  p  . 41 .\r\n( 3 ) .  C . M . Doughty , op - cit , p .  229 ؛  Encyclopedie de Pauly - Wissowa , IA . 2 , article Saraka , Col . ,  2387 - 2390 .\r\n","page_name":" 233 ","page_number":243},
  {"content":"\r\n\r\nو نبطيان كه در توانايى و تمدن و تجارت ، بسى از ثمودىها پيش‌تر بودند ، چشم داشته است و اين اگر گوياى چيزى باشد ، گوياى هم‌آهنگى بسيار و استوار و آشكار ميان قرآن كريم و داده‌هاى سنگ‌نوشته‌ها خواهد بود . « 1 » اگر چه من خود ، بيشتر مىپسندم كه فراوانى يادكرد قرآن كريم از ثموديان را نه از آنجا بدانم كه آنان ساكنان اصلى بخش‌هاى شمالى سرزمين عرب بوده‌اند ، بلكه چون زمينه‌هاى پندپذيرى و عبرت‌گيرى در داستان آنان بسار بوده است . آنان كه خداوند بزرگ ، پيامبرى بزرگوار چون صالح ( ع ) را براى راهنمايى از ميانشان برگزيد و از آنان جز اندكى انگشت‌شمار كسى به او نگرويد و ناسپاسى و ستيز و سركشى ، سرانجام به كيفرى كوبنده دچارشان ساخت . خداوند از اين مردم با چنين سيره و سرنوشتى فراوان ياد كرد تا ديگران را پند و عبرتى باشد . دليل آشكار و استوار اين سخن من همين است كه ثموديان چنان كه در سخن خود استاد شرف الدين نيز آمده است در توان و تمدّن و حتى در تجارت به پاى ديگر مردم اين سرزمين نمىرسيدند . ديگر اينكه ثموديان - چنان كه پيشتر نيز ياد كرديم - در هيچ روزگارى نتوانستند دولتى - به معنى سياسى و تمدنى آن - سامان دهند ، حتى به دلايلى هيچ‌گاه نتوانستند كارگردانى و ادارهء مناطق زير نفوذ خويش را در دست داشته باشند .\r\nبه هر حال ، سنگ‌نوشته‌هاى ثمودى بسيارى از شمال شبه جزيرهء در تبوك ، تيماء ، علاء ، مدائن صالح ، لقط ، كوه مرير ، مدينه ، وادى أب - در هفتاد كيلومترى مدينه - ، مكه ، طائف ، بلندىهاى زلاله - در راه ميان مكه و طائف - ، وجه - در كرانه‌هاى حجازى شمال درياى سرخ « 2 » نيز از ميانه‌هاى آن ( در حائل ، سدير ، قصيم و فارينا در كناره‌هاى رياض ) « 3 » ، نيز از جنوب آن ( در يمن ، نزديكىهاى عدن ، ناحيهء معقاب در كوه خليل راه نجور - ميان حضرموت و مكه - و شواديف در يمن جنوبى ) به دست آمده است . « 4 »\r\n\r\n\r\n","description":"","footnote":"\r\n( 1 ) . احمد حسين شرف الدينى ، اللغة العربية فى عصور ما قبل الاسلام ، 16 .\r\n( 2 ) . جواد على ، 1 / 329 ؛ خالد دسوقى ، همان ، 274 - 275 ؛ نيز :\r\n A . Musil , Northern Nejd , p .  104 ؛  Jausen Savegnac , op - cit ,  1 - 4 ؛  H . Grimme , Entzifferung Thamudenischer Inschriften ,  1904 .\r\n( 3 ) .  C . Huber , Inscriptions Recueillies dans l'Arabie Central ,  1878 - 1882 ؛  Bull . Soc . Georg , 5 , pp .  289 - 303 .\r\n( 4 ) . خليل يحيى نامى ، نشر نقوش سامية من جنوب بلاد العرب و شرحها ، قاهره 1943 ، ص 109 ؛ جواد على ، 1 / 329 ؛ نيز :\r\n","page_name":" 234 ","page_number":244},
  {"content":"\r\n\r\nاين سنگ‌نوشته‌ها و سنگ‌نگاره‌ها ، همه نشانگر گوشه‌هايى از زندگى پايدار ثموديان در طول سده‌ها مىباشند . چنان كه در سنگ‌نگاره‌اى تصويرى از شخم زدن زمين را مىبينيم ، چيزى كه بسيارى از سنگ‌نوشته‌ها نيز از آن سخن گفته‌اند . براى نمونه در پاره‌اى از آنها ، كسانى « اكّار » يعنى كشاورز ناميده شده‌اند . در برخى از آنها نيز واژهء « عيّان » به معنى گاوآهن شخم‌زنى به كار رفته است و اين واژه‌ها نشانگر رواج كشاورزى ميان آنان است . افزون بر اين ، كاربرد واژهء « رال » ( حبوبات ) ، در پاره‌اى از آنها و واژهء « زرأ » ( بذر ، دانه ) ، در پاره‌اى ديگر ، نشان مىدهد كه كاشتن دانه‌ها و حبوباتى چون گندم ، جو و . . . در ميان آنان رواج داشته است . « 1 » چنان كه از كاربرد واژهء « عناب » ( انگور فروش ) در برخى از آنها ، برمىآيد كه آنان كشت انگور را نيز مىشناخته‌اند ، و بر همين پايه مىتوان گفت سخن آنان كه گفته‌اند كشت انگور تا سدهء چهارم ميلادى در سرزمين‌هاى عرب شناخته نبوده است ، نمىتواند درست باشد . « 2 » نيز تصوير درخت خرما بر بسيارى از سنگ‌نگاره‌ها مىتواند نشان دهد كه خرما ، خوراك اصلى ثموديان بوده است . « 3 » و درخت خرما نيز شهبانوى همهء گياهان در شبه جزيرهء عربستان است و هر چند در اين روزگاران ارزش خرما كاهش يافته است ، نبايد از ياد ببريم كه خرما در ميان عرب‌ها ، هم خوراك بوده است ، هم درمان بسيارى از بيمارىها و هم مايه و ماده‌اى براى فراهم ساختن شيره و شربت و شراب « 4 » ، و از اين بالاتر ، شيوه‌اى و راه چاره‌اى بوده است ، براى از ميان بردن پاره‌اى از دشوارىهايى كه كشاورزى بدان‌ها دچار مىشده است . بدين‌گونه كه چون گرماى بسيار ، و تندى آفتاب از يك سو و خشكى زمين از سوى ديگر زمينه مىشد تا زمين‌هاى كشاورزى شوره برآورد و نمك سود گردد و مواد درونى مفيد آن رو به نابودى گذارد ، كشتزارها را در سايهء درختان خرما پناه مىدادند . « 5 » به هر روى اين ملكهء درختان عربى ، خود اصالت عربى ندارد و از سوى شمال از بابل به سرزمين‌هاى عرب\r\n\r\n\r\n","description":"","footnote":"\r\n J . Ryckmans , \r\n\"  Graffites Thamoudeens du Yamen Septentrional  \"  , Le Moseon ,  72 ، 1959 ،  pp  .\r\n177 - 189 ؛  J . B . Philby , Sheba's Daughters , London ,  1939 ،  p  . 441 ؛\r\n A . Van den Branden , Les Textes Thamoudeennes de Philby , Lourain , \r\n1959 .\r\n( 1 ) . خالد دسوقى ، همان ، 291 ؛ نيز :  Van den Branden , Les Inscription Thamoudeennes , p .  590 .\r\n( 2 ) . خالد دسوقى ، همان ، 291 ؛ فيليپ حتّى ، همان ، 23 .\r\n( 3 ) . همان ، 22 - 23 .\r\n( 4 ) . جواد على ، 1 / 207 .\r\n( 5 ) . جمال حمدان ، انماط من البيئات ، 95 - 96 .\r\n","page_name":" 235 ","page_number":245},
  {"content":"\r\n\r\nآمده است . تا جايى كه درخت خرما ، بزرگ‌ترين عامل گرد آمدن و ماندن انسان ديرين در آن سرزمين‌ها بوده است . « 1 » نيز كاربرد واژه‌هاى « برس » به معنى نخ پنبه‌اى و « هلق » به معنى پنبه‌زن [ در برخى از سنگ‌نوشته‌ها 
  ] ، نشان مىدهد كه ثموديان با كشت پنبه و فن پنبه‌ريسى نيز آشنا بوده‌اند . نيز نشانه‌هايى هست كه آنان كشت پياز ، گل و گياهان دارويى را نيز مىشناخته‌اند . « 2 »\r\nدر اينجا افزودنى است كه سنگ‌نوشته‌هاى ثمودى نه تنها از سرزمين‌هاى عربى ، كه از جاهاى ديگرى نيز به دست آمده است ، جاهايى مانند : سينا ، دلتاى مصر ، وادى حمامات ميان قصير و قفط ، صفا در شرق دمشق ، شمال غرب تدمر ، صيدا ، كوه رام ، ام الرصص نزديك ديبان در شرق اردن و نقب . اين يادآورى نيز به جاست كه سنگ‌نوشته‌هاى ثمودى ، بيشتر سنگ‌نوشته‌هايى هستند كوچك و شخصى كه به مناسبت‌هاى گوناگون نوشته شده‌اند و از ديد تاريخ‌نگارى چندان سودى ندارند . هر چند پاره‌اى از آنها نشانگر پيوند و پيوستگىهاى ثموديان با نبطان و ديگران هستند . افزون بر اينكه از ديدگاه زبان‌شناسى و واژه‌شناسى به ويژه دربارهء شناخت نام‌ها و گويش‌هاى ثموديان ارزشى ويژه دارند . به ويژه اگر بدانيم كه خط آنها با دگرگونىهايى از خط « مسند » پديد آمده است . دكتر انصارى بر اين است كه بايد خط ثموديان را خط « باديه » ناميد . از اين رو كه بسيار ناپخته و بچگانه است و بيشتر به خط « مخربشات » ( خط ناپخته ، كژمژ و ناهمگون ) مىماند تا به خط پخته و پيشرفته‌اى كه در نوشته‌هاى بسيارى از سبايىها ، معينىها ، قتبانىها ، حضرمىها ، حميرىها و برخى از نوشته‌هاى ديدانىها و لحيانىها ديده مىشود . « 3 »\r\n\r\n\r\n","description":"","footnote":"\r\n( 1 ) . تورات ، سفر لاويان ، 23 : 40 ؛ سفر نحميا ، 18 : 15 ؛ سفر مكابيان اول ، 13 : 51 ؛ نيز ؛  J . Hasting , op - cit , p .  675 .\r\n( 2 ) . خالد دسوقى ، « قوم ثمود بين روايات المورخين و محتويات النقوش » ، مجلهء دانشكدهء زبان عربى و علوم اجتماعى ، ش 6 : س 1976 ، ص 292 ؛ نيز :\r\n E . N . Kensdale ,  \"  Three Thamudic Inscriptions from the Nile Delta  \"  Le Museon ,  65 ،  pp  . 285 - 288 ؛\r\n Some Thamudic Inscriptions from Hashmite Kingdom of the Jordan , \r\n1952 ؛  W . M . Petrie , Hyksos and Israelite Cities , p .  45 ؛  E . Littmann , Thamud and Safa , pp .  6 - 95 ؛  S . Horshield ,  \"  Le Temple de Ramm  \"  , Rev . Bibl . ,  44 ، 1935 ،  pp  . 245 - 278 ؛\r\n H . A . Winckler , Rock Drawings of Southern Upper Egypt , London , \r\n1938 ،  pp  . 5 ، 10 .\r\n( 3 ) . عبدالرحمان انصارى ، همان ، 89 .\r\n","page_name":" 236 ","page_number":246},
  {"content":"\r\n\r\n\r\n6 . جامعهء ثمودى\r\nاز نوشته‌هاى ثمودى برمىآيد كه بيشتر آنان خواندن و نوشتن مىدانسته‌اند . براى نمونه در نوشته‌اى ، زنى « سحف » خوانده شده و سحف يعنى كسى كه در خواندن خطا مىكند ؛ و در نوشته‌اى ديگر ، از دختركى خرد ياد شده كه نام خويش را بر سنگ مىنوشته است و پدرش از نزديك او را مىپاييده است . گذشته از اينها آمدن واژهء « كتب » به معنى كاتب و نويسنده در برخى از آن نوشته‌ها نشانگر اين است كه كسانى از آنان حرفهء نوشتن داشته‌اند . « 1 » همچنين كشاورز بودن ثموديان نيز مىتواند نشانى باشد بر اينكه آنان بيشتر شهرى و خانه‌نشين بوده‌اند تا بيابانى و چادرنشين ، البته كسانى از آنان در كار بازرگانى و تجارت نيز بوده‌اند . افزون بر اين ، ماهىگيرى نيز يكى از ويژگىهاى ثموديان مدين بوده است و نقش كشتىهاى ماهىگيرى در سه سنگ‌نگارهء به دست آمده از كوه‌ها ديده مىشود . گفتنى است كه در صخره‌هاى وادى حمامات در صحراى شرقى مصر در كنار نقش‌هايى ثمودى ، نقش كشتىهايى از همان‌گونه نيز به دست آمده كه به گمان بسيار ، نقش كشتىها و آب‌روهايى ( ابزار سفر در آب ) هستند كه ثموديان با آنها از درياى سرخ مىگذشته‌اند . « 2 » و اين البته ناسازگار نيست با اينكه برخى از ثموديان ، بيابان‌گذر بوده‌اند و حتى كسانى از آنان كارشان كاروان‌دارى و مسافربرى بوده است ، و بر اساس سنگ‌نوشته‌ها « اهل العير » بوده‌اند ، يعنى دارندگان كاروان‌هاى شتر و قاطر و . . . باركش . « 3 »\r\nنيز در سنگ نگاره‌هاى ثمودى نقش‌هاى مردانى ديده مىشود با قد و قامت معمولى و چنين مىنمايد كه آنان از نژاد و تبارى بوده‌اند كه سرهايى دراز و كشيده داشته‌اند و در اين ويژگى همانند مردم سرزمين‌هاى شمالى عرب بوده‌اند . نيز از آنها برمىآيد كه مردان موهايى كوتاه داشته‌اند و شلوارى ( يا لنگى ) با كمربندى مىپوشيده‌اند و سرهاشان بيشتر برهنه بوده است ، و گاه پوشيده با كلاه‌گونه‌اى از ساقه و سفال گندم ، جو و . . . ، گاه نيز در آنها مردانى جامه بر تن و دستار بر سر ، نيز مردانى با پيراهنى تا زانو ، ديده مىشود . همين سنگ‌نگاره‌ها نشان مىدهد كه زنان موهايى بلند داشته‌اند و در پاره‌اى از آنها زنانى ديده مىشوند با زنبيل‌هايى بر\r\n\r\n\r\n","description":"","footnote":"\r\n( 1 ) .  Van den Branden , Histoire de Thamoud , p .  57  f . \r\n( 2 ) .  Van den Branden , op - cit , p .  40  f ; Les Textes Thamoudeens de philby ,  1959 ،  pp  . 275 - 9 ؛  F . M . Green ,  \"  Notes some Inscriptions in Etbay District  \"  , PSBA  35 ، 1909 ،  P . L . XXXV . \r\n( 3 ) .  Van den Branden , Histoire de Thamoud . p .  42  f . \r\n","page_name":" 237 ","page_number":247},
  {"content":"\r\n\r\nسر ، با جامه‌اى بلند تا پاشنهء پا و با سرپوش . نيز از نقش‌هاى زنان برمىآيد كه آنان بسيار شيفتهء اين بوده‌اند كه خويش را با زر و زيورهايى چون گردن‌بند و دست‌بند بيارايند - در برخى از نقش‌ها ، گردن‌بندهايى ديده مىشود به شكل هلال و جعل ( گونه‌اى سوسك ) - اين شيفتگى تا آنجا بود كه زنان بىزيور را « آتل » مىناميدند . كاربرد روغن‌هاى آرايشى نيز در ميان زنان فراوان بوده است . « 1 »\r\nاما خدايان ثمودى : بر پايهء گزارش‌هاى به دست آمده از نصوص ثمودى ، بزرگ‌ترين خداى آنان « صلم »  Salm  نام داشته كه سر گاو را نماد آن مىدانستند و شهر « تيماء » ، در حوالى سال 600 پيش از ميلاد از مهم‌ترين مراكز پرستش آن بوده است . جز « صلم » ، بت‌هاى ديگرى را نيز مىپرستيده‌اند همچون « ود » - يكى از بت‌هاى كهن عرب‌ها - ، « حدد » ( هدد ) ، خورشيد ، منات ، كاهل ، بعل ، بعله ، يهو ، رضو ، عثيره ، هبل ، يغوث ، سين و . . . اين بت‌ها ، متوليان و خدمت‌كارانى نيز داشته‌اند با نام « قسو » ( قس كشيش ) . « 2 » دربارهء سنگ‌نوشته‌هاى ثمودى افزودنى است كه هر چند پاره‌اى از آنها به سدهء هفتم پيش از ميلاد مىرسد ، اما برخى ديگر به سال 267 پس از ميلاد برمىگردد . « 3 » از اينجاست كه در برخى از آنها يعنى در سنگ‌نوشتهء شمارهء 476 از حضرت مسيح ( ع ) نيز ياد شده است . اگرچه ما تاريخ درست اين نوشته را نمىدانيم ، اما چنان كه « ليتمن » گفته است ، كهن‌ترين دليل است بر گسترش آيين مسيح ( ع ) در شمال شبه جزيرهء عربستان . « 4 »\r\n\r\n\r\n","description":"","footnote":"\r\n( 1 ) .  Van den Branden , Les Textes Thamoudeens de Philby , pp .  156 - 164 ، 268 .\r\n( 2 ) . جواد على ، 1 / 329 ؛ نيز :\r\n Van den Branden , op - cit , p .  10  ; J . Welhausen , op - cit , pp .  14 - 146 .\r\n( 3 ) .\r\n C . M . Doughty , Documents Epigraphiques Recueillis dans le Nord de L'Arabie , \r\n1981 ؛  Enno Littmann ,  \"  Jesus in Pre - Islamic Arabic inscriptions  \"  , in the Muslim World , vol . XI ,  1950 .\r\n( 4 ) .  Van den Branden ,  \"  Une Inscriptions Thamoudeennes  \"  , Le Museon , LXIII ,  1950 ، 1 - 2 ،  pp  .\r\n47 - 51 .\r\n","page_name":" 238 ","page_number":248},
  {"content":"\r\n\r\n\r\nبخش هشتم مديانيان مدينيان « قوم شعيب »\r\n\r\n","description":"","footnote":"","page_name":" 239 ","page_number":249},
  {"content":"\r\n\r\n\r\n1 . داستان مدين در قرآن كريم\r\nخداوند در جاى جاى قرآن كريم از مردم مدين و پيامبر آنان شعيب ( ع ) سخن گفته است . « 1 » و چنان كه از آن برمىآيد ، شعيب نزد مردم مدين « 2 » يا مردم « ايكه » مىرود ، آنان را از بت‌پرستى زنهار مىدهد و از آنان مىخواهد تا كم‌فروشى نكنند و ترازو را راست دارند . « 3 »\r\nدر گزارشى از ابن عباس آمده است كه « ايكهء » ياد شده در قرآن ، زيست‌گاه قوم شعيب بوده است و چنان‌كه گفته‌اند بر سر راه مدين به « شغب » و « بدا » « 4 » و يا در آن كرانهء دريا كه به مدين مىرسد . « 5 » در سرزمينى پايين مدين و پوشيده از درختان « مقل » « 6 » ( دوم ) جاى داشته\r\n\r\n\r\n","description":"","footnote":"\r\n( 1 ) . بنگريد به سوره‌هاى : اعراف ، 85 - 93 ؛ توبه ، 70 ؛ هود ، 84 - 95 ؛ حجر ، 78 - 79 ؛ حج ، 44 ؛ شعراء ، 176 - 191 ؛ قصص ، 22 ، 25 ، 45 ؛ عنكبوت ، 36 - 37 ؛ ق ، 14 و . . . .\r\n( 2 ) . مفسران دربارهء واژهء « مدين » همراى نيستند : كسانى گفته‌اند در آغاز ، نام مردى بوده است و سپس نام مردم و قبيله‌اى شده كه از تبار او بوده‌اند . درست مانند نام‌هاى تميم و قيس و . . . . برخى نيز گفته‌اند در آغاز نام آبى بوده است و سپس نام مردمى شده كه در كنار آن آب مىزيسته‌اند . نظر نخست درست‌تر مىنمايد ، زيرا خداوند در آيهء « و لمّا ورد ماء مدين چون به آبشخور مدين رسيد » ( قصص ، 23 ) آب را به مدين افزوده است و اگر مدين خود ، نام آب مىبود ، افزودن و بازخواندن آن به آب درست و دست‌كم حقيقى نمىبود ، زيرا چيزى كه به چيزى ديگر اضافه مىشود ، بايد با آن دوگانگى داشته باشد و اضافهء چيزى به خود درست نيست . ( تفسير فخر رازى ، 25 / 64 ؛ ياقوت ، 5 / 77 - 78 ) .\r\n( 3 ) . بنگريد به سوره‌هاى : اعراف ، 85 ؛ هود ، 84 - 85 ؛ شعراء ، 181 - 183 .\r\n( 4 ) . ياقوت جايگاه « ايكه » را كنار درياى قلزم و رو به روى تبوك دانسته و گفته است : چاهى كه موسى گوسفندان شعيب را از آن آب داد ، در آنجا بوده است . ( ياقوت ، 5 / 77 - 78 ؛ ابو عبيد بكرى ، 4 / 201 ) .\r\n( 5 ) . ياقوت ، 1 / 291 ، 2 / 14 ؛ ابو عبيد بكرى ، 1 / 215 - 216 ؛ تفسير ابن كثير ، 4 / 170 ؛ تفسير بيضاوى ، 1 / 545 ؛ تفسير طبرى ، 14 / 48 - 49 ؛ تاج العروس ، 7 / 104 .\r\n( 6 ) . درختى است از تيرهء نخل‌ها كه به درخت خرما مىماند و در مصر و سرزمين‌هاى عربى فراوان مىرويد ،\r\n","page_name":" 240 ","page_number":250},
  {"content":"\r\n\r\nاست . چنين مىنمايد كه اين نظر دوم درست‌تر باشد ، زيرا هنوز نيز درّهء ميان « بدع » و كرانهء دريا پوشيده از انبوه درختان به ويژه درخت مقل است . اما راه مدين به « بدا » از چندين آبادى پر آب و علف ( واحه ) مىگذرد . آبادىهايى كه در دست مردم مدين بوده‌اند . دربارهء اين واژه ابن منظور در لسان العرب اين نكتهء شنيدنى را آورده كه « ايكه » و نيز « ليكه » كه در پاره‌اى از قرائت‌ها به جاى « ايكه » آمده ، هر دو به معنى بيشه ، جنگل و درختان انبوه و درهم است . و چون سرزمين قوم شعيب درختان انبوه و بسيار داشته و يا در كنار بيشه قرار داشته است ، به شيوهء نقل يا مجاز - مجاز محل و حال : يعنى جايى را به نام چيزهايى كه در آن ، جاى دارند ناميدن - ايكه يا ليكه ناميده شده . « 1 » گفتنى است كه « ليكه » يادآور واژهء يونانى  Leuke  به معنى سفيد نيز هست ، و نغزتر اينكه بخشى از بازمانده‌هاى مدين كه در كنار بيشه جاى دارد ، هنوز « حوراء » ناميده مىشود و حوراء يعنى سفيدى . « 2 »\r\nگرچه چنين مىنمايد كه اهل ايكه ( اصحاب ايكه ) و مديانيان ، هر دو يك گروه باشند با دو نام ، اما كسانى هستند كه آنها را دو گروه جداگانه مىدانند . از اين رو كه در آيهء 85 سورهء اعراف - كه سخن از فرستادن شعيب به مدين است - برادر مدينىها خوانده شده ، اما در آيه‌هاى 176 و 177 سورهء شعراء - كه سخن از فرستادن شعيب به اصحاب ايكه است - برادر آنان خوانده نشده است . نيز از اين‌رو كه در حديثى كه ابن عساكر از عبد الله بن عمرو بن عاص گزارش كرده ، چنين آمده : « مدينىها و ياران ايكه دو گروه بودند كه خداوند ، شعيب را به سوى هر دو گروه فرستاد » ، و او ميان اين دو گروه رفت و آمد مىكرد و از بت‌پرستى و بيراهى ، زنهارشان مىداد . و از اين‌رو ، هر دو گروه از در ستيزه و سركشى درآمدند . در نتيجه ، همزمان به يك كيفر دچار شدند و يا در دو زمان نزديك به هم ، به دو كيفر عذاب شدند : مدينىها با زلزله‌اى كوبنده همراه با بانگى بلند و توفنده ، و أيكه‌اىها با بادى داغ و سوزان كه از گرما و سوز آن به سايهء ابرها پناه بردند و در زير گدازه‌هاى ريزنده از ابرها نابود شدند . « 3 » در گزارشى از « عكرمه » و « سدّى » آمده است كه خداوند جز شعيب هيچ پيامبرى را دو بار برنگزيد . يك بار براى مدينىها ، كه بانگى كشنده آنان را كيفر داد ، و ديگر بار براى ايكه‌اىها كه در سايهء\r\n\r\n\r\n","description":"","footnote":"\r\nميوه‌اى مىدهد به اندازهء سيب با پوستى سرخ و سخت و دانه‌اى بزرگ . ( مترجم ) .\r\n( 1 ) . لسان العرب ، 12 / 274 . نيز : شمال الحجاز ، 72 ؛ روح المعانى ، 14 / 75 .\r\n( 2 ) . شمال الحجاز ، 72 .\r\n( 3 ) . تفسير المنار ، 9 / 11 - 12 .\r\n","page_name":" 241 ","page_number":251},
  {"content":"\r\n\r\nابرها دچار كيفر شدند . « 1 » گروه سومى نيز بر اين پندارند كه شعيب به سوى سه گروه فرستاده شده است : مديانىها ؛ اصحاب ايكه و اصحاب « رسّ » . « 2 » اما من بر اينم كه اين پندارها پايه ندارد و شعيب پيامبر يك قوم بيش نبوده است و اين سخن من چندين نشانه و پشتوانه دارد :\r\nيكم : اينكه هر پيامبرى به سوى مردم خويش فرستاده مىشود و از ميان قوم خود برگزيده مىگردد ، زيرا هر قوم و گروه ، زبان و سخن پيامبر خويش را بهتر از زبان و سخن ديگران مىفهمند و راستى و درستى و پاكى او را بهتر مىشناسند . « 3 »\r\nدوم : اينكه هر پيامبرى بايد همزبان مردم خويش باشد . چنان كه در قرآن نيز آمده است كه :\r\n« ما هيچ پيامبرى را جز همزبان با قوم خويش نفرستاديم ، تا آنچه را بايد براى آنان بازگويد » . « 4 »\r\nسوم : اينكه آنچه در سورهء شعرا دربارهء ياران « أيكه » « 5 » آمده است ، درست همخوان و سازوار است با آنچه در ديگر سوره‌ها دربارهء مديانيان آمده است ، و اين خود ، نشانگر يكى بودن ايكه‌اىها و مدينىهاست . « 6 »\r\nچهارم : اينكه خداوند آنان را به چند گونه عذاب كيفر كرده است ، نه به اين معنى و نه از اين‌روست كه آنان چند قوم بوده‌اند ، آنان يك قوم بوده‌اند كه به چند عذاب دچار شدند و خداوند در هر سوره به مناسبت ، گونه‌اى از كيفرهاى آنان را ياد كرده است . مثلا در سورهء اعراف از كيفر شدن آنان با زلزله و زمين‌لرزه سخن در ميان است : « پس زلزله‌اى آنان را فروگرفت و آنان در خانه‌هاى خويش فروكوفته گشتند » . « 7 » و اين كيفر زلزله و زمين‌لرزه سازگار است با لرز و ترسى كه آنان در دل شعيب افكندند ، آنگاه كه با ترساندن و تهديد گفتند :\r\n« شعيب ! تو و يارانت را از شهرمان بيرون مىرانيم مگر اينكه به آيين ما بازگردى » . « 8 » اما در سورهء هود از كيفر آنان با بانگى مرگ‌بار ياد شده و اين پاسخى است سازگار با بانگ آميخته با طعن و طنز آنان به شعيب كه : « آيا نمازت تو را وامىدارد كه ما را از پرستش آنچه پدرانمان\r\n\r\n\r\n","description":"","footnote":"\r\n( 1 ) . تفسير روح المعانى ، 8 / 175 ، 9 / 6 ، 14 / 75 .\r\n( 2 ) . همان ، 8 / 176 .\r\n( 3 ) . تفسير روح المعانى ، 8 / 154 .\r\n( 4 ) .  « وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ لِيُبَيِّنَ لَهُمْ »  ( سورهء ابراهيم ، آيهء 4 ) .\r\n( 5 ) . سورهء شعراء ، آيات 176 - 191 .\r\n( 6 ) . محمد على صابونى ، النبوة و الانبياء ، 272 .\r\n( 7 ) .  « فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ »  ( سورهء اعراف ، آيهء 91 ) .\r\n( 8 ) .  « قالَ الْمَلَأُ الَّذِينَ اسْتَكْبَرُوا مِنْ قَوْمِهِ لَنُخْرِجَنَّكَ يا شُعَيْبُ وَ الَّذِينَ آمَنُوا مَعَكَ مِنْ قَرْيَتِنا أَوْ لَتَعُودُنَّ فِي مِلَّتِنا »  ( سورهء اعراف ، آيهء 88 ) .\r\n","page_name":" 242 ","page_number":252},
  {"content":"\r\n\r\nمىپرستيدند بازدارى ؟ و نگذارى با ثروت و سرمايهء خويش آنچه را مىخواهيم بكنيم ؟ راستى كه عجب درك و دريافتى دارى » . « 1 » در آنجا لرزاندن آنان شعيب را ، با لرزشى پاسخ يافت ، و اينجا بانگشان ، با بانگى خاموش گشت . اما كيفر آنان با « عذاب يوم الظّله » كه در سورهء شعرا آمده است ، پاسخى است به درخواست خود آنان ، آن‌گاه كه گستاخانه گفتند : « اگر راست مىگويى ، پاره‌اى از آسمان را بر سر ما فروكوب » . « 2 » و خدا نيز چنين كرد و آنان را به « عذاب يوم الظّله » « 3 » كه عذابى مرگ‌بار در روزى سهمگين بود » « 4 » فروكوفت .\r\nپنجم : اينكه شعيب در سورهء اعراف ، كه سخن از مديانيان است ، برادر آنان خوانده شده ، و در سورهء شعراء ، كه سخن از اصحاب ايكه است ، برادر آنان خوانده نشده ، به گفتهء ابن كثير از اين‌روست كه در آنجا از مدينىها به عنوان يك قبيله ياد شده و چون شعيب از همان قبيله بوده است ، برادر آنان خوانده شده ، اما در اينجا ، نخست از ايكه‌اىها به عنوان كسانى كه پيامبران خدا را دروغ‌گو شمرده‌اند ياد شده ، و چون شعيب چنين نبوده ، او را برادر آنان نخوانده است . به ديگر سخن : آنجا سخن از قبيله است و برادر خواندن او مناسب ، زيرا شعيب نيز از همان قبيله است ، و اينجا سخن از آيين و شيوه است و برادر خواندن او نامناسب ، زيرا شعيب در اين شيوه با آنان همراه و همراى نبوده است .\r\nششم : حديثى كه ابن عساكر دربارهء شعيب ( ع ) از عبد الله عمرو بن عاص گزارش كرده كه :\r\nمدينىها و ايكه‌اىها دو امّت بودند كه خداوند ، شعيب را بر هر دو فرستاده بود ، حديثى « غريب » و ناآشناست و دربارهء زنجيرهء روايات آن اما و اگرها و ايراد و اشكال‌هايى هست و دور نيست كه برگرفته از نوشته‌هايى اسرائيلى و يهودى باشد كه در جنگ يرموك به دست عبد الله افتاده بود . « 5 »\r\n\r\n\r\n","description":"","footnote":"\r\n( 1 ) .  « أَ صَلاتُكَ تَأْمُرُكَ أَنْ نَتْرُكَ ما يَعْبُدُ آباؤُنا أَوْ أَنْ نَفْعَلَ فِي أَمْوالِنا ما نَشؤُا ، إِنَّكَ لَأَنْتَ الْحَلِيمُ الرَّشِيدُ »  ( سورهء هود ، آيهء 87 ) . [ البته به استناد تفسير مجمع البيان و تفسير فخر رازى و قاموس مجمع البحرين ، صلاة در اين آيه به معنى دين و ايمان است 
  ] . ويراستار .\r\n( 2 ) .  « فَأَسْقِطْ عَلَيْنا كِسَفاً مِنَ السَّماءِ إِنْ كُنْتَ مِنَ الصَّادِقِينَ »  ( سورهء شعراء ، آيهء 187 ) .\r\n( 3 ) . « ظلّه » يعنى سايه‌بان از ريشهء « ظل » به معنى سايه دربارهء عذاب « يوم الظلّه » گفته‌اند ايكه‌اىها پس از آنكه چند روز به گرمايى سخت و سوزان دچار شدند ، روزى در آسمان ابرى ديدند ، همگان شتابان زير سايهء آن ابر پناه گرفتند ، ناگاهان خويش را در سيل بارى از گدازه يافتند كه بر سرشان فرو باريد و نابود كرد .\r\n( مترجم ) .\r\n( 4 ) .  « فَكَذَّبُوهُ فَأَخَذَهُمْ عَذابُ يَوْمِ الظُّلَّةِ إِنَّهُ كانَ عَذابَ يَوْمٍ عَظِيمٍ »  ( سورهء شعراء ، آيهء 189 ) .\r\n( 5 ) . ابن كثير ، البداية و النهاية ، 1 / 189 - 191 .\r\n","page_name":" 243 ","page_number":253},
  {"content":"\r\n\r\nهفتم : پيامبر « اصحاب رسّ » نيز كه برخى او را شعيب پنداشته بودند ، چنان كه گزارشگران گفته‌اند « حنظلة بن صفوان » بوده است « 1 » و نه شعيب . اصحاب رسّ و اصحاب أيكه نيز دو قوم جداگانه بوده‌اند و نه يك قوم ، چنان كه آنان پنداشته بودند . قرآن كريم نيز در آيه‌هاى 12 - 14 سورهء « ق » آشكارا آنان را دو قوم شمرده است : « پيش از آنان ، قوم نوح ، اصحاب رس ، قوم ثمود ، قوم عاد ، قوم فرعون ، قوم لوط ، اصحاب ايكه و قوم تبّع همه پيامبران را دروغ‌زن شمردند » .\r\nبارى آمدن گزارش‌هايى از شعيب و مديانيان در قرآن كريم ، زمينه شد تا مفسران براى گزارشى گسترده‌تر داستان اين پيامبر و قوم او را پىجويى و بازنويسى كنند و در اين پىجويىها البته گاه از در مبالغه و گزافه درآمدند و گاه نيز چيزهايى از پيش خود برساختند .\r\nاز پىآمدهاى اين گزافه‌ها و برساخته‌ها يكى اين بود كه براى شعيب چندين تبارنامه پيش روى ما نهادند ، گاه او را « پسر ميكيل پسر يشجن يا يشجر پسر مدين پسر ابراهيم » گفتند و گاه « پسر نويب يا نويت پسر عيفا پسر مدين پسر ابراهيم » « 2 » و گاه « پسر نويت يا نويل پسر رعويل پسر مرّ پسر عنقا پسر مدين پسر ابراهيم » « 3 » گاه نيز او را « يثرون پسر ضيعون پسر عنقا پسر ثابت پسر مدين پسر ابراهيم » خوانده‌اند . « 4 » و شگفت اينكه هيچ كدام از آنان پشتوانه و دليلى بر درستى سخن خويش و نادرستى سخن ديگران پيش روى ما ننهادند . دربارهء پدر او نيز داستان به همين گونه است كسانى او را از فرزندان ابراهيم ( ع ) گفته‌اند و كسانى يكى از آنان شمرده‌اند كه چون ابراهيم را به آتش مىافكندند ، به او ايمان آورد و سپس با او به شام كوچ كرد ؛ و\r\n\r\n\r\n","description":"","footnote":"\r\n( 1 ) . گزارشگران « اصحاب رس » و پيامبرشان « حنظلة بن صفوان » را از تبار اسماعيل ( ع ) شمرده و آنان را دو قوم پنداشته‌اند ، يكى با نام « ادمان » يا « قدمان » و ديگرى با نام « يامن » يا « رعويل » . زيستگاه آنان را نيز يمن گفته‌اند و از همين رو كسانى آنان را حميرى يا از مردم عدن شمرده و گفته‌اند : آنان پيامبر خويش را كشتند و به كيفر اين كار بود كه بخت‌نصر ( نبوكد نصر 605 - 562 ق . م . ) به فرمان يكى از پيامبران بنى اسرائيل بر آنان چيره شد ( مروج الذهب ، 1 / 78 ، 2 / 25 ؛ ياقوت ، 3 / 4 ؛ ابو عبيد بكرى ، 2 / 653 ، 3 / 849 ؛ الروض الانف ، 1 / 9 ؛ تاج العروس 10 / 410 ؛ لسان العرب ، 12 / 149 ) . بىگمان در اين گزارش‌ها حقيقت با افسانه درآميخته است و ما در كتابمان بلاد العرب آنها را نقد و بررسى كرده‌ايم .\r\n( 2 ) . ابن كثير ، 1 / 185 ؛ روح المعانى ، 8 / 175 ؛ تفسير طبرى ، 12 / 554 ؛ مروج الذهب ، 1 / 61 .\r\n( 3 ) . مروج الذهب ، 2 / 128 ؛ ثعالبى ، قصص الانبياء ، 115 ؛ قلقشندى ، نهاية الارب ، 416 .\r\n( 4 ) . ابن اثير ، 1 / 157 .\r\n","page_name":" 244 ","page_number":254},
  {"content":"\r\n\r\nبرخى او را پسر يكى از ياران ابراهيم دانسته‌اند . كسانى نيز او را نوهء دخترى لوط پنداشته‌اند . « 1 »\r\nاين ناهمرايىها ، نه تنها دربارهء نژاد او كه دربارهء نام او نيز هست . كسانى نام او را شعيب گفته‌اند و كسانى « يثرون » يا « يثروب » يا « يثرو » و كسانى نيز « يزون » يا « بنزون » . در اين باره از همه شگفت‌تر سخن كسانى است كه اين پيامبر عربى را يهودى پنداشته و او را « شعيب پسر يشخر پسر لاوى پسر يعقوب » گفته‌اند يا « خبرى پسر يشجر پسر لاوى پسر يعقوب » . « 2 » با اينكه « لاوى پسر يعقوب » ، پسرى با نام « يشجر » يا « يشخر » نداشته و نام پسران او ، چنان كه در تورات آمده ، از اين قرار است : « جرشون ، قهات و مرارى » . « 3 »\r\nنيز گفتنى است كه كسانى پنداشته‌اند شعيب و كسانى كه به او ايمان آورده بودند ، پس از نابودى كافران ، راه مكه پيش گرفتند و همانجا ماندند و همانجا از دنيا رفتند و در سوى غرب كعبه به خاك سپرده شدند . « 4 » اگرچه كسانى ديگر مدفن او را در نزديكىهاى « حطين » گفته‌اند ، در جايى كه ياقوت « خباره » ناميده و ديگران « خربة مدين » ( خرابه‌هاى مدين ) . « 5 »\r\nنكتهء ديگر اينكه داستان شعيب كه پيامبرى عربى است ، در نوشته‌هاى مورخان ، رنگ و رويى يهودى و اسرائيلى گرفته و آنچه در اين دگرگونى و رنگ‌آميزى بيشترين نقش را داشته است ، بىگمان يكى داستان موسى و پيوند او با كاهن مدين است كه در تورات آمده « 6 » ، و ديگر ساده‌دلى و زودباورى مورخان مسلمانى كه از روى اعتماد به يهوديان مسلمان شده ، هر راست و دروغى از آنان را - كه خود را داناى به تورات مىگفتند - مىپذيرفتند و در نوشته‌هاى خويش مىآوردند . و به اين‌گونه بود كه براى شعيب تبارنامه‌هايى ساختند كه به هيچ رو درست نيستند ، و چنان كه برخى گفته‌اند در دورهء آغازين اسلام نيز شناخته نبوده‌اند و سپس در روزگارى كه به درستى نمىدانيم چه زمانى بوده است ، برساخته شده‌اند . « 7 »\r\n\r\n2 . زيست‌گاه مدينىها\r\nمدينىها مردمى عرب بودند كه در شهر خويش ، مدين مىزيستند ، و مدين شهرى بود از\r\n\r\n\r\n","description":"","footnote":"\r\n( 1 ) . ابن كثير ، 1 / 185 ؛ ابو الفدا ، 1 / 18 ؛ تاريخ طبرى ، 1 / 325 - 329 ؛ ابن اثير ، 1 / 157 .\r\n( 2 ) . تفسير المنار ، 8 / 523 - 524 ؛ تفسير روح المعانى ، 8 / 175 ؛ قلقشندى ، نهاية الارب ، 416 ؛ ابن كثير ، 1 / 185 .\r\n( 3 ) . تورات ، سفر پيدايش ، 46 : 11 .\r\n( 4 ) . تفسير روح المعانى ، 9 / 8 ؛ ابن كثير ، 1 / 191 .\r\n( 5 ) . ياقوت ، 3 / 299 : نيز ؛  Ency . Of Islam , 4 , p .  389 .\r\n( 6 ) . تورات ، سفر خروج ، 15 - 25 .\r\n( 7 ) . بنگريد به :  J . Horovits , Koranische Untersuchungen , Berlin ,  1916 ،  p  . 119  f  .\r\n","page_name":" 245 ","page_number":255},
  {"content":"\r\n\r\nسرزمين « معان » در كناره‌هاى شام از آن سو كه با حجاز همسايه مىشود . « 1 » و گسترهء سرزمين مدين از خليج عقبه تا موآب و طور سينا را فراگرفته بود . « 2 »\r\nاز تورات برمىآيد كه زيست‌گاه مديانىها در شرق زيست‌گاه عبرانىها جاى داشته است و چنين مىنمايد كه آنان به سرزمين‌هاى جنوبى فلسطين رفته ، و به زودى در آنجا زيست‌گاه‌هاى تازه‌اى يافته و تا روزگارى دراز در آنجاها زيسته بودند ، و از اين روست كه در گزارش‌هاى جديدتر ( متأخر ) نام آنان آمده است .\r\nبطلميوس جايى را در كرانهء درياى سرخ با نام « موديانا »  Modiana  ياد كرده كه پژوهشگران آن را جايگاه مدين مىدانند و حد و مرزهاى آن با حد و مرزهاى مدين كه در كتاب‌هاى عربى آمده سازگارى دارد . « 3 »\r\nنيز اين سخن يوسف بن متى ، مورخ يهودى گفته است : « موسى ( ع ) به شهر  Modiana  روبه‌روى درياى سرخ گريخت » « 4 » ، نشان مىدهد كه شهر مدين در آغازه‌هاى تاريخ مسيحى به طور كلى معروف بوده است و شهر « حوراء » - شهر پيشين مردم مدين ، كه در نزديكى آبادى « بدع » جاى داشته است - تا قرن نخست پيش از ميلاد ، كه نبطىها آن را گستردند و ديواربندى كردند ، چندان معروف نبوده و گويا از همين‌روست كه نويسندگان دوره‌هاى پيشتر ، از آن ياد نكرده‌اند ، با اينكه سرزمينى را كه در آن جاى داشت ، مىشناخته‌اند . « 5 » يوسفوس نيز از شهر مديم  MadiaM  ياد كرده و آن را به نام يكى از پسران ابراهيم از همسرش « قطوره » دانسته است و جايگاه آن را در آن سوى سرزمين‌هاى عربى جنوبى «  Arabia  » در صحرايى كه عرب‌هاى كوچ‌نشين در آن مىگشته‌اند « » در شرق درياى سرخ گفته است .\r\nبدين‌گونه يوسفوس و نيز « سان‌ژروم » ، شهر مدين را در آن سوى سرزمين‌هاى عربى در جايى كه مرزهاى جنوبى آن به مرزهاى شمالى سرزمين‌هاى عرب مىپيوسته است . در\r\n\r\n\r\n","description":"","footnote":"\r\n( 1 ) . ابن كثير ، 1 / 184 - 185 ؛ ياقوت ، 5 / 77 - 78 ، 135 - 154 ؛ تفسير المنار ، 8 / 524 .\r\n( 2 ) . قاموس الكتاب المقدس ، 850 .\r\n( 3 ) . جواد على ، 1 / 455 نيز :\r\n Ency . of Islam , 3 . p .  104 ؛  T . K . Cheyne , op - cit , p .  3081 ؛  J . Hasting , op - cit , p .  616 ؛  Ptolemy , Geography , vi ,  7 . 27 .\r\n( 4 ) .  Josephus , Archaeologia , II ,  257 ؛  A . Musil , op - cit , p .  278 .\r\n( 5 ) . الويس موسيل ، شمال الحجاز ، 69 .\r\n","page_name":" 246 ","page_number":256},
  {"content":"\r\n\r\nدامنه‌هاى جنوبى كوه « شراة » دانسته‌اند . « 1 » اما « الويس موسيل » بر اين است كه جايگاه مدين را بايد در شرق و جنوب شرقى « عقبهء » كنونى كه در گذشته‌ها « ايلات » نام داشته ، بدانيم . جايى كه مهم‌ترين راه بازرگانى از آن مىگذشته است و اين راه‌هاى بازرگانى راهبانانى از عرب‌هاى جنوبى داشته‌اند كه مركز اصلى و ستاد فرماندهى آنان در ديدان ( علا ) و معون ( معان ) بوده است . « 2 »\r\nاز تورات برمىآيد كه زيست‌گاه مديانىها از پى آميختگى با قدمىها ، عمالقه ، كوشيان و اسماعيليان ، چندين بار جابه‌جا شده است . نيز از آن برمىآيد كه آنان در سده‌هاى پايانى پيش از ميلاد در مديانا  Madiana  مىزيسته‌اند ، شهرى كه موسيل - چنان كه پيشتر گفتيم - آن را در جنوب سرزمين‌هاى عرب و در شرق و جنوب شرقى عقبه مىداند . « 3 » در اين جا يادآورى دو نكته به جا مىنمايد :\r\nنخست در پيوند با اين سخن قرآن كريم دربارهء كيفر قوم شعيب : « پس آنان را زلزله فرو گرفت ، پس در خانه‌هاى خويش نابود شدند » . « 4 » از اين آيه برمىآيد كه قوم شعيب با زمين‌لرزه يا با سموم ( باد داغ و سوزان ) نابود شدند و اين چيزى است سازگار با طبيعت سرزمين مدين كه هم زلزله‌خيز است و هم وزش‌گاه بادهاى سوزان . « 5 »\r\nدوم دربارهء جايگاه استراتژيكى سرزمين مدين ، زيرا بزرگ‌ترين و مهم‌ترين راه بازرگانى كه سرزمين‌هاى جنوبى و شمالى عرب را به هم مىپيوست و مكه و مدينه و كناره‌هاى شرقى درياى ميانه و كناره‌هاى خليج عقبه تا مصر را به هم پيوند مىداد ، از مدين مىگذشت . اين راه از عدن و قنا در سرزمين يمن آغاز مىشد و به سوى شمال از مآرب و نجران مىگذشت .\r\nسپس از طائف ، مكه ، مدينه ، خيبر ، علا ، مدائن صالح گذر مىكرد و در اينجا دو شاخه مىشد :\r\nشاخه‌اى از آن به تيماء و عراق مىرفت و شاخه‌اى ديگر - كه دنبالهء همان راه اصلى بود - به پترا ، غزّه ، شام و مصر مىرسيد . « 6 »\r\n\r\n\r\n","description":"","footnote":"\r\n( 1 ) . همان ، 69 .\r\n( 2 ) . همان ، 83 - 84 .\r\n( 3 ) . سفر پيدايش ، 25 : 6 ، 37 : 25 ، 28 ؛ سفر اعداد ، 12 : 1 ؛ سفر حبقوق ، 3 : 7 ؛ جواد على ، 1 / 456 ؛ الويس موسيل ، شمال الحجاز ، 84 ؛ نيز :  A . Musil , The Northern Hegaz , p .  287 .\r\n( 4 ) . سورهء اعراف ، آيهء 91 .\r\n( 5 ) . جواد على ، 1 / 452 .\r\n( 6 ) . محمود طه ، ابوالعلاء ، جغرافية شبه جزيرة العرب ، 3 / 127 ؛ عبدالرحمان انصارى ، « لمحات عن بعض المدن -\r\n","page_name":" 247 ","page_number":257},
  {"content":"\r\n\r\nبارى ، مدين در گذرگاه چنين راه بازرگانى مهمى جاى داشت و از اين‌رو به آفت و آسيب همهء شهرهايى كه بر سر راه‌هاى بازرگانى جاى دارند ، دچار بود . آفت و آسيب‌هايى چون احتكار ، كم‌فروشى ، پايين آوردن بهاى خريد ، بالا بردن بهاى فروش و ديگر حقه‌ها و فريب كارىهاى بازارى و بازرگانى . و از اينجاست كه قرآن كريم بر همين شيوه‌هاى نارواى آنان انگشت نهاد و شعيب ( ع ) را فرستاد تا آنان را از احتكار و كم‌فروشى و ديگر حقه‌ها و آفت‌هاى بازرگانى زنهار دهد و باز دارد « 1 » ، و از اينجاست كه شعيب نيز در رهنمودهاى خويش به آنان ، بيش از هر چيز بر اين پاى مىفشرد كه ترازوها را راست داريد و پيمانه‌ها را كم مگيريد و در خريد و فروش ، داد و درستى پيشه كنيد . از قرآن بشنويم : « به مديانيان ، برادرشان شعيب را [ گماشتيم و او به آنان 
  ] گفت : اى مردم ! خدا را بپرستيد كه جز او خدايى نداريد و پيمانه‌ها و ترازوها را كم مگيريد كه من شما را سرمايه‌دار و در آسايش و آسانى مىبينم و بر شما از كيفر آن روز فراگير بيم دارم . اى مردم ! دادورانه ، پيمانه‌ها و ترازوها را پر و پيمان دهيد و كالاهاى مردم را كم مدهيد و كم مگيريد و در اين زمين تباهى و فساد نكنيد » « 2 » ؛ « ياران أيكه ، پيامبران ما را دروغزن شمردند ، آنگاه كه شعيب بدانان گفت : آيا پروا نمىكنيد ؛ من فرستادهء امين خدا براى شمايم . پروا كنيد و خدا را پاس داريد و مرا فرمان ببريد ، و من مزدى از شما نمىخواهم . مزد من بر كسى جز پروردگار جهانيان نيست ، پيمانه‌ها را درست و پر و پيمان دهيد و از كم‌فرشان و كاهندگان و كم‌گيران مباشيد و كالاها را با ترازوهاى راست و درست برسنجيد و كالاهاى مردم را كم مدهيد و كم مگيريد و در اين زمين فساد و تباهى مكنيد » . « 3 »\r\n\r\n\r\n","description":"","footnote":"\r\nالقديمة فى شمال غربى الجزيرة العربية » ، مجلة الدارة ، ش 1 ، ص 78 ؛ نيز :\r\n A . Amer ,  \"  The Ancient Trans - Penin sular Routes of Arabia  \"  , Le Cairo ,  1925 ،  pp  . 126 - 140 .\r\n( 1 ) . عباس ، محمود عقاد ، مطلع النور ، 93 - 94 ؛ تفسير روح المعانى ، 8 / 176 - 177 ؛ تفسير المنار ، 8 / 525 - 526 ؛ تفسير طبرى ، 12 / 554 - 555 .\r\n( 2 ) .   « وَ إِلى مَدْيَنَ أَخاهُمْ شُعَيْباً قالَ يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ وَ لا تَنْقُصُوا الْمِكْيالَ وَ الْمِيزانَ إِنِّي أَراكُمْ بِخَيْرٍ وَ إِنِّي أَخافُ عَلَيْكُمْ عَذابَ يَوْمٍ مُحِيطٍ * وَ يا قَوْمِ أَوْفُوا الْمِكْيالَ وَ الْمِيزانَ بِالْقِسْطِ وَ لا تَبْخَسُوا النَّاسَ أَشْياءَهُمْ وَ لا تَعْثَوْا فِي الْأَرْضِ مُفْسِدِينَ »   ( سورهء هود ، آيات 84 - 85 ) .\r\n( 3 ) .         « كَذَّبَ أَصْحابُ الْأَيْكَةِ الْمُرْسَلِينَ * إِذْ قالَ لَهُمْ شُعَيْبٌ أَ لا تَتَّقُونَ * إِنِّي لَكُمْ رَسُولٌ أَمِينٌ * فَاتَّقُوا اللَّهَ وَ أَطِيعُونِ * وَ ما أَسْئَلُكُمْ عَلَيْهِ مِنْ أَجْرٍ إِنْ أَجْرِيَ إِلَّا عَلى رَبِّ الْعالَمِينَ * أَوْفُوا الْكَيْلَ وَ لا تَكُونُوا مِنَ الْمُخْسِرِينَ * وَ زِنُوا بِالْقِسْطاسِ الْمُسْتَقِيمِ * وَ لا تَبْخَسُوا النَّاسَ أَشْياءَهُمْ وَ لا تَعْثَوْا فِي الْأَرْضِ مُفْسِدِينَ »         ( سورهء شعراء ، آيات 176 - 183 و سورهء اعراف ، آيهء 85 ؛ نيز بنگريد به : تفسير طبرى ، 12 / 554 - 556 .\r\n","page_name":" 248 ","page_number":258},
  {"content":"\r\n\r\n\r\n3 . روزگار مديانيان\r\nبرخى از پژوهشگران بر اين پايه و پشتوانه كه خداوند در قرآن كريم در سوره‌هاى اعراف ، يونس ، هود ، حج و عنكبوت ، پس از حضرت نوح ، از هود ، صالح و لوط و پيش از موسى از شعيب ياد كرده است ، روزگار شعيب را پيش از روزگار موسى دانسته‌اند . « 1 » اما اين برداشت نمىتواند چندان درست باشد ، زيرا در سورهء يونس نخست در آيه‌هاى 71 - 72 از داستان نوح ياد شده است و در آيهء 73 از قوم ويژه‌اى نام نيامده و سپس به داستان موسى پرداخته شده است . گذشته از اين در آيه‌هاى 12 - 14 سورهء « ق » از پيامبران و اقوام آنان با چنين چينش و ترتيبى ياد شده است : قوم نوح ، اصحاب رس ، ثمود ، عاد ، فرعون ، قوم لوط ، اصحاب أيكه و قوم تبع . افزون بر اينها بايد دانست كه در سوره‌هاى اعراف ، هود ، حجر و شعراء ، داستان شعيب بىدرنگ پس از داستان قوم لوط آمده است ، و حتى در آيهء 89 سورهء شعراء آشكارا از نزديكى قوم شعيب با قوم لوط ياد شده است . اگرچه درست نمىدانيم كه اين نزديكى ، نزديكى مكانى است يا زمانى - آيه اين است : « اى قوم من ! مبادا ستيزه‌گرى شما با من ، زمينه شود تا بر سر شما بيايد آنچه بر سر قوم نوح يا قوم هود يا قوم صالح آمد . قوم لوط هم كه از شما دور نيست » . « 2 »\r\nاگر اين نزديكى را نزديكى زمانى بدانيم و به روزگار ابراهيم بازگرديم ( 1940 - 1765 ق . م . ) و به ياد آوريم كه قوم لوط با ابراهيم هم روزگار بودند « 3 » ، خواهيم توانست بگوييم ، شعيب و قومش پس از سدهء هيجدهم پيش از ميلاد مىزيسته‌اند . به ويژه اگر اين سخن تورات ، كه مديانيان را از تبار مدين يا مديان پسر ابراهيم از همسر كنعانى او قطوره ، دانسته ، درست باشد . « 4 »\r\nاز سوى ديگر اگر درست باشد اين سخن برخى از گزارش‌ها كه « يثرون » كاهن مدين با\r\n\r\n\r\n","description":"","footnote":"\r\n( 1 ) . عبدالوهاب نجار ، قصص الانبياء ، 149 .\r\n( 2 ) .  « وَ يا قَوْمِ لا يَجْرِمَنَّكُمْ شِقاقِي أَنْ يُصِيبَكُمْ مِثْلُ ما أَصابَ قَوْمَ نُوحٍ أَوْ قَوْمَ هُودٍ أَوْ قَوْمَ صالِحٍ وَ ما قَوْمُ لُوطٍ مِنْكُمْ بِبَعِيدٍ »  ( سورهء هود ، آيهء 89 ) .\r\n( 3 ) . بنگريد به سوره‌هاى : حجر ، 51 - 77 ؛ عنكبوت ، 26 - 35 ؛ ذاريات ، 24 - 37 ؛ نيز تورات ، سفر پيدايش ، 14 : 1 - 24 ، 18 : 1 - 33 .\r\n( 4 ) . سفر پيدايش ، 25 : 1 - 2 ؛ سفر اول تواريخ ايام ، 1 : 32 .\r\n","page_name":" 249 ","page_number":259},
  {"content":"\r\n\r\nپدر زن موسى « 1 » ، شعيب پيامبر عربى مدين ، يكى است « 2 » ، خواهيم توانست روزگار شعيب را از روى گمان و نه يقين ، سدهء سيزدهم پيش از ميلاد بدانيم . زيرا رفتن موسى به مدين پس از گريز از مصر ، نيز ديدار او با كاهن مدين پس از رهبرى اسرائيليان براى بيرون بردن آنان از مصر ، در سدهء سيزدهم پيش از ميلاد روى داده است . « 3 »\r\n\r\n4 . مديانيان و بنىاسرائيل\r\nچنان كه پيشتر نيز گفته‌ايم ، تورات مديانىها را از تبار ابراهيم ( ع ) مىداند . از اين روى آنان هم با عرب‌ها و هم با اسرائيلىها پسر عمو خواهند بود ، زيرا همه پسران ابراهيم‌اند ، اگرچه از چند مادر : عرب‌ها از تبار اسماعيل پسر ابراهيم‌اند ، از همسرش هاجر ؛ و اسرائيليان از تبار اسحاق پسر ابراهيم‌اند ، از همسر ديگرش سارا ؛ و مديانيان از تبار مديان پسر ابراهيم‌اند ، از همسر ديگرش قطوره . « 4 » نيز از تورات برمىآيد كه مديانيان با پسر عموهاشان ، اسماعيليان ، در پيوند و دوستى بوده‌اند . و از اينجاست كه موسى چون از مصر گريخت به آنان پناه برد ، از آنان زن گرفت و چهل سال مهمان پدر زنش ، كاهن مدين بود . « 5 » و چون بنىاسراييل را از مصر بيرون\r\n\r\n\r\n","description":"","footnote":"\r\n( 1 ) . تورات دربارهء پدر زن موسى چند زبانى و تناقض‌گويى كرده است : يك جا در سفر خروج ، 3 : 1 او را « يثرون » ، كاهن مديان گفته است و جاى ديگر در سفر اعداد ، 10 : 29 « حوبات » پسر « رعوئيل » دانسته است جايى در سفر خروج ، 2 : 16 - 18 خود « رعوئيل » شمرده است . داستان قبيله‌اى كه موسى از آنان زن گرفت نيز چنين است : گاه قبيله‌اى مديانى است و گاه چنان كه در سفر داوران ، 1 : 16 آمده قبيله‌اى « قينى » است - در همين سفر 4 : 11 يك بار ديگر برقينى بودن آن قبيله تأكيد شده آنجا كه در داستان « دبوره » تبار حابرقينى را باز مىگويد و او را از پسران حوبات برادر زن موسى مىشمارد . از اين‌روى شايد بتوان گفت : قينىها شاخه‌اى از مديانىها هستند . ( بنگريد به كتاب مؤلف اسرائيل ، 100 - 101 . نيز :\r\n J . Hasting , op - cit , p . 616 ; EB . p .  3080 .\r\n( 2 ) . بنگريد به : ياقوت ، 5 / 77 - 78 ؛ ابو عبيد بكرى ، 4 / 201 ؛ مروج الذهب ، 1 / 61 ؛ ابن خلدون ، 2 / 43 ، 82 ؛ عقاد ، الثقافة العربية اسبق من ثقافة اليونان و العبريين ، 80 .\r\n( 3 ) . دربارهء تاريخ بيرون آمدن موسى از مصر بنگريد به كتاب مؤلف اسرائيل ، 268 - 303 .\r\n( 4 ) . سفر پيدايش ، 16 : 15 - 16 ، 21 : 2 - 3 ، 25 : 1 - 2 ؛ سفر اول تواريخ ايام ، 1 : 28 - 36 .\r\n( 5 ) . از قرآن آيه‌هاى 27 - 28 سورهء قصص برمىآيد كه موسى هشت يا ده سال در مدين ماند . اما نوشته‌هاى يهودى و مسيحى ( اعمال رسولان ، 7 : 30 ؛ شاهين مكاريوس ، همان ، 40 ) گفته‌اند : چهل سال در آنجا ماند ، و چون از مصر به مدين مىرفت چهل سال بود ( سفر خروج ، 7 : 6 ؛ اعمال رسولان ، 7 : 33 ) و در تيه نيز چهل سال درنگ كرد ( سفر اعداد ، 14 : 33 ؛ اعمال رسولان ، 7 : 36 - 42 ) و صد و بيست ساله بود كه از دنيا رفت ( سفر تثنيه ، 34 : 7 ) ؛ نيز بنگريد به : ابن خلدون ، 2 / 43 ، 82 .\r\n","page_name":" 250 ","page_number":260},
  {"content":"\r\n\r\nمىبرد ، در سينا پدر زنش نزد او آمد و خيرخواهانه او را در ادارهء كارهاى اسرائيليان راه نمود ، كه به گفتهء تورات اگر موسى را وامىگذاشت بيم آن بود كه كار اسرائيليان به تباهى و هرج و مرج بكشد . زيرا موسى مىخواست خود به تنهايى همهء كارهاى آنان را سر و سامان بدهد و اين شيوهء درستى نبود ، و رسيدگى به همهء كارهاى آن جماعت انبوه و پرشمار كار يك نفر نبود . از اين‌رو ، يثرون ، كاهن مدين ، به او پيشنهاد كرد كه آنها را هزار هزار ، صد صد ، پنجاه پنجاه و ده ده دسته‌بندى كند و بر هر دسته سرپرستى شايسته بگمارد تا كارها را خود سروسامان دهند و تنها كارهاى بزرگ را پيش موسى آورند . و با اين شيوه بود كه موسى توانست به خوبى از عهدهء سرپرستى آنان برآيد و آنان را به سلامت به سرزمين مبارك برساند . « 1 »\r\nاز سوى ديگر يثرون - كه به گمان بسيار همان شعيب ، پيامبر عربى مدين مىنمايد - [ به گفتهء تورات 
  ] براى خدا قربانىها مىكرد و در اين كار ، موسى ، هارون و بزرگان بنىاسرائيل نيز از او پيروى مىكردند . « 2 » و از اينها برمىآيد كه شعيب - چنان كه استاد عقاد گفته است - در عقيدهء توحيدى بر موسى پيشى داشته و تبليغ شريعت و آيين داورى در ميان مردم را او به موسى آموخته است . از اين‌رو ، عبرانيان نه آموزگاران ، كه شاگردان اين پيامبر عربى بوده‌اند . « 3 »\r\nو آن‌گاه كه بنى اسرائيل در جنوب فلسطين [ به سوى زمين مبارك 
  ] پيش مىرفتند ، موسى از ترس اينكه مبادا مردمش در بيابان « تيه » گم شوند و هرگز به سرزمين مبارك نرسند ، برادر زن خويش را - و شگفتا كه برادر زن او در اينجا ، حوبات پسر رعوئيل است - نمايندهء خويش ساخت و به او كه مىخواست نزد قوم خويش بازگردد ، گفت : « از پيش ما مرو ، كه تو چون راه‌هاى بيابان را خوب مىشناسى ، مىتوانى چشم ( راهنما ) ما باشى » . « 4 » بدين‌گونه چنان كه ديديم مديانىها و اسرائيلىها با هم پيوند و ارتباطى نيكو داشتند ، اما اين پيوند چنين نماند و به تيرگى كشيد و چنان شد كه به گفتهء تورات « 5 » ، بزرگان مدين در دشمنى با بنى اسرائيل با پادشاه موآب « 6 » « بالاق بن صفور » پيمان بستند . نيز در سفر اعداد تورات مىخوانيم كه خداوند\r\n\r\n\r\n","description":"","footnote":"\r\n( 1 ) . سفر خروج ، 18 : 13 - 27 ؛ نيز بنگريد به : حسين ذوالفقار ، المجلة ، جولاى 1970 ، 9 .\r\n( 2 ) . سفر خروج ، 18 : 20 .\r\n( 3 ) . عقاد ، همان ، 80 ، ابن خلدون ، 2 / 43 ، 84 .\r\n( 4 ) . سفر اعداد ، 10 : 29 - 33 .\r\n( 5 ) . همان ، 22 : 4 ، 7 .\r\n( 6 ) . موآبيان كه زاد و رودهاى موآب پسر لوطاند ( سفر پيدايش ، 19 : 37 ) ، از راه همين لوط كه پسر برادر ابراهيم است با عبرانيان خويشى و پيوند دارند . چنان كه مادر بزرگ داوود نيز از همين موآبيان است ( راعوث ،\r\n","page_name":" 251 ","page_number":261},
  {"content":"\r\n\r\nبه موسى فرمان داد تا براى بنىاسرائيل كين‌خواهى كند و از مديانىها انتقام بگيرد . موسى نيز از پى اين فرمان سربازان خويش را بر سر مديانىها مىفرستد و آنان مردان مديانى را مىكشند ، زنان و بچه‌ها را به اسيرى مىگيرند ، دارايىها و چارپايانشان را يغما مىكنند ، خانه‌هاشان را به آتش مىكشند ، شهرشان را ويران مىكنند و همراه با اسيران و غنايم به دست آمده نزد موسى باز مىگردند ، و موسى كه هنوز خرسند نبوده بر سر فرماندهان سپاه خويش ، كه زنان و بچه‌ها را نكشته بودند ، فرياد مىكشد و فرمان مىدهد كه همهء بچه پسرها را و همهء زنان مرد ديده را بكشند و تنها دختران و زنان مرد ناديده ( باكره ) را زنده گذارند . « 1 »\r\nاين گزارش تورات بىگمان گزارش شگفتى است و نويسندهء آن كوشيده است تا از موسى چهره‌اى پيش روى خواننده گذارد ، چنان شيفتهء كشتار و نابودى مديانىها كه حتى از كشتن كودكان و زنان نيز نتوانسته چشم بپوشد . آن هم مديانىهايى كه موسى را در پناه خود گرفتند ، گرامىاش داشتند به او زن دادند و او را نزد خود نگه داشتند تا آنگاه كه سرافرازانه از آنجا براى رهايى بنى اسرائيل از ستم فرعونيان به مصر بازگشت . بىگمان موسى ( ع ) از همهء اين دروغ‌ها و گزافه‌ها پاك است . چنان كه بىگمان در بر ساختن اين دروغ‌ها و گزافه‌ها ، خيال بافىها و افسانه‌سازىهاى اسرائيلى ، تا آنجا كه توانسته ، دست‌درازى كرده است . مگر اسرائيلىها ، آن هم آن‌گاه كه در تيه سرگردان بودند ، چنان توانى داشتند كه بتوانند مديانىها را اين‌گونه سركوب سازند ؟ من كه در اين باره بسيار شك دارم و نمىتوانم آن را باور كنم ! بنياد شك من گزارش‌هاى خود تورات « 2 » ، و نيز گزارش‌هاى قرآن كريم « 3 » است دربارهء ترس و بزدلى\r\n\r\n\r\n","description":"","footnote":"\r\n1 : 4 ) و سرزمين موآبيان در شمال وادى حسا ( وادى زارد تورات ) جاى داشته است . سرزمينى كه از سوى شرق از بحرالميت تا صحرا و از سوى شمال تا وادى موجب ( نهر ارنون در سفر اعداد ، 21 : 13 ) گسترش داشته است . اين سرزمين مانند ادوم ، دژ و ديوارى استوار و پايگاه‌هاى استراتژيكى مهمى هم در مرزها و هم در درون داشته است و از اين روى بنى اسرائيل هنگام گذر از تيه ناگزير از بيابانى كه روبه‌روى موآب بود ، چشم پوشيدند و از راه ديگر خود را به آن سوى ارنون رساندند . اما « عربان موآب » همان وادى اردن است ميان مصب يبوق و بحرالميت .\r\n( 1 ) . سفر اعداد ، 31 : 1 - 18 .\r\n( 2 ) . سفر اعداد ، 13 : 1 - 33 ، 14 : 1 - 35 .\r\n( 3 ) . سورهء مائده ، آيات 22 - 26 ؛ نيز بنگريد به : تفسير جواهر ، 3 / 154 ؛ تفسير روح المعانى ، 6 / 106 - 110 ؛ تفسير طبرسى ، 6 / 65 - 69 ؛ فى ظلال القرآن ، 6 / 124 - 129 ؛ تفسير طبرى ، 10 / 171 - 190 ؛ تفسير كشاف ، 1 / 619 - 621 ؛ تفسير نسفى ، 401 - 403 ؛ تفسير ابن كثير ، 2 / 532 - 541 ؛ تفسير ابى السعود ، 2 / 17 - 19 ؛ تفسير قرطبى ، 6 / 123 - 133 .\r\n","page_name":" 252 ","page_number":262},
  {"content":"\r\n\r\n( بددلى ) اسرائيليان . اسرائيليانى كه از روى ترس ، از رفتن به سرزمين موعود سر باز مىزدند و بهانه مىآوردند كه : « در آنجا از تبار عناق كسانى هستند ، چنان تنومند و توانا كه ما در برابر آنان ملخ مىنماييم » . من نمىدانم مردمى آن چنان خوار و خرد كه در مصر جز بوى ديگ گوشت بريان چيزى نمىشناختند و در اين راه ، تن به هر خوارى و خردى مىدادند ، چگونه مىتوانند براى رسيدن به سرزمين موعود ، به چنان جنگاورىها و دليرىها دست زنند و مديانيان را آن‌گونه از دم تيغ بگذرانند و سرزمينشان را ويران كنند ؟ اگرچه گزارش‌هاى بعدى ، خود تورات ، نيز همهء اينها را دروغ مىنماياند . زيرا در تورات ، پس از گزارش‌هاى ياد شده دربارهء سركوبى و نابودى مديانيان به دست اسرائيليان ، و پس از گزارش دست‌يابى و استقرار اسرائيليان در فلسطين ، ناگاه و به شيوهء غير منتظره گزارش‌هايى مىخوانيم گوياى اينكه تا دير زمانى هر سال مديانيان با شتران تيزتك خود به فلسطين مىتاختند و اسرائيليان را از ترس و دلهره زهره ترك مىساختند . اين ترس و دلهره‌اى را كه آنان پراكندند ، در داستان « جدعون » مىتوان ديد ، كه در آن هم از شتران بىشمار سخن به ميان آمده و هم از اينكه اسرائيليان از ترس مديانيان ناگزير به غارها و قلّهء كوه‌ها پناه بردند . « 1 » و از اينجاست كه وارد كردن شتران اهلى به فلسطين را در قرن يازدهم پيش از ميلاد ، به آنان نسبت داده‌اند . « 2 »\r\nبارى ، مديانيان كه خود و شترانشان در انبوهى چون ملخ بىشمار بودند ، تا هفت سال هم‌چنان بر اسرائيليان تاختند و همهء محصولات و دست‌آوردهاى آنان را نابود كردند و طبق گزارش تورات ، هيچ چيز - نه توان ادامهء زندگى ، و نه گاو و گوسفند و الاغ و چارپا - براى آنان بر جاى نگذاشتند و به هدف ويران كردن شهر ، وارد فلسطين شدند و پاك آنان را خرد و خوار ساختند . « 3 » از اين پس است كه روزگار مىگذرد و نام و كار مديانيان كم‌كم رو به تيرگى مىگذارد و اندك اندك در تاريكى تاريخ گم مىشود . واپسين گزارش تورات - در سفر داوران - دربارهء آنان ، داستان پيروزى و چيرگى « جدعون » است بر دو سالار مديانى : ذبح و صلمونع ( صلمناع ) . « 4 » و با آن همه ترس و دلهره‌اى كه مديانيان بر جان اسرائيليان افكنده بودند ، اين پيروزى چگونه پيش آمد ، نمىدانم . شايد همان‌ها زمينه شد تا اسرائيليان بر دفاع از خويش\r\n\r\n\r\n","description":"","footnote":"\r\n( 1 ) .  M . Noth , The History of Israel , p . 161 . \r\n( 2 ) . مصطفى دبّاغ ، بلادنا فلسطين ، 408 .\r\n( 3 ) . سفر داوران ، 6 : 1 - 12 .\r\n( 4 ) . همان ، 8 : 1 - 21 .\r\n","page_name":" 253 ","page_number":263},
  {"content":"\r\n\r\nعزم جزم كنند . بارى ، از اين پس گزارشى از هجوم مديانىها به اسرائيلىها نمىبينيم « 1 » و چنين مىنمايد كه از اين پس ديگر مديانىها اهميت و موقعيتى به دست نمىآورند و در ديگر قبيله‌ها و تيره‌هاى عرب گم مىشوند . « 2 »\r\n\r\n\r\n","description":"","footnote":"\r\n( 1 ) . سفر اشياء ، 9 : 3 - 4 ؛ زبور داوود ، 83 : 9 - 10 ؛ بيومى ، اسرائيل ، 382 ؛ نيز :\r\n M . Noth , op - cit , p .  162 .\r\n( 2 ) .  J . Hastings , Dictionary of the Bible , Edinburgh ,  1930 ،  p  . 676 .\r\n","page_name":" 254 ","page_number":264},
  {"content":"\r\n\r\n\r\nبخش نهم * سيل عرم\r\n\r\n","description":"","footnote":"","page_name":" 255 ","page_number":265},
  {"content":"\r\n\r\n\r\n1 . داستان سيل در قرآن كريم\r\nدربارهء داستان اين سيل در قرآن كريم مىخوانيم : « براى سبائيان در زيستگاهشان آيه و نشانه‌اى شگفت بود ، دو بيشه در دو سوى راست و چپ . [ گفتيم 
  ] از اين روزىهاى خداداده بخوريد و پروردگارتان را سپاس گزاريد . [ چه از اين بهتر 
  ] شهرى نيكو و پربار و پروردگارى بخشنده و بنده‌نواز . [ با اين همه ، ناسپاسى كردند 
  ] و روى گرداندند . ما نيز آن سيل بنيان‌كن را بر آنان گسيل كرديم و آن دو بوستانشان را با دو بوستان ديگر جايگزين كرديم . با ميوه‌هايى بدگوار و درختان گز و اندكى درخت كنار . اين گونه بر كفرى كه ورزيدند كيفرشان كرديم و مگر جز ناسپاسان را كيفر مىكنيم ؟ و ميان آنان و شهرهايى كه بركت‌خيزشان ساخته بوديم ، شهرهايى به هم پيوسته نهاده بوديم براى سير و سفر [ و بدانان گفتيم 
  ] شباروزانى در اين شهرها ايمن و آسوده سفر كنيد . پس گفتند : پروردگارا ! سفرهاى ما را از هم دور ساز و به خود ستم كردند . ما نيز افسانه‌شان ساختيم و نخست پاره پاره و پراكنده‌شان كرديم . بىگمان در اين نشانه‌ها و عبرت مايه‌هايى است براى هر شكيباى شاكرى . « 1 »\r\nاين آيه‌ها آشكارا نشان مىدهد كه آن مردم در فراخى و گشادگى و آسايش و آسودگى مىزيسته‌اند و از چپ و راست ، بيشه‌هايى آباد و پربار ، آنان را در ميان گرفته بوده است ، و از\r\n\r\n\r\n","description":"","footnote":"\r\n( 1 ) .      « لَقَدْ كانَ لِسَبَإٍ فِي مَسْكَنِهِمْ آيَةٌ جَنَّتانِ عَنْ يَمِينٍ وَ شِمالٍ كُلُوا مِنْ رِزْقِ رَبِّكُمْ وَ اشْكُرُوا لَهُ بَلْدَةٌ طَيِّبَةٌ وَ رَبٌّ غَفُورٌ * فَأَعْرَضُوا فَأَرْسَلْنا عَلَيْهِمْ سَيْلَ الْعَرِمِ وَ بَدَّلْناهُمْ بِجَنَّتَيْهِمْ جَنَّتَيْنِ ذَواتَيْ أُكُلٍ خَمْطٍ وَ أَثْلٍ وَ شَيْءٍ مِنْ سِدْرٍ قَلِيلٍ * ذلِكَ جَزَيْناهُمْ بِما كَفَرُوا وَ هَلْ نُجازِي إِلَّا الْكَفُورَ * وَ جَعَلْنا بَيْنَهُمْ وَ بَيْنَ الْقُرَى الَّتِي بارَكْنا فِيها قُرىً ظاهِرَةً وَ قَدَّرْنا فِيهَا السَّيْرَ سِيرُوا فِيها لَيالِيَ وَ أَيَّاماً آمِنِينَ * فَقالُوا رَبَّنا باعِدْ بَيْنَ أَسْفارِنا وَ ظَلَمُوا أَنْفُسَهُمْ فَجَعَلْناهُمْ أَحادِيثَ وَ مَزَّقْناهُمْ كُلَّ مُمَزَّقٍ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ »      ( سورهء سبأ ، آيات 15 - 19 ) .\r\n","page_name":" 256 ","page_number":266},
  {"content":"\r\n\r\nاين رو ، جا داشته است كه پروردگار را بر آن همه رزق و روزى و آسايش و آسودگى و فراخى و گشادگى ، كه بىرنج و زحمتى روزيشان كرده بود ، سپاس گزارند و شكر ورزند . اما آنان نه تنها سپاس نگزاردند كه كفر ورزيدند و روى گرداندند ، و خدا نيز به كيفر ، تندآبى ويرانگر ( سيل عرم « 1 » ) فرستاد و آن دو بيشهء پربارشان را در گل و لاى فرو پوشانيد و آن دو را با دو باغ از ميوه‌هاى ناگوار و درخت گز و اندكى درخت كنار جايگزين كرد ، و بدين‌گونه دارايى آن مردم از دستشان رفت و شهرهاشان ويرانه شد ، چنان كه ناگزير شدند براى زنده ماندن ، شهر و سرزمين خويش را واگذارند و به ديگر سرزمين‌ها كوچ كنند ، و چنان اين سو و آن سو پراكنده گشتند كه نماد و ضرب‌المثلى شدند براى پريشانى و پراكندگى . و عرب‌ها هرگاه مىخواستند كسانى را يا چيزهايى را پراكنده و از هم گسيخته بخوانند ، به سبائيان مثل مىزدند و مىگفتند : « تفرقوا ايدى سبا » . آرى چيزى جز چنين كيفرى درخور ناسپاسى آنان نبود ، و اين - به خدا سوگند - سرنوشت همهء كسانى است كه از خدا و بنده‌نوازىهاى او رو مىگردانند و بخشش‌ها و داد و دهش‌هاى او را ناسپاسى مىكنند ، و راستى كه راست گفت خدا آنجا كه گفت : « اگر شكر و سپاس ورزيد ( روزى ) شما را مىافزايم و اگر كفران و ناسپاسى كنيد همانا كه كيفر من سخت و سنگين است . « 2 »\r\n\r\n\r\n","description":"","footnote":"\r\n( 1 ) . « عرم » با فتحه يا كسرهء « ر » جمع « عرمه » است - البته كسانى آن را جمع بىمفرد نيز پنداشته‌اند - به معنى سدّ و سيل‌بند و يا صفت سيل‌بند آنان است و نه نام آن ؛ و يا نام دره‌اى است كه سيل از آن مىآمده و سدّ در آن ساخته شده بوده . و يا به معنى سخت و صعب است كه عرب‌ها ، مرد را چون سخت‌گير و كژخلق باشد مىگويند : عرم الرجل . و يا به معنى باران تند است يا سيل ويرانگر . و يا نام موش كورهايى ( خلد ) است كه سدّ را سوراخ كردند و زمينه را براى بيرون ريختن آب‌هاى آن فراهم نمودند . و يا به معنى آب سرخى است كه خداوند بر آن سدّ فروفرستاد و آن را ويران كرد . و يا به معنى هر چيزى است كه ميان دو چيز فاصله شود و يا به معنى آب‌هايى است كه ميان دو كوه و در پشت سيل‌بندى كه دريچه‌هايى دارد ، انبوه مىشود . همان كه مصريان آن را « جسر » مىنامند و هرگاه خواستند دريچه‌ها را مىگشايند و كشت‌هاى خود را آب مىدهند و سپس دريچه‌ها را مىبندند . اينهاست آنچه دربارهء معنى « عرم » گفته‌اند ، و گويا از همه درست‌تر معنى سد و سيل‌بندى است كه در دره‌ها ساخته مىشود . زيرا در زبان يمنى كهن نيز واژهء « عرمن » - كه بسيار به « عرم » مىماند - معنى سد و سيل‌بند داشته است و نام سدى ويژه يعنى سد مآرب نبوده است . ( بنگريد به : تفسير طبرى ، 22 / 78 - 80 ؛ تفسير آلوسى ، 22 / 126 ؛ تفسير بيضاوى ، 2 / 258 - 259 ؛ تفسير قرطبى ، 14 / 285 - 286 ؛ تفسير جلالين ( در حاشيهء تفسير بيضاوى ) ، 23 / 258 - 259 ؛ تفسير فخر رازى ، 25 / 251 ؛ ابن خلدون ، 2 / 50 ؛ ابن هشام ، 1 / 9 ؛ مروج الذهب ، 2 / 163 - 164 ؛ الاكليل ، 8 / 43 ؛ ياقوت ، 4 / 110 ؛ وفاء الوفاء باخبار دار المصطفى ، 1 / 117 ؛ جواد على ، 7 / 201 ؛ دميرى ، 1 / 445 .\r\n( 2 ) .  « وَ إِذْ تَأَذَّنَ رَبُّكُمْ لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ »  ( سورهء ابراهيم ، آيهء 7 ) .\r\n","page_name":" 257 ","page_number":267},
  {"content":"\r\n\r\n\r\n2 . گزارش‌هاى عربى داستان\r\nمفسران و مورخان ، سبا را از آبادترين و پربارترين سرزمين‌هاى يمن شمرده‌اند و آن را به باغ و بيشه‌هاى فراوان ، مرغزارهاى گسترده ، درختان انبوه رديف شده ، گل و گياهان گوناگون ، آب بسيار و جوشان و ساختمان‌هايى استوار ستوده‌اند . اما اين سرزمين حاصل‌خيز و آباد ، سيل‌خيز و سيل‌گير نيز بود و از اين رو ، چه بسا زمين‌هاى حاصل‌خير آن زير سيل پوشيده مىشده است ، تا اينكه در روزگار شهبانوشان « بلقيس » مردم بر سر آب ، كارشان به پيكار و كشتار كشيد . بلقيس از اين رخداد به خشم آمد و در كاخ خويش گوشه گرفت ، انبوه مردم نزد او آمدند و خواستند تا بازگردد و كار ملك و ملّت را دوباره به دست گيرد . اما او از اين رو كه آنان مردمى نافرمان و كج‌انديش‌اند ، نخست از درخواست آنان سر باز زد و سرانجام از پى پافشارى آنان خواسته‌شان را پذيرفت را پذيرفت و دوباره رشتهء كارها را به دست گرفت و اينجا بود كه فرمان داد با سنگ و زفت ( قير ) ميان دو كوه ، سدى ساختند و بر ديوارهء آن دريچه‌هايى نهادند و پيشاروى آن آب‌گيرى با دوازده آبراه - به شمار نهرهاشان - ساختند كه از آنها آب به يك اندازه براى هر گروه بيرون مىآمد . و او بر سر كار بود تا آنگاه كه داستان او با سليمان پيش آمد .\r\nاين گزارش كه سدّ مآرب به فرمان بلقيس ساخته شد « 1 » ، همهء مورخان نپذيرفته‌اند ، برخى گفته‌اند : اين خود سبا بود « 2 » بود كه به ساختن سدّ فرمان داد ، گرچه خود نتوانست آن را به پايان\r\n\r\n\r\n","description":"","footnote":"\r\n( 1 ) . در اين باره بنگريد به مقالهء مؤلف « العرب و علاقاتهم الدولية فى العصور القديمة » ، مجلة كلية اللغة العربية و العلوم الاجتماعية ، ش 6 ، س 1976 ، نيز بلاد العرب .\r\n( 2 ) . گزارش‌هاى عربى اين « سبا » را عبد شمس پسر يشجب پسر يعرب پسر قحطان دانسته‌اند و گفته‌اند از اين رو كه نخستين عربى است كه كسانى را به اسيرى گرفت ، اين نام را بر او نهاده‌اند . ( اين واژه از ريشهء سبى به معنى اسيرى است ) . برخى او را مسلمان پنداشته‌اند و گفته‌اند : در سروده‌اى از خود ، آمدن پيامبر ( ص ) را مژده داده بوده است ، نيز گفته‌اند كه او 484 سال فرمانروايى كرد و سپس پسرش حمير بر جاى او نشست و همو بود كه شهر سبا و سدّ مآرب را در يمن و عين شمس را در مصر ساخت و پسرش بابليون را بر آنجا گماشت .\r\n( تاريخ طبرى ، 1 / 211 ؛ ابوالفدا ، 1 / 100 ؛ ابن اثير ، 1 / 230 ؛ مروج الذهب ، 2 / 45 - 48 ؛ بلاذرى ، انساب الاشراف ، 4 ؛ كتاب التيجان ، 48 - 50 ؛ ابن كثير ، 2 / 158 - 159 ؛ تاج العروس ، 10 / 169 ؛ ابن خلدون ، 2 / 47 ؛ منتخبات ، 47 ؛ المحبر ، 364 ؛ الاخبار الطوال ، 10 ؛ المعارف ، 46 ، 271 ؛ بلوغ الارب ، 1 / 207 ؛ الاشتقاق ، 1 / 155 ، 2 / 261 - 263 ؛ يعقوبى ، 1 / 195 ؛ روح المعانى ، 22 / 124 ) . اما اين كه سبا را عبد شمس پسر يشجب پسر . . .\r\nدانسته بودند ، بايد گفت اين نام در كتيبه‌اى مسين از مجموعهء «  P . Lamare  » ديده شده است ، اما اين كه گفته‌اند\r\n","page_name":" 258 ","page_number":268},
  {"content":"\r\n\r\nرساند و پس از او پسرش « حمير » اين كار را كرد . كسانى نيز همين حمير را نخستين سازندهء سد گفته‌اند و نه پايان دهندهء آن . برخى نيز گفته‌اند لقمان بزرگ عادى - لقمان بن عاد بن عاد - سد را ساخت و سنگ‌هاى آن را با سرب و آهن استوار ساخت . « 1 »\r\nبه هر رو ، سد ساخته شد و در آن سوى آن ، دريايى از آب گرد آمد و مردم هرگاه به آب نياز داشتند دريچه‌هايى را كه با استوارى و سنجيدگى در ديوارهء سد نهاده شده بود ، مىگشودند ، زمين‌هاى خويش را آبيارى مىكردند و سپس آنها را مىبستند . بدين‌گونه بود كه سرزمين آنها بسى از پيش آبادتر و سرسبزتر شد تا آنجا كه - به پندار گزارشگران - زنى زنبيل بر سر مىنهاد و همين‌گونه كه چيزى مىبافت يا كارى ديگر مىكرد ، از زير درختان مىگذشت و زنبيلش از ميوه‌هايى كه در آن مىريخت ، پر مىشد . و آبادىهاى آنان چنان به هم نزديك بود كه حتى زنى مىتوانست تا شام آبادى به آبادى برود ، بىآنكه نياز داشته باشد زاد و توشه و آبى با خود همراه ببرد . نيز سرزمين آنان چنان پاكيزه بود كه پشه ، مگس ، كك ، عقرب ، مار و . . . در آن ديده نمىشد و اگر اين‌گونه جانوران در جامه يا بار كاروانيان اين شهرها وارد مىشدند ، بىدرنگ مىمردند . بدين‌گونه اين مردم به نيكوترين شيوه و گواراترين گونه زندگى مىگذراندند و چنان توانا و شكوه‌مند و يك‌پارچه و همراى بودند كه هيچ دشمنى\r\n\r\n\r\n","description":"","footnote":"\r\nنام گذارى او به سبأ از اين رو بود كه اميران بسيار گرفت تا آنجا كه دامنهء جنگ‌هاى او تا بابل و ارمينيه در آسيا و مصر و مغرب در افريقا كشيده شد ، چيزى نيست جز خيال‌پردازى افسانه‌سازانى چون « ابن منبّه » .\r\nشهرهاى ياد شده نيز هيچ يك سبا را نمىشناخته‌اند ، گرچه سبائيان را كه بازرگانان بخور و عود و كندر و ديگر بايستگىهاى معبدهاى كهن بودند ، مىشناختند . اما بر نادرستى اين كه او ( عبد شمس ) شهر سبا را ساخت ، همين بس كه تاريخ شهرى بدين نام نمىشناسد ، نادرستى اين كه او سازندهء سدّ مآرب است نيز از اين پس آشكار خواهد شد . اما اينكه شهر عين شمس را نيز او ساخته باشد ، بايد گفت : اين شهر صدها و بلكه هزارها سال پيش از سبا - البته اگر پادشاهى به اين اسم بوده باشد - در جايى با نام « اون » يا « اويون » ساخته شده بوده است . اما « بابليون » را كه نام پسر او گفته‌اند ، نام دژى كهن در مصر بوده است كه آثار آن هنوز برجاست . داستان شعر سرودن او دربارهء پيامبر ( ص ) نيز از گونهء شاعرى ابليس و آدم است ، يعنى افسانه‌هايى كه نمىتوانند درست باشند . گذشته از اينكه عربى جنوبى با عربى شمالى - عربى قرآن - ناهمگونىهاى بسيار دارد .\r\n( 1 ) . مروج الذهب ، 2 / 160 - 162 ؛ تفسير طبرى ، 23 / 78 - 80 ؛ تفسير روح المعانى ، 22 / 126 ؛ ياقوت ، 5 / 34 - 35 ؛ دميرى ، حياة الحيوان ، 1 / 445 ؛ ابن خلدون ، 2 / 50 ؛ تفسير بيضاوى ، 2 / 259 ؛ ابن كثير ، البداية و النهاية ، 2 / 159 ؛ تفسير قرطبى ، 14 / 486 ؛ تفسير فخر رازى ، 25 / 251 ؛ وفاء الوفاء ، 1 / 117 .\r\n","page_name":" 259 ","page_number":269},
  {"content":"\r\n\r\nبر آنان نمىتاخت و بدانجا لشكر نمىكشيد كه شكست خورده و فروكوفته نگردد . و چنين بود كه سرزمين‌هايى بسيار به دست آنان افتاد و مردمانشان از در بندگى آنان درآمدند و اينان تاج زمين شدند . « 1 »\r\nبارى ، اينان تا روزگارى - كه اندازهء آن به درستى دانسته نيست - به همين‌گونه و شيوه زيستند ، سپس از در ناسپاسى درآمدند و بزرگان و فرمانروايانشان بيشتر در عيش و نوش و كام‌رانى و هوس‌بازى و شهوت‌پرستى فرو رفتند و كمتر به كار ملك و مردم كمر بستند ، تا كم‌كم كار ملك و مردم به تباهى كشيد و گناه و ناروايى و ناسپاسى در ميانشان گسترش يافت .\r\nخداوند براى بيدارى و هشيارى آنان سيزده پيامبر فرستاد ، پيامبران آنان را به خدا و سپاس نعمت‌هاى او فراخواندند و از كيفر او زينهار دادند ، اما آنان سخن پيامبران را نشنيدند و گستاخانه و ناسپاسانه نعمت‌ها و نيكويىهاى خدا را انكار كردند ؛ و پىآمد اين كارشان بود كه خداوند تنداب بنيان‌كن سيل عرم را بر آنان فرستاد تا سدّشان را فروشكست ، باغ و بيشه‌هاشان را فرو پوشاند و بسيارى از خودشان را نيز نابود ساخت .\r\nاينجاست كه گزارشگران رو به افسانه‌سازى و اسطوره‌پردازى كرده‌اند و گفته‌اند : سبائيان از راه پيش‌گويى كاهنان دانسته بودند كه سدّ آنان را موش‌ها ويران خواهند كرد . از اين رو ، براى پيش‌گيرى در كنار هر شكاف و سوراخى گربه‌اى بستند و گماشتند تا موش‌ها را بخورند .\r\nچندى گذشت تا اينكه بزرگ آنان « عمرو بن عامر ازدى » در خواب ديد كه سد شكافت و سيل سرزمينشان را فروگرفت . از اين خواب بسيار اندوهگين شد و هراسان به سوى سد شتافت و ناباورانه موش‌هايى را ديد كه با چنگ و دندان آهنين ديوارهء سد را مىكنند و مىتراشند . بازگشت و آنچه را ديده بود به مردم بازگفت ، مردم گربه‌هاى بسيارى گرفتند و آنها را به شكار موش‌ها فرستادند ، اما موش‌ها ، گربه‌ها را به چيزى نگرفتند و بىاعتنا هم‌چنان به كار كاويدن سد سرگرم بودند ، گربه‌ها كه چنين ديدند ، هراسان گريختند . و گزارشى ديگر بر اين است كه در ميان آنان زنى كاهن بود به نام « طريفه » كه شبى در خواب ديد ابرى انبوه سرزمين آنان را فراگرفت ، سپس رعد و برق آغاز شد و از ابر صاعقه‌ها و آذرخش‌هايى فرو باريدن\r\n\r\n\r\n","description":"","footnote":"\r\n( 1 ) . دميرى ، 1 / 445 ؛ تفسير طبرى ، 22 / 77 - 85 ؛ مروج الذهب ، 2 / 161 - 162 ؛ وفاء الوفاء ، 1 / 116 - 117 ؛ تفسير روح المعانى ، 22 / 126 - 127 ؛ ابن كثير ، 2 / 159 ؛ ياقوت ، 5 / 35 ؛ تفسير قرطبى ، 2 / 289 - 290 ؛ تفسير جلالين ( در حاشيهء تفسير بيضاوى ) ، 2 / 258 .\r\n","page_name":" 260 ","page_number":270},
  {"content":"\r\n\r\nگرفت كه بر هر چه مىافتاد ، آن را به آتش مىكشيد . طريفه هراسان از اين خواب برخاست و ترسان و لرزان نزد شوهرش ، عمرو ، آمد و خواب خويش را براى او بازگفت و عمرو او را دل‌دارى داد . عمرو سپس همراه دو كنيز از كنيزان خويش به باغى رفت . طريقه نيز چون دانست كه او به باغ رفته ، به سوى او راه افتاد و در ميان راه چيزهايى ديد كه همه درستى خواب او را گواهى مىكرد . در اينجا گزارشگران ، از آنچه طريفه در راه ديد و تفسيرهايى كه از آنها به دست داد ، به گستردگى سخن گفته‌اند ، كه ما از آنها مىگذريم . بارى ، چون شوهر طريفه - عمرو - از او نشانى بر پيش‌گويى و خواب شومش خواست ، گفت : اگر به كنار سد به روى موش كورهايى را خواهى ديد كه با دستانشان سد را مىكاوند و با پاهايشان سنگ‌هايى را از كوه فرومىغلتانند . عمرو به سوى سد راه افتاد و چنان كه همسرش گفته بود ، موش كورهايى را ديد كه با پاهايشان صخره‌هايى را فرو مىغلتانند . چنان كلان كه پنجاه مرد نمىتوانند .\r\nشتابان نزد طريفه بازگشت و آنچه را ديده بود به او بازگفت و در اين باره شعرى شيوا به زبان عربى سرود .\r\nدر پاره‌اى از گزارش‌ها آمده : چون عمرو يقين كرد كه حادثه روى خواهد داد ، آن را از مردم پنهان داشت و خود بر اين شد كه هر چه دارد بفروشد و از آنجا كوچ كند و براى اين كه مردم از كار او سر در نياورند ، خانوادهء خويش را فراخواند . به پسر كوچك خود ، مالك - يا پسر برادرش ، حارثه يا پسر خوانده‌اش - گفت در نشستى كه با مردم داريم به تو فرمانى مىدهم ، تو از فرمان من سرپيچى مىكنى ، من تو را با عصا مىزنم ، تو نيز برمىخيزى و مرا سيلى مىزنى . و به ديگر فرزندانش گفت كه چون او مرا سيلى زد هيچ كدام چيزى نمىگوييد و با او كارى نمىكنيد ، چون شما چيزى نگوييد و كارى نكنيد ، ديگران هم چيزى نمىگويند و كارى نمىكنند . سپس من برمىخيزم و سوگندى كفاره‌ناپذير ياد مىكنم كه ديگر در شهرى نمىمانم كه پسر كوچكم مرا بزند و كسى چيزى نگويد و كارى نكند . نقشه ، همان‌گونه كه عمرو مىخواست ، انجام شد . او آب و زمين و باغ و . . . خود را فروخت و از آنجا كوچ كرد .\r\nچيزى نگذشت كه موش كورها به كار ويرانى سد پرداختند تا نيم شبى كه مردم در خوابى آرام فرو رفته بودند ، ناگهان سيلى بنيان‌كن بر آنان تاخت ، گاو و گوسفند و دارايىشان را برد ، خانه‌هاشان را ويران كرد و از باغ و بيشه‌شان ، جز آنچه در بالاى كوه‌ها بود ، چيزى بر جاى نگذاشت . از پى اين سيل ، مردمى كه مانده بودند ، ناگزير به ديگر سرزمين‌ها پناه بردند و اين سوى و آن سو پراكنده شدند . جفنه‌اىها به شام رفتند ، اوس و خزرجىها به يثرب ، ازدىها به\r\n\r\n","description":"","footnote":"","page_name":" 261 ","page_number":271},
  {"content":"\r\n\r\nسراة و عمان ، مالك بن فهم و همراهانش به عراق ، طائىها به اجا و سلمى ، فرزندان ربيعة بن حارثه به تهامه - كه در آنجا خزاعى نام گرفتند - و جرهمىها به مكه . « 1 »\r\nاين بود فشرده‌اى از گزارش‌هاى عربى دربارهء سيل عرم ، گزارش‌هايى كه بيشتر آميخته به خرافه و گزافه و ساخته شده در فضا و فرهنگى اسطوره‌اى و احساس برانگيز ، اما عقل گريز و سرشار از تناقض‌ها و ناسازىها . از اين‌رو ، مهم نيست كه اين گزارش‌ها ارزش علمى داشته باشند يا نداشته باشند . اين را وامىگذاريم به كسانى كه مىخواهند گزارش‌هايى از اين دست را چنين يا چنان ببينند . مهم اين است كه اينها نمىتوانند حقايقى تاريخى باشند دربارهء سدّ مآرب و شكست‌ها و ويرانىهايى كه بارها و در شرايط متفاوت براى آن پيش آمده است . زيرا از هر سو بنگريم ايراد و اشكال‌هايى مىبينيم كه راه را بر پذيرش آنها مىبندند . اينك مهم‌ترين آن ايرادها و اشكال‌ها :\r\nاول : اختلاف و ناهمرايى دربارهء سازندهء سد كه كسانى او را سبا گفته بودند ، و كسانى حمير ؛ و كسانى لقمان ؛ و كسانى نيز بلقيس . با اينكه هيچ يك از اين گزارش‌ها نمىتوانند درست باشند ، زيرا چنان كه كتيبهء خود سدّ نشان مىدهد ، آنكه نخست بار در سدهء هفتم پيش از ميلاد به اين انديشه افتاد و كار را آغاز كرد ، « سمه على ينوف » بود ، آنگاه در سده‌هاى پسين ، ديگران نيز چيزهايى بر كار او افزودند و سرانجام - چنان كه از اين پس آشكار خواهيم كرد - در سدهء سوم ميلادى در روزگار « شمر بهرعش » بود كه كار آن پايان يافت .\r\nدوم : اين افسانه كه ويرانى سدّ كار موش كورهايى بود با چنگ و دندان آهنين ، چيزى است كه جز در جهان اسطوره و افسانه نمىتواند پذيرفتنى باشد . و چنان كه از اين پس خواهيم گفت ، اين سد ، چندين بار و آخرين بار در سال 543 ميلادى دچار ويرانى شد ، و در اين ويرانىهاى چندين باره ، به هيچ رو موش‌هاى آهنين چنگ و دندان نقشى نداشتند .\r\nسوم : اينكه برخى از همين گزارشگران گفته‌اند كه آب سد به جايى ديگر سرازير شد و از اين رو ، كشت‌زارها و باغ و بيشه‌هاى آنان خشكيد .\r\n\r\n\r\n","description":"","footnote":"\r\n( 1 ) . ياقوت ، 5 / 35 - 37 ؛ تفسير آلوسى ، 22 / 131 - 133 ؛ تفسير طبرى ، 22 / 80 - 86 ؛ تفسير بيضاوى ، 2 / 295 ؛ تفسير فخر رازى ، 25 / 253 ؛ تفسير قرطبى ، 14 / 285 - 291 ؛ مروج الذهب ، 2 / 167 - 176 ؛ وفاء الوفا ، 1 / 117 - 122 ؛ ابن خلدون ، 2 / 50 - 57 ؛ ابن هشام ، 1 / 8 - 9 ؛ ابن كثير ، 2 / 160 - 161 ؛ تاريخ يعقوبى ، 1 / 203 - 205 ؛ دميرى ، 1 / 445 ؛ الاكليل ، 8 / 41 ، 115 - 116 ؛ بسنجيد با : نهاية الارب ، 3 / 283 - 288 ؛ ميدانى ، 1 / 275 - 276 ؛ الدر الثمينة ، 326 .\r\n","page_name":" 262 ","page_number":272},
  {"content":"\r\n\r\nچهارم : پيش‌گويىهاى بسيارى كه در اين گزارش‌ها دربارهء ويرانى سد آمده و ما پاره‌اى از آنها را آورديم . پيش‌گويىهايى از سوى كاهنان ، كه مورخان و مفسران ما آنها را پذيرفته‌اند و از ياد برده‌اند يا خود را به فراموشى زده‌اند كه غيب‌دانى ويژهء خداست . چنان كه در قرآن كريم آمده : « داناى نهانىها ( غيب ) اوست و كسى را بر نهانىها آگاه نمىكند ، جز رسولانى را كه خود بپسندد « 1 » » .\r\nپنجم : ناسازگارى گزارش‌ها دربارهء كسى كه ويرانى سد را پيش‌گويى كرد ، كه برخى او را « عمرو بن عامر ازدى » گفته بودند و برخى همسر كاهن او « طريفه » را و برخى ديگر نيز برادرش عمران را .\r\nششم : طرح و تدبيرى كه بزرگ قوم « عمرو بن عامر » براى از دست ندادن ثروت و سرمايهء خويش انديشيد - پس از آنكه با پيش‌بينى خويش يا همسرش يا برادرش دانست كه سدّ ويران خواهد شد - آيا چنين حيله و حقه‌اى با جايگاه او به عنوان بزرگ قوم جور مىآيد ، و از اين بالاتر آيا چنين شيوه‌اى با خلق و خوى عرب‌ها هماهنگى دارد ؟ حيله و حقّهء ساده‌اى كه آشكارا ساختگى و جعلى مىنمايد . افزون بر اينكه نشانگر خلق و خويى پست و ناكريمانه است كه هرگز در بزرگان قبيله‌هاى عرب سراغ نداشته‌ايم .\r\nهفتم : اين پندار گزارشگران كه آب و هوا و زمين سبائيان چنان نيكو و پاكيزه بوده است كه هيچ جانور آزارنده‌اى چون پشه و مگس ، كك ، شپش ، عقرب ، مار و . . . در آنجا يافت\r\n\r\n\r\n","description":"","footnote":"\r\n( 1 ) .   « عالِمُ الْغَيْبِ فَلا يُظْهِرُ عَلى غَيْبِهِ أَحَداً * إِلَّا مَنِ ارْتَضى مِنْ رَسُولٍ »   ( سورهء جن ، آيات 26 - 27 ) .\r\nدر اين باره بخارى در صحيح خويش روايتى آورده گوياى اينكه در عروسى ربيع دختر معوذ انصارى ، كنيزكانى به دف زدن و ترانه خواندن نشستند و در ميان خواندن از پدران خود كه در بدر شهيد شده بودند ، ياد مىكردند ، يكى از آنان گفت : « و در ميان ما پيامبرى است كه آنچه را در آينده پيش خواهد آمد ، مىداند » .\r\nپيامبر ( ص ) به او فرمود : « اين را نگو ، آنچه را از پيش مىگفتى بگو » ( النبأ العظيم ، 33 ) در قرآن نيز از زبان پيامبر آمده كه : « بگو ، نمىگويم كه خزانه‌هاى خدا نزد من است و ( نمىگويم ) كه غيب مىدانم » . ( انعام ، 5 ) ؛ « اگر غيب مىدانستم بر خيرهاى خويش مىافزودم » ( اعراف ، 188 ) . آيا اين آيه‌ها و روايت‌ها كه غيب‌دانى را از پيامبر ( ص ) نيز نفى مىكند ، مىتواند با گزارش‌هاى پيش‌گويى كاهنان دربارهء ويرانى سد سازگار افتد ؟\r\nمترجم در اينجا بى آن كه بخواهد به چرايى و چگونگى پيش‌گويى بپردازد و يا پيش‌گويىهاى كاهنان را دربارهء ويرانى سد مآرب درست يا دروغ بشمارد ، مىافزايد كه آنچه مؤلف آورده براى بىپايه بودن پيش‌گويى بسنده نيست و نشانه‌هايى هست كه پاره‌اى از پيش‌گويىها را پذيرفتنى مىسازد . در خود قرآن نيز كه غيب‌دانى ويژهء خدا شده است . از جمله در آيهء ياد شده با استثناء « الّا من ارتضى » براى كسان ديگرى نيز كه خدا بخواهد روا شمرده شده است . و از اينجاست كه پيامبران و معصومان نيز گاه پيش‌گويى مىكرده‌اند .\r\n","page_name":" 263 ","page_number":273},
  {"content":"\r\n\r\nنمىشده است و اگر چنين جانوران همراه كاروانيانى بدانجا مىرسيدند ، از پاكى هوا مىمردند ! و من نمىدانم كه سبائيان يا سازندگان اين افسانه‌ها چگونه توانسته‌اند آن سرزمين را از اين گونه جانوران يك سره پاك سازند ؟ يا بايد بگوييم اينها افسانه ، خرافه و خيال‌بافى است و يا سبائيان شيوه و شگردى - كه نمىدانيم چه بوده - يافته بوده‌اند كه مىتوانسته‌اند سرزمين خويش را چنان از اين گونه جانورانى پاك سازند . به هر رو ، آن شيوه هر چه بوده ، چنان كه گزارشگران پنداشته‌اند ، پاكيزگى هواى سبا نبوده است .\r\nهشتم : گزافه‌هايى دربارهء فراخى و فراوانى و امن و آسايش آن سرزمين ، از اين دست كه چون زنى زنبيل بر سر مىنهاد و همين گونه كه چيزى مىبافت يا كارى ديگر مىكرد ، از زير درختان مىگذشت ، زنبيل او از ميوه‌هاى گوناگون انباشته مىشد . آيا اين مىتواند درست باشد ؟ و آيا دربارهء مردمى كه زنانشان تا آنجا ناگزير به كاراند كه براى گرد آوردن ميوه ، زنبيل بر سر مىگذارند و در كوچه‌ها مىگردند ، مىتوان گفت به چنان فراخى و فراوانى و ارزانى رسيده بودند كه هيچ ملّت ديگر نرسيده بود ؟ اين چه ارزانى و فراخى است كه زنان را ناگزير مىكند تا زنبيل بر سر در كوچه‌ها بگردند تا ميوه‌اى از درختان در زنبيل آنان افتد « 1 » ؟\r\nنهم : اين مطلب كه اخباريان بدان اشاره كرده‌اند كه زنى مىتوانست بى آن كه نياز داشته باشد زاد و توشه و آبى با خويش بردارد ، آبادى به آبادى تا شام برود ، آيا چنين چيزى مىتواند درست باشد ، يا تنها حرفى است كه گفته‌اند ؟ نيز مگر مىتواند درست باشد اينكه گفته‌اند ميان سبا تا شام يك‌سره آبادىهايى بوده است به هم پيوسته يا نزديك به هم ؟ كاش نويسندگان اين گزافه‌ها از ياد نمىبردند كه راه كاروانى ميان يمن و شمال سرزمين‌هاى عربى از گذشته تا امروز از بيابان‌هاى خشك و كويرى مىگذشته است و آبادىهاى ميان راه ، چنان كه هنوز نيز چنين است ، دور از هم بوده است . افزون بر اينها آيا به راستى يك زن اين امنيت را داشته است كه به تنهايى دشت‌هاى عربى را زير پا گذارد و سفر كند ، آن هم در روزگارانى كه اسيرگيرى رواج داشته است ؟ گذشته از اينها مگر از نشانه‌هاى فراخى و ارزانى اين است كه زنى بىتوشه و آب ، آبادى به آبادى از يمن به شام رود ؟ گويا فراخى و آسايشى كه از آن سخن مىگويند ، چيزى جز توشه و آب نيست .\r\n\r\n\r\n","description":"","footnote":"\r\n( 1 ) . ناگفته پيداست كه اين نقد مؤلف ، پايهء استوارى ندارد و برداشت او از اين گزارش - اگر گزارش درست باشد - بيراهه مىنمايد . ( مترجم )\r\n","page_name":" 264 ","page_number":274},
  {"content":"\r\n\r\nدهم : گزافه‌هايى كه دربارهء موش كورها گفته‌اند كه چنگ و دندان آهنين داشته‌اند و با پاهاى خود صخره‌هايى چنان كلان و سنگين را فرو غلتانده‌اند كه پنجاه مرد از پس آن برنمىآيد ! يازدهم : شعرى كه گفته‌اند عمرو بن عامر ازدى به زبان عربى و در اوج شيوايى و رسايى سرود . آيا شعر سرودن عمرو به زبان عربى درست است يا همچون نثرهاى بسيار شيوا و رسايى كه از زبان او و همسرش ، طريفه گزارش كرده‌اند ، خرافه و گزافه است ؟ ! اى كاش كسانى كه اين گزافه‌ها را برساخته‌اند مىدانستند كه مردم يمن پيش از اسلام با زبان و گويش‌هايى جز زبان عربى قرآن سخن مىگفتند ، و اى كاش مىدانستند كه پس از آنان ، كسانى خواهند آمد كه راز « مسند » - خط عرب‌هاى جنوبى - را بازگشايند ، نوشته‌هاى آنان را بخوانند ، زبانشان را بشناسند و آشكار كنند كه زبان آنان ، اين زبان عربى نيست كه به پندار گزارشگران ، عمرو و همسرش بدان شعر و نثر گفته‌اند ، و همين دوگونگى زبانى است كه پاره‌اى از دانشمندان را واداشته تا گويش حميرى و ديگر گويش‌هاى عربى رايج در جنوب شبه جزيره را از زبان عربى بيرون شمارند و زبان عربى را به زبان قرآن و گويش‌هاى برآمده از آن ويژه سازند . از اينجاست كه به گزارش « جمحى » : از دانشمندى عرب دربارهء گويش حميرى پرسيدند و او پاسخ داد : زبان حميرىها و مردمان دوردست‌هاى يمن ، زبان ما نيست و عربيشان عربى ما نيست . « 1 » در اينجا براى روشن‌تر شدن اين دوگانگى زبانى دو نمونه مىآوريم : يكى نوشته‌اى از شمال از منذرىها - پادشاهان حيره - كه به پندار گزارشگران ، همان يمنىها بوده‌اند و پس از ويرانى سد ، همراه مالك بن فهم ازدى از آنجا به حيره كوچ كرده‌اند ، و ديگر ، نوشته‌اى از خود يمن از سدهء ششم ميلادى ، كمى بيش از 25 سال پيش از ميلاد پيامبر ( ص ) :\r\n1 . در نخستين نمونه ، از زبان امروء القيس بن عمرو ، پادشاه حيره ( 288 - 328 م . ) مىخوانيم :\r\n« تى نفس مر القيس بر عمرو ، ملك العرب كله ، ذو اسرالتج و ملك الاسدين و نزار و ملوكهم ، و هرب محجوعكدى ، و جايز جى فى جج نجرن مدنيت شمر ، و ملك معدو و بين بنيه الشعوب و كلهن فرسو لروم ، فلم يبلغ ملك مبلغه عكدى هلك سنت 223 يوم 7 بكسول بلسعد ذو ولده « 2 » » .\r\n\r\n\r\n","description":"","footnote":"\r\n( 1 ) . ابن سلام جمحى ، طبقات الشعراء ، 4 ؛ جواد على ، 1 / 15 ؛ بسنجيد با : مسعودى ، مروج الذهب ، 2 / 46 .\r\n( 2 ) . اين سنگ‌نوشته را كه به كتيبهء « نماره » معروف است ، رنه دوسو و فريدريك ماكلر در سال 1901 م در\r\n","page_name":" 265 ","page_number":275},
  {"content":"\r\n\r\nترجمهء اين سنگ‌نوشته ، كم و بيش چنين است :\r\nاين پيكر امرؤالقيس پسر عمرو پادشاه همهء عرب‌هاست . او كه تاج بر سر نهاد و بر دو قبيلهء اسد و نزار و فرمانروايانشان دست يافت و فرزندان محج را تا امروز دور ساخت و پيروزمندانه به دژ نجران ، پاىتخت شمر ، درآمد . بر قبيلهء معد دست يافت و تيره‌هاى آنان را ميان فرزندانش بخش كرد و از آنان براى روم سواركار ساخت و تا امروز هيچ پادشاهى به پاىگاهى كه او رسيد ، نرسيد ، در سال 223 روز 7 ماه كسلول ( 7 دسامبر 328 م ) از دنيا رفت . خوش‌بختى براى فرزندانش باد . « 1 »\r\n2 . اما دومين نوشته كه به سال 543 م باز مىگردد ، يعنى كم و بيش 215 سال پس از نوشتهء نخست ، و در آن ، ابرهه از ويرانى و بازسازى سدّ مآرب سخن مىگويد ، با اين عبارت آغاز مىشود :\r\n« نجيل وردا و رحمت رحمنن و مسحو و روح قدس » . « 2 »\r\nكه ترجمهء آن كم و بيش چنين است :\r\nبه حول و قوه و رحمت رحمن و مسيح و روح القدس .\r\nپيداست كه هيچ يك از اين دو نوشته نشانگر هم‌آهنگى گويش يمن و زبان عربى قرآن نيست كه مورخان بدان زبان ( زبان عربى قرآن ) شعرى از عمرو بن عامر ازدى يا نثرى از او و همسرش گزارش كرده‌اند . اما چه مىتوان كرد با اين مورخان كه اصرار دارند شعرهايى به زبان\r\n\r\n\r\n","description":"","footnote":"\r\nيك كيلومترى نماره ، در ويرانه‌هاى پاسگاهى رومى در شرق كوه دروز يافته‌اند . كتيبه در پنج سطر بر سنگى از جنس بازلت به درازاى 173 سانتىمتر و پهناى 45 سانتىمتر و ضخامت 40 سانتىمتر ، كنده‌كارى شده است و اينك در موزهء لوور پاريس نگه‌دارى مىشود و آشكارا از آن برمىآيد كه نويسنده‌اش نبطى بوده است ، زيرا خط به كار رفته در آن ، خط نبطى است . زبان عربى به كار رفته در آن نيز دست‌خوش دگرگونىها و تحريفاتى نبطى گشته است . دربارهء آن بنگريد به : حسن ظاظا ، الساميون و لغاتهم ، اسكندريه ، 1971 ، 165 - 173 ؛ رژى بلاشر ، تاريخ الادب العربى ، العصر الجاهلى ، ترجمهء ابراهيم كيلانى ، بيروت 1956 م ، 71 ؛ فيليپ حتّى ، تاريخ سورية و لبنان و فلسطين ، ج 1 ، 427 ؛ جواد على ، 3 / 190 - 193 ؛ نيز :\r\n Rene Dussaud , Arabes en Syrie avant L'Islam , Paris ,  1907 ،  p  . 35 ؛  F . Nau , Les Arabes Chrestiens , p .  32 ؛  J . Cantineau , Le Nebateen , I , p . 22 . \r\n( 1 ) . حسن ظاظا ، الساميون و لغاتهم ، 165 - 166 .\r\n( 2 ) . از اين پس آنجا كه دربارهء ويرانى سدّ مآرب سخن بگوييم ، همهء اين نوشته را خواهيم آورد .\r\n","page_name":" 266 ","page_number":276},
  {"content":"\r\n\r\nعربى شيوا به يعرب بن قحطان ، سبأ ، تبّع و زباء نسبت دهند ، و حتى تا آنجا پيش روند كه شعرهاى عربى شيوايى هم‌آهنگ با قواعد صرف و نحو به آدم و حتى ابليس نسبت دهند . از اينان هيچ دور نيست كه از عمرو بن عامر نيز شعر عربى گزارش كنند .\r\nدوازدهم : مبالغه و گزافه در شمارهء پيامبرانى كه خداوند بر آنان فرستاد . ابن اسحاق روايتى از وهب بن منبه ، شمار آنان را سيزده گفته است و « سدى » آنان را دوازده هزار پنداشته است . « 1 »\r\nگذشته از ناسازگارى چنين گزارش‌هايى با سخن كسانى كه گفته‌اند : ويرانى سد مآرب ميان ميلاد عيسى ( ع ) و بعثت مصطفى ( ص ) بوده است . زيرا بيشتر بر اين‌اند كه در اين دوره پيامبرى انگيخته نشده است ، اگرچه كسانى گفته‌اند در اين دوره ، چهار پيامبر برانگيخته شده‌اند : سه تا از بنى اسرائيل و يكى از عرب‌ها با نام « خالد عبسى » ، كسانى نيز آنها را سيزده پيامبر گفته‌اند . « 2 »\r\nسيزدهم : ناسازگارى گزارش‌ها دربارهء دستيار عمرو بن عامر در آن حقّه و حيلهء ساده لوحانه‌اش كه پيش چشم همگان او را سيلى زد و خوار كرد ، آيا پسرش بود يا پسر برادرش ، يا چنان كه برخى گفته‌اند ، پسر خوانده‌اش ، يتيمى كه خود او را بزرگ كرده بود . « 3 »\r\n\r\n3 . سيل‌بندهاى ديار عرب\r\nشبه جزيرهء عربستان يكى از گرم و خشك‌ترين سرزمين‌هاى جهان است . گويا از اين رو كه هم نزديك به خط استواست ، و بيشترين بخش‌هاى آن در منطقهء گرم‌خيز جاى دارد و هم از فضاهاى باز و گسترده‌اى كه گرما را مىكاهد دور است و هم آب‌هايى كه در شرق و غرب آن وجود دارد ، يعنى آب‌هاى خليج فارس و درياى سرخ ، كمتر از آن است كه بتواند آن گرما و خشكى تند و تيز و پايدار را فروشكند . و از اينجاست كه نقش اين آب‌ها در معتدل ساختن گرما چندان محسوس و ملموس نيست . اما اقيانوس هند كه در جنوب سرزمين عربستان زمينه مىشود ، جاى دارد هرچند ريزش باران‌هايى را در بخش‌هاى جنوبى سرزمين عربستان زمينه مىشود ، اما بلندىهاى حضرموت و ربع الخالى ، راه را بر نفوذ آنها به بخش‌هاى درونى اين سرزمين مىبندد .\r\nمعروف است كه باران براى مردم شبه جزيره هم پناه است ، هم رحمت . چيزى است كه به\r\n\r\n\r\n","description":"","footnote":"\r\n( 1 ) . ابن كثير ، 2 / 159 .\r\n( 2 ) . تفسير روح المعانى ، 22 / 128 .\r\n( 3 ) . وفاء الوفاء ، 1 / 119 .\r\n","page_name":" 267 ","page_number":277},
  {"content":"\r\n\r\nزمين زندگى مىبخشد و با روياندن گل و گياه و سبزه و شكوفه چهرهء افسرده و غمگين آن را گشاده و خندان مىسازد و به مردم و ديگر جانداران ، شور و شادى مىبخشد ، و گويا از اينجاست كه عرب‌ها باران « غيث » نيز مىگفته‌اند ، و غيث كه با غوث هم‌ريشه مىنمايد ، به معنى پناه ، يارى ، پناه دادن و يارى كردن است . به هر رو ، باران در سرزمين‌هاى عربى با همهء نيازى كه به آن هست ، بسيار كم‌ياب است . پرباران‌ترين بخش‌هاى اين سرزمين « نفوذ » شمالى و كوه « شمر » است كه باران‌هاى زمستانى آن ، بهارى سبز را از پى مىآورد . اما در دشت‌هاى جنوبى تنها گاه‌گاه ، اندك بارانى مىبارد و گاه طبيعت ، همان اندك باران نم‌نم را نيز دريغ مىدارد . اما در يمن و عسير ، باران‌هاى موسمى به اندازه‌اى مىبارد كه براى كشاورزى سامان يافته‌اى بسنده باشد . از اين روست كه در آنجا دشت‌هايى مىبينيم پيوسته سرسبز كه گاه در بخش‌هاى ساحلى ، درازاشان به دويست مايل مىرسد . « 1 »\r\nنيز در همهء شبه جزيرهء عربستان حتى يك رودخانهء هميشگى نيست كه به دريا بريزد . در رودهاى كوچك آن نيز آب چندانى نيست كه به كار كشتىرانى بيايد . بارى ، سرزمينى است كه رود و نهر و درياچه در آن اندك است و خشكى و بىبارانى بر آن چيره . و همين‌ها زمينه شده تا بيشترين بخش‌هاى آن بيابان‌هايى باشند مردم‌گريز و با ساكنانى اندك . « 2 »\r\nدر اين سرزمين به جاى رود و نهر ، شبكه‌هايى از دره‌هاى سيل‌خيز وجود دارد كه چه بسا از پى باران - كه گاه چنان تند مىبارد كه گويى مشك‌هايى را به پايين گشوده‌اند - سيل‌هايى در آنها به راه مىافتد چنان توفنده و كوبنده كه هر چه را در راه خود مىبيند ، جارو مىكند ، برمىكند و مىبرد « 3 » ، و بيابان‌ها به رودهاى تندرو تبديل مىشوند .\r\nاين نيز گفتنى است كه گروهى از پژوهشگران گفته‌اند : بسيارى از درّه‌هاى شبه جزيره روز و روزگارى رودخانه بوده‌اند . « 4 » و بر اين گفتهء خود دليل‌هايى آورده‌اند چون :\r\n\r\n\r\n","description":"","footnote":"\r\n( 1 ) . حافظ وهبه ، جزيرة العرب فى القرن العشرين ، 6 ؛ جواد على ، 1 / 214 ؛ نيز :\r\n P . K . Hitti , op - cit , p .  18 .\r\n( 2 ) . جواد على ، 1 / 157 - 158 .\r\n( 3 ) . همان ، 1 / 215 .\r\n( 4 ) . در صحيح بخارى از پيامبر ( ص ) روايتى آمده گوياى اينكه پيشترها در شبه جزيرهء عربستان رودهايى بوده است . حديث اين است : « قيامت به پا نمىشود تا آنگاه كه سرمايه و ثروت چنان سرشار شود كه آدمى كسى را نيابد تا زكات مال خويش را به دو دهد و تا آنگاه كه سرزمين عرب دوباره سراسر مرغزار و رودخانه گردد » .\r\n","page_name":" 268 ","page_number":278},
  {"content":"\r\n\r\nيكم : بودن رسوباتى در اين درّه‌ها از آن گونه كه معمولا در كف رودخانه‌ها پديد مىآيد .\r\nدوم : به دست آمدن آثار و نشانه‌هايى از زندگى در كرانه‌هاى رودخانه .\r\nسوم : گواهى دسته‌اى از نوشته‌هاى مورخان كهن يونانى و رومى بر اينكه در شبه جزيرهء عربستان رودهايى بوده است . براى نمونه در تاريخ هرودت ( 1 / 214 ) از نهرى ياد شده با نام « كورس » كه از نجران سرچشمه مىگرفته و از آنجا به سوى شمال شرقى ، سرزمين‌هاى عربى را مىپيموده و سرانجام به خليج فارس مىريخته است . البته « موريتز » ، رود ياد شده را در وادى « دواسر » در كنارهء ربع الخالى در پنجاه مايلى شرق سيسيل دانسته و گفته است ، سيلاب‌هايى كه از سلسله كوه‌هاى يمن سرازير مىشده‌اند نيز بدان مىپيوسته است . « 1 »\r\nو اما مهم‌ترين دره‌هاى سيل‌خيز شبه جزيره اينهاست : درّهء رمه ، درّهء حمص ، درّهء سرحان ، درّهء حنيفه ، درّهء دواسر ، درّهء بيشه و درّهء نجران ، كه در اين پژوهش‌ها با اين درهء اخير كار داريم و يكى از بزرگ‌ترين دره‌هاى شبه جزيرهء عربستان و در واقع نه يك درّه كه مجموعهء چندين درّهء بزرگ است چون :\r\n1 . درّهء « حرض » ، كه سرچشمهء آن در بلندىهاى « وشحه » و « خولان بن عامر » در سوى غرب « صعده » است و بستر آن تا كناره‌هاى درياى سرخ در شمال « ميدى » در كشور عربستان سعودى مىرسد .\r\n2 . درّهء « مور » ، كه درّه‌اى است بزرگ با چندين آب ريزه ، كه هر كدام سرچشمه‌اى جدا دارند ، از بلندىهاى عشمه ، وشحه ، كلان و حاشد بدان مىپيوندند و در شمال « لحيه » به درياى سرخ مىريزد .\r\n3 . درّهء « سردد » ، كه كشت‌زارهايى گسترده را سيراب مىكند و چندين آب‌ريزه و رود نيز بدان مىپيوندد ؛ از همه مهم‌تر درّهء « اهجر » كه آبشارهاى بسيارى دارد و در روزگار حميريان آسياب‌هاى آبى را مىگردانده است . درّهء سردد به جنوب « زيديه » مىريزد .\r\n4 . درّهء « سهام » ، كه سرچشمه‌هاى آن در درّهء « آنس » در جنوب صنعا مىباشد و در جنوب حديده به درياى سرخ مىريزد .\r\n\r\n\r\n","description":"","footnote":"\r\n( 1 ) . جواد على ، 1 / 158 - 159 ؛ حافظ وهبه ، همان ، 54 ؛ محمود شكرى آلوسى ، تاريخ نجد ، 29 . نيز :\r\n Betram'o Thomas , Arabia Felix , Across the Empty Quarter of Arabia , N . Y . \r\n1932 ،  p .  350 ؛  B . \r\n Moritz , Arabien Studien zur Physikalischen und Historischen Geographie des Landes , Hanover , \r\n1923 ،  p  . 21 .\r\n","page_name":" 269 ","page_number":279},
  {"content":"\r\n\r\n5 . درّهء « رماع » ، كه از بلندىهاى شمال « ذمار » سرچشمه مىگيرد و چند آب‌ريزه نيز بدان مىپيوندد و در شمال « فازه » به درياى سرخ مىريزد .\r\n6 . درّهء « زبيد » ، كه از درّه‌هاى پرآب است و سرچشمه‌هايش در بلندىهاى استان « آب » جاى دارد و در غرب شهر « زبيد » به درياى سرخ مىريزد .\r\n7 . درّهء « نخله » ، كه در شمال « خوضه » به درياى سرخ مىريزد . درّهء « رسبان » و درّهء « موزع » را نيز بايد به اينها افزود .\r\nدرّه‌هاى ياد شده همه رو به سوى غرب دارند . اما درّه‌هايى كه رو به سوى شرق مىروند اين‌هايند :\r\n1 . درّهء « جوف » ، كه چندين درّهء ديگر نيز به آن مىپيوندد .\r\n2 . درّهء « مأرب » ، كه از كوه « بلق » سرچشمه مىگيرد و رو به شرق در دوازده كيلومترى سدّ مآرب ، از شهر مآرب مىگذرد .\r\n3 . درّهء « حريب » ، كه از بلندىهاى « خولان الطيال » سرچشمه مىگيرد .\r\n4 . درّه‌هاى املح و عقيق .\r\n5 . درّهء « بيجان » ، كه از بلندىهاى استان بيضاء سرچشمه مىگيرد و به سوى شمال شرقى تا « بيجان قصاب » پيش مىرود و در آنجا آب‌هايش در سوى شرق در ريگ‌زارها ( احقاف ) فرو مىرود . « 1 »\r\nاين درّه‌هاى دستهء دوم ، از اين رو كه پايگاه و زيست‌گاه كسان فراوانى نيز بوده‌اند ، از ارزش تاريخى ويژه‌اى برخوردارند . كمبود آب از يك سو ، و نياز مردم اين درّه‌ها - كه بىگمان پرشمار نيز بودند - به كشاورزى از سوى ديگر ، آنان را به انديشه واداشت كه در گذرگاه درّه‌ها ، آب‌بندها و سدهاى بسيارى بسازند . چنان كه مىتوان گفت بر هر درّه‌اى ، كه مىتوانستند از كناره‌هاى دو سوى آن بهره‌بردارى كنند ، سدى نهادند ، تا آنجا كه به گفتهء همدانى تنها در ايالت « يحصب » هشتاد سد بوده است ، چنان كه شاعرشان گفته است : « در بيشه‌هاى سبز سرزمين يحصب ، هشتاد سد است كه آب روانه مىكند » . « 2 »\r\nمانده‌هايى از اين سيل‌بندها هنوز در بستر دره‌ها برجاست . نيز مانده‌هايى از شهرهايى كه\r\n\r\n\r\n","description":"","footnote":"\r\n( 1 ) . محمود طه ابو العلاء ، همان ، 43 - 52 .\r\n( 2 ) . همدانى ، صفة جزيرة العرب ، 101 .\r\n","page_name":" 270 ","page_number":280},
  {"content":"\r\n\r\nدر نزديكى آنها پراكنده بوده است ، چون دو شهر مهم « براقش » و « معين » ، كه به گفتهء « بلينى » باغ و بيشهء بسيار داشته‌اند .\r\nامّا مهم‌ترين سدهاى كهن يمن - البته به جز سدّ بزرگ مآرب - اينهاست : سدّ قصعان ، ربوان ( سدّ قتاب ) ، شحران و طمحان ، سدّ عباد ، سدّ لجج ( سد عرايس ) ، سدّ سحر ، سدّ ذى شهال ، سدّ ذى رعين ، سدّ نقاطه ، سدّ نضار و هران ، سدّ شعبابى ، سدّ مليكى ، سدّ نواسى ، سدّ مهباد ، سدّ خانق - در صعده كه آن را نوال بن عتيك ، بندهء سيف بن ذى يزن ، ساخته بود - ، سدّ ريعان ، سدّ سيان ، سدّ شبام - در هشت فرسنگى صنعاء - سدّ دعان و . . . « 1 »\r\nسدّ ياد كردنى ديگر سدّ قتبان است كه در درّهء بيجان نزد « هجر بن حميد « 2 » » ساخته شده و بخش‌هاى گسترده‌اى از سرزمين‌هاى دولت قتبان « 3 » را سيراب مىكرده است . بر اينها بايد افزود\r\n\r\n\r\n","description":"","footnote":"\r\n( 1 ) . ياقوت ، 3 / 318 ؛ جرجى زيدان ، همان ، 154 ؛ جواد على ، 7 / 212 .\r\n( 2 ) . بنگريد به :\r\n A . Grohmann , Arabien , p .  153 ؛  R . Hamilton ,  \"  Archaeological sites in the Western Aden Protectorate  \"  , GJ ,  101 ، 1943 ،  p  . 116 ؛  J . B . Philby ,  \"  The Land of Sheba  \" ،  GJ  ، 92 ،  pp  . 113 - 119 .\r\n( 3 ) . دولت قتبان به گفتهء « استرابو » در بخش‌هاى غربى زيست‌گاه عرب‌هاى جنوبى ، در جنوب و جنوب غربى سبائيان بوده است و زيست‌گاهشان تا باب المندب مىرسيده است (  EI  ، 2 ،  P  . 810 ) . در نوشته‌هاى عربى از قتبان چيزى يادكردنى نيامده جز اين كه نام جايى بوده است در عدن ( ياقوت ، 4 / 310 ) و نام تيره‌اى از قبيلهء رعين حمير ( تاج العروس ، 1 / 431 ) . روزگار آنان نيز به درستى دانسته نيست ، گويا از اين روى كه با معينيان و سبائيان هم‌روزگار بوده‌اند و بررسى تاريخ هر يك از اين سه دولت به بررسى تاريخ دو دولت ديگر نياز دارد . همان‌گونه كه نيازمند پژوهش‌هاى لغوى و زبان‌شناسانه نيز هست و اينها همه چيزهايى هستند كه هنوز دربارهء آنها اختلاف نظرهايى هست و از اينجاست كه مىبينيم كسانى روزگار دولت قتبان را در ميانهء سده‌هاى دهم و دوم پيش از ميلاد گفته‌اند و كسانى در ميانهء سال‌هاى 865 - 540 پيش از ميلاد ، و كسانى در ميانهء 654 و سدهء سوم پيش از ميلاد ، و كسانى ميان سدهء ششم و سال 50 پيش از ميلاد ، و كسانى ميان سال‌هاى 400 و 50 پيش از ميلاد و كسانى نيز در ميانهء سدهء چهارم و نخست پيش از ميلاد . ( بنگريد به :\r\n J . P . Philby , The Background of Islam , p .  60 ؛  S . Moscati , Ancient Semitic Civilizations , p .  179 ؛  BASOR ,  119 ، 1950 ،  PP  . 3 - 5 ؛\r\n F . Hommel , Grunvis der Geographie und Geschichte des Altenorient , p \r\n. 139 ؛  W . Phillips , Oataban and Sheba , p .  222  F  ) .\r\nاما مهم‌ترين شهرهاى قتبان يكى تمنا ( تمنه تمنع ) پاىتخت آنهاست كه در بيجان در جايى سرسبز و پرآب و درخت بوده است و از پى آتش سوزى شگفتى ويران شده است و ديگر « حريب » كه همدانى از آن ياد كرده است و به سكه‌هايى كه در آنجا زده مىشده و نام قتبان را بر خود داشته ، معروف بوده است و در پايانه‌هاى دولت قتبان پاىتخت آنان بوده است . ( بنگريد به : همدانى ، همان ، 80 ، 95 ، 135 ؛ جواد على ،\r\n","page_name":" 271 ","page_number":281},
  {"content":"\r\n\r\nسدهاى ديگرى چون سدّ « مرخه » ، سدّ « شبوه » و سدّ « حريضه « 1 » » و سدهايى كه مانده‌هايى از آنها هنوز در درّهء « عديم » و در كنار دژ « عروثوبه » در جنوب حضرموت ديده مىشود . نيز نشانه‌هايى هست كه در نجران ، در ميان صخره‌ها ، آبراهى سنگى كنده بودند كه به آبگير فراخى مىپيوست . گرداگرد اين آبگير ، سد و ديواره‌هايى بوده كه مىتوانسته است صد ميليون گالن آب را در خود ذخيره كند . « 2 »\r\n\r\n4 . سدّ مآرب\r\nحاصل‌خيزى سرزمين سبا ، زبانزد مردم عرب بوده است و مردم آن سرزمين افزون بر بهره‌مندى از زمين‌هاى آباد و پربار خود ، از راه بازرگانى نيز بهرهء فراوان مىبردند ، زيرا زيست‌گاه آنان يك گذرگاه بازرگانى بسيار مهمّى بوده كه يكى از بزرگ‌ترين نقش‌ها را در تاريخ جهان كهن داشته است . در آنجا در نزديكىهاى شهر مأرب دريچه‌اى ديده مىشود كه گذرگاه آب‌هايى را تنظيم مىكرده كه از كانال دست راست سدّ بيرون مىآمده است . ( در دو سوى راست و چپ سدّ مآرب دو كانال بوده است كه هنوز مانده‌هايى از ديواره‌هاى سنگى آنها در بخش جنوبى شهر ديده مىشود ، آنجا كه دروازهء اصلى ديوارى كه به سوى معبد « اوام » يا « محرم بلقيس » پيش مىرفته ، جاى داشته است و در ديوار شمالى آن سنگ‌نوشتهء معروف شمارهء 1 - 44 يافت شده گوياى اينكه سالار سبأ « ذمار على وتار » پسر « كرب ايل » - كه در سدهء هفتم پيش از ميلاد مىزيسته است - اين دريچه و آب راه را در برابر پرستش‌گاه خدايشان « عتتر « 3 » » ساخته است . و چنين مىنمايد كه او براى بهسازى كشاورزى كارهايى كرده بوده است ، چنان كه به گفتهء سنگ‌نوشتهء ( هالوى 349 ) فرمان داده بود تا شهر « تشق » را\r\n\r\n\r\n","description":"","footnote":"\r\n2 / 230 - 231 . نيز :\r\n G . F . Hill , Catalogue of the Greek Coins of Arabia , Mesopotamia and Persia , p . IXXIV , \r\n75 ) .\r\n( 1 ) . جواد على ، 7 / 213 ؛ نيز :  C . Thompson and E . Gardiner , in GI ,  93 ، 1939 ،  pp  . 34 - 35 .\r\n( 2 ) . جواد على ، 7 / 213 ؛ نيز :\r\n J . B . Philby , The Land of Sheba , p .  16 ؛  A . Grohman , op - cit , p .  153 .\r\n( 3 ) . احمد فخرى ، همان ، 171 ، 180 ؛ نيز :\r\n J . Ryckmans , Les Institutions Monarchiques , pp .  62 - 3 .\r\n","page_name":" 272 ","page_number":282},
  {"content":"\r\n\r\nگسترش دهند ، ابزارهاى آبيارى و كشاورزى را بهسازى كنند و كشتگاه‌هاى گرداگرد شهر را نيكوتر سازند تا برداشت بيشترى داشته باشند . « 1 »\r\nبه هر رو ، پس از « ذمار على وتار » پسرش « سمه على بنوف » كارها را به دست گرفت .\r\nهمو كه سدّ مآرب ، بزرگ‌ترين طرح آب‌رسانى در سرزمين‌هاى عربى را انديشه و كار او دانسته‌اند . البته مردم مآرب پيش‌تر نيز در كار آب‌رسانى و آبيارى آگاهىها و خبرگىهايى داشته‌اند ، گرچه سدهايى كه مىساخته‌اند همه ابتدايى و نه چندان كارساز بوده است ؛ تا اينكه كار به « سمه على ينوف » رسيد و او براى نگه‌دارى و بهره‌بردارى از آب‌هاى باران و سيلاب ، سدّ « رحب » را ساخت و در شيوه و ابزار آبيارى و آب‌رسانى دگرگونى كارسازى پديد آورد ، و بدين‌گونه طرح بزرگى كه در تاريخ به نام « سدّ مآرب » زبانزد است ، آغاز شد . طرحى كه روز به روز استوارتر و استوارتر شد تا سرانجام در پايانه‌هاى سدهء سوم ميلادى ، در روزگار « شمر يهرعش « 2 » » ، ساختار پايانى خود را به دست آورد ؛ وى شيوهء آبيارى و آب‌رسانى را سر و سامان بخشيد و زمين‌هاى گسترده و بسيارى را به زمين‌هاى پذيراى كشت و كار افزود . « 3 »\r\nاز سنگ‌نوشتهء « گلازر » شمارهء 514 برمىآيد كه « سمه على ينوف » ديواره‌اى سنگى ساخت و در آن دريچه‌اى نهاد تا آب‌هاى پشت آن به سدّ « رحب » بريزند و از آنجا به منطقهء « يسرن » روان شوند . منطقه‌اى كه چندين كانال و آبراه آب‌هاى خزانهء سد را بدانجا مىبردند . « 4 »\r\nنيز آب‌راه ( مسيل ) « ذنه » را پشتوانه داشت ، اين آب‌ها زمين‌هايى را تغذيه مىكردند كه هنوز نيز حاصل‌خيز و بارآورند و مىتوان با شيوه‌هاى نوين آبيارى و آب‌رسانى از آنها بهره‌بردارى كرد . « 5 »\r\nدر اين نيز گمانى نيست كه روزگار « سمه على ينوف » در پيوند با سدّ مآرب از مهم‌ترين\r\n\r\n\r\n","description":"","footnote":"\r\n( 1 ) . جواد على ، 2 / 280 .\r\n( 2 ) . « شمر يهرعش » در سال‌هاى 270 - 310 ميلادى مىزيسته است . گرچه « وون ويسمان » نيمهء دوم فرمانروايى او را در سال‌هاى 285 - 291 يا 310 - 316 ميلادى دانسته است . ( فؤاد حسنين ، همان ، 395 .\r\nنيز : )  Le Museon ,  1964 ، 3 - 4 ،  pp  . 465 - 486\r\n( 3 ) . جواد على ، 2 / 281 . نيز :  D . Nielson , Handbuch , I . p .  79 .\r\n( 4 ) . بنگريد به :\r\n H . Von Wissman and M . Hofner , Beitrage zur Historischen Geographie des Vorislamishchen Sudarabien , p . \r\n27 .\r\n( 5 ) . جواد على ، 2 / 281 ؛ نزيه مؤيد العظم ، همان ، 88 .\r\n","page_name":" 273 ","page_number":283},
  {"content":"\r\n\r\nروزگاران سبائيان است و كهن‌ترين سند دربارهء اين سد به روزگار او برمىگردد ، به حوالى سال 750 پيش از ميلاد - چنان كه برخى گفته‌اند « 1 » - يا به حوالى سال 700 پيش از ميلاد - چنان كه برخى ديگر گفته‌اند . « 2 »\r\nبارى پس از « سمه على ينوف » پسرش « يتع امربين » ( ايتعمربين ) مىآيد و راه پدر را در بهسازى شيوه‌هاى آب‌رسانى و آبيارى پى مىگيرد و چون آب سدّ « رحب » براى آبيارى همهء زمين‌هاى پذيراى كشت ، بسنده نبوده است ، « يتع امربين » براى كارايى بيشتر ، بهسازىهايى در آن انجام مىدهد . از جمله باز كردن آبراهى در منطقه‌اى سنگى و كوهستانى براى رساندن آب به سرزمين « يسرن » ، نيز بالا بردن و استوارتر ساختن ديوارهء سد نيز او خود سدّ ديگرى مىسازد ، بزرگ‌تر از سدّ « رحب » با نام سدّ « هباد « 3 » » و نيز سدّى از همه كلان‌تر و كارآمدتر با نام « حبابض » كه زمينه شد تا آب‌هاى فراوانى كه پيشتر هدر مىرفت ، گرد آيد و زمين‌هاى بسيارى را زير كشت برد . « 4 »\r\nگويا بر پايهء همين‌هاست كه پاره‌اى از پژوهشگران « يتع امربين » و پدرش « سمه على ينوف » را پايه‌گذاران اصلى سدّ مآرب دانسته‌اند ، سدّى كه بزرگ‌ترين پروژهء مهندسى در جهان كهن عرب شمرده شده است .\r\nبارى ، از پى سدسازى و به‌سازى آب‌رسانى ، زمين‌هاى كشاورزى به ويژه در حومهء مآرب گسترشى روزافزون يافت و همين‌ها زمينه شد تا شأن و شكه مآرب بالا رود و ساكنانش فزونى پذيرد . و از آنجا كه بهبود اقتصادى سبائيان بر مدار كشاورزى - و نه دام‌دارى - مىچرخيد ، كوشش‌هايى كه براى به‌سازى آب‌رسانى انجام گرفت ، زمينه شد تا فراخى و فراوانى و ارزانى در ميان آنان چنان فزونى گيرد كه سرزمينشان بر ديگر سرزمين‌ها برترى چشم‌گير بيابد و از مآرب شهرى چنان شكوفا و شگرف بسازد و از آن ، چنان تصويرى\r\n\r\n\r\n","description":"","footnote":"\r\n( 1 ) . اين دوره در ميانهء سال‌هاى 800 - 650 پيش از ميلاد يا 750 - 450 پيش از ميلاد بوده است ، گرچه ما سخن كسانى را كه آغاز آن را سدهء دهم پيش از ميلاد گفته‌اند ، درست‌تر مىپنداريم ، روزگارى كه شهبانوى سبا ، همسر سليمان نيز در آن مىزيسته است . ( بنگريد به : جواد على ، 2 / 269 ؛ نيز :  BASOR ,  137 ، 1955 ،  p  .\r\n38 ؛  Discoveries , p .  73 . )\r\n( 2 ) . جواد على ، 2 / 282 ؛ نيز :  Discoveries , p .  75 .\r\n( 3 ) . احمد فخرى ، همان ، 183 ؛ جواد على ، 2 / 282 ؛ نيز :  Glaser  523 ، 525 ؛  Discoveries , p .  75 .\r\n( 4 ) . فؤاد حسنين ، همان ، 291 . نيز :\r\n Ency . of Islam , III , P .  290 ؛  D . H . Muller , Die Burgen , II , p .  13  F . \r\n","page_name":" 274 ","page_number":284},
  {"content":"\r\n\r\nرمانتيك و رؤيايى در ذهن و ضمير نويسندگان كلاسيك پديد آورد كه آن سرزمين را « سرزمين عرب‌هاى خوش‌بخت » بنامند . بدين‌گونه بود كه مآرب در شكوه و شكوفايى نخست با « صرواح « 1 » » - پاىتخت بشكوه پيشين - از در هم چشمى درآمد و پس از چندى آن شهر را از شكوه و شكوفايى انداخت و خود پاىتخت سبأ شد و جاىگاه معبد خداى بزرگ سبائيان « موقاه « 2 » » . پس از « يتع امربين » ، پسرش « كرب ايل » و سپس شاهان ديگرى چون « ذمار على ذريح » و « يدع ايل وتار » نيز در بالاترين و استوارتر ساختن سد ، گام‌هايى برداشتند . « 3 »\r\nدر اينجا يادكردنى است كه منظور سبائيان از سدسازى دو چيز بود : نخست مهار كردن سيل‌ها و تنداب‌هايى كه گاه گاه و ناگهانى بر آنان مىتاختند و ويرانىها به بار مىآوردند ؛ و ديگر جلوگيرى از هدر رفتن آب‌ها و گرد كردن آنها در پشت ديوار سد و بهره‌بردارى به اندازه از آنها . و بدين‌گونه بود كه هم توانستند آبيارى و آب‌رسانى سرزمين سبأ را كه پنج متر از سطح آب‌ها بالاتر بود ، تضمين كنند و هم آسوده‌خاطر باشند كه آب‌گير سد با سيل‌هايى كه در فصل باران از مناطق باران‌خيز شرق يمن بدان سوى سرازير مىشود ، همواره پر آب خواهد\r\n\r\n\r\n","description":"","footnote":"\r\n( 1 ) . « صرواح » در روزگار مكرب‌ها ( مكاربه ) پاىتخت سبا و پس از آنها تا چند سده يكى از شهرهاى بزرگ آن بوده است و جاى آن در « خربه » و « صرواح الخريبهء » كنونى ميان صنعا و مآرب بوده است و در سروده‌هاى عرب‌ها بسيار از آن ياد شده است و به گفتهء همدانى هيچ جا با آن سنجيدنى نبوده است و به گفتهء برخى از گزارشگران كاخى بوده است در يمن كه جنيان به فرمان سليمان براى بلقيس ساخته بودند . آنچه در اين گزارش بيش از هر چيز به چشم مىآيد ، رنگ و روى خيال‌پردازىهاى افسانه‌سازانى است كه از تاريخ اين شهر آگاهى نداشته‌اند و نيز رنگ و روى اسرائيليانى كه همهء بناهاى ناشناخته را به سليمان و ديوان نسبت مىدهند . بازمانده‌هاى باستانى صرواح در سه جا ديده مىشود : در « بناء » ، « قصر » - قريه‌اى نوساز كه در ساختن آن سنگ‌هاى برخى از معبدها را به كار برده‌اند - و « ضريبه » . و مهم‌ترين آثار باستانى آن يكى معبد خداى ماه « موقاء » است و ديگرى خانهء بلقيس و سومى معبد « يفعان » - كه پس از معبد « موقاء » نزد مكاربه ارزش بسيار داشته است - ( بنگريد به : احمد فخرى ، 160 - 162 ؛ نزيه مؤيد العظم ، 2 / 34 ؛ ياقوت ، 5 / 402 ؛ لسان العرب ، 3 / 343 ؛ همدانى ، الاكليل ، 8 / 24 ، 45 ، 75 ، 10 / 22 ، 24 ، 26 ، 39 ، 110 ؛ صفة جزيرة العرب ، 102 ، 110 ، 203 ؛ منتخبات ، 60 ؛ نيز :\r\n G . Ryckmans , Publication of the Inscriptions , III ,  1951 ؛  D . Nielson , Op - cit , p . 141 . \r\n( 2 ) . فؤاد حسنين ، همان ، 291 ؛ نيز :\r\n\"  Arabia  \"  , in CHI , I . P .  10 ؛  J . B . Philby , op - cit , p .  39 ؛  I . Shalid , Pre - Islamic . \r\n( 3 ) . جرجى زيدان ، همان ، 161 ؛ جواد على ، 7 / 210 ؛ نيز :  P . H . Muller , op - cit , p .  15 .\r\n","page_name":" 275 ","page_number":285},
  {"content":"\r\n\r\nبود . زيرا خود مآرب جايى خشك و كم‌باران بوده است ، از اين رو ، پس از ويرانى سد تا امروز در آنجا كشاورزى جز در زمين‌هاى كم‌گستره‌اى در نزديكى آبراه « ذنه » رونقى نداشته است .\r\nهنوز نيز بيشتر سيلاب‌ها هدر مىرود و نمىتوان در بلندىهاى آنجا براى كشاورزى از آنها بهره گرفت . « 1 »\r\n\r\n5 . توصيف سد\r\nدر بخش‌هاى بسيارى از شرق يمن باران فراوان مىبارد . اين باران‌ها به گونهء سيلاب‌هايى در دره‌هاى گوناگون روانه مىشوند ، سپس با ديگر سيل‌هايى كه از شمال و جنوب مىآيند ، مىآميزند و روى هم درياچه گونهء بزرگ گردى را تشكيل مىدهند كه از سوى غرب و شمال و جنوب بلند و از سوى شرق رو به پايين است . و از اين‌رو ، در سيل‌گاه بزرگى رو به شرق روانه مىشوند ، اين سيل انبوه - كه هر چند آميزه‌اى از چندين سيلاب است امّا به نام بزرگ‌ترين آنها « ذنه » ( اذنه ) ناميده شده - همين‌گونه كه به سوى شرق پيش مىرود به درّهء بزرگى در كوه « بلق » مىريزد ، در نتيجه كوه بلق را به دو كوه بلق راست و بلق چپ تقسيم مىكند ؛ نام درّهء ميانهء آنها « ضيقه » است . « 2 » در منطقهء سد ، بلندى كوه بلق حدود 300 متر است و ميانگين پهناى درّهء ضيقه حدود 230 متر . البته پهناى درّه در بخش‌هاى ميانى به 500 متر نيز مىرسد و كم‌كم تا 190 متر تنگ مىشود . سپس ناحيهء شمالى - يعنى ناحيهء دست راستى كسى كه رو به روى سد مىايستد - هم‌چنان پيش مىرود ، امّا ناحيهء ديگر باز و گسترده مىگردد . سبائيان كهن ، همين‌جا را براى ساختن سد برگزيدند و بر پهناى درّه ديوار استوارى برآوردند كه راه را بر سيلاب‌ها مىبست و آنها را در پشت خود گرد مىآورد . و در دو سوى راست و چپ ديوارهء سد ، دو دهانه نهادند ، در گوشهء راست ، از كوه كه هم‌چنان ادامه داشت به عنوان يك ديوار استفاده كردند و به موازات آن ديوار استوار ديگرى ساختند . اما در برابر دهانهء چپ ( سمت جنوب ) كه بزرگ‌تر بود و دو بخشى ، دو ديوار بزرگ ساختند كه تا مسافت نه چندان كمى پيش مىرفتند و به آبگير با سنگ ساختهء بزرگى مىرسيدند كه در همه سوى آن ، دهانه‌هاى بسيارى نهاده بودند و از هر دهانه ، كانالى كشيده بودند كه به سويى از آن سرزمين گسترده پيش مىرفت و آب را بدانجا مىرساند . « 3 »\r\n\r\n\r\n","description":"","footnote":"\r\n( 1 ) . احمد فخرى ، همان ، 181 .\r\n( 2 ) . محمد بروك نافع ، همان ، 82 .\r\n( 3 ) . احمد فخرى ، همان ، 181 .\r\n","page_name":" 276 ","page_number":286},
  {"content":"\r\n\r\nمردم ، دهانه و آبراه دست راستى را « مربط الدم » مىگويند . اين آبراه ، زمين‌هاى دست راستى سد را آب‌رسانى و آبيارى مىكرد كه هنوز مانده‌هاى بسيارى از آبادىهاى آنها در سوى راست درّهء « ذنه » ديده مىشود و شايد اين نام‌گذارى ، خود بتواند گوياى اين باشد كه ويرانى سد در همين ناحيه كه نزديك مدخل ضيقه است روى داده و چنين مىنمايد كه يكى از دو سوى اين دهانه صخره كوه بوده است و سوى ديگر آن ساخته شده از سنگ . نيز به گونه‌اى بوده كه با فرو بردن الوار و كنده‌هاى چوبى ، راه را بر آب مىبسته‌اند و با بالا كشيدن آنها ، آبى را كه مىخواسته‌اند ، به كانال‌ها روانه مىكرده‌اند . « 1 » دهانهء خروجى چپ ، در آغاز دو چشمه داشته است . اما بعدها گويا ديده‌اند كه به هر دو چشمه نيازى نيست ، از اين رو ، يكى از آنها را كور كرده‌اند . اين دهانه با كانالى از سنگ ساخته كه بيش از يك كيلومتر درازا داشته است به آبگير از سنگ ساختهء بزرگى مىرسيده كه خود با چندين كانال سنگى ديگر ، كه دهانهء برخى از آنها به سه متر مىرسيده است ، آب را به اين سو و آن سو مىبرده است . دهانه‌هاى خروجى اين آبگير نيز مانند دو دهانهء خروجى خود سد با فرو بردن و بيرون كشيدن كنده‌هاى چوبى ، باز و بسته مىشده است . « 2 » نيز چنين مىنمايد كه ناحيهء جنوبى را با ديوار سنگى ساخته شده بر صخرهء كوه ، سد كرده بودند و در بلندىهاى ديوار چهار دهانه نهاده بودند تا آب‌هاى اضافى از آنها بيرون ريزند و سطح آب پشت سد از آنچه بايد بيشتر نگردد و مشكلى پيش نيايد . بررسى آثار بازمانده در كناره‌هاى دور دهانهء سد ، نشان مىدهد كه براى ساختن سد سنگ‌هايى به كار برده‌اند كه آنها را از كوه مىبريده‌اند ، و چنان با مهارت و ظرافت تراش مىداده و هموار مىكرده‌اند كه چون روى هم استوار مىشده‌اند ، يك تكّه مىنموده‌اند . نيز ديده شده كه پاره‌اى از تكه‌سنگ‌ها را با تكه‌هاى استوانه‌اى شكلى از سرب و مس ( بلوك و ستونك سربى و مسى ) به هم پيوسته‌اند تا ديوارهء سد استوارتر گردد و در برابر فشار آب و زلزله پايدارتر بماند .\r\nنيز مادّه و ملاطى كه با آن ، هم تكه‌سنگ‌ها را به هم مىچسباندند و هم پيشانىهاى سد را با آن مىپوشاندند ، گونه‌اى گچ بسيار ممتاز بوده كه پس از سفت شدن ، مانند يكى از سخت‌ترين گونه‌هاى سيمان مىشده است . « 3 »\r\n\r\n\r\n","description":"","footnote":"\r\n( 1 ) . همان ، 183 .\r\n( 2 ) . همان ، 184 .\r\n( 3 ) . جواد على ، 7 / 211 ؛ نزيه مؤيد العظم ، 2 / 92 ؛ نيز :  A . Grohmann , op - cit , p .  152\r\n","page_name":" 277 ","page_number":287},
  {"content":"\r\n\r\n\r\n6 . ويرانى سدّ\r\nسدّ مآرب - چنان كه پيشتر نيز گفته‌ايم - در روزگار « سمه على ينوف » در نيمه‌هاى سدهء هفتم پيش از ميلاد « 1 » حوالى سال 650 يا 700 يا 750 ق . م . ساخته شد و آخرين اصلاح و بازسازىها در سال 542 ميلادى در روزگار ابرههء حبشى در آن انجام گرفت . و در اين فاصلهء كم و بيش هزار و دويست ساله و چه بسا بيش‌تر - زيرا به گفتهء برخى ، سد تا حوالى سال 575 ميلادى « 2 » پايدار بوده است - پايه‌هاى آن بارها دست‌خوش شكستگى و آسيب شد - ، و از اين رو ، نمىتوانيم بر پايهء آگاهىهايى كه تاكنون به دست آورده‌ايم ، بازمانده‌هايى از آن را كه هنوز در كنار دو دهانهء سد برپاست ، از روزگار « سمه على ينوف » با « يتع امربين » يا ديگرى بدانيم . هر چند اگر اين بازمانده‌ها را با بازمانده‌هاى معبد صرواح و معبد محرم بلقيس ، كه هر دو از آن روزگاراند ، بسنجيم و به ياد داشته باشيم كه ويرانى سد ، پىآمد شكست و شكاف پديد آمده در ديوارهء بزرگ سد بوده است كه آن هم ميان دو دهانه جاى داشته است ، بىميل نيستيم سخن كسانى را بپذيريم كه آن بازمانده‌ها را از آن روزگاران ، يعنى روزگار « سمه على ينوف » مىدانند . البته با پذيرش اين كه شايد در آنها اصلاح و ترميم‌هايى نيز انجام گرفته باشد ، مگر اينكه اسنادى يافت شود نشانگر چيزى جز آنچه گفتيم ، و چنين اسنادى ، تاكنون به دست نيامده است . « 3 »\r\nدر كتيبهء شمارهء 825 « گلازر » مىخوانيم : در جنگى كه ميان پادشاه سبأ « شعراوتر » ( 65 - 55 ق . م . « 4 » ) و پادشاه حضرموت « عزيلط « 5 » » روى داد ، روميان فرصت را غنيمت شمرده براى\r\n\r\n\r\n","description":"","footnote":"\r\n( 1 ) . فيلبى نخست روزگار فرمانروايى « سمه على ينوف » را 660 - 640 پيش از ميلاد دانسته است ، امّا سپس از اين راى برگشته و در ستون و فهرستى كه در مجلهء  Le Museon  نشر داده ، سال 780 پيش از ميلاد را آغاز فرمانروايى او گفته است و دورهء فرمانروايى او و جانشينش « يتع امربين » را روى هم ، سى سال يعنى تا سال 750 پيش از ميلاد پنداشته است . ( بنگريد به : جواد على ، 2 / 312 ) .\r\n( 2 ) . جواد على ، 7 / 210 ؛ نيز :\r\n A . Grohmann , op - cit , p . 151 ; Grohmann , Sudarabien als Wirtsch aftsgebiet , 11 , pp . \r\n23 - 28 .\r\n( 3 ) . احمد فخرى ، همان ، 184 .\r\n( 4 ) . بسنجيد با :\r\n A . Jamme , Sabaean Inscriptions frome Mahram Bilquist , p .  390 .  A . Grohmann , op - cit , p .  28 .\r\n( 5 ) .  H . Von Wissmann and M . Hofner , op - cit , p .  113 ؛  Berlin Handbuch , 1 , p .  93 ؛  A . Jamme , op - cit , p  . 300 ؛  CIH ,  334 .\r\n","page_name":" 278 ","page_number":288},
  {"content":"\r\n\r\nآسيب زدن به سدّ مآرب به آن سوى تاختند ، اما قبيلهء « حملان » كه پاسدارى سد به آنان واگذاشته شده بود ، توانستند جلوى روميان را بگيرند و نگذارند به سد آسيبى برسد . برخى نيز گفته‌اند : پادشاه حضرموت براى اينكه آسيب سختى به سبائيان برساند ، روميان را به حمله و هجوم و ويرانى سد برانگيخت ، زيرا سد ، ستون مهره‌هاى اقتصاد سبائيان و به ويژه مردم مآرب بود . « 1 »\r\nنيز نشانه‌هايى وجود دارد بر اينكه در روزگار پادشاه « شمربهرعش » شكستى در سد پديد آمد و او توانست آن را تعمير و ترميم نمايد . « 2 »\r\nبه هر رو ، از سنگ‌نوشته‌اى ديگر ( جام 671 ) و آنچه كه كار گروهى از بزرگان بيت ريمان و خانان قبيلهء سمعى است و نشانگر سپاس آنان از خداى « موقاه » كه آنان را يارى داده بود تا به فرمان دو پادشاه « ثاران يهنعم » و « مكليكرب يأمن « 3 » » ، سد را اصلاح و ترميم كنند ، برمىآيد كه نشانه‌هاى شكست در ديواره‌ها ، ستون‌ها ، آبگيرها و كانال‌هاى سد ، در ميانهء « حبابض » و « رحبتن » پديد آمده است و مردم ياد شده به خوبى از عهدهء ترميم خرابى ديواره‌ها برآمده‌اند . « 4 »\r\nنيز سنگ‌نوشتهء مهم ديگرى ( گلازر 554 « 5 » ) در دست است كه از شكست سد در روزگار « شرحبيل يعفر » ( 425 - 455 م . « 6 » ) و ترميم و بازسازى آن به دست او حكايت مىكند . در اين سنگ‌نوشته مىخوانيم : شرحبيل يعفر پسر ابوكرب اسعد ، پادشاه سبأ و ذى ريدان و حضرموت و يمنت و عرب‌هايى كه در بلندىها و پستىها زندگى مىكنند ، در « عبرن » و نزديكىهاى « رحب » شكستگىهاى سد را ترميم و بازسازى كرد ، نيز بخش‌هايى از آن را تا « طمحن »\r\n\r\n\r\n","description":"","footnote":"\r\n( 1 ) .  H . Von Wissmann and M . Hofner , op - cit , p .  38 .\r\n( 2 ) . جواد على ، 7 / 210 .\r\n( 3 ) . به گفتهء « وون ويسمن » ، « ثاران يهنعم » همراه پدرش « دمار على يهبر » در سال‌هاى 345 - 350 يا 360 ميلادى ، سپس همراه پدرش « ملكيكرب يهأمن » فرمانروا بوده است . سپس « ملكيكرب » با دو پسرش « اب كرب اسعد » و « ذرأ امرايمن » ، سپس « اب كرب اسعد » با پسرش « حسن يهأمن » در حوالى سال 400 ميلادى فرمانروا بوده‌اند . بنگريد به :\r\n Le Museon ,  1964 ، 3 - 4 ،  pp  . 490 - 498 ؛  Oriens Antiques , III ,  1964 ،  p  . 80 .\r\n( 4 ) .  Le Museon ,  1964 ، 3 - 4 ،  pp  . 491 - 498 ؛  A . Jamme , op - cit , p .  176 .\r\n( 5 ) .  E . Glaser ,  \"  Zwei Inschriften uber den Dammbruch von Marib  \" ،  MVG , II ,  1897 ،  p .  372 ؛  LE Museon ,  1964 ، 3 - 4 ،  p  . 493 ؛  A . Sprenger , Die Alte Geographie Arabiens . p .  13 .\r\n( 6 ) .  J . B , Philby , op - cit , p .  134 بسنجيد با « فريتز هومل » كه 420 - 455 ميلادى گفته است . بنگريد به :\r\n D . Nielson , op - cit , p .  104 ؛  Philby , Arabian Highlands , p .  460 .\r\n","page_name":" 279 ","page_number":289},
  {"content":"\r\n\r\n( طمحان » تعمير نمود . همچنين آبراه‌ها كند و ستون‌ها و ديوارهاى سنگى برآورد و شاخه‌هاى سد را استوار داشت . او در ميانهء « عيلن » ( عيلان ) و « مغلل » ( مغلول ) سدهايى نو ساخت ، نيز سدّ « يسرن » را نوسازى كرد ؛ و اين كوشش‌هاى او در ماه « ذى داون » از سال 564 / 565 تقويم حميرى « 1 » برابر با سال 449 / 450 يا 456 ميلادى پايان يافت . « 2 »\r\nدر اين جا بايد اشاره كنيم كه از متن اين سنگ‌نوشته چند چيز برمىآيد : يكم اينكه شكستگىهاى سد ، شرحبيل يعفر را وامىدارد كه بخش‌هايى از سد را ترميم كند ، بخش‌هايى را نوسازى كند و بخشى را از نو بدان بيفزايد ؛ دوم اينكه اندكى بيش نمىگذرد كه سد دوباره در ماه « ذوثبتن » ( ذو الثبت ) سال 565 حميرى - برابر با سال 450 / 451 يا 455 / 456 ميلادى - به سختى ويران مىشود ، چنان كه مردم « رحبتن » ( رحبه ) ناگزير مىشوند به كوه‌ها بگريزند .\r\nاز اين رو ، شرحبيل يعفر ناگزير براى بازسازى سد از حميرىها و حضرموتىها يارى مىخواهد ، نزديك به بيست هزار مرد از آنان نزد او مىآيند و به كار بريدن سنگ‌ها ، كندن پىها ، پاك‌سازى آبراه‌ها ، ساختن خزانه‌ها ، آب‌گيرها ، دهانه‌ها ، كانال‌ها و . . . مىپردازند ، و در ماه « ذودأو » از سال 565 حميرى ( 450 / 451 ميلادى ) كار را به پايان مىبرند ؛ سوم اين پرسش كه چرا سدّ يا بخش‌هايى از آن ، پس از بازسازى و ترميم و اصلاح با هزينه‌اى كلان و كوشش هزاران كارگر در ساخت آن ، دوباره به اين زودى ويران شد كه البته به آن سه پاسخ داده‌اند : نخست اينكه ويرانى دوباره از اين بوده كه در آن سال باران بسيارى مىبارد و آب آن چنان فراوان مىشود كه سد آن را برنمىتابد ؛ دوم اينكه گويا هنوز بازسازى سد پايان نيافته بوده كه باران‌هاى بسيار و تند مىبارد و آن را يا جاهاى سست و استوار نشده را فرو مىشكند ؛ سوم اينكه دور نيست ويرانى پىآمد رخ‌دادهايى چون زلزله يا آتش‌فشان بوده باشد . « 3 »\r\nبارى ، اين‌گونه رويدادهاى ناخوش آيند بود كه سرنوشت مآرب را دگرگون كرد و كم‌كم مردم را واداشت به سرزمين‌هاى ديگرى چون صنعا كوچ كنند . صنعايى كه ستارهء بختش روز\r\n\r\n\r\n","description":"","footnote":"\r\n( 1 ) . آغاز اين تقويم و تاريخ سال 115 يا 109 پيش از ميلاد است ، سال قيام دولت حمير يا سال تسليم معينيان به سبائيان يا سال پيروزى سبائيان بر قتبائيان .\r\n( 2 ) . جواد على ، 2 / 579 - 581 ؛ نيز :\r\n A . Sprenger , op - cit , p .  20 ؛  E . Glaser , op - cit , p .  379 ؛  Le Museon ,  1964 ، 3 - 4 ،  p  . 497 ؛  J . B . Philby , The Background of Islam , p .  118 .\r\n( 3 ) . جواد على ، 2 / 580 - 581 ؛ نيز :  J . B . Philby , op - cit , p .  118 .\r\n","page_name":" 280 ","page_number":290},
  {"content":"\r\n\r\nبه روز بيشتر برآمد ، تا آنجا كه پايگاه فرمانروايان كاخ غمدان شد . دگرگونى سرنوشت مآرب گرچه با رخدادهاى سياسى روزگار ، بىپيوند نبوده است ، اما بيش از هر چيز پىآمد شكست‌ها و ويرانىهاى چند بارهء سد بوده است كه مردم را ناگزير مىساخته براى زنده ماندن به كوه‌ها و تپه‌ها پناه برند « 1 » و زمين‌هاى كشاورزى آسيب ديدهء خود را رها كنند و راهى سرزمين‌هاى ديگر شوند . هر چند در سنگ‌نوشتهء 554 گلازر كه از اين رويدادها سخن گفته ، نام قبيله‌هايى كه از ترس مردن از « رحبتن » - كه سد در آنجا آسيب ديده بود - گريختند ، ياد نشده ، اما از آن برمىآيد كه قبيله‌هايى كه در آنجا مىزيستند ، از پى شكست سد به اين سو و آن سو پراكنده گشتند و اين خود مىتواند گواهى باشد بر اين كه گزارش‌هاى بسيارى كه مورّخان از ويرانى سد مآرب و پراكندگى سبائيان به دست داده‌اند ، بدون ريشه نيست . گرچه در آن گزارش‌ها گزافه ( مبالغه ) و خيال بر حقيقت و تاريخ مىچربد .\r\nدر سنگ‌نوشته‌هاى 618 گلازر و 541  CIH  از روزگار ابرههء حبشى نيز آمده است كه سد مآرب دو بار ترميم و بازسازى شده است « 2 » ، يك بار در ماه « ذوالمدرح » از سال 657 حميرى ( 542 ميلادى ) و بار دوم در ماه « ذو معان » از سال 658 حميرى ( 543 ميلادى « 3 » ) . ابرهه در آن سنگ‌نوشته ، سخن خويش را چنين مىآغازد : « به قوت و جلال و رحمت رحمان ، مسيح و روح القدس ، اين سطرها نوشته مىشود كه ابرهه نمايندهء پادشاه جعفريان « رمخر زبيمان » ، پادشاه سبأ و ذوريدان و حضرموت و عرب‌هاى سرزمين‌هاى پست و بلند است « 4 » » . اين كتيبه ، سپس از شورشى سخن مىگويد كه « يزيد بن كبشه » آن را رهبرى مىكرد ، و او كسى بود كه ابرهه به نمايندگى خود ، به قبيلهء كنده فرستاده بود . به زودى « معدى كرب » پسر « سميفع اشوع » و برخى از بزرگان يمن به يزيد بن كبشهء شورشى پيوستند و شورش در بسيارى از بخش‌هاى يمن گسترده شد ، تا آنجا كه به حضرموت و حريب و ذوجدن و حياب نيز رسيد ، اما ابرهه با\r\n\r\n\r\n","description":"","footnote":"\r\n( 1 ) .  Le Museon ,  1964 ، 3 - 4 ،  p  . 493 .\r\n( 2 ) . جواد على ، 3 / 483 - 484 ؛ نيز :\r\n E . Glaser , op - cit , p .  390 ؛  A . J . Derwes , Inscriptions de L'Ethiopie Antique ,  1961 ، 65 ، 1962 ، 71 ؛  F .   Altheim and R . Stiehl , op - cit , p .  587 ؛  Le Museon ,  1953 ، 66 ،  p .  340 ؛  A . F . L . Beeston ,  \"  Problems of Sabaean Chronology  \" ،  in BASOR ,  16 ، 1954 ؛  Handbuch , p .  106 ؛  A . Sprenger , op - cit , p .  31 - 126 ؛  Rychmans ,  506 .\r\n( 3 ) . جواد على ، 3 / 484 .\r\n( 4 ) . جواد على ، 3 / 484 ؛ نيز :  E . Glaser , op - cit , p .  421 .\r\n","page_name":" 281 ","page_number":291},
  {"content":"\r\n\r\nيارى برخى از قبيله‌هاى تواناى يمن توانست به زودى آتش شورش را فرو نشاند و شورشيان را درهم كوبد . « 1 »\r\nسپس در آن آمده است : « ديرى نكشيد كه ابرهه را ، كه در كليساى مآرب نيايش مىكرد ، از شكست سد آگاه كردند . او نيز بىدرنگ براى بازسازى سد از حميرىها و سربازان حبشى خود يارى خواست . گرچه ، ناگزير شد آن اندازه مهلتشان دهد كه از خستگىهاى جنگ درآيند ، همچنين ناگزير شد ترس و خشم مردى را كه به اين كارهاى سخت عادت نداشتند ، به گونه‌اى از ميان ببرد ، نيز ناگزير شد با برخى از خانان سبأ ، كه هنوز فرمانروايى او را نپذيرفته بودند ، پيمان سازش ببندد ، سپس به گرد كردن كارگران از ميان قبيله‌ها پرداخت . نيز فراهم نمودن چيزهايى كه هنگام كار بازسازى بدانها نياز خواهد بود . پس از همهء اينها بود كه كار بازسازى سد و افزودن كانال‌ها و آب‌گيرهاى تازه بدان آغاز شد و پس از يازده ماه كار پىگير ، در ماه « ذومعان » سال 658 حميرى ( 543 ميلادى ) پايان پذيرفت . سد بازسازى شده 45 ذراع درازا ، 14 ذراع پهنا و 35 ذراع بلندا داشت ، و به گفتهء ابرهه 50806 كيسهء آرد ، 26000 بار خرماى سبز ، 3000 شتر و گاو و 207000 گوسفند هزينه برد . « 2 »\r\nموفقيت ابرهه در آخرين بازسازى سدّ مآرب ، مايهء عزت و سربلندى او شد ، و به شادمانى آن جشنى بزرگ بر پا كرد . در اين جشن بود كه چندين گروه نمايندگى از كشورهاى بزرگ و قبيله‌هاى توانا براى شادباش گفتن به ابرهه به مآرب آمدند . ابرهه در سنگ‌نوشتهء ياد شده برخى از اين گروه‌هاى نمايندگان را ياد كرده است . چون نمايندگان « زمخير زبيمان » ، پادشاه حبشه ، نمايندگان « يوستى نيان » ( ژوستى نيان ) ( 527 - 566 ميلادى ) ، پادشاه روم ، نمايندگان پادشاه ايران ، نمايندگان حارث بن جبّلهء غسانى ( 528 - 569 ميلادى ) و نمايندگان منذر بن امرؤالقيس ( 508 - 554 ميلادى ) فرمانرواى حيره . « 3 »\r\nدر اينجا اين پرسش پيش مىآيد كه كدام يك از اين شكست‌ها و ويرانىهاى سدّ مآرب است كه قرآن كريم از آن ياد كرده است ؟ پرسشى دشوار كه به آسانى نمىتوان بدان پاسخى داد . زيرا از يك سو ، سدّ مآرب چندين بار دچار ويرانى و شكستگى شده است و از ديگر سو ،\r\n\r\n\r\n","description":"","footnote":"\r\n( 1 ) . فؤاد حسنين ، همان ، 303 ؛ نيز :  H . Von Wissmann and M . Hofner , op - cit , p .  121 .\r\n( 2 ) . جواد على ، 3 / 483 - 486 ؛ احمد فخرى ، همان ، 187 ؛ جرجى زيدان ، همان ، 162 - 163 .\r\n( 3 ) . جواد على ، 3 / 489 - 491 ؛ احمد فخرى ، همان ، 187 ؛ نيز :\r\n E . Glaser , op - cit , pp .  408 - 421 ؛  F . Praetoriuse , op - cit , p .  650 .\r\n","page_name":" 282 ","page_number":292},
  {"content":"\r\n\r\nاسناد و مدارك روشنگرى كه بتوان بر پايه و پشتوانهء آنها به درستى نظر داد ، در دست نيست .\r\nاز اين رو ، در اين باره هر چه بگوييم جز پندار و حدس و تخمين نخواهد بود . گرچه بر پايهء سنگ‌نوشته‌ها و اسنادى كه پيشتر از آنها ياد كرده‌ايم ، چنين مىنمايد كه شكستگى و ويرانى سد ، در روزگار « شرحبيل يعفر » به آنچه قرآن گفته است ، نزديك‌تر باشد ، زيرا هم بزرگ‌ترين و زيان‌بارترين ويرانى و شكستى است كه سد بدان دچار شده و هم از پى اين شكست بوده كه مردم ، نخست از ترس جان خود به كوه‌ها و تپه‌ها پناه بردند و سپس از سرزمين خود كوچ كرده و در ديگر سرزمين‌ها پراكنده شدند . و هم ، چنان كه گروهى از پژوهشگران گفته‌اند افزون بر باران‌هاى تند و ويرانگر با رخدادهاى بنيان‌كنى چون زلزله و آتش‌فشان نيز همراه بوده است و از اين رو ، آن سرزمين و مردمش را سخت دچار آسيب و آفت كرده است .\r\nبا اين همه ، اين راى نيز پندار و تخمينى بيش نيست و جز حدس و گمان پشتوانه‌اى ندارد ، و من نمىپندارم كه بتوان يكسره آن را پذيرفت . زيرا اسناد باستانى تقريبا از ميان رفته‌اند و گفته‌هاى مورخان و مفسران نيز روشنگر و قابل اعتماد نيستند و نمىتوانند اين يا آن رأى را استوار و پذيرفتنى فرانمايد . گرچه اوضاع و احوال داخلى يمن نشان مىدهد كه در آن روزگار ، يمن از يك سو دچار آشوب‌ها و ناامنىها بوده است كه بيگانگان نيز در آنها دخالت داشته‌اند ، و از ديگر سو نيز با آرا و عقايد تازهء مذهبى درگير بوده است ، و در اين گيرودارهاست كه « شرحبيل يعفر » از صحنه ناپديد مىشود و كارها به دست « عبد كلال » مىافتد و او كه به گفتهء فيلبى ، كاهن و بزرگ قبيله‌اى بوده است ، مىتواند با يارى حبشيان - كه به تازگى در ميان عرب‌هاى جنوبى سرى برآورده بودند - براى پنج سال ( 455 - 460 ميلادى ) بر تخت و تاج چنگ اندازد . « 1 »\r\nبرخى از پژوهشگران نيز گفته‌اند : آن شكستگى و ويرانى سد مآرب كه در قرآن كريم از آن ياد شده آخرين شكستگى و ويرانى اين سد بوده است . « 2 » گروهى از آنها اين را نيز افزوده‌اند كه تاريخ اين رويداد در ميانهء سال‌هاى 542 و 570 ميلادى بوده است . و پس از اين ويرانى ، سد ديگر بازسازى نشده است و از اين روى مردم ناگزير شده‌اند زمين‌ها و كشت‌زارهاى خويش را واگذارند و راهى ديگر سرزمين‌ها شوند و به اينها در قرآن كريم اشاره‌هايى شده است . « 3 »\r\n\r\n\r\n","description":"","footnote":"\r\n( 1 ) .  J . B . Philby , Arabian Highlands , p .  260 ؛  The Background of Islam , p .  143 .\r\n( 2 ) . احمد فخرى ، همان ، 180 .\r\n( 3 ) . جواد على ، 2 / 283 .\r\n","page_name":" 283 ","page_number":293},
  {"content":"\r\n\r\nهمين پژوهشگر بار ديگر كوشيده است تاريخ اين رويداد را سال 575 ميلادى يعنى پس از ولادت حضرت پيامبر ( ص ) فرانمايد و افزوده است كه اوضاع و احوال سياسى ويژه‌اى چون آشوب‌ها و ناامنىهاى داخلى از يك سو و دست و دخالت بيگانگان از سوى ديگر كه در آن روزگار عرب‌هاى جنوبى بدان‌ها دچار بودند ، فرصت و اجازه نداد تا كسى به بازسازى سد بپردازد . « 1 »\r\nاما اين رويگرد چند چيز را ناديده گرفته است : يكم اينكه تاريخ سيل عرم و ويرانى سدّ مآرب را بسيار نزديك به اسلام دانسته است . با اينكه اگر چنين مىبود ، مورخان مسلمان مىتوانستند تاريخ درست آن را نشان دهند ، افزون بر اين ، بىگمان شاعران عرب ، تاريخ آن را [ در سروده‌هاى خود 
  ] مىآوردند ؛ دوم اينكه هجرت و كوچ عرب‌ها از يمن ، پس از ويرانى سد در دوره‌اى نزديك به اسلام ، با تاريخ برپايى دولت‌هاى منذرى و غسّانى يمنى در آن روزگاران سازگار نيست . گذشته از اين ، كوچ اوس و خزرجىها به يثرب ، بىگمان پيش از اين روزگاران بوده است ؛ سوم اينكه از چيرگى ابرهه بر يمن تا پيدايى اسلام كه دوره‌اى كوتاه نيز هست ، دوره‌اى از تاريخ يمن است كه پيچيدگى و پوشيدگى ندارد ؛ چهارم اينكه سال 575 ميلادى سالى است كه به گفتهء مورخان ، فرمانروايى حبشى پايان پذيرفته و فرمانروايى « سيف بن ذى يزن » آغاز شده است . چنان كه آغاز نشست و نفوذ و چيرگى ايرانيان بر يمن نيز هست ، و تاريخ اين دورهء يمن به هيچ رو از ويرانى سد و كوچ يمنىها به شمال - كه از پىآمدهاى ويرانى سد است - سخنى نگفته است .\r\nاما گزارش‌هاى عربى : برخى از آنها اين رويداد را چهار سده پيش از اسلام يعنى در سدهء سوم ميلادى پنداشته و برخى ديگر آن را در روزگار فرمانروايى « حبشان » دانسته‌اند ، و شايد گويندهء اين سخن منظورش از « حبشان » حبشىها باشد . زيرا آنها بودند كه بسيارى از كاخ‌ها و ساختمان‌هاى يمن را ويران كردند - و اگر چنين باشد ، درست دانسته نيست كه منظور گويندهء اين سخن - ياقوت - از آن روزگار ، كدام روزگار است ؟ روزگار چيرگى حبشيان بر يمن و سرزمين‌هاى عرب جنوبى ، يا روزگارى كه هنوز بر آنجاها چيره نشده بودند ولى در كارهاى آنان دخالت مىكردند - ابن خلدون نيز آن را روزگار « حسان بن تبان بن اسعد » در سدهء پنجم ميلادى دانسته « 2 » و « بلو  Blau  » سدهء دوم ميلادى را برگزيده است . « 3 » كسانى نيز سدهء چهارم را\r\n\r\n\r\n","description":"","footnote":"\r\n( 1 ) . همان ، 7 / 210 .\r\n( 2 ) . ياقوت ، 5 / 35 ؛ جرجى زيدان ، همان ، 155 .\r\n( 3 ) . رژى بلاشر ، همان ، 31 .\r\n","page_name":" 284 ","page_number":294},
  {"content":"\r\n\r\nپذيرفته‌اند و تبار سعد بن عبادهء خزرجى را پشتوانهء سخن خود گرفته و آن را مقياس و سنجه‌اى دانسته‌اند براى نشان دادن روزگار هجرت خزرجىها از يمن به يثرب . تبارنامهء سعد چنان كه تبارشناسان گفته‌اند چنين است : « سعد بن عباده بن دليم بن حارثه بن ابى خزيمه بن ثعلبه بن طريف بن خزرج كوچك بن ساعده بن كعب بن خزرج بزرگ بن حارثه » . مىبينيم كه از سعد تا خزرج بزرگ يازده تبار بوده است ، و اگر فاصلهء هر دو تبار را بيست و پنج سال بشماريم ، از روزگار خزرج اكبر تا هجرت پيامبر ( ص ) ، در سال 622 ميلادى ، كم و بيش 275 سال خواهد شد ، و كوچ اوس و خزرجىها پس از سيل عرم به سال‌هاى واپسين سدهء چهارم ميلادى باز خواهد گشت . گفتنى است كه « سديو » اين هجرت را در سال 300 ميلادى دانسته و چيرگى بر مدينه را حوالى سال 492 ميلادى گفته است . « 4 »\r\nمىبينيم كه بر پايهء آگاهىهايى كه تاكنون به دست آمده است ، نمىتوانيم دربارهء تاريخ ويرانى سدّ مآرب و كوچ قبيله‌هاى عرب از سرزمين‌هاى جنوبى به سرزمين‌هاى ميانى و شمالى ، سخنى بگوييم كه بتوان آن را آخرين سخن يا دست كم نزديك به آن پنداشت ، و هر چه بگوييم ، هم‌چنان بيرون از پندار و گمان و تخمين نخواهد بود ، تا آنگاه كه از يمن يا ديگر سرزمين‌ها ، چيزهايى به دست آيد و اين تاريكىها را روشنى بخشد .\r\n\r\n7 . سيل عرم و كوچ‌هاى يمنيان\r\nبه گفتهء مورخان ، بسيارى از قبيله‌هاى عربى كه در سرزمين‌هاى مآرب مىزيستند ، پس از سيل عرم و ويرانى سد ناگزير به سرزمين‌هاى ميانى و شمالى عرب كوچ كردند . در اين كوچ‌ها بود كه اوس و خزرجىها به يثرب ؛ جفنه‌اىها به شام ؛ مردم مالك بن فهم ازدى به عراق ؛ ازدسراتىها به سراة ؛ ازدعمانىها به عمان و طائىها به أجأ و سلمى رفتند ، و فرزندان ربيعة بن حارثه به تهامه رفتند و در آنجا خزاعه نام گرفتند ، جرهمىها نيز بر مكه چيره شدند . « 5 » و\r\n\r\n\r\n","description":"","footnote":"\r\n( 4 ) . احمد ابراهيم شريف ، همان ، 315 . نيز بنگريد به : سديو ، تاريخ العرب العالم .\r\n( 5 ) . ياقوت ، 5 / 36 - 37 ؛ دميرى ، 1 / 445 ؛ احمد فخرى ، همان ، 178 - 188 ؛ وفاء الوفاء ، 1 / 120 - 122 ؛ تفسير آلوسى ، 22 / 132 ؛ تفسير بيضاوى ، 2 / 259 ؛ تفسير طبرى ، 22 / 80 - 86 ؛ مروج الذهب ، 2 / 171 - 174 ؛ ابن كثير ، 2 / 161 ؛ تفسير قرطبى ، 14 / 285 - 291 ؛ تفسير فخر رازى ، 5 / 253 ؛ الاكليل ، 8 / 41 ، 115 - 116 ؛ تاريخ يعقوبى ، 1 / 203 - 205 ؛ نهاية الارب ، 3 / 283 - 288 ؛ ميدانى ، 1 / 275 - 276 .\r\n","page_name":" 285 ","page_number":295},
  {"content":"\r\n\r\nبدين گونه سيل عرم دگرگونىهاى سياسى و اقتصادى آشكارى را در شبه جزيرهء عربستان ، به ويژه در بخش‌ها و تبارهاى شمالى و شمال غربى ، از پى آورد . بلكه زمينهء پاگيرى و پيدايى دو دولت منذريان و غسّانيان شد . دو دولتى كه چون ديوارى مىنمود ميان سرزمين‌هاى عرب از يك سو ، و دو امپراتورى ايران و روم از سوى ديگر .\r\nاين نيز گفتنى است كه دسته‌اى از مورخان ، بر اين پايه و پشتوانه كه در ميان نام‌هاى رايج در سوريه و سرزمين‌هاى نزديك آن در سدهء هفتم ، نمونه‌اى از نام‌هاى مرسوم عرب‌هاى جنوبى ديده نمىشود ، اصل كوچ و هجرت عرب‌هاى جنوبى به اين سرزمين‌ها ( مرزهاى سوريه ) را به ديدهء ترديد نگريسته‌اند . « 1 » با اينكه نشانه‌هاى آشكارى درستى اين هجرت‌ها را گواهى مىكند . براى نمونه :\r\nيكم : اينكه سرسبزى [ و فراخى و ارزانى 
  ] سرزمين مآرب ، همه وابسته به سدّ آن بوده است ، و ويرانى سد زمينه شد تا آن همه آبادى و سرسبزى از ميان برود ، و اينها نيز زمينه شد تا مردم آنجا ناگزير زندگى سادهء بدوى و بيابانى فروغلتند و [ براى رهايى از آنچه پيش آمده 
  ] به جست و جوى زيست‌گاه‌هاى تازه‌اى برخيزند . چيزى كه ويژهء سرزمين مآرب نبوده و گويا حضرموت نيز بدان دچار شده بوده است . زيرا در بيابان‌هاى حضرموت ابزارهاى آبيارى و آب‌رسانى رها شده و بىكار مانده‌اى مىبينيم كه نشانگر آبادانى و آبادىهايى هستند كه [ از پى پيش‌آمدهايى 
  ] از ميان رفته‌اند .\r\nدوم : اينكه در ميان فرمانروايان موآبى شرق اردن ، فرمانروايى را مىشناسيم با نام « شرحبيل » و اين ، از نام‌هاى عرب‌هاى جنوبى است . نيز برخى از اميران شرق اردن را كه تبارشان به قبيلهء يمنى « كنده » مىرسد ، در سدهء پنجم مىشناسيم كه « شرحبيل » و « معدى كرب » نام داشته‌اند . « 2 »\r\nسوم : هم‌نامى پاره‌اى از قبيله‌هاى عرب شمالى و جنوبى ، مانند قبيلهء « كنده » ، كه گروهى از آنها در نجد و گروه ديگر در حضرموت مىزيستند ، نيز قبيلهء « ازد » كه بخش بزرگى از آنان در سراة در كنارهء شمالى يمن ، و بخش ديگرى از آنان در عمان مىزيستند - اوس و خزرجىها نيز مىدانيم كه ازدى بوده‌اند - و نيز مانند قبيلهء « اياد » كه اندكى از آنان در درّهء بيشه - كه از\r\n\r\n\r\n","description":"","footnote":"\r\n( 1 ) . رژى بلاشر ، تاريخ الادت العربى ، العصر الجاهلى ، ترجمهء دكتر ابراهيم گيلانى ، 29 ؛ نيز :\r\n J . Halvey , \" Rapport sur une Mission Arachaeologique dans Le Yemen \r\n\"  , JA ,  19 ،  Paris  ، 1872 .\r\n( 2 ) . رژى بلاشر ، همان ، 30 ؛ نيز :\r\n Caussin de perceval , Essai sur l'Histoire des Arabes , 2 , pp .  250 - 53 .\r\n","page_name":" 286 ","page_number":296},
  {"content":"\r\n\r\nبلندىهاى شرقى « عيسر » نزديك شهر « ابها » سيراب مىشود - و بيشتر آنان در دشت‌هاى غربى فرات پايينى مىزيستند . « 1 »\r\nبرخى از پژوهشگران نيز در اين كه سيل به تنهايى زمينه‌ساز كوچ آن همه قبيلهء عربى از سرزمين‌هاى جنوبى به سرزمين‌هاى ميانى و شمالى بوده است ، به چشم شك و انكار نگريسته‌اند و گفته‌اند : سرزمينى كه با سدّ مآرب آبيارى و آب‌رسانى مىشده ، زيست‌گاه همهء تيره‌هاى قبيلهء « ازد » نبوده است تا ويرانى سد همهء آنها را به هجرت وادارد . از اين رو ، به آسانى نمىتوان پذيرفت كه كوچ همهء تيره‌هاى ازدى از جنوب به شمال ، تنها پىآمد ويرانى سد بوده است . و هيچ دور نيست اگر بگوييم همان‌گونه كه سيل پاره‌اى از تيره‌هاى ازدى را به هجرت ناگزير ساخت ، پيش‌آمدهاى ديگرى نيز دست به دست سيل داد و تيره‌هاى ديگرى را به كوچ كشاند . « 2 » اين رويكرد سخن بسيارى از مورخان مسلمان را نيز پشتوانه دارد كه گفته‌اند :\r\nپس از پيش‌آمد سيل عرم ، همه از يمن كوچ نكردند و مردم بسيارى از قبيله‌هاى حمير ، كنده ، مذبح ، انمار و اشعريان در آنجا ماندند . « 3 » گذشته از اينها ، كوچ يك بارهء همهء ازدىها از اين رو نيز نمىتواند پذيرفتنى باشد كه خزاعىها - كه تيره‌اى از ازديان‌اند - كم و بيش تا سال 450 ميلادى در مكّه فرمانروايى مىكرده‌اند كه از سيصد سال و به روايتى پانصد سال پيش آغاز شده بوده است ، و اين نشان مىدهد كه كوچ آنان از يمن به نيمهء سدهء دوم يا آغاز سدهء سوم باز مىگردد و چه بسا - چنان كه سديو گفته است - به سال 207 ميلادى . « 4 »\r\nاين نيز گفتنى است كه نبايد پنداشت عرب‌هاى جنوبى ، انبوه و سيل‌آسا از جنوب به شمال سرازير شده‌اند ، زيرا نشانه‌هايى هست بر اينكه پاره‌اى از آن كوچ‌ها پيچيده‌تر از اينها بوده است . براى نمونه ، هجرت قبيله‌هايى چون قبيلهء همدان كه از حضرموت كوچ كرد و در ميانهء مآرب و نجران جاى گرفت و قبيلهء طئ را از آنجا دور ساخت و زمينه‌ساز نقل و انتقال و كوچ پاره‌اى از قبيله‌هاى حجاز و نجد شد . و مورخان مسلمان پاره‌اى از اين كوچ‌ها را كه پىآمد كوچ عرب‌هاى جنوبى است در نوشته‌هاى خويش ياد كرده‌اند و گويا آمدن طائىها به نجد و جاى گرفتن در حوالى كوه‌هاى أجأ و سلمى و چيره شدن آنان بر آن سرزمين‌ها ، خود\r\n\r\n\r\n","description":"","footnote":"\r\n( 1 ) . رژى بلاشر ، همان ، 30 - 31 ؛ دائرة المعارف الاسلامية ، 3 / 169 - 172 .\r\n( 2 ) . عبدالفتاح شحاته ، همان ، 283 ؛ اسرائيل ولفنسون ، همان ، 54 .\r\n( 3 ) . ابن كثير ، البداية و النهاية ، 2 / 161 .\r\n( 4 ) . احمد ابراهيم شريف ، همان ، 315 ؛ ابن كثير ، 2 / 183 ؛ سديو ، تاريخ العرب العام ، ترجمهء عادل زعيتر .\r\n","page_name":" 287 ","page_number":297},
  {"content":"\r\n\r\nزمينه‌ساز كوچ‌هاى ديگرى شده است كه مورخان مسلمان از آنها سخن گفته‌اند . « 1 » بارى هر چه بوده ، چنان كه مورخان نيز گفته‌اند ، كوچ بسيارى از تيره‌هاى ازدى از پى سيل ويرانگر عرم و ويرانى سد مآرب بوده است . پيش‌آمدى كه به آسانى نمىتوان گفت كى بوده است زيرا - چنان كه پيش‌تر نيز گفته‌ايم - سدّ مآرب از آنگاه كه در نيمه‌هاى سدهء هفتم يا هشتم پيش از ميلاد « 2 » بنياد گرفت تا آنگاه كه پس از روزگارى دراز در سال 543 ميلادى براى آخرين بار اصلاح و بازسازى شد ، چندين بار دست‌خوش شكستگى و دچار ويرانى گرديد . همان‌گونه كه چندين بار اصلاح و بازسازى شد . « 3 » و از اين رو ، ما به درستى نمىدانيم كه كوچ‌هاى ياد شده در چه هنگامى از اين دوره ، كه شايد بيش از دوازده سده باشد ، صورت گرفته است .\r\nو اما اينكه ويرانى سد كار موش كورهايى با چنگ و دندان آهنين بوده است « 4 » ، گزافه و خرافه‌اى است كه جز از ذهن و زبان افسانه‌سازان و خيال‌پردازان بيرون نمىتراود و به هيچ رو نمىتواند راست و درست باشد ، همان‌گونه كه سخن « كيتانى » نيز كه ويرانى سد را پىآمد خشك شدن آن گفته است ، نمىتواند پذيرفتنى باشد ، زيرا فشار آب بر ديواره‌هاى سد و راه افتادن سيل ويرانگر عرم خود بسنده است تا نادرستى اين انديشه را نشان دهد . « 5 » افزون بر اينكه اين پندار با گزارش قرآن كريم ، كه آشكارا از سيل سخن گفته است « 6 » ، ناسازگار است .\r\nاما مهم‌ترين چيزهايى كه زمينه شد تا سد بشكند و سيل سرازير شود ، دو چيز بود : يكى\r\n\r\n\r\n","description":"","footnote":"\r\n( 1 ) . رژى بلاشر ، همان ، 32 .\r\n( 2 ) . جواد على ، 2 / 281 ؛ نزيه مؤيد العظم ، همان ، 88 ؛ نيز :\r\n H . Von Wissmann and M . Hofner , op - cit , p .  27 ؛  D . Nielson , op - cit , p .  79 .\r\n( 3 ) . فريتز هومل ، همان ، 109 ؛ فؤاد حسنين ، همان ، 304 ؛ احمد فخرى ، همان ، 183 ؛ جواد على ، 2 / 580 ، 586 ، 3 / 483 - 484 ؛ نيز :\r\n R . A . Nicholson , op - cit , p .  16 ؛  Le Museon ,  1964 ، 3 - 4 ،  pp .  493 - 494 ؛  A . Jamme , op - cit , p .  176 ؛  J . B .   Philby , op - cit , p .  118 .\r\n( 4 ) . ابن خلدون ، 2 / 50 ؛ ياقوت ، 5 / 35 ؛ دميرى ، 1 / 445 ؛ مروج الذهب ، 2 / 163 - 164 ؛ تاريخ يعقوبى ، 1 / 205 ؛ الدر الثمينه ، 326 ؛ تفسير طبرى ، 22 / 80 - 86 ؛ تفسير روح المعانى ، 22 / 127 - 133 ؛ ابن كثير ، 2 / 160 ؛ بسنجيد با : ميدانى ، 1 / 275 - 276 ؛ نهاية الارب ، 3 / 283 - 288 .\r\n( 5 ) . جواد على ، 1 / 244 - 246 ؛ نيز :\r\n L . Caetani , Studi Della Historia Oriental , J . pp .  64 ، 185 ، 186 ، 192 ، 267 ، 290 ؛  Alois Musil , Northern Nejd , pp .  309 - 10 .\r\n( 6 ) . سورهء سبأ ، آيات 15 - 19 .\r\n","page_name":" 288 ","page_number":298},
  {"content":"\r\n\r\nسستى و ناتوانى حكومت‌ها و ديگر دگرگون شدن راه‌هاى بازرگانى . سستى و ناتوانى حكومت در يمن كم‌كم بدانجا كشيد كه رشتهء كار از دست حكومت بيرون رفت و به دست سران و خانان قبيله‌ها افتاد و اين خود درگيرىها و ناامنىهايى از پى داشت . در اين گيرودار ، چنان كه از سنگ‌نوشته‌هايى از سدهء چهارم ميلادى به اين سو برمىآيد ، دست و دخالت‌هاى خارجى از سوى حبشيان و سپس ايرانيان با دشوارىهاى داخلى همراه شد و سختى كار را دوچندان كرد ، و اينها همه زمينه شد تا به ويژه در سدهء ششم ميلادى ، از اين سو و آن سو آشوب و فتنه‌ها به پا شود و شورش‌ها رو نمايد ، و ناامنى و درگيرى چنان بالا گيرد كه حكومت از انجام دادن كارهايى كه بايد بدانها برخيزد ، - و يكى از آنها نگه‌دارى و به هنگام نياز ، اصلاح و بازسازى اماكنى چون سدّ است - باز ماند و پىآمد آن اين باشد كه سد به خود وانهاده شود و كسى به ترميم و بازسازى شكست‌هاى پديد آمده در آن برنخيزد ، تا آنگاه كه يك‌سره فرو شكند و انبوه آب‌هاى آن چون سيلى بنيان‌كن سرازير شود و آن همه آبادى و آبادانى را كه زندگى اقتصادى مردم بر مدار آن مىچرخيد به كام نابودى كشد . « 1 »\r\nاز سوى ديگر ، در آن روزگاران و در آن گيرودارها رشتهء كار راه‌هاى بازرگانى نيز از دست يمنىها بيرون رفته بود و آنان بر آن راه‌ها چندان دستى نداشتند و ديگر يمن تنها راه بازرگانى براى بردن كالاهاى تجارتى به سرزمين‌هاى شمالى نبود ، تا آنجا كه مىتوان گفت پس از چيرگى روميان بر درياى سرخ و به ويژه پس از پيدايى قريشيان و دو سفر بازرگانى آنان در زمستان و تابستان در هر سال ( رحلة الشتاء و الصيف ) ، نقش يمن در بازرگانى آن روزگاران ، نه نقشى برجسته و دست اول ، كه نقشى ثانوى بود .\r\nبارى ، بدين سان ، عوامل سياسى و اقتصادى با يكديگر پيوند يافت و كشاورزى و بازرگانى يمنىها را چنان به سستى و سراشيبى كساد افكند كه بسيارى از قبيله‌هاى عرب را ناگزير به هجرت به سرزمين‌هاى عربى شمالى و مركزى كرد . « 2 »\r\n\r\n\r\n","description":"","footnote":"\r\n( 1 ) . جواد على ، 1 / 246 ؛ نيز :\r\n Corpus Inscriptionum Semiticarum ,  1911 ،  part 4 , Vol . 2 , pp .  384 ، 540 - 41 .\r\n( 2 ) .  A . Musil , op - cit , pp .  309 - 313 .\r\n","page_name":" 289 ","page_number":299},
  {"content":"\r\n . \r\n","description":"","footnote":"","page_name":" 290 ","page_number":300},
  {"content":"\r\n\r\n\r\nبخش دهم * داستان اصحاب اخدود\r\n\r\n","description":"","footnote":"","page_name":" 291 ","page_number":301},
  {"content":"\r\n\r\n\r\n1 . داستان اصحاب اخدود در نوشته‌هاى عربى - اسلامى\r\nبىگمان آنچه در نوشته‌هاى اسلامى دربارهء شكنجهء مسيحيان نجران به دست « ذونواس » آمده است ، همه ريشه در قرآن كريم دارد ، آنجا كه به اين رويداد اشاره فرموده است : « قتل اصحاب الاخذود ، النار ذات الوقود ، اذهم عليها قعود ، و هم على ما يفعلون بالمؤمنين شهود و ما نقموا منهم الّا ان يؤمنوا باللّه العزيز الحميد » « 1 » ( اخدوديان « 2 » در گودالى پر آتش كشته شدند ، ( يا مرگ بر آتش فروزانى كه گودال از آتش انباشتند ) ، آتش برافروخته و پر هيزم ، آتش افروزان بر فراز آن گودال نشسته بودند و آنچه را بر مؤمنان مىكردند ، مىنگريستند و كينه‌كشىشان از آنان جز اين نبود كه به خداى بزرگ ستوده ايمان مىورزيدند ) . همين اشارهء قرآنى است كه مفسران و مورخان و گزارشگران را برانگيخت تا آنچه را دربارهء اين رويداد شگفت ، اين سو و آن سو يافتند ، گرد كردند و باز گفتند .\r\nدر اين‌جا - پيش از نقد و بررسى گزارش‌هاى مفسران و مورخان از اين رويداد شگفت - به جا مىنمايد ، كوتاه شدهء گزارشى درست ( روايت صحيح ) « 3 » از اين داستان را كه در صحيح مسلم از زبان پيامبر ( ص ) آمده است ، بياوريم ، و آن اين كه :\r\nپادشاهى ، جادوگرى داشت ، جادوگر چون بسيار پير شد و مرگ خويش را نزديك ديد ، از\r\n\r\n\r\n","description":"","footnote":"\r\n( 1 ) . سورهء بروج ، آيات 4 - 9 .\r\n( 2 ) . « اخدود » به معنى كنده ، خندق و گودالى دراز است كه در زمين مىكنند .\r\n( 3 ) . گفتنى است كه روايت صحيح با معيارهاى سنّى چيزى است و با معيارهاى شيعى چيزى ديگر . چه بسا روايت‌هايى كه با معيارهاى اهل سنت صحيح شمرده مىشود و با معيارهاى شيعى ناصحيح . ( مترجم ) .\r\n","page_name":" 292 ","page_number":302},
  {"content":"\r\n\r\nپادشاه خواست پسرى جوان را نزد او فرستد تا دانش خويش را به او بياموزد ، پادشاه جوانكى را براى اين كار برگزيد و نزد جادوگر فرستاد . بر سر راهى كه جوان به خانهء جادوگر مىرفت ، راهبى بود و جوان هر روز كه راهى خانهء جادوگر مىشد ، چندى نزد آن راهب مىنشست و به سخنان او گوش مىسپرد و از اين رو ، ديرتر از آنكه بايد ، نزد جادوگر مىرسيد و جادوگر نيز او را به كيفر دير آمدن مىزد . چند گاهى به همين‌گونه گذشت تا يك روز ، جوان بر سر راه خويش جانورى بزرگ را ديد كه راه را بر مردم بسته است ، سنگى برداشت و گفت : خدايا اگر كار اين راهب نزد تو پسنديده‌تر از كار آن جادوگر است ، اين جانور كشته شود تا مردم به راه خويش روند ، و سنگ را به سوى جانور پرتاب كرد ، و جانور كشته شد . جوان نزد راهب آمد و آنچه را پيش آمده بود ، براى او باز گفت ، راهب به او گفت : پسركم ! اينك تو از من فراتر رفته‌اى و مىبينم كه كار تو بالا خواهد گرفت و به آزمون و آسيب‌ها نيز دچار خواهى شد ، و چون چنين شود مرا نشان نده . و كار جوان تا آنجا بالا مىگيرد كه كوران و پيسان و ديگر دردمندان را شفا مىبخشد . يكى از كورانى كه به دست جوان بينايى خود را باز مىيابد ، مردى از مردان كاخ شاه است و چون شاه از او مىپرسد كه چه كسى بينايى او را بازگردانده و كورىاش را شفا داده است مىگويد : خداى من . شاه مىپرسد مگر تو جز من خدايى دارى ؟ و او مىگويد : آرى « اللّه » خداى من و خداى تو است . و پادشاه به شكنجهء او فرمان مىدهد و او ناگزير راز جوان را باز مىگويد . پادشاه به دست‌گيرى جوان و راهب فرمان مىدهد و از آنان مىخواهد كه از دين خويش دست باز دارند و خدايى او را پذيرا شوند . و چون آن دو نمىپذيرند ، فرمان مىدهد تا سر هر دو را با ارّه ببرند . سربازان سر راهب را ارّه مىكنند اما از پس جوان برنمىآيند . شاه براى كشتن او چندين راه ديگر را نيز مىآزمايد . فرمان مىدهد از كوه پرتابش كنند ، به دريايش افكنند ، با شمشير پاره‌اش سازند . اما هيچ كدام از اين شيوه‌ها كارگر نمىافتد ، تا سرانجام خود جوان به شاه مىگويد : تنها راه كشتن من اين است كه يك روز مردم را در ميدانى گرد كنى و در پيش چشم آنان تيرى به سوى من بيفكنى و چون مىخواهى تير را رها سازى بلند بانگ زنى : « به نام الله خداى اين جوان » ، پادشاه چنين كرد و جوان كشته شد . اما مردم كه اينها همه را ديدند ، به خداى جوان ايمان آوردند . چون شاه چنين ديد سخت به خشم آمد و فرمان داد تا گودال‌هايى كندند و در آنها آتش افروختند ، مردم را به كنارهء آن گودال‌ها مىآوردند ، هر كه را از دين تازه برمىگشت ، رها مىساختند و هر كه را بر دين خويش مىماند در آتش مىافكندند ، تا سرانجام زنى را با كودكى كنار گودال آوردند ، زن با\r\n\r\n","description":"","footnote":"","page_name":" 293 ","page_number":303},
  {"content":"\r\n\r\nديدن شعله‌هاى سركش آتش گويا مىخواست پا پس گذارد و از دين خود بازگردد ، كه كودكش به او گفت : مادر ! تو بر حقّى نترس ، پيش رو ، و چنين شد كه آتش خاموش شد » . « 1 »\r\nجز اين گزارش درست كه در صحيح مسلم آمده ، مورخان مسلمان دربارهء شكنجهء ترسايان نجران به دست ذونواس ، و نيز دربارهء چيرگى حبشيان بر يمن ، گزارش‌هاى ديگرى نيز آورده‌اند . يكى از اين گزارش‌ها گوياى اين است كه مردى با نام « عبد الله بن ثامر » به دست راهبى ترسا ، گويا به نام « فيميون » ، دين ترسايى گرفت . عبد الله و فيميون هر دو كشته شدند . در روزگار عمر ، مردى در نقطه‌اى گودالى كند و در آن عبد الله را يافت كه نشسته بود و دست خويش را بر شكافى كه در سر داشت نهاده بود . چون دستش را از آنجا برگرفت ، خون سرازير شد و چون دستش را رها كرد ، دوباره بر همان شكاف نهاده شد . داستان را براى عمر نوشت و عمر فرمان داد كه او را به همان حال واگذارد . « 2 »\r\nگزارشى ديگر مىگويد : ذونواس ، يهودى متعصّبى بود . روزى مردى يهودى از مردم نجران به نام « دوس » به دادخواهى نزد او آمد و گفت : گروهى از نجرانيان - كه دين ترسايى داشتند - چند پسر او را كشته‌اند . ذونواس از آنچه ترسايان با مرد يهودى كرده بودند سخت به خشم آمد و بر نجرانيان تاخت و گفت يا به دين يهودى درآيند يا كشته شوند ، و آنان كشته شدن را برگزيدند . ذونواس فرمان داد تا گودال‌هايى كندند و از آتش انباشتند و ترسايان را بدانها درافكندند . به اين گونه به يك گزارش بيست هزار از آنان و به گزارش ديگر هفتاد هزار از آنان را سوزاند . « 3 »\r\nگزارشى ديگر نيز هست گوياى اينكه : يكى از شاهان مجوس ، در حال مستى با خواهر يا دختر خويش درآويخت . پس براى آنكه اين شيوه را در ميان مردم رواج دهد ، به مردم گفت :\r\nخداوند زناشويى با دختر يا خواهر را روا شمرده است . مردم سخن او را نپذيرفتند و از شيوهء او سر باز زدند . شاه به وسوسه و خواست همان زنى كه با او درآويخته بود ، فرمان داد تا گودال‌هايى كندند و از آتش انباشتند و هر كه را از شيوهء نوين سر باز زد در آن افكندند و هر كه را پذيرفت ، رها كردند . گزارش چهارمى نيز مىگويد : خداوند در ميان حبشيان پيامبرى\r\n\r\n\r\n","description":"","footnote":"\r\n( 1 ) . صحيح مسلم ، 18 / 130 - 133 .\r\n( 2 ) . تاريخ طبرى ، 2 / 124 .\r\n( 3 ) . تاريخ طبرى ، 2 / 123 ؛ مروج الذهب ، 1 / 80 - 81 ؛ تاريخ الخميس ، 220 ؛ ابن خلدون ، 2 / 60 ؛ تفسير قرطبى ، 19 / 292 ؛ تفسير فخر رازى ، 31 / 118 ؛ تفسير آلوسى ، 3 / 89 .\r\n","page_name":" 294 ","page_number":304},
  {"content":"\r\n\r\nبرانگيخت ، مردم بسيارى به او گرويدند ، دشمنان گودال‌هايى را از آتش انباشتند و هر كه را از پيروى آن پيامبر سر باز نزد ، بدانها افكندند . « 1 »\r\nبارى ، اين گزارش‌ها هرگونه باشند و هر كدام درست باشند ، گفته‌اند : يكى از ترسايان نجران با نام « دوس ذو ثعلبان » توانست از چنگ ذونواس بگريزد و با اسب بيابان‌ها را درنوردد ، به روم رود و دادخواهى نزد سزار « يوستين » ( 518 - 527 ميلادى ) برد و آنچه را پيش آمده بود ، براى او بازگويد و از او يارى بخواهد ، امپراتور روم به او گفت : سرزمين شما از ما بسيار دور است و ما نمىتوانيم بدان جا لشكر كشيم . اما نامه‌اى به نجاشى پادشاه حبشه ، كه بر دين شما و نزديك شماست ، مىنويسم تا داد شما را بخواهد . سزار نامه‌اى به نجاشى نوشت و او را به يارى دوس برانگيخت . نجاشى نيز به خواستهء سزار سپاهى هفتاد هزار نقره به فرماندهى « ارياط » ، كه « ابرههء اشرم » نيز در ميان آنان بود ، با دوس همراه ساخت و فرمان داد چون بر يمن چيره شود ، يك سوم از مردان آنان را بكشد يك سوم از سرزمينشان را ويران كند و يك سوم از زنان و بچه‌هاشان را به اسيرى گيرد . سپاه حبشه راهى مىشود و در كناره‌هاى يمن اردو مىزند . ذونواس نيز حميريان و ديگر قبيله‌هاى فرمان بر يمن را گرد مىكند و با حبشيان به پيكار برمىخيزد . حبشيان به زودى پيروز مىشوند و يمنيان شكست‌خورده مىگريزند . ذونواس كه چنين مىبيند ، بر اسب به سوى دريا مىتازد ، خود را به كام امواج مىسپارد و غرق مىشود . ارياط با سپاه خويش يمن را زير پا مىگذارد ، يك سوم از مردانش را مىكشد ، يك سوم آن را ويران مىسازد و يك سوم از زنان و كودكان را به اسيرى نزد نجاشى مىفرستد و خود در آنجا مىماند و مردمش را به خوارى مىگيرد . « 2 »\r\nدر اين باره گزارش ديگرى با پاره‌اى دوگانگىها و دگرگونىها نيز هست . در اين گزارش دوم آنكه مىگريزد « جبار بن فيض » نام دارد و براى دادخواهى ، يك سره به حبشه نزد نجاشى مىرود و انجيل نيم‌سوخته‌اى را نيز با خود مىبرد . نجاشى به او مىگويد من مردان جنگى بسيارى دارم ، اما كشتى ندارم كه آنان را به يمن بفرستم . به سزار نامه مىنويسم و از او مىخواهم كشتىهايى بفرستد تا مردانم را به سرزمين شما روانه كنم . نامه‌اى مىنويسد و همراه\r\n\r\n\r\n","description":"","footnote":"\r\n( 1 ) . تفسير قرطبى ، 19 / 290 ؛ تفسير آلوسى ، 3 / 88 - 89 ؛ تفسير فخر رازى ، 30 / 118 .\r\n( 2 ) . تاريخ طبرى ، 2 / 124 - 125 ؛ ابن اثير ، 1 / 431 - 432 ؛ ابن قتيبه ، المعارف ، 277 ؛ تفسير فخر رازى ، 2 / 1549 ؛ تفسير بيضاوى ، 2 / 550 ؛ ابن كثير ، 2 / 168 - 169 ؛ قصص القرآن ، 291 - 293 ؛ ابن خلدون ، 2 / 59 - 60 ؛ تاريخ يعقوبى ، 1 / 199 - 200 ؛ بسنجيد با : مقدسى ، 3 / 182 - 183 .\r\n","page_name":" 295 ","page_number":305},
  {"content":"\r\n\r\nانجيل نيم‌سوخته به نزد سزار مىفرستد و سزار نيز كشتىهاى بسيارى براى او روانه مىكند . « 1 »\r\nهمين‌كه كشتىها از بيزانس مىرسند ، سپاه نجاشى بر آنها سوار مىشوند و راهى تنگهء « باب المندب » مىگردند . از آن سو نيز ذونواس همين كه مىشنود ، حبشيان به پيكار او مىآيند ، به خانان و سران يمن نامه مىنويسد و از آنان مىخواهد تا دست به دست هم دهند و با اتحاد و يك‌پارچگى در برابر حبشيان بايستند . اما آنان پيشنهاد ذونواس را نمىپذيرند و مىگويند هر كس منطقه و قبيلهء خويش را پاس دارد . ذونواس كه چنين مىبيند فرمان مىدهد كليدهاى بسيارى مىسازند ، سپس آنها را بر چندين شتر بار مىكند ، به سوى حبشيان مىرود و به ارياط مىگويد : اينها كليدهاى خزانه‌ها و گنجينه‌هاى يمن است كه من پيش‌كش شما مىكنم .\r\nارياط شمارى از مردان امين خويش را براى آوردن گنجينه‌ها مىفرستد اما ذونواس پيش‌تر و پنهانى به سران هر ناحيه مىنويسد كه هر گاو سياهى ( حبشى ) را كه در سرزمين خويش ديدند بكشند ، و بدين‌گونه بسيارى از حبشيان كشته مىشوند . داستان به گوش نجاشى مىرسد ، هفتاد هزار سرباز را در دو سپاه كه فرماندهء يكى از آنها ابرههء اشرم است بر سر آنان مىفرستد ، سپاهيان به صنعاء « 2 » مىرسند و ذونواس كه مىبيند نمىتواند با آنان برابرى كند ، بر اسب خويش مىپرد و به دريا مىزند و در چنگ امواج جان مىسپارد . « 3 »\r\nاينهاست برجسته‌ترين گزارش‌هاى عربى و اسلامى دربارهء جنگ حبشيان و يمنيان و چيرگى پنجاه سالهء آنان بر يمن . اما در اين گزارش‌ها چندين نكتهء پرسش‌برانگيز هست :\r\n\r\n\r\n","description":"","footnote":"\r\n( 1 ) . تاريخ طبرى ، 2 / 124 ؛ مقدسى ، 3 / 184 ؛ بسنجيد با : ابن خلدون ، 2 / 60 .\r\n( 2 ) . نام « صنعاء » ( صنعو ) نخستين بار از روزگار پادشاه « شرح يحصب » - كه به گفتهء كسانى در سدهء دوم پيش از ميلاد و به گفتهء كسانى ديگر در سدهء نخست پيش از ميلاد مىزيسته است - به اين سو است كه در تاريخ يمن ديده مىشود . چنان كه چندين بار در سنگ‌نوشته‌هاى آن روزگار مانند سنگ‌نوشته‌هاى 575 و 577 جام و 535 ريكمانس آمده است . سپس ديرى نمىگذرد كه در ميان شهرهاى يمن پايگاه بلندى مىيابد و سرانجام پاىتخت فرمانروايان آنجا مىگردد . ( بنگريد به :  A . Jamme , op - cit . p . 393 ; P . K . Hitti , op - cit , ( p .  57 ؛  J . B . Philby , op - cit , p .  142 و پيداست كه اينها ناسازگار است با گزارش‌هايى از اين دست كه اين شهر از نخست « ازال » ناميده مىشد تا آنگاه كه سردار ايرانى « وهرز » ( وهريز ) بدانجا درآمد و چون استوارى آنجا را ديد گفت : « صنعه ، صنعه » يعنى حبشىها آن را بسيار استوار ساخته‌اند ، و از آن پس بود كه « صنعا » خوانده شد . يا از اين است كه چون اين شهر به دست صنعاء پسر ازال پسر عبير پسر عابر پسر شالخ ساخته شده گاه صنعا ناميده مىشد و گاه ازال ( بنگريد به : ياقوت ، 3 / 426 - 427 ؛ ابو عبيد بكرى ، 3 / 843 ) .\r\n( 3 ) . تاريخ طبرى ، 2 / 152 ، 127 ؛ ابن خلدون ، 2 / 60 - 61 ؛ تاريخ يعقوبى ، 1 / 199 - 220 ؛ تاريخ الخميس ، 220 .\r\n","page_name":" 296 ","page_number":306},
  {"content":"\r\n\r\nيكم : ناسازى و هم‌ستيزى اين گزارش‌ها دربارهء آنچه انگيزهء اين آدم‌سوزى جان‌خراش در نجران بوده است ، كه گروهى اين انگيزه را مسيحى شدن نجرانيان گفته‌اند و گروهى ديگر يارى و فريادرسى مردى يهودى شمرده‌اند كه ترسايان پسرانش را كشته بودند . پاره‌اى نيز داستان را از فضاى يهودى و مسيحى به فضايى مجوسى كشانده‌اند و انگيزهء آن را اين پنداشته‌اند كه پادشاهى مجوسى مىخواسته مردم را وادارد تا خواهران و دختران خويش را به همسرى و هم‌بسترى گيرند . كسانى نيز داستان را به حبشه برده‌اند و انگيزه را دشمنى با كسانى دانسته‌اند كه به پيامبرى كه در آنجا انگيخته شده بود ، گرويده بودند .\r\nدوم : ناسازى و ناهمرايى اين گزارش‌ها دربارهء جايگاه اخدود ( گودال آتش ) كه آيا در يمن بوده است يا شام يا ايران يا حبشه ؟ حتى گروه پنجمى اين آدم‌سوزىها را [ در حيره و يمامه 
  ] و كار « عمرو بن هند » « 1 » - كه « محرق » ( آتش‌افروز ) نام داشته - و ياران او دانسته‌اند ، كه صد نفر از تميميان را سوزانده بودند . « 2 »\r\nسوم : ناسازى گزارش‌ها دربارهء چگونگى مرگ ذونواس ، كه يك گزارش معروف مرگ او را به دست حبشيان مىداند و گزارش ديگرى خودكشى در دريا . گزارش سومى نيز مىگويد :\r\nدر همان حال كه او ترسايان را به آتش مىافكند ، ناگاه آتش زبانه‌ها كشيد ، چنان بلند كه چهل گز از شاه و يارانش فراتر رفت و همه را سوزاند . « 3 »\r\nچهارم : حيله و حقّهء ساده و بچگانه‌اى كه ذونواس براى شكست حبشيان به كار برد . اين حيله كه چندين شتر بار كليد پيش‌كش ارياط كرد و گفت اينها كليدهاى گنجينه‌هاى يمن است و مردان خويش را سپرد تا « گاوهاى سياه » يعنى فرستادگان ارياط را كشتند ! فرمانده‌اى چون ارياط چگونه با اين حيلهء ساده گول خورد ، و از اين گذشته ، آيا خزانه‌هاى يمن نياز به چندين شتر بار كليد داشت ؟\r\n\r\n\r\n","description":"","footnote":"\r\n( 1 ) . « عمرو » پسر « منذر » است و در سال‌هاى 554 - 569 ميلادى فرمانرواى حيره بوده است و « هند » مادر اوست ، دختر « عمرو بن حجر آكل المرار » ، برادر امرؤالقيس ، شاعر نامدار عرب . عمرو بن هند را « مفرّط الحجاره » مىگفتند كه كنايه‌اى است از شدّت و حدت و سختى و استوارى . نيز او را « محرق » مىگفتند از اين‌روى كه تميميان را يا خرمابنان يمامه را سوزانده بود . او چنان ستمگر ، سخت‌گير و سنگ‌دل بود كه هرگز نمىخنديد و از اين‌روى عرب‌ها بسيار از او مىترسيدند . ( حمزهء اصفهانى ، تاريخ سنى ملوك الارض و الانبياء ، 72 ؛ ابن قتيبه ، المعارف ، 283 ؛ مقدسى ، البدء و التاريخ ، 3 / 203 ) .\r\n( 2 ) . تفسير قرطبى ، 19 / 290 ؛ تفسير طبرى ، 30 / 131 - 133 ؛ تفسير آلوسى ، 30 / 88 - 90 .\r\n( 3 ) . تفسير قرطبى ، 19 / 289 .\r\n","page_name":" 297 ","page_number":307},
  {"content":"\r\n\r\nپنجم : در اين گزارش‌ها هيچ روشن نشده است كه چرا نجاشى از سپه‌سالار خويش خواست تا يك سوم مردان يمنى را بكشد و يك سوم خانه‌ها و شهرهاى آنان را ويران سازد و يك سوم از زنان و كودكانشان را به اسيرى گيرد ؟ و هيچ دانسته نيست كه راز اين كيفر « سه يكى » و « يك سومى » چه بوده است . از اين گذشته مگر در آن گيرودار جنگ ، اين اندازه‌گيرى سه يكى ، به ويژه در مردان و زنان و كودكان ، شدنى بوده است . افزون بر اينها ، گزارشگران ، اين گزارش و ديگر گزارش‌هايى از اين دست را از كجا و كدام مآخذ گرفته‌اند ؟\r\nششم : ناسازى اين گزارش‌ها دربارهء كسى كه از دست ذونواس گريخت . آيا دوس ذوثعلبان بود يا جبار بن فيض ؟ گذشته از اين ، آن كه گريخت براى دادخواهى به كه پناه برد ؟ به پادشاه حبشه يا سزار روم ؟\r\nهفتم : اين‌گونه گزارشگران چگونه و بر چه پايه آمار كشته‌شدگان كشتارگاه ذونواس را بيست هزار يا هفتاد هزار دانسته‌اند ؟ آيا تنها [ نسنجيده و نينديشيده و بىمدرك و سند 
  ] چيزى گفته‌اند و آمارى به دست داده‌اند يا مدرك و سندى در دست داشته‌اند ؟ و چون مدرك و سند استوارى در اين باره در دست نيست ، به گمان بسيار كسى براى اين كه گزارش هر چه دل‌خراش‌تر و عاطفىتر از آن رويداد پيش چشم آورد ، نسنجيده و از روى مبالغه و گزافه آن آمار و شمارها را به دست داده است و ديگران نيز نسنجيده و نينديشيده سخن او را بازگفته‌اند ، و از اينجاست كه در شمار كشته‌شدگان نيز گزارش‌ها همخوانى ندارند . برخى آنها را بيست هزار گفته‌اند و گروهى دوازده هزار و پاره‌اى نيز پيشتر رفته و هفتاد هزار پنداشته‌اند . « 1 » در اين باره دكتر اسرائيل ولفنسون آمار ياد شده را بسيار گزافه‌آميز دانسته و گفته است : نجران آن روز شهركى بيش نبوده است و مردم آن از چند صد نمىگذشته‌اند ، تازه ذونواس نيز همهء مردم آنجا را كه نكشته بوده است ، زيرا گروهى از آنان در اخبار صدر اسلام ياد شده‌اند . « 2 » گذشته از اينها سرود يوحنا - سرودى كه نشانه‌هايى ، هم بر درستى آن و هم بر همزمانى آن با رويداد نجران به دست داده‌اند - شمار كشته‌شدگان را نزديك به دويست گفته است . آمارى كه مىتواند پذيرفته باشد . « 3 »\r\n\r\n\r\n","description":"","footnote":"\r\n( 1 ) . تفسير قرطبى ، 19 / 292 ؛ تفسير فخر رازى ، 31 / 118 ؛ تفسير آلوسى ، 30 / 89 .\r\n( 2 ) . اسرائيل ولفنسون ، همان ، 45 ؛ ابن هشام ، 2 / 165 .\r\n( 3 ) .  R . Bell , op - cit , p .  38 .\r\n","page_name":" 298 ","page_number":308},
  {"content":"\r\n\r\nدر اينجا گفتنى است كه قرآن كريم نه كسى را كه گودال آدم‌سوزى را كنده بود ، نام برده ، نه جايگاه آن را ياد كرده و نه شمار و آمارى از كشتگان به دست داده است ، و از اين‌رو ، دربارهء همهء اينها ناهمرايىها و چندگانه‌گويىهايى در ميان پژوهشگران ، مفسّران و مورخان پيش آمده است . كسانى آن را در نجران و در ميانهء روزگار مسيح ( ع ) و محمد ( ص ) دانسته‌اند و كسانى ديگر در يمن - بىآنكه جاى ويژه‌اى از آن را نام ببرند - و چهل سال پيش از بعثت پيامبر ( ص ) . كسانى نيز هستند كه از چند كورهء آدم‌سوزى ( اخدود ) سخن گفته‌اند : يكى در يمن به روزگار « تبّع » ، و دوم در قسطنطنيه ( استانبول ) به روزگار « كنستانتين » كه براى بازگرداندن مردم از دين مسيح كوره‌اى از آتش افروخت و ترسايانى را كه بر دين خود ماندند ، در آن سوزاند ؛ و سوم در عراق به روزگار « بخت‌نصر » ( نبوكد نصر ، 605 - 562 پيش از ميلاد ) كه بتى ساخت و مردم را به پرستش آن خواند ، و چون دانيال ، عزريا و مشايل ، پرستش بت را نپذيرفتند ، به كيفر ، آنان را به كوره‌اى از آتش افكند ، و خداوند به پاداش ، آتش را بر آنان سرد و سلامت ساخت و دشمنان را به كام شعله‌هاى آن افكند و سوزاند . « 1 »\r\nو من نمىدانم مورّخان ، اين گزارش‌ها را از كجا آورده‌اند ، گزارش‌هايى كه با حقايق تاريخى در ناسازگارىاند . زيرا آنچه دربارهء آدم‌سوزان كنستانتين ( 306 - 337 ميلادى ) گفته‌اند ، نه تنها به هيچ رو در تاريخ مسيحيت از آن ياد نشده است كه به عكس ، تاريخ آنان گواه اين است كه كنستانتين در سال 311 ميلادى ، دين ترسايى را به عنوان يكى از دين‌هاى حوزهء امپراتورى خويش مىپذيرد . حتى بر پايهء گزارشى ، او خود در سال 312 ميلادى به دين ترسايى درمىآيد - گرچه به گزارش ديگرى او هم‌چنان بت‌پرست مىماند تا در بستر مرگ كه دين ترسايى مىگيرد - گذشته از اين ، مادر او « هيلانه » كسى است كه كليساى قيامت را در بيت المقدس ساخته است . « 2 » و اما كوره آدم‌سوزى عراق ، گزارشى است يك سره اسرائيلى و برساخته و در تاريخ بابل - نيز در تاريخ خود يهوديان - از آن ياد نشده است . گرچه در تورات داستانى از آدم‌سوزى بخت‌نصر آمده است . اما كسانى كه در اين داستان به آتش افكنده\r\n\r\n\r\n","description":"","footnote":"\r\n( 1 ) . ابن كثير ، البداية و النهاية ، 2 / 131 - 132 ؛ تفسير قرطبى ، 19 / 290 .\r\n( 2 ) . عمر كمال توفيق ، تاريخ الامبراطورية البيزنطية ، اسكندريه ، 1967 ، ص 29 ؛ نيز بنگريد به : ادوارد گيبون ، اضمحلال الامبراطورية الرومانية و سقوطها ، ترجمه : محمد على ابوريده ، قاهره 1969 ، 1 / 563 ؛ فيليپ حتّى ، تاريخ سورية و لبنان و فلسطين ، 1 / 387 - 388 ؛ بسنجيد با :\r\n Sozomenus , Historia Eccelesiastica , I , Ch 4 ; Eusebius , Book . X . , Ch , S . \r\n","page_name":" 299 ","page_number":309},
  {"content":"\r\n\r\nمىشوند و آتش بر آنان سرد و سلامت مىشود نه دانيال است - كه دربار بابل دوستدار اوست - و نه ياران او كه سه يهودىاند كه در دربار شاهى ساقىگرى مىكنند . و چنين مىنمايد كه همين گزارش تورات ، با تحريف‌ها و دگرگونىهايى ، از يهوديان به مورخان مسلمان رسيده است . گرچه به گمان بسيار داستان تورات ، خود داستان به آتش افكندن ابراهيم خليل ( ع ) بوده است كه تحريف‌گران يهودى آن را دگرگون كرده و به جاى ابراهيم ، ساقيان دربار بابل را نشانده‌اند . و مگر اين‌گونه يهوديان حقايق تاريخى را در تورات خويش كم دگرگون كرده‌اند ؟\r\nاز سوى ديگر قرآن كريم از آمار و شمار قربانيان آدم‌سوزى نيز چيزى نگفته است . اما مفسران و مورخان در اين باره نيز از يكديگر پيشى گرفته و بىآنكه بر سخن خود مدرك و سندى بياورند ، آمار و شمار گوناگونى پيش روى نهاده‌اند : 87000 ، 80000 ، 70000 ، 20000 و 12000 ، و مىبينيم كه ميان بيشترين ( 87000 ) و كم‌ترين ( 12000 ) اين آمارها چه اندازه تفاوت است ! و ما نمىدانيم كدام يك از اين آمارها درست‌تر يا حتى نزديك به درست است . و سرانجام از قرآن كريم از آيهء « و ما نقموا منهم الّا ان يؤمنوا باللّه العزيز الحميد » ( و با آنان از در ستيزه و كينه درنيامدند ، جز به اين گناه كه به خداى عزيز حميد گرويده بودند ) . آشكارا برمىآيد ، آنكه اينان را به گناه خداپرستى به كورهء آتش سپرد ، خود مشركى خدا ستيز بوده است . « 1 » و از اين رو ، اگر ترسايان نجران را به دينى ديگر مىخوانده است ، به بت‌پرستى مىخوانده و نه يهودىگرى ، زيرا يهودىگرى و مسيحىگرى هر دو دين آسمانىاند و يكى را بر ديگرى برترى نيست . و اگر به ياد آوريم كه يهوديان با اسلام و پيامبر ( ص ) بيش از مسيحيان سر ستيز داشتند ، چنان كه در قرآن كريم مىخوانيم : « بىگمان يهوديان و مشركان را دشمن‌ترين مردم با مؤمنان [ مسلمان 
  ] مىيابى ، چنان كه مهربان‌ترين مردم را با مؤمنان مسلمان كسانى مىيابى كه مىگويند ما نصرانى هستيم ، اين از آنجاست كه هم كسانى از آنان كشيشان و راهبان‌اند و هم خودپرستى و كبر نمىورزند » . « 2 » بايد مسيحيان را بر يهوديان برترى دهيم و نه مسيحىگرى را بر يهودىگرى يا يهودىگرى را بر مسيحىگرى « 3 » ، [ يعنى اگرچه اين دو دين با\r\n\r\n\r\n","description":"","footnote":"\r\n( 1 ) . تفسير ابن كثير ، 4 / 548 ؛ تفسير قرطبى ، 30 / 134 ؛ ياقوت 5 / 268 .\r\n( 2 ) . سورهء مائده ، آيهء 82 ؛ نيز بنگريد به : تفسير جواهر ، 3 / 202 - 203 ؛ تفسير طبرسى ، 6 / 171 - 176 ؛ تفسير طبرى ، 10 / 498 - 506 ؛ تفسير زمخشرى ، 1 / 668 - 669 ؛ تفسير نسفى ، 2 / 3 - 4 ؛ تفسير ابن كثير ، 2 / 623 ؛ فى ظلال القرآن ، 7 / 959 - 966 .\r\n( 3 ) . عمر فروخ ، همان ، 74 ؛ نيز بنگريد به : ياقوت ، 5 / 268 .\r\n","page_name":" 300 ","page_number":310},
  {"content":"\r\n\r\nهم برابرند ، اما پيروان آنها مىتوانند در چيزهايى با هم برابر نباشند 
  ] . از اين رو ، چنين مىنمايد كه ذونواس ، يا ترسايان نجران را به بت‌پرستى مىخوانده است - و اين خود نشان مىدهد كه او نه يهودى كه بت‌پرست بوده - و يا با داستان اخدود كه در قرآن آمده هيچ پيوند دور يا نزديكى نداشته است .\r\nدر پايان ، اين نيز گفتنى است كه گزارش‌هاى عربى چنان كه ديديم مرگ ذونواس را خودكشى شمرده و گفته بودند ، او بر اسب خويش نشست و به سوى دريا تاخت و سواره خود را به كام موج‌ها سپرد و در آب جان باخت . « 1 » اما مرگ او در گزارش‌هاى حبشى و يونانى به گونهء ديگرى است . آنان گفته‌اند : او به دست دشمنان خويش اسير و سپس كشته شد . حتى در گزارشى شگفت ، شعرى در اين باره از « علقمه ذى جدن » آمده است ، كه در بيتى از آن مىخوانيم :\r\nو مگر داستان كشته شدن يوسف ( ذونواس ) به دست حميريان را نشنيده‌اى .\r\nهمو كه روباهان گوشت‌هايش را خوردند و پيكرش به خاك سپرده نشد .\r\nاز اين گزارش برمىآيد كه ذونواس را خود حميريان كشته‌اند و پيكر او را بىآنكه دفن كنند به چنگ و دندان درندگان سپرده‌اند . و بر پايهء همين گزارش است كه « فن‌كرمر » مرگ ذونواس را نه خودكشى در دريا ، كه كشته شدن به دست ديگران دانسته است . گزارشى نيز هست كه ذونواس با آتشى كه خود براى سوزاندن ديگران افروخته بود ، سوخت و مرد . « 2 » بارى ، ژان فيلپى در جست‌وجوهايى كه در نجران داشته ، به ويرانه‌هاى باستانى كهن در شهر « رجمت » دست يافته و آنها را بازمانده‌هاى همان كوره‌ها و گودال‌هايى پنداشته كه ذونواس براى سوزاندن ترسايان كنده بوده است . « 3 »\r\n\r\n\r\n","description":"","footnote":"\r\n( 1 ) . تاريخ طبرى ، 2 / 125 ، 127 ؛ مقدسى ، 3 / 185 .\r\n( 2 ) . تفسير قرطبى ، 19 / 289 ؛ عبدالمجيد عابدين ، بين الحبشه و اليمن ، 51 ؛ جواد على ، 3 / 471 - 472 ؛ نيز :\r\n Procopius , I , XX , 1 ; ZDMG ,  35 ، 1881 ،  p .  16 ؛  Malala , p .  433 ؛  REP . EPIGR , V . I , p . 5 ; Von Kremer , Sudarabische Sage ,  127 ،  pp  . 92 - 127 .\r\nنيز بسنجيد با : سعد زغلول ، من تاريخ العرب قبل الاسلام ، 197 - 198 كه مىپندارد چه بسا ذونواس در گرماگرم پيكار در جايى نزديكىهاى ساحل كشته شده است ، بىآنكه درست بدانيم چگونه بوده و چه شده است .\r\n( 3 ) . عبدالعزيز سالم ، همان ، 186 ؛ نيز :  J . B . Philby , Arabian Highlands , P .  732  f  .\r\n","page_name":" 301 ","page_number":311},
  {"content":"\r\n\r\nو شگفت اينكه در نوشته‌هاى عرب‌هاى جنوبى به هيچ رو چيزى از آنچه در نوشته‌هاى مورخان مسلمان آمده است ، ديده نمىشود . تنها از سنگ‌نوشتهء « حصن غراب » - كه به  REP . EPIGR ,  2633 معروف است - و به سال 525 ميلادى بازمىگردد ، برمىآيد كه حبشيان در روزگار پادشاهى كه نامش در آن سنگ‌نوشته نيامده ، بر يمن چيره شدند و آن شاه و ديگر سران آنجا را كشتند . « 1 » « هوگو وينكلر » اين پادشاه را ذونواس پنداشته و گفته است همو بوده كه جنگ را آغاز كرده است و « سميفع اشوع » و فرزندانش - كه سنگ‌نوشتهء ياد شده از آنان است - با ناخرسندى ذونواس را در اين پيكار يارى مىكرده‌اند و چون مىبينند پيكار با پيروزى حبشيان رو به پايان مىرود ، ناگزير به دژ « ماويه » پناه مىبرند و تا فروكش كردن توفان پيش آمده ، همان‌جا مىمانند . سپس با فرمانروايان تازه يعنى حبشيان ، پيمان صلح و سازش مىبندند . « 2 »\r\n\r\n2 . داستان در منابع مسيحى و يونانى\r\nبازتابى از پيكار حبشيان و يمنيان را در منابعى از همان روزگاران مىتوان ديد . براى نمونه « كوسما » كه خود هنگام آماده شدن حبشيان براى پيكار با يمنيان در حبشه بوده است ، داستان اين پيكار را كم و بيش 25 سال پس از رويداد آن براى ما بازنوشته است و پايان آن را در اوايل روزگار سزار يوستين « ژوستين » ( 518 - 527 ميلادى ) گفته است . « 3 » هم‌گام با او ، دو نويسندهء ديگر « تئوفانوس » و « سدرينوس » تاريخ اين رويداد را پنجمين سال فرمانروايى « ژوستين » يعنى سال 523 ميلادى گفته‌اند و انگيزهء آن را شكنجه شدن ترسايان نجران به دست ذونواس - كه خود در جنگ كشته شد - دانسته‌اند . همين دو از پيكار ديگرى ، پيكار « اداد » ، پادشاه حبشى با « دمياتوس » نيز سخن گفته‌اند و تاريخ آن را پانزدهمين سال فرمانروايى « ژوستىنيان » ( 527 - 565 ميلادى ) يعنى سال 542 م . شمرده‌اند . « 4 » يك گزارش\r\n\r\n\r\n","description":"","footnote":"\r\n( 1 ) .  J . H . Mordtmann , in ZDMG , XLIV ,  1890 ،  p .  170 ؛  REP . EPIGR , v , i , p , s ; E . Glaser ,  \"  Die Abessinier  \" ،  in Arabien and Africa ,  1895 ،  pp  . 131 - 132 .\r\n( 2 ) . جواد على ، 3 / 459 - 460 ؛ نيز :\r\n H . Winckler , Zur Alten Geschichte Yemens und Abessiniens , p .  327 .\r\n( 3 ) . جواد على ، 3 / 461 ؛ مجلة المجمع العلمى العرب بدمشق ، مجلّد 23 ، جزء اول ، 1948 ، ص 18 به بعد ؛ نيز :\r\n ZDMG , 1881 , p . s ; J . B . Bury , History of the Roman Empire , II , p . 323 ; Cosmas , p . 141 . \r\n( 4 ) . جواد على ، 3 / 462 ؛ نيز :  J . H . Mordtmann , ZDMG ,  31 ، 1877 ،  p .  76 ؛  The ophanes , I  ، 346 .\r\n","page_name":" 302 ","page_number":312},
  {"content":"\r\n\r\nيونانى نيز در دست است ، گوياى اينكه ذونواس ، پادشاه حمير ، در سال پنجم سزار « ژوستين » يعنى سال 523 م به شكنجهء ترسايان نجران برخاست و همين كار او انگيزه شد تا نجاشى حبشه به پيكار خميريان برخيزد . چون سپاهيان نجاشى به حبشه تاختند ، ذونواس به كوه‌ها گريخت و همان جا ماند تا فرصتى يافت و بر سپاهيان حبشى شبيخون زد و آنها را تار و مار كرد و بر نجران دست يافت . حبشيان ناگزير در حملهء ديگرى به او تاختند و اين بار بر او چيره شدند و ابرهه را به جاى او نشاندند . « 1 »\r\nچنين مىنمايد كه مهم‌ترين سند مسيحى دربارهء شكنجهء ترسايان نجران ، نامه‌اى است از « مار شمعون » اسقف « بيت ارشام » به سر اسقف « دير جبله » كه در آن شنيده‌هاى خود را از يمنىهايى كه خود گواهان رويداد دل‌خراش شكنجهء ترسايان بوده‌اند ، باز مىگويد . نيز « مار شمعون » در اين نامه از نامه‌اى سخن مىگويد كه پادشاهان حميريان به پادشاه حيره نوشته و از او خواسته است كه با ترسايان سرزمين خويش همان كند كه او با ترسايان نجران كرده است . شمعون براى اطمينان ، پيكى مىفرستد و چون در مىيابد كه داستان درست است ، پيام‌هايى براى همهء اسقفان روم ، پاتريك ( پاتريارك بطريق ، بالاترين پيشواى ترسايان ) اسكندريه و احبار طبريه مىفرستد و از آنان مىخواهد تا براى جلوگيرى از اين آدم‌كشىها و خون‌ريزىها هر چه مىتوانند بكنند . گرچه اين نامه بيشتر احساسى و عاطفى است و همراه با مبالغه‌هايى براى برانگيختن غيرت دينى پيشوايان ترسا ، و با اينكه آنچه بر زبان فرمانروايى حميرى نهاده است ، سخن خود شمعون است و نه سخن آن فرمانروا ، با اين همه ، به طور كلى نامه‌اى درست و معتبر مىنمايد و مىسزد كه به چشم يك سند استوار تاريخى بدان بنگريم . « 2 »\r\nاز اينها گذشته ، در منابع سريانى نيز از شهيدان نجران ياد شده است . براى نمونه در نوشته‌اى منسوب به « يعقوب سروجى » و چامه‌اى در سوك شهيدان از « پولس » اسقف « رها » و به ويژه سرودى كليسايى به زبان سريانى از « يوحنا بسالطس » رئيس دير « قنسرين » در گذشته به سال 526 يا 600 ميلادى . « 3 »\r\n\r\n\r\n","description":"","footnote":"\r\n( 1 ) . جواد على ، 3 / 463 ؛ نيز :  J . H . Mordtmann , op - cit , p .  67 .\r\n( 2 ) . عبد المجيد عابدين ، همان ، 55 - 56 ؛ جواد على ، 3 / 464 - 465 ؛ نيز :\r\n J . B . Bury , op - cit , p . 323 ; ZDMG ,  35 ، 1881 ،  pp .  2 - 4 ؛  Fragmants Histori . Greega , IV , p .  177 .\r\n( 3 ) . جواد على ، 3 / 465 ؛ اللؤلؤ المنثور فى تاريخ الآداب و العلوم السريانية ، 254 ؛ نيز :\r\n J . B . Bury , op - cit , p .  324 ؛  ZDMG ,  31 ،  pp .  324 ، 363 ، 400 ، 35 ،  p .  4 .\r\n","page_name":" 303 ","page_number":313},
  {"content":"\r\n\r\n\r\n3 . پيكار حبشيان و پيوند آن با داستان اخدود\r\nبىگمان پيوند ميان حبشه و يمن به روزگارانى بسيار كهن ، به سده‌هاى دراز ، پيش از ميلاد باز مىگردد . زمينه‌ساز اين پيوند ديرين ، نزديكى اين دو سرزمين به يكديگر بوده است كه جز تنگهء باب المندب فاصله‌اى در ميان نداشته‌اند . تنگه‌اى كه رفت و آمد از آن با رفت ابزارهاى ( وسايل نقليه ) رايج در آن روزگاران هيچ دشوار نبوده است . و از اينجاست كه كوچ و هجرت‌هاى بسيارى ميان دو كشور انجام مىگرفته است . چه بسا عرب‌هايى كه از سرزمين‌هاى خويش به سواحل افريقا كوچ مىكرده‌اند و چه بسا كوچ‌گرانى كه از افريقا به سرزمين‌هاى عربى جنوب رو مىآورده‌اند . بر اين كوچ‌ها بايد افزود ، رفت و برگشت‌هاى پياپى را كه از هر دو سو به آن سوى ديگر انجام مىشده است . نيز هجوم‌هاى نظامى كه از هر دو سوى عربى / آفريقايى صورت مىگرفته و هر يك موفق به اشغال بخش بزرگ يا كوچكى از كشور مقابل مىشده است .\r\nبسيارى از پژوهشگران بر اين‌اند كه عرب‌هاى سامى از ديرباز ، بارها و در زمان‌هاى گوناگون ، به افريقا كوچ مىكرده‌اند . و از اينجاست كه ما دسته‌هايى از عرب‌ها را مىشناسيم كه در دو هزار سال پيش از ميلاد از جنوب غربى شبه جزيرهء عربستان به حبشه كوچ كرده بوده‌اند . « 1 » و چنان‌كه « كارل پيترز » گفته است گروهى از حميريان مهاجر ، از هزارهء دوم پيش از ميلاد در سرزمين‌هاى ميان دو رود « زمبيزى » و « لمبوبو » مىزيسته‌اند . معبد بزرگ « زيمبابوه » نيز در سال 1100 پيش از ميلاد ، به روزگارى كه حكمرانى و بزرگى از آن سبائيان بود ، ساخته شده است . « 2 » از سدهء ششم پيش از ميلاد به اين سو ، داستان اين كوچ‌ها آشكارتر است .\r\nدر آن روزگاران است كه گروه‌هايى از سبائيان به سرزمينى در « اريتره » با نام « تعزيه » و نيز به تپه‌هاى حبشه كوچ مىكنند و در آنجاها حكومتى محلّى بر پا مىكنند . « 3 » گويا در همين روزگاران بوده كه « أوسانيان » نيز به سواحل افريقا كوچ مىكنند و نخست در « عزانيا » جاى مىگيرند و سپس به زودى راه خويش را به سوى جنوب دنبال مىكنند ؛ و به گفتهء نويسندهء كتاب « گردش پيرامون درياى اريتره » سرزمينى كه « اوسانيان » براى ماندن برمىگزينند ، در\r\n\r\n\r\n","description":"","footnote":"\r\n( 1 ) . مصطفى محمد مسعد ، الاسلام و النوبة فى العصور الوسطى ، 107 .\r\n( 2 ) . فضلو حورانى ، همان ، 128 ؛ نيز :  C . Peters , The Eldorado of the Ancient , pp .  271 - 74 .\r\n( 3 ) .  A . Grohmann , op - cit , p .  25 .\r\n","page_name":" 304 ","page_number":314},
  {"content":"\r\n\r\nروزگار او ( سدهء نخست ميلادى ) « 1 » « اوسانىتى »  Ausaniteae  خوانده مىشده - نامى كه آشكارا با نام « اوسان » « 2 » نزديك مىنمايد - و وابسته به فرمانروايان  Mapharitis  يعنى اميران سبأ و ذىريدان بوده است . « 3 » نيز گروه ديگرى از سبائيان را مىشناسيم كه در سدهء پنجم پيش از ميلاد از غرب يمن به حبشه كوچ كرده‌اند . « 4 »\r\nبدين‌گونه از همان روزگاران كهن ، پيش از نيمهء نخست هزارهء پيش از ميلاد ، دسته‌هايى از عرب‌هاى جنوبى از درياى سرخ گذر كردند و در سواحل رو به رو زيست‌گاه و پايگاه بازرگانى به پا كردند . اين كوچ‌ها به سرزمينى كه « عدولى » مركز آن بود هم‌چنان پياپى صورت مىگرفت ، و افزونى كوچ‌ها ناگزير سرزمين زيست‌گاه كوچ‌گران را گسترده مىساخت و طبيعت آن سرزمين نيز به گونه‌اى بود كه كوچ‌گران را بيشتر به تپه‌ها و پشته‌ها مىراند .\r\nسنگ‌نوشته‌هاى به دست آمده از عرب‌هاى جنوبى در سرزمين « اكسوم » و شرق آن - كه راه « عدولى » از آن مىگذرد - نيز آشكارا نشانگر نشت و نفوذ گستردهء عرب‌ها به اتيوپى پيش از سدهء ششم پيش از ميلاد مىباشند . « 5 »\r\nكوچ‌هاى عربى به حبشه ، هم‌چنان تا ميانهء سال‌هاى 232 - 250 م . ادامه داشت . « 6 » حتى برخى از پژوهشگران ، بر اين پايه كه در يمن كوهى است با نام « حبيش » و قبيله‌اى با نام « حبشت » ( حبشات ) ، ريشهء خود حبشىها را نيز از غرب يمن دانسته‌اند . در اين باره مىتوان\r\n\r\n\r\n","description":"","footnote":"\r\n( 1 ) . فضلو حورانى ( همان ، 54 ) تاريخ اين كتاب را سال‌هاى 50 - 60 م . دانسته است و مسكاتى ( همان ، 378 ) سال 75 م ، ژاكلين پيرن ، سال 106 م ؛ بنگريد به :\r\n J . Pirenne , Le Royaume Sud - Arabe de Qataban et sa Datation , pp .  164 - 193 .\r\n( 2 ) . جواد على ، 3 / 450 ؛ نيز :  A . Grohmann , Arabien , p .  25 .\r\n( 3 ) .  IBid , p .  25 در اين باره كسانى نيز گفته‌اند كه اوسانيان چه بسا پيش از سال 400 پيش از ميلاد سرزمين‌هاى « بمبا » و « زنگبار » را در دست داشته‌اند . و از راه بندر « عدن » كه در آن روزگاران وابسته به اوسانيان بوده ، ميان آنان و سواحل افريقا بازار داد و ستد و تجارت گرم بوده است . بنگريد به : جواد على ، 2 / 502 ؛ نيز :\r\n W . Schoff , The Periplus of the Erythraean Sea , p . 22 ; Discoveries , p . \r\n39 ؛  H . Von Wissmann and M . Hofner , op - cit , p .  74 .\r\n( 4 ) . جواد على ، 3 / 450 ؛ نيز :  Die Araber , I . P .  126 .\r\n( 5 ) . موسكاتى ، همان ، 213 .\r\n( 6 ) .  Die Araber , I . P .  126 .\r\n","page_name":" 305 ","page_number":315},
  {"content":"\r\n\r\nگفت ، دور نيست كه نام آن كوه و آن قبيله با همان عرب‌هايى كه به افريقا كوچ كردند ، در پيوند باشد ، يعنى آنان پس از كوچ ، نام آن كوه يا قبيله را بر زيست‌گاه تازهء خويش نهادند و از آن نام‌ها بود كه نام « حبشه » برآمد و فرنگيان نيز لفظ «  Abyssinia  » را از همين واژه گرفتند . « 1 »\r\nداستان « جعز » ىها كه همان «  Gesani  » هستند نيز كم و بيش همين‌گونه است . « پلينى » زيست‌گاه آنان را در نزديكىهاى عدن گفته است و پژوهشگران ، آنان را از عرب‌هاى جنوبى شمرده‌اند كه به حبشه كوچ كرده و در آنجا دولت و مملكتى بر پا كردند و به زودى زبان آنان در ميان ساميان اتيوپى گسترش يافت و از اين جاست كه زبان حبشيان را زبان جعزى خوانده‌اند . « 2 » چيرگى اين زبان در حبشه تا آنجا رسيد كه در سدهء چهارم ميلادى كه خواستند انجيل را در حبشه از يونانى ترجمه كنند ، به اين زبان بازگرداندند . نيز اين زبان هم‌چنان زبان نوشتارى و گفتارى مردم حبشه ماند تا سدهء سيزدهم كه جاى آن را زبان « امهرى » گرفت . « 3 »\r\nاز سوى ديگر كسانى ، تماما بر خلاف آنچه تاكنون گفته آمد ، بر اين‌اند كه ساميان در روزگاران ديرين پيش از تاريخ ، از راه تنگهء باب المندب از افريقا به شبه جزيرهء عربستان آمده‌اند . « 4 » اينان دربارهء نظر معروف پيش گفته - يعنى كوچ عرب‌ها از سرزمين‌هاى خود به افريقا و نه از افريقا به آنجاها - شك و ترديدها برانگيخته‌اند و آن را سخنى بىپشتوانه و دليل شمرده‌اند . در تفسير اينها همه ، مىتوان چنين پنداشت كه عرب‌هاى جنوبى در ملّتى سامى كه از پيش در اتيوپى مىزيسته‌اند تأثيرها نهاده‌اند . و گرچه اين انگاره را به آسانى نمىتوان ناروا شمرد ، اين نيز آسان نيست كه بيابيم آن ملت سامى از كجا مىتواند آمده باشد . « 5 » گذشته از اين ، دليل‌هاى بسيارى است بر اينكه عرب‌ها ، همان ساميانى هستند كه اين پژوهشگران از آنها سخن مىگويند ، نيز بر اين كه بخش‌هاى جنوبى شبه جزيره در طول دوره‌هاى تاريخى ، از راه كوچ و هجرت ، سرچشمه و خاستگاه همين ساميان بوده است . كوچ‌هايى كه بار ديگر در ميانهء هزارهء نخست پيش از ميلاد و نيمهء نخست سدهء نخست پس از ميلاد ، دوباره رو به فزونى نهاد\r\n\r\n\r\n","description":"","footnote":"\r\n( 1 ) . موسكاتى ، همان ، 214 ؛ حسن ظاظا ، همان ، 195 ؛ جواد على ، 3 / 439 ؛ نيز :\r\n C . Rossini , Expedition et possessions des Habasat en Arabie , p . 5 . \r\n( 2 ) . موسكاتى ، همانجا ؛ حسن ظاظا ، همان ، 195 ؛ نيز :  Die Araber , I . pp .  114 ، 274 .\r\n( 3 ) . ابراهيم طرفان ، محاضرات فى تاريخ الحبشة ؛ عبدالمجيد عابدين ، همان ، 9 .\r\n( 4 ) .\r\n H . Fleisch , Introduction a l'etude des langues semitiques , Paris \r\n، 1947 ،  p  . 25 .\r\n( 5 ) . موسكاتى ، همان ، 214 .\r\n","page_name":" 306 ","page_number":316},
  {"content":"\r\n\r\nو گسترش و نشت و نفوذهاى عربى در حبشه را تا آنجا از پى آورد « 1 » كه كسانى برپايى خود مملكت « اكسوم » را كار عرب‌هاى جنوبى دانسته‌اند . « 2 »\r\nبه هر رو ، عرب‌هاى جنوبى در روزگار « علهان نهفان » « 3 » ، پادشاه سبأ و ذىريدان ، گرفتار درگيرىها و ناامنىهايى بودند ، چنان كه « علهان » ناگزير به بستن پيمانى با پادشاه حبشه « جدره » ( گادارا ) شد كه به گفتهء فون ويسمن ، در آن روزگاران بر كناره‌هاى شرقى درياى سرخ از ينبع تا عسير و نيز بر تنگهء باب المندب دست داشت . « 4 » در سنگ‌نوشته‌اى كه به « گكنس » اول « 5 » نام‌بردار است نيز مىخوانيم : هنگامى كه سپاه « شعر اوتر » با حضرميان در پيكار بود ، حبشيان - و چه بسا همراه با ردمانيان - بر سپاهيان او شبيخون زدند و بخش‌هايى از سرزمين‌هاى وابسته به او را به يغما بردند و زيانى بسيار به آنها رساندند . « 6 » و « شعراوتر » چنان كه در سنگ‌نوشته 631 جيم آمده است ، سپه‌سالار خويش « قطبان اوكان » را به كين‌خواهى از حبشيان فرستاد و او با يارى نيروهاى ديگرى از سبائيان كه به او پيوسته بودند ، توانست نخست حبشىها را دوره ( محاصره ) كند و سپس ناگهان بر آنان بتازد و با زور شمشير ناگزيرشان كند تا سرزمين « ظفار » را واگذارند و به « معاهر » ( معهرتن ) روى آورند « 7 » ؛ هر چند او نتوانست بر بخش‌هاى غربى يمن و كناره‌هاى درياى سرخ دست يابد و اين سرزمين‌ها هم‌چنان در دست حبشيان باقى ماند . « 8 »\r\nاز سوى ديگر ، گزارش‌هايى موجود است گوياى تاخت و تازها و لشكركشىهاى حميريان به سرزمين‌هاى ميانى درهء نيل و شمال افريقا « 9 » . « كوسن دوپرسيوال » نيز از تاخت و تازى ياد\r\n\r\n\r\n","description":"","footnote":"\r\n( 1 ) . در اين باره بنگريد به : موسكاتى ، همان ، 214 ، 223 ؛ جواد على ، 3 / 453 ؛ صلاح الشامى ، الموانى السودانية ، 50 - 52 ؛ فضلو حورانى ، همان ، 85 ؛ نيز :\r\n Caussin de Perseval , op - cit , p .  28 ؛  Die Araber , I . p .  114 ؛\r\n A . H . M . Jones and E . Monroe , Histoire de l'Abyssinie , Paris , \r\n1935 ؛  Hand buch , I . p .  34 .\r\n( 2 ) . فضلو حورانى ، همان ، 85 ؛ جواد على ، همان ، 3 / 451 ؛ نيز :  Die Araber , I . p .  114 .\r\n( 3 ) . فرمانروايى « علهان نهفان » به گفتهء فيلبى حوالى سال 135 پيش از ميلاد بوده است و به گفتهء آلبرت جيم سال‌هاى 85 - 65 ، و به گفتهء آلبرايت حوالى سال 60 و به گفتهء « فون ويسمن » حوالى سال 160 . بنگريد به :\r\n Von Wissman and Hofner , op - cit , p .  113 ؛  A . Jamme , op - cit , p .  390 ؛  J . Philby . op - cit , p .  124 .\r\n( 4 ) .  Le Museon ,  1964 ، 3 - 4 ،  p  . 471 .\r\n( 5 ) .  Guekens I \r\n( 6 ) .  G . Ryckmans , Inscriptions Sud - Arabes , p .  297  f ; A . Jamme , op - cit , p .  301 .\r\n( 7 ) .  Ibid . p .  132 .\r\n( 8 ) .  Le Museon ,  1964 ، 3 - 4 ،  p  . 475 .\r\n( 9 ) . مصطفى مسعد ، همان ، 108 .\r\n","page_name":" 307 ","page_number":317},
  {"content":"\r\n\r\nكرده است به فرماندهى « ابو مالك بن شمر يرعش » به معادن زمرّد در سرزمين « بجه » و چنين مىنمايد كه او با بيشتر سربازانش در نيمه‌هاى سدهء نخست ميلادى به كام مرگ رفته باشد . « 1 »\r\nو اما در روزگار اكسوميان ، ترازوى قدرت به سود اتيوپيان و به زبان عرب‌هاى جنوبى مىچرخد ، به ويژه پس از آنكه « عيزانا » ( ازانا ) - كه در سال‌هاى 325 ميلادى به فرمانروايى رسيده بود - به دين ترسايا گرويد . انگيزهء عيزانا براى ترسا شدن هر چه بوده - خواه اينكه مىخواسته دين تازه‌اى را بيازمايد و خواه اينكه مىخواسته از اين راه خود را به بيزانس ، بزرگ‌ترين پشتيبان ترسايان شرق ، نزديك سازد ، زمينه شد تا دو قدرت مسيحى حبشه از سويى و روم از سويى ديگر ، يمن را در بر گيرد . « 2 » از اين پس بود كه حبشيان بيشتر از روى رقابت با يمنىها - كه مسيحى نبودند - به مسيحىگرى روى آوردند و نقشهء پيشين خويش را براى دست‌يابى به يمن از سر گرفتند . نقشه‌اى كه به گواهى سنگ‌نوشته‌هاى كهنى چون سنگ‌نوشتهء 631 جيم ، به سدهء نخست پيش از ميلاد باز مىگردد . سنگ‌نوشتهء 635 جيم نيز از پيكارها و درگيرىهايى ميان سپاهيان « شعر اوتر » ( 65 - 55 پيش از ميلاد ) و حبشيان در پشت شهر « نجران » سخن مىگويد ، و از اين برمىآيد كه گويا شهر نجران در آن روزگاران در دست حبشىها بوده است . « 3 » همچنين در سنگ‌نوشته‌هاى 574 ، 575 ، 590 ، 595 جيم ، از پيكارهاى « شرح يحضب » و برادرش « يأزل بين » با حبشيان ياد شده است . پيكارهايى كه در درّه‌هاى « سهام » و « سردد » - در 40 كيلومترى شمال « حديده » - و ديگر جاهاى حبشىنشين به پيروزى دو برادر و شكست حبشيان مىانجامد . « 4 » در سنگ‌نوشتهء 576 جيم نيز از پيروزى « شرح يحضب » بر فرمانرواى كنده و هم‌پيمانان او ، و نيز بر نيروهاى حبشى ياد شده است . « 5 » در سنگ‌نوشتهء 407  CIH  نيز سخن از پيكارهاى « شمر يهرعش » فرمانرواى حمير است با قبيله‌هاى تهامه در شمال غرب يمن - كه تا « عسير » و « صبيه » ميان دره‌هاى « بيش » و « سهام » را فرا مىگرفته است - و در اين پيكارها سپاهيان فرمان‌رواى حمير ، در\r\n\r\n\r\n","description":"","footnote":"\r\n( 1 ) .  Causinde Perseval , op - cit , p .  82 .\r\n( 2 ) . موسكاتى ، همان ، 215 ؛ حسن ظاظا ، همان ، 196 - 197 .\r\n( 3 ) .  A . Jamme , op - cit , pp .  132 ، 135 - 6 ، 303 ، 390 .\r\n( 4 ) .\r\n D . S . Margoliouth , Two South Arabian Inscription , p . 5 ; A . Jamme , op - cit , pp . \r\n60 ، 64 ، 310 - 311 ، 316 ؛\r\n H . Von Wissmann and M . Hofner , Beitrage zur Historischen Geographie des Vorislamischen sudarabien , pp . \r\n18 - 38 .\r\n( 5 ) .  A . Jamme , op - cit , pp .  88 ، 93 ، 96 ، 317 - 319 .\r\n","page_name":" 308 ","page_number":318},
  {"content":"\r\n\r\nخشكى بر قبيله‌هاى تهامه چيره مىشوند و آنها را تا دريا دنبال مىكنند و زيان‌هاى فراوان و شكننده‌اى بدانها مىرسانند . دور نيست كه اين شكست‌خوردگان فرارى ، حبشيانى باشند كه بر كناره‌هاى تهامه دست داشته‌اند ؛ دريايى هم كه بدان گريخته‌اند گويا درياى سرخ باشد . « 1 » در اين پيكارها قبيلهء « سردد » هم « شمر يهرعش » را يارى كرده‌اند . نيز چنين مىنمايد كه اين پيكارها زمينه‌اى شد تا اكسوميان ديگر بار در كار عرب‌هاى جنوبى دست و دخالت يابند . « 2 »\r\nبه هر رو ، روند كوشش‌هاى حبشيان براى دست‌يابى به يمن ، گاه با پيروزى و گاه با شكست ، هم‌چنان پيش مىرفت و در همين راه و راستا بود كه بسته به شرايط و اوضاع و احوال هر دو سوى ، بر بخش‌هاى كوچك يا بزرگى از آنجا دست يافتند ، زيرا در سنگ‌نوشته‌هايى بازمانده از شاهان اكسوم ، نام « يمن » نيز در ميان لقب‌هاى شاهانهء آنان ديده مىشود ، براى نمونه لقب شاهانهء « عيزانا » « پادشاه اكسوم و حمير و زيدان و سبا و سلحين » بوده است ، و پادشاهى كه پيش از « عيزانا » مىزيسته ، در سنگ‌نوشته‌اى بازمانده از او « پادشاه اكسوميان و حميريان » خوانده شده است . « 3 »\r\nو در سال 515 ميلادى است كه « ذونواس » بر تخت يمن مىنشيند . نام كامل او « زرحه ذونواس بن تبان اسعداب كرب » است ، و پس از آنكه به دين يهودى درمىآيد ، يوسف نام مىگيرد . برخى از اخباريان گفته‌اند : او را از اين روى ذونواس مىگفتند كه از دو سوى سر او دو دسته گيسوى افشان و لرزان بر شانه‌هايش فرو هشته بود « 4 » ( نواس به معنى گيسوى فروهشته و يا هر چيز آويز و لرزان است ) . بارى ، او پادشاهى است كه در روزگار او حبشيان بر يمن دست يافتند و پنجاه سال در آنجا ماندند و - چنان كه ديديم - اين نخستين بارى نبود كه حبشيان بر يمن دست مىانداختند . گرچه در اين بار يك چيز تازگى داشت و آن ، دست‌اندازى بر يمن به انگيزهء پشتيبانى از مسيحيت و مسيحيان بود . « 5 » به گفتهء گروهى از پژوهشگران ، نشت و نفوذ دين مسيحى در ميان يمنيان به سدهء چهارم ميلادى باز مىگردد ، آن‌گاه كه « تيوفيلس » كم و\r\n\r\n\r\n","description":"","footnote":"\r\n( 1 ) .  H . Von Wissmann and M . Hofner , op - cit , p .  119 ؛  A . Jamme , op - cit , p .  369 .\r\n( 2 ) . عبدالمجيد ، عابدين ، همان ، 32 - 33 .\r\n( 3 ) .  Le Museon ,  1964 ، 3 - 4 ،  p .  448 .\r\n( 4 ) . عبدالمجيد عابدين ، همان ، 34 .\r\n( 5 ) . ابن اثير ، 1 / 425 ؛ مروج الذهب ، 2 / 53 ؛ تاريخ يعقوبى ، 1 / 199 ؛ ابن قتيبه ، المعارف ، 311 ؛ ابن هشام ، التيجان ، 300 ؛ تفسير قرطبى ، 19 / 293 ؛ كتاب المحير ، 368 .\r\n","page_name":" 309 ","page_number":319},
  {"content":"\r\n\r\nبيش در سال 354 ميلادى توانست اين دين تازه را در ميان عرب‌هاى جنوبى گسترش دهد و به زودى در « ظفار » « 1 » ، كليسايى بسازد كه از ديگر كليساهاى آن سرزمين پيشينه‌اى بيشتر دارد ، و از همين روست كه سراسقف آن بر همهء كليساهاى سرزمين‌هاى عرب جنوبى سرپرستى داشته است .\r\nاما نفوذ يهودىگرى به سرزمين سبأ - چنان كه از قرآن كريم نيز برمىآيد « 2 » - به سدهء دهم پيش از ميلاد به روزگار سليمان ( 960 - 922 ق . م . ) بازمىگردد . « 3 » در اين باره در قرآن كريم از زبان ملكهء سبأ در پايان داستان او و سليمان مىخوانيم : « پروردگارا ، من كه بر خويش ستم كرده‌ام ، اينك با سليمان به اللّه ، پروردگار جهانيان سر سپرده‌ام » . « 4 » سپس در سدهء ششم پيش از ميلاد ، پس از آنكه « نبوكد نصر » در 584 ق . م . بر بيت المقدس چيره شد و معبد بزرگ آنجا را ويران كرد « 5 » ، گروهى از يهوديان به يمن كوچ كردند . سپس آن‌گاه كه « تيتوس » رومى در سال 70 ميلادى اورشليم را ويران كرد ، گروه بيشترى از يهوديان راهى يمن شدند ، و سپس آنگاه كه امپراتور « هادريان » ( 117 - 138 م ) تلخ‌ترين روزگاران را براى يهوديان پيش آورد و به سخت‌ترين آسيب و آزارها دچارشان ساخت و پيكرهء سياسى - اجتماعى آنان را در فلسطين از هم پاشاند و نام شهر مقدسشان « قدس » را به نام « ايليا كاپيتولينا » برگرداند و پرستش‌گاه بزرگشان را به پرستش‌گاه خداى روميان « ژوپيتر » دگرگون ساخت و زنانشان را به كنيزى فروخت . از پى اينها بود كه يهوديان در تاريكىهاى تاريخ گم شدند و كسانى از آنان كه بخت ياريشان كرده بود و كشته يا اسير نشده بودند ، بىدرنگ و ناگزير به اين سو و آن سو گريختند تا از دست ستمگرىها و ددمنشىهاى روميان دور بمانند ؛ و گروهى از همين فراريان بودند كه به يثرب و يمن رسيدند . « 6 » و از اينجاست كه كسانى گفته‌اند : اگر نام‌هاى يهوديانى را كه در سرزمين‌هاى عربى مىزيسته‌اند ، بررسى كنيم ، بسيارى از آنها را آرامى و عرب يهودى شده ،\r\n\r\n\r\n","description":"","footnote":"\r\n( 1 ) . بنگريد به :  P . K . Hitti , op - cit , p .  61 ؛  A . Grohmann , Arabiean , p .  29 .\r\n( 2 ) . سورهء نمل ، آيات 22 - 42 .\r\n( 3 ) . دربارهء داستان سليمان و ملكهء سبا ، بنگريد به مقالهء مؤلف « العرب و علاقاتهم الدولية فى العصور القديمة » .\r\n( 4 ) .  « قالَتْ رَبِّ إِنِّي ظَلَمْتُ نَفْسِي وَ أَسْلَمْتُ مَعَ سُلَيْمانَ لِلَّهِ رَبِّ الْعالَمِينَ »  ( سورهء نمل ، آيهء 44 ) .\r\n( 5 ) . بيومى ، مهران ، اسرائيل ، 529 - 535 ؛ نيز :\r\n M . Noth , op - cit , pp  286 - 288 ؛  A . Malamat , op - cit , p .  225 ؛  W . Keller , op - cit , pp .  400 - 403 .\r\n( 6 ) .  Josephus , The Jewish War , II ,  18 ، 1 ، 3 - 4 .\r\n","page_name":" 310 ","page_number":320},
  {"content":"\r\n\r\nخواهيم يافت ، عرب‌هايى كه پس از نفوذ يهوديان در ميان آنان و با تحريك و تبليغ آنان ، دين يهودى گرفته‌اند .\r\nبارى ، گسترش يهودىگرى در يمن ، چه بدان روزگاران كهن باز گردد ؛ و چه به روزگار « اب كرب اسعد » ( 400 - 415 ميلادى ) « 1 » - كه به گزارش مورخان در داستانى بلند ، هم خود دين يهودى گرفت و هم حميريان را به پذيرش اين دين واداشت « 2 » - ؛ و چه به روزگار يهودى شدن ذونواس - خواه به اين انگيزه كه با دينى آسمانى روياروى دين آسمانى ديگرى بايستد و اگر چنين باشد كار او پيش از هر چيز برخاسته از گرايش‌هاى نژادپرستانهء او خواهد بود و گوياى اينكه او وجود هم‌ميهنان مسيحى خويش را برنمىتابيده است ، زيرا با ديدن آنان خاطرهء تلخ روزگارانى را به ياد مىآورده كه دشمنان مسيحى ، يعنى حبشيان ، بر سرزمين او فرمان مىرانده‌اند « 3 » - ، و خواه از اين رو كه - بر پايهء روايتى از ابن عبرى - وى در اصل از مردم حيره بوده و تبارى يهودى داشته است ، و چنان كه گفته‌اند : مادرش زنى يهودى از مردم « نصيبين » بوده كه به اسيرى گرفته مىشود و سپس پدرش او را به همسرى مىگيرد و ذونواس از او زاده مىشود . و بدين ترتيب وى يك يهودى آمده از حيره به يمن است « 4 » ، و خواه به اين انگيزه كه مىخواسته با يهودى شدن ، خود و دولتش را از دست‌اندازى دولت‌هاى تواناى آن روزگار پاس دارد - زيرا در آن روزگار يهوديان از دولتى سياسى برخوردار نبودند ولى مسيحيان پشتوانه‌اى چون دولت روم شرقى داشتند كه چشم طمع به يمن نيز دوخته بود « 5 » - اينها همه چيزهايى هستند كه اينك جاى نقد و بررسى آنها نيست ؛ آنچه در اينجا بيشتر به كار\r\n\r\n\r\n","description":"","footnote":"\r\n( 1 ) . كسانى روزگار او را سالهاى 385 - 420 م . دانسته‌اند و كسانى نيز سال‌هاى 378 - 415 م . و به گفتهء برخى فرمانروايى او تا 430 م . ادامه داشته است . بنگريد به : جواد على ، 2 / 571 ؛ فريتر ، هومل ، همان ، 108 ؛ نيز :\r\n D . Nielsen , op - cit , p .  104 ؛  J . B . Philby , Note on the last kings of Saba , p .  269 ؛  The Background of Islam , pp .  116 ، 143 .\r\n( 2 ) . ابن كثير ، 2 / 163 - 167 ؛ تفسير ابن كثير ، 4 / 142 ؛ ازرقى ، 1 / 132 - 134 ؛ تفسير طبرى ، 25 / 128 - 129 ؛ تفسير خازن ، 4 / 115 - 117 ؛ تفسير قرطبى ، 16 / 145 - 146 ؛ تفسير بيضاوى ، 2 / 376 - 377 ؛ بلوغ الارب ، 2 / 170 ، 240 - 241 ؛ مروج الذهب ، 1 / 82 ؛ يعقوبى ، 1 / 197 - 198 ؛ العقد الثمين ، 1 / 71 ؛ ابن خلدون ، 2 / 52 ؛ المعارف ، 275 - 276 .\r\n( 3 ) .  P . K . Hitti , op - cit , p .  62 .\r\n( 4 ) . جواد على ، 2 / 593 ؛ بسنجيد با : الاكليل همدانى ، 2 / 63 .\r\n( 5 ) . اسرائيل ولفنسون ، همان ، 36 .\r\n","page_name":" 311 ","page_number":321},
  {"content":"\r\n\r\nمىآيد ، اين است كه پراكندگىها و چند دستگىهايى كه در يمن پيش آمده بود و بيش از هر چيز ريشه در رقابت‌هاى يهوديان و مسيحيان داشت ، نخست سرزمين‌هاى يمن را به راه فروپاشى و از هم‌پاشيدگى كشاند « 1 » و سپس زمينهء حكمرانى حبشيان و سرانجام ايرانيان را بر آنها فراهم نمود .\r\nگفتنى است كه آشوب‌ها و فتنه‌هاى داخلى يمن نيز در فراهم‌سازى زمينه براى چيرگى حبشيان ، نقش بسيار كارسازى بازى كرد . در اين باره در سنگ‌نوشتهء 228 فيلبى ، از يك جنگ داخلى كه پيش از دست‌يابى حبشيان بر يمن ، و چه بسا در سال 516 ميلادى در روزگار فرمانروايى « معدى كرب يعفر » آتش آن شعله‌ور بوده ، ياد شده است . در اين جنگ قبيله‌هاى سبأ ، حمير ، رحبه ، كنده ، منصر و ثعلبه « 2 » با يكديگر درگير بوده‌اند . انگيزهء اين درگيرىها از يك سو دشمنىهاى كهن قبيلگى بوده است و از ديگر سو بروز روحيهء قبيلگى كه بيرون از تنگناى قبيله و مصلحت آن ، مفهوم تعاون ، هم‌يارى ، اتحاد و يك‌پارچگى را نمىشناسد و اينها همه را به آسانى زير پا مىگذارد ، بىآنكه بينديشد زير پا نهادن اينها چه فرجام ناگوارى مىتواند از پى بياورد و چه بسا پيكرهء قومى و ملّى آنها را از هم بپاشاند و دولت و ملت و سرزمين آنها را لگدكوب بيگانگان سازد و به چنگ اجنبيان سپارد . بارى ، اين جنگ گستردهء داخلى ، يكى از زمينه‌هايى بود كه راه هجوم حبشيان را بر يمن بسيار هموار ساخت .\r\nدر دو سنگ‌نوشتهء 507 - 508 ريكمانس « 3 » نيز كه به سال 518 ميلادى باز مىگردد ، از جنگى ياد شده است ميان حبشيان و پادشاهى حميرى كه در آن نوشته‌ها نه به لقب كه به نام « يسف اسأر » ( يوسف اسأر ) خوانده شده است . سبب اشاره نشدن به القاب طولانى وى ( كه مرسوم اين كتيبه‌هاست ) گويا اين باشد كه سلطه و سيطرهء او - ذونواس - بر همهء سرزمين‌هاى عرب جنوبى گسترده نبوده است و تنها بر بخش‌هايى از آن دست داشته است و بخش‌هاى ديگر آن مانند « ظفار » و همسايگانش در دست حبشيان بوده است . افزون بر اين ، خانان و سران قبايل نيز در اين سو و آن سو براى خويش حكومت‌هايى محلّى داشته‌اند و چه\r\n\r\n\r\n","description":"","footnote":"\r\n( 1 ) . موسكاتى ، همان ، 193 .\r\n( 2 ) . جواد على ، 591 ؛ نيز :  GJ , vol . CXVI ,  4 - 6 ، 1950 ،  p  . 274 .\r\n( 3 ) . بنگريد به : جواد على ، 2 / 592 - 596 ؛ نيز :\r\n Le Museon ,  1953 ، 3 - 4 ،  p .  284  f ; BSOAS , vol . XVI , part  3 ، 1954 ،  p  . 434 ؛  Ryckmans ,  507 ، 508 .\r\n","page_name":" 312 ","page_number":322},
  {"content":"\r\n\r\nبسا آشوب و درگيرىهايى را در گوشه و كنار كشور پيش مىآورده‌اند - و ما پيش از اين از جنگى داخلى در حدود سال 516 ميلادى ياد كرديم كه در آن چندين قبيله با هم به پيكار برخاسته بودند - به هر رو ، اين آشوب‌هاى داخلى و پيكارهاى قبيلگى كم‌كم سرزمين‌هاى جنوبى را به ناتوانى كشاند و سرانجام آنها را همچون لقمه‌اى لذيذ در دست حبشيان استعمارگر نهاد . « 1 »\r\nسنگ‌نوشتهء 508 ريكمانس از پيكار ديگرى نيز ياد كرده است كه در يك سوى آن ، يوسف اسأر ( ذونواس ) است و در سوى ديگر آن ، حبشيان و خانان يمنى هم‌پيمان با آنان . در اين جنگ پادشاه حميرى بر « ظفار » و « مخا » مىتازد و بر كليساهاى آنها دست مىيابد .\r\nاگرچه سخت‌ترين بخش اين جنگ ، پيكار او با قبيلهء « اشاعره [ اشعريان 
  ] » است كه سيزده هزار از آنان را مىكشد ، نه هزار و پانصد اسير مىگيرد و دويست و هشتاد هزار گاو و شتر و گوسفند به چنگ مىآورد ، سپس رو به نجران پيش مىرود و در آنجا حبشيان و هم‌پيمانانشان را دچار زيان‌هاى سنگين مىسازد . « 2 »\r\nاز همهء آنچه گفته شد ، چند چيز برمىآيد :\r\nيكم اينكه اوضاع و احوال يمن در آن روزگاران سخت ، به راستى بسيار آشفته و ناامن بوده است ؛ دوم اينكه حبشيان بر بخش‌هاى گسترده‌اى از آن سرزمين‌ها دست داشته‌اند و پاىتخت حميريان ، « ظفار » را پايگاه خويش گرفته بوده‌اند ؛ و سوم اينكه بسيارى از خانان و اميران يمن با استعمارگران تازه از راه رسيده ( حبشيان ) ، هم دست بوده‌اند و آنان را در فروپاشى حكومت وطنى يارى مىداده‌اند و در كنار آنان با پادشاه قانونى كشور و ياران آزادهء او مىجنگيده‌اند . اينها همه ، زمينه شد تا حبشيان بر يمن چيره گشتند ، و از آن پس بود كه يمن به گونهء مستعمره‌اى زير دست حبشه درآمد و حبشيان تا سال‌ها هر چه توانستند از آنجا و منابع و مردم آن به سود سرزمين‌هاى خويش بهره‌كشى كردند ، و پيداست كه اميران و خانان خائن يمن از فرمانروايان تازه جز بىمهرى و سرخوردگى بهره‌اى نيافتند و چنان كه سرنوشت همهء خائنان تاريخ است ، جز ننگ و نفرين پايدار و جاودانه چيزى به چنگ نياوردند .\r\n\r\n\r\n","description":"","footnote":"\r\n( 1 ) . جواد على ، 2 / 595 .\r\n( 2 ) .  Le Museon ,  1953 ، 3 - 4 ،  p  . 296 ؛  BSOAS , XVI , part  3 ، 1954 ،  p .  434 .\r\n","page_name":" 313 ","page_number":323},
  {"content":"\r\n\r\nمورّخان زمينه‌هاى چيرگى حبشيان بر يمن را چند چيز دانسته‌اند :\r\nيكم : حبشيان مىخواسته‌اند از اين راه با خاطرى آسوده و بىترس و دلهره از درازدستىها و چپاول‌گرىهاى حميريان ، كالاهاى خويش را به اين سو و آن سو برند . « 1 » دوم : كينه‌كشى و انتقام‌گيرى از يمنيان ، زيرا به گفتهء برخى از مورخان ، كينه و دشمنى حبشيان با يمنيان پيشينه‌اى ديرينه داشته و به روزگاران كهنى باز مىگشته كه يمنىها آنها را از كناره‌هاى سواحل حبشه به اسيرى مىگرفته‌اند و در شبه جزيرهء عربستان به بردگى مىفروخته‌اند . « 2 » سوم : سرزمين‌هاى عرب جنوبى در آن روزگاران ، درست همان نقشى را داشته كه امروزه مصر دارد . يعنى همان‌گونه كه مصر امروز پس از گشايش كانال سوئز ، يكى از كار سازترين و پرسودترين رگ‌هاى كشتىرانى جهانى را به دست گرفت ، سرزمين‌هاى عرب جنوبى نيز در آن روزگاران با چيرگى بر تنگهء باب المندب كه درياى سرخ را به اقيانوس هند مىپيوست و در ميانهء سرزمين‌هاى عربى و افريقا جاى داشت ، يكى از كارسازترين و سودمندترين رگ‌هاى كشتىرانى و از اين رو يكى از مهم‌ترين پايگاه‌هاى اقتصادى آن روزگاران را در دست داشتند .\r\nاز اينجا بود كه در همان روزگاران امپراتورى روم شرقى ، بسيار در پى اين بود كه سرزمين‌هاى عربى را از اين پايگاه فرو اندازد و مصر و ديگر سرزمين‌هاى وابسته به امپراتورى خويش را به جاى آنها بنشاند تا بتواند از پاىگاه آنها به سود خويش بهره‌اندوزى كند . به ويژه كه مسيحيت نيز در بسيارى از اين سرزمين‌هاى وابسته به روم شرقى ، چنان رواج داشت كه امپراتور كنستانتين ( قسطنطين ) در سال 311 ميلادى به آزادى دينى ( مسيحيت ) در سرزمين‌هاى خويش فرمان داد . « 3 » و از اين پس بود كه روميان به اين انديشه افتادند تا با بهره‌گيرى از دين ، سرزمين‌هاى عرب جنوبى را به امپراتورى خويش بپيوندند . از اين رو ، دسته‌هايى از روحانيان و مبلّغان دينى را به اين سو و آن سوى آن سرزمين‌ها فرستادند تا از يك سو آيين مسيحيت را در ميان عرب‌ها ، چه شهرى و چه بيابانى گسترش دهند و از ديگر سو ، انديشه و احساس مردم را براى پذيرش نفوذهاى رومى آماده سازند و زمينهء دست‌يابى روميان بر آن سرزمين‌ها را فراهم آورند . « 4 »\r\n\r\n\r\n","description":"","footnote":"\r\n( 1 ) . مراد كامل ، مقدمهء كتاب سيرة الحبشة ، قاهره 1958 ، ص 61 ؛ عبد العزيز سالم ، همان ، 182 .\r\n( 2 ) . يوسف احمد ، الاسلام فى الحبشة ، قاهره 1935 ، 6 - 7 ؛ عبد المنعم ماجد ، همان ، 74 .\r\n( 3 ) . فؤاد حسنين ، همان ، 301 .\r\n( 4 ) . اسرائيل ولفنسون ، همان ، 36 .\r\n","page_name":" 314 ","page_number":324},
  {"content":"\r\n\r\nهمان‌گونه كه امروز جهان از ديدگاه سياسى دو بخش و بلوك ، و دو ابرقدرت دارد : شرق و غرب « 1 » ، جهان سياسى آن روز نيز دو بخش و بلوك شرقى و غربى داشت : يكى ايران و ديگرى روم . و هر يك از اين دو ابرقدرت نيز براى خود وابستگانى از دولت‌هاى كوچك‌تر و حكومت‌هاى محلى و قبيلگى داشتند . در چنين اوضاع و احوالى بود كه از يك سو ، روم مىكوشيد تا بر سرزمين‌هاى عربى دست يابد و دست كم آنها را از دست ايرانيان دور دارد ، و از ديگر سو ، ايران مىكوشيد تا هر پايگاه عربى را كه به سود روميان كار كند ، از هم فروپاشد و از ورود كشتىهاى رومى به اقيانوس هند جلوگيرى كند و راه را بر پيوند بازرگانى آنان با عرب‌ها بربندد . در چنين گيرودارى بود كه روميان براى گسترش نفوذ خويش در شبه جزيرهء عربستان ، دين را ابزار ساختند و دسته‌هاى تبليغى خويش را براى گسترش مسيحيت به ميان عرب‌ها روانه كردند و در اين كار [ كه از بيرون دينى و خدايى مىنمود و از درون نقشه‌اى سياسى و حيله‌اى استعمارى بود 
  ] از حبشيان نيز يارى گرفتند . از سوى ديگر ايرانيان نيز نصرانيان سرزمين‌هاى خويش را كه با نصرانيان روم دوگانگى مذهبى داشتند ، و نيز يهوديان را ، چون ابزارى به كار گرفتند تا راه نفوذ روميان و حبشيان را [ در سرزمين‌هاى عربى 
  ] تنگ كنند . اينها به خوبى آشكار مىكند كه هدف روميان ، و ايرانيان ، از نشر و پخش مسيحىگرى و يهودىگرى ، جلب رضاى خدا نبود ، بلكه هدف نخستين و پايانى آنان ، اجراى نقشه‌هاى سياسى و برنامه‌هاى استعمارى [ براى گسترش قدرت و دولت خويش 
  ] بود . آنچه اين ديدگاه را استوارتر مىدارد ، يكى اين است كه ابرههء حبشى چون به پيكار ذونواس رفت - و اين رفتن او به ظاهر انگيزه‌اى دينى داشت - تنها به نابودى ذونواس و دست‌يابى بر يمن بسنده نكرد ، بلكه گسترهء نفوذ خويش را تا ميانه‌هاى سرزمين عرب نيز پيش برد . چنان كه در سنگ‌نوشتهء 506 ريكمانس - و آن چه كه تاريخش به سال 535 يا 547 ميلادى باز مىگردد « 2 » - مىخوانيم كه ابرهه با قبيله‌هاى « معد » به پيكار برمىخيزد ، و چنان كه از اين پس خواهيم ديد با فرمانروايان حيره ، كه زيردستان ايرانيان بوده‌اند نيز ، پيوند و پيمان‌ها مىبندد .\r\nاز اينها آشكارا برمىآيد كه شكنجهء مسيحيان نجران به دست ذونواس انگيزهء اصلى هجوم\r\n\r\n\r\n","description":"","footnote":"\r\n( 1 ) . اين سخن مربوط به پيش از فروپاشى اتحاد جماهير شوروى است . ( ويراستار ) .\r\n( 2 ) .  A . F . L . Beeston ,  \"  Notes on the Muraighan Inscriptions  \"  , in BSOAS ,  1954 ،  p  . 389 ؛  LE Museon ,  66 ، 1953 ؛  p .  275 ؛  S . Smith , Events in Arabia in the 6 th Century A . D . p .  435 .\r\n","page_name":" 315 ","page_number":325},
  {"content":"\r\n\r\nحبشيان به يمن نبوده است ، زيرا افزون بر آنچه تاكنون گفته‌ايم ، منابع يونانى - و نيز حبشى - حملهء حبشيان به يمن را سال‌ها پيش از داستان شكنجهء مسيحيان دانسته و گفته‌اند : حبشيان در اين حمله بر ذونواس چيره شدند و او نخست ناگزير به كوه‌ها پناه برد و پس از چندى كه توانست سپاه پراكندهء خويش را دوباره سامان دهد ، بر حبشيان شبيخون زد و آنان را فروشكست و آنگاه به نجران تاخت و پس از محاصره‌اى هفت ماهه ، بر آن دست يافت و از مردمش به سختى انتقام گرفت . « 1 »\r\nبارى ، دست‌يابى بر سرزمين‌هاى عرب جنوبى چيزى بود كه هم حبشيان در پى آن بودند و هم روميان . در اين ميان ذونواس كه مىديد گسترش دين ترسايى در يمن با گسترش نفوذ سياسى حبشيان بر آنجا در پيوند است ، [ براى آنكه راه گسترش نفوذ سياسى حبشيان را تنگ كند 
  ] با مسيحيان يمن از در دشمنى درآمد ، و همين ، بهانه و زمينه‌اى شد تا روميان ، خودگردانى دولت يمن را از هم فروپاشند ، اما نه به شيوهء دخالت مستقيم و به دست خود ، بلكه از راه تحريك و انگيزش حبشيان به جنگ با يمن . اين كه امپراتور « ژوستين » ( 518 - 527 ميلادى ) اين شيوه را برگزيد و حبشيان را واداشت تا به سرزمين‌هاى عربى هجوم برند ، گويا از اين رو بوده كه مىخواسته راه دست‌يابى ايرانيان را به شبه جزيره دشوار سازد . ايرانيانى كه بر سرزمين‌هاى ساحلى خليج فارس چون بحرين دست داشتند و نفوذشان در سرزمين‌هاى عربى هم رو به گسترش داشت . « 2 »\r\nگفتنى است كه انگيزهء حملهء حبشيان به يمن را گزارش ديگرى اين‌گونه باز گفته است كه پادشاه حمير « ديميون »  dimion  ( دميانوس  Dimianos  ) ، از اين رو كه روميان با يهوديانى كه در سرزمين‌هاى آنان بودند ، بدرفتارى مىكردند و به آزار آنان مىكوشيدند ، فرمان داد تا بازرگانان رومى را كه به يمن رفته بودند ، كشتند و سرمايه‌هاى آنان را ربودند ، و اين زمينه‌اى شد كه بازرگانان رومى ، ديگر از ترس به حبشه و يمن و حتى سرزمين‌هاى نزديك حميريان نروند . از اين جاست كه كسانى گفته‌اند : انگيزهء اصلى « تئوفيلوس » از نمايندگانى كه به ظاهر براى تبليغ مذهبى به يمن فرستاد ، اين بود كه فرمانروايان يمن را به خوش‌رفتارى با بازرگانان\r\n\r\n\r\n","description":"","footnote":"\r\n( 1 ) .  J . B . Bury , op - cit , 2 , p . 323 . \r\n( 2 ) . بلاذرى ، فتوح البلدان ، 78 ؛ عبدالمنعم ماجد ، همان ، 74 ؛ نيز :\r\n I . Kammerer ,  \"  La Mer Rouge , L'Abysinie et L'Arabie depuis L'Antiquite  \"  , Le Caire ,  1929 .\r\n","page_name":" 316 ","page_number":326},
  {"content":"\r\n\r\nرومى برانگيزد ؛ گرچه نفوذ آن وقت ايرانيان در يمن ، آن نمايندگان را ناكام بازگرداند و نگذاشت كوشش ايشان به بار نشيند . اين رخداد ، پىآمدهاى زيان‌بار و ناگوارى براى بازرگانى و اقتصاد حبشه به دنبال آورد ، چنان كه نجاشى را به پيشنهادهايى ناگزير ساخت ، و چون هيچ يك از اين پيشنهادها از سوى پادشاه حميرى پذيرفته نشد ، نجاشى از در جنگ درآمد . به گفتهء همين گزارش ، نجاشى كه هم‌چنان بت‌پرست بود ، به پيشنهاد كسانى نذر كرد كه اگر در اين پيكار پيروز شود ، به دين مسيحيت درآيد ، و آنگاه كه با پيروزى او پيكار پايان پذيرفت ، نذر خويش را گزارد و به دين نصرانى درآمد ، سپس پيكى نزد سزار روم فرستاد و از او خواست تا شمارى از مردان دين را به حبشه فرستد تا راه و رسم مسيحيت را به دو بياموزند و سزار نيز چنين كرد . « 1 »\r\nبارى ، داستان هر چه بوده ، حبشيان ، ذونواس را فروشكستند و بر يمن دست يافتند . اما چنين مىنمايد كه خود فرمانروايى آنجا را مستقيم و آشكار به دست نگرفتند و براى اين كار يكى از سران يمن را برگزيدند كه آنان را در رسيدن به هدف استعماريشان يارى رسانده بود . و او كسى نبود جز « سميفع اشوع » - چنان كه پيشتر نيز گفته‌ايم - نخست بىآنكه خود بخواهد ، از روى ناگزيرى ، با ذونواس همراه شد و پس از شكست ذونواس ، در دژ « ماويه » پناه گرفت و از پيكار با حبشيان سر باز زد . از اين رو ، حبشيان در برابر مالياتى سالانه ، او را به فرمانروايى حميريان گماشتند .\r\nاز يك سنگ‌نوشته نيز كه در موزهء استانبول نگهدارى مىشود و پژوهشگر بلژيكى « ريكمانس » آن را نشر داده است ، برمىآيد كه « سميفع اشوع » پادشاه سبأ بوده و دين نصرانى داشته است ، زيرا در آن سنگ‌نوشته مىخوانيم : « باسم رحمنن و بنهو كرشتش غلبن » يعنى « به نام رحمان و پسر پيروزش مسيح » . « 2 » نيز اين نوشته مىتواند پشتوانه‌اى باشد براى سخن « پروكوپيوس » كه گفته است : پس از ذونواس ، فرمانروايى حميريان به  Esimiphiaeus  ( سام\r\n\r\n\r\n","description":"","footnote":"\r\n( 1 ) . جواد على ، 3 / 468 - 469 ؛ عبدالمجيد عابدين ، همان ، 39 ، 45 - 46 ؛ نيز :\r\n J . B . Bury , op - cit , 2 , p .  322 ؛  Noldeke , Tabari , p .  188 ؛  ZDMG , VII , p .  337 ؛  E , Glaser , Die Abessinier in Arabien und Africa ,  1895 ،  p  . 671 ؛\r\n R . Bell , The Origin of Islam in its Christian Environment , London , \r\n1920 ،  p . 33 f . \r\n( 2 ) .  D . Nielson , op - cit , p .  105 ،  Note 4 ; Le Museon ,  1950 ، 3 - 4 ،  p  . 272 ، 1964 ، 3 - 4 ،  pp  . 165 - 167 ؛  C . Contirossini , Storia D'Etiopia , I , p .  180 .\r\n","page_name":" 317 ","page_number":327},
  {"content":"\r\n\r\nيفع اشوع سميفع اشوع ) رسيد . « 1 » اگرچه او بيشتر دست نشانده و فرمانبر پادشاه حبشه بود ، و چنان كه از سنگ‌نوشتهء 621  CIH  برمىآيد ، آغاز فرمانروايى او سال 525 ميلادى بوده است . « 2 » از فرمانروايى سميفع اشوع بيش از شش سال نمىگذرد كه در سال 531 ميلادى ، بازماندگان سپاهيان حبشه در يمن بر او مىشورند و در دژى به محاصره‌اش مىگيرند و « ابراهام » را كه همان « ابرهه » است و پيش‌تر بردهء بازرگانى يونانى در شهر عدولى بوده است ، به جاى او مىنشانند . نجاشى براى اين كه اوضاع را به گونهء پيشين در آورد ، چندين بار به آنجا لشكركشى مىكند ، اما ، شكست سپاهيانش در هر بار ، او را به پذيرش آنچه پيش آمده ناگزير مىسازد ، و همين كه مرگ او را فرا مىرسد ، ابرهه بىدرنگ با جانشين او پيمان سازش مىبندد و پرداخت جزيه ( ماليات ) ساليانه را گردن مىنهد تا در برابر ، نجاشى تازه روى كار آمده ، او را نماينده و نايب پادشاه در يمن بشمارد . و بدين‌گونه است كه ابرهه ، فرمانرواى يمن مىگردد .\r\nهر چند نام و عنوان خويش را اين سان ياد مىكند : « عزلى ملكن أجعزين » يعنى « نماينده و نايب پادشاه اجاعزه ( جعزيان ) » در يمن .\r\n\r\n\r\n","description":"","footnote":"\r\n( 1 ) . جواد على ، 3 / 472 ؛ نيز :  Procopius , I , xx ,  1 - 2 .\r\n( 2 ) . جواد على ، 3 / 475 - 476 ؛ نيز :\r\n C . Hant , Himyaric Inscriptions of Hisn Ghurab ,  1848 ؛  ZDMG ,  39 ، 1885 ،  p  . 230 ؛  Von Maltzen , Reise Nach Sudarabien , p .  225 ؛  J . R . Wellsted , op - cit , p .  21 .\r\n","page_name":" 318 ","page_number":328},
  {"content":"\r\n\r\n\r\nبخش يازدهم * داستان اصحاب فيل *\r\n\r\n","description":"","footnote":"","page_name":" 319 ","page_number":329},
  {"content":"\r\n\r\n\r\n1 . استوارى نفوذ حبشيان در يمن\r\nهمين كه حبشيان بر يمن دست يافتند ، ابرهه بىدرنگ به استوارسازى قدرت خويش در اين سرزمين عربى برخاست ، و نخستين كوشش او راه‌اندازى و سرپرستى شورشى بود كه كار « سميفع اشوع » ، فرمانرواى يمن را يك‌سره كرد و خود به جاى او بر تخت فرمانروايى نشست . « 1 » سپس بر سر اين فرمانروايى ، با « ارياط » از در رقابتى سخت درآمد و پس از پيكارى كارى - كه خيانت در آن نقش كارسازى داشت « 2 » - كار او را نيز ساخت و به بالاترين پايگاه در يمن عربى رسيد ، اگرچه هنوز « نماينده و نايب پادشاه جعزيان در يمن » لقب داشت ، زيرا در دو سنگ‌نوشتهء 618 گلازر و 541  CIH  خود پادشاه حبشه « پادشاه جعزيان » خوانده شده و ابرهه در آنها ، خود را « پادشاه سبأ ، ذىريدان ، حضرموت ، يمنات و عرب‌هاى كوه‌ها و كويرها » گفته است و او هم‌چنان - دست كم از ديدگاه نام و لقب - نايب پادشاه جعزيان بوده است . « 3 » و با اين كه - به گفتهء گزارش‌هايى - « يزيد كبشه » كه ابرهه او را به نمايندگى خويش\r\n\r\n\r\n","description":"","footnote":"\r\n( 1 ) .  H . Von Wissmann and M . Hofner , op - cit , pp .  92 ، 120 ؛  B . Bury , op - cit , p .  324 .\r\n( 2 ) . تاريخ طبرى ، 2 / 127 - 130 ؛ ابن اثير ، 431 - 433 ؛ ابن كثير ، 2 / 169 ؛ ابن خلدون ، 2 / 60 - 61 ؛ يعقوبى ، 1 / 200 ، تاريخ الخميس ، 220 - 221 ؛ مقدسى ، 3 / 185 ؛ الاخبار الطوال ، 62 ؛ تفسير قرطبى ، 20 / 193 - 194 ؛ ازرقى ، 1 / 136 - 137 ؛ تفسير روح المعانى ، 30 / 233 ؛ جواد على ، 3 / 481 - 482 ؛ نيز :\r\n Procopius , History of Wars , I , p . 191 . \r\n( 3 ) . جواد على ، 3 / 484 ؛ نيز :\r\n E . Glaser , Zwei Inschriftten uber den Dammbruch von Marib , II , p . \r\n421 .\r\n","page_name":" 320 ","page_number":330},
  {"content":"\r\n\r\nبه قبيلهء كنده فرستاده بود ، سر به شورش برداشت و به زودى « سميفع اشوع » و « معدى كرب » و برخى از سران ديگر يمن نيز به او پيوستند ، و با اينكه اين شورش شتابان تا حضرموت و حريب و ذوجدن و حياب - در صرواح - گسترش يافت ، ابرهه با يارى ديگرى قبيله‌هاى نيرومند يمنى توانست شورش را فرو خواباند و رهبر شورشيان را فروكوبد و دست شورش‌گران را كوتاه كند . « 1 »\r\nبدين‌گونه كارها به كام ابرهه در يمن پيش رفت و او به گسترش نفوذ خويش بر قبيله‌هايى كه در ميانه‌هاى شبه جزيرهء عربستان مىزيستند ، برخاست . در اين باره در سنگ‌نوشتهء 506 « ريكمانس » « 2 » از پيكار ابرهه با قبيلهء « معد » ياد شده است . نيز از پيوند و پيمان‌هاى اميران حيره با فرمان‌روايان حبشى يمن ، نيز از نفوذ اين حبشيان بر قبيله‌هايى چون قبيلهء « معد » سخن به ميان آمده است و اين همه مىتواند پشتوانه‌اى باشد بر اين رويكرد نويسندگان عرب كه قبيله‌هايى چون « معد » را زير نفوذ يمنىها پنداشته‌اند و گفته‌اند : اميران و سران اين قبيله‌ها را تبّعىهاى يمن مىگزيده و مىگماشته‌اند . « 3 »\r\nدر همين سنگ‌نوشته ، ابرهه از پيكار خويش با معدىها در حلبان سخن مىگويد ، نيز از فرمان‌هاى خود به سران قبيله‌هاى كنده ، عل و سعد براى سركوبى شورش بنى عامر ياد مىكند . از همين نوشته برمىآيد كه ابرهه بر معدىها چيره مىشود و براى اينكه مبادا در آينده دوباره به شورشى ديگر دست يازند ، گروگان‌هايى از آنها مىگيرد ، نيز مىپذيرد كه « عمرو بن منذر » كه پدرش منذر او را به اميرى معدىها برگزيده بود ، در جاى خود بماند . « 4 »\r\nاز سوى ديگر پژوهشگران ديگرى ، اين سنگ‌نوشته را به گونه‌هاى ديگرى گزارش كرده‌اند و برداشت‌هاى ديگرگونى از آن به دست داده‌اند : برخى آن را نشانگر هجوم ابرهه به مكّه در سالى كه به « عام الفيل » نامبردار شده ، دانسته‌اند « 5 » ، گروهى نيز آن را نشانگر پيكارى دانسته‌اند كه ابرهه بدان دست يازيده تا زمينه‌هاى حمله‌اى گسترده‌تر را به بخش‌هاى بالايى\r\n\r\n\r\n","description":"","footnote":"\r\n( 1 ) . فؤاد حسنين ، همان ، 303 ؛ نيز :  H . Von Wissmann and M . Hofner , op - cit , p . 121 . \r\n( 2 ) .  Le MUSEON , 66 , p .  275 ؛  S . Smith , op - cit , p .  435 ؛  E . F . L . Beeston , op - cit , p .  389 .\r\n( 3 ) . جواد على ، 3 / 333 ، 494 .\r\n( 4 ) . جواد على ، 3 / 494 - 496 ؛ نيز :  Le Museon ,  1953 ، 3 - 4 ،  pp .  277 - 279 .\r\n( 5 ) . جواد على ، 3 / 495 ؛ نيز :\r\n Le Museon ,  1965 ، 3 - 4 ،  p  . 426 ؛  F . Altheim and R . Stiehl ' Araber und Sasaniden , Berlin ,  1954 ،  pp .  200 - 207 .\r\n","page_name":" 321 ","page_number":331},
  {"content":"\r\n\r\nسرزمين‌هاى عربى فراهم سازد كه در مكه راه بر او بسته مىشود . « 1 » در برابر ، پژوهشگرانى ميان اين حملهء ابرهه و حملهء او در عام الفيل به مكّه ، هيچ پيوندى نمىبينند و مىگويند اين حمله در 547 ميلادى پايان پذيرفته و حملهء عام الفيل در 563 ميلادى بوده است . « 2 » گروه چهارمى نيز گفته‌اند : اين سنگ‌نوشته از دو جنگ سخن مىگويد : نخست ، جنگى به فرماندهى ابرهه در « حلبان » و ديگر جنگى ميان چندين قبيله در « تربه » ، در سرزمين بنى عامر « 3 » كه گويا در هشتاد ميلى جنوب شرقى طائف بوده است . « 4 »\r\n\r\n2 . ساخت كليساى قليس\r\nكارها هم‌چنان به كام ابرهه پيش رفت و او پس از آنكه توانست هم شورش‌هايى را كه در دشمنى با او برافروخته بودند خاموش كند و هم نفوذ خويش را بر معدىها گسترش دهد و هم با اميران حيره بند و بست‌هايى داشته باشد و هم سدّ مآرب را ترميم و بازسازى كند ، پس از اينها بود كه بر اين شد تا مسيحيت را در سرزمين‌هاى عربى گسترش دهد و با ديگر دين‌ها درآويزد . از اين‌رو ، به پشتيبانى مسيحيانى كه در سرزمين‌هاى عربى جنوب بودند ، برخاست و دست آنان را باز گذاشت و نجران را پايگاه اصلى حمله‌ها و كوشش‌هاى دين‌گسترانهء خود گرفت ، و گويا از اينجاست كه گروه‌هايى از مسيحيان را در صحراى يمامه ، در نيمه‌هاى راه ميان يمن و حيره ، مىبينيم و گروه‌هايى را در يثرب و گروه‌هايى را در امتداد راه بازرگانى فلسطين و سوريه « 5 » . گسترش مسيحيت در آن سرزمين‌ها ، ساختن كليساهايى را در اين سو و آن سوى يمن از پى آورد كه از همه برجسته‌تر و باشكوه‌تر ، كليساهاى مآرب ، نجران و صنعاست . و در همين صنعاست كه ابرهه كليساى بزرگ و باشكوهى را كه به « قليس » نامبردار است ، ساخت . او مىخواست كه مردم از رفتن به مكه و حج كعبه روى گردانند و به صنعا و حج « قليس » روى آورند ، كه اگر چنين مىشد ، براى او سودهاى سياسى ، مادى ، اقتصادى و ادبى فراوانى به همراه مىداشت . اما چنين نشد ، چيزهاى ديگرى نيز پيش آمد و سرانجام ابرهه را واداشت تا به حملهء معروفش به مكّه دست يازد .\r\n\r\n\r\n","description":"","footnote":"\r\n( 1 ) .  Le Museon ,  1965 ، 3 - 4 ،  p  . 426 ؛  W . Caskel , Entdeckungen in Arabien , p .  30 .\r\n( 2 ) .  Le Museon ,  1953 ، 3 - 4 ،  pp  . 277 - 279 .\r\n( 3 ) . جواد على ، 3 / 495 - 496 ؛ نيز :  Le Museon ,  1965 ، 3 - 4 ،  p  . 426 ؛  BSOAS  ، 1954 ،  p  . 391 .\r\n( 4 ) . ابو عبيد بكرى ، 1 / 308 .\r\n( 5 ) . فؤاد حسنين ، همان ، 304 .\r\n","page_name":" 322 ","page_number":332},
  {"content":"\r\n\r\nدربارهء كليساى « قليس » از سوى گزارشگران ، بسيار مبالغه و گزافه‌گويى شده است . براى نمونه گفته‌اند : ابرهه چون ساختمان كليسا را به پايان برد ، به نجاشى نوشت : « من براى تو در صنعا خانه‌اى بنا نهاده‌ام كه تاكنون در عرب و عجم همانندى نداشته است » . يا : « اى پادشاه ! من براى تو كليسايى ساخته‌ام كه تاكنون براى هيچ پادشاهى همانند آن ساخته نشده است و من از پا نخواهم نشست تا آيين حج عربان را از كعبه به اين جا كشانم » . « 1 » گفته‌اند : قليس را در كنار كاخ غمدان ساختند و براى ساختن آن سنگ‌هايى كه از كاخ بلقيس در مآرب آورده بودند ، به كار بردند . نيز گفته‌اند : ابرهه نامه‌اى به قيصر روم نوشت و از او خواست تا سنگ مرمر و سنگ‌ها و كاشىهاى رنگارنگ و تراش خوردهء تزئينى همراه با معماران و مهندسان چيره‌دست براى او بفرستد . نيز گفته‌اند : ساختمان آن را با چندين رده سنگ رنگين و درخشان برآورده بودند و آن را با طلا ، نقره ، گونه‌هاى گوهر ، كاشىهاى رنگين تراش خورده و رنگ‌آميزىهاى دل‌نواز آراسته بودند . بر ديوارهايش مشك پاشيده بودند و بر درهايش طلا و مرواريد خورانده بودند و صليب‌هايى آراسته به سيم و زر و گوهر در آن نهاده بودند و از آن سوى آن كه آفتاب برمىآيد ، تكه سنگى مرمرين ، چهارگوش ، ده گز در ده گز نهاده بودند ، چنان درخشان و آينه‌گون ، كه چشم بينندگانى را كه از زير گنبد ( قبّه ) بدان مىنگريستند مىزد و روشنايى خورشيد و ماه را به درون قبه و زير گنبد بازمىتاباند . در زير گنبد ، سبزى نهاده بودند از چوب آبنوس آراسته به عاج سفيد با پلّه‌هايى از چوب ساج و روكش‌هايى از طلا و نقره . و از فراز گنبد نيز زنجيرهايى سيمين فروهشته بودند . « 2 » گرچه دربارهء كليساى « قليس » بزرگ‌نمايىهايى شده است ، اما اين نيز هست كه اين كليسا به روزگارى باز مىگردد كه جهان مسيحيت كليساهاى بزرگ و بشكوهى را در خود داشته است ، همچون كليساى « اياصوفيه » در قسطنطنيه ( استانبول ) و كليساى « مهد » در بيت لحم كه هر دو به روزگار امپراتور « بوستينيان » ( بوستينيانوس ) 527 - 565 ميلادى باز مىگردند . و همهء اين كليساها رنگ و روى هنر معمارى بيزانس را داشته‌اند . گرچه كليساى « قليس » آميزه‌اى از هنر معمارى كهن عرب و هنر معمارى بيزانس مسيحى بوده است .\r\n\r\n\r\n","description":"","footnote":"\r\n( 1 ) . ازرقى ، اخبار مكه ، 1 / 138 - 139 ؛ تفسير طبرى ، 30 / 300 ؛ تفسير قرطبى ، 20 / 187 ؛ تفسير آلوسى ، 30 / 223 ؛ ابن كثير ، 1 / 170 ؛ ابن هشام ، 1 / 43 ؛ تفسير ابن كثير ، 4 / 548 .\r\n( 2 ) . ابن اثير ، 1 / 442 ؛ ازرقى ، 1 / 138 - 139 ؛ تاريخ طبرى ، 2 / 130 - 131 ؛ نويرى ، نهاية الارب ، 1 / 182 - 183 ؛ على جازم ، اديان العرب ، 35 ؛ ابن سعد ، 1 / 55 ؛ نيز :\r\n H . Scott , In the High Yemen , London ,  1947 ،  p .  212 .\r\n","page_name":" 323 ","page_number":333},
  {"content":"\r\n\r\nاز سوى ديگر ، ابرهه در ساختن كليساى « قليس » ، نه تنها كسان بسيارى را به بيگارى گرفت ، كه رفتارش با آن بيچارگان و بيگاريان نيز بسيار سخت‌گيرانه و سنگ‌دلانه بود . چنان كه اگر گاه از كارگر بيچاره‌اى سستى و تنبلى مىديد ، فرمان مىداد دستش را از تنش جدا سازند . به گزارش ياقوت حموى ، ابرهه براى ساختن اين كليسا ، مردم يمن را خوار ساخت و از هيچ‌گونه بيگارى و بهره‌كشى و آزاررسانى دريغ نكرد . او فرمان داده بود تا بيگاريان بيچاره از فرسنگ‌ها راه دور و دراز ، سنگ‌ها و ستون‌ها و مرمرهاى آراسته به زر و . . . را از كاخ بلقيس ، همسر سليمان ( ع ) - كه هنوز مانده‌هايى از آن بر پا بود - برگيرند و بياورند تا در ساختمان و آرايش كليساى « قليس » به كار رود . « 1 »\r\n\r\n3 . حملهء اصحاب فيل در گزارش‌هاى عربى - اسلامى\r\nهمان‌گونه كه هجوم و دست‌يابى حبشيان به يمن يكى از حلقه‌هاى پيكارهاى زنجيره‌اى روميان و ايرانيان است كه گاه به گاه با هم گلاويز مىشدند ، حملهء ابرهه به حجاز نيز يكى از حلقه‌هاى همين زنجيره است و ابرهه مىخواست با اين حمله هم به سود روميان كه در آن هنگامه‌ها با ايرانيان گلاويز بودند ، كارى كرده باشد و هم رؤياها و آرزوهاى اسكندر بزرگ ( 356 - 323 ق . م . ) « 2 » ، « آگوست » ( اگوستوس اغسطس 31 ق . م . - 14 م . ) و ديگر شاهان يونان و روم براى دست‌يابى به سرزمين‌هاى عرب را برآورده سازد ، « 3 » و هم دولت خويش را به دولت هم‌پيمانان رومىاش بپيوندد ، چيزى كه روميان همواره بدان مىانديشيدند . تا آنجا كه پس از ناكامى ابرهه در حمله به مكه ، كوشيدند تا عثمان بن حويرث را به عنوان نمايندهء قيصر ، به فرمانروايى مكه بگمارند . « 4 »\r\n\r\n\r\n","description":"","footnote":"\r\n( 1 ) . ياقوت ، 4 / 394 - 396 ؛ روح المعانى ، 30 / 233 .\r\n( 2 ) . دربارهء خواب‌هايى كه اسكندر براى سرزمين‌هاى عربى ديده بود ، بنگريد به : جواد على ، 2 / 5 - 12 ؛ تارن ، الاسكندر الاكبر ، 185 - 186 ؛ فضلو حورانى ، همان ، 55 ؛ نيز :\r\n W . W . Taren , in JEA ,  15 ، 1929 ،  P  . 13 ؛  A . Wilson , The Persian Gulf , pp .  40 - 43 .\r\n( 3 ) . دربارهء نقشه‌هاى روميان براى سرزمين‌هاى عربى ، بنگريد به : جواد على ، 2 / 43 - 44 ؛ نيز :\r\n De lacy O'Levry , Arabia before Muhammad , pp .  74 - 78 ؛  Pliny , II , pp .  415 . 101 ؛  Strabo , XVI , IV ,  23 - 24 ؛  H . Von Wissmann and M . Hofner , op - cit , pp .  31 - 34 ؛  JEA ,  15 ،  p .  17 ؛  J . Pirenne , op - cit , p .  93 - 124 ؛  EI , III , p .  801 ؛  ERE  ، 9 ،  p .  121 ؛  Edward Gibban , op - cit , p .  214 ؛  J . B . Phiby , op - cit , pp .  32 ، 101 .\r\n( 4 ) . ابن هشام ، 1 / 224 ؛ ابن حزم ، جمهرة انساب العرب ، 190 ؛ الروض الانف سهيلى ، 1 / 146 ؛ الاغانى ، 3 / 112 ؛\r\n","page_name":" 324 ","page_number":334},
  {"content":"\r\n\r\nآنچه در اينجا بسيار شگفتى مىانگيزد ، برداشت‌ها و تفسيرهاى ساده‌انديشانه و سهل‌انگارانهء مورخان مسلمان دربارهء اين رويداد شگفت و پيچيده است . برخى از آنان گفته‌اند :\r\nچون آوازه افتاد كه ابرهه مىخواهد آيين حج را از مكه و كعبه به صنعا و قليس بگرداند ، مردى عرب به « قليس » رفت و آنجا را به بول و غائط خويش آلود و سپس به خويشان خود از قبيلهء « فقيم » پناه برد . به زودى خبر به گوش ابرهه رسيد ، از اين رو ، به خشم آمد و سوگند خورد كه به مكه رود و كعبه را ويران كند . سپس پيكى نزد قبيلهء « بنى كنانه » فرستاد و از آنان خواست كه براى حج گزاردن به « قليس » بيايند . اما بنى كنانه نه تنها از خواستهء ابرهه سر باز زدند ، كه پيك او را نيز كشتند و آتش خشم و كين طاغوت حبشى را بيشتر برافروختند . اين بود كه ابرهه سپاهى با ساز و برگ فراهم كرد و خود فرماندهى آن را به دست گرفت و راهى مكه شد تا كعبه را ويران كند . « 1 » گروهى ديگر - كه سيوطى نيز از آنان است - گفته‌اند :\r\n« اكسوم » نوهء دخترى ابرهه كه براى حج به مكه آمده بود ، در راه بازگشت به كليساى نجران رفت ، پس گروهى از مردم مكّه به آنجا دست‌برد زدند و هرچه يافتند به يغما بردند ، كلاه خود « اكسوم » را نيز ربودند . ابرهه از اين پيش‌آمد به خشم آمد و سپاهى با بيست هزا سرباز خولانى و اشعرى به سوى آنان روانه كرد ، سپاهيان چون به نزديكىهاى طائف رسيدند ، سران طائف پيش آمدند و آنان را از شهر خويش بازگرداندند و راه مكه را به آنان پيشنهاد كردند . « 2 »\r\nگروهى نيز گزارش ديگرى - به گفتهء قرطبى « 3 » از مقاتل بن سليمان و ابن كلبى - پيش آورده‌اند كه كوتاه شدهء آن اين است : گروهى از جوانان قريش براى تجارت به حبشه رفتند و\r\n\r\n\r\n","description":"","footnote":"\r\nحياة محمد ، 127 - 128 ؛ عقاد ، همان ، 114 - 115 ؛ احمد ابراهيم شريف ، همان ، 162 ؛ نيز :\r\n W . M . Watt , Mahammad at Mecca ,  1953 ،  p .  16 .\r\n( 1 ) . ابن اثير ، 1 / 442 ؛ تاريخ طبرى ، 2 / 130 - 131 ؛ تفسير طبرى ، 30 / 300 ؛ ابن كثير ، 2 / 170 - 171 ؛ تفسير ابن كثير ، 4 / 549 ؛ تفسير نيشابورى ، 30 / 163 ؛ تفسير بيضاوى ، 2 / 576 ؛ تفسير زمخشرى ، 3 / 288 ؛ تفسير آلوسى ، 30 / 233 - 234 ؛ تفسير جلالين ، 2 / 576 ؛ فى ظلال القرآن ، 1 / 664 - 665 ؛ تفسير قرطبى ، 7277 ؛ ازرقى ، 1 / 140 - 141 ؛ ابن هشام ، 1 / 43 - 46 ؛ الطبقات الكبرى ، 1 / 55 ؛ ياقوت ، 4 / 395 ؛ بيهقى ، دلائل النبوة ، قاهره 1970 ، 1 / 56 - 57 .\r\n( 2 ) . سيوطى ، الدر المنثور ، 6 / 394 ؛ ابونعيم اصفهانى ، دلائل النبوة ، 100 ؛ زمخشرى ، تفسير كشاف ، 3 / 288 .\r\n( 3 ) . تفسير قرطبى 7282 ، ( چاپ الشعب ) ؛ تفسير طبرى ، 3 / 300 ؛ اعلام النبوة ، 149 بسنجيد با : تفسير ابن كثير 8 / 504 .\r\n","page_name":" 325 ","page_number":335},
  {"content":"\r\n\r\nدر آنجا در ساحل درياى سرخ و در كنار كليسايى براى پخت و پز آتش افروختند ، و چون از آنجا دور شدند ، بادى تند وزيد و آتش را چنان شعله‌ور ساخت كه كليسا را نيز فرا گرفت و سوزاند . نجاشى از اين پيش‌آمد بسيار خشمگين شد و در همين گيرودار بود كه ابرهه همراه حجر بن شرحبيل و ابويكسوم - كه هر دو از قبيلهء كنده بودند - نزد نجاشى آمدند و چون خشم او را ديدند ، قول دادند كه به جاى آن كليسا ، كعبه را به آتش كشند و براى انجام دادن همين كار بود كه ابرهه به مكه تاخت . گروه چهارمى نيز گفته‌اند : ابرهه « محمد بن خزاعى بن خرابه ذكوانى » را به اميرى قبيلهء « مضر » گماشت و او را فرمان داد تا به ميان مردم رود و از آنان بخواهد براى گزاردن حج به « قليس » روند . او نيز براى انجام دادن فرمان ابرهه به راه افتاد تا به جايى از سرزمين « بنى كنانه » رسيد . مردم تهامه كه از پيش داستان را شنيده بودند ، مردى از قبيلهء « هذيل » را با نام « عروة بن حياض » براى كشتن او فرستادند و او نيز با تيرى محمد بن خزاعى را كشت . برادرش « قيس » كه با او همراه بود ، چون برادر را كشته ديد ، نزد ابرهه گريخت و آنچه را پيش آمده بود ، به او بازگفت ، ابرهه خشمگين گشت و سوگند ياد كرد كه بر بنى كنانه بتازد و كعبه را ويران كند . « 1 »\r\nاينهاست انگيزه‌هايى كه مورخان - و نيز مفسران - مسلمان ، حملهء ابرهه به كعبه را بدان‌ها باز بسته‌اند « 2 » ، و من گمان نمىكنم كه هيچ يك از آنها بتواند براى چنان حمله‌اى ، كه مىخواست گرامىترين و مقدس‌ترين مقدسات عرب را نابود سازد ، بسنده باشد . گرچه به پندار من ، در گزارش چهارم ، برخى چيزهاى درست و پذيرفتنى ديده مىشود . اما داستان آلوده شدن « قليس » به دست مردى از پيروان سنّت « نسىء » - يعنى آنان كه براى پيكار و خون‌خواهى ماه‌ها را پس و پيش مىكردند و ماه محرم را پس از ماه صفر مىگذاشتند - مىتواند رويدادى درست باشد يا افسانه‌اى نادرست ، خدا مىداند - با اين همه اگر آن را رويدادى درست بشماريم ، تنها نشانگر ناخرسندى كس يا كسانى خواهد بود از طرح و برنامهء ابرهه كه مىخواسته است آيين حج را از كعبه به قليس بگرداند ، و اين به تنهايى بسنده نبوده تا ابرهه را وادارد ، هزاران هزار سرباز حبشى و يمنى را به فرماندهى خود راه اندازد و به حمله‌اى\r\n\r\n\r\n","description":"","footnote":"\r\n( 1 ) . تاريخ طبرى ، 2 / 131 ؛ تفسير طبرى ، 30 / 300 .\r\n( 2 ) . تاريخ طبرى ، 2 / 130 - 139 ؛ تاريخ الخميس ، 212 - 217 ؛ نهاية الارب ، 1 / 251 - 264 ؛ فى ظلال القرآن ، 8 / 664 - 665 ؛ تفسير قرطبى ، 7277 ؛ تفسير ابن كثير ، 8 / 503 - 511 .\r\n","page_name":" 326 ","page_number":336},
  {"content":"\r\n\r\nچنان گسترده دست يازد . با اينكه او به آسانى مىتوانست از شيوه‌هاى ديگرى براى گوش‌مالى آن كس يا كسانى كه قليس را آلوده بودند ، بهره گيرد . و اما گزارش سيوطى و همرايان او - گزارشى است كه اگر از برون منطقى نيز بنمايد از درون آميخته به گزافه‌ها و خيال‌پردازىهاست ، زيرا « اكسوم » پسر صباح و نوهء ابرهه ، مردى مسيحى بوده است و مسيحيان براى گزاردن حج به مكه نمىرفته‌اند . از سوى ديگر ، منطقى و انديشه پسند نمىنمايد - اگرچه با تاريخ نيز نمىسازد - كه ابرهه در كار بازگرداندن آيين حج از كعبه به قليس باشد ، آن‌گاه نوهء او نخستين كسى باشد كه برنامهء پدر بزرگ را زير پا گذارد و براى حج ، كه در آن روز آيينى بت‌پرستانه بوده است ، به مكه رود و با اين همه ابرهه براى ربوده شدن كلاه‌خود او در چنين سفرى - همراه با چيزهاى ديگر از كليساى نجران - چنان به خشم آيد كه به آن حملهء بزرگ دست زند . افزون بر اينها ، در اين گزارش ، سيوطى بر خلاف همه ، كه فرماندهء سپاهيان يورشگر را « شهر بن معقود » مىدانند ، خود ابرهه دانسته است . و نيز فرمانده را « پادشاه » گفته است ، در حالى كه پادشاه لقب ابرهه بوده ، و نه لقب فرماندهء سپاه يعنى « شهر بن معقود » . « 1 » و امّا روايت قرطبى گوياى چيزهاى تازه‌اى است كه در ديگر گزارش‌ها نيامده است ، مانند اين كه انگيزهء حملهء ابرهه ، سوختن كليسايى بوده است ، آن هم در حبشه و نه آلودن « قليس » در يمن . همچنين آن كسى كه به اين حمله فرمان داده نجاشى است و نه ابرهه ، و نقش ابرهه تنها انجام دادن فرمانى است كه پادشاه به دو داده است . با اينكه از ديدگاه تاريخى چنين زبانزد است كه ابرهه به عنوان فرمانروايى مستقل به اين حمله دست زد . گذشته از اين ، انگيزه‌اى كه براى حملهء نجاشى به مكه در اين روايت آمده ، انگيزه‌اى است كه براى چنان انگيخته‌اى بسنده و پذيرفتنى نمىنمايد ، زيرا انگيزه و انگيخته بايد با يكديگر بخوانند ، و پيداست كه سوختن كليسايى ، آن هم نه از روى عمد ، نمىتواند براى انگيخته‌اى چون لشكركشى گسترده از حبشه به مكه ، انگيزه‌اى معقول و پذيرفتنى باشد . افزون بر اين ، گيريم كه گزارش قرطبى درست باشد ، مگر نجاشى نمىتوانست كسانى را كه آتششان كليسا را سوزاند ، همان جا در حبشه كيفر كند ؟ يا از اين بالاتر ، آمدن بازرگانان قريش به حبشه را جلو گيرد ؟ من كه نمىتوانم كيفر چنين كارى را ويرانى كعبه بپندارم ، زيرا روال كار سياست‌مداران نيز نه چنين بوده و نه چنين هست . امّا گزارش چهارم كه انگيزهء حملهء ابرهه را كشته شدن « محمد بن\r\n\r\n\r\n","description":"","footnote":"\r\n( 1 ) . جواد على ، 3 / 511 .\r\n","page_name":" 327 ","page_number":337},
  {"content":"\r\n\r\nخزاعى » مىدانست . و اين محمد كسى بود كه ابرهه او را به نمايندگى خود به اميرى قبيلهء « مضر » گماشته بود - چنان كه پيشتر نيز كسى را به نمايندگى خود به اميرى قبيلهء « معد » برگزيده بود . اين گزارش مىتواند از ديگر گزارش‌ها درست‌تر باشد ، زيرا كشته شدن محمد بن خزاعى با آنچه ابرهه در پى آن بود ، يعنى گسترش نفوذ خود بر قبيلهء « مضر » در ستيزى آشكار بود و راه را بر خواسته‌هاى او مىبست . از اين‌رو ، مىتوان گفت انگيزهء حملهء ابرهه ، نه ويرانى كعبه ، كه گسترش نفوذ حبشيان بر حجاز بوده است و آنان پس از دست‌يابى بر يمن و قبيلهء معد در پى اين بوده‌اند كه بر حجاز نيز دست يابند .\r\nافزون بر آنچه دربارهء تك‌تك اين چهار گزارش گفته شد ، نقد و نظرها و پرسش و پيچيدگىهايى نيز هست كه به طور كلى به همهء آنها بازمىگردد ، مانند : 1 . ناسازگارى اين گزارش‌ها دربارهء انگيزه‌اى كه ابرهه را به حمله واداشت ؛ 2 . داستان ابى رغال كه همانند آن در داستان ثمود ، قوم صالح نيز ديده مىشود ؛ 3 . داستان وردى كه « نفيل بن حبيب خثعمى » در گوش فيل خواند ؛ 4 . داستان برخورد و گفت‌وگوى « مسعود بن معتب » سالار ثقفيان با فرماندهء مهاجمان ، كه از آن برمىآيد كه ابرهه راه مكه را نمىشناخته است . آيا پذيرفتنى است كه فرماندهى بىآنكه جايى را بشناسد ، سپاهى كلان را بدان سو راهى كند ؟ گذشته از اين ، مگر مكه و كعبه كه ابرهه براى بازگرداندن مردم از آن ، « قليس » را ساخت ، تا اين اندازه مىتوانسته ناشناخته باشد ؟ و مگر قبيله‌هاى عربى كه با ابرهه همراه شده بودند ، راه مكه را نمىدانستند ؟\r\nبه ويژه « نفيل بن حبيب » كه نخست با ابرهه از در پيكار درآمد و سپس در برابر آزادى خويش راه‌نمايى آنان را پذيرفت .\r\n\r\n4 . انگيزه‌هاى اقتصادى و سياسى حملهء ابرهه\r\nبىگمان حملهء ابرهه حبشى به مكه پيش از هر چيز در گام نخست از روى انگيزه‌هاى سياسى و اقتصادى بوده است ، و اگر انگيزهء دينى نيز در گام‌هاى پسين در كار بوده ، آن نيز در راستا و روند همان انگيزه‌هاى سياسى و اقتصادى بوده است . زيرا يمن پس از آنكه به دست حبشيان افتاد ، نقش پيشوايانه و تعيين كننده‌اى را كه در بازرگانى جهانى داشت ، از دست داد . اين نقش پيشوايانهء يمن از اين‌رو بود كه هم تنگهء باب المندب در دست آنان بود و هم ناوگان بازرگانانى كلانى داشتند كه انبوه كالاهاى تجارتى را از هند ، چين و سوماترا به بندرهاى يمن مانند بندر عدن و بندر قنا مىآورد ، چنان كه كم و بيش كالاهاى تجارتى جهان در يمن حالتى\r\n\r\n","description":"","footnote":"","page_name":" 328 ","page_number":338},
  {"content":"\r\n\r\nاحتكارگونه داشت . « 1 » از سوى ديگر ، هم راه بازرگانى شرق كه به سرزمين‌هاى عراق و شام مىرفت ، از پى پيكارهاى ايران و روم بسته شده بود و هم بازرگانى دريايى حبشه به دليل شرايطى ويژه - بيشتر جغرافيايى تا سياسى - نتوانسته بود جاى خالى بازرگانى دريايى روميان را در درياى سرخ پر كند ، و تنها راهى كه پيش پاى بازرگانى آن روز بازمانده بود ، راه صحراييى بود كه از سرزمين‌هاى تهامه و حجاز مىگذشت . در چنين اوضاع و احوالى كه يمن نقش بازرگانى خويش را از دست داده بود ، بازرگانى جهانى به گونه‌اى مىبايست اين جاى خالى را پر كند و براى نقل و انتقال كالاهاى تجارتى ميان دو ابرقدرت درگير ، ميانجى و پل پيوندى بجويد . و اين پل پيوند ، جايى جز مكه نبود « 2 » - مكه‌اى كه از نيمه‌هاى سدهء پنجم ميلادى به اين سو در ميان عرب‌هاى شمالى ، پايگاه بلندى يافته بود و در اين روزگاران هر دو ابرقدرت درگير ، ايران و روم ، نيز بدان چشم دوخته بودند - دو چيز ديگر نيز بود كه زمينه را فراهم‌تر ساخت تا پايگاه مكه به عنوان گذرگاه بازرگانى استوارتر گردد : يكى خواست و نياز دو نيروى درگير ايران و روم براى داشتن چنان ميانجى و پل پيوندى ؛ و ديگر دور بودن مكه و دشوارى دست‌يابى بدان .\r\nدر اين ميان حبشه - گويا به وسوسهء روميان - بدانچه مىخاست پيش آيد يعنى دست‌يابى مكه و عرب‌ها بر بازرگانى جهانى خرسند نبود و بسيار دوست مىداشت كه خود ، اين شاه‌رگ بازرگانى و اقتصادى پر سود را به دست گيرد و از اين جا بود كه به مكه حمله آورد تا با چيرگى بر مكه ، بازرگانى جنوب به شمال نيز در دست او باشد . « 3 » و دور نيست اگر بگوييم اين نقشه و انديشهء ابرهه ، پس از ناكامى او در نقشهء پيشين بوده است كه در آن نتوانست آيين حج را از كعبه به « قليس » بازگرداند و به سودهاى مادى و سياسى و دينى و ادبى كه از اين راه بدان‌ها چشم دوخته بود ، دست يابد .\r\nو امّا انگيزه‌هاى سياسى اين حمله ؛ گويا برجسته‌ترين انگيزهء سياسى اين حمله اين بود كه چيرگى بر مكه برابر بوده است با هموار شدن گردنه‌اى بسيار دشوار رو و نفس‌گير كه چون ديوارى راه پيوند حبشيان را در يمن با هم‌پيمانان بيزانسىشان در شمال مىبسته است . و دور\r\n\r\n\r\n","description":"","footnote":"\r\n( 1 ) . عبد المنعم ماجد ، همان ، 74 ؛ نيز :  W . Schoff , The Periplus of the Erythraean Sea , pp .  30 - 32 .\r\n( 2 ) . احمد ابراهيم شريف ، مكة و المدينة فى الجاهلية و عصر الرسول ( ص ) ، قاهره 1965 ، 154 ؛ نيز :\r\n S . A . Huzayyin , Arabia and the Far East , Cairo ,  1924 ،  pp .  142 - 143 .\r\n( 3 ) . احمد ابراهيم شريف ، همان ، 155 ؛ جواد على ، 3 / 518 .\r\n","page_name":" 329 ","page_number":339},
  {"content":"\r\n\r\nنيست كه بيزانس نيز با همهء نيرو ، پشتيبان و خواهان اين نقشهء كارساز بوده است ، بلكه بر پايهء پاره‌اى نشانه‌ها مىتوان گفت بىگمان چنين بوده است ، زيرا پيروزى اين نقشه ، همهء سرزمين‌هاى عرب جنوبى را در دست‌رس و زير نفوذ بيزانس و مسيحيت مىنهاد . و نيز ابرهه مىتوانست پس از چيرگى بر مكه به سوى شرق پيش‌روى كند و به گونهء چشم‌گيرى از نفوذ ايرانيان بر سرزمين‌هاى عرب شرقى بكاهد و كم كمك آنان را از سرزمين‌هاى عربى بيرون راند تا اين سرزمين‌ها [ بىمزاحمت بيگانهء ديگرى 
  ] تنها زير نفوذ حبشيان و روميان [ و به ديگر سخن حبشيان دست نشاندهء روم 
  ] باشد . آرى پيروزى اين نقشه ، حبشيان و روميان را در رسيدن به هدف‌هاشان در سرزمين‌هاى عربى كامروا مىكرد ؛ به اين ترتيب كه نخست زمينه مىشد تا حبشيان از يك سو آيين حج را از كعبه به قليس بگردانند و عرب‌ها را - بخواهند يا نخواهند - به حج قليس وادارند و از اين سو پايگاه دينى والايى به دست آرند - افزون بر سودهاى اقتصادى كه از برگرداندن حاجيان از مكه به صنعاء متوجه خويش مىساختند - و از سوى ديگر با دست‌يابى به راه بازرگانى خشكى ميان سرزمين‌هاى جنوبى و شمالى عربستان ، سودهاى كلان بيندوزند . براى روميان نيز اين سودها را از پى مىداشت كه از يك سو ، نفوذ آنان بر سرزمين‌هاى عرب را گسترش مىداد ، و از ديگر سو دست ايرانيان را از آنجاها كوتاه مىكرد . همچنين هنگام پيكار [ روميان 
  ] با ساسانيان ، آنان پشتيبان و ياريگر روميان مىبودند . در اين باره اين سخن « پروكپيوس » شنيدنى است كه « ابراموس » ( ابرهه ) هنگامى كه نفوذش را در سرزمين‌هاى عرب جنوبى گسترش داد و امنيت را در مكّه برقرار كرد ، به امپراتور « ژوستين » ( ژوستينيان ) وعده داد كه با ايرانيان بجنگد ، به اين كار نيز دست يازيد ، اما بىدرنگ پشيمان شد و دست باز كشيد . از آشكارترين نشانه‌ها بر اينكه حملهء ابرهه با انگيزه‌هاى سياسى و اقتصادى بوده است يكى اين گزارش خود مورخان مسلمان است كه ابرهه پس از ساختن كليساى « قليس » و پيش از آلوده شدن آن به دست مردى عرب ، به نجاشى نوشت كه از پا نخواهد نشست تا اينكه آيين حج را از كعبه به قليس بازگرداند « 1 » ، و ديگر ، حملهء ابرهه به معديان و چيرگى بر آنها . « 2 » در اين باره كسانى گفته‌اند : نقشه اين بوده است\r\n\r\n\r\n","description":"","footnote":"\r\n( 1 ) . تاريخ طبرى ، 2 / 130 ؛ تفسير طبرى ، 30 / 193 ؛ تفسير قرطبى ، 2 / 187 - 188 ؛ البداية و النهاية ، 1 / 170 ؛ ابن هشام ، 1 / 43 .\r\n( 2 ) . جواد على ، 3 / 494 - 496 ؛ نيز :  Le Museon ,  1953 ، 3 - 4 ،  pp  . 277 - 79 .\r\n","page_name":" 330 ","page_number":340},
  {"content":"\r\n\r\nكه پس از چيرگى بر اين‌گونه قبيله‌ها ، از ميان آنان سپاهى سامان دهد و به جنگ ايرانيان برد .\r\nو ابرهه كسى نبوده است كه براى گسترش نفوذ خود بر سرزمين‌هاى عرب ، اين‌گونه فرصت‌ها را از دست بدهد « 1 » ؛ و سوم اينكه روميان مىكوشيده‌اند تا قبيله‌هاى عرب را يك‌پارچه سازند و دست‌نشاندهء خود كنند [ تا هنگام نياز ، چون جنگ با ايرانيان ، از آنان بهره گيرند 
  ] . و از اينجاست كه آنان از پيش با « سميفع اشوع » - فرمانرواى يمن پس از ذونواس و پيش از ابرهه - پيمان هميارى در پيكار با ايرانيان بستند « 2 » ، و چنان كه « اوليرى » گفته ، حتى گروهى از بازرگانان رومى در مكّه ، به سود كشور خويش جاسوسى مىكرده‌اند . « 3 »\r\n\r\n5 . پايدارى عرب‌ها در برابر حملهء ابرهه\r\nابرهه پس از اينكه به انديشه افتاد تا به مكه هجوم آورد و كعبه را ويران سازد به فراهم‌سازى زمينه‌هاى كار برخاست و سپاهى كلان فراهم آورد كه به گفتهء مورخان مسلمان - كه بىگمان بىمبالغه و گزافه نيست - شمارشان به چهل هزار يا شصت هزار مىرسيد . در اين سپاه مردان بسيارى از قبيله‌هاى عرب جنوبى مانند خولان ، اشعريان ، خندف ، حميس بن اد ، نيز بودند . « 4 »\r\nبه گفتهء مورخان مسلمان همين كه عرب‌ها شنيدند ، ابرهه مىخواهد به مكه بتازد ، سخت بر آنان گران آمد و پيكار و برابرى با او را بر خويش بايسته ديدند ، زيرا كعبه در چشم آنان بسيار محترم و گرامى بود . افزون بر اينكه مكه نيز نزد آنان پايگاهى بس بلند داشت و چنان كه پيشتر گفته‌ايم « 5 » ، چنان گرامى و بلند پايه بود كه هيچ شهر ديگرى در شبه جزيرهء عربستان نمىتوانست با آن برابرى كند ، و گر چه - چنان‌كه زبانزد است - در سرزمين عرب چندين بيت الحرام و خانهء محترم و گرامى ديگر نيز بود ، مانند خانهء « اقيصر » ، خانهء « ذى الخلصه » ، خانهء « نجران » و . . . « 6 » اما هيچ يك از آنها ويژگىهايى را كه خانهء كعبه داشت ، نداشت ، زيرا مكه\r\n\r\n\r\n","description":"","footnote":"\r\n( 1 ) .  Procopius , I . XX ,  9 - 12 ،  p .  193 .\r\n( 2 ) .  Ibid , I . XIX ,  8 - 16 ،  p .  180 ؛  E . Glaser , in MVG , II . p .  437 ؛  R . Bell , op - cit , p .  40 .\r\n( 3 ) .  De Lacy O'Leary , op - cit , p .  184 .\r\n( 4 ) . تفسير قرطبى ، 20 / 193 ، بيهقى ، دلائل النبوة ، 1 / 57 ؛ روح المعانى ، 30 / 234 ؛ جواد على ، 3 / 519 ؛ نيز :\r\n Le Museon ,  1965 ، 3 - 4 ،  p  . 433 .\r\n( 5 ) . بنگريد به بخش ويژهء كعبه .\r\n( 6 ) . ياقوت ، 1 / 238 ، 3 / 427 ، 4 / 394 ، 5 / 268 ؛ بلوغ الارب ، 1 / 346 ، 2 / 202 ، 207 ، 209 ؛ الاصنام ، 38 ؛ بكرى ، 2 / 603 ؛ المحبر ، 317 ؛ ابن حزم ، جمهرة انساب العرب ، 493 ؛ الروض الانف ، 1 / 66 .\r\n","page_name":" 331 ","page_number":341},
  {"content":"\r\n\r\nچهارراهى بود ميان شمال و جنوب و شرق و غرب كه كاروان‌ها از همه سو بدان جا رفت‌وآمد مىكردند ، به ويژه كاروان‌هايى كه مىخواستند كالاهاى تجارتى يمن را به شام ببرند ، يا از شام به سواحل جنوب بياورند . ناگزير بايد از آنجا مىگذشتند . نيز قبيله‌هاى عرب آنجا را چون پناه‌گاهى مىشمردند و آزادانه بدان جا رفت‌وآمد مىكردند . به ويژه كه در آنجا حكومتى نبود كه بر آن قبيله‌ها ، در بيابان‌هاى زيست‌گاه‌شان يا در سفرهاشان ، دست‌درازى كند . « 1 » گذشته از اينها ، مكه شهرى يك‌سره عربى بود و از آن همهء عرب‌ها ، نه شهرى خسروى ، قيصرى ، تبّعى و يا نجاشيى ، يعنى وابسته به دولت و قدرتى چون دولت ايران يا روم يا تبّع يا حبشه ، چنان كه اگر در كناره‌هاى شام يا دوردست‌هاى جنوب جاى مىداشت ، چه بسا زيردست و وابسته به يكى از اين قدرت‌ها مىبود . از اين رو بود كه مكه همهء ويژگىهاى بايستهء يك بازرگانى سالم و سودآور را در خود داشت و كسانى كه به آنجا روى مىآوردند ، آسوده خاطر بودند كه كسانى را در آنجا مىيابند كه كالاى خود را بدانها بفروشند و يا آنچه را مىخواهند از آنان بخرند و خريد و فروختنشان تنها بر پايهء نظام بازرگانى و سود مشترك باشد و نه در سايهء زور و اجبار و اكراه . « 2 »\r\nگذشته از اينها ، كعبه‌اى كه در مكه بود بر ديگر بيت الحرام‌هاى اين سو و آن سو ، اين برترى و ويژگى را داشت كه دست ساخت پدرشان ، ابراهيم ( ع ) و فرزندش ، اسماعيل ( ع ) بود . افزون بر اينكه جايگاه بت‌هاى همهء قبيله‌هاى عرب نيز بود و بيش از سى صد بت آنان را در خود جاى داده بود . « 3 » و سرانجام اينكه كعبه در ديگاه عرب‌ها ، هم خانهء خدا و حرم پروردگار بود و هم مايهء فخر قومى عرب . چان كه در اين اواخر تنها جايى بود كه عرب‌ها در آن يك‌پارچگى عربى را تجربه مىكردند و سرافرازانه و بىآنكه در برابر هيچ بيگانه‌اى سر به زير باشند به عرب بودن خود مىباليدند .\r\nگويا از اينها همه بود كه عرب‌ها ايستادگى در برابر ابرهه و پيكار با او را بر خويش بايسته مىشمردند ، و از همين‌رو بود كه برخى از سران عرب راه را بر او گرفتند و با او درآويختند .\r\nاگرچه چندان كارى از پيش نبردند مانند « ذونفر » ، يكى از سران يمن كه به اسيرى گرفته شد و\r\n\r\n\r\n","description":"","footnote":"\r\n( 1 ) . عقاد ، مطلع النور ، 112 - 113 .\r\n( 2 ) . عقاد ، همان ، 113 .\r\n( 3 ) . ازرقى ، 1 / 120 - 121 ؛ يعقوبى ، 1 / 254 - 255 ؛ الروض الانف ، 2 / 276 ؛ الاصنام ، 27 - 28 ؛ گوستاو لوبون ، حضارة العرب ، 124 ؛ جرجى زيدان ، تاريخ التمدن الاسلامى ، 1 / 37 ؛ نيز :  E . Gibbon , op - cit , p .  225 .\r\n","page_name":" 332 ","page_number":342},
  {"content":"\r\n\r\nنيز مانند « نفيل بن حبيب خثعمى » كه او نيز ناكام ماند و ابرهه همين‌گونه پيش آمد و چون به طائف رسيد « مسعود بن معتب » ، بزرگ طائف به پيشباز او رفت و فرمانبرى و خاكسارى نشان داد ، سپس « ابورغال » را با او همراه ساخت تا راه مكّه را بدانان نشان دهد . او نيز آنان را تا « مغمس » در دو ميلى مكه پيش آورد و خود در آن‌جا درگذشت و بعدها گورش از سوى عرب‌هايى كه از آنجا مىگذشتند ، سنگ‌باران مىشد . « 1 »\r\nابرهه هم‌چنان پيش آمد تا به چراگاه‌هاى مكه رسيد . در آنجا « اسود بن مقصود » را با سوارانى به يغماى قريشيان و ديگران فرستاد . در ميان اموال غارت شده ، دويست يا چهارصد شتر بود از آن عبد المطلب بن هاشم ، بزرگ مكه . سپس مردى عرب را با نام « حقاطه » نزد عبد المطلب فرستاد تا به او بگويد : ابرهه براى جنگ با آنان نيامده ، بلكه تنها براى ويران كردن كعبه آمده است ، و اگر مردم با او درنياويزند ، با آنان كارى نخواهد داشت . پيك ابرهه پيام او را به عبد المطلب مىرساند و عبد المطلب در پاسخ مىگويد : « به خدا سوگند ما نيز با او سر جنگ نداريم ، و چنين توانى را در خويش نمىبينيم و اين خانهء گرامى خداست و خانهء خليل او ، ابراهيم ( ع ) . اگر خدا بخواهد خود خانهء خويش را پاس خواهد داشت و گرنه ما را توان پاس‌دارى آن نيست » . گزارش همچنان پيش مىرود و مىگويد : پيك ابرهه ، عبد المطلب را با خويش نزد او برد و عبد المطلب مردى شكوه‌مند ، خوش‌چهره و پرهيبت بود ، ابرهه چون او را ديد از تخت خويش فرود آمد ، او را گرامى داشت و در كنار خويش نشاند ، سپس از او پرسيد كه چه مىخواهد و او گفت : شترانم را كه سربازان تو ربوده‌اند . ابرهه كه با شنيدن چنين پاسخى ، عبد المطلب را كوچك شمرد و او را نه چنان بزرگوار يافت كه نخست پنداشته بود ، ناباورانه پرسيد : شترانت را مىخواهى و خانه‌اى را كه پايگاه دين پدرانت و خودت بوده ، از ياد مىبرى ؟ و عبد المطلب پاسخ مىدهد : من خداى شترانم و خانه نيز خدايى دارد كه خود آن را پاس مىدارد . بارى ، به فرمان ابرهه ، شتران عبد المطلب را باز پس دادند « 2 » و او نيز بىدرنگ\r\n\r\n\r\n","description":"","footnote":"\r\n( 1 ) . ابن اثير ، 1 / 443 - 445 ؛ تفسير طبرى ، 30 / 300 - 301 ؛ تفسير قرطبى ، 7278 ( چاپ الشعب ) ؛ تفسير ابن كثير ، 8 / 504 - 505 ؛ تفسير آلوسى ، 30 / 234 ؛ فى ظلال القرآن ، 8 / 665 ؛ مروج الذهب ، 2 / 53 ؛ ياقوت ، 3 / 53 - 54 ، 5 / 161 - 162 ؛ ازرقى ، 1 / 141 - 142 .\r\n( 2 ) . در اينجا به گفتهء گزارش ديگرى دو تن از سران عرب نفاثه بن عدى ، بزرگ بكريان و خويلد بن واثله ، بزرگ هذيليان كه با عبد المطلب همراه بودند ، از ابرهه خواستند كه در برابر گرفتن يك سوم دارايى مردم\r\n","page_name":" 333 ","page_number":343},
  {"content":"\r\n\r\nشتران را نذر كعبه كرد و براى قربانى به سوى حرم برد . كنار در كعبه ايستاد و سرود : « 1 » پروردگارا در آنچه پيش آمده به كسى جز تو اميد ندارم ، * پروردگارا پناه * خويش از دشمنان خانه دريغ دار ، * كه دشمنان اين خانه ، دشمنان تواند * پس * مگذار كه خانهء تو و پناه‌گاه مردم را ويران كنند * خدايا مردم خانهء خويش را * پاس مىدارند * تو نيز خانه‌ات را از اينان كه بدان تاخته‌اند ، پاس دار * صليبشان و نقشه و نيرنگشان ، نيرو و نيرنگ تو را برنمىتابد پس خاندان خويش را بر خاندان صليب چيرگى بخش .\r\nچنان كه استاد عقاد گفته است ، شيوهء برخورد عبد المطلب با ابرهه ، شيوه‌اى حكيمانه بود و نشانگر فرزانگى و بزرگوارى آن بزرگ‌مرد و سازوار با خلق و خوى كريمانهء او كه در برابر ستمگرى سخت دل چون ابرهه ، نه بىباكى و گستاخى كرد و نه خضوع و خاكسارى نشان داد - كه گستاخى و بىباكى همان اندازه ناپسند است كه خوارى و خاك‌سارى - و با شيوه‌اى كه پيش گرفت و كارى كه كرد به زبان حال و كردار ، كه بارها زبان قال و گفتار گوياتر و رساتر است ، به همهء كسانى كه شايد نينديشيده و نسنجيده ، كار او را به ديدهء انكار بنگرند ، چنين پاسخ داد : من اگر شترانم را از ابرهه درخواستم ، نه از روى مال‌دوستى و پول‌پرستى بود ، و گرنه بىدرنگ آنها را نذر كعبه نمىكردم . چيزى كه من از او مىتوانستم بخواهم ، شترانم بود و اين كه از او نخواستم از ويرانى كعبه چشم بپوشد ، از روى ايمان و اعتمادى بود كه به خانه و خداى خانه داشتم . و درخواست از ابرهه اين ايمان و اعتماد مرا سست و لرزان مىساخت . « 2 » افزون بر اين كه ابرهه نيز درخواست مرا نمىپذيرفت . و راستى كه حق با عبد المطلب است و بررسى كار\r\n\r\n\r\n","description":"","footnote":"\r\nتهامه از ويرانى خانه چشم پوشد و بازگردد و او نمىپذيرد ( ازرقى ، 1 / 145 ؛ روح المعانى ، 30 / 235 ؛ تفسير طبرى ، 30 / 302 ) .\r\n( 1 ) . تاريخ طبرى ، 2 / 133 - 136 ؛ تفسير طبرى ، 30 / 300 - 302 ؛ تفسير فخر رازى ، 32 / 96 ؛ تفسير آلوسى ، 30 / 234 - 235 ؛ تفسير ابن كثير ، 8 / 504 - 506 ، تفسير قرطبى ، 7279 ؛ سيد قطب ، فى ضلال القرآن ، 8 / 665 - 666 ؛ ازرقى ، 1 / 143 - 145 ؛ ابن اثير ، 1 / 444 ؛ مروج الذهب ، 2 / 104 - 106 ؛ تاريخ يعقوبى ، 1 / 252 - 253 ؛ دلائل النبوة ، 1 / 58 - 59 ؛ ابن هشام ، 1 / 48 - 52 ؛ ابن سعد ، 1 / 55 - 56 ؛ ابن خلدون ، 2 / 62 ؛ حياة محمد ، 101 - 102 ؛ عقاد ، مطلع النور ، 121 - 122 ؛ عبد المجيد عابدين ، همان ، 64 - 65 .\r\n( 2 ) . عقاد ، همان ، 122 .\r\n","page_name":" 334 ","page_number":344},
  {"content":"\r\n\r\nو بار ابرهه كه به آهنگ ويرانى كعبه ، آن سپاه كلان را با آن همه ساز و برگ راه انداخته بود و رنج راهى دراز و دشوار را بر خويش هموار ساخته بود و با دشوارىها و درگيرىهاى بسيار خويش را بدانجا رسانده بود ، آشكارا نشان مىدهد كه جايى براى چنان درخواستى نبوده است و اگر عبد المطلب نيز آن را از ابرهه مىخواست ، بىگمان ابرهه نمىپذيرفت و از آهنگ خويش باز نمىگشت و از انجام دادن آنچه براى آن آمده بود چشم نمىپوشيد .\r\nبارى چنان كه در گزارش‌هاى عربى - اسلامى آمده است ، عبد المطلب از نزد ابرهه بازگشت و همراه ديگر قريشيان و مردم مكه به كوه‌ها رفتند و در آنجا پناه گرفتند و چشم به راه ماندند تا ببينند ابرهه با شهر و خانهء آنها چه خواهد كرد . اما گزارش ديگرى كه درست‌تر و پسنديدنىتر مىنمايد ، گوياى اين است كه عبد المطلب نخست كوشيد تا مردم مكه را به پيكار ابرهه وادارد و چون كوشش كارساز نيفتاد و مردم از ترس به كوه و كمر گريختند ، عبد المطلب خود با گروهى از خويشانش ماند و آمادهء پاس‌دارى از كعبه و پيكار با حبشيان شد ، و همواره به دعا از خدا خواست تا خانهء خويش را از دست‌اندازى دشمنان پاس دارد . از اين‌رو كه چون هنگامه پايان پذيرفت و حبشيان به كام ناكامى و نابودى افتادند ، پايگاه عبد المطلب از آنچه پيشتر بود ، بسى فراتر رفت و در چشم مردم عزيزتر و گرامىتر شد . « 1 » از نشانه‌ها و پشتوانه‌هاى درست‌تر بودن اين گزارش دوم ، يعنى پيكار و پايدارى عبد المطلب در برابر ابرهه ، مىتواند نكته‌اى باشد كه پيش از اين نيز از آن ياد كرديم كه مردم عرب همين كه شنيدند ابرهه مىخواهد كعبه را ويران كند ، پشتيبانى از آن و پيكار با او را بر خوش بايسته ديدند و از اين‌رو بود كه كسانى از آنان راه را بر ابرهه گرفتند و با او درآويختند ، مانند « دو نفر » - يكى از سران يمن - كه قوم خويش و ديگر عرب‌ها را به يارى فراخواند و با گروهى كه با او همراه شدند به پيكار ابرهه برخاست ، و گرچه او شكست خورد و ناكام ماند ، اما نشان داد كه عرب‌ها از كار ابرهه دلگير و ناخرسندند و به آسانى زير بار او نمىروند . نيز مانند اشعريان و خثعميان كه به روايت بيهقى نخست با ابرهه همراه بودند اما چون به مكه رسيدند ، نيزه‌ها و شمشيرهاى خويش را شكستند و توبه‌كنان از دست يازيدن به آنچه ابرهه مىخواست ، سر باز زدند . « 2 »\r\n\r\n\r\n","description":"","footnote":"\r\n( 1 ) . ابن هشام ، 1 / 49 - 50 ؛ تاريخ يعقوبى ، 1 / 252 - 253 ؛ دلائل النبوة ، 15 / 57 ؛ المعارف ، 312 ؛ ازرقى ، 1 / 145 ؛ احمد ابراهيم شريف ، همان ، 138 .\r\n( 2 ) . بيهقى ، دلائل النبوة ، 1 / 59 ؛ ابن هشام ، 1 / 45 - 46 ؛ تفسير قرطبى ، 7278 ( چاپ الشعب ) ؛ تفسير ابن كثير ، 8 / 504 .\r\n","page_name":" 335 ","page_number":345},
  {"content":"\r\n\r\n\r\n6 . پىآمدهاى حمله\r\nنقشه و حملهء ابرهه با ناكامى و شكستى شگفت رويارو شد ، زيرا خواست پروردگار ، جز آن بود كه طاغوت حبشى مىخواست ، از قرآن بشنويم كه سوره‌اى را به اين رويداد ، ويژه ساخته است ، سورهء فيل : « نديدى كه خدايت با پيل ياران ( اصحاب فيل ) چه كرد ؟ مگر نقشه و نيرنگشان را تباه و نقش بر آب نكرد ؟ و [ مگر 
  ] پرندگانى را گروها گروه بر سر آنان [ ن 
  ] فرستاد ، پرندگانى كه ريگ‌هايى از سنگ گل بر آنان مىافكندند و آنان را چون كاه نيم جويده مىساختند .\r\nدربارهء « طير ابابيل » « 1 » و چيستى و چگونگى آن ، سخنان گوناگونى گفته‌اند ، بيشتر اين واژه را به معنى پرندگان دسته دسته گرفته‌اند . پرندگانى كه به گفتهء برخى ، مرغانى دريايى بوده‌اند كه ريگ‌هايى به اندازهء نخود و عدس بر سر پيل‌ياران مىافكنده‌اند و هيچ ريگ بر سر كسى فرود نمىآمده جز اينكه بىدرنگ او را مىكشته است ؛ و به گفتهء كسانى ديگر زنبور گونه‌هايى بوده‌اند با ريگ‌هايى از سنگ گل ، يعنى گل آميخته به سنگ كه از دريا بيرون مىآيد ؛ و به گفتهء كسانى ديگر چون گنجشك كوچك سياه يا پرستو بوده‌اند ؛ كسانى نيز « ابابيل » را نه به معنى پرندگان كه به معنى ميكرب و با گرفته‌اند ، يا گونه‌اى وباى ناشناخته پنداشته‌اند كه سپاهيان ابرهه با مبتلا شدن بدان نابود گشتند . كسانى نيز آن را بيمارى آبله و يا آبلهء آميخته با حصبه گفته‌اند . « 2 » بارى ، ابابيل چه پرندگانى چنين و چنان بوده‌اند و چه بيمارى و با يا آبله يا حصبه ، در هر رو نتيجه يكى است : گوش‌مالى و فروشكستن شگفت و عبرت‌آموز كوردل گستاخى كه\r\n\r\n\r\n","description":"","footnote":"\r\n( 1 ) . دربارهء ريشه و معنى واژهء « ابابيل » بنگريد به : آرتور جفرى ، واژه‌هاى دخيل در قرآن ، ترجمهء فريدون بدره‌اى ، 98 ؛ مقالهء دكتر محمد مقدم ، مجلهء سخن ، س ا ، ش 8 - 7 ، ص 435 ( كه پس از ترجمهء سخنان جفرى ، ابابيل را از آبله دانسته و « طير ابابيل » را ترجمهء گونه‌اى از « آبله مرغان » پنداشته است و حتى ابرهه را نيز با آبله پيوند داده است ) ؛ و از همه گسترده‌تر و خواندنىتر مقالهء دكتر آذرنوش در جلد دوم دائرة المعارف بزرگ اسلامى . ( مترجم ) .\r\n( 2 ) . ابن هشام ، 1 / 59 ؛ مروج الذهب ، 2 / 105 ؛ تفسير فخر رازى ، 32 / 96 - 97 ؛ تفسير بيضاوى ، 2 / 576 - 579 ؛ تفسير جلالين ، حاشيهء تفسير بيضاوى ، 576 - 577 ؛ تفسير آلوسى ، 30 / 235 - 237 ؛ تفسير طبرى ، 30 / 298 ، 304 ؛ تفسير نيشابورى ، 30 / 165 ؛ تفسير قرطبى ، 7288 ؛ تفسير ابن كثير ، 8 / 507 - 509 ؛ فى ظلال القرآن ، 8 / 666 - 675 ؛ تفسير جزء عمّ از محمد عبده ، 121 - 122 ؛ ازرقى ، 146 - 148 ؛ تاريخ طبرى ، 2 / 136 - 139 ؛ البداية و النهاية ، 2 / 169 ؛ ابن سعد ، 1 / 56 ؛ ابن خلدون ، 2 / 62 ؛ ابن هشام ، التيجان ، 303 ؛ يوسف احمد ، امحمل و الحج ، 77 ؛ الرحلة الحجازية ، 129 ؛ حياة محمد ، 102 .\r\n","page_name":" 336 ","page_number":346},
  {"content":"\r\n\r\nمىخواست خانهء خدا را لگدكوب ستم و سياه‌دلى خويش سازد ، و خدا خانهء خويش را [ چه شيرين 
  ] پاس داشت و دشمنان را [ چه خوب گوش ماليد و 
  ] به كام ناكامى و نابودى كشاند ! چنان كه ابرهه - به گفتهء كم و بيش همهء گزارشگران - با رنجى بسيار و كوششى جان‌فرسا با كاروانى از نفرين و ناسزا كه عرب‌ها از سراسر شبه جزيرهء عربستان بدرقهء راهش كردند ، به صنعا گريخت و هنوز به آنجا نرسيده به كام نيستى درافتاد و مايهء عبرتى شد براى هر ستمگر زورمدارى كه انديشه‌هايى چنين پليد و پلشت براى تجاوز به خانهء خدا و اهلش در دل مىپرورانند .\r\nاز پىآمدهاى اين رويداد ، يكى اين بود كه پايگاه دينى و ادبى عبد المطلب چنان بلندى گرفت كه قريشيان از آن پس او را « ابراهيم دوم » مىگفتند . و ديگر افزونى شكوه و شأن قريشيان در ميان ديگر قبيله‌هاى عرب بود ، چنان كه از آن پس دربارهء آنان مىگفتند :\r\n« قريشيان ، خاندان خدايند كه خدا به جاى آنان جنگيد و آسيب دشمنان را از سر آنان بازداشت » . « 1 »\r\nگفتنى است كه اين پيروزى بزرگى كه خداوند ، در برابر ابرهه ، به عرب‌ها ارزانى داشت پيك و هشدارى نيز بود بر اين كه پيامبرى بزرگ و بشكوه در راه راست [ و بايد چشم به راه او داشت 
  ] . افزون بر اينكه آشكارا نشانگر شكوه و والايى كعبه و پشتيبانى خداوند از آن در برابر ستمگران نيز بود . چنان كه اين را نيز نشان داد كه خداوند دعاى ابراهيم ( ع ) را كه گفت :\r\n« پروردگارا ! اينجا را جاى امن و آسايش ساز » « 2 » ، پذيرفته است .\r\nبدين‌گونه ، به گفتهء براون ، حملهء ابرهه ، عصر نوينى را در تاريخ زندگى قومى عرب‌ها بازگشود . « 3 » چنان كه آن را آغاز تقويم و سنجش تاريخ نهادند و از آن پس رويدادها را بر پايهء « عام الفيل » تاريخ‌گذارى كردند . « 4 » ناكامى و شكست شگفت ابرهه ، اين پىآمد نيكو را نيز به دنبال داشت كه از آن پس هرگز حبشيان به اين انديشه نيفتادند تا به مكه لشكر كشند و با\r\n\r\n\r\n","description":"","footnote":"\r\n( 1 ) . ابن هشام ، 1 / 57 ؛ ازرقى ، 1 / 148 ؛ تفسير قرطبى ، 20 / 195 - 196 ، 200 .\r\n( 2 ) .  « رَبِّ اجْعَلْ هذا بَلَداً آمِناً »  ( سورهء بقره ، آيهء 126 ) ؛ نيز بنگريد به : تفسير فخر رازى ، 32 / 97 ؛ تفسير آلوسى ، 30 / 233 ؛ تفسير قرطبى ، 2 / 502 - 505 ؛ تفسير ابن كثير ، 1 / 247 - 253 ؛ تفسير طبرى ، 3 / 44 - 56 ؛ تفسير زمخشرى ، 1 / 186 ؛ تفسير المنار ، 1 / 383 - 386 .\r\n( 3 ) . حسن ابراهيم ، تاريخ الاسلام السياسى ، 1 / 76 .\r\n( 4 ) . ازرقى ، 1 / 148 ؛ هيكل ، حياة محمد ، 102 .\r\n","page_name":" 337 ","page_number":347},
  {"content":"\r\n\r\nمكيان درآويزند ، به ويژه كه در همان گيرودار يمنىها از ايرانيان يارى خواستند و چيزى نگذشت كه به يارى آنان براى هميشه - اگر خدا بخواهد - حبشيان را از سرزمين خويش بيرون راندند . و از اينجاست كه مىبينيم به هنگام برانگيخته شدن پيامبر بزرگوار اسلام ( ص ) ، پيوند ميان حبشيان و مكيان پيوندى نيكو بوده است ، و چنان كه مىدانيم پيامبر ( ص ) نيز با نجاشى « 1 » پيوندى نيكو داشته است . به هر حال ، نجاشى ، هم مسلمانان مهاجرى را كه از آزار قريشيان به حبشه پناه برده بودند ، گرامى داشت و پناه داد ، و هم قريشيانى را كه براى بازگرداندن مهاجران به حبشه رفته بودند ، به نيكويى پذيرفت . « 2 »\r\nدر پايان گفتنى است كه دربارهء تاريخ حملهء ابرهه ميان تاريخ‌نگاران اختلاف است : كسانى آن را سال 552 م « 3 » گفته‌اند و كسانى ديگر سال 563 م « 4 » و اين هر دو رأى با آنچه مشهور است كه اين حمله در سال 570 يا 571 م بوده است ، سازگار نيست . ما نيز همين سال 571 م را درست‌تر مىدانيم ، زيرا عام الفيل ، سال زاد پيامبر ( ص ) نيز هست « 5 » ، و زادروز پيامبر ( ص ) ، چنان كه پژوهش‌هاى « محمود پاشا فلكى » « 6 » آشكار مىكند ، 20 آوريل سال 571 م بوده است . « 7 »\r\n\r\n\r\n","description":"","footnote":"\r\n( 1 ) . اين نجاشى را مورخان مسلمان « عم اصحمه » دانسته‌اند و مورخان امروزى « ارماح دوم » يا « ارمحه » گفته‌اند و « عم اصحمه » را تنها فرمانرواى يكى از استان‌هاى حبشه پنداشته‌اند .\r\n( 2 ) . ابن هشام ، 1 / 321 - 341 ؛ ابن سعد ، الطبقات الكبرى ، 1 / 136 - 139 ؛ ابن اثير ، 2 / 76 - 82 ؛ تاريخ طبرى ، 2 / 328 - 335 ؛ زاد المعاد 2 / 75 ؛ احمد ابراهيم شريف ، همان ، 159 ؛ عبدالمجيد عابدين ، همان ، 71 - 81 ؛ رحلة صادق باشا المؤيد الى الحبشه ، ترجمهء رفيق العظم ، 186 ؛ نيز :\r\n De Lacy O'Leary , op - cit , p .  184 ؛\r\n E . N . W . Budge , A History of Ethiopia , Nubia And Abyssinia , I , London , \r\n1938 ،  pp .  137 ، 270 - 71 .\r\n( 3 ) .  Le Museon ,  1965 ، 3 - 4 ،  pp .  427 - 28 .\r\n( 4 ) . جواد على ، 3 / 496 ؛ نيز :  Le Museon ,  1965 ، 3 - 4 ،  p .  427 .\r\n( 5 ) . تفسير قرطبى ، 20 / 194 - 195 ؛ تفسير آلوسى ، 30 / 233 .\r\n( 6 ) . محمود پاشا فلكى ، التقويم العربى قبل الاسلام و تاريخ ميلاد الرسول و هجرته ، قاهره ، 1969 ، ص 33 - 44 .\r\n( 7 ) . بنگريد به بررسىهايى كه پيشتر دربارهء زادروز پيامبر ( ص ) داشتيم .\r\n","page_name":" 338 ","page_number":348},
  {"content":"\r\n\r\n\r\nمنابع عربى\r\n1 - القرآن الكريم\r\n\r\nكتب الحديث\r\n2 - البخارى ، الامام ابو عبد اللّه محمد بن اسماعيل : صحيح البخارى ، 25 جزء ادار أحياء الكتب العربية ، القاهرة ( بدون ) 3 - ابن حنبل ، الامام احمد : مسند الامام احمد بن حنبل ، المكتب الاسلامي ، بيروت ( بدون ) 4 - ابو داود ، الامام الحافظ السجستاني الازدي : سنن ابي داود ، نشر و توزيع محمد علي السيد ، حمص ، 1388 ه - 1969 م 5 - ابن ماجة ، الحافظ ابي عبد اللّه محمد بن يزيد القزويني : سنن ابن ماجة : جزءان ، عيسى البابي الحلبي ، القاهرة ( بدون ) 6 - مسلم ، الامام ابو الحسين مسلم بن الحجاج القشيري النيسابوري : صحيح مسلم ، الطبعة الثانية ، تحقيق محمد ناصر الدين ، بيروت 1392 ه - 1972 م\r\n\r\nكتب التفسير\r\n7 - الألوسي ، السيد محمد شكري : روح المعاني في تفسير القرآن العظيم و السبع المثاني ، بيروت ( بدون ) 8 - البيضاوي ، ابو سعيد عبد اللّه بن عمر بن محمد : أنوار التنزيل و أسرار التأويل ، دار صادر ، بيروت ( بدون ) 9 - لخازن ، ابي محمد الحسين الفراء البغوي : لباب التأويل في معاني التنزيل ، دارالفكر ، بيروت ( بدون )\r\n\r\n","description":"","footnote":"","page_name":" 339 ","page_number":349},
  {"content":"\r\n\r\n10 - الرازي ، الفخر : التفسير الكبير ، دار الكتب العلمية ، طهران ( بدون ) 11 - الزمخشري ، الامام جار اللّه محمود بن عمر : الكشاف على حقائق التنزيل و عيون الاقاويل في وجوه التأويل ، بيروت ( بدون ) 12 - السيوطي ، جلال الدين عبد الرحمن بن ابي بكر : الدرر المنثور في التفسير بالمأثور ، بيروت ( بدون ) 13 - الطبري ، ابو جعفر محمد بن جرير : جامع البيان عن تأويل آي القرآن ، دارالمعرفة ، بيروت 1392 ه - .\r\n14 - القرطبي ، ابو عبد اللّه محمد بن احمد الانصاري : الجامع لأحكام القرآن ، 20 جزءا الطبعة الثالثة ، دار الكاتب العربي ، القاهرة 1387 ه - 1967 15 - قطب ، سيد : في ظلال القرآن ، الطبعة الثانية ، دار احياء الكتب العربية ، القاهرة ( بدون ) 16 - ابن كثير ، اسماعيل بن كثير القرشي الدمشقي : تفسير القرآن العظيم ، مطبعة الاستقامة ، القاهرة 1373 ه - 1954 م 17 - المنار ، دار المنار : تفسير القرآن الحكيم ، الطبعة الرابعة ، دار المنار ، القاهرة 1373 ه - 18 - النسفي ، ابو البركات عبد اللّه بن احمد بن محمود : مدارك التنزيل و حقائق التأويل ، المكتبة الأموية ، بيروت ( بدون ) 19 - النيسابوري ، نظام الدين بن محمد بن حسين القمي : غرائب القرآن و رغائب الفرقان ، الطبعة الاولى ، بولاق مصر 1323 ه - * * * 20 - الكتاب المقدس : العهد القديم و العهد الجديد ، دار الكتاب المقدس ، القاهرة 1969\r\n * * \r\n\r\n","description":"","footnote":"","page_name":" 340 ","page_number":350},
  {"content":"\r\n\r\n21 - ابن الأثير ، عز الدين ابو الحسن علي الشيباني : الكامل في التاريخ - الجزء الأول و الثاني - بيروت 1965 22 - ابن العبري ، ابو الفرج جريجورس بن هارون : تاريخ مختصر الدول ، بيروت 1958 23 - ابن الكلبي ، ابو المنذر هشام بن محمد : كتاب الأصنام ، القاهرة 1965 24 - ابن النديم ، ابو الفرج محمد بن اسحاق : كتاب الفهرست ، القاهرة 1348 ه - 25 - ابن به كار ، الزبير : جمهرة نسب قريش ، القاهرة 1381 ه - 26 - ابن بلهيد ، محمد بن عبد اللّه : صحيح الأخبار عما في بلاد العرب من الاثار - خمسة أجزاء ، القاهرة 51 - 1953 27 - ابن تيمية ، احمد بن عبد الحليم : مقدمة في أصول التفسير ، دمشق 1936 28 - ابن تيمية ، احمد بن عبد الحليم : اقتضاء الصراط المستقيم ، القاهرة 1950 29 - ابن تيمية ، احمد بن عبد الحليم : مجموع فتاوى ابن تيمية ، الرياض 82 - 1383 ه - 30 - ابن الجوزي ، عبد الرحمن بن علي : الموضوعات ، القاهرة 1386 ه - 31 - ابن حبيب ، ابو جعفر محمد : كتاب المحبّر ، حيدر أباد 1942 32 - ابن حجر العسقلاني ، احمد بن علي : فتح الباري بشرح البخاري ، القاهرة 1380 ه - 33 - ابن حجر العسقلاني ، احمد بن علي : الكافي الشافي في تخريج أحاديث الكشاف ، القاهرة 1354 ه -\r\n\r\n","description":"","footnote":"","page_name":" 341 ","page_number":351},
  {"content":"\r\n\r\n34 - ابن حجر العسقلاني ، احمد بن علي : لسان الميزان ، حيدرأباد 1329 ه - 35 - ابن حزم ، ابو محمد علي بن احمد : جمهرة أنساب العرب ، القاهرة 1962 36 - ابن خلدون ، عبد الرحمن بن محمد : تاريخ ابن خلدون - الجزء الثاني ، بيروت 1965 37 - ابن دريد ، ابوبكر محمد بن الحسن : الاشتقاق - جزءان ، القاهرة 1958 38 - ابن رسته ، ابو علي احمد بن عمر : الأعلاق النفيسة ، ليدن 1892 39 - ابن سعد ، ابو عبد اللّه محمد بن سعد : الطبقات الكبرى - الجزء الأول ، القاهرة 1968 40 - ابن عبد البر ، يوسف بن عبد اللّه : جامع بيان العلم و فضله ، القاهرة ( بدون ) 41 - ابن عبد البر ، يوسف بن عبد اللّه : الاستيعاب في اسماء الأصحاب ، القاهرة 1939 42 - ابن عبد ربه ، ابو عمر احمد بن محمد الاندلسي : العقد الفريد ، القاهرة 1953 43 - ابن عبد الوهاب ، الامام محمد : مختصر زاد المعاد ، بيروت 1391 ه - 44 - ابن عراق ، علي بن محمد : تنزيه الشريعة المرفوعة عن الأخبار الشنيعة الموضوعة ، القاهرة ( بدون ) 45 - ابن قتيبة ، ابو محمد عبد اللّه بن سالم : المعارف ، القاهرة 1934 46 - ابن قتيبة ، ابو محمد عبد اللّه بن سالم : تأويل مشكل القرآن ،\r\n\r\n","description":"","footnote":"","page_name":" 342 ","page_number":352},
  {"content":"\r\n\r\nالقاهرة 1954 47 - ابن قتيبة ، ابو محمد عبد اللّه بن سالم : الشعر و الشعراء ( جزءان ) ، القاهرة 1964 48 - ابن قتيبة ، ابو محمد عبد اللّه بن سالم : عيون الأخبار ، القاهرة 1963 49 - ابن قتيبة ، ابو محمد عبد اللّه بن سالم : تأويل مختلف الحديث ، القاهرة 1966 50 - ابن كثير ، عماد الدين ابو الفداء اسماعيل : البداية و النهاية في التاريخ - الجزء الاول و الثاني ، الرياض 1966 .\r\n51 - ابن كثير ، عماد الدين ابو الفداء اسماعيل : فضائل القرآن ، بيروت 1966 52 - ابن كثير ، عماد الدين ابو الفداء اسماعيل : قصص الأنبياء - الجزء الاول و الثاني ، القاهرة 1968 53 - ابن منبه ، وهب : كتاب التيجان في ملوك حمير ، حيدر أباد ، 1347 ه - 54 - ابن منظور ، ابو الفضل محمد عبد الملك : لسان العرب ، بيروت 1965 55 - ابن هشام ، أبو محمد عبد الملك : سيرة النبي ( صلى اللّه عليه و آله و سلم ) ، القاهرة 1955 56 - أبو ريه ، محمود : أضواء على السنة المحمدية ، القاهرة 1960 57 - أبو زهرة ، محمد : المعجزة الكبرى : القرآن ، القاهرة 1970 58 - ابو شهبة ، محمد محمد : دفاع عن السنة ، القاهرة 1967 59 - ابو العلا ، محمود طه : جغرافية شبه الجزيرة العربية ( الجزء الثالث و الرابع ) ، القاهرة 1972 60 - ابو الفداء ، الملك المؤيد عماد الدين اسماعيل : المختصر في أخبار البشر ، القاهرة 1325 ه - 61 - الارياني ، مطهر علي ، في تاريخ اليمن ، القاهرة 1973\r\n\r\n","description":"","footnote":"","page_name":" 343 ","page_number":353},
  {"content":"\r\n\r\n62 - الأزرقي ، ابو اليد محمد بن عبد اللّه : أخبار مكة و ما جاء فيها من الآثار - ( جزءان ) بيروت 1969 63 - الأسد ، ناصر الدين ( دكتور ) : مصادر الشعر الجاهلي و قيمتها التاريخية ، القاهرة 1966 64 - الاصفهاني ، حمزة : تاريخ سني ملوك الارض و الأنبياء ، برلين 1340 ه - 65 - الألوسي ، السيد محمود شكري : بلوغ الأرب في معرفة أحوال العرب ، ( 3 أجزاء ) ، القاهرة 24 - 1925 66 - الأنصاري ، عبد الرحمن ( دكتور ) : لمحات عن القبائل البائدة في الجزيرة العربية ، الرياض 1969 67 - الأنصاري ، عبد الرحمن ( دكتور ) : لمحات عن بعض المدن القديمة في شمال غربي الجزيرة العربية ، الرياض 1975 68 - الباقوري ، احمد حسن : مع القرآن ، القاهرة 1970 69 - البتنوني ، محمد لبيب : الرحلة الحجازية ، القاهرة 1329 ه - 70 - البغدادي ، ابو بكر احمد بن علي : تقييد العلم ، دمشق 1949 71 - البكري ، ابو عبيد عبد اللّه بن عبد العزيز : معجم ما استعجم من اسماء البلاد و المواضع ، ( أربعة أجزاء ) ، القاهرة 45 - 1951 72 - البلاذري ، احمد بن يحيى : كتاب فتوح البلدان ( 3 أجزاء ) ، القاهرة 56 - 1957 73 - البلاذري ، احمد بن يحيى : أنساب الأشراف ، القاهرة 1959 .\r\n74 - البوطي ، محمد سعيد رمضان ( دكتور ) : من روائع القرآن ، دمشق 1972 75 - البيهقي ، ابو بكر احمد بن الحسين : دلائل النبوة - الجزء الأول ، القاهرة 1970\r\n\r\n","description":"","footnote":"","page_name":" 344 ","page_number":354},
  {"content":"\r\n\r\n76 - الجاحظ ، ابو عثمان عمر بن بحر : البيان و التبيين ، القاهرة 1948 77 - الجارم ، محمد نعمان : أديان العرب في الجاهلية ، القاهرة 1923 78 - الجبوري ، ابو اليقظان عطية : مباحث في تدوين السنة المطهرة ، القاهرة 1972 79 - الحربي ، ابو ساحاق ابراهيم : كتاب المناسك و أماكن طرق الحج و معالم الجزيرة ، الرياض 1969 ؟ ؟ ؟ 7 - الجمحي ، محمد بن سلام : طبقات فحول الشعراء ، القاهرة 1952 80 - الحربي ، ابو اسحاق ابراهيم : كتاب المناسك و أماكن طرق الحج و معالم الجزيرة ، الرياض 1969 81 - الحيمي ، الحسن بن احمد : سيرة الحبشة ، القاهرة 1958 82 - الخربوطلي ، علي حسني ( دكتور ) : الكعبة على مر العصور ، القاهرة 1967 83 - الخطيب ، عبد الكريم : القصص القرآني ، القاهرة 1964 84 - الخطيب ، محب الدين و آخرون : دفاع عن الحديث النبوي ، القاهرة 1958 85 - الديار بكري ، حسين بن محمد الحسن : تاريخ الخميس ، القاهرة 1302 ه - 86 - الدميري ، كمال الدين : حياة الحيوان الكبرى - طبعة صبيح ، القاهرة ( بدون ) 87 - الدينوري ، ابو حنيفة احمد بن داود ، الأخبار الطوال ، القاهرة 1960 88 - الذهبي ، محمد بن احمد : ميزان الاعتدال ، القاهرة ( بدون )\r\n\r\n","description":"","footnote":"","page_name":" 345 ","page_number":355},
  {"content":"\r\n\r\n89 - الذهبي ، محمد ابن احمد : تذكرة الحفاظ ، حيدرأباد 1956 90 - الذهبي ، محمد بن احمد : سير أعلام النبلاء ، القاهرة 1955 91 - الذهبي ، محمد السيد حسين : التفسير و المفسرون ، القاهرة 1961 92 - الذهبي ، محمد السيد حسين : الإسرائيليات في التفسير و الحديث ، القاهرة 1971 93 - الزبيدي ، ابو الفيض مرتضى بن محمد : تاج العروس ، الكويت ( بدون ) 94 - الزركشي ، بدر الدين محمد بن عبد اللّه : البرهان في علوم القرآن ، القاهرة 1957 95 - الزنجاني ، ابو عبد اللّه : تاريخ القرآن ، القاهرة 1935 96 - السباعي ، مصطفى : السنة و مكانتها في التشريع الاسلامي ، القاهرة 1961 97 - السجستاني ، ابو بكر عبد اللّه بن ابي داود : كتاب المصاحف - نشره آرثر جفري ، القاهرة 1936 98 - السهيلي ، عبد الرحمن بن عبد اللّه : الروض الآنف ، القاهرة 1971 99 - السمهودي ، نور الدين علي بن جمال الدين : وفاء الوفاء بأخبار دار المصطفى ( صلّى اللّه عليه و سلم ) ، ( جزءان ) ، القاهرة 1326 ه - 100 - السيوطي ، جلال الدين عبد الرحمن بن ابي بكر : المزهر في علوم اللغة ، القاهرة 1942 101 - السيوطي ، جلال الدين عبد الرحمن بن ابي بكر : الاتقان في علوم القرآن ( جزءان ) ، القاهرة 1278 ه - 102 - السيوطي ، جلال الدين عبد الرحمن بن ابي بكر : تاريخ الخلفاء أمراء المؤمنين ، القاهرة 1351 ه -\r\n\r\n","description":"","footnote":"","page_name":" 346 ","page_number":356},
  {"content":"\r\n\r\n103 - السيوطي ، جلال الدين عبد الرحمن بن ابي بكر : تحذير الخواص من اكاذيب القصاص ، القاهرة 1972 104 - السيوطي ، جلال الدين عبد الرحمن بن ابي بكر : اللآلىء المصنوعة من الأحاديث الموضوعة ، القاهرة ( بدون ) 105 - الشافعي ، عثمان بن ابي نصر : علوم الحديث المعروف بمقدمة ابن الصلاح ، القاهرة 1326 ه - 106 - الشرقاوي ، محمود : الأنبياء في القرآن ، القاهرة 1970 107 - الشريف ، احمد ابراهيم ( دكتور ) : مكة و المدينة في الجاهلية و عصر الرسول ، القاهرة 1965 108 - الصابوني محمد علي : التبيان في علوم القرآن ، بيروت 1970 109 - الصالح ، صبحي ( دكتور ) : مباحث في علوم القرآن ، دمشق 1962 110 - الصباغ ، محمد : الحديث النبوي ، بيروت 1972 111 - الطبري ، ابو جعفر محمد بن جرير : تاريخ الرسل و الملوك - الجزء الأول ، القاهرة 1967 112 - الطبري ، ابو جعفر محمد بن جرير : تاريخ الرسل و الملوك - الجزء الثاني ، القاهرة 1968 113 - العظم ، نزيه مؤيد : رحلة في بلاد العرب السعيدة ( جزءان ) ، القاهرة 1938 114 - العقاد ، عباس محمود : ابراهيم ابو الأنبياء ، القاهرة ( بدون ) 115 - العقاد ، عباس محمود : الثقافة العربية أسبق من ثقافة اليونان و العبريين ، القاهرة 1960 116 - العقاد ، عباس محمود : مطلع النور ، القاهرة 1968 117 - العقاد ، عباس محمود : الاسلام دعوة عالمية ، القاهرة 1970 118 - العلمي ، عبد اللّه : تفسير سورة يوسف ( جزءان ) ، بيروت 69 - 1970\r\n\r\n","description":"","footnote":"","page_name":" 347 ","page_number":357},
  {"content":"\r\n\r\n119 - الفاسي ، تقي الدين محمد بن احمد : شفا الغرام بأخبار البلد الحرام ( جزءان ) ، القاهرة 1956 120 - الفاسي ، تقي الدين محمد بن أحمد : العقد الثمين في تاريخ البلد الأمين - الجزء الأول القاهرة 1959 .\r\n121 - القاسمي ، محمد جمال الدين : قواعد التحديث من فنون مصطلح الحديث ، القاهرة 1925 122 - القلقشندي ، ابو العباس احمد بن علي : نهاية الأرب في معرفة أنساب العرب ، القاهرة 1959 123 - المسعودي ، ابو الحسن علي بن الحسين : مروج الذهب و معادن الجوهر ، بيروت 1973 124 - المسعودي ، ابو الحسن علي بن الحسين : التنبيه و الاشراف ، القاهرة 1968 125 - المقدسي ، المطهر بن طاهر : كتاب البدء و التأريخ ، ( الجزء الثالث و الرابع ) ، 1903 - 1907 126 - الميداني ، ابو الفضل احمد بن محمد : مجمع الأمثال ، ( جزءان ) القاهرة 1955 127 - الناضوري ، رشيد ( دكتور ) : المدخل الى الفكر الديني ، بيروت 1969 128 - النجار ، عبد الوهاب : قصص الأنبياء ، القاهرة 1966 129 - النووي ، يحيى بن شرف : تهذيب الأسماء و اللغات ، القاهرة ( بدون ) 130 - النويري ، شهاب الدين احمد بن عبد الوهاب : نهاية الأرب في فنون الأدب ، القاهرة 1943 131 - النيسابوري ، ابو عبد اللّه محمد بن عبد اللّه : معرفة علوم الحديث ، بيروت ( بدون )\r\n\r\n","description":"","footnote":"","page_name":" 348 ","page_number":358},
  {"content":"\r\n\r\n132 - الهمداني ، ابو محمد الحسن بن احمد : صفة جزيرة العرب ، القاهرة 1953 133 - الهمداني ، ابو محمد الحسن بن احمد : كتاب الأكليل - الجزء الأول ، القاهرة 1963 134 - الهمداني ، ابو محمد الحسن بن احمد : كتاب الأكليل - الجزء الثامن ، القاهرة 1966 135 - الهيثمي ، علي بن ابي بكر : مجمع الزوائد ، القاهرة 1352 ه - 136 - اليعقوبي ، احمد بن ابي يعقوب : تاريخ اليعقوبي - الجزء الأول ، بيروت 1960 137 - ابراهيم ، حسن ( دكتور ) : تاريخ الاسلام السياسي - الجزء الاول - القاهرة 1966 138 - احمد ، يوسف : الاسلام في الحبشة ، القاهرة 1935 139 - أمين ، احمد : فجر الاسلام ، بيروت 1969 140 - جاد المولى ، محمد احمد و آخرون : قصص القرآن ، القاهرة 1969 141 - جاء المولى ، محمد احمد و آخرون : أيام العرب في الجاهلية ، القاهرة 1942 142 - جرجس ، صبري ( دكتور ) : التراث اليهودي الصهيوني ، القاهرة 1970 143 - حسين ، طه ( دكتور ) : في الأدب الجاهلي ، القاهرة 1933 144 - خلف اللّه ، محمد احمد : الفن القصصي في القرآن الكريم ، القاهرة 1953 145 - خليفة ، حاجي : كشف الظنون عن أسامى الكتب و الفنون ، استنبول 1321 ه -\r\n\r\n","description":"","footnote":"","page_name":" 349 ","page_number":359},
  {"content":"\r\n\r\n146 - دراز ، محمد عبد اللّه ( دكتور ) : النبأ العظيم : نظرات جديدة في القرآن ، الكويت 1970 147 - دراز ، محمد عبد اللّه ( دكتور ) : المدخل الى القرآن الكريم ، الكويت 1974 148 - رضا ، محمد رشيد : تفسير سورهء يوسف ، القاهرة 1936 149 - سالم ، السيد عبد العزيز ( دكتور ) : دراسات في تاريخ العرب - الجزء الأول ، الاسكندرية 1967 150 - سعيد ، حبيب : المدخل الى الكتاب المقدس ، القاهرة ( بدون ) 151 - شاهين ، عبد الصبور ( دكتور ) : تاريخ القرآن ، القاهرة 1966 152 - شحاته ، عبد الفتاح ( دكتور ) : تاريخ الأمة العربية قبل ظهور الاسلام - الجزء الثاني ، القاهرة 1960 153 - شرف الدين ، احمد حسين : اللغة العربية في عصور ما قبل الاسلام ، القاهرة 1975 154 - ظاظا ، حسن ( دكتور ) : الساميون و لغاتهم ، الاسكندرية 1970 155 - عابدين ، عبد المجيد : الحبشة و العرب - دار الفكر ، القاهرة ( بدون ) 156 - عبده ، الامام محمد : تفسير جزء عم ، القاهرة 1957 157 - علي ، جواد ( دكتور ) : المفصل في تاريخ العرب قبل الاسلام ( عشرة أجزاء ) بيروت 68 - 1971 158 - فخري ، احمد ( دكتور ) : اليمن ما ضيها و حاضرها ، القاهرة 1959 159 - فخري ، احمد ( دكتور ) : دراسات في تاريخ الشرق القديم ، القاهرة 1963 160 - فروخ ، عمر ( دكتور ) : تاريخ الجاهلية ، بيروت 1964\r\n\r\n","description":"","footnote":"","page_name":" 350 ","page_number":360},
  {"content":"\r\n\r\n161 - فودة ، عبد الرحيم : من معاني القرآن ، القاهرة ( بدون ) 162 - قاموس الكتاب المقدس - الجزء الأول ، بيروت 1964 163 - قاموس الكتاب المقدس - الجزء الثاني ، بيروت 1967 164 - مسعد ، مصطفى محمد ( دكتور ) : الاسلام و النوبة في العصور الوسطى ، القاهرة 1960 165 - مقدمتان في علوم القرآن ( مقدمة كتاب المباني و مقدمة ابن عطية ) ، صححه و نشره الدكتور آرثر جفري ، القاهرة 1954 166 - مهران ، محمد بيومي ( دكتور ) : دراسات في تاريخ الشرق الادنى القديم - الجزء الثانى - اسرائيل - القاهرة 1973 167 - مهران ، محمد بيومي ( دكتور ) : دراسات في تاريخ الشرق الادنى القديم - الجزء الثالث - حركات التحرير في مصر القديمة ، الاسكندرية 1975 168 - نافع ، محمد مبروك ، عصر ما قبل الاسلام ، القاهرة 1952 169 - نعناعة ، رمزي ( دكتور ) : الاسرائيليات و أثرها في كتب التفسير ، بيروت 1970 170 - هيكل ، محمد حسين ( دكتور ) : حياة محمد ( صلّى اللّه عليه و سلم ) ، القاهرة 1965 171 - هيكل ، محمد حسين ( دكتور ) : الصديق ابو بكر ، القاهرة 1964 172 - ولفنسون ، اسرائيل ( دكتور ) : تاريخ اليهود في بلاد العرب ، القاهرة 1927 173 - ياقوت الحموي ، شهاب الدين ابو عبد اللّه : معجم البلدان ( خمسة أجزاء ) بيروت 55 - 1957 174 - بلاشير ، ريجيس : تاريخ الأدب العربي - العصر الجاهلي ، ترجمة الدكتور ابراهيم كيلاني ، بيروت 1956 175 - تارن ، و . و . : الاسكندر الأكبر ، ترجمة زكي علي ، القاهرة 1963\r\n\r\n","description":"","footnote":"","page_name":" 351 ","page_number":361},
  {"content":"\r\n\r\n176 - جولد تسيهر ، اجنتس : المذاهب الاسلامية في تفسير القرآن ، ترجمة علي حسن عبد القادر ، القاهرة 1958 177 - جولد تسيهر ، اجنتس : العقيدة و الشريعة في الاسلام ، ترجمة الدكتور محمد يوسف موسى ، القاهرة ( بدون ) 178 - جيبون ؛ ، ادوارد : اضمحلال الامبراطورية الرومانية و سقوطها ، ترجمة محمد علي ابو ريدة القاهرة 1969 .\r\n179 - حتى ، فيليب : تاريخ العرب - الجزء الاول ، ترجمة ادوارد جرجي ، جبرائيل جبور ، بيروت 1965 180 - حوراني ، جورج فضلو : العرب و الملاحة في المحيط الهندي ، ترجمه و زاد عليه الدكتور فؤاد حسنين ، القاهرة 1958 181 - دائرة المعارف الاسلامية ، دار الشعب ، القاهرة 1969 182 - ديسو ، رينيه : العرب في سورية قبل الاسلام ، ترجمة عبد الحميد الدواخلي ، القاهرة 1959 183 - ديمومبين ، ج : النظم الاسلامية ، ترجمة الشماع و السامر ، بغداد 1952 184 - ديورانت ، ول : قصة الحضارة - الجزء الثاني - ترجمة محمد بدران ، القاهرة 1961 185 - سديو ، لويس اميل : تاريخ العرب العام ، ترجمة عادل زعيثر ، بيروت 1948 186 - فنسك ، ا . ي . : مفتاح كنوز السنة ، ترجمة محمد فؤاد عبد الباقي ، القاهرة 1934 187 - فنسك ، آ . ى . و آخرون : المعجم المفهرس لألفاظ الحديث ، ليدن 36 - 1937 188 - لوبون ، جوستاف : حضارة العرب ، ترجمة عادل زعيثر ، القاهرة 1948\r\n\r\n","description":"","footnote":"","page_name":" 352 ","page_number":362},
  {"content":"\r\n\r\n189 - ماير ، ف . ب . : حياة ابراهيم - ترجمة القس مرقص داود ، القاهرة 1960 190 - موسكاتي ، سبتينو : الحضارات السامية القديمة ، ترجمه و زاد عليه الدكتور السيد يعقوب بكر ، القاهرة 1958 191 - موسل ، الويس : شمال الحجاز ، ترجمة الدكتور عبد المحسن الحسيني ، الاسكندرية 1952 192 - بن نبي ، مالك : الظاهرة القرآنية ، ترجمة الدكتور عبد الصبور شاهين ، بيروت 1961 193 - نسلن ، ديتلف و آخرون : التاريخ العربي القديم ، ترجمه و زاد عليه الدكتور فؤاد حسنين ، القاهرة 1958\r\n\r\n","description":"","footnote":"","page_name":" 353 ","page_number":363},
  {"content":"\r\n\r\n\r\n( 3 ) دوريات\r\n1 - بلتاجي ، محمد ( دكتور ) : التفسير البياني للقصص القرآني - مجلة كلية الشريعة - العدد السادس ، الرياض 1975 2 - الدسوقي ، خالد ( دكتور ) : قوم ثمود : بين روايات المؤرخين و محتويات النقوش - مجلة كلية اللغة العربية - العدد السادس الرياض 1976 3 - مهران ، محمد بيومي ( دكتور ) : قصة أرض الميعاد بين الحقيقة و الاسطورة ( 1 ) - مجلة الأسطول - العدد 66 ، الاسكندرية 1971 4 - مهران ، محمد بيومي ( دكتور ) : قصة أرض الميعاد بين الحقيقة و الاسطورة ( 2 ) - مجلة الأسطول - العدد 67 ، الاسكندرية 1971 5 - مهران ، محمد بيومي ( دكتور ) : الساميون و الاراء التي دارت حول موطنهم الأصلي - مجلة كلية اللغة العربية ، العدد الرابع ، الرياض 1974 6 - مهران ، محمد بيومي ( دكتور ) : قصة الطوفان بين الآثار و الكتب المقدسة - مجلة كلية اللغة العربية ، العدد الخامس ، الرياض 1975 7 - مهران ، محمد بيومي ( دكتور ) : العرب و علاقاتهم الدولية في العصور القديمة - مجلة كلية اللغة العربية - العدد السادس ، الرياض 1976\r\n\r\n","description":"","footnote":"","page_name":" 354 ","page_number":364},
  {"content":"\r\n . \r\n","description":"","footnote":"","page_name":" 355 ","page_number":365},
  {"content":"\r\n . \r\n","description":"","footnote":"","page_name":" 356 ","page_number":366},
  {"content":"\r\n . \r\n","description":"","footnote":"","page_name":" 357 ","page_number":367},
  {"content":"\r\n . \r\n","description":"","footnote":"","page_name":" 358 ","page_number":368},
  {"content":"\r\n . \r\n","description":"","footnote":"","page_name":" 359 ","page_number":369},
  {"content":"\r\n . \r\n","description":"","footnote":"","page_name":" 360 ","page_number":370},
  {"content":"\r\n . \r\n","description":"","footnote":"","page_name":" 361 ","page_number":371},
  {"content":"\r\n . \r\n","description":"","footnote":"","page_name":" 362 ","page_number":372},
  {"content":"\r\n . \r\n","description":"","footnote":"","page_name":" 363 ","page_number":373},
  {"content":"\r\n . \r\n\r\n","description":"","footnote":"","page_name":" 364 ","page_number":374}
  ]