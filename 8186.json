[
  {"content":"\r\n . \r\n","description":"","footnote":"","page_name":" يادداشت مترجم 1 ","page_number":1},
  {"content":"\r\n . \r\n","description":"","footnote":"","page_name":" يادداشت مترجم 2 ","page_number":2},
  {"content":"\r\n\r\nسفرنامهء\r\nدن گارسيا دسيلوا فيگوئروآ\r\nسفير اسپانيا در دربار شاه عباس اول\r\nترجمهء غلامرضا سميعى\r\nنشر نو\r\nتهران ، 1363\r\n\r\n","description":"","footnote":"","page_name":" يادداشت مترجم 3 ","page_number":3},
  {"content":"\r\n\r\nاين اثر ترجمه اى است از :\r\nlambassade\r\nde\r\nd . garcia de silva figveroa\r\nen perse\r\ncontenant\r\nla politique de ce grand empire . les moeurs de roy sehah abbaas et une\r\nrelation exacte de tous les lieux de perse et des indes ou cet ambassadeur a ete\r\nlespace de huit annees quil y a demeure .\r\ntraduit de lespagnol\r\npar\r\nmonsieur de wicquefort\r\nacheve dimprimer pour la premiere fois\r\n15 juin 1667\r\nچاپ اول : 1364\r\nتعداد : 3600 نسخه\r\nحق چاپ براى شركت سهامى ( خاص ) نشر نو محفوظ است .\r\nحروفچينى : مؤسسهء پيشگام\r\nلتيوگرافى : ليتوگرافى امير\r\nچاپ : چاپخانهء كتيبه\r\n\r\n","description":"","footnote":"","page_name":" يادداشت مترجم 4 ","page_number":4},
  {"content":"\r\n\r\n\r\nفهرست مطالب\r\nيادداشت مترجم نه\r\nمقدمهء ناشر فرانسوى 1\r\nاز گوآ تا هرمز 15\r\nجزيرهء هرمز 45\r\nاز هرمز تا لار 67\r\nشهر لار 85\r\nاز لار تا شيراز 99\r\nشهر شيراز 129\r\nاز شيراز تا اصفهان 167\r\nچهل‌منار 171\r\nاز شيراز تا اصفهان 193\r\nشهر اصفهان 213\r\nاز اصفهان تا قزوين 235\r\nاز اصفهان تا قزوين ( كاشان ) 239\r\nاز اصفهان تا قزوين ( قم ) 249\r\nاز اصفهان تا قزوين ( ساوه ) 255\r\nشهر قزوين 261\r\nشهر قزوين ( نخستين باريابى ) 263\r\nشهر قزوين ( سيماى شاه ) 267\r\n\r\n","description":"","footnote":"","page_name":" يادداشت مترجم 5 ","page_number":5},
  {"content":"\r\n\r\nبازگشت 273\r\nبازگشت ( سيما و خلقيات شاه عباس ) 325\r\nبازگشت 373\r\nبازگشت ( جنگ هرمز ) 477\r\nبازگشت 495\r\nفهرست اعلام 511\r\n\r\n","description":"","footnote":"","page_name":" يادداشت مترجم 6 ","page_number":6},
  {"content":"\r\n\r\n\r\nيادداشت مترجم\r\n\r\n","description":"","footnote":"","page_name":" يادداشت مترجم 7 ","page_number":7},
  {"content":"\r\n . \r\n","description":"","footnote":"","page_name":" يادداشت مترجم 8 ","page_number":8},
  {"content":"\r\n\r\n بنام خداوند جان آفرين * حكيم سخن در زبان آفرين \r\nبراى كشور ما كه مورخان آن از ديرباز مقهور سلاطين مستبد و فرمانروايان خودكامه بوده‌اند ، سفرنامه‌ها از اسناد معتبر تاريخى بشمارند . البته چنين نيست كه هر سياحتگر قلم به دست كه در گذشتهء دور يا نزديك از ايران‌زمين ديدن كرده است ، عارى از هرگونه غرض و خالى از هرگونه ضنتى به بيان مشهودات و توصيف مشاهدات خويش پرداخته باشد ؛ چنان كه محتواى اين كتابها ، حتى سفرنامه‌هاى افرادى از مليتهاى مختلف ، كه برحسب اتفاق در يك زمان در ايران زيسته‌اند ، يكدست نيست . بلكه به تبع نوع كار ، درجهء معلومات ، آزادانديشى يا تعصب نويسندگان متفاوت است . و بسا كه بسيارى از آنها از مسامحات عجيب ، قضاوتهاى سطحى و گزافه‌هاى مضحك خالى نباشد .\r\nبا همهء اين احوال از آن هنگام كه پاى جهانگردان اعم از سياحتگران ، سياست‌پيشگان ، مبلغان دينى و بازرگانان خارجى به ايران باز شده و گروهى از آنان ، فراخور حال و كار ، داستان سفر و مشاهدات خويش را نوشته و پراكنده‌اند ، اين‌گونه اسناد كه به غالب آنها نام سياحتنامه يا سفرنامه داده شده بخشى معتبر از اسناد تاريخى كشور ما را تشكيل داده‌اند كه مورخ كنجكاو را از مراجعهء بدانها گزيرى نيست .\r\nنكتهء قابل تذكر آنكه بر رغم اكثريت مورخان يا بعبارت بهتر وقايع‌نگاران دربارى خودمان كه - بيم جان و قطع نان را - در كتابهاى خود بيشتر به شرح احوال و اطوار و جنگ و ستيز و آويز و گريز شاهان و دولتمردان زورمدار پرداخته و عامهء مردم را كه پديدآورندگان واقعى وقايع تاريخىاند ، بالمره از نظر دور داشته‌اند ، نويسندگان سفرنامه‌ها ، كه به حكم اجنبىبودن ، از خشم و قهر حكام جور در امان بلكه از نواخت\r\n\r\n","description":"","footnote":"","page_name":" يادداشت مترجم 9 ","page_number":9},
  {"content":"\r\n\r\nآنان نيز برخوردار بوده‌اند ، گذشته از توصيف و تصوير خلقيات فرمانروايان و رسوم دربارها و دار الخلافه‌ها و بقاع و اماكن ، تا حدى كه توانسته‌اند به بيان احوال و كيفيت گذران عامهء مردم پرداخته ، آداب و عادات ، البسه و افزار زندگى و معاملات و مراودات طبقات مختلف جامعهء آن روزگاران را مورد بحث و نظر قرار داده اطلاعات ذيقيمت در اختيار مورخان و جامعه‌شناسان گذاشته‌اند .\r\nاز جملهء اين سياحتنامه‌ها ، سفرنامهء معتبر دن‌گارسياد سيلوا فيگوئروآ سفير فيليپ سوم پادشاه اسپانيا ( 1621 - 1598 م ) در دربار شاه عباس بزرگ است كه اينك ترجمهء آن از نظر خوانندگان گرامى مىگذرد .\r\nدن‌گارسياد سيلوا فيگوئروآ نجيب‌زاده‌اى از دودمان فريا « 1 » است كه در سال 1570 ميلادى در شهر باداخوث « 2 » اسپانيا به دنيا آمده است . اين مرد در جوانى نديم فيليپ دوم ( 1596 - 1556 م ) پادشاه اسپانيا بود . سپس به سپاهيگرى پرداخت و در جنگ اسپانيا و هلند فرماندهى ستونى نظامى را بر عهده داشت . فيگوئروآ در سال 1614 م ( 1013 ه ق ) در سن پنجاه و هفت سالگى ، به عنوان سفير فيليپ سوم به دربار شاه عباس بزرگ اعزام شد . سفر وى به هند و ايران دهسال به طول انجاميد كه دقيقا دو سال و هفت روز آن را در ايران گذرانيده از شهرهاى لار - شيراز - اصفهان - كاشان - قم - قزوين و دهها شهرك و دهكدهء ديگر در اين مسير ديدار كرده است . وى سياستمدارى پخته و مردى عالم و دقيق النظر است كه در سفرنامهء خويش - وضع جغرافيائى - سياسى و اجتماعى بخشى بزرگ از ايران دوران شاه عباس اول را مورد مطالعه قرار داده و دربارهء خلقيات آن پادشاه و سياست و كشورداريش و كيفيت زندگانى طبقات مختلف مردم و آداب و رسوم ايرانيان آن روزگار به اشباع سخن گفته است .\r\nشرحى كشاف كه نويسندهء اين سفرنامه از وضع سياسى - اجتماعى ، راهها ، بناها ، باغها ، بازارها ، مساجد ، كاروانسراها و آب‌انبارهاى نواحى جنوبى و مركزى ايران و ديگر عجايب و غرايب زمينى و دريائى سفر دهسالهء خويش آورده از هر حيث شايان مطالعه و امعان نظر است . اگر در نظر آوريم كه شاه عباس بزرگ شخصيتى تاريخ‌ساز است كه همت ، درايت و سياست او ولو با تظاهر به مذهب آزادانديش تشيع در برابر حكومت جابر ، متعصب و مردم‌كش عثمانى كه سالها چشم طمع به ايران‌زمين دوخته بود ، سدى سديد بوجود آورده و كشور ما را براى هميشه از آن بليهء هائل رهانيده است و مطالعه در احوال و اعمال او ضرورتى تاريخى است آنچه دربارهء جزئيات احوال اين پادشاه اعم از خصوصيات جسمى و كيفيات ضد و نقيض روحى او از شوخ‌طبعى و آداب‌دانى ، غرور و فروتنى ، دين‌دارى و رياكارى ، احتياط و شهامت ، مردم‌كشى و مردم‌دارى و سرانجام گربزى و هوشمندى در اين كتاب آمده است در هيچ منبع ديگرى نمىتوان يافت . عبث نيست كه سفرنامهء حاضر در اين مورد بخصوص براى اكثريت\r\n\r\n\r\n","description":"","footnote":"\r\n( 1 )  Feria \r\n( 2 )  Badojos \r\n","page_name":" يادداشت مترجم 10 ","page_number":10},
  {"content":"\r\n\r\nقريب به اتفاق مورخان ايرانى و خارجى همواره از معتبرترين مآخذ به حساب آمده است .\r\nشرحى مستوفى كه نويسندهء اين سفرنامه دربارهء خرابه‌هاى چهل‌منار ( تخت جمشيد ) آورده است ، از هر حيث تازگى دارد و جاى تأسف است كه طرحهائى كه به دستور وى از قسمتهاى مختلف اين بناى عظيم ، كه به گفتهء او سزاوار است در شمار عجايب جهان بشمار آيد ، تدارك شده در هيچيك از ترجمه‌هائى كه در دسترس بود وجود ندارد .\r\nتاكنون از جنگ هرمز روايات مختلف در سفرنامه‌هاى سياحان آمده است . روايتى كه فيگوئروآ از اين جنگ كه هنگام بازگشت وى از ايران و حضورش در هرمز در شرف وقوع بود آورده است سندى معتبر براى علل تصرف هرمز به دست ايرانيان و عقبات آن است .\r\nآقاى ژان دو پوى « 3 » ناشر ترجمهء فرانسوى اين سفرنامه در مقدمهء مبسوطى كه بلافاصله بعد از اين يادداشت از نظر خوانندگان گرامى مىگذرد داستان سفر فيگوئروآ و عدم توفيق او را در مأموريت سياسيش به تفصيل باز نموده است ، از اين جهت مترجم فارسى خود را از توضيح بيشترى در اين مقولات بىنياز ديده خوانندگان را به مطالعهء مقدمهء مذكور و بشرح تراز آن ، مطالب متن كتاب احاله مىدهد .\r\nدر خاتمه لزوما خاطرنشان مىكند كه نويسندهء سفرنامه از بسيارى ديه‌ها - كاروانسراها و حتى شهركهائى نام برده است كه اكنون اثرى از آنها برجا نيست . نام برخى از اين امكنه را در هيچ منبعى نيافتم به‌خصوص كه نويسنده غالبا آنچه را كه افواها و بخصوص از عوام الناس ، با لهجه‌هاى محلى شنيده با املائى يادداشت كرده است كه تطبيق آن با لهجهء كتابى دشوار و در مواردى ممتنع است . در اين‌گونه موارد گاه ناگزير به حدس و قياس متوسل شده و گاه عين املاء كتاب را تقليد كرده و اصل را نيز در پانوشت آورده‌ام . سپاسگزارى را بايد متذكر شوم كه در تطبيق اعلام تاريخى و جغرافيائى كتاب با اصل آنها از محبت و كمك بىدريغ دوست فاضل و گرانمايه‌ام آقاى دكتر عبد الحسين نوائى برخوردار بوده‌ام .\r\nهمانطور كه در مقدمهء ناشر فرانسوى آمده است اين سفرنامه به قلم شخص سيلوا فيگوئروآ نيست بلكه مطالب آن را كه وى تقرير كرده است يكى از همراهانش كه در اين سفر دور و دراز در كجاوه انيس و در حجره جليس وى بوده است به رشتهء تحرير درآورده و تنظيم كرده است .\r\nچند تذكر لازم :\r\n1 - براى ترجمهء اين اثر به زبان فارسى از نخستين چاپ متن فرانسوى كتاب مورخ 1667 منطبعهء پاريس كه با رسم الخطى قديمى تحرير گرديده استفاده شده است . عنوان اين ترجمه كه بوسيلهء مترجمى زبردست بنام آقاى ويكفور « 4 » مستقيما از دستنويس\r\n\r\n\r\n","description":"","footnote":"\r\n( 3 )  Jean du Puis \r\n( 4 )  Wicquefort \r\n","page_name":" يادداشت مترجم 11 ","page_number":11},
  {"content":"\r\n\r\nاسپانيائى كتاب به عمل آمده چنين است :\r\nسفارت دن‌گارسياد سيلوا فيگوئروآ در ايران - محتوى سياست اين امپراطورى بزرگ ، خلقيات شاه عباس و توصيفى دقيق از همه مكانهائى از ايران و هند كه اين سفير در مدت هشت سال در آنها زيسته است .\r\n2 - از پانوشت‌ها آنچه با نشانهء ( م ) مشخص شده از مترجم و بقيه از نويسنده است .\r\n3 - براى مزيد فايده تصاويرى متناسب با قسمتى از موضوعات مورد بحث نويسنده از سفرنامه‌هاى ديگر سياحانى كه در قرن هفدهم ميلادى از ايران ديدار كرده‌اند در كتاب آورده‌ايم . اين تصاوير از كتاب ذيقيمت « اسناد مصور اروپائيان از ايران » تأليف آقاى دكتر غلامعلى همايون اقتباس گرديده است و بالله التوفيق .\r\nغلامرضا سميعى\r\nفروردين ماه 1363 هجرى شمسى\r\n\r\n","description":"","footnote":"","page_name":" يادداشت مترجم 12 ","page_number":12},
  {"content":"\r\n\r\nمقدمهء ناشر فرانسوى\r\n\r\n","description":"","footnote":"","page_name":" يادداشت مترجم 13 ","page_number":13},
  {"content":"\r\n . \r\n","description":"","footnote":"","page_name":" يادداشت مترجم 14 ","page_number":14},
  {"content":"\r\n\r\n\r\nمقدمهء ناشر فرانسوى\r\nاين كتاب تنها يك سفرنامه نيست بلكه رساله‌اى سياسى و تاريخى است كه در آن - علاوه بر وضع جغرافيائى چند كشور - بسيارى حوادث سياسى و رخدادهاى مشرق زمين ذكر گرديده است كه به زحمت آنها را در مآخذ ديگر مىتوان يافت . رساله بر اساس خاطرات شخصيتى تدوين گرديده است كه در كار سياست ، تشخيص حقايق امور و شناخت علل حوادثى كه درباره آنها به بحث و ابراز نظر مىپردازد از هرگونه صلاحيت لازم برخوردار است . اين شخص « دن گارسياد سيلوا فيگوئروآ » « 1 » نجيب‌زادهء متنفذ اسپانيائى است كه هنگام بيان اين خاطرات 57 سال از عمر وى مىگذشته است ، در دربار اسپانيا مشاغل مهم داشته ، و بسبب تعهد مأموريتهاى بزرگ از شخصيتهاى و الا به حساب مىآمده است .\r\nاما موضوع سفارت دن گارسياد سيلوا فيگوئروآ در ايران چنين است : سرزمين يا كشور هرمز را جزيرهء هرمز - شهرى با همين نام كه پايتختش به حساب مىآمد - و چند جزيرهء نزديك بدان ، و\r\n\r\n\r\n","description":"","footnote":"\r\n( 1 ) .  Don Carcia de Silva Figueroa \r\n","page_name":" 1 ","page_number":15},
  {"content":"\r\n\r\nحصارى چند در خشكى تشكيل مىداد . پادشاه اين كشور كوچك تحت حمايت و سلطهء پرتغاليها بود بطوريكه عايدى وى از كشور خويش جز مستمريى نبود و به عبارت بهتر پرتغاليها با ساختن قلعه‌اى در جزيرهء هرمز و استحكاماتى در ديگر نواحى بسيار معتبر آن ، اين جزيره و توابع آن را حوزهء فرمانروائى و ملك طلق خويش مىدانستند . از طرف ديگر شاه عباس ، فرمانرواى مشهور ايران كه ايالت لار را تصرف كرده بود به عللى كه پيترو دلاواله « 2 » در سفرنامه خويش نقل كرده است تصميم داشت هرمز را به تصرف درآورد ، اما از آن جهت كه در آن تاريخ با عثمانيها در جنگ بود و تصميم داشت با عقد پيمان اتحادى با دربار اطريش آن دشمن قدرتمند را مرعوب كند ، نمىخواست به زودى با اسپانيائيها درافتد . شاه ايران با اين‌كه بيم داشت اسپانيائيها احتياطات لازم را به عمل آورده استحكامات هرمز را تقويت كنند يا با به كار انداختن نيروى دريائى قدرتمندى در درياى سرخ و مسلح كردن اعراب و ملل همسايهء ديگر - كه بىنهايت از تسلط خوشنتبار ايران تنفر داشتند - از جزيرهء هرمز به دو ضربتى سخت وارد كنند ، قادر نبود پيش از متاركهء جنگ يا مصالحه با عثمانيها كار هرمز را تمام كند . بنابراين او كه در فريبكارى در جهان نظير نداشت معتقد شد كه تنها وسيلهء مناسب براى پيشبرد مقاصدش سرگرم كردن پادشاه اسپانياست و بدين‌منظور رابرت شرلى « 3 » را كه مليت انگليسى داشت اما دخترى از خويشاوندان شاه ايران را به زنى گرفته بود نزد پادشاه اسپانيا فرستاد . اين رابرت شرلى برادر آنتونى شرلى « 4 » نامى بود كه از سال 1604 ( 1013 ه ق ) همراه با سفير ديگرى از همين پادشاه نزد همهء شاهان مسيحى اعزام گرديده بود تا آنان را به تشكيل اتحاديه‌اى عليه دولت عثمانى برانگيزد . شاه عباس رابرت شرلى را به خدمت گرفته بود تا وعده‌هائى به شاه اسپانيا بدهد و او را مطمئن كند كه مايل است تجارت ابريشم از طريق هرمز را منحصرا به اسپانيا\r\n\r\n\r\n","description":"","footnote":"\r\n( 2 )  PIETRO DE LA VALLE \r\n( 3 )  Robert Shirlev \r\n( 4 )  Antony Shirley \r\n","page_name":" 2 ","page_number":16},
  {"content":"\r\n\r\nواگذارد و در عين حال از پادشاه اسپانيا درخواست مىكرد كه براى انعقاد چنين قراردادى سفيرى به ايران اعزام دارد\r\nقرعهء اين فال به نام فيگوئروآ زده شد . او در سال 1614 ( 1023 ه ق ) از اسپانيا حركت كرد و در پايان ماه اكتبر همان سال به گوآ « 5 » رسيد و از همين‌جاست كه مطالب اين سفرنامه - كه به نظر مىآيد يكى دو برگ از آغاز آن افتاده باشد - آغاز مىگردد . سفير اسپانيا آنگونه كه انتظار داشت در گوآ مورد پذيرائى قرار نگرفت .\r\nبدين معنى كه پول لازم براى مخارج سفرش ، كه به گوآ حواله شده بود ، پرداخت نشد و بخصوص پرتغاليها از اين‌كه يك نجيب‌زادهء اسپانيائى به هند پرتغال اعزام گرديده بود بسيار خشمگين بودند .\r\nنايب السلطنه « هيرونيمو آزوئدو » « 6 » وى را همچون مردى كه براى تفتيش اعمال و خرده‌گيرى بر كارهاى وى و اطرافيانش آمده باشد مىنگريست بطوريكه با انواع مكر و فريب ، و ماهرانه از انجام دادن درخواستهاى وى سر باز زد و نزديك سه سال او را در گوآ معطل كرد . شوراى دولتى اسپانيا نيز در اين مدت در قبال مراجعات مكرر وى مسئوليتى بر عهده نگرفت . اتفاقا شاه ايران كه همواره هواى تصرف هرمز را در سر داشت در سال 1614 ( 1023 ه ق ) دژ گمبرون واقع در ساحل ايران را كه با هرمز و جزاير بحرين و قشم سه فرسنگ فاصله داشت تصرف كرده بود . جزيرهء بحرين از لحاظ صيد مرواريد بسيار غنى بود و جزيرهء قشم از لحاظ آنكه سكنهء هرمز همه‌روزه آب آشاميدنى و انواع ميوهء خود را از آن تأمين مىكردند اهميتى بسزا داشت . فيگوئروآ كه بدين جهت شهرت و اعتبار پادشاهش نزد ايرانيان بسيار به ضعف گرائيده بود تمايلى به ادامهء سفر نداشت اما با دريافت فرمانى اكيد از پادشاه اسپانيا مبنى بر ادامهء سفر - با آنكه شوراى دولتى هند نه پولى در اختيارش گذاشت و نه كشتيى ، تصميم گرفت سفر خويش را به پايان برد .\r\nبنابراين ، روز هفدهم مارس 1617 ( 18 ربيع الاول 1026 ه ق ) با\r\n\r\n\r\n","description":"","footnote":"\r\n( 5 )  Goa \r\n( 6 )  Hieronymo Azouedo \r\n","page_name":" 3 ","page_number":17},
  {"content":"\r\n\r\nزورق تجارى كوچكى از گوآ حركت كرد و پس از پنج هفته دريانوردى در هرمز پا به خشكى نهاد و همان عللى كه مدتى مديد او را در گوآ متوقف كرده بود ، در سراسر فصل تابستان و همراه با زحمات بسيار ، موجبات توقف وى را در هرمز نيز فراهم ساخت .\r\nسفير در دوازدهم اكتبر 1617 ( 20 شوال 1026 ه ق ) بوسيلهء يك كشتى تجارى خود را به ساحل ايالت لار رسانيد و در بندر فرود آمد . توجه كنيد كه اين ايالت و ايالت هويزه « 7 » معا كوير كارامانى را تشكيل مىدهند . او در اين بندر با استقبال شايان والى پادشاه ايران مواجه شد كه به جهت حمل بار و بنه و همراهانش چهارصد شتر در اختيارش گذاشت و اين دستور ، چه هنگام رفتن و چه در بازگشت ، در همهء شهرهاى ديگر نيز معمول و مجرا گرديد . زيرا صوفى ايران « 8 » با همهء سفيرانى كه به دربار وى مىآيند به همين ترتيب عمل مىكند . او در بيستم آوريل ( 22 ربيع الاخر 1026 ه ق ) از بندر حركت كرد و از طريق ساحل دريا دو روزه به گوين رسيد .\r\nاز آنجا ، پس از شش روز راه‌پيمائى به لار ، حاكم‌نشين كوير كارامانى ، و دقيقا با سه روز راه‌پيمائى ديگر به قبرستان اولين شهر ايالت فارس ، و سپس با شش روز ديگر طى طريق به شيراز كه نام سابق آن سيروپوليس است رسيد . او در اين شهر ، در انتظار فرمان شاه عباس كه در آن زمان در گرگان بسر مىبرد و براى پذيرفتنش عجله‌اى نداشت ، چهار ماه توقف كرد . در پنجم آوريل 1618 ( 28 ربيع الاخر 1028 ه ق ) از شيراز خارج شد و سيزده روز بعد به اصفهان رسيد و باز هم در انتظار فرمان شاه در اين شهر توقف كرد . پس از آنكه حكام اصفهان فرمان ادامهء سفرش را دريافت كردند در هيجدهم ماه مه ( 13 جمادى الاخر 1028 ه ق ) به قزوين عزيمت كرد . از كاشان - نخستين شهر آذربايجان - و قم گذشت و پس از چهارده روز در چهاردهم ماه ژوئن ( 10 رجب 1028 ه ق ) به\r\n\r\n\r\n","description":"","footnote":"\r\n( 7 )  oessa \r\n( 8 ) مقصود از صوفى ايران ، شاه عباس است . - م .\r\n","page_name":" 4 ","page_number":18},
  {"content":"\r\n\r\nقزوين وارد شد . دو روز بعد ، درحالىكه هداياى خداوندگارش - پادشاه اسپانيا - باشكوهى تمام پيشاپيشش حركت داده مىشد به حضور شاه ايران بار يافت و پس از دو ماه اقامت در قزوين از همان راه كه آمده بود به اصفهان بازگشت . در اين موقع شاه عباس در لشگرگاه بود و خود را براى جنگ با عثمانيها آماده مىكرد . سفير بقاياى سال 1618 ( 1027 ه ق ) و نيز زمستان و بهار سال بعد ( 1028 ه ق ) را در اصفهان گذرانيد زيرا با اين‌كه شاه به فرح‌آباد - شهر قديمى گرگان - رفته بود ميل داشت كه سفير در اصفهان در انتظار وى بماند . سرانجام شاه در آغاز گرماى شديد به اصفهان آمد و به تقاضاى سفير چند بار وى را به حضور پذيرفت . با اين‌كه در اين باريابيها شيوهء پذيرائى و رفتار و مهربانى شاه زائد بر توقع سفير بود ، مع‌ذلك دو درخواست وى - يعنى بازپس دادن آنچه از قلمرو هرمز تصرف كرده بود و محروم ساختن انگليسيها و ديگر خارجيان از تجارت ايران - از طرف شاه رد شد چنان كه مايوس از هرگونه توفيقى اجازهء مرخصى خواست .\r\nآخرين باريابى سفير در روز دوم ماه اوت ( اول رمضان 1028 ه ق ) بود و پس از اين ملاقات تقريبا از همان شهرهائى كه آمده بود گذشت و روز هيجدهم اكتبر ( 28 ذيقعده 1028 ه ق ) به هرمز رسيد و چون دريا براى سفر مساعد نبود ناگزير تا پنجم آوريل در اين جزيره توقف كرد . و سپس با كشتى به گوآ عزيمت نمود . در مطالب كتاب از چگونگى رسيدنش به گوآ و نيز علل نخستين اقامتش - هنگام بازگشت - در اين شهر خبرى نمىيابيم . « 9 » آنچه مشهود است در نوزدهم دسامبر 1620 ( 4 صفر 1030 ه ق ) از گوآ حركت مىكند و پس از پيش رفتن تا موزامبيك و تحمل طوفانهاى سهمگين ناگزير بار ديگر به گوآ بازگشته زمستان را در آنجا مىگذراند - و سرانجام در مارس 1622 ( جمادى الاول 1021 ه ق ) براى آخرين بار از گوآ\r\n\r\n\r\n","description":"","footnote":"\r\n( 9 ) به گمان ويكفور ، در اينجا چند صفحه‌اى از سفرنامه افتاده است ( صفحهء 393 متن فرانسوى ) . - م .\r\n","page_name":" 5 ","page_number":19},
  {"content":"\r\n\r\nعزيمت كرده در اوت 1624 ( ذيقعدهء 1033 ه ق ) در بندر سن سباستين « 10 » قدم به خاك اسپانيا مىگذارد . بدين‌ترتيب وى ده سال تمام از وطن خويش دور بود و اينست داستان سفر وى .\r\nبايد آرزو كرد كه همهء كسانى كه به سير و سفر و سياحت مىپردازند از صفاتى كه اين مرد شريف واجد بوده است برخوردار باشند . زيرا علاوه بر خويشتن‌دارى و نجابتى كه رنج سفر را بر وى راحت مىكرد ، همهء آثار مصنفان قديم را دربارهء ايران مطالعه كرده بود . او اين كتابها را همراه داشت تا آنچه را كه ديگران دربارهء اين كشور نوشته‌اند با آنچه مىبيند ، درجا مقايسه كند . اين مرد از زندگانى شاهان گذشتهء ايران ، بخصوص چهار يا پنج پادشاهى كه پيش از شاه عباس سلطنت كرده بودند ، اطلاعات بسيار داشت .\r\nچنان كه بارها در اين مورد در دربار شاه ايران مورد تحسين قرار گرفت و آنچه را كه ايرانيان از تاريخ كشور خويش فراموش كرده بودند بدانها آموخت . او در قضاوت راسخ بود و همين امر سبب مىشد تا دربارهء هرچه مىبيند ، خواه مربوط به طبيعت باشد يا اخلاق و آداب و يا سياست ، بينديشد . گذشته از اين از كمال خويشتن‌دارى و نهايت رازدارى و وجدانى كه براى ديداركنندگان از يك كشور اجنبى ضرور است برخوردار بود .\r\nاگر بخواهيم مطالب جذاب و شگفت‌آورى را كه فيگوئروآ در سفرنامهء خويش آورده است بازگو كنيم بايد همهء مطالب كتاب وى را بياوريم . از لحاظ تاريخى ، در اين سفرنامه از كيفيت بدرآوردن جزيرهء هرمز از تصرف پرتغاليها و بيشتر وقايعى كه در اين حادثهء تأسف‌انگيز رخ داده است آگاه مىشويم . از فحواى كلام فيگوئروآ مىتوان دريافت كه علت اساسى اين شكست بزرگ غرور و نادانى شوراى دولتى هند شرقى بوده است كه در زمانى كه كشتيهاى جنگى انگليس در اين دريا لنگر انداخته بودند و شاه عباس مىتوانست از اين كشتيها عليه آنان استفاده كند نبردى سخت با اين پادشاه را\r\n\r\n\r\n","description":"","footnote":"\r\n( 10 )  San Sebastian \r\n","page_name":" 6 ","page_number":20},
  {"content":"\r\n\r\nآغاز كردند . غرور منبعث از اقتدار نايب السلطنه‌ها ، چاپلوسى رجال مذهبى ، بزدلى سكنه و بىنظمى افسران و مردان جنگى موجبات اين شكست را فراهم كرد . اما در مورد شاه عباس بايد اقرار كرد كه از خلال آنچه دربارهء رفتار ، مكر و فريبها ، گفت‌وشنودها و سرگرميهايش در اين كتاب آمده مىتوان خلقيات او را بازشناخت و همچون كسى كه سالها در دربار وى زيسته باشد بدرستى دربارهء اين پادشاه قضاوت كرد . چنان كه به مدد همين خاطرات مىتوان از خصوصيات قابل اهميت جنگهاى اين پادشاه عليه عثمانيها ، ريشه و بنياد دولت مقتدر مغول ، و علل انحطاط و سقوط تركمانان آگاه شد . اما خلقيات ايرانيان ، آداب و سنن ، البسه ، خانه‌ها ، شيوهء زندگى ، سلاحها ، و شيوهء جنگ و ستيز آنان در اين كتاب چنان خوب ترسيم و توصيف شده است كه با خواندن آنها آدمى خود را در ميان ايرانيان مىبيند . اطلاعاتى كه از دين گبرها مىدهد بسيار نادر و اختصاصى است . توضيح و تشريح كاروانسراها و كاخهاى شاهى و باغهايشان دست كمى از موشكافيهاى ديگر مؤلف ندارد . اما آنچه دربارهء شهرهاى قزوين و شيراز و اصفهان آورده بسيار دقيق‌تر است . من از شرح و وصفى كه دربارهء حوادث مختلف مسيرش در اين سفر آورده ، يادداشتهاى سودمند او دربارهء وضع طبيعى سرزمينها ، درختان ، ميوه‌ها ، پرندگان و حيوانات نادر و ماهيهاى غول‌پيكر ، و همچنين چگونگى راهها و كوهسارها و جويبارها و رودخانه‌ها سخنى نمىگويم . از نظرياتى كه دربارهء فصولى از كتب قدما ابراز كرده است چيزها مىتوان آموخت و ملاحظاتش دربارهء وجود دو رودخانهء ارس حاكى از قريحهء سرشار اوست . توصيف دل‌انگيزى را كه وى از خرابه‌هاى چهل منار يا كاخ شاهان باستانى ايران واقع در پرسپوليس - كاخهايى كه روسپييى به نام طائيس اسكندر كبير را واداشت تا در حال مستى در آنها آتش افكند - به دست داده در هيچ كتاب ديگرى نمىتوان يافت . بطورىكه بر اساس آنچه او بيان مىكند با قطعيت مىتوان گفت كه اين كاخ زيباترين يادگار\r\n\r\n","description":"","footnote":"","page_name":" 7 ","page_number":21},
  {"content":"\r\n\r\nو فاخرترين بناهاى شاهان مشرق زمين است . من آرزو مىكنم كه بدانم اين‌كه سيلواد فيگوئروآ بىتأمل گفته است : « هنوز بقاياى ديوارها و باغهائى از بابل قديم را برفراز زمينهاى هموار آن شهر مىتوان ديد ، » از كدام مأخذ گرفته است زيرا مىبينم كه نقادان بسيار بزرگ نيز نتوانسته‌اند جايگاه واقعى اين شهر را بطور دقيق مشخص كنند . همچنين فراموش نخواهم كرد كه ستاره‌شناسان را آگاه كنم كه در اين كتاب از ستاره‌اى دنباله‌دار سخن رفته است كه شايد هيچگاه سخنى دربارهء آن نشنيده باشند . به گفتهء مصنف ، اين ستاره در هشتم نوامبر 1618 ( 30 ذى قعدهء 1027 ه ق ) پديدار شده و در همان زمان ستارهء دنباله‌دار كوچك اما بسيار تابناك‌ترى نيز در طرف چپ آن ديده شده است . ستارهء نخستين عظمتى شگفت داشته و منطقة - البروج ميزان و عقرب را دربر مىگرفته است . به عقيدهء من ، ستارهء كوچكتر همان است كه در اروپا نيز رصد شده و هر دو ستاره تقريبا در يك زمان ناپديد شده‌اند .\r\n* * * اين سفرنامه بوسيلهء شخص فيگوئروآ تحرير نگرديده بلكه منحصرا بر اساس خاطرات و تقريرات وى ، بوسيلهء يكى از همراهانش در سفر ايران تنظيم و تدوين شده است و شايد اين شخص نتوانسته باشد كمالى را كه خواجهء وى انتظار داشته است بدان بدهد . در عوض نقايص آن تا حد ممكن بوسيلهء مترجم رفع گرديده است . اگر نويسندهء اين سطور نيز در اين‌باره سخنى نگويد خواننده خود بهتر درك خواهد كرد كه مترجم اين اثر به زبان فرانسوى ، مردى و الا مقام و نادر الوجود است با فضلى شامل كه به همهء زبانهاى معتبر و زيباى كشورهاى مسيحى تسلط دارد و مىتوان گفت كه مطالعات و سفرها و مشاغل وى كه همواره مهم و معتبر بوده‌اند او را با همهء كشورهاى قلمرو مسيحيت دمساز كرده است . وى زبان فرانسوى را بسيار خوب سخن مىگويد و مىنويسد چنان كه در اين‌باره محسود بسيارى از مصنفان خود ماست . و اگر مردم ما آنگونه كه شايسته\r\n\r\n","description":"","footnote":"","page_name":" 8 ","page_number":22},
  {"content":"\r\n\r\nاست از كارش استقبال كنند گمان مىكنم آماده خواهد بود آثار معتبر ديگرى از اين قبيل در اختيار همگان بگذارد - بخصوص آثار تاريخى كه در اين رشته از استعدادى درخشان و ذكائى منحصر به فرد برخوردار است . « 11 »\r\n\r\n\r\n","description":"","footnote":"\r\n( 11 ) اين مقدمه به قلم ژان دوپويى  ( Jean de Puis )  كتابفروش پاريسى است كه در قرن هفدهم ، به فرمان پادشاه وقت فرانسه ، امتياز انتشار ترجمهء فرانسوى سفرنامهء فيگوئروآ به وى داده شده است . مترجم كتاب از زبان اسپانيائى به زبان فرانسوى مردى زباندان و فاضل است به نام ويكفور  ( Wicquefort )  كه بسيارى سفرنامه‌هاى معتبر ديگر نيز به قلم او به زبان فرانسوى در آمده است . ترجمهء عين امتيازنامهء ناشر را براى اطلاع خوانندگان در پايان كتاب آورده‌ام . - م .\r\n","page_name":" 9 ","page_number":23},
  {"content":"\r\n . \r\n","description":"","footnote":"","page_name":" 10 ","page_number":24},
  {"content":"\r\n\r\nسفرنامهء دن گارسيا دسيلوا فيگوئروا\r\n\r\n","description":"","footnote":"","page_name":" 11 ","page_number":25},
  {"content":"\r\n . \r\n","description":"","footnote":"","page_name":" 12 ","page_number":26},
  {"content":"\r\n\r\n\r\n[ از گوا تا هرمز 
  ]\r\nكمى بعد از آن كه كشتيهائى كه دن گارسيا دسيلوا فيگوئروآ - سفير اعليحضرت كاتوليك « 12 » در دربار شاه عباس - نيز در جمع مسافران آنها بود به هندوستان رسيدند ، نامه‌هائى از هرمز رسيد حاكى از جنگى كه شاه عباس در آن ناحيه آغاز كرده و دستبردى كه حاكم لار به جزيرهء قشم زده بود و نيز بدين مضمون كه اين حاكم همهء قسمتهاى مسكون جزيره را غارت و دژ گومبرون را در خشكى محاصره كرده است . اين دژ كه جز ديوار آجرى ساده‌اى نداشت و بسيار ضعيف و بىدفاع ، و بدون خندق و خاكريز بود اهميت بسيار داشت . زيرا علاوه بر آن كه پناهگاه قوافل يا كاروانهائى بود كه از ايران به هرمز آمدورفت مىكردند ، عبور و حمل‌ونقل هرگونه آذوقه و بخصوص آب آشاميدنى را ، كه مطلقا در هرمز وجود ندارد و اهالى جزيره ناگزير در سراسر سال مىبايد براى بدست آوردن آنها به خشكى بروند - تضمين مىكرد . جزيرهء قشم نيز كه نزديك لار بود همين مزايا را داشت بطورى كه اگر اين\r\n\r\n\r\n","description":"","footnote":"\r\n( 12 ) مقصود پادشاه اسپانياست . - م .\r\n","page_name":" 13 ","page_number":27},
  {"content":"\r\n\r\nجزيره و آن دژ از دست مىرفتند بمنزلهء آن بود كه شهر هرمز محاصره شده است . خبر اين جنگ و رضايت اندكى كه وزرا از مأموريت سيلوا فيگوئروآ داشتند دشواريهائى را به وجود آورد كه روزمره در تزايد بود و يا دست‌كم بهانه‌اى براى جلوگيرى از ادامهء سفر اين سفير به دست مىداد . زيرا با آنكه دن هيرونيمو آزوئدو ، نايب السلطنهء وقت هندوستان در ابتدا به سفير قول داد كه بىمعطلى لوازم سفر دريائى او را براى عزيمت به هرمز آماده خواهد كرد در تمامى دوران بادهاى موسمى ماه فوريه به قول خود عمل نكرد و نيز در اين‌باره هيچگونه فرمانى خطاب به اسقف بزرگ گوآ ، كه در مدت سفر خود به سورات ، او را به عنوان فرمانرواى كل تعيين كرده بود ، صادر ننمود .\r\nسفير هنگام ورود به گوآ بسيار بدحال بود . چنان كه مدتى مديد ، درحالى كه از حياتش رمقى بيش نمانده بود ، در كالج سن توماس - همانجا كه از كشتى پياده شده بود - باقى ماند . وى بمحض آنكه احساس كرد حالش بهتر است نايب السلطنه را ، كه مقدمات سفر خويش را به سورات فراهم مىآورد ، در فشار گذاشت كه معجلا با همهء نيروى دريائى كه در اختيار دارد به هرمز ، كه درخواست كمكى نيرومند و فورى كرده بود ، برود . با تأكيد بر اين‌كه در آن گيرودار براى وى موقعيتى به از آن در هند دست نمىداد كه در اين برخورد نظامى با نيروى دريائى مقتدرى كه در اختيار داشت به شاه اسپانيا خدمت كند .\r\nبا اين‌حال ، در سراسر ماه نوامبر تا بيست و هفتم دسامبر كه روز حركت نايب السلطنه بود پيشكاران وى خود را سرگرم آماده كردن كشتيهاى جنگى نشان دادند ، بطورى كه بسادگى معلوم بود كه قصدى جز اتلاف وقت ندارند تا انگليسيها از سواحل هند دور شوند .\r\nاما نه تنها در اين كار توفيق نيافتند بلكه اين تأخير براى وى فضاحتى به بار آورد كه مردى با آن خصوصيات تا آن زمان با موقعيتى آنچنان مواجه نگرديده بود . همان دم كه نايب السلطنه\r\n\r\n","description":"","footnote":"","page_name":" 14 ","page_number":28},
  {"content":"\r\n\r\nعازم سفر بود ، سفير ، بىوقفه چه زبانى و چه بوسيلهء چند افسر پير كه بايد با همان ناو گروه حركت كنند ، به وى يادآورى كرد كه كشتيهاى انگليسى كه در برابر سورات لنگر انداخته‌اند مطلقا قابل اهميت نيستند و بهيچ‌وجه مانع عمل كرد كشتيهاى اسپانيا نخواهند بود . زيرا اين كشتيها نه به عنوان دشمن بلكه صرفا به قصد تجارت بدان ناحيه آمده‌اند و نايب السلطنه بايد شخصا به هرمز برود و از آن ناحيه به عنوان برترين پادگان و مهمترين آمادگاه سراسر هندوستان ، در برابر شاه ايران دفاع كند . اين نظر به بسيارى دلائل متقن متكى بود كه نمىخواهيم با بيان آنها بر حجم اين سفرنامه بيفزائيم . اما سفير ، نايب السلطنه را هنگام گفتگو در اين موارد شگفت‌زده و كاملا نامصمم مىديد . زيرا گاه مىگفت كه دلائل وى را بسيار متقن مىبيند و به سفارش وى عمل خواهد كرد و گاه بهانه مىآورد كه نمىتواند خود را خيلى از هندوستان دور كند . اگرچه از حرارت اندكى كه در تهيهء مقدمات كار بروز مىداد حدس زده مىشد كه قصدى جز اتلاف وقت ندارد و آنچه بيشتر حاكى از دودلى وى بود آنكه مىخواست به انگليسيها آنقدر وقت داده شود كه كشتيهاى خود را بارگيرى كنند و از بندر خارج شوند تا در نتيجه هنگام رسيدن به هرمز ناگزير به درافتادن با آنها نگردد . اين نيت از وضع ناو گروه همراه وى نيز معلوم بود زيرا ناوگان مزبور از هرگونه تجهيزات اصلى و مورد لزوم براى روبرو شدن با دشمن عارى بود . درست است كه ناو گروه از تعدادى كشتيهاى بزرگ مركب گرديده بود ، اما تعداد خدمه و ملاحانش اندك و ناچيز بود .\r\nسفير كه ملاحظه كرد هيچگونه نشانه‌اى بر اين‌كه بتواند نايب السلطنه را وادار به رفتن به هرمز كند وجود ندارد ، از او درخواست كرد كه موافقت كند خودش نيز با او همراه شود و قول داد كه در هر شرائطى در خدمت او باشد . به شرط آن‌كه هنگام\r\n\r\n","description":"","footnote":"","page_name":" 15 ","page_number":29},
  {"content":"\r\n\r\nرسيدن به سورات يا ديو « 13 » - كه در فاصلهء كمى از هرمز واقع شده است - كشتيى در اختيار وى گذاشته شود كه بتواند با آن به ايران عزيمت كند . زيرا جنگ بندر داراى چنان اهميتى نبود كه به علت آن اين مأموريت سياسى را كه تا آن زمان براى شاه خرج بسيار و براى سفير رنج بسيار فراهم آورده بود به تأخير اندازد . اما نايب السلطنه نمىخواست زير بار اين درخواست برود و مىگفت سفير هنوز براى ادامهء سفر بسيار ضعيف است و حال آنكه اين سخن تعارفى بيش نبود و حقيقت اين بود كه وى نمىخواست سفير شاهد حوادث مصيبت‌بارى باشد كه اين سفر ناميمون درپى داشت .\r\nو نيز بيم داشت كه سفير او را به جنگ - كه بشدت مورد تنفر وى بود - وادارد . همانطور كه گفتيم ، نايب السلطنه در روز بيست و هفتم دسامبر ( 25 ذيعقدهء 1023 ه ق ) ، در حالىكه براى هيچيك از ما اميدى به كاميابى در اين سفر باقى نگذاشته بود ، به كشتى نشست .\r\nما در حال حاضر به هيچ وجه از خصوصيات اين سفر سخنى بميان نمىآوريم . نخست از جهت آنكه هيچگونه وجه مشتركى با مأموريت سفير ندارد و ديگر آن‌كه نمىخواهيم با نقل و انتشار اين‌گونه حوادث نامطلوب - كه بيان آنها جز تأثر چيزى ببار نمىآورد و براى دوستداران پيروزى دولت اسپانيا يادبودى ناخوشايند خواهد بود - بسيارى از وقايع دلپذير را حذف كنيم .\r\nهنگامى كه نايب السلطنه در سواحل شمالى هند خود را سرگرم كرده بود ، سفير نزد اسقف بزرگ گوآ رفت و با اصرار و ابرام از وى خواست كه فرامين لازم را براى ادامهء سفرش صادر كند .\r\nاما اسقف پىدرپى از او عذرخواهى كرد و گفت كه نايب السلطنه به هيچ وجه در اين‌باره به وى دستورى نداده است . و همين امر آشكارا سوء ظن موجود را تأئيد مىكرد كه پرتغاليها بهيچ‌وجه از اين سفارت و ورود يك نجيب‌زادهء اسپانيائى به هند راضى نيستند .\r\n\r\n\r\n","description":"","footnote":"\r\n( 13 )  Diu \r\n","page_name":" 16 ","page_number":30},
  {"content":"\r\n\r\nنايب السلطنه در آغاز ماه آوريل 1615 ( 11 ربيع الاول 1024 ه ق ) به گوآ بازگشت و اخبار سقوط دژ گومبرون را آورد - از جمله آنكه بيشتر پرتغاليهائى كه براى اصلاح ذات البين رفته بودند به دست ايرانيها كشته شده بودند . در اين موقع چون بادهاى موسمى پايان يافته و سرما آغاز شده بود ، حركت به هرمز مقدور نبود ، سفير نايب السلطنه را در فشار گذاشت كه به محض سرآمدن زمستان - كه سختى سرماى آن مصادف با بهترين هواى تابستانى و بهارى ما است - به وى اجازهء سفر داده شود و تأكيد كرد كه به هر قيمت شده بايد اين مأموريت را انجام دهد . و بخصوص خاطرنشان كرد كه هرگونه ناكامى كه براى او در اين سفر دست دهد جانكاه‌تر از مصيبت عاطل ماندن يك ناوگان جنگى قدرتمند در هندوستان نيست .\r\nاما همهء كوششهاى وى در اين‌باره بىفايده ماند . همانطور كه اصرار دائمى او نيز - چه زبانى و چه از طريق نامه - براى آنكه كشتيى براى حركت بسوى ايران در اختيارش گذاشته شود سودى نداد .\r\nبدين ترتيب ، سفير ناگزير شد از 16 نوامبر 1614 ( 23 شوال 1023 ه ق ) تا 21 مارس 1617 ( 23 ربيع الاول 1026 ه ق ) ، يعنى نزديك دو سال و نيم در گوآ بماند . در اين مدت وى از دادن اخبارى به شاه اسپانيا خوددارى نكرد . خبرها را بيشتر بوسيلهء كشتيهائى كه بين گوآ و پرتغال آمدورفت مىكنند مىفرستاد و گاه نيز چاپارهاى سريع السير از طريق خشكى روانه مىداشت . با آن‌كه بموجب رأى هيأت مشورتى پرتغال و هيأت وزيران هند ، شوراى دولتى سفير را احضار كرد تا در باب پول و ديگر وسائل ضرورى براى مأموريتش با وى مذاكره كند و خود سفير نيز بارها به پادشاه اعلام كرده بود كه فرامين وى را به موقع اجرا نمىگذارند ، هيأت وزيران هند دربارهء پرداخت مخارج جارى يا تأمين مخارج آيندهء وى غمى به خود راه نمىداد . همانطور كه در اسپانيا نيز به گزارشهاى وى دربارهء بىنظميهائى كه موجبات ركود امور مربوط به شاه را در هند فراهم مىآورد توجهى نمىشد .\r\n\r\n","description":"","footnote":"","page_name":" 17 ","page_number":31},
  {"content":"\r\n\r\nدر 22 اكتبر 1616 ( دوم ذيقعدهء 1026 ه ق ) سفير نامه‌اى از اسپانيا دريافت كرد كه بموجب آن پادشاه اكيدا به وى فرمان مىداد كه چون جنگ ايران موقعيتى تازه براى مأموريت وى به دست داده ، بيش از پيش در انجام دادن آن بذل مساعى كند . در همان نامه به نايب السلطنه نيز دستور داده شده بود كه وسائل لازم را در اختيار وى بگذارد . بنابراين‌چنين مىنمود كه براى حركت وى بسوى هرمز كوشش بيشترى مبذول گردد . اما نايب السلطنه در اين‌باره با امرار وقت و مخالفت با فراهم شدن هرگونه وسيله ، چندان بوالهوسى بخرج داد كه عملا حركت سفير در باقيماندهء سال 1616 ( 1026 ه ق ) مقدور نشد سهل است ، در تمامى مدت اولين ماه‌هاى سال 1617 ( 1026 ه ق ) نيز با چنان مهارت و رازپوشى از انجام دادن مقاصد حقهء پادشاه خوددارى كرد كه گوئى با يك دشمن واقعى دست‌وپنجه نرم مىكند . تا آنجا كه سفير تصميم گرفت با هرگونه وسيله‌اى كه نايب السلطنه در اختيارش بگذارد - ولو زورقى كه بتواند او را به هرمز برساند - حركت كند زيرا اگر فصل بادهاى موسمى كه در 15 فوريه آغاز مىشد و در ماه مارس پايان مىگرفت مىگذشت نه مىتوانست از گوآ خارج شود و نه حركت وى پيش از بادهاى موسمى ماه اكتبر مقدور مىشد .\r\nنايب السلطنه چند ماه پيش از آن به وى وعده داده بود كه در سال آينده كشتيى مجهز به تجهيزات جنگى ممتاز و قوى را كه از بنگاله آمده بود در اختيار وى بگذارد . اما به عذر آن‌كه آن كشتى را لزوما به كار ديگرى گماشته است قول خود را زيرپا گذاشت و دربارهء كشتى غير مسلح ديگرى كه در شرف بهره‌بردارى بود نيز به همان گونه معاذير وقاحت‌آميز متوسل شد . چندانكه سفير كه مىديد نايب السلطنه او را دست انداخته است از كشتى كوچك غير مسلحى با ظرفيت دويست چليك كه به بازرگانى بصرى تعلق داشت و بيست ملاح بربر آن را مىراندند استفاده كرده با همهء همراهانش راهى سفر شد .\r\n\r\n","description":"","footnote":"","page_name":" 18 ","page_number":32},
  {"content":"\r\n\r\nروز نوزدهم مارس 1617 ( 22 ربيع الاول 1026 ه ق ) ، تنگ غروب ، پس از آن‌كه كشتى بوسيلهء سه چهار زورق بارگيرى شد و آن را تا گذشتن از صخره‌اى كه در وسط رودخانه - روبروى پانه‌تن « 14 » قرار داشت يدك كشيدند ، سفير از بندرى كه نزديك خانهء مسكونى وى بود حركت كرد . كشتى نزديكى ساعت ده در مجاورت برج خانهء نوساز پانگن « 15 » لنگر انداخت و براى عبور از تودهء شنى مدخل بندر در انتظار مد شبانه توقف كرد .\r\nروز بيستم مارس ( 23 ربيع الاول 1026 ه ق ) كه يكشنبهء آخر ايام پرهيز بود ، سفير با كشيش اختصاصى و برخى از خادمان خويش با قايق بادبانى بزرگى به « كالج سه پادشاه » كه در مدخل رودخانه و نيم فرسنگى اسكله قرار داشت رفت و تشريفات اقرار به معاصى و آداب تناول القربان و مراسم اصغاء نماز را بجا آورد و پس از شركت در گروه خوانندگان مذهبى و كسب اجازه از مردان خدا به كشتى بازگشت . ساعت هشت شب ، همان زورقها كشتى يا سفينهء كوچك ما را يدك كشيدند و پس از آنكه با زحمت بسيار از تخته سنگ و مانع شنى گذشتيم ، ساعت يازدهء شب اجبارا براى ذخيرهء آب لازم ، در تمامى طول راه تا هرمز ، در فاصلهء سيصد پائى سكوى آبگيرى لنگر انداختيم .\r\nروز بيست و يكم به خوبى آبگيرى كرديم زيرا نزديك ساحل بوديم و در ساعت نه شب ، بعد از لنگر برداشتن ، بادبان برافراشتيم و كشتى با دور زدن دماغهء باردس « 16 » بمدد بادى خوش و مساعد كه از جنوب شرقى مىوزيد سينهء دريا را برگزيد و راه مغرب و شمال غربى را پيش گرفت و تا روز بعد در همين مسير حركت كرديم .\r\nروز بيست و دوم ، هنگام دميدن آفتاب ، مسافت زيادى در دريا پيش رفته بوديم بطورى كه ديگر خشكى را نمىديديم . در اين روز پس از آن‌كه از خشكى بسيار دور شديم كشتيبان به قدر يك چهارم درجه بسوى غرب متمايل شد و در باقيماندهء روز و شب بعد همين\r\n\r\n\r\n","description":"","footnote":"\r\n( 14 )  Panetin \r\n( 15 )  Pangin \r\n( 16 )  Bardes \r\n","page_name":" 19 ","page_number":33},
  {"content":"\r\n\r\nمسير را ادامه داد .\r\nروز بيست و سوم باد از جهت شمال شرقى و شرق وزيدن گرفت و راه ما بسوى مغرب بود و گاه‌گاه بسوى شمال‌غربى متمايل مىشديم .\r\nفاصله‌مان تا خشكى بيست فرسنگ بود . هنگام ظهر ، بادى كه از شمال غربى مىوزيد قطع شد بطورى كه ناچار ميانهء بادبانها را طناب بستيم اما بسبب آرامش كامل هوا كم پيش مىرفتيم .\r\nروز بيست و چهارم ، در حالىكه همان باد شمال‌شرقى كشتى ما را بسوى شمال‌غربى مىراند ، به دستور ناخدا در ارتفاع بيشترى حركت كرديم زيرا اگر باد كمى مساعد مىشد مىتوانستيم پيش از آن‌كه هيچيك از سواحل عربستان در ديدرسمان قرار گيرد دماغهء رأس القوه « 17 » را دور بزنيم .\r\nروز بيست و پنجم باد ابتدا از شمال‌شرقى و سپس از شرق و شمال‌شرقى وزيدن گرفت . جهت ما بسوى شمال‌غربى بود و دريا چنان آرام كه ماهيها را مىديديم و تعدادى از آنها را صيد كرديم .\r\nروز بيست و ششم ، درحالىكه باد همچنان از شمال‌شرقى مىوزيد ، راهمان را بسوى شمال‌غربى ادامه داديم . كاركنان كشتى در اين روز چند دورادوى « 18 » بسيار خوش‌مزه‌تر و بزرگتر از نوع ساحل گينه و برزيل صيد كردند . در اين روز با خشكى كه در دست چپ ما قرار داشت ، بيش از چهل فرسنگ فاصله داشتيم .\r\nروزهاى بيست و هفتم و بيست و هشتم و بيست و نهم ، در حالى كه باد از شمال‌شرقى و مشرق مىوزيد راه خود را بسوى شمال‌غربى ادامه داديم . در اين روزها آنقدر دورادو صيد كرديم كه براى سير كردن همهء كاركنان و مسافران كه تعدادشان به يكصد و هفت نفر بالغ مىشد كفايت كرد .\r\nروز سىام ، باد از شمال و شمال‌شرقى وزيدن گرفت چنان كه براى ادامهء راه بسوى شمال‌غربى ناگزير و با زحمت زياد به وسط\r\n\r\n\r\n","description":"","footnote":"\r\n( 17 )  Rosalgate \r\n( 18 )  Dorado - dorade » \r\n","page_name":" 20 ","page_number":34},
  {"content":"\r\n\r\nبادبانها طناب بستيم .\r\nدر آخرين روز ماه مارس ، باد اگرچه اندك موافق و بيشتر بسوى شرق متمايل بود ، دريائى بسيار آرام و هوائى بسيار مساعدتر از هواى گوآ داشتيم و چون در ارتفاع زياد حركت مىكرديم بسيار خوب پيش مىرفتيم .\r\nدر اولين روز ماه آوريل ، باد از جانب شمال و شمال‌شرقى مىوزيد . تا آنجا كه مىتوانستيم راه خود را بسوى شمال‌غربى ادامه داديم . در اين روز تعدادى گويوتا « 19 » و آلكاتراز « 20 » در هوا و تعداد زيادى دورادو در دريا مشاهده كرديم اما نوع ديگرى از ماهى نديديم .\r\nروز دوم آوريل ، باد به طرف شمال‌شرقى و شرق متمايل شد اما چنان ضعيف بود كه جز به زحمت پيش نمىرفتيم و همواره با بادبانهاى طناب پيچيده مىرانديم . در كشتى هيچكس بيمار نبود زيرا شب هنگام هوائى گرمتر از گوآ داشتيم .\r\nروزهاى سوم و چهارم و پنجم و ششم آوريل ، جهت باد گاهى از شمال‌شرقى و شمال و گاه شرق يا شمال‌شرقى بود و ما همواره بسوى شمال‌غربى مىرانديم اما بسيار كم پيش مىرفتيم زيرا يا باد كم بود يا اصلا نمىوزيد . ديگر ماهى دورادو صيد نمىكردند و در عوض آلكاتراز بسيار در هوا ديده مىشد . رنگ آب كاملا آبى بود و هيچگونه اثرى كه دال بر نزديك بودن خشكى باشد ديده نمىشد . چون هيچگونه استرلابى در كشتى نبود اطلاعى از ارتفاع آفتاب نداشتيم و ناخداى ما كه ايرانى و متولد موغستان « 21 » - جائى واقع در خشكى نزديك هرمز - بود و مصطفى نام داشت براى اندازه‌گيرى ارتفاع آفتاب يا ستارگان از هيچگونه وسيلهء علمى استفاده نمىكرد بلكه اختراعى بسيار عجيب و خشن به شكل شانه را به كار مىبرد كه چند ريسمان از ميان دندانه‌هاى آن گذرانده بودند .\r\nمصطفى اين اسباب را كه همهء دريانوردان و كشتيبانان عربستان\r\n\r\n\r\n","description":"","footnote":"\r\n( 19 )  Gauiota » \r\n( 20 )  Alcatraz - Albatros » \r\n( 21 )  Mogostan \r\n","page_name":" 21 ","page_number":35},
  {"content":"\r\n\r\nاز آن براى اندازه‌گيرى ارتفاع ستارهء قطبى و برخى ستارگان اطراف آن استفاده مىكنند ، به كار مىبرد - چنان كه براى اندازه‌گيرى ارتفاع دو يا سه ستاره كه معمولا در سمت راست ستاره‌اى هستند كه ما آن را كروزرو « 22 » مىناميم نيز از همان دستگاه استفاده مىكرد .\r\nاين اندازه‌گيرى را در تمامى ساعات شب انجام مىداد . ناخدا با استفاده از اين اسباب همواره از مقدار راهى كه پيموده بود با قطع و يقين آگاه بود و مىدانست كه به خشكى دور يا نزديك است . اما چون در آخرين اندازه‌گيرى كه مصادف با ششم آوريل بود - و معمولا بادهاى موسمى اين ناحيه بايد ضعيف و مخالف جهت كشتى باشند و حال آنكه بادى بسيار مساعد مىوزيد - نوك دماغهء رأس القوه يا قسمتهاى ديگر از ساحل مجاور را در ديدرس خود نيافت در شگفت مانده بود .\r\nدو روز پيشتر ، در دست يكى از نوكرهاى سفير جعبه‌اى بدقواره و چوبى را با قطرى معادل يك چهارم ذراع ديده بودند كه يكى از دوستانش در گوآ به او داده و چند قاعده را نيز براى گرفتن ارتفاع خورشيد به وى ياد داده بود اما چون قواعد مزبور را خوب نياموخته و هيچگونه جدولى براى اندازه‌گيرى خانهء خورشيد و نقطهء افول و خط اعتدالى از آنگونه كه كشتيبانان اروپائى از آن استفاده مىكنند نداشت در اندازه‌گيرى توفيق نيافته بود . در حقيقت دو سه روز قبل از آن‌كه به ديگران بگويد چنين آلتى در اختيار دارد در صدد اندازه‌گيرى ارتفاع خورشيد برآمده بود . اما آنطور كه بعدها خود اقرار كرد نتيجهء محاسبه‌اش گاه پنجاه درجه و گاه شصت درجه را نشان داده بود . و چه بهتر كه سرانجام تصميم گرفت به همگان وجود چنين آلتى را اعلام و شيوهء كار خود را نشان دهد . نزديك ظهر بود كه سفير از وى خواست ارتفاع آفتاب را در حضور او معلوم كند .\r\nاما عدم اطلاع و جهل وى به حدى بود كه حتى نمىدانست جعبهء ربع دايره را چگونه بايد قرار دهد و ارتفاع را بايد هنگام ظهر\r\n\r\n\r\n","description":"","footnote":"\r\n( 22 )  Cruzero \r\n","page_name":" 22 ","page_number":36},
  {"content":"\r\n\r\nبگيرد يا در ساعات ديگر روز ، زيرا پيش از آن در هر ساعتى بدين كار دست زده بود . چون سفير قدرت ايستادن در شعاع آفتاب را نداشت ديگران ، با اطمينان اندكى كه بدان آلت بىقواره داشتند ، بسيار كوشيدند كه در آن روز ارتفاع خورشيد را محاسبه كنند .\r\nبا اين حال چون آفتاب خيلى از خط استوا دور نبود سفير با تحمين و بدون داشتن جدول قضاوت كرد كه نظر ناخدا مبنى بر اين‌كه تقريبا در ارتفاع هيجده درجه و نيم هستيم نادرست است و نمىتوانيم در چنان ارتفاعى باشيم و بدين ترتيب مىبايد در شرق يا غرب كوريا موريا « 23 » يا ماتراكا « 24 » در ساحل عربستان باشيم . با اين‌كه كشتيبان كه سالهاى متمادى اين درياها را زيرپا گذاشته و لجوج و پرافاده هم بود نمىخواست از نظر ديگران پيروى كند مع ذلك نظر سفير را كه معتقد بود براى رسيدن به خشكى بايد جهت شمال غربى و غرب را پيش گيرد رد نكرد . مضافا به اين‌كه در اين مسير بادى مساعد داشتيم و مسافت بيشترى را طى مىكرديم . كشتيبان اگرچه از اين‌كه شخصا درجهء ارتفاع را تشخيص نداده بود بسيار خشمگين بود سخن سفير را پذيرفت و بدين ترتيب باقى روز و همهء شب بعد را به مدد بادى كه از شمال‌شرقى مىوزيد و طرف راست و عقب كشتى را دربر مىگرفت در دريا رانديم .\r\nروز هفتم آلكاتراز بيشترى ديديم و دريا بيشتر از روزهاى گذشته متلاطم بود بطوريكه عصر هنگام كمى سبزتر به نظر مىآمد و آلكاترازها گروه گروه ديده مىشدند . كشتيبان با حركت در ارتفاعى يك درجه پائين‌تر و با در نظر گرفتن دماغهء ماسيرا « 25 » جهت جنوب‌شرقى را پيش گرفت بطوريكه كمى بعد ساحل در ديدرسمان واقع شد .\r\nروز هشتم ، هنوز سپيدهء صبح ندميده بود كه در فاصلهء شش هفت فرسنگى ، كوههاى سر بفلك كشيدهء اين ناحيه از عربستان و سواحل بسيار مرتفع جزاير ماسيرا را مشاهده كرديم . كشتيبان از همان دم\r\n\r\n\r\n","description":"","footnote":"\r\n( 23 )  Curia Muria \r\n( 24 )  Matraca \r\n( 25 )  Maciera \r\n","page_name":" 23 ","page_number":37},
  {"content":"\r\n\r\nراه شمال‌غربى را پيش گرفت عصر هنگام تا سه فرسنگى خشكى پيش رفت و سپس با گذاشتن ساحل در دست چپ ، جانب شمال‌شرقى و شرق را گرفت و بسوى شمال و شمال‌غربى راند و در اين شب دماغهء ماتراكا را پشت‌سر گذاشتيم .\r\nروز نهم ، چون بر خلاف روزهاى گذشته باد بسيار ضعيف و بسبب وزيدن از شمال‌شرقى و شرق براى راندن بسوى شرق مساعد نبود بسيار كم پيش رفتيم . با اين‌كه معمولا بادهاى غربى و جنوب‌غربى در اين قسمت از سواحل عربستان جريان دارند ، در اين روز هواى بسيار گرم و منظرهء كوههاى بائر به رنگ شن سرخ و فاقد هرگونه سبزه و كشت دريانوردى ما را بسيار كسالت‌آور كرد .\r\nروز دهم هوا چنان آرام بود كه كشتى بىحركت بر پهنهء دريا قرار گرفت . درجهء حرارت همواره افزون مىشد . نزديك نيمه‌شب هوا اندكى خنك شد و همراه اين نسيم خنك كه از ناحيهء شرق و شمال شرقى بود در دريا رانديم .\r\nروزهاى يازدهم و دوازدهم ، آرامش هوا ادامه يافت جز آن‌كه در دو سه ساعت آخر روز همان خنكى را احساس مىكرديم . كشتيبان ابتدا راه شمال و سپس شمال و شمال‌شرقى را پيش گرفته بود .\r\nديگر هيچ نوع ماهيى در دريا مشاهده نمىشد و هيچگونه موجود زنده‌اى پديدار نبود تا موجب اميدى به ديدار قريب الوقوع ساحل باشد .\r\nروز سيزدهم باد ملايمى از جنوب‌غربى وزيدن گرفت و چون در عقب كشتى بود بسيار خوب بسوى شمال پيش مىرفتيم . اگرچه بيم داشتيم كه در تاريكى شب در خليج ماسيرا واقع شويم زيرا كوههاى اين خليج از كوههاى سواحل مجاور بسيار كوتاه‌ترند و از اين جهت بسيارى از كشتيبانان دچار اشتباه مىشوند و به صخره‌هاى زيرآبى برخورد مىكنند . علاوه بر آن نمىتوان بدون خطر از كانالهاى ناپيداى بين تخته سنگها گذشت . به همين سبب كشتيبان\r\n\r\n","description":"","footnote":"","page_name":" 24 ","page_number":38},
  {"content":"\r\n\r\nما كه از افتادن در مخاطره بيمناك بود پهنهء دريا را برگزيد و در آغاز شب از خشكى دور شد .\r\nروز چهاردهم ، در آغاز روز ، درحالى كه خليج كوچك سن‌پير « 26 » را در ديدرس خود داشتيم متوجه شديم كه در فاصله‌اى پيشتر از خليج ماسيرا دماغه را دور زده‌ايم . در اين موقع باد از غرب و جنوب غربى مىوزيد و ما راه شمال را پيش گرفته بوديم . عصر هنگام ، دماغهء سن پير را در شمال‌غربى مسير خودمان مشاهده كرديم .\r\nروز پانزدهم همان باد ادامه داشت . چون سپيدى روز دميد كوههاى موسوم به پال‌لئيرو « 27 » را مشاهده كرديم و اين نامى است كه دريانوردان پرتغالى به سلسله كوههائى مىدهند كه همچون خرمنهايى از گندم و جو كه در خرمن جا گرد آورده باشند تا بكوبند و دانه‌هاى آنها را از كاه جدا كنند هريك از پس قلهء ديگرى نمايانند . اين كوههاى كوچك سه‌تائى يا چهارتائى كنار يكديگر قرار دارند و در اين سفرها كاملا در ديدرس كسانى كه با باد موسمى مساعد حركت كنند واقع مىشوند و پيشتر از ساير سرزمينهاى عربستان به چشم مىخورند . بعد از ظهر ، ناخدا كه از خشكى دور مىشد تا بتواند در اين شب بدون خطر دماغهء رأس القوه را دور بزند ، راه شمال‌شرقى را پيش گرفت .\r\nروز شانزدهم بعد از نيمه‌شب ، به مدد باد مساعدى كه از جنوب غربى مىوزيد دماغهء رأس القوه را دور زديم . و چون ساحلى كه اين دماغه را تشكيل مىدهد از سواحل مجاورش پست‌تر است و ما شب هنگام از آن دور شده بوديم ، سپيده‌دم روز بعد نه دماغه را مىديديم و نه شهر قلهات « 28 » را كه دو سه فرسنگ از آن دور تر است و قسمت كاملا شرقى عربستان را تشكيل مىدهد بايد متذكر شويم كه نصف النهار اين شهر همان است كه در غرب رودخانهء هند و از مجاورت هندوستان مىگذرد .\r\nروز هفدهم ، چون باد رفته‌رفته به ضعف مىگرائيد و در شرف\r\n\r\n\r\n","description":"","footnote":"\r\n( 26 )  Saint Pierre \r\n( 27 )  Palleiro \r\n( 28 )  Calayate \r\n","page_name":" 25 ","page_number":39},
  {"content":"\r\n\r\nقطع كامل بود ناچار از زورق استفاده كرديم و كشتى را يدك كشيديم و به مدد جزر و مد پيش رانديم . ساحل كاملا نزديك بود . با اين حال هيچ زورقى بسراغ ما نيامد تا خوراكى يا خنك‌كننده‌اى كه سخت بدانها نيازمند بوديم عرضه كرده باشد . درگذشته ، شهركهاى قلهات ، تب « 29 » كوريات « 30 » و همچنين بقيهء شهركهاى همين ساحل عربستان تا دماغهء رأس مسندام قسمتى از قلمرو هرمز به حساب مىآمدند اما مدت زمانى است كه خود را از تابعيت اين دولت - كه با خسارتهاى زيادى كه براى پرتغال دربرداشته بسيار ضعيف شده است - خلاص كرده‌اند . قلهات پيش از اين شهرى بسيار بزرگ و پرجمعيت بود اما امروز تقريبا به كلى خراب و بائر است چنان كه ديگر شهرهاى مجاور نيز همين حال را دارند . در آغاز شب نسيم خنكى از خشكى وزيدن گرفت و در سه ساعتى كه اين نسيم ادامه داشت قايق بزرگ بادبان‌دارى كه كشتى را يدك مىكشيد كمى ما را به جلو راند\r\nروز هيجدهم باد از جنوب‌شرقى ، اما همواره آرام و ضعيف مىوزيد و راه ما بسوى شمال‌غربى و غرب بود . ساعت هشت صبح در جانب دست چپ - نزديك ساحل - كشتى بزرگى نمايان شد كه راهى كاملا خلاف جهت ما را مىپيمود . چند تنى از ملاحان ما اين كشتى را از صبح زود - در حالىكه مستقيما بسوى ما مىآمد - ديده بودند . كشتى مزبور كوشش داشت كه خود را به خشكى برساند و هنگامى كه در ديدرس ما قرار گرفت بيش از نيم فرسنگ با خشكى فاصله نداشت و سعى داشت به ما بفهماند كه مىخواهد از تصادم با كشتى ما اجتناب كند . تصور ما اين بود كه اين كشتى متعلق به دزدان دريائى اروپا و همان كشتى انگليسى است كه كمتر از يك ماه پيش چند روزى در نزديكى دماغهء جاسك در ساحل موغستان ، واقع در پنج فرسنگى هرمز ، كمين كرده بود و چند تنى از كاركنان آن با مقدارى مال التجاره در خشكى پياده شده بودند . اكنون اين\r\n\r\n\r\n","description":"","footnote":"\r\n( 29 )  Thede \r\n( 30 )  Curiate \r\n","page_name":" 26 ","page_number":40},
  {"content":"\r\n\r\nكشتى را در جائى روبروى شهرك تب مشاهده مىكرديم . اين شهرك در ساحل عربستان در مدخل دره‌اى متشكل از صخره‌هاى هولناك و خشن ، كه سراسر طول ساحل را فراگرفته‌اند ، ساخته شده است . در سه‌فرسنگى مكانى كه ما بوديم آبى صاف و درخشان و بسيار عالى وارد اين دره مىشد كه كانالى بسيار عميق و عريض را تشكيل مىداد و زورقهاى متوسط مىتوانستند در آن وارد شوند و به كشتيها - هرقدر هم بزرگ باشند - آب برسانند . اين مكان از تقريبا يكصد و پنجاه خانهء كوچك بدقواره نظير آنچه ديگر عربها از گل و تيرك مىسازند تشكيل شده بود . در جائى كه ما بوديم نه شهر ديده مىشد و نه مصب رودخانهء كوچك آن . اگرچه در شكاف تخته‌سنگها تعدادى درخت مشاهده مىشد كه كسانى كه در اين نقاط آمد و رفت كرده بودند مىگفتند درختهاى خرما و نارنج و ليمو است و مدعى بودند كه مركبات آن درختها بسيار مرغوب است و الحق بايد تصديق كرد كه نارنجى كه بعدا در مسقط - شهرى واقع در فاصلهء نه يا ده فرسنگى اين رودخانه ، به سفير داده شد از همهء انواع نارنجهائى كه در اسپانيا خورده بوديم مرغوب‌تر بود .\r\nاين نارنجها بسيار پرآب و بيشتر شيرين بودند تا ترش چنان كه به نظر عجيب مىآمد كه در جائى چنان خشك و لم‌يزرع چنين ميوهء مرغوبى ببار آيد و تا آن حد آبدار باشد .\r\nروز نوزدهم ، در آغاز روز ، هوا كمى طوفانى بود و بادى از جانب شمال‌شرقى و شرق مىوزيد اما بمحض آنكه آفتاب بالا آمد باد قطع شد و آرامشى كامل حكمفرما گرديد . عصر هنگام كه باد مشرقى ما را به شمال‌غربى و غرب كشانيد كوههاى وحشتناك مسقط در ديدرسمان قرار گرفت و همين امر موجب شد كه تا آغاز شب همان راه را تعقيب كنيم . اين باد رفته‌رفته چنان شدت گرفت كه ملاحان ناگزير شدند بادبانهاى صفهء اطراف دكل را فرود آورند و كلاه از سر برگيرند . تا آن‌كه به محاذات مسقط رسيديم . در اين‌جا جهت باد از مشرق به شمال‌شرقى تغيير كرد و ما را از ورود به بندر\r\n\r\n","description":"","footnote":"","page_name":" 27 ","page_number":41},
  {"content":"\r\n\r\nبزرگ كه در پاى دژ واقع است بازداشت . و چون دريا سخت متلاطم بود و بيم آن مىرفت كه طوفانى سهمناك آغاز گردد ، در اسكله‌اى نزديك قلعهء قديمى كه رو به جنوب‌شرقى و مشرق ساخته شده است بين چند صخره لنگر انداختيم .\r\nروز بيستم سفير اظهار تمايل كرد كه در خشكى پياده شود و نماز بگزارد . بنابراين ، ساعت هفت صبح در ساحلى بسيار هموار واقع در دويست قدمى كشتى نماز خواند . مدخل اين ساحل كه پهنائى نزديك چهل‌پا دارد بين دو صخرهء بسيار بزرگ و مرتفع قرار گرفته است .\r\nاين صخره‌ها كم‌كم از دو طرف عريض مىشوند و دشت كوچكى را پديد مىآورند كه شهر مسقط با طولى معادل پانصد يا ششصد ، و عرضى معادل دويست‌پا ، در آن ساخته شده است . در انتهاى اين دشت كوچك صخره‌ها بار ديگر به هم نزديك مىشدند و بر خلاف طرف دريا تيغه‌هاشان به طرف بالا كشيده مىشود و گذرگاه تنگ و بسيار صعب العبور ديگرى مشابه آنچه سفير در آن از كشتى پياده شده بود پديد مىآورند كه براى وصول به دشت عربستان ناگزير بايد از آنها بالا رفت . سفير ، هنگام خروج از زورق ، فرماندار دژ را كه خوان دكوادروس « 31 » ناميده مىشد همراه با دو تن از سكنهء پرتغالى و تعداد زيادى عرب و بربر در ساحل يافت .\r\nعربها بنا بر عادت آمده بودند تا از هويت كسانى كه از كشتى پياده مىشوند آگاه گردند . پرتغاليها - رئيس صومعه و روحانيان آگوستنى كه به ديدن سفير آمده بودند - او را تا كليساى محل همراهى كردند . وى در اين كليسا مراسم دعا بجا آورد . و پس از گزاردن نماز ، به قصد آن‌كه براى خوردن ناهار به كشتى باز گردد ، از فرماندار اجازهء مرخصى خواست . اما روحانيان با اصرار از وى خواستند كه با آنها چيزى بنوشد و آنگاه مصرانه از وى خواستند كه ناهار را نيز در آنجا صرف كند و بازديدى از دژ به عمل آورد . سفير ناگزير پس از خروج از صومعه و فرستادن همراهان\r\n\r\n\r\n","description":"","footnote":"\r\n( 31 )  Jean de Quadros \r\n","page_name":" 28 ","page_number":42},
  {"content":"\r\n\r\nبسوى كشتى ، با دو سه مستخدم به بازديد از دژ پرداخت . دريا بر اثر طوفان شب گذشته همچنان متلاطم بود . ناخدا به سفير پيغام داد كه در انتظار طلوع ماه نو و آرام شدن دريا و اجتناب از جزر و مدى كه كشتى را به سختى درهم مىكوبيد و لزوم نگاهداشتن آن در پناهگاهى از بندر ، ناگزير است روز آينده را نيز در همان مكان توقف كند . اين اخبار را فرماندار دژ كه براى ديدن سفير به صومعه بازگشته بود به اطلاع وى رسانيد . يك ساعت بعد از ظهر باد چنان شدت گرفت كه خدمهء سفير و ملاحانى كه به خشكى آمده بودند نتوانستند به كشتى باز گردند . كسى هم نتوانست از كشتى خارج شود و از وضع داخل آن خبرى بياورد . گذشته از آن خبر رسيد كه با اين‌كه اسكله بيش از شصت پا با كشتى فاصله ندارد و مأمنى خوب و مطمئن تلقى مىشود ، ناخدا از بيم آن‌كه تنها لنگرى كه كشتى را نگاه داشته است كنده شود و شدت باد كشتى را به صخره‌هاى ساحلى بكوبد ، تصميم دارد لنگر ديگرى به دريا اندازد . از طرف ديگر طوفان چنان شدت گرفت كه در آن روز هيچ ملاحى جرأت نكرد خود را بخطر اندازد و با زورق به كشتى نزديك شود . سفير كه خود را ناچار به توقف در خشكى مىديد - اظهار علاقه كرد كه مابقى روز را به بازديد از دژ بپردازد . بىمناسبت نيست كه در اينجا از اين دژ كه به علت جاى بسيار مناسب و استحكاماتش غيرقابل تصرف مىنمايد توصيفى به عمل آوريم ، همچنانكه لازم است از شهر كوچكى كه اين دژ مدافع آن است نيز سخنى بگويم .\r\nشهر مسقط - همانطور كه گفته‌ايم - در دشت كوچك يا بهتر بگوئيم دره‌اى كه تودهء سنگى عظيمى در اين ناحيه پديد آورده است ساخته شده و تقريبا داراى سيصد خانه است . اين خانه‌ها آنقدر كوچك و بدساخت است كه بهترين آنها از دكانهاى كوچك چوبين صنعتگران فقير اسپانيا بزرگتر نيست . تازه آن دكانها از آجر و سنگ بنا گرديده و حال آنكه خانه‌هاى اين بينوايان از نوعى نىهاى بسيار باريك يا چوبهاى بلند به هم پيوسته ساخته شده است و روى چوبها\r\n\r\n","description":"","footnote":"","page_name":" 29 ","page_number":43},
  {"content":"\r\n\r\nرا با برگ خرما پوشانده‌اند . هر پشت‌بام ناودانى بزرگ‌دار - چنان كه آب باران بهيچ‌وجه به داخل خانه‌ها نفوذ نمىكند . پى يا زيربناى اين خانه‌ها از سنگهاى كوچك و گل و آهك ساخته شده است و بسيار خشن و ناهموار است . خانه‌ها چنان به يكديگر نزديكند كه به زحمت مىتوان از ميان آنها گذشت - بدين سبب شهر از آنچه هست كوچكتر به نظر مىآيد و حال آنكه در حقيقت چنين نيست . در طول راهى كه دريا را به محل كليسا يا صومعهء آگوستن‌ها و دژ مىپيوندد و خانه‌هاى پرتغاليها و چادرها و دكانهاى هنديها در آنجا برپاست كوچه‌ها كمى پهن‌تر است . و اين قسمت زيباترين ناحيهء شهر به حساب مىآيد . از تاريخ بناى صومعهء سنت آگوستن چند سالى بيش نمىگذرد . اين صومعه نمازخانه‌اى بسيار زيبا دارد و منضم بدان خانه‌اى ساخته‌اند كه دوازده روحانى مىتوانند براحتى در آن زندگى كنند . باغى بسيار زيبا دارد با داربستهاى متعدد كه انگورهاى بسيار مرغوب بر روى آنها به عمل مىآيد .\r\nدر باغ درختان ميوهء ديگرى هست كه بين آنها خرما بنان جلاى بيشترى دارند . با اين‌كه بيش از شش هفت سال از غرس نخلها نگذشته است و بلندى آنها بيش از يك نيزه نيست ، زمين محل چنان حاصلخيز است كه درختها از خوشه‌هاى بزرگ خرمائى بسيار مرغوب و چنان پخته و خوب انباشته‌اند ، كه بهترين خرماى مشرق زمين به حساب مىآيند . وقتى سفير به بارديد از درختان خرما پرداخت خوشه‌ها كاملا سبز ، تقريبا رسيده و چنان انبوه بودند كه موجب تعجب وى شد . بخصوص هنگامى كه كشاورزان خاطرنشان كردند كه عمق خاك بسيار كم است و با كندن دو سه پا به صخره برخورد مىكنند شگفتى ما صد چندان شد . همهء زمين باغ بوسيلهء يك چاه آبيارى مىشد . و از آنجا كه آب اين چاه بسيار گوارا و سالم بود - همچنانكه آب ديگر چاههاى اين ناحيه نيز چنين است - تنها براى آبيارى باغچه از آن استفاده نمىشد بلكه براى آشاميدن نيز به كار مىرفت . روحانيان در نزديكى اين چاه استخرى بزرگ و\r\n\r\n","description":"","footnote":"","page_name":" 30 ","page_number":44},
  {"content":"\r\n\r\nزيبا دارند كه براى حفاظت از حرارت آفتاب روى آن سايه‌بانى زده‌اند و در هواى بسيار گرم تابستان - كه همچون تابستان هندوستان مصادف با فصل پائيز ما نيست بلكه با شدت گرما در اروپا و بخصوص در اسپانيا همزمان است در آن آب‌تنى مىكنند .\r\nدر فاصلهء پنجاه پائى برابر صومعهء آگوستن‌ها صخره‌اى عظيم هست كه دژ بر آن بنا شده است . نخستين قسمت اين صخره دشت يا صحراى كوچكى است كه روياروى جنوب‌شرقى و در برابر اسكلهء دو بندر است بخصوص بندرى كه سفير در آن پياده شده بود . در قسمت پائين اين دشت گروهان محافظى مركب از چند سرباز يا تعدادى مسيحى بومى هست كه از درگاهى كه از طريق آن بوسيلهء بيست سى پله به نخستين سنگر هلالى شكل دژ مىرسند و نيز از منافذ تيراندازى همين سنگر ، پاسدارى مىكنند . از اين نقطه ديوارى آغاز مىگردد كه در ورودى آن با پيشخوانى مستحكم شده است . پس از ورود از اين در از طريق بيش از شصت هفتاد پلهء سنگى كاملا صاف به سنگر هلالى شكل ديگر مىرسند كه همچون سنگر نخستين داراى منافذى براى تيراندازى است . و چنان كه خواهيم گفت بر سراسر دشت كه دورادور صخره‌ها را فرا گرفته است و نيز بر دو اسكله كه عنقريب از آنها سخن خواهيم گفت مسلط است . پس از گذشتن از سنگر دوم ، يا بعبارت بهتر دومين سنگر هلالى شكل ، به ديوار ديگرى مىرسيم كه نيز درى مخصوص به خود دارد . پس از گذشتن از اين درگاه و بالا رفتن از پلكانى بسيار بلندتر و صاف‌تر از پلكان نخستين به درون دژ مىرسند . در مدخل دژ جز مسكن فرمانده - كه خانه‌اى بسيار متوسط است - و چند طاق‌نما براى انبار كردن مهمات ، چيز ديگرى وجود ندارد . همچنين در اين مدخل برجى بزرگ و مشرف بر صومعه و شهر هست كه دو اسكله را مىپايد و بر دروازهء طبيعى واقع بين دو صخره تا مدخل دشت عربستان تسلط دارد . چنان كه غيرممكن است كه كسى در اين نواحى پديدار گردد كه توپخانهء مجهز برج او را در ديدرس خود نداشته باشد\r\n\r\n","description":"","footnote":"","page_name":" 31 ","page_number":45},
  {"content":"\r\n\r\nآنچه اساسا اين دژ را تسخيرناپذير مىكند ديوارى است كه آن را احاطه كرده است . در طول اين ديوار - چه در داخل و چه در خارج دژ - زوايائى نامساوى به چشم مىخورد زيرا هنگام ساختمان ناگزير بوده‌اند آن را با صخره‌ها هم‌آهنگ سازند . در ساختمان ديوار الوارهاى چوبى بسيار به كار برده‌اند كه هريك ضامن ديگرى است . در سراسر ديوار جايهائى براى نصب توپ و منافذى - اگر چه ناموزون و خشن - براى تيراندازى تعبيه شده است . در حقيقت بايد گفت اين مكان را طبيعت تسخيرناپذير كرده است زيرا آنچه را كه دانش مهندسان از ايجاد آن عاجز بوده طبيعت خود در اين مكان به وديعت گذاشته است . در دو طرف برج بزرگ ديوارى هست به طول نزديك سىپا كه تا پاى صخره‌اى كه پيكر دژ بر آن نهاده شده است ادامه مىيابد . در پايان اين ديوار ، برج عظيم ديگرى است كه از جنوب بر شهر و دشت و صومعه ، و از شمال بر بندر بزرگ و همچنين بر اسكله و جائى كه مسافران از كشتى پياده مىشوند مسلط است . اين مكان را براى ساختن اين برج مناسب ديده‌اند زيرا در گلوگاه و مدخل دشت عربستان از مغرب به مشرق كوهى از سنگ خارا با قله‌اى كوتاه‌تر از كوههاى مجاور كشيده شده است كه دژ بر قلهء آن قرار دارد و چون قسمتى از اين قله كه برج دوم را بر آن ساخته‌اند از بقيهء زمينهاى زيربناى دژ بلندتر است مصلحت ديده‌اند كه برج را در اين مكان بسازند و منافذ تيراندازى در آن ايجاد كنند تا از هر طرف مدافع برج نخستين باشد . بقاياى قلهء اين كوه چنان ناهموار است كه از دور مىتوان حدس زد كه فقط يك انسان آن هم در روشنائى روز مىتواند از برجى به برج ديگر برود . اگرچه هنگام روز نيز همين كار خالى از خطر نيست اقدام به چنين كارى در شب ديوانگى محض است و هركه بدين كار دست زند ، ولو كه كاملا با موقعيت مكان آشنا باشد ، قطعا در پرتگاهها سقوط مىكند و از پا درمىآيد .\r\nبا اين‌كه قله بسيار تيز و دشوار و ناهموار است فقدان اين برج\r\n\r\n","description":"","footnote":"","page_name":" 32 ","page_number":46},
  {"content":"\r\n\r\nبراى دژ نقصى بزرگ خواهد بود . از محل سكونت فرمانده دژ ، با طى ده دوازده پله مىتوان به بالاترين نقطهء دژ رسيد . در آنجا فضائى مسطح است با وسعتى معادل سيزده تا چهارده پاى مربع كه در زير آن آب انبارى بزرگ و گود هست كه قادر است دو سال تمام آب مصرفى سيصد نفر را تأمين كند . از آنجا نيز با سه چهار پله به كليسائى كوچك مىرسيم كه ناقوسى دارد . در اين نقطه قراولى دائمى هست و پنجره‌اى كه در نزديكى آن ايوانچه يا نشيمنگاهى هست . از فراز اين ايوانچه سراسر لنگرگاهى كه شب گذشته بدان رسيده بوديم و حتى قسمت اعظم بندر بزرگ - كه كاملا در برابر قلعهء قديمى قرار گرفته است - ديده مىشود . در اين مكان نيز برج سومى هست كه از تجهيزات دفاعى دو برج ديگر برخوردار و بر همهء مكانهائى كه نام برده‌ايم مسلط است اما همچون برجهاى ديگر نيست . با پائين آمدن از اين ايوانچه ، روبروى پلكانى كه از كنار خانهء فرمانده مىگذرد ، ديوارى ديده مىشود كه رو به شمال يكراست تا بندر بزرگ ادامه مىيابد و با اين‌كه چندان بلند نيست يكى از بهترين و محكم‌ترين ديوارهاى جهان است . صخره‌هاى بلند سهمناكى كه در طرف شمال‌شرقى بر دژ كهنه و بندر كوچك تسلط دارند با چين‌خوردگى بزرگى بسوى شمال خم مىشوند و از طرف ديگر كوه و ديوار دايره‌وار از طرف برج بزرگ بسوى مغرب و شمال‌غربى و سپس بسوى شمال مىپيچند . اين دو ديوار كه طبيعتا بسيار محكم‌اند در انتهاى خود دهانه يا مصبى را تشكيل مىدهند كه بيش از دويست پا پهنا ندارد و بندرى را احاطه مىكنند كه هرگونه كشتيى ، هرچند بزرگ ، مىتواند در آن پناه جويد و در امنيت كامل توقف كند . پس از ديوارى كه از آن سخن گفتيم از طريق چند پله به ميدان كوچكى وارد مىشوند كه در آن خانه‌ها يا بهتر بگوئيم كلبه‌هاى چوبى براى سربازان و دو انبار براى چوب يا وسائل جنگى يا مواد خوراكى ساخته‌اند . اين ميدان سنگرهائى آماده دارد كه مىتوان با نصب توپهائى در آنها نه تنها\r\n\r\n","description":"","footnote":"","page_name":" 33 ","page_number":47},
  {"content":"\r\n\r\nبندر بلكه مسافت هفت تا هشت فرسنگ از دريا را زيرنظر گرفت از اينجا بوسيلهء شصت پله كه در سنگ تراشيده شده و چون بسيار عمودى است طى كردن آن دشوار است ، به پائين مىروند .\r\nاين پلكان ، پس از چرخشى ، به ايوانى بزرگ يا سنگرى هلالى شكل مىرسد كه از توپخانه‌اى بسيار خوب برخوردار است و به بندر اسكله‌اى منتهى مىشود . از اينجا نيز بوسيلهء پلهء ديگرى بسيار عمودىتر و وسيع‌تر ، پائين مىروند و به سكوى ديگرى مىرسند كه توپخانهء آن همسطح آب دريا قرار مىگيرد بطورى كه هيچ زورق كوچكى از تيررس آن خارج نيست و نمىتواند بدون اجازهء فرمانده دژ به بندر وارد شود . اين سكو يا ايوان بوسيلهء برج بزرگ ديگرى كه محاذى قلهء كوهى شيب‌دار و نوك‌تيز ساخته شده است حراست مىشود . در نزديكى سكو ديوارى دوجداره هست كه يك بدنهء آن به طرف شهر و ديگرى به طرف دريا است با فضائى قابل ملاحظه ميان آن دو براى عبور - چنان كه اشخاص بدون آن‌كه ديده شوند مىتوانند بين آنها حركت كنند و اين بخاطر آن است كه راهى براى رسيدن به توپخانه‌هائى كه در دو طرف از دژ دفاع مىكنند وجود داشته باشد و دژ اگر هم تا حد كنونى مسلح و قوى نباشد در امان قرار گيرد .\r\nبعد از آنكه سفير همهء دژ را بازديد كرد به قلهء كوه بازگشت تا بداند كه آيا ناخدا براى حفاظت كشتى از طوفانى كه آغاز شده بود و بدون ترديد شب هنگام شديدتر مىشد آن را از بندر كوچك به بندر بزرگ منتقل كرده است يا نه . در آن موقع كشتى را با يدك‌كشى كه از دكل و بادبان بزرگ افقى نيز كمك مىگرفت مىكشيدند و چون باد از شمال‌شرقى مىوزيد با همهء كوششى كه به عمل مىآمد كشتى قادر نبود تيزى صخرهء دست راست بندر را دور بزند تا آنكه باد كمى به جانب شرق متمايل شد و تنگ غروب - كشتى از بندر اسكله‌اى گذشت . پس از آن سفير از فرماندار خداحافظى كرد و به كليساى آگوستن‌ها رفت .\r\n\r\n","description":"","footnote":"","page_name":" 34 ","page_number":48},
  {"content":"\r\n\r\nبجز خانواده‌هاى سه چهار نفر پرتغالى كه در اينجا تأهل اختيار كرده‌اند و چند سرباز پرتغالى ، بقيهء اهالى مسقط را بربرها - اعراب محلى - يهوديها و كافران تشكيل مىدهند . پرتغاليها و گروهى از كافران كه سرمايه‌اى دارند در هرمز و سند و سواحل عربستان و ايران تجارت مىكنند . يهوديها كه نزديك پانزده يا بيست خانواده هستند كاملا بىچيز و تيره‌روزند و آنقدر در كار و عمل عاجز كه مىتوان گفت جز اسما كليمى نيستند . آنها معاش خود را از طريق خريد و فروش آذوقه يا جا دادن به زنان بدكارهء بربر - كه هنگام ورود يك ناوگان دريائى يا كشتيهاى تجارى ، به اميد جلب نفعى از دشت به شهر مىآيند - تأمين مىكنند . اين يهوديها به زبان عربى سخن مىگويند . همانطور كه گفتيم مانند همهء اهالى ديگر بسيار نادارند و جز خرما و شير و كمى برنج - آن هم در اعياد بزرگ - قوت و غذائى ندارند . به شيوهء اعراب فاس و مراكش و آن عده از بربرهاى غرناطه كه بسبب شورش از ديار خويش رانده شده‌اند ، لباس مىپوشند - نهايت آن‌كه لباسشان نسبت به ديگران بسيار شندره و فقيرانه است . همچنين معمولا گروهى عرب كه در افريقاى شمالى و اسپانيا آنها را العرب « 32 » ؟ مىنامند از كشورهاى ديگر به مسقط مىآيند . اين اعراب چادرنشين‌اند و هر به چندگاه - به منظور چرانيدن گله‌هاى خود - تغيير مكان مىدهند .\r\nاينان علاقه دارند كه بيش از ساكنان ديه‌ها و شهرها مورد اعتنا و توجه قرار گيرند و غالبا آنها را از روى لباسشان مىتوان شناخت كه عبارت است از يك كليچهء سفيد از موى بز و پشم كه تا پاشنهء پا مىرسد با آستينهائى به گشادى آستين كشيشان سن بنوا « 33 » و سن برنار « 34 » و باشلقى شبيه باشلق همان كشيشان كه بر سر مىاندازند .\r\nهمگى ريش انبوه دارند و غرور و خشونت بسيار از چهره و رفتارشان نمايان است ، چنان كه با ديدن آنها آدمى به ياد صومعه‌اى از كشيشان پيش گفته مىافتد . بعضى از آنها باشلق سياه دارند كه\r\n\r\n\r\n","description":"","footnote":"\r\n( 32 )  Alarabe \r\n( 33 )  Saint Benoit \r\n( 34 )  Saint Bernard \r\n","page_name":" 35 ","page_number":49},
  {"content":"\r\n\r\nنشانهء نوعى تشخص مثلا فرماندهى گروهى يا ديهى يا پيشوائى فرقه‌اى است . اين اشخاص همگى پيكانى ظريف به دست مىگيرند . زنهايشان كليچه‌اى شبيه به كليچهء مردان دارند اما بسيار درازتر بطورى كه حتى پنجهء پايشان از زير آن پيدا نيست .\r\nزنها صورت خود را نيز مىپوشانند - اما بر خلاف مردان باشلق بر سر نمىاندازند . كليچهء آنها از نخ يا ابريشم رنگارنگ بافته شده است . اين عربها بمحض آنكه خبر مىشوند كه كشتيهائى به مسقط آمده از ديه‌ها يا بعبارت بهتر ، قبيله‌هاى خود هجوم مىآورند تا مرغ و بز و خرما كه آن را تمر مىنامند بخرند . همچنين برنج و ماهوتهاى زمخت هندى را خريدارى مىكنند . هنگامى كه ما به مسقط رسيديم عده‌اى از آنها براى همين‌گونه خريدها به بندر آمده بودند . در اين نواحى حرارت هوا قابل تحمل نيست زيرا مسقط مستقيما زير مدار انقلاب سرطانى قرار گرفته است . و به همين سبب از آغاز ماه مه اهالى شهر روى پشت‌بام خانه‌ها در پناه تجيرهائى از نوع آنچه پس از اين در توصيف شهر هرمز خواهيم گفت ، مىخوابند و در سراسر تابستان ، تا آغاز ماه سپتامبر ، بدينسان شب را به روز مىآورند .\r\nروز بيست و يكم آوريل ( 23 ربع الثانى 1026 ه ق ) هوا بسيار آرام بود . نه تلاطمى بود و نه هيچگونه آثارى از طوفان روز پيش .\r\nبدين جهت سفير ميل داشت كه صبح زود حركت كند اما ناخدا و معاون وى كه در شهر به گردش و تفريح پرداخته بودند و ميل داشتند كه آن روز را در مسقط بمانند به وى گفتند كه چون ماه تازه بالا آمده است بايد تا فردا تأمل كنند . از اين گذشته صاحب كشتى مىخواست مادهء سنگين‌كنندهء كشتى را افزايش دهد و مىگفت از بلائى كه ده دوازده روز پيش در همين مسير بر سر يك كشتى بسيار بزرگ آمده است بيمناك است . در حقيقت كشتى بزرگى كه صاحب كشتى ما بدان اشاره مىكرد چند روز پيش ، پس از عبور از دماغهء رأس القوه ناگهان دچار طوفان شده\r\n\r\n","description":"","footnote":"","page_name":" 36 ","page_number":50},
  {"content":"\r\n\r\nغرق گرديده بود . رئيس صومعهء آگوستن‌ها كه از مسافران آن كشتى و به زحمت از مهلكه جسته بود واقعه را براى سفير نقل كرد و گفت كشتى كه حامل بيش از يكصد و بيست مسافر و مقاديرى مال التجاره بود فرداى روزى كه در هوائى بسيار خوب دماغهء رأس القوه را دور زد دچار بادى مخالف شد و اين باد رفته‌رفته از جانب شمال‌غربى و شمال به كولاكى تبديل گرديد كه دريانوردان آن ناحيه آن را « شمال » مينامند چنان كه به بوران شمال و شمال‌شرقى نيز همين نام را مىدهند . در اين حالت همهء بادبانهاى كشتى برافراشته بود و از شدت طوفان ناويان قادر نبودند حتى يكى از آنها را پائين بياورند جز آنكه بادبان صفهء اطراف دكل خود به خود به حالت مورب درآمده بود . از قرار معلوم صاحب كشتى براى سنگين كردن آن ، به جاى سنگ ، برنج ريخته بود . و اين كارى است كه تجار خسيس هندى غالبا بدان دست مىزنند و از اينكه خود و مالشان را - براى نفعى اندك - در معرض بالاترين خطرها قرار دهند باكى ندارند . همانطور كه صاحب كشتيى كه وصف آن را بيان كرديم تاوان اين عمل خود را پرداخت . زيرا آن بينوا تنها به سنگين كردن كشتى با برنج قناعت نكرده بود بلكه به جاى آنكه طبق معمول برنجها را در جوال بريزد آنها را همچون برنجى كه در انبار مىريزند توده كرده بود بطوريكه بمحض خم شدن كشتى به يك طرف برنجها بدانسو متمايل شدند و كشتى را بطورى واژگون كردند كه در يك لحظه زيرورو شد و باستثناى اين روحانى آگوستنى كه برحسب اتفاق خود را روى عرشهء واژگون شده يافت ، و پنج شش ملاح كه روى چوب‌بست زير كشتى خزيده و فرصت يافته بودند كه خود را به زورقى برسانند كه دو ملاح طناب اتصال آن را با كشتى بريده بودند ، بقيهء مسافران در نهايت سختى و بينوائى هلاك شده بودند . باد شديد اين زورق را به كناره‌هاى ايران ، واقع بين گواتر و دماغهء جاسك كشانيده و ملاحان مزبور ، دو روز پيش از آن‌كه سفير به مسقط برسد بدين شهر رسيده\r\n\r\n","description":"","footnote":"","page_name":" 37 ","page_number":51},
  {"content":"\r\n\r\nبودند . رئيس صومعه كه بر اثر رنجى كه در اين حادثه كشيده بود هنوز بسيار ضعيف به نظر مىرسيد داستان غرق شدن اندوهبار كشتى را - چنان كه بيان كرديم - براى عاليجناب سفير حكايت كرد .\r\nصاحب كشتى ما كه اطلاع يافته بود اشتباه صاحب كشتى مذكور موجب غرق آن گرديده است خطرى را كه ممكن بود بر اثر مسامحه برايش پيش آيد پيش‌بينى كرد و دستور داد كه مادهء سنگين‌كنندهء كشتى را كه مقدار زيادى برنج بود و از گوآ همراه آورده بود با سنگ عوض كردند . عجيب آنكه هنگام حركت از گوآ سفير بدانها توصيه كرده بود كه از برنج به جاى سنگ استفاده نكنند اما صاحب كشتى كه در خست دست كمى از خداوند كشتى غرق شده نداشت راهنمايان و ملاحانى را اجير كرده بود كه براى دادوستد با يكديگر تبانى كرده بودند . آنان نه تنها به سخن سفير اعتنا نكردند بلكه مأمور ساحلى را نيز فريفته و قانع كرده بودند كه براى سنگين كردن كشتى هيچ ماده‌اى بهتر از برنج نيست . سرانجام آنچه سفير توانست بدانها تحميل كند آن بود كه مقدارى سرب در ميان برنجها گذاشتند و براى احتياط زورقى پر از سنگ را همراه كشتى حركت دادند . همين لجاجتها موجب شد كه حركت ما از صبح به شب بيفتد .\r\nپس از فرارسيدن شب ، سفير فى الفور به كشتى نشست اما بسيار خشمناك بود زيرا با همهء شتابى كه براى حركت داشت نه كشتيبان و نه هيچيك از ملاحان به ساحل نيامدند زيرا مىخواستند همهء شب را در شهر بمانند .\r\nكاركنان كشتى بتدريج تا ساعت بيست و دو بازگشتند با اين حال بقاياى شب را در بندر مانديم . ساعت نه صبح تصميم به حركت گرفتيم اما خارج شدن از بندر ممكن نشد و تا ساعت سهء بعدازظهر نتوانستيم بادبان برافرازيم . سرانجام با بادى خنك كه از جنوب شرقى وزيدن گرفت بسوى شمال و شمال‌غربى و باز هم شمال حركت كرديم . پس از طى نيم فرسنگ ، ساحل عربستان كه خانه‌هاى\r\n\r\n","description":"","footnote":"","page_name":" 38 ","page_number":52},
  {"content":"\r\n\r\nمحقرى شبيه آنچه در مسقط ديده بوديم در جاىجاى آن ديده مىشد در جانب چپ ما قرار گرفت . اين خانه‌ها بين مغاكهاى بزرگ نزديك دريا ساخته شده بودند و در فواصل آنها درختهاى خرما و نارنج و تعدادى درختان ديگر ديده مىشد . در حقيقت وجود چند رگهء كوچك آب موجب شده است كه اين بيابان قفر نيز گروهى را براى زندگى بسوى خود جلب كند و در اين زمين غير مزروع ، در منظر حزن‌آور اين سنگهاى عظيم ، سبزه‌اى چشم‌نواز نيز وجود داشته باشد . يكى از عللى كه سبب مىگردد در سراسر ساحل عربستان - از سوئز ، آخرين خليج درياى سرخ ، گرفته تا دماغهء رأس المسندام دره‌هاى حاصلخيز مسكون وجود داشته باشد ، جوشش چشمه‌هائى است كه مقدار آب آنها چنان اندك است كه اگر مشيت خدائى يارى نكند و در اين مغاكها و دره‌ها باران نبارد قادر به جبران خشكى و سترونى اين صخره‌ها كه از قله‌هاى بسيار بلند كوه تا انتهاى دره‌ها گسترده‌اند نيستند . از آغاز آفرينش جهان اين موقعيت در اين نواحى حكمفرما بوده است . همين مقدار رطوبت ، زمينهاى برخى از اين دره‌ها را چنان مستعد نگاه داشته است كه نه تنها در آنها همه نوع سبزى ببار مىآيد بلكه در بسيارى نقاط آن درختان تناور نيز به چشم مىخورد و بدين‌ترتيب است كه جمعيت اندك و صبور اين نواحى قوت لا يموتى براى زندگى به دست مىآورند .\r\nسفر خود را در باقىماندهء همان عصر ادامه داديم بطورى كه پيش از تاريك شدن هوا جزيرهء پيروزى « 35 » را كه صخرهء كوچكى پوشيده از شن است در دست چپ گذاشتيم . اين جزيره با همهء كوچكى بسيار مشهور است زيرا نزديك پنجاه سال پيش دن‌ارناندو دونورونيا « 36 » فرزند دن‌آنتونيو دونورونيا « 37 » با استفاده از آن ، و با ناوگانى مركب از نه كشتى جنگى ، عثمانيها را در اين ناحيه شكست داد .\r\nچون بادى مساعد داشتيم سفر دريائى ما در سراسر اين شب با خوشى\r\n\r\n\r\n","description":"","footnote":"\r\n( 35 )  L'ile de la Victoire \r\n( 36 )  Don Hernando de Norogna \r\n( 37 )  Don Antonio de Norogna \r\n","page_name":" 39 ","page_number":53},
  {"content":"\r\n\r\nسپرى شد .\r\nدر بيست‌سوم آوريل ، باد از جانب شرق و شمال‌شرقى مىوزيد و ما راه خود را بسوى شمال‌غربى و شمال و باز هم شمال‌غربى ادامه داديم و دو فرسنگ از خشكى دور شديم . اما عصر هنگام كه باد كاملا آرام شد ، ملاحان ناچار شدند كشتى را با قايق بزرگ بادبان‌دارى يدك بكشند . با اين حال بسيار كم يا تقريبا هيچ پيش نرفتيم . در اين موقع تقريبا بيست فرسنگ از مسقط دور شده بوديم . شب‌هنگام بادى از جانب شرق و جنوب‌شرقى وزيدن گرفت اما پيش از دميدن صبح كاملا قطع شد .\r\nروز بيست و چهارم ، با دميدن روز ، صخره‌هاى مرتفع ليما « 38 » را تقريبا در يك فرسنگى مشاهده كرديم . اين سلسله جبال بلندترين و شيب‌دارترين كوههاى كنار درياى اين ناحيه‌اند . در پاى اين صخره‌ها دريا چنان عميق بود كه در صورت لزوم مىتوانستيم در عمقى معادل هفتاد ذراع لنگر بيندازيم . به همين سبب است كه كشتيبانانى كه در اين مسير حركت مىكنند ، هنگامى كه جهت باد بسوى ساحل است - ولو كه بسيار ملايم باشد - نهايت احتياط را مرعى مىدارند و غالبا ترجيح مىدهند كه در فاصله‌اى دور از ساحل توقف كنند و از همان راه كه آمده‌اند باز مىگردند تا شب هنگام خود را درگير اين ساحل نكنند . اگر باد از شرق يا جنوب شرقى يا شمال بوزد چنان ضعيف و مساعد است كه هيچ بيمى از برخورد با صخره‌ها وجود ندارد . با اين‌حال گاهى بادهاى شديد شمال و شمال‌غربى يا شرقى كه اعراب همهء آنها را شمال مىنامند چنين خطراتى را پيش مىآورند اين بادها هيچگاه موجب غرق كشتيى نشده‌اند . به همين جهت دريانوردان ، هنگام نزديك شدن بدين سواحل و برخورد با چنين بادها ، ناگزير كشتيهاى خود را در چند فرسنگى بيرون دماغهء رأس القوه متوقف مىكنند زيرا در نواحى نزديك به ساحل - همچون وسط دريا - نمىتوان با بادبان طناب بسته\r\n\r\n\r\n","description":"","footnote":"\r\n( 38 )  Lima \r\n","page_name":" 40 ","page_number":54},
  {"content":"\r\n\r\nحركت كرد . گذشته از آن ، هنگام طوفان شديد ، ولو كشتى نو و محكم باشد ، اطمينانى به هدايت آن بسوى دريا و دور شدن از ساحل نمىتوان داشت . در سراسر بقاياى روز هوا آرام بود اگرچه عصر هنگام بادى سرد از جنوب‌شرقى وزيدن گرفت و ما را تا يك فرسنگى كوه بلند ليما كه قبلا از آن نام برديم به پيش برد در اين مكان آنجا كه زمين براى شكل گرفتن كوه قوزدار مىشد جزيره‌اى ، يا بهتر بگوئيم صخره‌اى كوچك بود كه كانالى بسيار باريك آن را از بدنهء كوه جدا مىكرد . از اين كانال قايق بزرگ بادبان‌دار يا يك كشتى مىتوانست بگذرد . چون شب فرا رسيد ملاحان كه ديدند آرامش ادامه دارد به يدك كشيدن كشتى پرداختند . اما پس از آنكه دو ساعت بيهوده اين كار مشقت‌بار را ادامه دادند به كشتى بازگشتند و خوابيدند . باد نيز به كلى قطع شد .\r\nروز بيست و پنجم هوا همچنان آرام و بسيار گرم بود و با اين‌كه ملاحان يدك كشيدن را از سر گرفتند ، مانند آنكه كشتى لنگر انداخته باشد هيچگونه پيشرفتى نكرديم . نزديك عصر ، همچون روز گذشته ، نسيم ملايم و خنكى از جنوب شرقى وزيدن گرفت .\r\nملاحان بار ديگر كشتى را يدك كشيدند و كمى جلو رفتيم اما اين پيشرفت چنان اندك بود كه نتوانستيم خود را از صخره‌هاى مهيب و خطرناكى كه دم‌بدم در دست چپ‌مان ظاهر مىشد خلاص كنيم .\r\nآرامش هوا مانند روز پيش در سراسر شب ادامه داشت .\r\nروز بيست و ششم هوا بطرزى بىسابقه آرام شد و با آنكه دو سه ساعت از شب گذشته ، گهگاه باد ملايمى مىوزيد كه مىتوانست .\r\nكارساز باشد اما موج دريا كه در جهت مخالف بود ما را چنان به عقب راند كه سپيده دم كشتى يك فرسنگ عقب نشسته و در نزديكى جزيرهء كوچكى كه از آن نام برديم قرار گرفته بود . اين اتفاق ملاحان را كه صبح و شب كشتى را يدك كشيده و توفيقى نيافته بودند چنان دلسرد كرد كه يكباره از كار بازماندند تا حدى كه اگر خدمهء سفير و برخى مسافران ديگر كه بدانها غذا مىرسانيدند\r\n\r\n","description":"","footnote":"","page_name":" 41 ","page_number":55},
  {"content":"\r\n\r\nدست‌به‌كار نمىشدند و آنان را در پاروزنى مدد نمىكردند ديگر حاضر نبودند كارى براى كشتى انجام دهند . آرامش هوا در سراسر شب بعد نيز ادامه يافت .\r\nروز بيست و هفتم ، بيش از روز پيش هوا آرام بود . و چنان بدشوارى مىرانديم كه از هنگام عزيمت از گوآ سابقه نداشت .\r\nدر حقيقت هنگامى كه هوا آرام باشد ، اين نقطه كسالت‌آورترين نقاط سراسر اين مسير است . زيرا همانطور كه گفتيم از طرفى دريانوردانى كه اين ساحل را مىشناسند ، براى آن‌كه طوفانهاى شمال و شمال‌شرقى آنها را به خارج از دماغه نكشاند ، خود را در پناه اين صخره‌ها قرار مىدهند و از طرف ديگر بادهاى مساعد اين ناحيه كه از جنوب و جنوب‌شرقى مىوزند و طبيعتا ضعيفند ما بين اين صخره‌ها ضعيف‌تر مىشوند - چنان كه بادهاى غربى و شمال‌غربى نيز كه براى حركت كشتيها مطلوب‌ترين‌اند در پشت اين كوهها مختفى و معدوم مىگردند . بنابراين ، در هرحال ، مجالى براى حركت و عبور كشتيها دست نمىدهد . پنج روزى بود كه ما - تقريبا نوميد از ادامهء سفر - در نيم‌فرسنگى كوههاى ليما - در برابر صخره‌هائى نامطبوع و حزن‌آور كه در نزديكى مسقط به رنگ شن يا سرخ رنگند متوقف بوديم . در نقطهء توقف ما سنگها كاملا به نظر سياه مىآمدند و مطلقا دره يا شكافى به چشم نمىخورد كه سبزه‌اى در آن نمودار باشد . جالب توجه آن‌كه اين ديوار سنگى ترسناك و خشن كه چندين فرسنگ از طول ساحل را فراگرفته است بر خلاف سيماى خشونت‌بار خارجيش ، در اندرون خويش محيطى چنان خرم و حاصلخيز بوجود آورده است كه آدمى از اين‌كه هواى سوزان خليج در آن سوى كوه ناگهان به هوائى معتدل مبدل مىگردد دچار شگفتى مىشود . در اين دشت هموار كه دائما در معرض آفتاب است نه تنها گندم و غلات ديگر به حد وفور بدست مىآيد بلكه هرگونه ميوه و سبزى مرغوب و بخصوص انجير و انگور و انارهائى در آن به عمل مىآيد كه از مرغوب‌ترين نوع خود در تمامى جهان به حساب\r\n\r\n","description":"","footnote":"","page_name":" 42 ","page_number":56},
  {"content":"\r\n\r\nمىآيند . بايد اذعان كرد كه پيشينيان كه قسمتى از اين ناحيه را « سرزمين شاد » « 39 » ناميده‌اند اشتباه نكرده‌اند . مىگويم قسمتى از اين ناحيه زيرا با آنكه اين ناحيهء وسيع بسيار حاصلخيز و زيباست اين وجه مشترك را با ساير نواحى بسيار زرخيز قارهء آسيا دارد كه برخى نقاط آن آباد و بعضى بيابان قفر است . بخصوص در قسمت انتهائى شمال اين ناحيه چنين حالتى وجود دارد . كما اينكه در ناحيهء نزديك رودخانهء فرات ، مجاور سوريه و مصر ، نيز همين تعارض به چشم مىخورد . اما سرزمينهاى واقع بين درياى سرخ و خليج فارس و اقيانوس هند - بخصوص آن قسمت كه در اين كوههاى وحشتناك محصور است - از قسمتهاى ديگر جالب‌تر و از قرنها پيش به زيبائى و حاصلخيزى موصوفند .\r\nدرحالىكه سراسر روز در همين آرامش گذشته و آفتاب غروب كرده بود ، هنگامى كه ملاحان در كلاه فرنگى روى عرشه - مجاور اطاق سفير - از خواندن سالژ رژينا « 40 » فارغ مىشدند باد شمال كه با ملايمت آغاز شده بود در يك لحظه به چنان طوفانى بدل شد كه به زحمت توانستيم بادبانهاى اطراف دكل را فرود آوريم . كشتى با شدت به عقب رانده شد و كشتيبان كه كاملا گيج شده بود فرياد زد كه بادبانهاى كوچك را فرود آورند زيرا شدت طوفان بقدرى بود كه بيم وارونه شدن كشتى و تصادم با صخره‌هائى مىرفت كه بيش از يك فرسنگ با ما فاصله نداشتند . اما چنان جنجالى در كشتى و هوا حكمفرما بود كه صداى هيچكس شنيده نمىشد . سفير كه خطر را حتمى مىديد فرمان داد همهء بادبانها را فرود آورند و چون طوفان كشتى را بشدت عقب رانده و در يك لحظه به نزديكى جزيرهء كوچكى كه قبلا از آن سخن گفته‌ايم رسانيده بود ، كشتيبان براى دفاع از سفرى كه تا آن زمان آن‌همه وقت و رنج مصروف آن شده بود ، و به منظور آنكه مانع عقب‌نشينى اجبارى كشتى تا مسقط\r\n\r\n\r\n","description":"","footnote":"\r\n( 39 ) ظاهرا مقصود عربستان سعيد يا يمن است . - م .\r\n( 40 )  Salge Regina \r\n","page_name":" 43 ","page_number":57},
  {"content":"\r\n\r\nگردد ، آن را بطور مورب در برابر طوفان قرار داد . بدين ترتيب ، كشتى با همهء كوچكى ، لطمات آب را به خوبى تحمل كرد چنان كه در سه ساعتى كه در معرض طوفان سخت بوديم حتى جان يك مسافر هم در خطر نيفتاد . رفته‌رفته باد متوجه شمال‌شرقى شد ، طوفان فرو نشست ، و آرامش كامل حكمفرما شد . ساعت يازده شب ، به مدد نسيمى خوش كه از جنوب‌شرقى وزيدن گرفته بود ، بار ديگر بادبانها را برافراشتيم و بجانب شمال روان شديم و با اين‌كه تا يك ساعت بعد از نيمه‌شب همواره بر سرعت باد افزوده مىشد دو ساعت به صبح مانده هوا به كلى آرام شد .\r\nروز بيست و هشتم ، صبحدم ، عقب‌ماندگى روز پيش را جبران كرده كوههاى ليما را پشت سر گذاشته بوديم . چون پاسى از روز گذشت گرماى هوا چنان بالا گرفت كه قابل تحمل نبود . از روز بيست و ششم ، در نزديكى ساحل عربستان صخره‌اى بزرگ را مشاهده كرده بوديم كه بسبب بعد مسافت درست تميز داده نمىشد .\r\nدر اين روز اين صخره را بروشنى مشاهده كرديم . صخره‌يى است بسيار مرتفع و هيچ دريانورد يا مسافرى نيست كه در اين راه آمدوشد كرده و آن را نديده باشد زيرا همهء كشتيها از ديدرس يا نزديكى آن مىگذرند . نام اين صخره يا جزيرهء كوچك لس راتون « 41 » است . هنگامى كه كشتيها بدين ارتفاع مىرسند سفر خود را پايان يافته مىگيرند زيرا فاصلهء اين جزيرهء كوچك با دماغهء رأس المسندام بيش از شش هفت فرسنگ نيست . اين صخره بقدرى به خشكى نزديك است كه چسبيده بدان مىنمايد . و هنگامى كه دريا در جزر باشد به زحمت بين صخره و خشكى آبى باقى مىماند كه حتى يك زورق كوچك بتواند از آن عبور كند . هوا همچنان آرام بود تا آنكه ساعت نه صبح ، حركتى در سطح آب نمايان شد و در پى آن باد خنكى از سمت جنوب وزيدن گرفت ، اما چنان ضعيف و غيرمحسوس كه بادبانها از آن متأثر نمىشدند و كشتى همواره ساكن بود . با\r\n\r\n\r\n","description":"","footnote":"\r\n( 41 )  Los Ratones \r\n","page_name":" 44 ","page_number":58},
  {"content":"\r\n\r\nاين حال خنكى آن موجب تسكين همگان گشت زيرا پيش از آن از شدت گرما به حال مرگ افتاده بوديم . هر لحظه در آب دريا چين و شكنى پديد مىشد تا آنكه در ساعت يازده ، باد جنوبى بطور محسوسى كشتى را به جلو برد و كشتيبان راه شمال و شمال‌شرقى را در پيش گرفت . با اين‌كه باد بسيار ضعيف بود ، چون از پشت كشتى مىوزيد عصر هنگام جزيرهء لس راتون را پشت سر گذاشتيم و شامگاه ، با شادى تمام ، دماغهء رأس المسندام را كه در ساحل عربستان و مدخل خليج فارس است در ديدرس خويش يافتيم . در فاصلهء كوريا موريا تا اين مكان ، دماغه‌هاى رأس المسندام و رأس القوه پست‌ترين قسمت ساحل دريا را تشكيل مىدهند . صبحدم از فاصله‌اى زياد در سمت راست خود ، ساحل موغستان را كه معمولا بغلط - ساحل ايران مىنامند مشاهده كرده بوديم درحالىكه قله‌هاى مرتفع كوههاى آن نيز به زحمت ديده مىشد اما عصر هنگام ، از فاصلهء شش فرسنگى بوضوح آن را مشاهده كرديم . شب هنگام كه كشتى ما بسوى شمال شرقى در حركت بود بار ديگر باد جنوبى وزيدن گرفت به قسمى كه سراسر بقاياى شب از بادى بسيار مساعد كه در سراسر سفر نصيبمان نشده بود برخوردار بوديم .\r\n\r\n[ جزيره هرمز 
  ]\r\nپگاه روز بيست و نهم ( دوم ربيع الثانى 1026 ه ق ) از فاصله‌اى نزديك سه فرسنگ ، جزيرهء لارك و در پشت آن زمين مرتفع جزيرهء بزرگ قشم را مشاهده كرديم . از آنجا كه اين جزيره بسيار بزرگتر از جزيرهء هرمز است و دماغهء آن در دست راست واقع شده و تقريبا جزيرهء هرمز را مىپوشاند ، چيزى از هرمز در ديدرس ما نبود تا آنكه در ساعت نه كه جزيرهء لارك را حداقل يك فرسنگ در دست چپ قرار داديم از فاصلهء تقريبا سه فرسنگى كوههاى نمكى جزيره ، ساحل مقابل بندر آن و شهر و قلعهء هرمز را مشاهده كرديم . پيش از آن‌كه جزيرهء لارك از نظرمان ناپديد گردد نخستين چيزى كه در ديدرس ما قرار گرفت چاههاى مشهور تورونباك « 42 » بود . ساعت ده\r\n\r\n\r\n","description":"","footnote":"\r\n( 42 )  Turunbaque \r\n","page_name":" 45 ","page_number":59},
  {"content":"\r\n\r\nصبح كه در دو فرسنگى هرمز قرار گرفتيم ناگهان باد مساعدى كه از روز پيش آغاز شده بود قطع شد و آرامش هوا گرمائى غيرقابل تحمل پديد آورد .\r\nدر مدت زمانى كه اجبارا در جزيرهء لارك توقف كرديم فرصت يافتيم كه خصوصياتى از اين جزيره را دريابيم . طول اين جزيره سه و عرض آن يك فرسنگ است . زمينش بسيار قوزدار است و در جاىجاى آن تپه‌هاى بسيار مرتفع شيب‌دار و دره‌هاى پوشيده از خار و گياه و انباشته از حشرات هست كه تعداد زيادى كبك را بسوى خود مىكشانند . اما همهء اين مرغان غير مأكول و بدگوشت‌اند .\r\nبخصوص كبكها كه گوشتى بسيار بد و خشك دارند كه جز هنگام ضرورت نمىتوان به عنوان خوراكى از آن استفاده كرد . اين جزيره غيرمسكون است و با اين‌كه در آن خوراك براى جانوران ، چاههاى پرآب ، و مقادير زيادى چوب يافت مىشود هيچكس در آن زندگى نمىكند . نخست از جهت آنكه بندرى ندارد تا از طريق آن بتوان شهر يا شهركى ساخت و ديگر به جهت آنكه ساكنان احتمالى آن از جانب ساحل ايران در معرض خطر حملات دزدان دريائى نىتاك « 43 » و نىكىلوز « 44 » خواهند بود كه غالبا با زورقهاى كوچك خود در جزيرهء قشم و ديگر جزائر ساحل عربستان به غارت و چپاول مىپردازند .\r\nآرامش هوا تا ساعت سهء بعد از ظهر ادامه يافت و از آن پس باد جنوبى وزيدن گرفت و درحالىكه كشتى را بسوى شمال و شمال شرقى مىراند ما را به دور قسمتى از جزيرهء هرمز گردش داد . در اين حالت قسمتهائى از جزيره را كه قابل رؤيت بود در دست چپ گذاشتيم و به دماغه‌اى رسيديم كه صومعهء نوتردام دو لسپرانس « 45 » در آن واقع است . در اينجا بندر و قسمتى از شهر و دژ آن را از نظر گذرانديم . به صومعه كه بيش از يك چهارم فرسنگ از آن فاصله نداشتيم سلام گفتيم و به نوتردام دولاروش « 46 » كه بر قلهء نمكى\r\n\r\n\r\n","description":"","footnote":"\r\n( 43 )  Naytaque \r\n( 44 )  Niquiluze \r\n( 45 )  Notre dame de l'esperance \r\n( 46 )  Notre - dame de la Roche \r\n","page_name":" 46 ","page_number":60},
  {"content":"\r\n\r\nهرمز ( گراورى از هوگ برگ كه در سال 1572 ميلادى در كلن منتشر شده است ) .\r\n\r\n","description":"","footnote":"","page_name":" الف 46 ","page_number":61},
  {"content":"\r\n\r\nبندر عباس ( حكاكى روى مس ، 1678 ميلادى ) .\r\n\r\n","description":"","footnote":"","page_name":" ب 46 ","page_number":62},
  {"content":"\r\n\r\nبلندترين كوه جزيره ساخته شده است درود فرستاديم . در اين هنگام كه سراسر شهر در معرض ديدمان قرار گرفته بود باد كم شد و مانع از آن گرديد كه به اسكله‌اى كه معمولا كشتيهاى بزرگ در آن لنگر مىاندازند برسيم . ناگزير تا ساعت پنج بعد از ظهر در فاصلهء يك چهارم فرسنگى خشكى ، در برابر صومعهء سنت لوسى « 47 » لنگر انداختيم .\r\nچون اهالى شهر از ورود سفير آگاه شده بودند بلافاصله ميشل دو سوفا پيمانتل « 48 » ، پيشكار دارائى را در كنار خود يافتيم كه رئيس صومعه و چند روحانى از فرقهء سنت‌آگوستن را نيز در زورق خويش به همراه آورده بود . اين روحانيان آمده بودند از سفير درخواست كنند كه تا زمانى كه براى وى و همراهانش مسكنى فراهم مىگردد نزد آنان منزل كند . همچنين يكى از خدمهء دن‌لوئى دو گاما « 49 » فرماندار دژ ، با قايق بزرگ بادبانى او به ساحل آمد . سفير همراه همهء كسانى كه به استقبال وى آمده بودند با همين قايق بسوى شهر حركت كرد . وى پس از قدم نهادن به خشكى يكراست بسوى صومعه رفت و هنوز هوا تاريك نشده بود كه با عده‌اى از خدمهء خويش بدانجا رسيد - بيشتر خادمان وى در كشتى مانده بودند .\r\nجزيرهء هرمز در خليج فارس واقع است . فاصله‌اش از دهانهء خليج كه عربها آن را « جرون » مىنامند دوازده فرسنگ است .\r\nشكلى تقريبا مثلثى دارد - ضلع بزرگتر كه ساحل طويلتر آن را تشكيل مىدهد از جنوب‌شرقى به شمال‌شرقى كشيده شده است و تقريبا در برابر شرق و شمال و باز هم شرق قرار مىگيرد و از صومعهء نوتردام دو لسپرانس تا دماغه‌اى كه دژبر آن ساخته شده است ادامه مىيابد . اين پهلوى جزيره به خشكى نزديكتر است . سابقا دژ « گومبرون » در خشكى مقابل همين پهلو در فاصلهء يك فرسنگى جزيره قرار داشته است . پهلوى ديگر كه قاعدهء مثلث است از صومعه آغاز گرديده از جنوب‌شرقى بسوى جنوب و جنوب‌غربى تا زاويه يا دماغهء چيرو و از آنجا به جانب غرب و سپس جنوب‌غربى و باز\r\n\r\n\r\n","description":"","footnote":"\r\n( 47 )  Sainte Lucie \r\n( 48 )  Michel de Soufa Pimentel \r\n( 49 )  Don Louis de Gama \r\n","page_name":" 47 ","page_number":63},
  {"content":"\r\n\r\nهم غرب امتداد مىيابد . پهلو يا ساحل بسيار كوچكتر آن از چيرو تا دژ كشيده مىشود و در برابر خشكى موغستان قرار گرفته است كه باز هم عرفا ساحل ايران ناميده مىشود و فاصلهء دو ساحل از يكديگر تقريبا دو فرسنگ است . ساحل تمام جزيره كه نزديك سه فرسنگ است با آنكه احتمالا با صخره‌هاى سواحل عربستان مرتبط است خشن و ناهموار نيست . اما داخل جزيره از كوههاى بزرگ سرخ و سفيد پوشيده است كه از بيشتر آنها نمكى بسيار اعلا استخراج مىكنند . اين جزيرهء كوچك كاملا لم يزرع است جز آن‌كه در برخى نقاط آن تعدادى درخت بىبر وجود دارد . ميوهء آن منحصر است به مقدارى خرما و ميوه‌هاى ريز درختهاى خودرو و خاربنهاى پربرگى كه همواره سبزند و سايهء اندكى دارند . علاوه بر اين ، در جزيره خاربنهاى ديگرى هست كه برگ و بار مختصرى دارند و بسيار كوچك و خشن‌اند و با آنكه برخى از آنها تنهء ستبر دارند بسيار بدمنظر و انباشته از خارند چنان كه علفهائى نيز كه در اين زمين خشك مىرويند از اين عيب عارى نيستند . در دامنهء كوههائى كه بسوى مديترانه و كشورهاى جنوبى متمايلند رودخانه‌هاى كوچكى جاريست كه آبى بسيار زلال دارند اما اين آبها آنچنان با نمك آميخته‌اند كه در فصل تابستان كه بستر رودخانه‌ها خشك مىشود در اطراف آنها توده‌هاى بزرگ نمك باقى مىماند . اين نمكها كه بر اثر حرارت آفتاب متبلور مىشوند مسير آب رودخانه را مشخص مىكنند . بر بالاى بلندترين اين كوهها صومعه‌اى است كه آن را نوتردام دولاروش مىنامند و چون تقريبا تمامى اين كوه از سنگ نمك است ، هر به چند سال به چشم مىتوان ديد كه صومعه در ارتفاع بيشترى قرار گرفته است زيرا تزايد نمك و گوگرد و شوره‌اى كه بطور طبيعى در بطن خاك توليد مىگردد هرروز مقدارى بر بلنداى قله مىافزايد . براى رفتن بدين صومعه - كه نزد مردم محل بسيار مقدس است - چون پلكان آن پر پيچ‌وخم و خراب و بسيار عمودى است براى راحتى بيشتر ، از شيب كوه استفاده\r\n\r\n","description":"","footnote":"","page_name":" 48 ","page_number":64},
  {"content":"\r\n\r\nمىكنند . در نزديكى كوهى كه اين صومعه بر قلهء آن ساخته شده است ، تپهء گرد و بسيار بلندى است با قله‌اى مخروطى شكل و پاى تا سر مركب از نمكى بسيار سفيد و مرغوب بطورىكه از دور آن را با كوهى پوشيده از برف اشتباه مىكنند . اين تپهء زيبا از صومعهء سنت لوسى چندان دور نيست . در پشت آن چند برج مخروبه هست كه شاهان قديم هرمز بعد از آن‌كه چشمهاى برادران خود را ميل مىكشيدند در اين برجها محبوسشان مىساختند . همانطور كه گفتيم در سراسر جزيره جز چند جويبار كه آبشان نمك‌آلود است و چند چاه هرز آب كم‌وبيش نمك‌دار آب مشروب ديگرى وجود ندارد .\r\nاما هنگام ضرورت مىتوان از آب برخى چشمه‌ها - كه هنگام جزر دريا پديد مىآيند آشاميد . اين‌گونه چشمه‌ها و چاهها هرچه از كوهسار دور تر باشند آبشان نمك كمترى دارد . در فاصلهء نوتردام دولسپرانس و شهر ، در ميانه راه ، به صومعهء سنت لوسى و چند خانه‌اى كه در مجاورت آن واقعند برمىخوريم كه مردم هرمز در گرماى شديد تابستان بدانها و تعدادى خانه در كنار دريا پناه مىبرند . بيشتر اين خانه‌ها از نى ساخته و با برگ خرما پوشيده شده‌اند . بين شهر و كوهسار دشتى هست كه تا صومعهء سنت لوسى گسترده است . در اين دشت بسيارى از مردم شهر آب انبارهائى دارند كه آنها را از آب باران پر كرده و قفل مىكنند . زمينهاى نزديك و اطراف آب انبارها ، مانند همهء زمينهاى ديگر جزيره نمكزار است .\r\nآب باران كه در اين آب انبارها مىماند و ته‌نشين مىشود ، آبى بى بديل و بسيار بهتر از آب چاهها است ، اگرچه در گوارائى با آبى كه از قشم يا خشكى مىآورند برابرى نمىكند . بقيهء دشت پر است از گورهاى مسلمانان و كافران و يهوديان كه بدون در نظر گرفتن جنس يا مليت درهم آميخته‌اند . برخى از اين گورها ، مانند عبادتگاههاى كوچك يا استراحتگاهها يا نمازخانه‌هائى كه در بزرگراهها به چشم مىخورد ، چارطاقى دارند . شگفت‌آور و ديدنى است كه عصر هنگام گروهى از بانوان اين قوم - از زن و دختر -\r\n\r\n","description":"","footnote":"","page_name":" 49 ","page_number":65},
  {"content":"\r\n\r\nبه زيارت گور مردگان خويش مىآيند و اطراف گورها مىنشينند .\r\nبيشتر آنها ، بخصوص متعصبان هر قوم ، اعم از مسلمان يا يهودى يا كافر ، هريك بشيوهء خود هدايائى به مردگان تقديم مىكنند كه بيشتر خوردنيهائى است كه در كاسه يا بشقاب ريخته‌اند . گروهى نيز ، با تقدسى تمام ، به زيارت قبور باشكوهى مىآيند كه مرقد پيشوايان مذهبى آنهاست . اين زائران براى اين‌گونه مردگان كه قديسانى عاليمقامند احترامى شايان قائلند . در انتهاى اين دشت دشت ديگرى است كه نيز بين شهر و كوه قرار گرفته است . اين دشت را اهالى محل اردميرا « 50 » مىنامند كه معنى دشت هموار و خوش‌منظر مىدهد و محل چوگان‌بازى درباريان و قضات و رؤساى عشاير است . شاه هرمز نيز ، اگرچه شخصيت والائى است كه كمتر در انظار ديده مىشود ، اغلب اوقات در اين بازيها شركت مىكند .\r\nاين دشت از جانب مغرب در طول جاده‌يى كه به محلهء چيرو مىپيوندد و زيباترين و بزرگترين خيابان شهر است تا دريا كشيده مىشود .\r\nقسمت ديگر جزيره در پشت كوه و در جهت جنوب‌غربى و مغرب و جنوب‌غربى قرار گرفته است كه روبروى قسمت ديگر شهر است - كه قبلا به توصيف آن پرداختيم و تورونباك نام دارد - اما بسيار كوچكتر از قسمت ديگر است زيرا فضاى موجود بين دريا و كوه اندك است . اين ناحيهء جزيره ، نخست به جهت آنكه عشرتگاه شاهان پيشين هرمز بوده است كه هنوز تعدادى درخت و از جمله پنجاه نخل از باغ آن باقى است و ديگر بسبب وجود دو چاه بزرگ كه به نام خود محل چاههاى تورونباك ناميده مىشوند - داراى اهميت بيشترى است . آب چاههاى تورونباك از همهء چاههاى ديگرى كه در مكانهاى مختلف شهر حفر كرده‌ند بهتر و كم‌نمك‌تر است . در عشرتكده يا خانهء ييلاقى كه از آن سخن گفتيم استخر ، يا بهتر بگوئيم آب انبارى هست كه آن را از آب چاهها يا رودخانهء كوچكى كه از كوه مجاور جارى است پر مىكنند . آب اين رودخانه از\r\n\r\n\r\n","description":"","footnote":"\r\n( 50 )  Ardemira \r\n","page_name":" 50 ","page_number":66},
  {"content":"\r\n\r\nرودخانه‌هاى ديگرى كه قسمت مشرق و شمال‌شرقى جزيره را مشروب مىكنند و آفتاب تابستان آنها را خشك و به توده‌اى نمك تبديل مىكند ، كمتر به نمك آلوده است . اين خانه با اين‌كه درهم ريخته و ويرانه است از ثروتمندى صاحبانش حكايت مىكند و هنوز چند اتاقى از آن برجاست كه شاه هرمز ، در گرماى شديد تابستان در آنها منزل مىكند . در محلهء تورونباك نيز پانزده يا بيست خانهء كوچك هست كه نوعى دهكده يا روستا را تشكيل داده‌اند .\r\nهمهء اين خانه‌ها از نى ساخته و با برگ خرما پوشيده شده‌اند و چند خانوادهء بربر بسيار بينوا در آنها زندگى مىكنند . خانه‌هاى ديگرى نيز نظير آنچه گفتيم در نقاط مختلف شهر ، بخصوص در نزديكى نوتردام دولسپرانس به چشم مىخورد . بسيارى از مردم نيز كه در شهر خانه‌هاى خوب دارند ، فصل تابستان به خانه‌هاى تنگ و ناجور تورونباك كوچ مىكنند ، اگرچه به خود و خانواده و بردگانشان كه به زحمت جائى زير سقف پيدا مىكنند بسيار سخت مىگذرد . آنان بدين گوشه‌گيرى تن مىدهند زيرا بر اثر تجربه يا سنتى بسيار قديمى دريافته‌اند كه در گرماى شديد ، زندگى در هواى دشت سالمتر از زندگانى در هواى شهر است - بر خلاف مردم ديگر نواحى جهان كه در فصل تابستان دنبال سايه و جاى مسقف مىگردند و از هواى دشت هنگامى لذت مىبرند كه حرارت هوا بدانها زيانى نرساند . در اينجا خانواده‌ها هنگام ضرورت از سايهء درختهاى كوچك يا خيمه‌ها يا اتاقكهاى حصيرى يا كلبه‌هائى كه از شاخه‌هاى درختان مىسازند استفاده مىكنند . اين اتاقكها را همواره طورى مىسازند كه باد هرچه هم گرم باشد از يك سوى آنها داخل و از سوى ديگر خارج شود . بربرها در محلهء چيرو كه غربىترين قسمت جزيره از طرف درياست ، چند خانه دارند اما اين خانه‌ها نيز بدقواره و ناجور و از حيث ساختمان با ديگران مشابهند . علاوه بر اينها ، خانه‌هاى كوچك ديگرى هست كه به روحانيان آگوستنى نوتردام\r\n\r\n","description":"","footnote":"","page_name":" 51 ","page_number":67},
  {"content":"\r\n\r\nدولاگراس « 51 » تعلق دارد . اين روحانيان در سال چندبار براى هواخورى بدين خانه‌ها مىآيند . در اين ناحيه استخرى زيبا هست كه چند درخت بدان سايه مىاندازند . همچنين آب انبار بزرگى دارند كه همواره انباشته از آب باران است .\r\nدر توصيفى كه پيش از اين از جزيرهء هرمز كرده‌ايم گفته‌ايم كه بر خلاف منقولات كسانى كه پيشتر در اين باره سخن گفته‌اند ، در اين جزيره برخى درختهاى ستبر و پرشاخ و برگ هست و حتى در شكاف صخره‌هاى آن سبزهء بسيار به چشم مىخورد كه همواره تعدادى بزكوهى و خرگوش در آنها به چرا مشغولند . پرتغاليها مىگويند دژى كه از شهر هرمز دفاع مىكند هنگامىكه الفونس دالبوكرك « 52 » آن را بنا كرد تنها مركب از دو برج كوچكى بود كه هم‌اكنون در انتهاى حياط كوچك‌تر دژ ، نزديك نخستين در مشاهده مىشود .\r\nمجسمه آن سردار بزرگ را نيز در همان زمان در بدنهء برج نخستين نصب كردند و هم‌اكنون اين مجسمهء سر تا پا مسلح در آنجا ديده مىشود . از آن پس معلوم شد كه دژ بسيار كوچك است و حتى براى اسكان تعداد كمى سرباز كافى نيست بنابراين با حفظ بناهاى قديمى هركس استحكامات تازه‌اى بدان مزيد كرد و فرماندهان دژ يكى پس از ديگرى آن را به صورتى درآوردند كه هم‌اكنون ديده مىشود . اين دژ در منتهى اليه دماغهء شمال‌غربى جزيره واقع است .\r\nدو پهلوى آن رو به دريا و پهلوى سوم رو به شهر قرار گرفته است .\r\nدر جلو بدنهء روبروى شهر ميدان تير زيباى مربع شكلى با مساحت بيش از سيصد پا وجود دارد . اين دژ خيلى بزرگ نيست فقط چهار برج دارد كه در فاصله‌هاى بسيار كم از يكديگر قرار گرفته‌اند بطورىكه به زحمت مىتوان در آنها آتشبارى به كار انداخت . فاقد خاكريز است . برجها و ديوارهاى بين آنها فقط از شفته‌اى مركب از سنگ و آهك ساخته شده است ؛ به همين جهت حتى در برابر قهر طبيعت مقاوم نبوده و با گذشت زمان قسمتهايى از آنها فرو ريخته\r\n\r\n\r\n","description":"","footnote":"\r\n( 51 )  Notre dame de la grace \r\n( 52 )  Alfonse d'Albuquerque \r\n","page_name":" 52 ","page_number":68},
  {"content":"\r\n\r\nاست - درست است كه شكافها را پيوسته تعمير كرده‌اند اما همان مصالح را به كار برده‌اند . خندق دژ بسيار كم‌عمق است درحالىكه عريض و عميق كردن آن با مخارجى اندك كاملا مقدور است و آب دريا كه از دو سو بدان وارد مىشود مىتواند به قدر كافى آن را لبالب نگاهدارد . اينست وضع تقريبى دژ هرمز كه به زحمت مىتوان آن را در رديف بد ساخت‌ترين و ضعيف‌ترين دژهاى اروپا به حساب آورد .\r\nبا اين‌حال پرتغاليها چنان از آن سخن مىگويند كه گوئى دژى تسخير ناشدنى است . بسيارى ملاحظات ما را از برشمردن ديگر نقائص آن باز مىدارد اما نكتهء قابل تذكر آن‌كه هدف ما در اين سفرنامه صرفا خرده‌گيرى از اعمال ديگران نيست اما مايل هم نيستيم قلم را تا حدى از بيان حقيقت بازداريم كه خود مورد انتقاد واقع شويم .\r\nشهر هرمز از منتهى اليه ميدان يا دشتى كه در جلو دژ است آغاز مىگردد . در آغاز چند خانهء بسيار خوش ساخت كه به چند بازرگان بسيار ثروتمند پرتغالى تعلق دارد جلب‌نظر مىكند . كليسا - نوانخانه و معتبرترين مسجد مسلمانان - كه با آنكه قسمتى از آن خراب شده است بخش بسيار زيباى آن هنوز برجا و بيانگر شكوه سابق آن است - در اين قسمت از شهر قرار دارند . از اين مسجد هنوز مناره يا قرناسى « 53 » بسيار بلند برپاست كه بسبب كمال زيبائى نخستين چيزى است كه جلب‌نظر مىكند و بىشك از همهء ساختمانهاى ديگر شهر شكوهمندتر است . چند سالى بيش نيست كه بر اثر زيانكارى و هوسبازى چند تن از وزيران ، مسجد كنار دژ را خراب كرده‌اند . اين مردان سياست مطلقا تشخيص نداده‌اند كه بر اثر اين عمل نه تنها اهالى محل بلكه همهء سكنهء ساحل دريا و حتى ايرانيان را مورد توهين قرار داده‌اند تا آنجا كه آنان نيز بر اثر تأثرى كه از اين كار و نظاير آن دارند هربچندگاه نه تنها شهر هرمز را مورد حمله قرار مىدهند بلكه همهء آنچه را پيش از اين\r\n\r\n\r\n","description":"","footnote":"\r\n( 53 )  alcoran \r\n","page_name":" 53 ","page_number":69},
  {"content":"\r\n\r\nپرتغاليها در خشكى مجاور مالك بودند تصرف كرده‌اند . در دست چپ اين ساختمانها - نزديك دريا - مغازه‌ها و زرادخانهء شاهى قرار گرفته است . اين قسمت شهر كه به طرف شرق و شمال‌شرقى متوجه است از همين مغازه‌ها آغاز گرديده در طول كنارهء دريا امتداد مىيابد . در انتهاى اين قسمت شهر ، بر اثر پيشرفتگى دريا در خشكى خليجى پديد آمده است كه در آن مد دريا آب را به ديوارهاى خانه‌ها مىكوبد و هنگام جزر آب چنان پائين مىرود كه در مسافتى بيش از يكصد و پنجاه پا تا زانو هم نمىرسد و گذشته از آن حداقل همين اندازه زمين بيرون از آب قرار مىگيرد . عمارت شهردارى بىشك بهترين ساختمان شهر است . بعد از آن ساختمان نوتردام دوكارمل « 54 » قرار دارد و از آنجا به جادهء سنت‌لوسى و سپس به دشتى مىرسيم كه ميدان چوگان بازى و آب انبارها و گورهائى كه از آنها سخن گفته‌ايم در آن واقع است . به استثناى تعداد كمى خانه كه از سنگ ساخته شده است همهء خانه‌هاى ديگر ، همچون خانه‌هاى بوميان مسقط ، از نى و برگ خرما و از گل - به جاى سيمان - ساخته شده‌اند . در اين نقطه از شهر چند دكان كوچك يا خيمه مىتوان ديد كه در آنها انواع خوراكى اعم از گوشت ، ماهى - بيشتر سرخ كرده - و انواع ميوه‌هاى خشك و تر فروخته مىشود .\r\nهمهء خانه‌هاى شهر - نه خانه‌هاى بيرون شهر - بسيار مرتفع و دو يا سه طبقه است - تقريبا همگى از سنگ ساخته شده‌اند با طرحهائى جالب و پنجره‌ها و كركره‌هاى زيبا . « 55 » اما باستثناى منازل پرتغاليها اطاقهاى بيشتر خانه‌ها كوچك و ناراحت است . كوچه‌ها بقدرى تنگ است كه دو نفر ، اگر پيشانى به پيشانى حركت كنند ، به زحمت مىتوانند از كنار يكديگر بگذرند و يك سوار به زحمت مىتواند از كنار آنها عبور كند ، اما در ساختمان اين كوچه‌هاى تنگ\r\n\r\n\r\n","description":"","footnote":"\r\n( 54 )  Notre Dame de Carmel \r\n( 55 ) نويسنده فراموش كرده است كه قبلا گفته بود تعداد كمى از خانه‌ها از سنگ ساخته شده است . - م .\r\n","page_name":" 54 ","page_number":70},
  {"content":"\r\n\r\nنقشه‌اى و هدفى در كار بوده است . زيرا در محيطى كه گرماى غير قابل تحمل تابستانى بيش از پنج ماه دوام دارد ، اين خانه‌هاى مرتفع و كوچه‌هاى تنگ كه در تمامى ساعات روز از حرارت آفتاب مصونند براى كسانى كه در شهر ناگزير به رفت‌وآمد هستند سايبانى مطلوب محسوب مىگردد . و گذشته از آن ديگر معابر نيز كه بدين كوچه‌ها منتهى مىشوند از خنكاى جان‌بخش آنها بهره‌ور مىگردند . چنان كه گفتيم خانه‌هاى شهر مرتفع‌اند اما از آنچه هستند مرتفع‌تر مىنمايند و اين بسبب بادگيرهائى است كه به شكل برجهاى كوچكى بر پشت بامها ساخته شده است . در حقيقت نياز كه همواره نوع بشر را به رفع نقائص موجود در طبيعت واداشته است ، در زمانى كه در اروپا هرروز اختراعى بزرگ عرضه مىشود ، در اينجا نيز براى تسكين حرارت جانكاهى كه در سراسر تابستان طولانى حكم‌فرماست اختراعى را بوجود آورده است . اين اختراع دستگاهى است كه در همهء ساعات شب و روز جريان باد - ولو باد گرم - در آن قطع نمىشود و بدون آن زندگى در خانه‌ها غيرممكن است . اين بادگيرها كار بادبزن را مىكنند و ساختمان آنها شبيه بخاريهاى ديوارى ماست . طول آنها بمراتب زيادتر از عرضشان است ؛ از همه طرف بازند ؛ در مقطع طولى خود محورى ظريف دارند و به تناسب حجم اطاقهائى كه بر روى آنها ساخته شده‌اند بزرگ يا كوچكند . هريك از بدنه‌هاى بادگير عكس ديگرى قرار گرفته است چنان كه اگر يكى به طرف شمال است ديگرى مقابل جنوب و اگر يكى رو به مغرب است ديگرى بجانب مشرق قرار مىگيرد . محور طولى به تناسب بزرگى و ارتفاع بادگير با محورهاى ديگرى به سه يا چهار يا پنج قسمت تقسيم مىشود . هريك از اين قسمتها نيز به تناسب بزرگى و ارتفاع بادگير كه معمولا دو تواز « 56 » يا كمى بيشتر است داراى حجراتى به اندازهء يك يا دو يا سه پاى مربع هستند . سقف اين ماشين هواكش كاملا پوشيده است . همانطور كه\r\n\r\n\r\n","description":"","footnote":"\r\n( 56 )  toise  : واحد طول معادل 949 ر 1 متر . - م .\r\n","page_name":" 55 ","page_number":71},
  {"content":"\r\n\r\nگفتيم بادگير از چهار طرف باز و توخالى است و درون آن فقط از حجراتى كه از آنها سخن گفتيم تشكيل شده است . دو پهلوى ديگر كه خيلى عريض نيستند و پشت به يكديگر بسوى شرق و غرب قرار گرفته‌اند جز با يك محور از يكديگر جدا نشده‌اند و بدين ترتيب سراسر اين دو بدنه دو حجرهء خالى بسيار بزرگ را تشكيل مىدهند كه همانطور كه گفته‌ايم حجم هريك دو يا سه پاى مربع است . بنا بر اين هر چهار پهلو يا بدنهء بادگير از جلو باز و از پشت بسته است .\r\nباد از هريك از اين بدنه‌ها وارد بادگير مىشود و چون نه از بالا و نه از عقب راهى براى خروج ندارد ناگزير با فشار به سوى پائين ، يعنى داخل آپارتمان ، سرازير مىشود . دستگاه نيز به همين منظور ساخته شده است . اين بادگيرها معمولا با همان تشكيلات درونى در طول ديوار اطاقها به طرف پائين - البته در قسمت باريك ديوار و تا نيمهء آن - ادامه مىيابند . هرچه بادگير مرتفع‌تر باشد اطاقهاى بيشترى را خنك مىكند و هواى اطاقى كه از همه پائين‌تر است خنك‌تر است . اين دستگاه چيزى قابل ملاحظه و تحسين برانگيز است زيرا هرچه هم باد كم باشد در اطاقى كه بادگير بدان راه دارد خنكائى مطبوع احساس مىشود و تنفس را براى ساكنان آسان مىكند - بطورى كه بدون وجود اين بادگيرها زندگانى در هرمز غيرممكن است . اين نوع وسيله يا درمان را براى خنك شدن هنگام روز به كار مىبرند اما براى گرماى شديدى كه از نيمهء ماه مه تا آخر سپتامبر يا آغاز اكتبر در سراسر شب حكمفرماست ، بمحض غروب كردن آفتاب ، ناگزير به پشت بامها پناه مىبرند . معمولا بمحض ناپديد شدن خورشيد در افق ، هيچ موجود زنده‌اى زير سقفها باقى نمىماند و همهء جانداران - حتى سگها و گربه‌ها مقدم بر انسانها - به پشت بامها پناه مىبرند تا از هواى صاف و خنك استفاده كنند .\r\nو بمحض آنكه خورشيد دميدن آغاز مىكند همگى به دنبال سايه از پشت بامها به پائين مىخزند . مادام كه گرماى شديد ادامه دارد گروه مردمى كه براى گذرانيدن شب به پشت بامها رفته‌اند شهرى\r\n\r\n","description":"","footnote":"","page_name":" 56 ","page_number":72},
  {"content":"\r\n\r\nبادگير ( از شاردن ) .\r\n\r\n","description":"","footnote":"","page_name":" الف 56 ","page_number":73},
  {"content":"\r\n\r\nاز نوع ديگر را بر فراز بامها نمايان مىسازند زيرا اولا ابزارى چوبين را بعنوان تخت‌خواب به كار مىبرند كه در اطراف آن به جاى پرده تركه‌هاى نئين يا شاخكهاى درخت خرما نصب شده است و اين به جهت آنست كه مردم پشت بامهاى مجاور و تقريبا بهم چسبيده يكديگر را نبينند . بايد متذكر شويم كه براى آنكه هوا يا باد بتواند از لابلاى اين پرچينهاى پرده مانند بگذرد آنها را شبيه كركره مىسازند . ثانيا افراد خانواده بهيچ‌وجه خود را از چشم يكديگر نمىپوشانند : چه زن و چه مرد - غالبا برهنه - در يك چهار ديوارى مىخوابند و برخى به زحمت جامهء پنبه‌اى كوتاهى را تحمل مىكنند .\r\nبخصوص كسانى كه در هرمز به دنيا آمده‌اند يا از نوجوانى در اين جزيره زيسته‌اند به كلى لخت و عور مىخوابند . هيچ خانه‌اى نيست كه راهرو كوچكى براى رفتن از پشت بامى به پشت بام مجاور نداشته باشد . عجب آنكه اين مردم كه در موارد ديگر خيلى امين و درستكار نيستند . از چنين وسيلهء راحتى براى دزدى يا ايذاء همسايگان خود ، بخصوص كسانى كه هموطن يا همكيششان نيستند ، سوء استفاده نمىكنند - تقريبا هيچگاه شنيده نشده است كه در اين گونه امور از يكديگر شاكى باشند ؛ بالعكس هر همسايه حرمت همسايهء ديگر را نگاه مىدارد و همگان در چنين پشت بامهاى به هم چسبيده - خواه به تبعيت از آداب مذهبى يا ملاحظات ديگر - شرايط « همسايگان خوب » را نسبت به يكديگر مرعى مىدارند .\r\nبندر اسكله‌اى هرمز در خليجى بين دو دماغهء نوتردام دولسپرانس و دژ قرار گرفته است كه كمى به سوى شهر پيشرفتگى دارد . بطورى كه لنگرگاه كشتيهاى بزرگ - كشتيهاى جنگى و حتى كشتيهاى كوچك روبروى اين قسمت از شهر - كه بين دو صومعهء كارم‌ها « 57 » و آگوستن‌ها « 58 » واقع است - قرار مىگيرد . و با اين‌كه اين مكان از همهء قسمتهاى ديگر خليج عميق‌تر است مد دريا خانه‌ها را سه تا چهار پا داخل آب قرار مىدهد . با اين‌حال خليج عمق كمى دارد چنان كه\r\n\r\n\r\n","description":"","footnote":"\r\n( 57 )  Carmes \r\n( 58 )  Augustins \r\n","page_name":" 57 ","page_number":74},
  {"content":"\r\n\r\nهنگام جزر بيش از دويست پا از زمين ساحل آن نمايان مىگردد و تا مسافت يكصد و پنجاه پا آب دريا به زحمت به زانو مىرسد . بطورى كه كشتيهاى بزرگ ناگزير در ششصد مترى و كشتيهاى جنگى كوچك در پانصد مترى خارج از لنگرگاه توقف مىكنند و اين موجب شده است كه خليج - بخصوص هنگامى كه باد شرقى طوفانى پديد آورد - جائى مساعد براى كشتيها نباشد و حتى كشتيهائى در آن به گل بنشينند و تازه اگر خشكيهاى مجاور شرق و شمال‌شرقى و جزيرهء قشم در شمال و شمال‌غربى سپر بلا نمىشدند و امواج دريا را در سواحل خود نمىشكستند خطر بسيار بزرگترى كشتيها را در اين خليج تهديد مىكرد . در سراسر لنگرگاه تا نوتردام دولسپرانس و از آنجا به بعد نيز در سراسر ساحل ، جزيره ، چوبهاى بسيارى با قطع كوچك اما سالم و كامل از آب بيرون مىآورند . اين چوبها كه بوسيلهء رودخانه‌ها از كوه به دريا ريخته مىشوند از ساحل مقابل يعنى ساحل ايران مىآيند كه از اين لنگرگاه دو يا سه يا چهار فرسنگ فاصله دارد . آنچه مايهء شگفتى بسيار است آنكه چوبهائى كه رودخانه‌ها در ديگر جزاير نزديك به خشكى يا جزاير بزرگ از حلقوم خود به دريا مىريزند - اعم از آنكه از آب گرفته شوند يا در ساحل بدست آيند - غالبا پوسيده و ناسالم‌اند . در صورتى كه در اينجا همهء چوبها ، حتى نوع چوبهاى ساحلى را سالم از آب مىگيرند .\r\nدرست است كه اين چوبها كوچك و همچون ريشهء درخت خميده و ناهموارند اما اثرى از پوسيدگى در آنها نيست و بسيار سالم و كاملند . به همين جهت برخى تصور مىكنند كه اين چوبها در زير آب مىرويند . و اين عقيده‌اى است كه شايد همچون بسيارى حقايق ديگر كه آدمى از درك واقعيت آنها عاجز است خالى از منطق نباشد .\r\nهمچنين زير آب سواحل اين جزيره نوعى سنگ بسيار سبك هست با خاصيت و به درشتى سنگ پا و شبيه آنچه از نواحى آتشفشانى بدست مىآيد . اين سنگ كاملا سفيد است و از جهت رنگ با سنگهاى ديگر از اين نوع كه بيشتر سياه يا خاكسترى هستند فرق دارد اما\r\n\r\n","description":"","footnote":"","page_name":" 58 ","page_number":75},
  {"content":"\r\n\r\nهمچون ديگران اسفنجى و سبك است . از اين سنگ به مقدار زياد وجود دارد و بخصوص از آن براى ساختن بادگيرهائى كه قبلا از آنها سخن گفته‌ايم استفاده مىكنند . زيرا بسبب سبكى بسيار و داشتن خلل و فرج با آهك خوب تركيب مىشوند و بادگيرهائى كه از آنها ساخته شوند سقف خانه‌ها را سنگين نمىكنند و از استحكام و صلابت نيز برخوردارند . اين بادگيرها در عين سبكى ، در برابر بادهاى شديد - بخصوص هنگام تغيير فصل - نيز بسيار مقاومند .\r\nدرون حصار شهر هرمز دو هزار و پانصد تا سه هزار خانه هست . اما اگر در نظر بگيريم كه كوچه‌هاى شهر بسيار تنگ است و جاى زيادى را اشغال نمىكند و خانه‌ها - باستثناى برخى كه حياط كوچكى دارند - نه باغ دارند و نه حياط طويله ، به زحمت مىتوانيم وجود اين تعداد خانه را در شهر بپذيريم . بيش از سيصد تائى از اين خانه‌ها كه بشيوهء خانه‌هاى مسقط ساخته شده است در منتهى اليه شهر پشت صومعهء كارم‌هاست و بينوايان در آنها زندگى مىكنند . ساكنان هرمز ، باستثناى عدهء كمى مسيحيان محلى ، عربهاى مسلمانند اما همهء اين‌دو گروه به زبان فارسى سخن مىگويند .\r\nگذشته از اينان قليلى هندى بت‌پرست نيز از بوميان سند و گامبايا « 59 » در هرمز زندگى مىكنند . تعداد جمعيت شهر بيش از چهل هزار نفر است . گروه كثيرى از اهالى هرمز بازرگان و ثروتمندند و با كالاهائى كه از پرتغاليها خريدارى مىكنند در ايران و عربستان به داد و ستد مىپردازند . گروه ديگر صنعتگرانى در فنون مختلف‌اند .\r\nاينان با هوش سرشار و چابكى و مهارتى كه در تقليد از صنعت ديگران و جازدن اجناس و مصنوعات خويش به همشهريان دارند . اگر به جاى تقليد به اختراع و ابداع مىپرداختند به وضعى شگفت در كار خويش موفق بودند . اگر طرحهاى خوب در اختيار آنان گذاشته شود ، بىشك از بهترين صنعتگران جهان خواهند بود . غير از بربرها و بت‌پرستان ، نزديك صد خانوادهء يهودى در هرمز هست كه\r\n\r\n\r\n","description":"","footnote":"\r\n( 59 )  Gambava \r\n","page_name":" 59 ","page_number":76},
  {"content":"\r\n\r\nگذشته از قليلى از آنها كه اندك سرمايه‌اى دارند مابقى بينوا و بىچيزند . غالب مردم لباس يكسان دارند كه همان لباس عربى است .\r\nاما بازرگانان هندى لباس مخصوص به خود را كه شبيه لباس بانيان « 60 » است در بر مىكنند چنان كه صنعتگران ثروتمند نيز همين لباس را مىپوشند . همهء زنهاى اين سه مليت به يك شيوه لباس مىپوشند .\r\nلباسشان عبارت است از روپوشى گشاد و بىآستين از پارچهء پنبه‌اى سفيد يا آبى كه تا روى پايشان مىرسد و جز سوراخهائى كه براى ديدن جلو پا ضرورى است منفذى ندارد . همگان ميخى زرين در بينى دارند . يهوديان ، جز اسما يهودى نيستند زيرا هيچيك زبان عبرى نمىدانند و هيچگونه اطلاعى از دين يهود ندارند . با اين‌حال هنوز هم برخى از تشريفات دين باستانى خويش را - اگرچه كاملا محرف و مخلوط با آئينهاى مسلمانان و بت‌پرستان - انجام مىدهند .\r\nاين طوايف نيز از كيش خويش آگاهى زيادى ندارند . از يهوديان جز يك‌تن كسى با زبان عبرى آشنا نبود . اين شخص كه كارش گردآورى اعانه بود اسحاق نام داشت و با دوتن از مددكارانش به ديدن سفير آمد . زبان عبرى را به خوبى تكلم مىكرد و معلوم بود كه تورات را با دقت بسيار مطالعه كرده است . اين مرد به زبان اسپانيائى سخن مىگفت ، چنان كه چند تنى ديگر از اهالى هرمز نيز با اين زبان آشنا بودند . اين اشخاص به ما گفتند از حلب و طرابلس و قسطنطنيه براى سكونت بدين سرزمين آمده‌اند . و گويا از جملهء كسانى هستند كه همراه مسلمانان از اسپانيا مهاجرت كرده‌اند . از آنجا كه تكلم به زبان فارسى عمومى است ، زبانهاى ديگر را يا فراموش مىكنند يا چنان با زبان فارسى و ديگر زبانهاى خارجى درمىآميزند كه به كلى ضايع مىشود . پرتغاليهاى مقيم هرمز - بدون به حساب آوردن سربازانى كه در اين شهر ازدواج كرده‌اند - نزديك دويست خانوارند . معاش همگى آنها از تجارت با ايران و شهر بصره تأمين مىشود . اينان كالاهائى را كه از هندوستان و ناحيهء سند وارد مىكنند\r\n\r\n\r\n","description":"","footnote":"\r\n( 60 )  Banian  : بازرگانانى كه از طايفهء برهمنان بودند . - م .\r\n","page_name":" 60 ","page_number":77},
  {"content":"\r\n\r\nدر اين نواحى به فروش مىرسانند . براى اين كار سرمايه‌اى اندك به كار مىاندازند كه هرروز رو به نقصان است زيرا فرمانده دژ سعى دارد كه تمامى سود تجارت هرمز را به خود اختصاص دهد و چون حاكمى مطلق العنان است كه بر همگان تسلط مادى و معنوى دارد هيچكس به خود جرأت نمىدهد كه چيزى را از وى دريغ دارد . با اين‌همه هيچ پرتغاليى نيست كه تعدادى اسب براى به خدمت گرفتن در وضعيتهاى جنگى نداشته باشد . همهء آنها تعدادى برده - زن و مرد - نگاه مىدارند . زنان و دخترانشان جز براى اداى نماز در كليسا - آن هم در ساعات اوليهء روز - از خانه بيرون نمىآيند و عصر هنگام بيشتر اوقات در پناه ديوارهاى چوبين « 61 » خانه‌هاى خود واقع در نزديكى ميدان چوگان‌بازى به تفريح و قدم‌زدن مىپردازند .\r\nلباس اين زنها مشابه زنان پرتغالى هند است . آنان كه در هرمززاده و بزرگ شده‌اند ، بسبب مكالمه با زنان محلى ، از نوجوانى به زبان فارسى تكلم مىكنند .\r\nمردها نيز مانند پرتغاليهاى هند لباس مىپوشند اما رنگ لباس اينان سپيدتر است . زيرا علاوه بر آن‌كه بسيارى از آنان با زنان محلى ازدواج كرده‌اند جزيرهء هرمز بقدرى آفتابى است كه چهرهء پرتغاليان را نيز تيره مىكند . حسب القاعده ، جزيرهء هرمز كه در بيست و شش درجه و چهار دقيقه عرض جغرافيائى ، و در جهت قطب شمال قرار گرفته است ، از لحاظ اقليمى نبايد حرارت آفتابش زياد و مردمش همچون مردم گوآ كه در عرض كمتر از سيزده درجه قرار دارد آفتاب سوخته باشند .\r\nپيش از اين به وجود نوعى سنگ پا در سواحل اين جزيره اشاره كرديم . اينك بىمناسبت نيست كه بگوئيم اين سنگها چگونه و از كجا پديد آمده‌اند . سفير بمحض مشاهدهء اين سنگها حدس زد كه كوهى كه پيش از اين چندبار بدان اشاره كرده‌ايم مىبايد درگذشته آتشفشانى كرده باشد - وجود زمينهاى شوره‌زار و كوه پوشيده از\r\n\r\n\r\n","description":"","footnote":"\r\n( 61 )  Palanque  : ديوارى كه از تنه‌هاى درخت بوجود آمده باشد . - م .\r\n","page_name":" 61 ","page_number":78},
  {"content":"\r\n\r\nنمك نيز اين حدس را تأييد مىكرد . براى درك اين حقيقت ، هروقت از پرتغاليها پرسيديم كه آيا كوه را در حال آتشفشان ديده‌اند يا نه پاسخ منفى دادند و حتى تأكيد مىكردند كه چنان چيزى را از ديگران نيز نشنيده‌اند . اما هيچيك از اين اقوال مانع از آن نشد كه سفير همواره و با قاطعيت بر اين عقيده باشد كه كوه موصوف در طول قرون چندبار آتشفشانى كرده و اين سنگها را كه به حد وفور در سواحل جزيره ديده مىشوند از دهانهء خود بيرون ريخته است . اين نظريه در گرماى شديد بيشتر مدلل مىشود . در اين‌گونه ايام ، شب هنگام كه مردم بر پشت بامها خوابيده‌اند و باد از جنوب‌غربى مىوزد بوى ناخوش گوگرد كه از كوهسار برمىخيزد سراسر شهر را فرامىگيرد بطورىكه در يك شب بدفعات اين بوى ناخوش استشمام مىشود درحالىكه باد جنوب كه بيش از نيمى از كوه را فرا - مىگيرد اگرچه - گرمايش كمتر از بادهاى ديگر نيست - چنين بوئى را به مشام نمىرساند . اتفاقا در تابستان سال 1617 كه سفير سراسر آن را در هرمز گذرانيد عملا راز اين آتش زيرزمينى مكشوف شد .\r\nبدين‌معنى كه روزى برخى از خدمه و روحانيان فرقهء آگوستن سفير را متقاعد كردند كه از صومعهء نوتردام دولاروش كه مورد احترام و علاقهء وى بود و در بلندترين نقطهء آن كوه عظيم قرار داشت و تا آن زمان بسبب شيب تندكوه از سرزدن بدان مسامحه كرده بود ديدار كند . اتفاقا هشت روزى پيش از هشتم سپتامبر - كه زادروز نوتردام است مديران صومعه به عادت همه ساله كلبهء كوچكى از شاخ و برگ درختان در دامنهء كوه ترتيب داده تصوير مزين نوتردام را با نظم و نسقى معين در آن قرار داده بودند . آنها معمولا اين تصوير را هشت روز تمام ، يعنى تا پايان جشن مولود ، در اين مكان نگاه مىدارند و در اين مدت همهء ساكنان هرمز و حداقل مسيحيان شهر ، چه شب و چه روز ، به زيارت آن مىروند . عصر يكى از اين‌روزها سفير در مجاورت تصوير نماز گزارد و اقرار به معاصى كرد . پس از اتمام اين اعمال هنگامىكه از پلكان مجاور اطاقك كه از طريق آن به قلهء\r\n\r\n","description":"","footnote":"","page_name":" 62 ","page_number":79},
  {"content":"\r\n\r\nكوه مىروند بازديد كرد ناگهان چشمش به جائى كمى آن‌سوتر از جاده‌اى افتاد كه به صومعه مىپيوندد . در آنجا ، در قسمت بسيار سخت كوه ، مقدار زيادى سنگ به سياهى زغال ديد كه سراسر قله را پوشانيده و تا دامن دشت پراكنده بود . در دامنهء كوه نيز خرمنى از آن سنگها ديده مىشد . سفير با آنكه به هيچ‌وجه به ياد سنگهاى ساحلى نبود ، از يكى از مسيحيان محلى كه از خدام صومعه بود و مردى خوب و مقدس به نظر مىآمد علت سياهى سنگها و وجود آن همه سنگ سياه و سوخته را كه در كوه مشاهده مىشد پرسيد . آن مرد پاسخ داد كه خودش با همهء سالخوردگى ، هيچگاه آتشفشانى كوه را نديده است اما در نوجوانى از بسيارى از مردم شنيده بود كه كوه چندبار آتشفشانى كرده و آتش و دود و اين‌گونه سنگها را از دهانهء خويش بيرون ريخته است و يادآور شد كه از زمانى كه هرمز به تصرف مسيحيان درآمده شهر دچار بلاى آتشفشانى نشده است . بيانات كوتاه مرد روحانى آنچه را كه سفير پنداشته ، يا بهتر بگوئيم با قطعيت اظهار كرده بود تأييد مىكرد . ترديدى نيست كه همين علت طبيعى - يعنى انباشته شدن مواد آلى مشتعل و غليظ در درون كوه - موجبات وقوع زلزله‌اى هولناك را در آينده فراهم مىآورد و بعد از سالى چند اين كوه به وضعى مخاطره‌انگيز رسوبات غليظ و بىمصرف خود را بر سر شهر خواهد ريخت . بخصوص كه - همانطور كه پيش از اين گفته‌ايم - هر روز مقدارى بر حجم و ارتفاع كوه افزوده مىشود . اما از اين‌كه سنگهائى چنين سياه در كنار دريا سپيد مىشوند نبايد تعجب كرد زيرا آب دريا در طول سالها ، و بلكه در طول قرون ، آنها را پاك مىكند و شوخ از آنان مىزدايد .\r\nدرست است كه در نواحى بسيار گرم هوش سرشار نيز دچار نقصان مىگردد . اما در اين مكانها طبيعت خود همچون آموزگارى به مردم مىآموزد كه براى دفع حرارت از آب استفاده كنند و به آب‌تنى بپردازند . چنان كه در هرمز نيز بدين دستور طبيعت عمل\r\n\r\n","description":"","footnote":"","page_name":" 63 ","page_number":80},
  {"content":"\r\n\r\nمىشود . چون آب شهر هرمز چنان كه گفته‌ايم - از آب‌انبارها يا چاهها تأمين مىشود و همين آب را نيز از بندر يا قشم مىآورند ، بنابراين بر خلاف آب رودخانه از هوا و آفتاب بهره‌اى نمىگيرد و نتيجتا نمىتواند براى استحمام آبى كاملا سالم و خوب باشد . اما در اينجا ضرورت موجب مىشود كه اين نقائص را ناديده بگيرند .\r\nجز پرتغاليهائى كه در هرمز يا هندوستان پرورش يافته و بر اثر اعتيادى ناپسند هرروز - و نه بنا به ضرورت - استحمام مىكنند ، مردم ديگر بطور مداوم آب‌تنى نمىكنند . در هرحال در اين شهر آب‌تنى امرى ضرورى است اما به قدر توانائى نيز بايد از استحمام بى جا خوددارى كرد . اگر آب خوب بدست آيد استفادهء از آن لذت‌بخش است . آب چاههاى هرمز پر از خاك شيشه و رنگ آن هنگام استحمام به سفيدى شير است و اگر در لگن حمام و حتى ظرف آبخورى بماند بيش از دو انگشت گل‌ولاى در آن ته‌نشين مىشود . در هواى بسيار گرم ، آن قسمت از دريا كه مجاور ديوار خانه‌هاست پر از زن و مرد محلى از هر سن و سالى است . اروپائيان بسيار كم از آب دريا استفاده مىكنند - زيرا بقدرى نمك‌آلود است كه بدن انسان پس از آب‌تنى پوست مىاندازد .\r\nمع‌ذلك ، آنچه زائد بر گفتهء ما دربارهء شدت گرماى هرمز گفته‌اند خالى از اغراق نيست . در تابستانى كه سفير در هرمز اقامت داشت هواى شب فوق العاده گرم و ناخوش بود با اين حال همين هوا غيرقابل تحمل نبود زيرا با خيس كردن ملحفه‌ها و بالشها مىتوانستيم خود را تسكين دهيم . دگرگونى بادهاى تابستانى در هرمز به حدى زياد است كه موجب شگفتى است . تنها در فاصلهء چند دقيقه - يا با يك حركت عقربك ساعت مىتوان احساس كرد كه بادى از باد ديگر داغ‌تر است . بادهائى سراسر بدن را غرق عرق مىكنند و بادهائى ديگر - اگرچه داغ‌تر - مسامات بدن را درهم مىفشرند و مسدود مىكنند . بادهاى تابستانى عبارتند از بادهاى شرقى ، جنوب‌شرقى ، جنوب‌غربى و گاهى - اما بسيار كم - باد جنوبى . باد جنوبى اگر\r\n\r\n","description":"","footnote":"","page_name":" 64 ","page_number":81},
  {"content":"\r\n\r\nچه بسيار گرم است مانند ديگر بادها آدمى را سست نمىكند و از پا نمىافكند . اين باد داراى اين خصوصيت نيز هست كه آب آشاميدنى را كه در ظرف ريخته باشند خنك مىكند . گروهى معتقدند كه باد جنوبى هواى اطاقها را نيز خنك مىكند و حال آنكه نقصان درجهء حرارت جز در آب ظرفها محسوس نيست .\r\nگذشته از آن‌كه هنگام ورود سفير به هرمز گرماى هوا تازه آغاز شده بود ، وى در اين شهر با همان دشواريها مواجه شد كه مدتى مديد در گوآ متوقفش كرده بود . وزراى هرمز نيز در كار وى همان خست را بخرج دادند كه وزيران گوآ . بطورى كه ناچار شد سراسر تابستان را در جائى چنان ناراحت بگذراند . و چون توفيق يا عدم توفيق اين نوع سفارتها به نفوذ و اعتبار پادشاه فرستندهء سفير نزد شاه پذيرنده بستگى دارد ، سفير موقعيت خداوندگار خود ، شاه اسپانيا ، را نزد شاه ايران و اتباعش بسيار ضعيف بلكه كاملا خراب و نامساعد مىديد . سبب اين ضعف شكستى بود كه سه سال پيش پرتغاليها از ايرانيان خورده و بر اثر آن نه تنها دژ گومبرون واقع در ساحل ايران را از دست داده بودند بلكه همهء افرادشان از دم تيغ گذشته بود . در همين حمله جزيرهء قشم نيز كه اهالى هرمز هرروز آب آشاميدنى و بيشتر تره‌بار و آذوقهء خود را از آن تأمين مىكنند ، از تصرف پرتغال بدر آمده بود . اين وقايع مىتوانست سفير را از ادامهء مأموريت بازدارد و ناگزير كند كه به امورى اساسىتر بپردازند . بخصوص كه دريافته بود كه شاه ايران ، غافل از نيك‌انديشى و آداب‌دانى شاه اسپانيا ، كه از كشورى دور براى جلب دوستى و اتحاد با وى سفيرى را به ايران روانه كرده بود ، عداوتى مسلم را زير ملاطفتى ظاهرى پنهان كرده است .\r\nچنان كه شاه اسپانيا نيز اگر از شكستى كه پس از عزيمت سفير بر پرتغاليها وارد شده بود آگاه مىبود بار ديگر و با تأكيد وى را به ادامهء اين مأموريت وانمىداشت . اقدامات ايران نيز موانعى در راه ادامهء مأموريت ايجاد كرده بود كه مىبايد سفير را از ادامهء سفر\r\n\r\n","description":"","footnote":"","page_name":" 65 ","page_number":82},
  {"content":"\r\n\r\nبازدارد . بهتر بگوئيم ، اگر ضعف استحكامات دژ هرمز و موقعيت بد اين مكان او را از سرزنشى كه ممكن بود بر اثر اتفاقات آينده نصيبش شود بيمناك نمىكرد ، از گستاخى و بىادبى ايرانيان چنان دلزده بود كه هيچگونه فرمانى نمىتوانست او را از ترك چنين مأموريتى باز دارد . وانگهى ، در چنان موقعيتى شهرت داشت كه شاه ايران با عثمانيها صلح كرده است . با تمام اين احوال ، سفير با اين پندار كه ادامهء مأموريت و مذاكرات سياسى لااقل تصرف هرمز را به تأخير خواهد انداخت تصميم گرفت كه پيش از آن‌كه فصل مقتضى حركت باشد به ايران عزيمت كند . بدين‌منظور دستور داد مقدمات كار را فراهم كنند و نامه‌هائى به حكام بندر و لار و شيراز نوشت و از آنها خواست كه تا روز اول اكتبر كه قدم به ساحل ايران خواهد گذاشت براى افراد و اثاث وى تعدادى شتر و هرنوع مركوب ديگرى كه در محل يافت شود تدارك كنند و بمحض آگاهى از فراهم بودن مقدمات سفر به قصد آن‌كه صبح فردا حركت كند دستور داد هدايائى را كه پادشاه اسپانيا براى شاه ايران مىفرستاد ، و نيز اثاثه و جامه‌دانهايش را در كشتى بار كنند .\r\nمع‌ذلك حركت وى به روز دوازده اكتبر افتاد . در اين روز پس از گزاردن نماز در كليساى آگوستن‌ها و خداحافظى با لوئى دوگاما « 62 » فرماندار دژ ، ساعت هشت صبح با كشتى جنگى سن فرانسوا « 63 » كه مجهز به تعداد زيادى سرباز و توپخانه‌اى بسيار قوى بود بسوى ايران عزيمت كرد . با اين‌كه فاصلهء هرمز تا ساحل ايران بيش از چند ساعت راه نيست بسبب نبودن باد مساعد و فقدان جزر و مد كشتى ما ، در حالى كه سه جزيرهء هرمز و لارك و قشم و ساحل ايران را در ديدرس خود داشت هنگام جزر در وسط كانال بيحركت ماند و در آبى به عمق چهار ذراع لنگر انداخت . كانالهاى بين اين جزاير و ساحل ايران بسيار كم عمقند - بطوريكه گودى هيچيك از آنها از چهار يا پنج ذراع تجاوز نمىكند .\r\n\r\n\r\n","description":"","footnote":"\r\n( 62 )  Louis de Gama \r\n( 63 )  S . Francoia \r\n","page_name":" 66 ","page_number":83},
  {"content":"\r\n\r\nبا اين‌كه در اواسط پائيز بوديم گرما آزاردهنده بود تا آنكه باد جنوب‌شرقى وزيدن گرفت و جزر و مد آغاز گشت . بدين‌ترتيب كشتى ما بادبان برافراشته رفته رفته چنان به ساحل بندرى كه سفير مىبايد پياده شود نزديك شد كه مىتوانستيم مردمى را كه در ساحل آمد و رفت مىكردند بشناسيم . سفير كه نمىخواست كشتى بيش از آن به ساحل نزديك شود در زورق بزرگ بادبان‌دارى كه كشتى به دنبال خود مىكشيد فرود آمده راه ساحل را پيش گرفت . در اين حال كشتى با توپخانهء خود به سفير سلام گفت و توپخانهء ايرانيها در بندر نيز به همان ترتيب به سلام كشتى ما پاسخ داد . سفير بمحض پياده شدن از زورق با حسن بيگ حاكم شاه ايران ، چند صاحب منصب ، و تعدادى سرباز از پادگان محلى ، و همچنين چند تن از سكنهء بندر و شهركهاى مجاور آن‌كه به استقبال آمده بود مواجه شد . همهء مستقبلين به تير و كمان و اسلحهء آتشين مجهز بودند . حاكم و پنج شش تن از همراهانش سوار بر اسب بودند . اين سواران نيمتنهء ابريشمى رنگارنگ بر تن ، كلاه زربفت بر سر ، و شمشيرى بسيار كوتاه - اما بسيار ضعيف‌تر و سبك‌تر از شمشير عثمانيها - بر كمر داشتند . قبضهء شمشير حاكم زرين و خنجرش مزين به ياقوت و فيروزه بود .\r\n\r\n[ از هرمز تا لار 
  ]\r\nچون حاكم به احترام سفير از اسب پياده شده بود سفير نيز از سوار شدن بر تخت روانى كه خدمه‌اش نزديك آورده بودند خوددارى كرد . در نتيجه حاكم نيز مجددا بر اسب خود سوار نشد . وى و همراهانش كه چند تفنگدار جوان بودند سفير را تا جلو چادرهائى كه براى وى و همراهانش برپا بودند بدرقه كردند . اين چادرها در نزديكى خرابه‌هاى دژ گومبرون برپا شده بود كه سه سال پيش از آن پرتغاليها آن را با رسوائى بسيار از دست داده بودند . چون مىبايست براى رفتن نوكرها و روحانيان همراه سفير به لار و شيراز شترهائى خريدارى شود و شترهائى را كه چند روز پيش حاكم فراهم كرده بود به چراگاه فرستاده بودند ، سفير ناچار\r\n\r\n","description":"","footnote":"","page_name":" 67 ","page_number":84},
  {"content":"\r\n\r\nشد مدتى دراز در اين مكان كه هوايش گرمتر از هرمز ، و زمينش خشك و كثيف بود و جز تعدادى خرما بن درخت و گياه ديگرى نداشت بماند .\r\nتقريبا در سيصد پائى دژ كهنه و مقر چادرهاى سفير ، نزديك دويست خانه وجود دارد كه بوميان در آنها زندگى مىكنند . اين مردم كه بسيار فقيرند هنگامىكه دژ در تصرف اعليحضرت پادشاه اسپانيا بود ، مانند ساكنان ديگر قصبات اين ناحيه جز حاكم وى كسى را نمىشناختند . بمحض آنكه ايرانيان به سردارى على بيگ ، حاكم شيراز ، دژ را از پرتغاليها گرفتند اين سردار آن را خراب كرد . على بيگ در سيصد پايى دريا دژى ديگر ساخته ساخلوى كافى در آن مستقر كرد و سرپرستى آن را به سرهنگى كه اكنون حاكم تمامى اين ناحيه است سپرد - اين دژ كوچك ، صرفا از گل و چمن ساخته شده است .\r\nدر ساختمان آن‌كه به سبك معمول اروپائيان در آغاز همين قرن است ، دقت و نظم فراوان به كار برده‌اند . خندقى باريك با عمقى نزديك سه ذراع دارد و چون ساختمانش بسيار كوچك است وسيلهء كافى براى دفاع ندارد و جز چند روزنه براى شليك اسلحهء سبك از قبيل زنبوركهاى قلابدار يا تفنگهاى فتيله‌اى كوتاه جاى مناسب ديگرى براى توپخانه در آن تعبيه نكرده‌اند . با اين حال دشمن براى تصرف آن ناچار است آتشبار به كار برد زيرا گلى كه حصار دژ از آن ساخته شده نوعى شفته مركب از خاك رس و كاه است كه ايرانيها در بيشتر ساختمانهاى خود بخصوص در ايالات لار و قشم و فارس به كار مىبرند . ذرات اين شفته چنان به هم چسبيده است كه ديوارى كه از آن ساخته شود با محكم‌ترين ديوارها برابرى مىكند . دژ قديمى كه پرتغاليها آن را از دست داده‌اند در محلى مرتفع در مغرب جزيرهء هرمز قرار داشته است با اين‌حال آب دريا هنگام مد ديوارهاى آن را لمس مىكرده بطوريكه هيچ نيروئى نمىتوانسته است زورقهاى بزرگ و كوچك را از نرديك شدن بدان باز دارد .\r\nاز خرابه‌ها و پىهاى ساختمان كه دريا نيمى از آنها را دربرگرفته\r\n\r\n","description":"","footnote":"","page_name":" 68 ","page_number":85},
  {"content":"\r\n\r\nاست مىتوان قضاوت كرد كه براى سربازان پادگان پرتغاليها و پذيرفتن كاروانهائى كه از ايران مىآمده جاى كافى داشته است .\r\nجاى مرتفعى كه ساختمان دژ بر آن استوار بوده ، بر زمين و خندقى كه هنگام تصرف دژ بوسيلهء ايرانيان تقريبا پر بوده است تسلط كامل داشته و اگر اين خندق بموقع تميز و گود مىشد به گونه‌اى موجبات تفوق محاصره‌شدگان را فراهم مىكرد كه هيچ‌چيز را از دست نمىدادند و بديهى است اين مقصود در صورتى حاصل مىشد كه آنان در كارى بدين اهميت كه موجب نجاتشان مىشد مسامحه نمىكردند . زيرا جاى دژ چنان استوار و مناسب است كه هيچ نيروئى نمىتواند مانع كمك ديگران به پادگان آن گردد .\r\nزمين اين قسمت از ايالت لار همچون ساير نواحى آن لم يزرع بسيار نامساعد و مشابه زمينهاى جزيرهء هرمز است . با اين فرق كه آب چاههائى كه در اين ناحيه حفر مىشود شيرين است اما اين خاصيت نيز منحصر به زمينهاى ساحلى است زيرا زمينهاى داخل ايالت از اين نعمت برخوردار نيست . در قبال بىنهايت چيزهائى كه طبيعت از اين سرزمين دريغ داشته است ، تعدادى نخل در آن وجود دارد كه محصول خرماى آن در تصور نمىگنجد . اين خرما ممر اعاشهء تعداد زيادى از مردم محل است ؛ قسمتى از آن را مصرف مىكنند و با قسمت ديگر به دادوستد مىپردازند .\r\nدر گذشته ، سراسر ناحيهء ساحلى خليج فارس را كه بين دماغهء گواتر و مصب رود فرات قرار دارد ( كوير كارامانى ) مىناميدند .\r\nاين ناحيه از شمال به فارس و ( كارامانى آباد ) كه امروز ايرانيان آن را كرمان مىنامند محدود است . كرمان همان شهرى است كه اسكندر كبير در بازگشت از هند در آنجا توقف كرد تا لشكريانش نفس تازه كنند . و چون اين نام يا بهتر بگوئيم لقب « غير مسكون » يا كوير همان معنى عربستان را مىدهد امروز مىتوانيم همين نام را بدان بدهيم و اين در صورتى است كه قدما نخواسته باشند با اين نامگذارى آن را از صحراى عربستان مشخص كنند اگرچه ساكنانش\r\n\r\n","description":"","footnote":"","page_name":" 69 ","page_number":86},
  {"content":"\r\n\r\nنظير مردم عربستان لباس مىپوشند ، مانند آنها زندگى مىكنند ، و به زبان عربى سخن مىگويند ! كارامانياى غيرمسكون قديم شامل دو سرزمين يا ايالت بسيار مشهور است : يكى ايالت لار و ديگرى ايالت قفص كه آنها را با ناحيهء موغستان مشتركا « سرزمين مبارك » مىگويند . ايالت لار كه اكنون از آن سخن مىگوئيم شانزده سال پيش از اين بوسيلهء شاه عباس ، پادشاه كنونى ايران ، تصرف شد . اين پادشاه علاوه بر لار همهء نواحى ساحلى خليج فارس تا دماغهء گواتر را مسخر كرد و پادشاهى را كه در اين ناحيه سلطنت مىكرد و اعقابش نزديك دو هزار سال در آنجا حكومت كرده بودند برانداخت ! ايالت قفص فقط چند روزى پيش از عزيمت سفير از هرمز دچار جنگ داخلى شد . پس از مرگ سيد مبارك ، اعراب مىخواستند يكى از پسران كوچك او را به حكومت بنشانند اما پسر بزرگتر كه به ديدار شاه ايران رفته بود بتحريك وى ، و چنان كه معهود است ، الزاما تصميم گرفت حق خود را از برادر بستاند . هنگامى كه اين سفرنامه نوشته مىشد از آنچه بعدا رخ داده بود آگاه نشديم . سفير ناگزير شد كه تا فراهم آمدن تعدادى شتر و ديگر حيوانات باركش كه براى ادامهء سفرش لازم بود در بندر توقف كند . براى اين كار حداقل چهارصد حيوان باربر لازم بود . از اين گذشته مىبايست براى نوكرهايش تعدادى اسب خريدارى كند . بدين‌ترتيب نتوانست پيش از نوزده اكتبر 1617 ( 28 شوال 1026 ه ق ) از بندر عزيمت كند . او در ساعت چهار بعد از ظهر به قصد منزل كردن در بند على كه كاروانسرائى كوچك در سه فرسنگى بندر است بر تخت روان نشست - دو ساعتى پيش از آن ، كاروان و بيشتر نوكرهايش را به همان مكان فرستاده بود . ساعت نه شب سفير خبر يافت كه كاروان در تاريكى مطلق شب كاروانسرا را گم كرده و نزديك خارستانى متوقف شده است . اين مكان در معرض بادهاى گرم و غيرقابل تحمل بود و جاى تميزى نيز براى استراحت نداشت از اين جهت سفير بمحض بالا آمدن ماه قافله را به راه انداخت و تا ساعت هشت صبح\r\n\r\n","description":"","footnote":"","page_name":" 70 ","page_number":87},
  {"content":"\r\n\r\nراه پيمود . در اين ساعت به كاروانسرائى به نام كجى « 64 » رسيديم كه در چهار فرسنگى بند على واقع شده است .\r\nدر اين مسير همواره ساحل در دست چپ ما و دريا چنان نزديك بود . كه با كاروانسراى ما بيش از نيم فرسنگ فاصله نداشت .\r\nراه از دو طرف در كوههاى بسيار بلند و كاملا عريان و فاقد هرگونه سبزه و گياه محصور بود . جنس كوهها از خاك سفيد بود و در نماى خارجى آنها حتى قطعه سنگى ديده نمىشد . اين كوهها بين خود دره‌اى بوجود آورده‌اند كه چون بزرگراهى از آن استفاده مىشود .\r\nجاده ، به تناسب دور و نزديك شدن كوهها از يكديگر ، پهن و باريك مىشود تا آنكه سرانجام دو كوه به هم مىپيوندند و جاده را مسدود و قطع مىكنند و عابران ناچار بايد از كوهها بگذرند و به دره‌اى ديگر وارد شوند . اين كوهها فقط در اطراف جاده نيستند بلكه سراسر قلمرو ايالت لار را دربرمىگيرند و در ايالت فارس نيز مىگسترند - اين امر موجب گرديده است كه زمين اين ناحيه كاملا عقيم و فاقد هرگونه رستنى باشد و جز خاربنهائى كوچك با برگهاى تيغ‌دار و گزنده كه بسبب فقدان هرنوع علوفهء ديگر ، تنها خوراك شتران هستند هيچگونه رستنى ديگرى در آن به عمل نيايد . با ترك بندر كه چاههاى آب شيرين دارد اين مادهء لذت‌بخش از دست مىرود زيرا از آن پس در فاصلهء كاروانسراى كجى تالار و شيراز جز آب باران گرد آمده در آب انبارهائى كه در بزرگراهها ساخته‌اند - آب ديگرى وجود ندارد . يكى از نوترين و زيباترين اين آب‌انبارها را در نزديكى كاروانسراى كجى مشاهده كرديم كه با اين‌كه هنوز فصل باران شروع نشده بود مقاديرى آب بسيار گوارا داشت كه زلال‌تر و خنك‌تر از آن نمىشد آرزو كرد . آبى كه نه تنها همهء عابران را خنك و سيراب مىكرد بلكه براى رفع حوائج قبايل عرب همسايه نيز كافى بود . اين آب‌انبار به نفقهء يكى از ثروتمندان لار ساخته شده بود . چنان كه ديگر آب‌انبارها و كاروانسراها و مهمانخانه‌هائى كه\r\n\r\n\r\n","description":"","footnote":"\r\n( 64 )  Guichi \r\n","page_name":" 71 ","page_number":88},
  {"content":"\r\n\r\nدر سراسر راههاى قارهء آسيا ديده مىشود از محل هبات و صدقات و موقوفات گروهى مردم پرهيزگار ساخته شده‌اند . پيش از آنكه فصل باران برسد آب اين آب‌انبارها بسيار پائين مىرود و گل و لجن بسيار در ته آنها جمع مىشود بطورىكه هنگام آب كشيدن نبايد مطلقا آب را با ظرف يا سطل آب‌كشى بهم زد زيرا در اين صورت با گل‌ولاى مخلوط مىشود . براى آب كشيدن در چنين شرائط ، اعراب وسيله‌اى بسيار مناسب اختراع كرده‌اند ، بدين‌معنى كه قطعه چرمى مدور و صاف را با قطر تقريبى دو پا انتخاب كرده پيرامون آن سوراخهائى تعبيه مىكنند . از اين سوراخها ريسمانى مىگذرانند .\r\nدر فاصلهء هردو سوراخ به ريسمان نخستين نخهائى مىبندند .\r\nاين نخها را كه در حكم اشعهء دايره هستند ، در مركز دايرهء چرمين به يكديگر گره مىزنند و طناب ضخيمى از همان نوع كه با آن آب از چاه مىكشند بدانها مىبندند . براى كشيدن آب از آب‌انبارى كه بيش از چند پا آب ندارد ، اين وسيله را در آن مىافكنند . بديهى است قطعهء چرمين بر روى آب پهن يا گسترده مىشود و بدون آن‌كه آب را برهم بزند كمى زير آب مىرود . آنگاه طناب را مىكشند و در نتيجه ، ريسمانهائى كه اشعهء دايرهء چرمين را تشكيل داده‌اند نيز كشيده مىشوند و قطعه چرم شكل كيسه‌اى به خود مىگيرد كه مقدارى آب به قدر كوزهء نسبتا بزرگى در درون آن است . بدين‌وسيله - در حالى كه آب انبار حتى بيش از يك پا آب ندارد - آب را بىآنكه لجن‌آلود شده باشد ، زلال و تميز بيرون مىكشند .\r\nكاروانسرى كجى و همچنين ديگر كاروانسراهائى كه بين بندر و لار ساخته شده است از لحاظ ساختمان با آنچه از لار به بعد در اين ايالت ديده مىشود فرق دارند . اين كاروانسرا به شكل قسمت پيش آمده يا رواق كليسا ساخته شده و در چهار طرف داراى چهار در است . در وسط گنبدى دارد كه بهترين قسمت ساختمان محسوب مىگردد . اين گنبد بادهائى را كه موجب خنكى ساختمان مىشود و در قسمت عمدهء سال مورد نياز است بسوى خود مىكشد . كاروانسرا\r\n\r\n","description":"","footnote":"","page_name":" 72 ","page_number":89},
  {"content":"\r\n\r\nاز بيرون مكعب شكل است و دو سه پا بلندتر از زمين ساخته شده است تا شتران و ديگر حيوانات نتوانند بدان داخل شوند . در خارج بنا ، در سراسر طول ديوارها ، پلكانى ساخته‌اند كه در عين حال آخور حيوانات نيز هست . براى داخل شدن به ساختمان بايد از اين پلكان بالا رفت . در هريك از اضلاع چهارگانهء ساختمان ، هفت هشت اطاق كوچك هست كه درهاى آنها به پلكان دورادور بنا باز مىشود .\r\nصحن بزرگى كه زير گنبد قرار گرفته است و از هر چهار در اصلى بدان وارد مىشوند تالار عمومى است و همه مىتوانند براى خنك شدن و استراحت از آن استفاده كنند . سفير پس از ورود بدين كاروانسرا يك ضلع بنا را از داخل با فرش يا حصير از ساير قسمتها جدا كرد و اطاقهاى آن قسمت را به خود و خدمهء خويش اختصاص داد .\r\nدرست است كه اين ناحيه بسيار فقير و خشك و لم يزرع است اما اين امر مانع از آن نيست كه بهترين و لطيف‌ترين پوست بزغالهء آسيا در آن يافت شود . اين پوستها را مىتوان در همهء قريه‌ها و دهكوره‌هاى اعراب يافت زيرا وسيلهء معاش آنهاست و اغلب اوقات همهء ثروت اهالى جز تعدادى بزغاله نيست .\r\nكاروان كمى بعد از نيمشب در گرمائى غيرقابل تحمل ، از كجى كه به زبان محلى ( بز ) معنى مىدهد « 65 » عزيمت كرد و راه خود را از ناحيه‌اى بىآب و علف كه مانند مسير روز پيش در آن جز سبزى چند خاربن به چشم نمىخورد پيش گرفت و همگان از اين‌كه در ناحيه‌اى چنين فقر زده و عقيم آنقدر كبك مىديديم كه مىشد آنها را با دست گرفت ، در شگفت بوديم . بمحض آنكه هوا روشن شد به يكى از نوكرهاى حاكم قبرستان برخورديم كه اسبى به سفير پيشكش كرد و خبر داد كه به زودى اربابش به پيشواز وى خواهد آمد . پس از مسافتى كوتاه ، تقريبا در نيم فرسنگى شهر ، با حاكم و\r\n\r\n\r\n","description":"","footnote":"\r\n( 65 ) كجى در زبان تركى به معنى بز است و حال آنكه زبان محلى مردم اين نواحى محققا تركى نبوده است . - م .\r\n","page_name":" 73 ","page_number":90},
  {"content":"\r\n\r\nچند سوار ديگر كه همراه وى بودند روبرو شديم كه بسيار مؤدبانه و با تعارفات بسيار از سفير استقبال كردند . به همان ترتيب كه سفير بر تخت روان خويش نشسته بود حاكم و همراهانش جلو افتادند و وى را تا كاروانسرائى كه نزديك شهر بود و ساختمانى مشابه كاروانسراى كجى ولى نه بدان بزرگى داشت ، راهنمائى كردند .\r\nحاكم بسيار جوان و حداكثر بيست و سه يا بيست و چهار ساله بود با قدى بلند و قيافه‌اى جذاب . بمحض آنكه سفير از تخت روان فرود آمد حاكم باز هم احترام بجا آورد و درخواست كرد كه در خانهء او منزل كند . اما سفير نپذيرفت . بدين‌جهت وى از سفير مرخصى خواست و بازگشت اما بلافاصله براى سفير هديه‌اى فرستاد . هداياى حاكم عبارت بود از آشاميدنيهاى خنك ، تعدادى كبك ، چند جوجهء ماكيان ، بزغاله ، گوسفند و مقدار زيادى ميوه . حتى اسبى را كه در راه بوسيلهء نوكرش هديه كرده بود بازگردانيد . سفير ميل نداشت اسب را بپذيرد اما از جهت آنكه مرتكب خلاف ادبى نشده باشد اجبارا آن را پذيرفت زيرا قاطبهء ايرانيها نپذيرفتن هديه را توهين تلقى مىكنند .\r\nشهر كوچك قبرستان در دشتى بزرگ واقع شده است كه از فاصله گرفتن دو رشته كوهى كه پيش از اين از آنها سخن گفته‌ايم - به قدر يك فرسنگ - پديد آمده است . در اين شهر چاههاى پر آب هست اما بىحاصل ، زيرا بيش از پنجاه درصد آب آنها نمك است ولى اين امر مانع از آن نيست كه از آب همين چاهها براى كشت جو و انواع سبزى و صيفى كه معاش مردم از آنها تأمين مىشود و قسمتى از آن را نيز به عابران مىفروشند استفاده كنند .\r\nهمين آب موجب روئيدن تعدادى درختچه مىشود - كه در راه نوعى از آن را ديده بوديم اما درختهاى شهر بزرگتر و پربرگ‌ترند بطوريكه بيشتر خدمهء سفير و بقاياى كاروان توانستند در سايهء آنها بيارامند و از حرارت آفتاب در امان باشند .\r\n\r\n","description":"","footnote":"","page_name":" 74 ","page_number":91},
  {"content":"\r\n\r\nعصر همان روز حاكم به كاروانسرا آمد و با اصرار هرچه بيشتر از سفير درخواست كرد كه سه چهار روز در شهر بماند و وعده كرد كه وى را با خود به كوه نزديك كه غزال و گوزن و گراز بسيار دارد به شكار ببرد - اگرچه در آن كوههاى بىآب و علف كه براى تغذيهء جانوران نه گياهى وجود دارد و نه درختى و نه حتى خاربنى ، وجود چنان حيوانات غيرممكن مىنمود . سفير ميل داشت موجبات خشنودى حاكم را فراهم آورد . اما چون براى ادامهء سفر عجله داشت ناچار عذر خواست و از درخواست دوستانهء وى تشكر كرد . هنوز وقت زيادى از بازگشت حاكم نگذشته بود كه سفير به قصد ابراز ادب و سپاسگزارى ، در آغاز شب به خانهء وى رفت . اين خانهء كوچك شكل و شمايلى عجيب داشت . براى ورود بدان با زحمت بسيار از پلكانى بسيار عمودى و تنگ بالا رفتيم . پس از رسيدن به آخرين پله باز هم با رنج بسيار از دو سه در كوچك گذشتيم و به ايوانى رسيديم . درها بقدرى كوتاه بود كه ناگزير مىبايد چهار دست و پا از آنها بگذريم . اين درها از سوراخهائى كه كشاورزان اسپانيائى در ديوارهاى گلين انبارهاى غلهء خود تعبيه مىكنند فراختر نبود .\r\nراهرو مطلقا روشنائى نداشت همچنانكه اطاقهاى خانه نيز فاقد نور بود . در مهتابى تختى زيبا مشاهده كرديم كه تشك و بالشهاى تافته بر آن گذاشته بودند . سفير كه از بالا آمدن تا آن مكان خسته شده بود بلافاصله بر تخت نشست در حالىكه حاكم و ديگر همراهانش به رسم ايرانيها بر حصيرى كه بر زمين گسترده بود نشستند . حاكم از سفير درخواست كرد كه به نوكرانش افتخار دهد و غذائى فقيرانه ميل كند و هنوز پاسخ مساعدى نشنيده بود كه در يك ظرف بزرگ مسين و قدح بزرگ ديگر مقاديرى مرغ بريان و گوشت و برنج آوردند . يكى از نوكرهاى حاكم كه چمباتمه نشسته بود با قاشق بزرگ چوبى از غذاهاى موجود برداشته در بشقابهاى بزرگ رويين و برنجين كه جلو اشخاص گذاشته بودند مىريخت . بعد از آن چند خدمتكار ديگر با پياله‌هاى چينى و بطريهاى شراب وارد\r\n\r\n","description":"","footnote":"","page_name":" 75 ","page_number":92},
  {"content":"\r\n\r\nشدند كه ناگزير بايد به مصرف مىرسيد . سفير كه ناظر مهربانى و صداقت ميزبان خويش بود كه با محبت بسيار پذيرائى مىكرد ، كمى برنج براى خود برداشت و با آنكه عادت به شرابخوارى نداشت جرعه‌اى نوشيد و به همراهان نيز اجازهء خوردن و آشاميدن داد و با خشنودى بسيار از ميزبان كه در اين موقع به عنوان پس غذا خرما و خربزه تعارف مىكرد تشكر كرد . پس از صرف غذا سفير برخاست و چون نمىخواست كه حاكم او را بدرقه كند همان‌جا از وى خداحافظى كرد و پس از گذشتن از درهاى تنگ و كوتاه ، با زحمتى بيش از هنگام آمدن ، ناگزير عقب‌عقب از آن پله‌هاى ناهموار به زير آمديم .\r\nگروهى از نوكرهاى حاكم ، با مشعل ، سفير را تا كاروانسرا راهنمائى كردند . سفير نيز به هريك دستارى و كليچه‌اى و مقدارى پول هديه داد كه بسيار شادمان بازگشتند .\r\nفرداى آن شب ، يعنى روز بيست و دوم اكتبر ، دو ساعت بعد از نيمه شب در روشنائى ماه از قبرستان حركت كرديم و پيش از آن كه هوا روشن شود راه زيادى پيموديم . راه بين كوهها بسيار پيچ در پيچ بود هنگام عبور ما چند قطعه سنگ بزرگ از كوه در غلطيد و خرد شد . بعد از روشن شدن هوا قطعات خرد شدهء سنگها را در كنار جاده مشاهده كرديم و از شكل آنها دچار شگفتى بسيار شديم . قطعات سنگ از ريگهاى بزرگ و كوچكى مشابه آنچه در پايان هر زمستان در كنار رودخانه‌ها گرد مىآيد تشكيل يافته بودند و شباهت تام به ماده‌اى داشتند كه قدما از تركيب نوعى شفته و سيمان مىساختند و هم‌اكنون در بقاياى برخى آثار روم باستان ديده مىشود . سنگريزه‌ها چنان يكنواخت به هم چسبيده و با خاك رس سفيدى كه همهء اين كوهها از آن تركيب يافته است درآميخته بودند و قطعات سنگ چنان سخت و محكم بود كه هوشمندترين كارشناسان نيز آنها را با همان مادهء مركب از سيمان و شفتهء روميان قديم اشتباه مىگرفتند .\r\nاين سنگها در طول چند فرسنگ در كنار جاده ديده مىشد تا آنكه به دشتى وسيع به طول دو و عرض يك فرسنگ رسيديم كه از فاصله\r\n\r\n","description":"","footnote":"","page_name":" 76 ","page_number":93},
  {"content":"\r\n\r\nگرفتن كوهها پديد آمده بود . در اين ناحيه چه در تابستان و چه در زمستان باران بندرت مىبارد . با اين وصف به نظر مىآمد كه قطعات سنگ پيش گفته كه سراسر اطراف جاده را پوشانيده بودند با باران شسته شده‌اند زيرا همهء ريگهائى كه سنگها از آنها تركيب يافته بودند مىدرخشيدند و اندك گل و خاكى بر آنها ديده نمىشد .\r\nهمچنين نه تنها در دشت بلكه در بلنديها نيز بين سنگها مقدارى آب شور ديده مىشد كه شباهت به آبهاى اندكى داشت كه در گوديهاى كنار دريا - اعم از طبيعى يا جاهائى كه دستى كنده باشند - ديده مىشود . با اين‌كه محقق بود كه در دشتى محصور در چنان كوههاى هولناك آن گوديها را جز باران - با همهء ندرتش - نينباشته است ، براحتى مىشد حدس زد كه علت اساسى وجود چنان آبها عوامل ديگرى است . سفير كه علاقه داشت با دقت هرچه بيشتر موقعيت محل را بررسى كند حدس مىزد كه كوههاى واقع بين اين صخره‌هاى عظيم در آغاز خلقت و با جهان پديد نيامده‌اند بلكه قرنها بعد ، خشم و قهر دريا كه فاصلهء چندانى با آنها ندارد آنها را پديد آورده است .\r\nزيرا از بندر تا لار ، دريا در دست چپ ما بود و بيش از نيم فرسنگ با آن فاصله نداشتيم و همواره نزديك ساحل پيش مىرفتيم . رفته‌رفته جاده از دريا فاصله گرفت ، پيش از تاريك شدن هوا از ديدرس ما دور شد و پيشتر از آن‌كه به بند على برسيم ، بسبب بلندى كوهها ، به كلى از نظر ناپديد گرديد . بطورىكه در سراسر راه تا لار ، چه آنگاه كه بسوى غرب و چه هنگامى كه متمايل به شرق استوائى حركت مىكرديم و خليج فارس در شرق و جنوب‌شرقى و غرب و جنوب غربى ما گسترش مىيافت چنين مىنمود كه نه تنها از دريا دور نشده‌ايم بلكه دريا را مستقيما در برابر خود داريم يا راه ما را قطع مىكند . اين خليج از جائى كه مصبش بسيار تنگ است ، يعنى بين دماغهء رأس المسندام و ساحل مقابل موغستان بسوى مغرب و جنوب غربى گسترده مىشود و تا نيالو « 66 » كه پنجاه فرسنگ آنسوتر قرار\r\n\r\n\r\n","description":"","footnote":"\r\n( 66 )  Niailu \r\n","page_name":" 77 ","page_number":94},
  {"content":"\r\n\r\nگرفته است لنگرگاهى بزرگ را در طول جزيرهء قشم تشكيل مىدهد و پس از آن ، همانطور كه گفته‌ايم تا بصره و سپس تا مصب رود فرات بيشتر به طرف مغرب و شمال‌غربى كشيده مىشود . در وسط خليج ، كه در ازاى آن خيلى بيشتر از پهناى آن است ، جزيرهء حاصلخيز بحرين قرار دارد كه استرابون « 67 » و پلين « 68 » آن را تيلوس « 69 » ناميده‌اند و بسبب مرواريدهاى گرانبهائى كه در سواحلش صيد مىشود در سراسر مشرق زمين نام‌آور است . علت آنكه پس از خروج از بندر دريا را در دست چپ داشتيم ولى رفته‌رفته از نظر ناپديد شد آنست كه همانطور كه گفتيم راه ما بسوى مغرب بود و حال آنكه ساحل خليج از غرب به جنوب‌غربى متمايل مىشد . در حقيقت اگرچه كوه دريا را از ديدرس ما خارج كرده بود ، همواره در دست چپ و تقريبا در فاصلهء سه فرسنگى قرار داشت .\r\nدر اين بامداد ، پيش از رسيدن به كاروان ، يكى از مترجمان سفير به نام خوزه سالوادر « 70 » كه ارمنى بود به تخت روانى كه عاليجناب بر آن نشسته بود و سرگرم مطالعه در موقع و كيفيت محيط بود ، نزديك شد و چون اين شخص كشورهاى بسيارى را سياحت كرده بود و ايران را نيز كاملا مىشناخت سفير به وى اجازه داده بود كه دربارهء اوضاع محل سخن بگويد . اين ارمنى به سفير گفت چند سال پيش كه همراه اسقف سيرنائيك به همين سفر آمده بود در اين ناحيه كوه را از همين‌جا يا فرسخى جلوتر از آن تا دريا بريده و برداشته بودند و ايرانيان مىگفتند بانى اين كار در زمانهائى دور و دراز روسبيى از اهالى شيراز بوده است كه چون ثروتى سرشار داشته بدين كار عظيم دست زده بوده است . اين ارمنى كه طبيعتا سخنورى توانا بود و ديده‌ها و شنيده‌هاى خود را به سهولت بيان مىكرد در ادامهء داستان گفت كه اين زن همهء دارائى خود را براى بريدن كوه صرف كرده بود تا نه تنها خاطره‌اى از خود باقى گذارد بلكه آب دريا نيز كه دشت را انباشته بود تخليه گردد و مردم همسايه بتوانند در آن\r\n\r\n\r\n","description":"","footnote":"\r\n( 67 )  Strabon \r\n( 68 )  Pline \r\n( 69 )  Tilos \r\n( 70 )  Joseph Salvador \r\n","page_name":" 78 ","page_number":95},
  {"content":"\r\n\r\nسكونت كنند . اما بمحض آنكه آبها راه دريا را پيش گرفتند اين سرزمين خشك شد و باز هم از سكنه خالى ماند . با اينكه مرد ارمنى با همهء سخنورى نتوانست آنگونه كه بايد سخن خويش را بيان كند ، سفير كه سخنان وى را با آنچه خود انديشيده بود منطبق و موافق مىديد از وى پرسيد اين داستان را از كه شنيده است . وى در پاسخ گفت كه چون داستان بسيار قديمى است در سراسر ايالات لار و فارس همچون امرى حتمى الوقوع تلقى مىگردد و به همين جهت مردم اين نواحى براى اين زن مشهور كه در شجاعت و بزرگوارى رودوپ « 71 » ديگرى محسوب مىگردد ، احترامى عظيم قائلند .\r\nساعت ده صبح به كاروانسراى جبون « 72 » رسيديم كه اگرچه بزرگ نيست اما به همان شيوهء كاروانسراهائى ساخته شده است كه پيش از آن ديده بوديم . گرماى شديد روز را در آن گذرانديم و در اين مدت افرادى را براى خريد آذوقه و ميوه و تره‌بار به ديه‌هاى مجاور فرستاديم .\r\nصبح روز بيست و سوم كاروان در كاروانسرائى به نام تنگ دالان توقف كرد . در اين مكان كوهها سخت به يكديگر نزديك شده دره‌اى چنان تنگ بوجود مىآورند كه به زحمت مىتوان ، راهى براى عبور شتران يافت . در اينجا براى نخستين بار به رودخانه‌اى رسيديم با آب شور اما چنان كم‌آب كه پاى شترها به زحمت در آن تر مىشد .\r\nسراسر دشت پوشيده از قلوه سنگهائى گرد و صاف بود كه عادتا بعد از سيلابها برجاى مىماند و همين نشانه‌ها ما را متقاعد كرد كه رودخانهء مزبور گه‌گاه سيلابى است . در نزديكى اين كاروانسرا دو آب‌انبار بسيار بزرگ بود پر از آبى بسيار خنك اما آبى كه از كوهسار سمت راست ، و از طريق مجرائى دست ساخت ، به كاروانسرا مىآمد - اگرچه مسيرش در چندجا روباز و در زل آفتاب بود ، در مقام مقايسه از آب آب‌انبارها بهتر بود . آب آب‌انبارهاى لار و ديگر آب‌انبارهاى اين ناحيه از بهترين آبهاى جهان است . جالب توجه آن\r\n\r\n\r\n","description":"","footnote":"\r\n( 71 )  Rhodope  : يكى از روسبيان يونانى قرن ششم پيش از ميلاد و اهل تراكيه بوده است . - م .\r\n( 72 )  Gebun \r\n","page_name":" 79 ","page_number":96},
  {"content":"\r\n\r\nكه آب اين مجرا - با اين‌كه همهء روز در زير آفتاب شديد است ، عصر هنگام از آب بهترين آب‌انبارهاى محل خنك‌تر است .\r\nاين مجراى دست ساخت يا رودخانه كوچك مصنوعى كه با بريدن دره در چند نقطه آب زيادى را به جاهاى مختلف مىرساند از دامنهء كوهى مىگذرد ، به يك گذرگاه زيرزمينى وارد مىشود ، و پس از خروج از گذرگاه به صحرائى مىريزد كه بيش از دو فرسنگ پهناى آن است و از آنجا به چند كانال تقسيم مىشود و چندين قطعه زمين شخم زده و تعدادى باغ بربرها را آبيارى مىكند . تا چندى پيش سراسر اين ناحيه غيرمسكون و لم يزرع بوده است . اما بنابر وصيت يكى از اهالى بسيار ثروتمند لار اين آب را از كوهى به كوه ديگر مىرسانند و گذرگاه زيرزمينى را كه از آن سخن گفتيم براى آن مىسازند . كنجكاوى ، برخى از خدمهء سفير را واداشت كه از اين گذرگاه ديدن كنند . اين افراد به ما گفتند كه گذرگاه مزبور بسيار عريض است چنان كه دو نفر مىتوانند تا محل خروج آب از كوهسار شانه به شانه در آن حركت كنند و به خط مستقيم يك چهارم فرسنگ طول آن است بطوريكه هنگام ورود مىتوان محل خروج را به خوبى مشاهده كرد . مردم نيز همچون جاده‌اى معمولى از آن استفاده مىكنند ، بخصوص كاروانهاى مستقر در كاروانسراى تنگ دالان براى خريد آذوقه از ديه‌هاى مجاور - كه پيش از ايجاد اين رودخانهء مصنوعى مطلقا مسكون نبوده‌اند - از اين گذرگاه استفاده مىكنند .\r\nكمى بعد از نيمه شب ، و نزديك آغاز روز بيست و چهارم اكتبر از اين كاروانسرا عزيمت كرديم و تمامى بقاياى شب را در دره‌اى تنگ و هولناك بين دو كوه در اين ناحيه كه تقريبا به يكديگر متصل بودند راه پيموديم . سراسر راه از سنگها و ريگهائى كه پيشتر از آنها سخن گفته‌ايم پر بود ، اما آنچه بيشتر ما را سرگردان مىكرد رودخانه‌اى بود كه روز پيش از آن گذشته بوديم . اين رودخانه پيچ و خم بسيار داشت و چنان ماروار مىخزيد كه مىبايد چندين\r\n\r\n","description":"","footnote":"","page_name":" 80 ","page_number":97},
  {"content":"\r\n\r\nبار از آن عبور كنيم . و با آنكه در برخى جاها چنان پر آب مىشد كه بىسابقه بود ، فراوانى آب به قدر سنگهاى دست و پاگيرى كه در بسترش بود عبور را دشوار نمىكرد . در اين روز و روز بعد هيچ چيز جالب توجهى به نظر نيامد و هردو روز را در كاروانسراهائى با همان سبك كه بيان كرده‌ايم بسر برديم . همهء اين كاروانسراها آب‌انبارهاى خوب داشتند . محيط به شكل روزهاى گذشته - كوهستانى بود و همان نوع درختهاى كوچك انباشته از برگهاى ريز و مزاحم در نزديكى جاده به چشم مىخورد .\r\nروز بيست و پنجم كاروان بعد از نيمه شب حركت كرد زيرا بسبب گرماى شديد همواره در اين ساعات به راه مىافتاديم .\r\nبمحض آنكه آفتاب در افق پديدار شد از دور چندين درخت خرما كه پس از خروج از بندر ديگر نديده بوديم مشاهده كرديم . پس از آنكه از جنگل نخلى كه جاده را در هردو طرف محصور كرده بود گذشتيم در نزديكى چهار ديواريى كه از برهم نهادن سنگها درست شده بود و تعدادى نخل و انار در آن كاشته بودند و از مداخلهء آدميان در كار طبيعت حكايت داشت ، چند گاو و بز مشاهده كرديم .\r\nچندى بعد به كاروانسرائى رسيديم كه در مجاورت قريه‌اى كوچك بود مركب از هفتاد خانهء گلين و بسيار بدساخت - اما در بهترين و مطبوع‌ترين جاى دنيا . اين دهكده در ميان تعدادى درخت خرما و درختان ديگر جا داشت . با اين‌كه نيمه‌هاى فصل پائيز بود درختها برگهائى چنان سبز و لطيف داشتند كه در اروپا جز در ماه مه ديده نمىشود . اين دهكده را بمناسبت انبوهى نخل و مرغوبيت خرمائى كه ببار مىآورد خرم مىنامند . در اين قريه علاوه بر آب‌انبارهاى بزرگ چند چاه آب شيرين نيز هست كه اهالى باغها و جوزارهاى خود را با آب آنها آبيارى مىكنند . اهالى اين دهكده نيز همچون همه اعراب ديگر اين ناحيه فقير و نادارند . درست است كه علاوه بر داشتن تعدادى نخل كه ميوهء آنها را مىخورند و مىفروشند چند رأس بز و گاو نيز دارند اما گاوهاى آنها در فربهى با گوساله‌هاى\r\n\r\n","description":"","footnote":"","page_name":" 81 ","page_number":98},
  {"content":"\r\n\r\nيكسالهء اسپانيا هم قابل مقايسه نيستند . شاخهايشان از يك پا هم كوتاه‌تر است اما اين حيوانات ، بخصوص گاوهاى نر ، چنان رام و فرمانبرند كه همچون حيوان باربر از آنها استفاده مىشود . به دستور سفير كه مىخواست شتران استراحتى كرده باشند اين روز و فرداى آن را تا بعد از ناهار در اين كاروانسرا مانديم .\r\nروز بيست و ششم ، سه ساعت بعد از ظهر از اين مكان حركت كرديم زيرا با وجود شدت گرما مىبايست در روشنائى روز از كوهى كه بعد از طى سه چهارم فرسنگ آغاز مىشد بگذريم . سر بالائى اين كوه چندان دشوار و خسته‌كننده نبود اما در بالاى كوه و هنگام فرود آمدن با بسيارى پرتگاهها و گذرگاههاى بد مواجه شديم كه عبور بدون زحمت و خطر از آنها ميسر نبود . در هر قدم به تودهء بزرگى از سنگ كه بتازگى از كوه جدا شده و در جاده افتاده بود بر مىخورديم . اين سنگها كه از نوع همان شفته‌هاى باستانى بود جاده را سخت دشوار و غيرقابل عبور مىكرد ، بدون آنها هم عبور از آن آسان نبود زيرا در بسيارى نقاط بقدرى تنگ بود كه يك شتر هم به سختى مىتوانست از آن بگذرد . چون بدين مناسبت شترها و بقيهء بار و بنه ناچار مىبايست در يك خط حركت كنند ، از جهت آنكه لنگه‌هاى بار در خارستانها و بيشه‌ها و پرتگاههاى اطراف جاده نيفتد و گم نشود ، و نيز براى آنكه افراد بتوانند به يكديگر كمك كنند و در روشنائى روز از آن گذرگاه تنگ بگذرند ، سفير دستور داد باستثناى ساربانان بقيهء افراد با كاروان حركت كنند . در جلو همهء افراد گروه خوانسالار سفير به نام پدر و خيمنث « 73 » از اهالى لدسما « 74 » حركت مىكرد و چون اغلب اوقات بايد مىايستاد و بدين ترتيب وقت زيادى را تلف مىكرد ، يك بار كه در گذرگاهى بسيار بد ايستاده و چهارپاى اسبش در شكافهاى يكى از سنگهاى بزرگ گير افتاده بود ، شىء درخشانى را در ميان سنگها مشاهده كرد كه پس از نزديك شدن بدان متوجه شد صدفى دريائى است و چون تا عبور همهء\r\n\r\n\r\n","description":"","footnote":"\r\n( 73 )  Pedro ximenez \r\n( 74 )  Ledesma \r\n","page_name":" 82 ","page_number":99},
  {"content":"\r\n\r\nافراد كاروان از آن مكان براى مطالعه در آنچه ديده بود وقت كافى داشت ، از اسب پياده شد و با خنجر خويش سه چهار صدف را بطور كامل و در اندازه‌هاى كوچك و بزرگ ، از سنگ جدا كرد و بر وى مسلم شد كه از همان نوع صدف دريائى است كه در اسپانيا ديده مىشود و زائران سن ژاك ، هنگام بازگشت از سفر زيارتى به كلاههاى خود مىدوزند . بعدها اين خوانسالار به ما گفت كه صدفها چنان با سنگها و خاكهاى كوه آميخته بودند كه گفتى يك جسم واحدند چنان كه بر اثر بريدن و جدا كردن آنها خنجرش شكافته و خم شده بود . چهار روز بعد خوانسالار صدفها را به سفير نشان داد و تأكيد كرد كه در همان قطعه سنگ كه صدفها را از آن بيرون آورده بود مرواريد - هاى درشتى نيز ديده است . نهايت آن‌كه چنان در سنگ جا گرفته بودند كه جدا كردن آنها غيرممكن بود . وجود اين صدفها در چنين فاصله‌اى از دريا چنان عجيب است كه اگر هم‌اكنون اين اشياء همچنان آميخته با سنگ و خاك شيشه - و با همان شكل و صورت كه پدر و خيمنث آنها را يافته بود - در اطاق دفتر سفير مضبوط نبود ، به دشوارى مىتوانستيم اين مدعا را باور كنيم . اگر در نظر آوريم كه بين دريا و محل پيدايش اين صدفها - يعنى بلندترين قلهء كوه - حداقل هفت فرسنگ فاصله است و در اين فاصله نيز پرتگاههاى عظيم وجود دارد ، بايد اذعان كنيم كه طبيعت شكوهمند و عظيم در سينهء خود بينهايت اسرار غير مكشوف دارد . و اين چيزى است كه سخن سفير را پيش از حركت از قبرستان مدلل مىكند .\r\nخوشبختانه ، پيش از تاريك شد هوا ، از اين كوه و گذرگاههاى ناهموارش گذشتيم . فرود آمدن از كوه دشوار نبود زيرا شيبى ملايم و هموار داشت . رفته‌رفته كوه از ما دور شد و به دشتى رسيديم كه بيش از دو فرسنگ پهنا داشت و ما را به كاروانسرائى نيمه‌خراب هدايت كرد . اين كاروانسرا چنان ويران بود كه سفير بعد از آن كه احساس كرد نمىتواند جاى راحتى در آن بيابد بقاياى شب را در تخت روان خويش گذرانيد . چون با وجود روزهاى گرم شبها رفته‌رفته\r\n\r\n","description":"","footnote":"","page_name":" 83 ","page_number":100},
  {"content":"\r\n\r\nبه سردى مىگرائيد ، خدمهء سفير مقدارى خاربن و بوته و درختچه را بريدند و آتشى برپا كردند و بقاياى شب را در كنار آن به تفريح پرداختند .\r\nفردا كه بيست و هفتم اكتبر بود ، دو ساعت بعد از طلوع آفتاب ، به كاروانسرائى به نام خفرگ واقع در يك فرسنگى لار رسيديم .\r\nدر اين روز حاكم لار كسانى را به ديدار سفير فرستاد و درخواست كرد كه پيشتر از ساعت هشت يا نه روز بعد به لار وارد نشود زيرا او مىخواهد با تشريفات از وى استقبال كند . عصر همان روز ، برادر ملكيور دزآثر « 75 » از اردو يا لشكرگاه پادشاه ايران با فرمانى بسيار مفصل كه در زبان فارسى بدان پروانه مىگويند رسيد مشعر بر آن‌كه تعدادى شتر و ديگر حيوانات باركش ، و همچنين آذوقه و ديگر لوازم ضرورى براى ادامهء مسافرت سفير و همراهانش در اختيار وى بگذارند ، از به دو ورود به ايران ، به دستور امامقلى خان فرمانرواى شيراز كه بر لار و سراسر ناحيهء ساحلى خليج فارس تا بحرين - كه به تسخير ايران درآمده بود - و قسمت اعظم ايالت فارس حكومت مىكرد همهء آن وسائل در اختيار سفير قرار گرفته بود . در همين روز ، حاكم لار مقدارى آشاميدنى و ميوهء بسيار مرغوب كه تا آن روز نظير آنها را نخورده بوديم ، بخصوص انگور و خرما و هندوانه ، همراه هداياى ديگر و بالاخص چند كوزه آب بسيار گوارا - كه با وجود شدت گرماى روز از خنكى آنها كاسته نشده بود - براى سفير فرستاد .\r\nفردا كه بيست و هشتم اكتبر و روز دو حوارى عيساى مسيح يعنى سن‌سيمون « 76 » و سن‌ژود « 77 » بود سفير بعد از روانه كردن كاروان و بخشى از خدمهء خود بر اسب نشست و راه شهر را در پيش گرفت .\r\nدر نيم فرسنگى شهر به قنبر بيگ ، حاكم لار ، و چند تنى از بزرگان شهر برخورد كرد كه جبه‌هاى ابريشمين رنگارنگ بر تن و عمامه‌هاى زر و سيم بافت بر سر داشتند .\r\n\r\n\r\n","description":"","footnote":"\r\n( 75 )  Melchior des Anges \r\n( 76 )  S . Simon \r\n( 77 )  S . Jude \r\n","page_name":" 84 ","page_number":101},
  {"content":"\r\n\r\nدر جلو ردهء سواره‌نظام ، چهارصد ايرانى حركت مىكردند . برخى از آنان زنبوركچى يا تفنگدار بودند و ديگران مسلح به كمان و تركشهاى انباشته از تير . اينان قسمتى از سربازان پادگان شهر را تشكيل مىدادند و حاكم قلعه نيز ساخلو ديگرى در اختيار داشت . حاكم شخصا احترامات لازمه را نسبت به سفير بجا آورد و پس از او فرمانده دژ و مستوفى نيز به همان شيوه از جانب خود و ديگر صاحب‌منصبان همراهشان خوشامد گفتند . چون بيشتر مردم لار براى تماشاى پذيرايى به خارج شهر آمده بودند و تقريبا همهء صحرا و تنها جادهء ورودى شهر انباشته از جمعيت بود از طرف حاكم به گروهى از فراشان خلوت و ديگر صاحب‌منصبان دستور داده شد كه به ضرب چوب راه را بگشايند . اما اين خشونت و تهديد ، و نيز اقداماتى كه برخى از افراد خود جمعيت به عمل آوردند ، نتوانست مردم را از هجوم و فشارى كه بطور گروهى براى ديدن لباس و شكل و شمايل سفير و خدمه و اطرافيان وى وارد مىآوردند باز دارد .\r\n\r\n[ شهر لار 
  ]\r\nپس از مدتى توقف ، درحالىكه حاكم در طرف چپ سفير ، و صاحب منصبان و خدمهء هريك شانه به شانهء آنها و زنبوركچيها و كماندارانى كه پيشتر از آنها سخن گفتيم در اطراف آنان راه مىپيمودند ، مستقيما بسوى شهر حركت كرديم . چند لحظه‌اى بعد با دستهء موزيكى روبرو شديم كه مركب بود از دو شيپور كوچك ، چند نىانبان ، و چند دايره از نوع آنچه در بيسكاى « 78 » مىنوازند ، كه نواختن آنها بطور دستجمعى براى ايرانيان بسيار مطبوع و براى ما گوشخراش بود . فضا از آهنگى سخت عجيب و نابهنجار پر شده بود و چنان صدائى در سراسر دشت پيچيده بود كه آواى رعد نيز به گوش نمىرسيد . دف يا دايره كه آلت موسيقى بسيار معمولى ايران است شكل آردبيزهاى اسپانيائيهاست . جز اين‌كه اينان بسيار بزرگترند ؛ دايرهء چوبين اطراف آنها چندان پهن نيست از يكطرف ،\r\n\r\n\r\n","description":"","footnote":"\r\n( 78 )  Biscaye  : يكى از ولايات باسك اسپانيا . - م .\r\n","page_name":" 85 ","page_number":102},
  {"content":"\r\n\r\nهمچون طبلهاى ما پوستى بر آنها كشيده و روى دايرهء چوبين ميخ كرده‌اند و نوازندگان ضربات انگشتان خود را بر همين پوست وارد مىكنند . طرف ديگر دايره باز است و پوستى بر آن كشيده نشده در اطراف دايرهء چوبين زنگوله‌هاى مسين نصب شده است . على الظاهر ، و به احتمال قوى ، اين آلت موسيقى بدوى و متداول در سراسر مشرق زمين ، بوسيلهء بربرها از اسپانيا بدين نواحى آمده است زيرا تا همين اواخر در بسيارى از دهكده‌هاى استرامادور « 79 » ، در اكثر جشنها و جمعيتهاى دهقانى آن را به كار مىبردند . در ايران نواختن دف بسيار معمول و متداول است . ايرانيان آهنگ اين آلت را چندان شاد و دلنواز مىدانند كه خود شاه نيز جشنى و جمعيتى برپا نمىكند مگر آنكه تعدادى رقاصه با آهنگ همين ساز در آن پايكوبى مىكنند و وى را به وجد مىآورند . در ميان كسانىكه با آهنگ اين سازها مىرقصيدند پسر گرجى سيزده چهارده ساله‌اى بود با موئى بلند همچون موى دختران و پيراهنى تا قوزك پا كه مانع از رقصيدن او نمىشد بطورى كه بسيارى مىپنداشتند دختر است . اين رقاص به جاى قاشقك دو زنگولهء كوچك در دست داشت و با بدن و سر و دستها اطوار و حركاتى انجام مىداد كه حركات رقاصه‌هاى اسپانيا را در تئاترهاى مضحك مجسم مىكرد . با اين‌كه در اين موقع به نزديكى شهر رسيده بوديم گرد و خاكى كه انبوه مردم برپا كرده بودند چنان زياد بود كه هيچ‌چيز حتى تپهء خشك و مرتفع كنار شهر ، و كوههاى بلند مجاور آن ديده نمىشد . گرماى شديد و گردوخاك و صداى بلند شيپورها و دايره زنگيها و رقص مداوم پسر گرجى موجب شد كه پيش از آنكه جمعيت از مسير ما آگاه شود از كوچه‌هاى تنگ لار بگذريم و به نزديك شهر و محوطه‌اى برسيم كه از روز پيش چادرى براى سفير در آن برپا كرده بودند . سفير پس از خداحافظى با حاكم و همراهانش كه تا آنجا در معيت او بودند وارد چادر شد و براى جبران خستگيهائى كه در اين روز تحمل كرده بود به استراحت\r\n\r\n\r\n","description":"","footnote":"\r\n( 79 )  Stramador \r\n","page_name":" 86 ","page_number":103},
  {"content":"\r\n\r\nلار ( حكاكى روى مس ، 1711 ميلادى ؛ از روى طرح برون ، 1704 ميلادى ) .\r\n\r\n","description":"","footnote":"","page_name":" الف 86 ","page_number":104},
  {"content":"\r\n\r\nشيراز ( حكاكى روى مس ، 1678 ميلادى ) .\r\n\r\n","description":"","footnote":"","page_name":" ب 86 ","page_number":105},
  {"content":"\r\n\r\nپرداخت .\r\nشهر لار پايتخت كار امانى قديم بوده و بين اعراب شهرت بسيار دارد . اين شهر در انتهاى دشتى بزرگ به پهناى سه فرسنگ واقع شده كه دو كوه جاده‌هاى ورودى و خروجى آن را از دو سو احاطه كرده‌اند بطورىكه گذشته از راه ورودى تنها راه خروجى شهر نيز كه بسوى شيراز مىرود بين همين دو كوه محصور است . شهر لار در بزرگى دست‌كمى از هرمز ندارد اما كوچه‌هاى آن به تنگى كوچه‌هاى هرمز و خانه‌هاى آن از لحاظ ساختمان به خوبى خانه‌هاى آن شهر نيست . همهء خانه‌هاى شهر از گل ساخته شده و نماى خارجى آنها با كاهگل - كه پيش از اين در توصيف دژ بندر از آن سخن گفته‌ايم - اندود گرديده است بطوريكه از خارج بهيچ‌وجه زيبا و جالب توجه نيست . اما داخل خانه‌ها ، چون با گچ سفيدكارى شده بسيار تميز است . بعضى از اين خانه‌ها به سبك بربرها نقاشى شده و با آجر تراش خورده مفروش گرديده‌اند . بين آنها خانهء دو طبقه كم است و عموما فاقد پنجره‌هاى بزرگند اما پنجره‌هاى كوچى دارند كه به كركره يا حصير مزين است . مانند شهر هرمز خانه‌اى نيست كه مهتابى نداشته باشد و خانه‌هاى برخى از اعيان شهر بادگيرهائى شبيه آنچه پيشتر گفته‌ايم دارند . اما تعداد بادگيرها كم و دال بر آن است كه در اين شهر گرما به قدر هرمز شدت نمىگيرد . شهر لار كاملا در دامن دشت قرار نگرفته بلكه از يك طرف به تپه‌اى منتهى مىشود ، چنان كه در محل ساختمان دژ ، قسمتى از شهر روى كوه قرار مىگيرد و بخصوص راهى كه به دژ منتهى مىشود چنان سربالاست كه بالا رفتن از آن با اسب مقدور نيست . لار پايگاه تجارت و قرارگاه هميشگى كاروانها و قوافلى است كه از فارس و كرمان و ديگر جاها به هرمز مىآيند يا از هرمز و عربستان بدان ايالتها مىروند بدين‌جهت است كه گروه زيادى بازرگان ايرانى و عرب و كافر و يهودى در آن گرد آمده‌اند و براى جلب بازرگانان خارجى و امتعهء آنها كاروانسراهاى بزرگ و بسيار دارد . اما آنچه بيشتر بدين\r\n\r\n","description":"","footnote":"","page_name":" 87 ","page_number":106},
  {"content":"\r\n\r\nشهر قدر و اعتبارى مىدهد وجود مركزى تجارى است براى هرگونه دادوستد نقدى كه در زبان عربى عرفا آن را بازار مىنامند . بانى اين بازار - كه بدون شك يكى از زيباترين و فاخرترين بناهاى سراسر قارهء آسياست و مىتواند با مجلل‌ترين فروشگاههاى اروپا برابرى كند - اللهورديخان ، سلطان شيراز است . اين بازار از خارج يك مكعب كامل است . ديوارهائى بسيار بلند دارد كه از سنگ‌تراش بسيار سخت و بسيار سفيد ساخته شده و مساحت هريك به يكصد و پنجاه پاى مربع مىرسد . در هر پهلوى ساختمان درى بزرگ هست و هر در نگهبانى دارد . اين درها به كوچه بازارهاى زيبائى باز مىشوند كه هريك از آنها به وسط بنا ختم مىگردد بطوريكه از بهم رسيدن چهار بازار بزرگ ، چارسوقى پديد مىآيد كه از درون آن مىتوان هر چهار در بزرگ را مشاهده كرد . روى اين چهار سوق گنبدى بسيار بلند ساخته‌اند با پنجره‌هائى گرداگرد آن‌كه نور از آنها به همهء اطراف درون گنبد مىتابد . بدين گنبد ، چهار سقف يا طاق از سنگ سفيد پيوسته است كه هريك از چهار بازار بزرگ را مىپوشانند . ديوارهاى اين راسته بازارها چنان صاف و هموارند و چنان با مهارت صيقلى شده‌اند كه در درخشندگى به مرمر طعنه مىزنند . زيرا اين طاقها منافذى تعبيه شده است كه بىآن‌كه نور آفتاب يا بارش باران موجب زحمت شود تمامى بنا را روشن مىكند . كف عمارت با سنگهاى مربع شكل بسيار صيقلى از همان جنس كه كل بنا با آن ساخته شده است ، فرش گرديده . در چهار مربع كوچك ديگر كه اين چهار بازار بزرگ بوجود مىآورند ، چهار چهار سوق كوچك ديگر هست كه هركدام بر روى خود گنبدى دارند با پنجره‌هائى همچون گنبد بزرگ . زير هريك از طاقهاى پيوسته بدين گنبدها نيز چهار بازارچه است ، چنان كه در اين بناى بزرگ مجموعا بيست بازار و بازارچه ، يعنى چهار بازار بزرگ كه به چهار در بزرگ ختم مىشوند و شانزده بازار كوچكتر كه به بازارهاى بزرگ راه مىيابند وجود دارد . در دكانهاى اطراف\r\n\r\n","description":"","footnote":"","page_name":" 88 ","page_number":107},
  {"content":"\r\n\r\nبازارها همه‌نوع كالاى تجارتى به فروش مىرسد . بازرگانان وسائل زندگى روزانهء خويش را با خود به دكان مىآورند و روز را در آن بسر مىبرند . اما شب هنگام بازارها را مىبندند و نگهبان مخصوصى با كماندارانش همهء شب را به همان شيوه كه در بازار بورس يا بازار صرافان غرناطه مرسوم است از آنها نگهبانى مىكنند . دكانهاى بسيارى نيز هست كه در آنها ميوهء تر يا خشك ، مربا ، و نانهاى نوع خودشان را كه خبز « 80 » مىگويند مىفروشند .\r\nاما فروشندگانى كه اين‌گونه اجناس را از خارج براى فروش به بازار مىآورند از خود دكانى ندارند . اينان كالاهاى خود را در سبدهائى در طول راه و جلو دكانها عرضه مىكنند و بساط خود را چنان مىگسترند كه براى عابرانى كه از بام تا شام گروه گروه در بازارها آمدورفت مىكنند و عدهء آنها از مراجعان معروفترين بازارهاى اروپا هم بيشتر است راه عبور كافى باقى مىماند . عرض بازارهائى كه به چهار سوق بزرگ مىپيوندند بيست ، و پهناى آنها كه به چهار سوقهاى كوچك ختم مىگردند پانزده تا شانزده پاست . براى نظافت اين بازارها بطور دائم مىكوشند و به هيچكس ، حتى حاكم شهر نيز اجازه نمىدهند سواره وارد بازار شود . در گوشه‌اى از اين بنا درى است كه از طريق آن وارد كارخانهء مرباسازى مىشوند . اينجا پنج يا شش حجرهء كوچك مسقف با طاقها و نور گيرهاى مشبك با همان سنگها و شيوهء معمارى بازار وجود دارد .\r\nدر اين قسمت اطاقهاى طاق‌زده و پيچ‌وخمهائى است كه در آنها شكر تصفيه مىكنند و به ساختن انواع مربا مىپردازند . در يك كلام ساختمان اين بازار بقدرى مجلل است كه مىتواند رونق‌بخش زيباترين شهرهاى جهان باشد كه شهر لار در شمار متوسطين آنها نيز قرار نمىگيرد .\r\nزمين زراعى لار به‌هيچ‌وجه قابل توجه نيست . بخصوص كه در زمينهاى زراعى اين شهر نيز كه مانند ديگر زمينهاى اين ناحيه\r\n\r\n\r\n","description":"","footnote":"\r\n( 80 )  Hapas \r\n","page_name":" 89 ","page_number":108},
  {"content":"\r\n\r\nكاملا خشك و عقيم است جز چند چاه آب شور يا بهتر بگوئيم بىمصرف وجود ندارد كه از آب آنها براى آبيارى چند جاليز و باغ كوچك كه سخت بدانها دل بسته‌اند استفاده مىكنند . علاوه بر چاههائى كه از آنها سخن گفتيم و آبشان را با گاو مىكشند ، در تمامى ايام سال از طريق كانالى نسبتا بزرگ آبى از دشت به شهر مىآيد . اين آب اگرچه از آب چاهها بهتر است براى آشاميدن مناسب نيست . حاكم و برخى اعيان شهر ، مسير قسمتى از اين آب را تغيير داده‌اند تا از منازل آنها بگذرد . اين آب سرانجام بين باغهاى معتبر اين ناحيه تقسيم مىشود . با اين‌كه اين عربها يا از جهت آنچه پيش از اين گفته‌ايم و يا به منظور انباشتن استخرها و دائر بودن فواره‌هائى كه تماشاى آنها بخش مهمى از تفريحاتشان را تشكيل مىدهد از آبهائى كه در دسترس دارند بسيار مراقبت مىكنند و در فراوانى آنها مىكوشند ، مطلقا آب آشاميدنى ندارند . در منازل بسيارى از متمكنين ، آب‌انبارهاى اختصاصى هست . چنان كه در شهر و دشت نيز آب‌انبارهاى عمومى بسيار است . حتى در جائى كه چادرهاى سفير برپا شده بود آب‌انبارهائى وجود داشت كه بهترين آب دنيا را داشتند . زيرا علاوه بر آب انبارهائى كه به دستور شاهان پيشين لار و حكامشان براى استفاده و تسكين تشنگى مردم شهر و تعداد كثيرى عابر كه هرروز از نزديكى اين آب‌انبارها مىگذرند ساخته شده است ، بسيارى از دينداران و پرهيزگاران هر فرقه و طايفه نيز وصيت مىكنند كه بعنوان خيرات و مبرات ، از محل موقوفات آنان آب‌انبارهائى ساخته شود كه به تناسب قداست و ثروت وصيت كننده كوچك يا بزرگ است . بدين‌سبب حتى در دشت نزديك شهر نيز تعدادى از اين‌گونه آب‌انبارها به چشم مىخورد . هنگام رسيدن سفير و همراهان به محله‌اى كه ياد كرديم ، آب‌انبارها بسيار كم بود زيرا حتى آنچه را كه باران روز در آنها گرد آورده بود مصرف كرده بودند . با اين‌حال همان آب ته مانده ، با وجود گرماى شديد ، چنان زلال و گوارا و خنك بود كه با بهترين آبهاى\r\n\r\n","description":"","footnote":"","page_name":" 90 ","page_number":109},
  {"content":"\r\n\r\nآشاميدنى جهان برابرى مىكرد . در شهر لار دقت بسيار مىشود كه پيش از فصل باران كه معمولا ماه‌هاى ژانويه و فوريه است ، آب‌انبارها را پاك و تميز كنند بطورىكه حتى هنگامىكه آب روى لجن بيش از يك پا نيست چنان تميز و زلال است كه گوئى از آسمان باريده است . با اين‌كه پس از چند روز توقف در لار ، آب آب‌انبارها بسيار پائين رفته بود ، و تصور مىكرديم كه شدت حرارت هوا درجهء حرارت آب را نيز بالا خواهد برد ، خنكى آب از فصول ديگر سال كمتر نبود . نكتهء جالب‌تر آنكه در روز ورود به لار ، با آنكه مجال تنگ ، و سفير بر اثر تشريفات ورود بسيار خسته بود ، آب خنكى كه هنگام غذا خوردن از همين آب‌انبارها به حضورش آوردند او را كاملا سرحال آورد .\r\nصبح روز بيست و نهم حاكم به ديدن سفير آمد اما اين ديدار بسيار كوتاه بود زيرا عالىجناب به دو فهمانيد كه قصد خواندن نماز دارد . گذشته از آن ، ايرانيها خود نيز وقت زيادى را براى چنين ديدوبازديدها صرف نمىكنند . در اين روز ، هنگامى كه سفير براى صرف غذا آماده مىشد ، چندتن از خدمه با سينيهاى مسين و برنجين انباشته از برنج و گوشت پخته وارد شدند .\r\nگوشتها را ، به سبك مرسوم محل بر برنجهائى با رنگهائى مختلف نهاده بودند . در تعدادى از سينيها مرغهاى پخته و كباب شده و قطعاتى از گوشت گوسفند به شكل هرم روى برنجها گذاشته بودند .\r\nابر هريك از اين سينيها سرپوشى مسين گذاشته بودند كه همهء سينى و محتويات آن را مىپوشانيد . سينيها بقدرى بزرگ بودند كه غذاى موجود در يكى از آنها براى سير كردن چند نفر كافى بود . مقدار زيادى ميوه و شراب نيز به مجلس آوردند . بدين‌ترتيب ، نه تنها خدمهء سفير كه تعدادشان به يكصد نفر مىرسيد ، بلكه ساربانان نيز كه شمارى در همين حدود بودند از غذا اشباع شدند . سفير پس از نشستن بر سر ميز ، اگرچه به خوردن اين قسم گوشت عادت نداشت براى خوشامد ايرانيان حاضر در مجلس تظاهر به خوردن كرد و\r\n\r\n","description":"","footnote":"","page_name":" 91 ","page_number":110},
  {"content":"\r\n\r\nمقدارى گوشت برداشت . آنگاه ميزبانان را مورد تحسين فراوان قرار داد و گفت اين غذاهاى پرگوشت بسيار لذيذ و مردانه بخصوص براى رزم‌آورانى چون آنان سودمند و شايسته است ، چنان كه در ازمنهء قديم نيز اين نوع اغذيه به قهرمانان و فرماندهان بزرگ اختصاص داشته است . بعد از صرف غذا به دستور سفير مقدارى پول بين آورندگان اغذيه و ديگر وسائل سفره تقسيم شد . همچنين چند قباى ساتن به پيشكاران و تعدادى كلاه زربفت و ابريشمين به ديگر ايرانيان حاضر در مجلس هديه گرديد و همگان شاد و خشنود بازگشتند .\r\nهرروز مردم بسيارى براى تماشاى خيمه‌ها ، بخصوص خيمهء اقامتگاه سفير مىآمدند بطوريكه اختيار از دست دربانان خارج مىشد و نگاهبانان نيز توانائى دور كردن آنها را نداشتند . تعدادى دريوزه‌گر به هواى دريافت صدقاتى گرد مىآمدند و گروهى دلقك و رقاص مبالغى پول سياه و سكهء نقرهء اسپانيائى را كه به دستور سفير در مدت دوازده روز اقامت در اين مكان بين آنها تقسيم مىشد از يكديگر مىقاپيدند .\r\nروز دوشنبه سىام اكتبر چندكولى دف‌نواز همراه همان پسر گرجى كه هنگام ورود سفير به لار در همين گروه نوازندگان مىرقصيد نزديك خيمه‌ها آمدند و به نواختن پرداختند پسر گرجى پس از اتمام رقص نزد سفير آمد و تصويرى به اندازهء يك پا از زنى برهنه كه طفلى برهنه را در آغوش داشت و در سبدى پرگل نهاده شده بود به وى تقديم كرد . اين تصوير اگرچه به كلى عريان بود اما چون پاى راست زن بر پاى چپ نهاده شده بود چيزى خلاف عفت در آن مشاهده نمىشد . پسر گرجى كه زانو زده بود و اشك مىريخت سبد محتوى تصوير را به سفير داد و بوسيلهء مترجمى به وى گفت كه اين تصويرى از مريم عذراست و او آنگاه كه مسيحى بود آن را از كشورش با خود آورده است و چون ايرانيان او را به تغيير دين مجبور كرده‌اند ديگر شايستگى تملك آن را ندارد و وظيفهء\r\n\r\n","description":"","footnote":"","page_name":" 92 ","page_number":111},
  {"content":"\r\n\r\nخو مىداند كه تصوير را در اختيار كسانى بگذارد كه حرمتش را نگاهدارند . سفير تصوير را از وى گرفت و تقديس كرد و دستور داد بدقت از آن حفاظت شود . پس از آن سفير به ديدن حاكم رفت .\r\nحاكم در حياط خانهء خود ، در كنار آب‌انبارى كه قسمتى از آن سرباز بود ، به رسم محلى چهار زانو بر تشكى نشسته بود . چون ايرانيان در خانهء خود چهارپايه يا صندليى براى نشستن ندارند ، دو بالش از كجاوهء سفير آورده يكى را به حاكم و ديگرى را به خود او اختصاص دادند . خانهء حاكم اگرچه از خشت ساخته شده بود و بيش از چند ساختمان كوچك و كم‌ارتفاع نداشت بسيار زيبا بود . كف حياط و اطاقها آجرفرش بود و در قسمت ورودى ، حياطى بزرگ بود با چند اطاق براى نوكرها و طويله‌هائى براى حيوانات . در طبقهء اول حياط اندرونى سه چهار اطاق كوچك به چشم مىخورد . قسمت عقب حياط محل سكونت زنها بود كه طبق رسوم اعراب و ايرانيها و تركها ، هيچگاه نبايد در برابر مردان اجنبى ظاهر شوند يا صورت خود را به كسى نشان دهند .\r\nاين حاكم بسيار جوان و حداكثر سىساله بود و اندامى خوش‌تراش و رنگ پوستى بسيار روشن داشت . نسبت به سن و سالش درشت مىنمود و بسيار خوش‌خلق و مهربان بود . به همين سبب بلافاصله دستور داد دوتن از مطربهايش را خبر كردند . يكى از اين دو دف و ديگرى نوعى ويولون مىنواخت كه تقريبا شبيه چنگهاى قديمى بود با دسته‌اى درازتر و سه يا چهار سيم مسين . در اين كنسرت هيچگونه هم‌آهنگى وجود نداشت و آهنگ دف‌نواز كه همراه ساز خويش با لحنى حزن‌آور و شكوه‌آميز زمزمه مىكرد براى نوشخواريهاى نيوبه « 81 » و تشييع جنازهء هكتور « 82 » مناسب‌تر بود تا شاد گردانيدن سفير كه نه تحريرها را تشخيص مىداد و نه لحنها را ، ايرانيان حاضر در مجلس با حركات خود نشان مىدادند كه مسحور آن آوازها شده‌اند و\r\n\r\n\r\n","description":"","footnote":"\r\n( 81 )  Niobe  : ملكهء افسانه‌اى شهر قب . . - م .\r\n( 82 )  Hector  : پهلوان افسانه‌اى تروا . - م .\r\n","page_name":" 93 ","page_number":112},
  {"content":"\r\n\r\nبر گشاده‌دستى حاكم و مهارت نوازندگان آفرينها مىگفتند . حاكم از باب احترام مطربان را در اختيار سفير گذاشت و از وى درخواست كرد كه هروقت مايل باشد آنان را به خدمت بخواند .\r\nچون فرمانده دژ نيز از سفير خواهش كرد كه به ديدن دژ برود . اين كار صبح فردا انجام شد ، سربالائى راه بسيار زياد و خسته‌كننده بود . اين دژ تمامى قسمت بيضوى شكل بالاى كوهى را فراگرفته است . ديوارى محكم از سنگ‌تراش ، نظير آنچه در گذشتهء دور مسلمانها در اسپانيا پيرامون استحكامات خود ساخته‌اند ، دورادور آن كشيده شده است . اين ديوار جان‌پناهى دارد كه سنگرهائى براى تيراندازى در آن تعبيه كرده‌اند و سوراخهائى كوچك كه فقط با تفنگ مىتوان از آنها تيراندازى كرد ، بىآنكه جائى براى نشستن تيرانداز يا قرار دادن توپ كوچكى داشته باشد . بطورىكه فقط محل ساختمان دژ جالب توجه و موجب استوارى آنست . بناى دژ بسيار بزرگ است و در صحن خود چاهى دارد با آبى بسيار عالى ، عمق آن نزديك دويست گز است . كوتوال سفير را به برجى بسيار بلند و زيبا هدايت كرد و گفت كه بموجب فرمان شاه مقرر است در اطراف برج ديوار ديگرى بنا شود . زيرا بدون چنان ديوارى دشمن مىتواند بىآنكه ديده شود با استفاده از خانه‌هاى اطراف طول جادهء بزرگ را طى كند و براحتى خود را به پاى تپه برساند و بىآنكه محاصره‌شدگان بتوانند او را از كارش بازدارند ، براى ورود به دژ نقب بزند . اما چنين مىنمود كه اين كار چندان ضرورى نباشد . زيرا اگر هم زير برج نقب بزنند و حتى آن را به كلى خراب كنند ، پى آن‌كه باقى مىماند چنان سر بالا و عمودى است كه از بلنداى آن همان استفاده را مىتوان كرد كه از خود برج . گذشته از اين ، بين خانه‌هاى اطراف و پاى ديوار برج فاصله‌اى نيست و غير ممكن است كه بتوانند در اين صخره شكافى براى اختفا بوجود آورند . پس از آنكه سفير از فراز مهتابى سرپوشيده‌اى كه آخرين طبقهء برج به حساب مىآمد صحراى مجاور را كه بسبب وجود باغهاى\r\n\r\n","description":"","footnote":"","page_name":" 94 ","page_number":113},
  {"content":"\r\n\r\nبزرگ ، منظره‌اى بسيار عالى دارد نظاره كرد ، كوتوال وى را به خانهء خود كه در گوشهء ديگرى از دژ قرار داشت برد . در آنجا به خدمهء عاليجناب صبحانه‌اى داد و آنگاه سفير و همراهان را تا در بزرگ قلعه - كه گروهان نظامى آراسته‌اى در آن خدمت مىكند بدرقه كرد . در داخل دژ ، نزديك همين در ، همان چاهى واقع است كه پيشتر از آن سخن گفته‌ايم . اين چاه بسيار عميق است و گودى آن به طبقات زيرين شهر مىرسد و با اينحال بوسيلهء چرخ چاهى كه گاوى آن را مىكشد هرقدر آب كه براى آبيارى قلعه لازم باشد از آن بيرون مىكشند .\r\nشهر لار ، همانطور كه گفته‌ايم ، در طول چندين قرن پادشاهانى داشته است تا اين‌كه بيست سال پيش از اين ، يا زمانى نزديك بدان ، به فرمان شاه عباس پادشاه فعلى ايران - اللهورديخان سلطان شيراز شاه لار ابراهيم خان را به غارت اموال بازرگانانى كه به ايران رفت‌وآمد مىكردند متهم كرد و شهر را به تصرف درآورد .\r\nاللهورديخان با لشكرى جرار شاه لار را غافلگير كرد و با اين‌كه اين پادشاه مىتوانست در دژ غيرقابل تسخير ديگرى كه به فاصلهء سيصد پائى از دژ فعلى بر قلهء كوهى ديگر بنا شده و بلندتر و صعب الحصول‌تر از دژ كنونى بود از خود دفاع كند ، انديشيد كه با قواى نامنظم و فقدان شهامت و جسارت كارى از پيش نخواهد برد . پس به دلخواه خويش ، با مقدارى غيرقابل تصور پول و جواهر كه در طول ساليان گرد كرده بود تسليم شد . اما قولى كه اللهوريخان به وى داده بود به صورتى بد اجرا شد زيرا به زودى هم حكومت و هم جانش ، هردو را گرفتند و بدين‌ترتيب حكومت لار و اموالى كه شاهان آن در طول چند قرن گرد آورده بودند از دست آنان خارج شد و به قلمرو حكومت و خزانهء شاه ايران مزيد گشت .\r\nسفير بسبب اشكالى كه در فراهم آمدن تعدادى شتر و اسب لازم براى ادامهء سفرش پيش آمده بود از بيست و نهم اكتبر تا نهم نوامبر در لار ماند و چون همواره گرماى روز شدت مىيافت و\r\n\r\n","description":"","footnote":"","page_name":" 95 ","page_number":114},
  {"content":"\r\n\r\nچادرها در جائى پست و دور از شهر برافراشته شده بود كه در فصل پائيز هوائى ناخوش و گزنده داشت ، بيشتر خدمهء وى بيمار و دچار تبهاى سوزان شدند . بخصوص كه حرارت شديد داخلى و گرماى هواى خارج آنها را به خوردن ميوه‌هاى عالى محلى واداشته مزيد بر علت مىگشت . در اين ميان گروهى با گرفتن خون بهبود يافتند اما گروه ديگر ناخوش ماندند و حالت تب را با خود به شيراز بردند . با اين‌كه روزها بسيار گرم بود اما شبها رفته‌رفته به سردى مىگرائيد چنان كه خوابيدن بدون لحاف مقدور نبود و همين امر موجب گرديد كه گروهى از بردگان و نوكران سفير شهرت دهند كه هواى شيراز بسيار سرد است و ديگران را دچار بيم و هراس كردند . منشأ شايعه برخى از بردگان و ديگر خدمهء سفير بودند كه قبلا در شيراز زندگى كرده بودند و ديگران اين سخنان را در لار از آنها شنيده بودند . گذشته از آن ، تعدادى از هردو گروه مدتى در هرمز و سه سالى در هند بسر برده بودند و بسبب خو گرفتن به هواى گرم آن نواحى مىترسيدند كه در شيراز دچار عذاب شوند و حتى از سرما بميرند . به همين جهت به تدارك لباس زمستانى و روانداز پرداختند . چنان كه بمحض آنكه سفير دستور داد كه بدانها لباس زمستانى بدهند شكل و شمايلشان به كلى تغيير كرد و با اين‌كه همانطور كه گفتيم هوا هنوز گرم بود اينان لباسهاى كلفت و بالاپوشهاى آستين گشاد و پالتوهاى ماهوتى بر تن كرده و كلاه پوست بر سر نهاده بودند . چون آغاز فصل زمستان يا بعبارت ديگر پايان تابستان بود ، همهء لباسهاى زمستانى را از دكانهاى بازرگانان لار با قيمت مناسب تدارك كرديم . از اينجا مىتوان به تأثير قوهء واهمه در وجود آدمى پىبرد زيرا كسان ما به جاى آنكه جهودان و اعراب اين نواحى را كه در اقليمى گرم به دنيا آمده و بايد بيش از ما از سرما بترسند اما تقريبا برهنه در شهر آمد و رفت مىكردند سرمشق قرار دهند نيروى خيال آنها را واداشته بود كه از سرمائى كه چندان شديدتر از سرماى اسپانيا\r\n\r\n","description":"","footnote":"","page_name":" 96 ","page_number":115},
  {"content":"\r\n\r\nنبود دچار بيم و هراس شوند . عجب آنكه بين كسان ما گروهى متولد كاستيل قديم « 83 » و عده‌اى اهل لمباردى و هلند بودند و با اين حال باورشان شده بود كه ممكن است در شيراز از سرما تلف شوند و حال آنكه سفير را كه بسيار سالخورده بود مىديدند كه لباسى از تافتهء بسيار نازك در برداشت و كسانى را كه از سرما مىترسيدند به مسخره مىگرفت .\r\nاللهورديخان ساختمان قصرى بسيار زيبا و مجلل را در لار شروع كرده بود كه بسبب مرگش ناتمام ماند . پس از وى پسرش امامقلى خان ، در همين ايام به اتمام آن پرداخته بود . اين كاخ چندان بزرگ نبود اما ساختمانى بسيار عالى داشت با عمارتهاى تابستانى و زمستانى . در طبقهء زيرين اين بنا طاقنماهائى بود مشرف بر باغى بزرگ انباشته از درختان نارنج و پرتقال و ديگر درختان ميوه‌دار . در اين طاقنماها حوضهائى با فواره‌هاى بسيار تعبيه شده بود . در جلوخان ورودى كه نماى آن با همان سنگ سفيدى ساخته شده است كه در ساختمان بازار به كار برده‌اند ، سكوئى بلند و مرتفع ساخته‌اند كه حاكم شهر هنگام اجراى عدالت يا بار عام در آنجا بر مخده‌اى مىنشيند . در دو طرف اين سكو چند درگاهى وجود دارد كه مقر قضاتى است كه هنگام اجراى عدالت بايد حضور داشته باشند .\r\nدر جلو قصر حياط بزرگى هست با شاه‌نشينهائى در اطراف آن‌كه بعنوان دكان يا تجارتخانه به كار خواهند رفت . اين حياط چنان بزرگ است كه براحتى مىتوان در آن به گردش و تفريح و داد و ستد پرداخت . اين كاخ بىشك يكى از چند ساختمان بسيار زيبا و و مجلل و شاهانه است كه به فرمان اين مرد بزرگ و شجاع در لار و شيراز ساخته‌اند .\r\nسفير بعد از بازديد اين ساختمان از باغى بزرگ كه در جلو مسجد شهر است نيز بازديد به عمل آورد . اين باغ علاوه بر تعداد زيادى درخت ميوهء مرغوب ؛ از جمله بهترين نخلهاى انباشته از خرما ،\r\n\r\n\r\n","description":"","footnote":"\r\n( 83 )  Castille la Vieille \r\n","page_name":" 97 ","page_number":116},
  {"content":"\r\n\r\nاستخرى بزرگ و كاملا مدور دارد كه در مركز آن اطاق زيباى طلائى رنگ و كاملا مزينى ساخته‌اند . درهاى متعدد اين اطاق كوچك از همه‌طرف رو به استخر باز مىشود و براى ورود بدان از پلى چوبى استفاده مىكنند كه در دو طرف داراى جان‌پناه است . اين اطاق بسبب خنكى زياد ، در تابستان جائى بسيار مطبوع است . محققا بين ميوه‌هاى بسيار مرغوبى كه در ايران هست هيچيك با خرماى اين ناحيه قابل مقايسه نيست . زيرا اين خرماها از لحاظ درشتى و رنگ و طعم بر همهء خرماهائى كه طبيعت در نواحى مختلف جهان ببار مىآورد برترى دارند . اين خرماها از گوجه‌هائى كه در اسپانيا سيرولاس دومونژ « 84 » مىنامند درشت‌تر است . رنگشان مانند طلاى ناب و كمى تندتر از رنگ گوجه‌هاى بسيار رسيدهء اسپانياست و با اين‌كه امروز خرماى بصره و بغداد بهترين خرماى قاره آسيا محسوب مىشود و آنگونه كه گزنفون در داستان لشكركشى كورش صغير آورده در زمان وى نيز چنين تصورى وجود داشته است .\r\nخرماى آن شهرها با خرماى لار قابل مقايسه نيست . بخصوص كه هنگام عبور سفير از اين شهر خرماى آن كاملا رسيده و پخته و چنان كه گفتيم از گوجه‌هاى اسپانيا هم شيرين‌تر بود .\r\nسفير بطور مداوم براى تدارك شتران پيغام اصرارآميز به حاكم مىفرستاد تا آنكه تا روز نهم نوامبر شتر به تعداد كافى براى حركت فراهم شد . به همين‌جهت ، و بدين قصد كه عصر همين روز از لار حركت كند بلافاصله دستور داد كه چادرها را برچينند و بار كنند و در مدتى كه نوكران به اجراى اين فرمان مشغول بودند او غذاى ظهر خود را زير چهارطاقى كوچكى كه در چهار ديوارى آب‌انبارى بزرگ و زيبا ساخته شده بود و جاى گذاشتن ميزى و تختى داشت با لذت بسيار صرف كرد . اين آب‌انبار به شكل صليب ساخته شده و چهار طاقى كوچكى كه از آن ياد كرديم در تقاطع اضلاع چهارگانهء آن واقع است چنان كه بالهاى آب‌انبار و بالنتيجه آبهاى درون آنها\r\n\r\n\r\n","description":"","footnote":"\r\n( 84 )  cirvelas de monge \r\n","page_name":" 98 ","page_number":117},
  {"content":"\r\n\r\nدر زير آن به يكديگر مىپيوندد . هريك از بالهاى آب‌انبار بدون احتساب فضائى كه اطاقك در آن تعبيه گرديده و مركز و محل تقاطع بالها است پنجاه پا طول ، پانزده يا شانزده پا عرض ، و سه ذراع عمق دارد . در اين زمان كه نزديك آخر سال بود آب‌انبار بيش از يك پا آب نداشت و با اين‌حال آبش روشن و زلال و خنك بود .\r\nدر هرطرف اين طاقنما يك نيمكت سنگى به ارتفاع دو پا قرار داشت . اطراف طاقنما كاملا باز بود بطورىكه از هريك از چهار درى كه محاذى بالهاى آب‌انبار براى برداشتن آب ساخته شده بود هر عابرى مىتوانست درون طاقنما را ببيند . به همين سبب سفير در تمام مدتى كه غذا مىخورد از نگاه گدايان در عذاب بود زيرا با اين‌كه فاصلهء درها از طاقنما زياد بود آنها با صداى بلند و آه و ناله از وى صدقه مىخواستند و از سرباز كردنشان نيز دشوار بود . براى ورود به طاقنما از خارج درى كوچك در چهار ديوارى وجود داشت كه سفير بر آن يك دربان و دو غلام گماشته بود تا كسى از آن وارد نشود و به دستور وى چتر آفتابى بزرگى نيز بر اين در نصب شده بود . طاقى كه بالهاى آب‌انبار را مىپوشانيد تقريبا يك ذراع از زمين چهارديوارى بلندتر بود و طاق قسمت وسط كه سفير در زير آن نشسته بود يك ذراع و نيم ارتفاع داشت بطورىكه اين گنبد كوچك از همهء ساختمان بلندتر بود . از آنجا كه باوجود هواى گرم بيرون ، هواى اين اطاقك بسيار خنك و مطبوع و آب‌انبار نيز حقيقتا زيبا و بزرگ و شبيه رواق يك كليسا بود فكر كرديم كه بهتر است توصيفى كامل از آن به دست دهيم .\r\n\r\n[ از لار تا شيراز 
  ]\r\nوقت و زحمت زيادى براى بار كردن وسائل بر شتران مصروف داشتيم زيرا ساربانان كه ميل داشتند حركت كاروان به فردا موكول شود مطلقا دست به اثاثه نزدند . سفير كه از رأى خويش مبنى بر حركت هنگام غروب آفتاب عدول نكرده بود همهء كاروان را به راه انداخت . با اين‌كه راهى كه مىبايد تا منزل آينده بپيمائيم\r\n\r\n","description":"","footnote":"","page_name":" 99 ","page_number":118},
  {"content":"\r\n\r\nدراز و جاده بسيار بد بود ، همگان اميد داشتيم كه بتوانيم راه را در پرتو ماه براحتى طى كنيم اما اين اميد برآورده نشد زيرا بعد از آنكه دو فرسنگ در جاده‌اى بسيار هموار كه بطور غيرمحسوس كم‌كم تا قلهء كوهى بلند صعود مىكرد رانديم ، براى يافتن سرازيرى مناسبى به طرف شرق كه در دست راست بود پيچيديم اما اين سراشيبى از اولين قدم چنان عمودى و ناهموار بود كه سفير ناگزير از تخت روان خويش پائين آمد و پياده به راه افتاد و تا پايان سراشيبى جرأت بازگشت بدان را به خود نداد . هنوز بخش سوم اين سراشيبى را طى نكرده بوديم كه ماه از نظر ناپديد شد و كوه همچون ديوارى بر آنچه در دامنه‌اش بود سايه افكند و بدين ترتيب كاروان ما كه چاره‌اى جز ادامهء راه نداشت با تاريكى مطلق و پرتگاههاى مخوف مواجه شد . هرچه بيشتر پائين مىرفتيم و به دره نزديك مىشديم پرتگاهها در نظرمان مخوف‌تر جلوه مىكرد .\r\nدر اين هنگام ماه نيز به كلى ناپديد شد و نور آن حتى به كسانى كه بتازگى فرود آمدن از شيب كوه را آغاز كرده بودند نمىتابيد .\r\nبعد از طى دو ثلث راه مىبايد سراشيبى كوهى ديگر واقع در دست راست را آغاز كنيم و اين جاده چنان تنگ بود كه جز يك شتر و سوارى در كنار آن ، جائى براى جنبيدن نداشت . در دست چپ جاده پرتگاهى تند و شيب‌دار به ارتفاع چند نيزه بود كه چند شتر و اسب در آن سقوط كردند بطورىكه چند صندوق محتوى لباسها و اسباب سفره و مشروبات سفير بر پشت چارپايان شكست و باز شد و خود حيوانات دچار مخاطرات زياد گرديدند . كسانى كه بعد از سقوط در دره توانستند به پا خيزند و از ته دره به راه خود ادامه دهند بعد از آن‌كه همهء شب را سرگردان بودند صبح فردا از جائى بسيار دور از جاده سر درآوردند و چون نه محيط را مىشناختند و نه زبان مردم محل را مىدانستند بسيار دير به كاروان ملحق شدند . پس از خروج از اين گذرگاه خشن ، بر جاده‌اى صاف رانديم و پيش از سپيدهء صبح با گروهى از كاروانيان\r\n\r\n","description":"","footnote":"","page_name":" 100 ","page_number":119},
  {"content":"\r\n\r\nبه ديهى مركب از چهل خانه رسيديم به نام ده كوره كه در نزديكى آن كاروانسرائى نيمه خراب و غيرقابل سكونت بود . بدين جهت همگان در دشت به استراحت پرداختيم و سفير نيز در تخت روان خود خوابيد .\r\nفردا كه دهم نوامبر بود به جستجوى خانه‌اى رفتيم كه سفير بتواند در آن سكونت كند اما جز آرامگاهى كه بازرگان مسلمان ثروتمندى چند سال پيش براى خود و بستگانش ساخته و خود هم اكنون در يكى از گورهاى آن مدفون بود نيافتيم . صندوق اين گور كه از سنگ ساخته شده بود سه يا چهار پا بالاتر از سطح زمين بود و روى آن را با نقش و نگارى از كهربا زينت كرده بودند .\r\nاطاقهاى اين گورگاه و نيز حياط آن سنگفرش بود و ديوارها را با گچ اندود و سفيد كرده بودند . سفير بدون آنكه فال بد بزند شب و تمامى روز بعد را در يكى از اطاقهائى كه هنوز گورى در آن نكنده بودند بيتوته كرد و ناگزير اين شب را در انتظار كسانى كه شب گذشته سرگردان شده و نتوانسته بودند از دره‌هاى آن كوه خطرناك خارج شوند گذرانيد . چون گرماى هوا رو به كاهش داشت و سفر شبانه همگان را بسيار خسته كرده بود ، سفير فرمان داد كه بعد از آن جز روز طى طريق نكنيم و در همان ساعات اوليهء روز ، پيش از خروج از منزلگاه ، كسان خويش و بقيهء كاروانيان را به خوردن غذا واداشت .\r\nروز دوازدهم نوامبر از ده كوره حركت كرديم و در ساعات اوليهء روز به ديهى به نام بئر رسيديم كه به بزرگى ده پيشين بود .\r\nشب را در آنجا گذرانديم و سفير در اين ده نيز براى بيتوته جائى بهتر از مقبرهء ده پيشين نيافت . چون در روزى كه در پيش داشتيم مىبايد شش فرسنگ راه بپيمائيم ، صبح زود چاشت خورديم .\r\nناحيه‌اى كه در اين روز مشاهده كرديم كاملا به قلمرو شهر لار شبيه بود جز آنكه كوههائى كه بزرگراه را در ميان داشتند رفته‌رفته از يكديگر فاصله گرفته بين خود دشتى وسيع پديد آورده بودند .\r\n\r\n","description":"","footnote":"","page_name":" 101 ","page_number":120},
  {"content":"\r\n\r\nاز ساحل دريا تا لار مستقيما جهت غرب را پيش گرفته بوديم اما از لار به بعد رفته‌رفته بسوى شمال‌غربى و شمال ، و بار ديگر شمال‌غربى متوجه شده همواره بيشتر از دريا فاصله مىگرفتيم .\r\nدر اين روز به بنارو رسيديم كه دهى بود كمى بزرگتر از ديه‌هاى پيشين . اين ده در دامنهء كوهى بسيار بلند قرار گرفته است . تا چند سال پيش يك قلعهء نظامى بسيار معتبر و تسخيرناپذير با ديوار عظيمى از سنگ‌تراش بر قلهء اين كوه وجود داشته است كه هم‌اكنون خرابه‌هاى آن باقى است . اين دژ كه تمامى قلهء كوه را مىپوشانيده بر سراسر دشت مجاور مسلط بوده است . آب‌انبارى زيبا داشته و مىتوانسته پادگانى بزرگ و كافى را در خود جاى دهد . سابقا در خارج از ديوار قلعه و بلندترين قسمت كوه ، دهكده‌اى بنام بنارو وجود داشته كه جمعيتى بمراتب زيادتر از دهكده‌اى به همين نام كه اكنون در دامنهء كوه قرار دارد در آن زندگى مىكرده‌اند . خانه‌هاى اين دهكده غارهائى بود كه در صخرهء كوه ايجاد كرده بودند سنگ كوه چنان نرم است كه آن را بدون هيچ زحمتى تراش مىدهند و چون با اين وصف سنگينى را به خوبى تحمل مىكند مىتوان در كوه اطاقهائى با طاقهاى محكم بوجود آورد . اطاقهاى دهكدهء قديمى متعدد و كاملا براى سكونت مناسب بوده است و ساكنان با كمال اطمينان در آنها زندگى مىكرده‌اند ، زيرا از طرفى جاى ده مطمئن و محكم بوده و از طرف ديگر دژ كه بر سراسر دامنهء كوه مسلط است هنگام هجوم دشمن به خوبى از آنها دفاع مىكرده است . هم‌اكنون در تمامى محوطهء اطراف دژ ، بالاى كوه ، سوراخهائى ديده مىشود كه درگاه آن خانه‌هاى قديمى استوار و مطمئن بوده است . تا چندى پيش ، دزدان و جنايتكاران ناحيهء لار برحسب عادت ، پس از دستبرد زدن به اموال مردم در اين دژ پناه مىگرفتند . چون پادشاهان لار هيچگونه وسيلهء نظامى براى دفع آنها نداشتند ، دزدان غالبا در ناحيهء لار به تاخت و تاز پرداخته كاروانها را چپاول مىكردند و بدين دژ كه بسبب\r\n\r\n","description":"","footnote":"","page_name":" 102 ","page_number":121},
  {"content":"\r\n\r\nكوهى كه بر آن قرار دارد دژ جبرئيل ناميده مىشده است عقب مىنشستند اللهورديخان ، سلطان شيراز كه در انديشهء حكومت بر لار نيز بود و نمىخواست بيش از آن از بىشرمى اين دزدان در رنج باشد با سپاهى مركب از شش هفت هزار مرد جنگى - از پياده و سوار - و مجهز به توپخانه‌اى مكفى ، دزدان را در دژ محاصره كرد . با موقعيتى كه دژ داشت ، دزدان چنانچه دلدار بودند و مىتوانستند جسارتى را كه در چپاول كاروانها بخرج مىدادند در برابر جنگجويان از خود بروز دهند ، قادر بودند مدتها محاصره كنندگان را دچار زحمت كنند . اما آنها ترسوتر از آن بودند كه با تمام قوا از دژ بيرون آيند و به نيروى اين سردار بزرگ حمله كنند . - سلطان براى پيكار جائى وسيع و مناسب را در يك فرسنگى دژ انتخاب كرده بود و سربازانى بسيار جنگ ديده‌تر از دزدان در اختيار داشت . بدين‌ترتيب دزدان ، در مدتى كوتاه تاوان بىشرميها و جناياتى را كه سالها مرتكب شده بودند پرداختند و بمحض آنكه سواره نظام سلطان با آنها روبرو شد تارومار شدند . سربازان سلطان سرسخت‌ترين آنها را قطعه‌قطعه كردند و باقيمانده را واداشتند به دژ عقب‌نشينى كنند . دزدان كه بهترين مردان خود را در ميدان جنگ از دست داده بودند و ديگر افرادشان نيز غارها را كه مىتوانست ، خارج از دژ ، براى مقاومتى طولانى به كار آيد رها كرده و به دژ پناه برده بودند ، هنگامى كه متوجه شدند براى آنهمه افراد بىمصرف كه در دژ باقى مانده‌اند آذوقه‌اى وجود ندارد يكباره توان خود را از دست دادند و دژى را كه در صورت داشتن مدافعان كارآزموده تسخيرناپذير بود به اللهورديخان تسليم كردند . اللهورديخان پس از كشتن جنايتكارترين آنها به باقىماندگان فرمان داد تا به دامنهء كوه كوچ كنند و آنها را واداشت تا دهى را كه هم‌اكنون بنارو ناميده مىشود بنا كنند .\r\nآنگاه قلعه را كه ديوارهاى عريض و محكم داشت و ويران كردن آن چند روز به طول انجاميد خراب كرد . با اين حال به دستور وى\r\n\r\n","description":"","footnote":"","page_name":" 103 ","page_number":122},
  {"content":"\r\n\r\nچند قطعهء بزرگ سيمانى از قلعه را باقى گذاشتند تا نشانى از اين پيروزى و وجود چنان قلعه بوده باشد . در اين مكان منزلهاى خوب و همه‌گونه آذوقه يافتيم و با اين‌كه از هنگام خروج از لار و بخصوص در دو منزلگاه آخرين مطلقا آب گوارا نيافته بوديم ، آب چشمهء مجاور اين دهكده بسيار خوب و خنك بود .\r\nروز سيزدهم ، كمى ديرتر از وقت هميشگى ، از بنارو حركت كرديم زيرا منزلگاهى كه در پيش داشتيم بيش از چهار فرسنگ با ما فاصله نداشت و جاده بسيار بهتر از راههائى بود كه تا آن زمان طى كرده بوديم . اين جاده دشتى پهناور را كه بيش از چهار فرسنگ طول و همين مقدار عرض داشت قطع مىكرد . بيشتر زمينهاى دشت زير كشت برنج و جو و پنبه بود و بوسيلهء كانالهاى كوچكى آبيارى مىشد كه از آبدانهاى بزرگى كه بعدا در گين « 85 » ، منزلگاه آينده مشاهده كرديم سرچشمه مىگرفتند . پس از آنكه دو فرسنگ از اين دشت فاصله گرفتيم از دور نخلستانى بزرگ و عريض مشاهده كرديم . هنگام غروب آفتاب بدين نخلستان نزديك شديم و آن را در دست چپ گذاشتيم . به جبران گرماى شديدى كه هنوز در دشت حكمفرما بود نخلها سايهء زيبا و مطبوع خويش را بر ما افكندند و ديدار خوشه‌هاى بزرگ خرماى رسيده كه رنگ درخشانشان با رنگ بهترين طلاهاى جهان برابرى مىكرد شهد لذت به كاممان فرو ريخت . زمين اين ناحيه طبعا خشك و عقيم بود اما به همان شيوه كه در خرم و لار ديده بوديم و در اين زمان نيز در همين نخلستان زيبا مشاهده مىكرديم ، با جارى ساختن آب از راه دور آن را حاصلخيز كرده بودند . آب كانال بزرگى كه از قرنها پيش ، از كوهى بلند در سه فرسنگى مغرب اين ناحيه سرچشمه مىگيرد نه تنها مزارع برنج و جو و نخلستان پيش گفته را آبيارى مىكند ، بلكه در مسير خود چند آسيا را نيز مىچرخاند در صورتى كه كمى دور تر از مسير اين آب ، زمينى را ديديم كه\r\n\r\n\r\n","description":"","footnote":"\r\n( 85 )  Guin \r\n","page_name":" 104 ","page_number":123},
  {"content":"\r\n\r\nخشك و عقيم مانده و جز خاربنهائى نظير آنچه پيش از اين از آنها سخن گفته‌ايم ببار نياورده بود . در ربع فرسنگى گين ، حاكم محل را همراه با پسرش كه تقريبا شانزده ساله مىنمود و ده دوازده سوار از ملازمانش ، ملاقات كرديم . اين سواران بسيار خوش‌قيافه و چابك بودند . لباس آستين گشاد ابريشمين و رنگارنگ بر تن و كلاههاى ابريشمين و حاشيه طلائى بر سر داشتند . پانزده بيست زنبور كچى پياده نيز حاكم را همراهى مىكردند . وى پس از تعارفات اوليه به سفير گفت كه به پيشواز آمده است تا وى را از راهى بهتر به شهر هدايت كند زيرا كاروانهاى پيشين ، با عبور از كانالهاى نزديك شهر كه پيشتر از آنها سخن گفته‌ايم ، راه را به كلى خراب كرده از آن جز باتلاقى بر جاى نگذاشته بودند .\r\nبا زحمت زياد بيراههء دست چپ را كه از نخلستان مىگذشت در پيش گرفتيم و جادهء خراب را پشت سر گذاشتيم ، اگرچه اين راه نيز با چند گودال و كانالهائى كه آب را به آسياها مىبردند قطع شده بود . در حقيقت كاروانهائى كه جادهء اصلى را مسدود يافته بودند با پيش گرفتن اين راه ، آن را نيز بيش از جادهء اصلى باتلاقى كرده بودند . هنگام غروب آفتاب به نزديكى شهر رسيديم . اين شهر اگرچه كوچك بود ، حول و حوش آن از لابلاى نخلها و درختان ديگر چشم‌اندازى بسيار خوش و دلپذير داشت . در دست راست مدخل شهر ، مسجدى بسيار قديمى مشاهده كرديم كه گنبد منبت داشت و ديوارهاى آن نيز از خارج به همان سبك منبت‌كارى شده بود .\r\nشيرازيها مىگفتند كه اين ساختمان هشتصد ساله است . با اين‌كه بنا نيمه خراب و در بسيارى جاها شكاف برداشته بود نزد اهالى شهر بسيار متبرك و محترم بود . در شهر دو نهر كوچك وجود داشت كه آب آنها از چشمه مىآمد و همچون اروپا در دو طرف آنها بيد و نارون كاشته بودند . بعد از ترك اروپا چنين منظره‌اى به چشممان نخورده بود . آنچه در اين شهر مىديديم با آنچه پس از خروج از بندر تا اين مكان ديده بوديم متفاوت بود . شهر هوائى\r\n\r\n","description":"","footnote":"","page_name":" 105 ","page_number":124},
  {"content":"\r\n\r\nكاملا معتدل داشت و لباس و شيوهء زندگانى مردمش با آنچه پيشتر ديده بوديم و غالبا روستائىگونه بود يكسان نمىنمود . لباسهاى مردمى كه از لار تا اين مكان ديده بوديم عبارت است از پيراهنى تنگ از پارچهء خشن پنبه‌اى كه تا زير ماهيچهء ساق پا يا بالاى قوزك مىرسيد . اين پيراهن آستينهاى گشادى نظير آستين كشيشهاى فرقهء برناردن « 86 » و مشابه لباس اعراب مسقط دارد ، با كلاهى كه تا زير چانه را فرا مىگيرد و تقريبا نظير كلاههائى است كه كشاورزان فقير استرامادور در اسپانيا بر سر مىگذارند . مردها به رسم مذهبى مسلمانان ، اعم از بربرها يا مسلمانانى كه در اروپا بسر مىبرند ، نوعى زيرشلوارى برپا دارند كه تا پنجهء پا را مىپوشاند .\r\nگين نخستين شهر ايالتى است كه عرفا فارس ناميده مىشود ، چنان كه بنارو با خرابه‌هاى قلعه‌اش جبرئيل ، آخرين شهر قلمرو لار به حساب مىآيد . اگرچه اين‌دو شهر بسيار نزديك يكديگرند و هردو در دشت بزرگى قرار دارند كه پيشتر از آن سخن گفته‌ايم ، با اين حال شهر گين خود بمناسبت وجود كوههاى بلندى كه در شمال‌غربى آن واقع شده و شهر چرون در آن سوى آن قرار گرفته از بقاياى ايالت فارس جدا مانده است . اين كوهها از جانب مشرق ، جادهء كاروانى واقع در كوير را قطع مىكنند . ظاهر امر حكم مىكند كه گين شهرى بسيار قديمى است كه گروهى از اهالى فارس مهاجرت كرده و در آن مسكن گزيده‌اند . ساكنان آن بسيار باهوش و از همسايگان عرب خويش متمدن‌ترند . رنگ چهره‌شان بسيار سفيد و لباسهاى زنانشان بسيار زيباست . سفير از اين شهر مقدارى ميوهء بسيار مرغوب و آب آشاميدنى گوارا فراهم كرد . چون راه كوهستانى بين گين و چرون بسيار بد بود و كاروان نمىتوانست از راه مستقيم بدان شهر برود و از طرف ديگر حاكم نيز ناگزير آذوقهء شهرهاى تابعهء خويش در آن سوى كوير را از اين شهر تأمين مىكرد سفير نيز براى تدارك ما يحتاج و پيشگيرى از چنين عواقبى\r\n\r\n\r\n","description":"","footnote":"\r\n( 86 )  Bernardin \r\n","page_name":" 106 ","page_number":125},
  {"content":"\r\n\r\nيكى از نجيب‌زادگان همراه خويش را با مترجم و دستورالعملى روانهء آن سوى كوير كرد ، زيرا راهى دراز و سه روزه را در بيابانى بىآب و علف و ناحيه‌اى غيرمسكون در پيش داشتيم .\r\nدر اين كوير جز دو چاه آب وجود نداشت كه ناگزير مىبايد دو شب اول را در كنار آنها كه نه آذوقه‌اى وجود داشت و نه سرپناهى ، اطراق كنيم به همين‌سبب پس از آنكه به دستور سفير چند گوسفند و تعدادى ماكيان و مقدارى ميوه و چند چليك آب شيرين - علاوه بر مشكهاى پرآبى كه خدمه بر قربوس زين اسب خود داشتند - و چند چليك پر از بيسكويت كه - براى چنين موقعيتها از هرمز آورده بوديم مهيا شد ، روز چهاردهم دست راست شهر و جهت مغرب را پيش گرفتيم و به راه افتاديم . كاروان را جلوتر روانه كرده بوديم و سه ساعتى پيش از آن نيز چند ارمنى را كه مسؤول برافراشتن چادرهاى سفير بودند فرستاده بوديم زيرا اين شب را ناگزير بايد اردو مىزديم . بعد از تقريبا نيم ساعت راه‌پيمائى ، از تپه‌اى كه شيبى بسيار ملايم داشت بالا رفتيم و به تنگى رسيديم كه با عبور از آن اين كوه بزرگ را درمىنوردند .\r\nكوه بقدرى مرتفع بود كه وقتى از دور گذرگاه هولناك را مىنگريستيم به نظرمان غيرممكن مىآمد كه چابك‌ترين مرد دنيا نيز بتواند پياده از آن بگذرد . با همهء اين احوال و با آنكه جاده پر پيچ‌وخم و سربالائى آن طولانى بود ، به آسانى و بدون تحمل رنج بسيار از آن گذشتيم . اطراف جاده را از هرطرف پرتگاههاى هولناك و كوههاى سر بفلك كشيده فراگرفته بود . اين كوهها همچون ارتفاعاتى كه تاكنون در حوزهء لار ديده بوديم سپيد رنگ و بىآب و علف نبود بلكه نظير دشتى كه پيش از آن پيموده بوديم تعدادى درختچه كوچك و خاربن در آنها به چشم مىخورد .\r\nچنان كه گفتيم برخى از خدمهء سفير پيشتر ، و با وسائل لازم ، به راه افتاده بودند تا براى تدارك غذا و برافراشتن خيمهء وى فرصت كافى داشته باشند . چند تنى ديگر از جمله ، برادر امانول\r\n\r\n","description":"","footnote":"","page_name":" 107 ","page_number":126},
  {"content":"\r\n\r\nدل پوپولو « 87 » و برادر لوى دو ريوير « 88 » ، كشيشان اگوستنى كه سفير از هرمز همراه آورده بود همچنين وينسنت سورنتينو « 89 » ، مشاور دينى وى نيز همراه اين گروه حركت كرده بودند . سفير هنگام حركت اين گروه ، بخصوص به برادران دينى سفارش كرد كه پس از خروج از شهر از كاروان دور نشوند و به تصور آنكه اينان نخستين كسانى خواهند بود كه به اطراقگاه مقرر خواهند رسيد بدانها گفته بود كه شب را در فضاى كوير ، همانجا كه خدمه منزل خواهند كرد بيتوته كنند . سفير به خدمه دستور داده بود كه جز دو چادر كوچك ، يكى براى شخص خودش و يكى براى بيماران ، برپا نكنند و چون مىخواست خود بعد از همگان حركت كند تا از بىنظميهائى كه معمولا در اين سفرهاى شبانه - بخصوص براى كسانىكه بدان عادت ندارند - پيش مىآيد جلوگيرى كرده باشد ، متحمل رنج بسيار شد . سرانجام همگان را به راه انداخت و پيش از آنكه به سربالائى تپه برسيم ، بار ديگر پيغام داد كه لازم است همگان همپاى كاروان حركت كنند و يا لااقل آن را از چشم دور ندارند . پس ازآنكه تا غروب آفتاب راه پيموديم به دشتى رسيديم كه بين چند كوه سر بفلك كشيده است . سپس با گذشتن از راهى بسيار تنگ و پررفت‌وآمد راهنمايانى كه در جلو حركت مىكردند به دست چپ و مكانى كه شب بايد بيتوته كنيم متمايل شدند و تا ساعت ده شب ، در همان جهت ، در راهى صاف اما پرسنگ و كلوخ در شعاع مهتاب پيش رفتيم تا از دور نور آتش را مشاهده كرديم و دريافتيم كه به اقامتگاه موعود رسيده‌ايم . در اين مكان خدمهء سفير بين سنگها و خارها دو چادر افراشته بودند و تمامى بار و بنهء كاروان بر زمين نهاده شده بود . در اين ناحيه جز خاربنان و درختان كوچك تيغ‌دار وجود نداشت . بموجب فرمان سفير پيشقراولان اردو مقدار قابل ملاحظه‌اى از درختچه‌ها و خارها را\r\n\r\n\r\n","description":"","footnote":"\r\n( 87 )  frere Emanuel del Populo \r\n( 88 )  Frere Louis de Riviere \r\n( 89 )  Vincent Sorrentino \r\n","page_name":" 108 ","page_number":127},
  {"content":"\r\n\r\nبا بيل كنده و گردآورده و در چند جا آتش افروخته بودند تا كسانىكه از عقب مىرسند خود را گرم كنند زيرا سرماى شديد شبانه آغاز گرديده بود . اما هنگام رسيدن ما نه غذائى موجود بود و نه وسائل خوابى براى سفير ، و نه ميوه يا آشاميدنى خنكى براى بيماران . زيرا نه بارخانه رسيده بود و نه خوانسالار و دستياران او . بطورىكه سفير چون جز مقدارى گوشت مرغ سرد و نانى غير مأكول نيافت . بناگزير به دو سه لقمه از همانها اكتفا كرد و همچنان با لباس ، در گوشه‌اى دور بين بار و بنه خوابيد . بقيهء همراهان نيز به كمى بيسكويت و تخم‌مرغ و ميوه قناعت كردند و از آب خنك چاهى كه معمولا كاروانهاى اين كوير را پس از راه يكروزه از تشنگى نجات مىدهد نوشيدند . مشاوران دينى سفير و گروهى ديگر از همراهان كه بدون احتساب حيوانات باربر و افراد پياده ، بيست نفر مىشدند به قصد آنكه زودتر از ديگران به منزل برسند و به استراحت پردازند ، و همچنين خدمهء سفير كه مىبايد وسائل غذا و خواب وى را ترتيب دهند پيش از ما و با شتاب زياد حركت كرده بودند . اينان پس از آنكه شتران پيشاهنگ كاروان را مسافت زيادى پشت سر گذاشته بودند ، چون راهنمائى نداشتند و تصور نمىكردند كه راه باريك دست چپ همان راهى است كه بايد پيش گيرند ، راهى تنگ و هموار را پيش گرفته بودند و براى آنكه نخستين كسانى باشند كه به منزل مىرسند با شتاب رانده بودند . ساعت يازده شب ، يكى از افراد گروه متوجه شده بود كه راه را عوض رفته‌اند و بدتر آنكه افراد اين گروه با همديگر حركت نمىكردند بلكه همچون كلاف سردرگم هريك دور از ديگرى راه مىپيمود . افراد گروه به همين ترتيب در جادهء تنگى كه به ايالت كرمان منتهى مىشد راه پيموده بودند تا آنكه سرانجام كشيشانى كه با گوستير دومونرى « 90 » يكى از نجيب‌زادگان همراه سفير در جلو حركت مىكردند متوجه شدند كه در اين ساعت بايد لزوما به\r\n\r\n\r\n","description":"","footnote":"\r\n( 90 )  Gustierre de Monray \r\n","page_name":" 109 ","page_number":128},
  {"content":"\r\n\r\nمقصد رسيده باشند و چون چنين نيست راه را عوضى آمده‌اند .\r\nاين افراد در اين موقع به جائى رسيده بودند كه جادهء صاف مسير آنها به سراشيبى تندى واقع بين دو صخرهء بزرگ رسيده بود و به درهء كوچكى ختم مىشد كه حتى در روشنائى روز و با داشتن راهنمائى خوب نيز پيمودن آن دشوار بود ، چه رسد بدانها كه با عدم آشنائى به محيط مىبايد شبانه از آن بگذرند . چون در تصميم‌گيرى مردد بودند و نمىدانستند چه بايد كرد ، گوستير دو مونرى مصمم مىشود كه از جادهء شيب‌دارى پائين برود اما آنگونه كه كشيشان بعدا گفتند ، بر اثر برخورد به شيب تند و قطعات سنگ اسبش مىغلطد و به ته دره سقوط مىكند . با اين‌كه بر اثر عمق زياد دره هرچه همراهانش او را صدا مىزنند نمىشنود نه خودش و نه اسبش زخمهاى مهلكى برنمىدارند . كشيشان كه تصور مىكردند گردن اين شخص بر اثر سقوط شكسته است و خود نيز از بيم سقوط جرأت پيش رفتن نداشتند ، و از طرفى ماه نيز ناپديد شده بود ، او را در همانجا رها مىكنند و از همان راه كه آمده بودند باز مىگردند . اين روحانيان پس از آنكه مدتى دراز اين‌سو و آن‌سو مىروند ، بدون آنكه همراهان را كه جلوتر از آنها حركت مىكردند بيابند از دور آتشى بزرگ مىبينند و يقين مىكنند كه آتش كاروان است . با شتاب بسوى آتش مىروند اما پس از رسيدن به آتش معلوم مىشود اشتباه كرده‌اند . در آنجا گروهى تركمان نيمه‌خواب را مىبينند كه با ديدن لباسهاى عجيب و غيرعادى كشيشان و ندانستن زبان آنان به يكديگر نگاه كرده مىگويند « فرنگى ! فرنگى ! » و اين اسم عامى است كه شرقيان به اروپائيان داده‌اند . سرانجام كشيشان با نشان دادن مقدارى پول به تركمانان مىفهمانند كه كاروان خويش را كه عازم شيراز است گم كرده‌اند و آنگاه با پرداختن يك عباسى كه سكه‌اى نقره به ارزش دو رئال كاستيلى است از آنها درخواست راهنمائى و كمك مىكنند . اين پيشنهاد موجب مىشود كه يكى از شبانان برخيزد و راهنمائى\r\n\r\n","description":"","footnote":"","page_name":" 110 ","page_number":129},
  {"content":"\r\n\r\nآنان را برعهده گيرد . اين راهنما جلو مىافتد و همچون سگى شكارى كه با دقت و بوكشان بدنبال شكار برود ، براى پيدا كردن رد پاى شتران كاروان به اين‌سو و آن‌سو سر مىكشد . گاه حركت مىكند و گاه مىايستد و ديگران نيز بتبع او همان كار را مىكنند تا آنكه پس از پيمودن بيش از يك فرسنگ ، با شادى هرچه بيشتر به همراهان مىفهماند كه رد پاى كاروان را يافته است . از آن پس ، بر خلاف گذشته ، راه راست را پيش مىگيرند و هرسه نفر با شتاب بسوى مقصد مىروند زيرا كشيشان مىپندارند كه به زودى به توقفگاه كاروان خواهند رسيد . اما چون پس از يك ساعت راهپيمائى با آن‌همه شتاب به جائى نمىرسند ، با اين‌كه شبان همواره سعى داشته است كه با ابراز شادى آنها را از كار خود مطمئن سازد به تركمان مظنون مىشوند و مىترسند آنها را فريفته باشد . سرانجام يك ساعت به صبح مانده به سى چهل نفر از شتران كاروان برخورد مىكنند كه به هواى چريدن خار و خسك مسافت اندكى از منزلگاه كاروان دور شده بودند . در اين حال راهنما همچنان با تعقيب راه دست چپ كشيشان را وادار مىكند كه يك فرسنگ ديگر پيش بروند . او در پايان اين مسافت ، هنگام دميدن سپيده صبح آتشها و چادرهاى كاروان را بدانها نشان مىدهد و با ابراز خشنودى از پولى كه به وى داده بودند باز مىگردد . غرض ما از بيان اين سرگذشت كاملا خصوصى اين بود كه خوانندگان اين سفرنامه ، آن را با حادثه و داستانى كه ژان‌لئون افريقائى « 91 » در سفرنامهء افريقاى خويش آورده مقايسه كنند . اين شخص مىگويد كاروانى كه وى نيز در زمرهء افراد آن از فاس به قاهره مىرفت ، هنگام حركت در حوالى بربره در جاده‌اى بزرگ و صعب العبور راه گم كرد . چنان كه حتى راهنمايانى كه در اين گونه راهها قطب‌نما را ماهرانه‌تر از دريانوردان به كار مىبرند قادر نبودند جادهء اصلى را بيابند . در اين‌حال ، بربرى هومان « 92 » نام كه\r\n\r\n\r\n","description":"","footnote":"\r\n( 91 )  Jean Leon Africain \r\n( 92 )  Humen \r\n","page_name":" 111 ","page_number":130},
  {"content":"\r\n\r\nاز هردو چشم نابينا بود پيش آمد و راهنمائى كاروان را برعهده گرفت . اين بربر كه بر شترى سوار بود زمان زمان از پيادگانى كه نزديك وى حركت مىكردند مىخواست كه مشتى چند از شن صحرا به وى بدهند و با بوئيدن شنها قافله را بدقت راهنمائى مىكرد . تا آنكه پس از دو روز ماهرانه آنها را به ده كوچك عرب - نشينى رسانيد و عجب آنكه هيچيك از كاروانيانى كه بارها از اين راه گذشته بودند نتوانستند دريابند كه وى چگونه راه را يافته است . گروهى كه در شب كذائى بر اثر شتاب احمقانهء خود گم شده بودند صبح فردا يكى پس از ديگرى رسيدند . و هريك از آنها مانند كسى كه از حوادثى عجيب كه حتى در يك سفر چندساله پيش نمىآيد نجات يافته باشد ، داستانى سرداد . اما هيچيك از اين داستانها جالب‌تر از سرگذشت آنكس كه با اسبش در پرتگاه افتاده بود نبود . او گفت بعد از آن‌كه كاملا گيج و گم به عميق‌ترين جاى دره رسيد معجزه‌آسا كوره راهى يافت كه در روشنائى روز او را به كاروان رسانيد . اما چيزى كه برخى را به خنده انداخت و بعضى را به رقت آورد ، سرگذشت يكى از جامه‌داران سفير به نام گونسالث « 93 » بود . از اين شخص تا نزديك ظهر كه كاروان در شرف حركت بود خبرى نشد بطورى كه سفير كه از نرسيدن وى در رنج بود تصميم گرفت يكى از راهنمايان بربر را براى يافتن او بفرستد .\r\nناگهان هنگامى كه عاليجناب براى سوار شدن به تخت روان آماده مىشد او را در فاصلهء دور مشاهده كرديم . پس از رسيدن ، براى ابراز شادمانى از بازگشتنش به دو نزديك شديم اما حتى يك كلمه سخن نگفت و هنگام عبور از جلوى سفير نيز نسبت به وى اداى احترامى نكرد جز آنكه مات و مبهوت او را نگريست . از وجنات مرد بينوا آشكار بود كه شب گذشته رنج بسيار كشيده و وحشت تنهائى مغزش را خراب كرده بود . حتى بعد از آن هم هيچكس نتوانست از آنچه بر سر وى آمده بود مطلع شود ، در صورتى كه\r\n\r\n\r\n","description":"","footnote":"\r\n( 93 )  Goncalez \r\n","page_name":" 112 ","page_number":131},
  {"content":"\r\n\r\nديگران از آنچه هرگز نديده و نشنيده بودند داستانها بافتند .\r\nاين بىنظميها موجب شد كه در اين روز كه پانزدهم نوامبر بود بسيار دير حركت كنيم ، چنان كه همچون روز پيش نتوانستيم مسافت طولانى بين دو منزل را پيشتر از ساعت يازده شب و از جاده‌اى نظير جادهء پيشين بپايان بريم . چادرها را همچون روز پيشين در زمينى سنگلاخ و نزديك چاه آبى برافراشتيم و چون هوا بسيار سرد بود به خار و خسكهائى كه كنده بوديم قانع نشديم ، بلكه سفير با وعدهء انعامى ساربانان و ديگر خدمه را واداشت كه مقاديرى هيزم از درهء مجاور ببرند كه قسمتى از آن را براى آشپزى و بخش ديگرى را براى گرم كردن خود به كار برديم و ناراحتيهاى شب گذشته را جبران كرديم .\r\nصبح روز شانزدهم ، چون راه يكروزه‌مان از چهار پنج فرسنگ كوتاه تجاوز نمىكرد دير از خواب برخاستيم و به قصد آنكه ناهار را در خرم خورده باشيم بمحض آن‌كه آفتاب پهن شد حركت كرديم .\r\nاين شهر مانند شهر ديگرى به همين نام كه بين قبرستان و لار واقع است . از جهت مرغوبيت خرمايش بدين نام ناميده شده است .\r\nبه زحمت نيم فرسنگى رفته بوديم كه با عبور از دره‌اى انباشته از جگن و نى سبز و كلفت ، تفاوت خاك زراعى را با آنچه پيشتر ديده بوديم دريافتيم . در اين دره جويبارى جارى بود كه آب درخشان‌تر از بلورش ، از لابلاى جگنها مىگذشت . اطراف اين رودخانه از درختچه‌ها و گلهاى طاووسى نظير آنچه در اسپانيا در باغچه مىكارند پر بود . همچنين در همين حاشيه مقدارى درخت سقز به چشم مىخورد كه برخى از آنها بسيار درشت و شبيه درخت ازگيل بود . اما اين سقزها با آنچه ما در اسپانيا داريم متفاوت است زيرا بوته‌هاى خودروى سقز كه در اسپانيا ، و بخصوص بهترينشان كه در لانگه‌دك « 94 » مىرويد ، بيشتر درختچه‌اند تا درخت . غالبا ساقه‌هاى بهم چسبيده و برگهاى كلفت ريز دارند چنان كه در هرگروه كوچك از آنها سه چهار نفر مىتوانند براحتى مخفى شوند . در صورتى\r\n\r\n\r\n","description":"","footnote":"\r\n( 94 )  Languedoc \r\n","page_name":" 113 ","page_number":132},
  {"content":"\r\n\r\nكه درختهاى سقز اين شهر و آنچه در شيراز ديديم جز يك ساقهء ستبر و شاخه‌هائى بسيار بلند و برگهائى پهن‌تر از درخت ازگيل نداشتند ، رنگ برگهاشان شبيه سقزهاى اسپانيا بود - با همان خاصيت قابض و مغذى . در ساقهء اين درخت نوعى كتيرا يا زفت وجود دارد شبيه مصطكى - اگرنه خود آن چنان كه برخى معتقدند - كه آن را بخور ايرانى مىنامند . استرابون اين ماده را بسيار مورد نظر قرار داده مىگويد ايرانيان كيسه‌هاى چرمين و مشك آب خود را با آن خوشبو مىكنند .\r\nپس از آنكه نزديك يك ربع فرسنگ در طول اين رودخانه راه پيموديم ، به چشمه‌اى رسيديم كه از صخره‌اى به بلنداى يك انسان مىجوشيد و همان جويبار يا بهتر بگوئيم رودخانهء كوچك از آن جارى مىشد . چون اين رودخانه بسيار باطراوت بود و از هنگام خروج از هند به چنين منظره‌اى برخورد نكرده بوديم ، مدتى در اطراف آن توقف كرديم سپس راه خود را در همان جاده كه ما بين دو كوه كوچك پوشيده از بوته‌هاى خودرو و خارهاى معمولى بود ادامه داديم . اين بوته‌ها از آنچه پيشتر ديده بوديم كوچكتر بودند و در قسمت پائين كوه جز نهالهاى سقز و گل طاووسى و انواع ديگر خار گياه ديگرى ديده نمىشد . پس از آن‌كه نزديك دو فرسنگ در اين كوهسار پيش رفتيم به چشمه‌اى بسيار زيباتر از آنكه پشت سر گذاشته بوديم رسيديم . آب بسيار زياد اين چشمه نيز با شدت تمام از سنگى بزرگ بيرون مىجوشيد چنان كه نيروى آن مىتوانست آسيائى را به گردش درآورد و آبش چنان زلال ، و در زيبائى چنان بكمال بود كه آدمى را در اين‌كه كدام‌يك از دو چشمه بر ديگرى برترى داشت به شك مىانداخت . چنان كه بسيارى از افراد گروه ظرفهائى را كه از آب چشمهء نخستين پر كرده بودند خالى كردند و از آب اين چشمه برداشتند . آب اين چشمه نيز رودخانهء قابل ملاحظه‌اى را تشكيل مىداد كه از لابلاى جگنها و نيها مىگذشت و زمينهاى مجاور را سيراب مىكرد و در مسير خود انبوهى از گياه رويانيده\r\n\r\n","description":"","footnote":"","page_name":" 114 ","page_number":133},
  {"content":"\r\n\r\nبود . آنچه بيشتر جلب نظر مىكرد بوته‌هاى موردى بود كه تا فاصلهء نيم فرسنگى بعد از چشمه در طول اين رودخانه ديده مىشد . برگ اين موردها درشت و سبز بود . در بزرگى شبيه موردهاى اسپانيا بودند و همان نوع ميوه را داشتند ، با جنسى مرغوب‌تر و طعمى بهتر .\r\nپس از عبور از رودخانه ، اين معاشر زيبا را از دست داديم زيرا مسيرش خلاف جهت ما بود . مسير ما تا رودخانهء نخستين در جهت شمال‌غربى بود و از آن پس همواره در جهت غرب و شمال و باز هم غرب ، و همواره بين درختهاى سقز . اما محيط به خوبى محيطى كه پشت سر گذاشته بوديم نبود . در دست چپ جاده به گروهى تركمان برخورديم كه چند گوسفند به ما فروختند . چند ميش و بز وحشى درشت اندام نيز ديديم . پس از رسيدن به بالاى كوه بسوى دشتى سرازير شديم كه در چند نقطهء آن نخلهائى كاشته بودند . زمين اين مكان شخم زده بود و گله‌هائى از دامهاى ريز و درشت در آن مىچريدند - نشانهء آن‌كه در آن نواحى چشمه‌ها و چاههاى آب شيرين يافت مىشد و قطعا همان منابع آب موجب گردآمدن جمعيت و كشت و كار بود . دست راست جاده ، در جائى بسيار خنك و پوشيده از تعداد زيادى نخل ، دهكده‌اى و نزديك آن باغى انباشته از درختان خرما و انار و پرتقال و ليمو ديده مىشد . برادر امانوئل دل پوپولو كه با گروهى ديگر از كاروان جدا شده و بدانسو رفته بود خبر آورد كه آن مكان بسيار زيبا و داراى خانه‌هائى استثنائى است . نام آن مكان طبق گفتهء اهالى ، و با تلفظ صحيح كلمه و بدون هيچگونه قلب و تغييرى ، دنيا « 95 » بود و بدين‌جهت حدس زديم كه اعرابى كه سابقا شهرى به همين نام را در قلمر والنسيا « 96 » بنا نهاده‌اند اصلشان از اين مكان بوده است . شهر دنياى والنسيا بسبب آنكه به دوك دولرم « 97 » تعلق دارد نزد همگان شهره است و چنان كه مىدانيم اين مرد بر اثر\r\n\r\n\r\n","description":"","footnote":"\r\n( 95 )  Denia \r\n( 96 )  Valence \r\n( 97 )  Duc de Lerme  ( 1623 - 1552 ) : رجل سياسى و صدر اعظم فيليپ سوم ، پادشاه اسپانيا . - م .\r\n","page_name":" 115 ","page_number":134},
  {"content":"\r\n\r\nشايستگى بسيار از پايگاه و اعتبارى نزد پادشاه اسپانيا برخوردار است كه هيچ صاحب فضيلت ديگرى قادر نخواهد بود بر چنان موقعيتى دست يابد .\r\nمدتى بعد خرم كه بايد اين روز را در آن توقف مىكرديم پديدار شد . در مدخل شهر ، حاكم با چند تن ديگر از اهالى فارس به ديدن سفير آمد و او را تا خيمهء كوچكى كه به دستور وى در جائى بسيار زيبا ، و در ميان نخلها برافراشته بودند همراهى كرد . زمين اين مكان از سبزه‌اى زيبا پوشيده بود و اطرافش با نخلهائى انباشته از خرما مزين بود . چادر را در حاشيهء رودخانهء كوچكى برافراشته بودند كه سرچشمه‌اش در فاصلهء هزار تا هزار و دويست قدمى بود و آب چشمهء ديگرى نيز كه در هفت هشت قدمى خيمه بود به آن افزوده مىشد . كمى پيشتر ، دو خادمى كه سفير از چرون همراه با آذوقه بدين شهر فرستاده بود رسيده بودند . حاكم خرم بدين دو خادم فرمانى داده بود كه بموجب آن همهء حكام شهرهاى بين راه تا شيراز ، موظف بودند هرگونه نياز سفير را برآورند . حاكم همراه اين فرمان ، هديه‌اى نيز از جانب خود براى سفير فرستاده بود مركب از مقدارى ميوه و شراب و خوشه‌هائى بزرگ از خرماى خرم شبيه آنچه در لار و چرون ديده بوديم و بىشك بهترين نوع خرماى ايران است . در لحظاتى كه سفير مىخواست بر سفره بنشيند ، درويش يا زاهدى كه در خانقاهى نزديك قرارگاه ما مىزيست و در ميان پارسيان آن ناحيه به تقدس بسيار معروف بود نزد وى آمد و بعد از آن‌كه چند دانه خرما و مغز بادام به سفير هديه كرد به عالم انديشه فرو رفت و پارسيان حاضر مىگفتند كه براى سلامتى و توفيق عاليجناب در طول سفرش دعا مىكند . اين زاهد با لباس ژنده و ريش سفيد بلندش بىشباهت به راهبان قديمى و چله‌نشين شهر تب « 98 » نبود . او پس از آنكه چند عباسى بعنوان هديه از سفير دريافت كرد بازگشت ، و قول داد كه هرروز همان دعا را در حق وى تكرار كند .\r\n\r\n\r\n","description":"","footnote":"\r\n( 98 )  Thebe  : از شهرهاى قديم مصر . - م .\r\n","page_name":" 116 ","page_number":135},
  {"content":"\r\n\r\nروز هفدهم ساعت نه صبح از خرم حركت كرديم . مسيرمان ناحيه‌اى بود كه اگرچه از سرزمين فارس به حساب مىآمد ، چون لار خشك و لم يزرع بود با همان مناظر كوهستانى ، و اينجا و آنجا پوشيده از خاربنان و درختچه‌هايى آنگونه كه در دشت لار ديده بوديم .\r\nاما فاصله به فاصله در كنار جاده درختان سقزى به چشم مىخورد كه به نظر مىرسيد دستى كاشته شده‌اند تا عابران در سايهء آنها بياسايند و خنك شوند . اين‌بار براى رسيدن به منزل آتى راه درازى در پيش داشتيم و بدين علت ، با اين‌كه همواره در دشت رانده بوديم هنگامى به منزلگاه رسيديم كه آفتاب غروب كرده بود . اين كاروانسرا با آنچه در حوزهء لار ديده بوديم فرق بسيار داشت . مربع شكل بود .\r\nديوارى محكم و بلند از هرسو آن را احاطه كرده بود . فقط يك در داشت كه مىشد سواره بدان وارد شد . بعد از در ورودى ، حياط بزرگى ديده مىشد كه براى اقامت تعداد زيادى مسافر با شتران و بار و بنهء آنان كافى بود . در وسط اين حياط صفهء مربع شكل بزرگى وجود داشت با مساحتى برابر بيست پاى مربع و ارتفاع دو پا از سطح زمين كه چند نفر براحتى مىتوانستند روى آن منزل كنند . اطراف صفه آخور اسبها و قاطرهاى مسافران بود .\r\nدر ميان حياط ، در طول همهء ديوارها چندين اطاق بود ، با ارتفاع دو پا از زمين و درهائى به عرض اطاقها ، بطورى كه بمحض رسيدن به ميان در ، همهء اطاق جز سقف طاق‌زدهء آن ديده مىشد . در عقب هريك از اين اطاقها پستو يا اطاقكى بود با درى چنان تنگ و كوتاه كه فقط يك نفر مىتوانست از آن عبور كند . در اين اطاقك جاى دو رختخواب بود بدون هيچگونه زوائدى . اين اطاقهاى كوچك مخصوص زنان بود تا در معرض ديد ديگران قرار نگيرند . علاوه بر اين ، در قسمت ورودى حياط چند اطاق ديگر بود ، مختص خرده - فروشانى كه نان يا خبز ، ميوهء تر و خشك ، تخم‌مرغ ، پنير ، گوشت و علوفه و جو مىفروختند .\r\nصبح روز هيجدهم نيز از ناحيه‌اى شبيه آنچه عبور كرده بوديم\r\n\r\n","description":"","footnote":"","page_name":" 117 ","page_number":136},
  {"content":"\r\n\r\nگذشتيم و به قدر روز پيش راه پيموديم . عصر هنگام در فاصلهء يك فرسنگى دست چپ جاده درختان بسيارى ديديم با چند دهكده در عرض همان جنگل كوچك كه نشانهء خوبى خاك اين ناحيه در طول چند فرسنگ بود تا آنكه اين مزيت در دامنهء كوهى بپايان رسيد .\r\nبسادگى حدس زده مىشد كه وجود رطوبتى فراوان موجب آن حاصلخيزى است . به همين‌جهت سفير از يوسف ارمنى - يكى از ترجمانها - پرسيد آيا در آن نواحى رودخانه‌اى هست كه موجب آن سرسبزى است و او در جواب گفت در آنجا رودخانه‌اى به نام سيوند هست كه از راه بسيار دور و پس از عبور از شكافى كه قرنها پيش در كوه مقابل ايجاد كرده‌اند در اين دشت جارى مىشود و همهء نواحى مجاور را آبيارى مىكند . تا مصب رودخانه كه در خليج فارس و تقريبا روبروى بحرين است چند دهكده وجود دارد و سراسر زمينهاى اطراف رودخانه حاصلخيز و زير كشت است . جائى كه ما در نزديكى آن بوديم و مجاور دهانه و محل ورود رودخانه به دشت بود ، صحرائى چنان وسيع بود كه جز در ناحيهء لار ، در وسعت جائى مشابه آن نديده بودم . اين صحرا موقع و منظرى زيبا داشت و به باغى بزرگ مانند بود كه در جلو ساختمانى گسترده باشد . پس از عبور از طرف بريده شدهء كوه ، در حالىكه رودخانه همواره در ديدرس بود به دشت ديگرى وارد شديم . اين رودخانه دشت را تا نزديكى كاروانسرائى كه اطراقگاه آن شب ما بود ، آبيارى مىكرد .\r\nدر دست چپ كاروانسرا درختان زيباى خرما و سرو و پرتقال و بسيارى درختان ديگر ديده مىشد ، با منظره‌اى چنان بديع كه با آنچه پيش از آن ديده بوديم - اگرچه آنها نيز زيبائى چشمگير داشتند - قابل قياس نبود . در اين جنگل دلپذير چند خانه و مسجدى زيبا و قديمى بود . اين دهكده يا شهرك را به زبان عربى كفرا « 99 » مىنامند كه به معنى بازار يا فروشگاه است . رودخانهء سيوند از كنار اين شهر مىگذرد و اهالى در مسير آن كانالهايى حفر كرده‌اند و بوسيلهء آنها\r\n\r\n\r\n","description":"","footnote":"\r\n( 99 ) كفر در زبان عربى بمعنى قريه است . - م .\r\n","page_name":" 118 ","page_number":137},
  {"content":"\r\n\r\nباغها و زمينهاى خود را آبيارى مىكنند .\r\nتقريبا هنگام غروب آفتاب به كاروانسرا رسيديم كه در فاصلهء چهارصد پائى شهر و باغات آن قرار گرفته است . اين كاروانسرا شبيه همان كاروانسرائى بود كه صبح از آن عزيمت كرده بوديم و چند دهكدهء تركمان‌نشين در مجاورت آن بود . چون راه يكروزهء درازى كه از گين تا اين مكان پيموده بوديم كاروان را بسيار خسته كرده بود سفير اظهار تمايل كرد كه فردا را در اين شهر توقف كنيم و چون از اين مكان خوشش آمده بود اين تصميم را با طيب خاطر گرفت . از طرف ديگر چون نام اين شهر با نام زادگاهش كاملا مشابه بود اين مشابهت را براى توفيق در سفر به فال نيك گرفت . توضيح آنكه وى در شهرى به همين نام واقع در ايالت استرامادور اسپانيا به دنيا آمده است كه دوك‌نشين فريا « 100 » و اقامتگاه هميشگى بزرگان خانوادهء وى بوده است . حاكم و ديگر استقبال‌كنندگان براى سفير و خدمه‌اش هدايائى فرستادند مركب از بهترين ميوه‌ها از قبيل انار و ليموترش و انگورهائى بسيار مرغوب كه تا آن زمان نديده بوديم .\r\nاين انگورها نه تنها در رنگ و نوع متنوع بودند و طعمى لذت‌بخش داشتند بلكه از آنجا كه هيچگاه مصنوعات انسان با هنر طبيعت برابرى نمىتواند ، ظاهرى چنان دلفريب و زيبا داشتند كه بهتر از آن متصور نيست .\r\nروز نوزدهم سفير به تماشاى شهر پرداخت كه خانه‌هاى كوچك آن ، اين‌سو و آن‌سو ، در باغهائى زيبا كه بوسيلهء بىنهايت آبراه به يكديگر پيوسته بودند پراكنده بود . با اين‌كه اواخر پائيز و ميوه‌ها كاملا رسيده بود ، تاكها پر برگ و انباشته از انگور بود و به نظر مىآمد كه مطلقا ميوه‌اى از آنها چيده نشده است . انارها نيز بقدرى زيبا و درشت و پردانه بودند كه موجب شگفتى ما شد چنان كه آب فراوان ليموها و پرتقالها نيز ما را به تعجب واداشت . در ميان اين جنگل و خانه‌هاى كوچك ، مسجدى بسيار بزرگ ديده مىشد كه\r\n\r\n\r\n","description":"","footnote":"\r\n( 100 )  Feria \r\n","page_name":" 119 ","page_number":138},
  {"content":"\r\n\r\nساختمانى زيبا داشت و قسمتى از تزئينات و بخصوص بخشى از طلاكاريهاى آن از دستبرد زمانه محفوظ مانده بود . كف مسجد سنگفرش و به نشانهء احترام زيادى كه براى آن قائل بودند با ظريفترين حصيرهاى محلى مفروش گرديده بود . در وسط رواق كه بسبب وجود پنجره‌هائى در قسمت فوقانى ديوارها كاملا روشن بود ، گورى بسيار مجلل به ارتفاع سه پا از زمين ديده مىشد . روى گور چند كتاب عربى بسيار كهنه با اوراق پريشان و خطى خوانا نهاده بودند . سفير از درويشى كه مقيم مسجد بود پرسيد كه آيا از مطالب آن كتاب آگاه است ، و او پاسخ داد كه يكى از آنها تفسيرى از قرآن است و كتابهاى ديگرى شرح معجزات و زندگانى همين مرد مقدسى است كه ششصد سال پيش در آنجا به خاك سپرده شده است و يادآورى كرد كه مسجد چند قرنى پيش از آن بنا گرديده است .\r\nحياط مسجد بزرگ و سنگفرش و استخرى بزرگ در وسط آن بود .\r\nدر كنار استخر دو سه سرو بزرگ و زيبا قد برافراشته بود كه براى اولين‌بار در آسيا مىديديم . در نزديكى در ورودى حياط سرو ديگرى بود چنان ستبر كه تنهء آن در آغوش دو مرد نمىگنجيد . چون در هيچيك از نقاط ديگر افريقا و آسيا جز اين شهر كه اگرچه كوچك است ولى از شهرهاى معتبر و قديمى فارس محسوب مىگردد ، شهرى به نام كفرا يافت نمىشود ، با تأكيد بسيار مىتوان گفت كه برخى بناكنندگان كفراى اسپانيا از اين شهر برخاسته‌اند . اما كفراى استرامادور سابقا در جاى فعلى نبود بلكه در نيم فرسنگى شهر فعلى بر صخره‌اى از كوهى بزرگ كه آن را قصر « 101 » مىنامند بنا گرديده بود . صخره‌اى كاملا سبز كه سرتاسر آن از درختهاى ازگيل و چوب پنبه و زيتون وحشى كه در اسپانيا آزوك « 102 » مىنامند پوشيده است . بر قلهء اين كوه تودهء عظيمى از سنگهاى متصل به يكديگر ديده مىشود كه همچون ديوارى سراسر اطراف كوه را در برگرفته است . شهر كفرا كه در تواريخ پادشاهان قديم عرب قرطبه\r\n\r\n\r\n","description":"","footnote":"\r\n( 101 )  Chateau \r\n( 102 )  azauches \r\n","page_name":" 120 ","page_number":139},
  {"content":"\r\n\r\nبكرات از آن نام برده شده در اين مكان بوده است زيرا بسبب جنگى داخلى كه بر سر خلافت اين ناحيه درگرفت يكى از مدعيان خلافت كه محمد الاحمر « 103 » نام داشت پس از آنكه بدست مخالفان خود هزيمت شد به قلعهء كفرا عقب نشست و در آنجا موقع خود را مستحكم كرد ، چون قلعهء مزبور چنان كه هم‌اكنون از خرابه‌هاى آن پيداست ، با همهء كوچكى محكم و قابل‌ملاحظه بوده است . سالها بعد از اين واقعه ، چون مردم دهكدهء نزديك قلعه سرگرمى خود را دستبرد زدن به عابران قرار داده بودند و به انواع تجاوز و تعدى دست مىزدند ، پادشاهان مجاور با فرستادن سپاهيانى مردم دهكده را منكوب و قلعه را خراب كردند و به حكم آنان اهالى دامنهء كوه را ترك گفتند و براى سكونت به شهر زيبا و پرجمعيت كفراى كنونى كوچ كردند .\r\nو در حال حاضر اين شهر به حق مىتواند به خود ببالد كه نه تنها اين دهكدهء كوچك فارس به منزلهء مهاجرين‌نشين آن است بلكه خود يكى از بزرگترين شهرهاى جهان به حساب مىآيد .\r\nروز بيستم باز هم در ناحيه‌اى خشك و ناهموار راهى دراز پيموديم .\r\nدر اين راه جز تعداد كمى نهال سقز ، آن هم نزديك جاده ، به چشم نمىخورد . كمى پيش از تاريكى شب كاروان به كاروانسرائى رسيد كه از آنچه تا آن زمان ديده بوديم بسيار بزرگتر بود . اين كاروانسرا نه تنها داراى حياطى بسيار بزرگ و اطاقها و تالارهاى فراوان بود ديوارى از سنگ‌تراش داشت كه ارتفاع آن بيش از دو برابر ديوار كاروانسراهاى ديگر بود . در دو طرف در ورودى آن دو برج بزرگ بود و چهار برج ديگر در چهار گوشهء ساختمان داشت . در حقيقت كاروانسرا در حكم قلعه‌اى محكم بود كه براى اطمينان كاروانيان و حفاظت آنها و كالاى بازرگانيشان از شر دزدانى كه سابقا امنيت را از اين صحرا سلب كرده بودند ساخته شده باشد . در نزديكى در كاروانسرا كه زير طاق آن چند دكان خوراك‌پزى ديده مىشد چشمه‌اى بزرگ بود كه آب آن در ميان دشت درياچه‌اى بزرگ انباشته\r\n\r\n\r\n","description":"","footnote":"\r\n( 103 )  Alhamar \r\n","page_name":" 121 ","page_number":140},
  {"content":"\r\n\r\nاز نى و ديگر گياهان باتلاقى پديد آورده بود . در اطراف اين درياچه تعدادى مرغابى و ديگر پرندگان از قبل سار و گنجشك لانه داشتند يا تغذيه مىكردند . از عمق اين درياچه و بين توده‌هاى گل و گياه نوعى ماهى كوچك صيد مىكردند كه همچون همهء ماهيهائى كه در باتلاقها يا آبهاى راكد رشد مىكنند گوشتشان طعمى بسيار بد داشت .\r\nصبح فردا كه روز بيست و يكم بود هنگام خروج از اين ناحيه يك قبيلهء تركمان ديديم با زنان و فرزندان و گلهء بزرگى از هرنوع حيوان كه براى حمل و نقل خانواده و اثاثه بسيار ناچيز و اندكشان ، از گاوهاى نر و ماده به جاى حيوان باركش استفاده كرده بودند . از ديدن اين گاوهاى بسيار اهلى و رام كه تركمنها اغلب اوقات دو تا سه طفل خردسال خود را با اطمينان خاطر بر آنها سوار مىكنند و اسب را براى ديگر نيازمنديها به كار مىبرند در شگفت مانديم . لباس تركمانها نظير پوشش ديگر اهالى فارس است نهايت آنكه آنها چندان خود را نمىپوشانند . لباس زنانشان كاملا خشن و فقيرانه است و بيشتر به لباس عجيب و غريب تاتارها شباهت دارد تا لباس زنهاى فارس و از لباس تاتارها كوتاه‌تر و چسبان‌تر است . بچه‌ها تا نوجوانى كاملا عريان‌اند ، رنگ پوستشان به سفيدى مىزند ، و موهاى حنائى دارند . اين مردم به اقتضاى فصل و به دنبال علوفهء بهتر ، بىوقفه با گله‌هايشان از جائى به جائى كوچ مىكنند و زندگانى آنها از اين حيث با اعراب و تاتارهاى همنژادشان مشابه است . اينان نيز دستجمعى و قبيله‌اى جابجا مىشوند و براى دفاع از خويش در برابر باران و ديگر حوادث جوى ، از چادرهاى كوچك و خشنى كه از پشم بز يا شتر و به دست زنهاشان بافته مىشود استفاده مىكنند . اين چادرها غالبا سياه‌رنگ و برخى چرمين هستند اما در هرحال بسيار كوچك و كوتاهند چنان كه به زحمت پنج شش نفر ، آن هم تنگ يكديگر ، مىتوانند در پناه آنها بياسايند . ارتفاع چادر چهار تا پنج و پيرامون آن حداكثر ده تا دوازده پا است .\r\n\r\n","description":"","footnote":"","page_name":" 122 ","page_number":141},
  {"content":"\r\n\r\nچادرها را آنها كه شتر دارند بر شتران و آنها كه شتر ندارند بر نگاهبانى گله‌ها ، مانند شبانان اروپائى از سگهاى بزرگ گله استفاده مىكنند . گاوهاى نر و مادهء آنها مانند گاوهاى ما قدرتمند نيستند . شاخهاى كوچكى دارند كه طولشان از يك پا و كلفتىشان از چهار انگشت درنمىگذرد . اكثر سياه رنگ و چنان لاغرند كه موجب شگفتى است ، و شگفت‌تر آنكه خود تركمانان نيز چنان قناعت‌پيشه و خشنود از زندگانى خويش‌اند كه هيچگاه حاضر نخواهند بود زندگانى شاد خود را با خوش‌ترين زندگانى يك اروپائى - اگر بتوان اين خوشى را با راحتى و شادخوارى آنان برابر نهاد - عوض كنند . شكى نيست كه تركمانان از نژاد سكاها يا تاتارهاى آسيائىاند همانطور كه در ترك بودن آنها نيز نمىتوان ترديد كرد زيرا علاوه بر شباهت اسمى و راه و رسم بىكم و كاست ترك مآبانه‌اى كه در هنگام ورود به سرزمينهاى امپراطورى ايران و آسياى صغير در زندگى داشته‌اند ترك بودن آنها براى خودشان و ايرانيان نيز امرى غيرقابل شك است . تعداد آنها در آغاز چنان وحشت‌انگيز بود كه پادشاهان قارهء آسيا مصمم شدند براى ريشه‌كن كردن آنها با يكديگر تشريك مساعى كنند . با اين‌حال در طول زمان و مدتى كمتر از صد سال بر چندين كشور و سرزمين تسلط يافتند ، امپراطورى اعراب را برانداختند ، و حكومت يونانيان را كه دير زمانى امانت - داران بقاياى سلاطين روم بودند به حكومتى نادار و ناتوان تبديل كردند و نه تنها آسياى صغير بلكه بسيارى از مستملكات آسيائى اعراب را تا رود دجله به زير فرمان خويش درآوردند . اما روزگار كه از اندك‌اندك بركشيدن و برپاداشتن دولتها و امپراطوريها در طول زمان لذت مىبرد تا سرانجام آنان را به خرابى افكند و به نابودى كشاند ، با نخستين حكام ترك نيز همين نقش را بازى كرده است زيرا عدهء اين قوم - كه تحت لواى چندين پادشاه در كشورهاى ايران و آشور و بين النهرين و سوريه و مصر ، و همچنين تمامى آسياى صغير زندگى مىكردند بعدا بر اثر حوادثى چند كاستى گرفت و\r\n\r\n","description":"","footnote":"","page_name":" 123 ","page_number":142},
  {"content":"\r\n\r\nنشانه‌هاى انعدام قريب الوقوع آنان پديدار گرديد . نخستين افول آنها با پيروزى شكوهمند فرانسويان و ديگر مسيحيانى كه با تقدس و بزرگوارى هرچه تمامتر براى فتح سرزمين قدس قدم پيش نهادند آغاز گرديد . تركها بر اثر اين حوادث و با از دست دادن بسيارى از سرزمينهاى خويش به جهت دفاع از سوريه و مصر در برابر تهاجم اروپائيها ناگزير شدند قوائى را كه در شرق دور داشتند از آن نواحى فراخوانند . نتيجه آنكه متصرفات شرق دور آنان دچار ضعف گرديد و به تصرف سكائيان و تاتارها درآمد . بدين‌ترتيب ، همانطور كه اينان با خروج از سرزمين سكاها كشورهائى را به عنف از ايرانيها و عربها گرفته بودند قوم بسيار ستمگر و درندهء ديگرى كه همچون آنان از تاتارستان برخاسته بودند همان خشونت را دربارهء آنان اعمال كردند ، كشورهايشان را مطيع و منقاد خويش ساختند و در گروههاى مختلف صحارى اين كشورها را از اغنام و احشام خويش انباشتند . بعد از آنكه شاهان بسيار قدرتمندى چون بايد و و اباقا و غازان ، و پس از آنها تيمور ، ايران و بخشى بزرگ از آسيا را به تصرف درآوردند ، چون جانشينان تيمور جسارت و بخت پدر را نداشتند ، تاتارها نتوانستند از امپراطورى بزرگ خود جز قسمت شمالى آن را كه مجاور تاتارستان بود نگاهدارند . بطورىكه براى ارمنيها و آذربايجانيها و فارسها و آشوريها مجالى دست داد تا خود را از نخستين دوران بردگى نجات دهند و پادشاهانى برگزينند .\r\nو بر اثر شهامت حسن‌بگ يا اوزن‌حسن و نوادهء او شاه اسماعيل صفوى ، و در سايهء وحدت ، سلطنتى تشكيل دهند كه قرنهاست با عظمتى كه هم‌اكنون شاهد آنيم پابرجاست .\r\nشاه اسماعيل پادشاهى خويش را بر نيروى دينى جديد استوار كرد كه پدرش شاه حيدر ، حاكم اردبيل ، به همهء اين اقوام فرا داده بود و امروز نيز فرمانرواى كنونى آنان ، شاه عباس با شهامت و جسارت بسيار در برابر قواى فوق‌العاده و وحشتناك حكومت عثمانى از آن دفاع مىكند . بدين‌ترتيب امروز تركمانان رعاياى كسانى\r\n\r\n","description":"","footnote":"","page_name":" 124 ","page_number":143},
  {"content":"\r\n\r\nهستند كه امپراطورى چند قرنهء آنها را برانداخته‌اند و به همان حال و روزى افتاده‌اند كه در گذشته هنگام كوچيدن از سكا داشتند .\r\nبا اين‌كه مردان جنگى و اشراف تركمان هنگامىكه سيادت و ثروتى داشتند زندگانى را در آوارگى و خانه بدوشى نمىگذرانيدند بلكه به جنگ مىرفتند و به مشاغل سياسى مىپرداختند - و حال آنكه ديگر افراد قوم به نگهبانى گله‌هاى خويش سرگرم و شبيه امروز زندگانى شبانى داشتند - اين امر بهيچ‌وجه مانع از آن نبوده است كه در بين خانه بدوشان نيز مردانى جگردار و شجاع بوجود آيد كه در زمانهاى مختلف زير عنوان رئيس قبيله عليه پادشاهان قيام كنند ؛ چنان كه در همين زمان نيز شاه عباس ناگزير گرديده است شورشها و قيامهاى تركمانان را در خون گروهى كثير از آنان كه عليه وى مسلحانه قيام كرده بودند خفه كند . تركمانان بعد از آن‌كه بيش از ششصد سال در اين نواحى زيسته بودند و پس از آن‌كه با لشكر - كشيهاى مسيحيان به بيت المقدس سلاطين خود را از دست دادند ، در آسياى صغير سكونت گزيدند و به قبايل مختلف تقسيم شدند و با فرمانروائى بر اقوام سست عنصر و ضعيف آن نواحى روزگار مىگذاشتند . از آن پس با آنكه گه‌گاه فرمانروايان كوچكى بين آنها پديد شد شاه قدرتمند يا دليرى كه بتواند بر همگان مسلط گردد و به ضبط سرزمينهاى همسايگان بپردازد نداشتند بلكه بدانچه تقدير نصيبشان كرده بود و براى تغذيهء گله‌هاشان كفايت مىكرد قناعت مىورزيدند . با اين‌كه تفرق تركمانان و تقسيم شدن آنها به قبايل مختلف مجالى بود تا امپراطوران مسيحى قسطنطنيه مالك الرقاب سراسر آسيا و ماوراء توروس « 104 » كه بدانها تعلق داشت گردند ، ضعف و سست عنصرى چنان آتش شهامت و شجاعت ديرين را در آنان كشته بود كه هنگام عبور كاتوليكهاى اروپا از سوريه ، به جاى آنكه از عبور آنها استفاده كنند و به فتوحاتى دست زنند ، تنها به كمكهاى كوچكى از قبيل گشودن راههائى كه بوسيلهء عثمانيها قطع\r\n\r\n\r\n","description":"","footnote":"\r\n( 104 )  Taurus \r\n","page_name":" 125 ","page_number":144},
  {"content":"\r\n\r\nمىشد - آن هم براى فتح بيت المقدس يا دفاع از آن - اكتفا كردند .\r\nنتيجه آنكه سرانجام فرانسويان و ديگر اروپائيان با از دست دادن شهرهاى انطاكيه و طرابلس و بيت لحم از سوريه طرد شدند و چون يونانيان نيز هرروز به ضعف و زوال مىگرائيدند ، عثمان حاكم ترك كه قسمت مهمى از بيثينياى قديم را در تصرف داشت و دلير و جاه‌طلب بود شاهان ترك و همنژاد خويش را منكوب كرد و متصرفات آنان را از دستشان درآورد . با اين‌كه ارخان پسر عثمان و بعد از او نوه‌اش مراد كه ژان كانتاكوزنوس « 105 » او را آموريو خوانده است حوزهء حكومتى خويش را بسط دادند و به صورت فرمانرواى مطلق - العنان بيثينيا و قسمتى از فريجى درآمدند اين پيروزيها نيز آنان را از ادامهء زندگانى شبانى باز نداشت . بطوريكه مراد پس از استقرار در بورسا پايتخت بيثينيا ، با اين‌كه در آن تاريخ خيال تصرف يونان را در سر مىپرورانيد از توجه كافى به گله‌هاى بز و گوسفند خويش كه در خوش آب و هواترين چراگاه تابستانى ، يعنى كوه المپ واقع در مرز بيثينيا و فريجى مىچريدند غافل نبود . و حتى بعد از آن نيز آنان اين نوع زندگى طبيعى و قديمى را كه اعقابشان از كشور سكاها آورده بودند رها نكردند تا آنكه سلطان مراد ، پس از نفوذ در اروپا و ايجاد تفرقه بين يونان و صربستان و بلغارستان هر روز بر قدرت خود افزود و قسمت مهمى از تراكيه و صربستان و مقدونيه را به تصرف درآورد . مقدونيه را پايتخت قرار داد ، زندگانى چوپانى را به زندگانيى شاهانه مبدل كرد و اين حكومت مستبده‌اى را بنياد نهاد كه هم‌اكنون از چنان قدرت وحشتناكى برخوردار است كه سراسر اروپا را به بيم و هراس انداخته است .\r\nپسرش ايلدرم با يزيد و نوه‌اش مراد دوم ، و جانشينان آنها تا سلطان كنونى كه زندگانى در آسيا را رها كرده‌اند و چنان در اروپا مستقر شده‌اند كه گوئى زادگاهشان بوده است بنا بر عادت قديمى آسيائيان ، از ملل مختلف تحت سلطهء خويش سپاهى جديد تشكيل\r\n\r\n\r\n","description":"","footnote":"\r\n( 105 )  Jean Cantacusnus \r\n","page_name":" 126 ","page_number":145},
  {"content":"\r\n\r\nدادند كه از آغاز كار نيروى توانمند و ستون فقرات ارتش آنها به حساب مىآيد . بدين‌ترتيب رفته‌رفته تركان اصيل مورد تحقير قرار گرفتند و همچون تركمانان گروهى در آسياى صغير كه عرفا آن را آناطولى مىنامند و گروه ديگر به صورت قبايل متفرق در ايالات بزرگ و پهناور آسياى بزرگ به مشاغل اوليهء چوپانى خويش سرگرم شدند . تركان جديد اروپا كه روملى يا رومانيا ناميده مىشوند دربارهء تركان آسيائى چنان تحقيرى روا مىدارند كه نه تنها آنها را « سرباز » نمىخوانند بلكه بطور عموم كاكالز « 106 » مىنامند و در محيط نظامى مشاغل خندق‌سازى و يا ، همچون محكومان به اعمال شاقه ، پاروزنى در كشتيها را بدانها محول مىكنند . و به همين سبب ايرانيان و ديگر ملتهاى تحت سلطهء اين حكومت مطلقه و نيز هنديها و همهء ساكنان شرق آسيا عموما تركها را رومى يا رومزى مىنامند زيرا آنان را از بقاياى يونانيان يا روميان اخير كه همواره دشمن آسيائيها بوده‌اند بشمار مىآورند . چنان‌كه تركان خود نيز با اقامهء دلائلى ، تفاخر مىكنند كه پاسدار ميراث گرانبهاى حكومت مستبدهء روم قديم هستند .\r\nبعد از پيمودن سه فرسنگ به رودخانهء فسا كه همان پاسارگاد قديميها است رسيديم . آبش زياد نبود زيرا هنوز باران فصلى آغاز نشده بود . با اين حال بستر خود را در دشت گسترانيده بود و بر اثر طغيان كناره‌هايش چنان بسط يافته بود كه عبور از آن بدون پل غيرممكن بود . بخصوص هنگامىكه ما به رودخانه رسيديم آب تمامى مجارى آن را انباشته بود و باتلاقهائى پديد آمده بود كه حتى نزديك شدن به كرانهء رودخانه نيز مقدور نبود . پلى كه دو جادهء واقع در دو طرف رودخانه را به هم مىپيوندد و همنام رودخانه است ، بسيار طويل اما چنان تنگ است كه ارابهء كوچكى هم به زحمت از آن مىگذرد .\r\nاين پل و كاروانسراى نزديك آن‌كه باز هم نام رودخانه را بر آن نهاده‌اند از محل خيرات و مبرات زنى ثروتمند از اهالى شيراز\r\n\r\n\r\n","description":"","footnote":"\r\n( 106 ) كاكالز كلمهء تركى است مركب از ( كاكا - لز ) به معنى برده ، ناكس ، پست . - م .\r\n","page_name":" 127 ","page_number":146},
  {"content":"\r\n\r\nساخته شده است . چنان كه بسيارى ديگر از كاروانسراها و ساختمانهاى عام المنفعه از صدقات زنان كه معمولا خيرتر از مردانند ساخته شده است . در حاشيهء رودخانه كه آب آن در فاصلهء دو فرسنگى كاروانسرا به سيوند مىريزد چند مرغ ماهيخوار و چند قدم بالاتر تعدادى لك‌لك فوق العاده بزرگ نشسته بود كه ما را شگفت‌زده كردند . در اين مكان كه به جاى رودخانه بايد آن را درياچه يا تالاب ناميد تعداد زيادى غاز وحشى و مرغابى و ديگر مرغان آبزى بخصوص كلنگ وجود داشت كه در زمستان آنها را بوسيلهء باز يا چرغ يا ديگر مرغان شكارى كه بسيار قوىتر و درشت‌تر از نوع اروپائى خود هستند صيد مىكنند .\r\nدو ساعت پيش از غروب آفتاب منظرهء شهر شيراز از دور نمايان شد و به دهى كوچك رسيديم به نام اكبرآباد كه در يك فرسنگى شهر است . در اين ده توقف كرديم زيرا سفير مىخواست خبر بگيرد كه خانه‌اى كه در شيراز براى وى تدارك كرده‌اند آماده است يا نه و در صورت آماده بودن مىتواند همهء همراهان را در آن جاى دهد ، زيرا قرار بود كه در اين خانه سه ماه سكونت كند . بدين منظور صبح زود نجيب‌زاده‌اى را با مترجمى نزد علىبيگ فرستاد . اين شخص در غياب سلطان قائم مقام وى بود و در ايالات فارس و لار و بحرين عنوان خان داشت .\r\nاين ده در دشتى بزرگ و بسيار حاصلخيز كه كانالهاى بسيارى آن را قطع مىكنند واقع شده و اگرچه تعداد خانه‌هايش بسيار كم و مردمش بسيار فقيرند چون در محلى كاملا مسلط بر شهر شيراز قرار گرفته و تقريبا همهء شهر با گنبدهاى رنگارنگ و منقش مساجدش در ديدرس آن است منظره‌اى بسيار عالى دارد . صبح روز ديگر گروهى از قضات و دولتمردان شيراز به نمايندگى از جانب خان به ديدار سفير آمده هديه‌اى مركب از انواع شربت و ميوه به وى تقديم كردند و متذكر شدند كه اگر سفير مايل باشد براى ديگر همراهان نيز همان نوع هدايا فرستاده خواهد شد . پس از آنكه ما هم نمايندگان خان را با چاشتى مركب از انواع مربا و شراب اسپانيا\r\n\r\n","description":"","footnote":"","page_name":" 128 ","page_number":147},
  {"content":"\r\n\r\nضيافت كرديم بازگشتند و گفتند كه بار ديگر خواهند آمد تا سفير را در تشريفاتى رسمى كه به فرمان شاه مقرر است هنگام ورود وى به شيراز معمول گردد همراهى كنند . پيش از آن‌كه اين اشخاص رفته باشند نجيب‌زاده‌اى كه به دستور سفير نزد خان رفته بود بازگشت و خبر داد كه سفير در يكى از خانه‌هاى شاه واقع در نزديك شهر كه در وسط باغى بزرگ و خرم قرار دارد منزل خواهد كرد .\r\nچون بايد خانه را نظافت و مجهز مىكردند سفير اين روز و فردا را در ده ماند . و چون هواى شب بسيار سرد شده بود اظهار علاقه كرد كه به جاى بيتوته زير چادرى كه در صحرا برافراشته بودند در يكى از خانه‌هاى كوچك ده مسكن كند . در نزديكى اين ده دو گروه تركمان بسيار فقير و ژنده‌پوش زندگى مىكردند اما فقر مانع از آن نبود كه اطفال بيشمار آنها كه كاملا برهنه مىگشتند ، همچون اطفال كوليهاى اروپا كه در اسپانيا خيتانو « 107 » ناميده مىشوند ، بسيار زيبا باشند . رنگ پوست اين اطفال بسيار سفيدتر از فرزندان كوليها بود . زنها همگى به بافتن پارچه‌هاى ضخيمى سرگرم بودند كه خيمه‌هاى خود را از آن مىسازند و پيشتر از آن سخن گفته‌ايم - و نيز پارچه‌هاى زمخت پشمى يا پنبه‌اى ديگرى مىبافتند كه معمولا از آنها لباس مىدوزند . اين زنان همهء كارهاى خانه را خود انجام مىدهند و خدمتكارى ندارند .\r\n\r\n[ شهر شيراز 
  ]\r\nدر سه روزى كه سفير در اين محل اقامت داشت بسيارى از مردم شهر به ديدن وى آمدند ، بخصوص رقاصگان و دف‌نوازان و نوازندگان ديگر آلات موسيقى كه پيش از اين در توصيف شهر لار از آنها نام برده‌ايم . از جملهء اين آلات موسيقى نىانبانى بود كه انبانش از پوست بز نر بود ، مانند انبانى كه در اسپانيا به جاى چليك براى انداختن شراب به كار مىبرند . از اين اركستر هيچگونه آهنگ موزونى به گوش نمىرسيد جز آنكه گه‌گاه آواى مهيب آن در صحرا ولوله‌اى برپا مىكرد .\r\n\r\n\r\n","description":"","footnote":"\r\n( 107 )  xitano \r\n","page_name":" 129 ","page_number":148},
  {"content":"\r\n\r\nدولتمردانى كه پيش از آن به ديدار سفير آمده بودند بار ديگر بازگشتند تا از روز ورود وى به شهر آگاهى يابند زيرا قصد داشتند روز ورود به افتخارش جشنى بزرگ برپا كنند . و چون دانستند كه فرداى آن روز با تشريفاتى به شهر وارد خواهد شد ، همراه چند تن از خدمهء سفير كه براى تنظيم و تزئين محل سكونت وى به شهر مىرفتند بازگشتند .\r\nروز بيست و چهارم نوامبر 1617 ( 5 ذى الحجهء 1026 ه . ق ) كه مصادف با شب جشن سنت كاترين « 108 » بود ، پس از آن‌كه سفير از صبح زود ، پيش‌پيش ، وسائل اطاق مخصوص و جامه‌دانها و ديگر بار و بنه را به شهر فرستاد ، به وى خبر دادند كه استقبال‌كنندگان براى پيشواز وى از شهر خارج شده‌اند . اين اخبار چنان پىدرپى و با شتاب و لحظه به لحظه بوسيلهء قاصدان مىرسيد كه اگرچه اندك وقتى به ظهر مانده بود و تا شهر بيش از يك فرسنگ راه ، آن هم در جاده‌اى بسيار خوب ، نداشتيم سفير و همراهان ناگزير بر اسب نشستند . هنوز مسافت زيادى از دهكده خارج نشده بوديم كه سراسر راه را انباشته از پيادگان و سوارانى ديديم كه به پيشواز ما مىآمدند .\r\nپس از طى كمتر از نيم فرسنگ با گروهى از رجال ديوانى و ديگر شخصيتهاى شهر برخورد كرديم . اين اشخاص را عده‌اى سوار بسيار خوش‌قواره و خوش‌پوش مسلح به تير و كمان و گروهى پيادهء مسلح به زنبورك همراهى مىكردند . حاكم وقت شيراز بسيار جوان و مؤدب و شجاع بود . قبائى مزين به الياف سيمين بر تن و كلاهى بىلبه از پوست آهو بر سر داشت . قبضهء شمشير و خنجرش زرين و مكلل به جواهر بود . كمان و تركشش روكش طلائى داشت و زين و برگ و سينه‌بند اسبش از ورقه‌هاى نقره پوشيده بود . با وجود پهناى زياد جاده كثرت جمعيت چنان بود كه سفير به زحمت پيش مىرفت و سواره نظام ناگزير شد به ضرب چوب راه براى وى بگشايد . با اين حال شكافتن جمعيتى كه تا دروازهء شهر پشتاپشت\r\n\r\n\r\n","description":"","footnote":"\r\n( 108 )  Sainte Catherine \r\n","page_name":" 130 ","page_number":149},
  {"content":"\r\n\r\nايستاده بودند دشوار بود . در نزديكى دروازهء شهر ، در گوشه و كنار گروههائى از زنان ديده مىشدند كه خود را چنان در چادرهاى سفيد پوشانيده بودند كه ديدن چهره‌شان غيرممكن بود . در جلو سفير همواره مردى روحانى كه ايرانيان ملا مىنامند حركت مىكرد . اين شخص دم‌به‌دم و با صداى بلند براى سلامتى و شكوه شاه دعا مىكرد و خدا را از آن جهت كه شاه مورد عنايت و لطف اوست سپاس مىگزاشت . دروازه‌اى كه سفير از آن وارد شهر شد و اهالى شهر آن را دروازهء فسا يعنى دروازهء پاسارگاد مىنامند بسيار كوچك و به زحمت در ميان بقاياى ديوارى گلين و كهنه برپا ايستاده بود .\r\nكوچه‌ها عارى از هرگونه زيبائى و خانه‌ها بدقواره بود . بطورىكه اين شهر كه دورنمائى زيبا و شكوهمند داشت ، همچون بيشتر شهرهاى مشرق زمين ، از نزديك بسيار حقير و بيمقدار مىنمود .\r\nپس از مدتى عبور از ميان انبوه مردم و گذشتن از كوچه‌هاى پيچ در پيچ و پرگرد و خاك به ميدانى و در حقيقت تپه خاكى رسيديم كه در آن اللهورديخان ساختمان مسجدى بسيار زيبا از سنگ سفيد را با حجره‌هائى بيشتر براى سكونت فقيهان و ملايان يا غرباى راهگذر آغاز كرده بود . پس از آن از ميدان بزرگ ديگرى گذشتيم كه خانهء سلطان با راهروى زيبا و ايوانى طلاكارى شده در آن واقع بود .\r\nآنگاه بار ديگر از كوچه‌هائى شبيه به آنچه پيش از اين گفته‌ايم گذشتيم و از دروازه‌اى كه مقابل دروازهء ورودى بود از شهر خارج شديم . در اينجا نيز گروهى زن را با چادرهاى سفيد بر بامها و پنجره‌هاى بسيار تنگ خانه‌ها كه حصير يا كركره‌هاى بد ساخت داشتند مشاهده كرديم . زنانى سالخورده با صورت باز بر در خانه‌ها ايستاده بودند و برحسب تمايلى كه له يا عليه ما داشتند ورود شادمانهء ما را سپاس مىگفتند يا لعنمان مىكردند و اين حالات ، گذشته از آن‌كه بوسيلهء مترجمان بيان مىشد بسادگى از بشاشت يا اخم كردن آنها معلوم بود . اهالى فارس اين دروازه را كه رو بسوى غرب و شمال‌غربى دارد دروازهء آهن مىناميدند . از اين دروازه\r\n\r\n","description":"","footnote":"","page_name":" 131 ","page_number":150},
  {"content":"\r\n\r\nخيابانى بسيار بزرگ آغاز مىشد كه دو هزار پا طول و نود پا عرض آن بود . اين خيابان به يكى از خانه‌هاى شاه كه سفير بايد در آن منزل مىكرد ختم مىگرديد . و بسيار راست بود چنان كه گفتى با مساحى دقيق طراز شده باشد . در دو طرف آن ديوارى گچ‌اندود به ارتفاع يك نيزه بود اما خانه‌اى كه بر آن مشرف باشد وجود نداشت .\r\nپشت ديوارها در دو طرف ، باغهاى زيبائى بود پر از درختان ميوه و با چند عشرتكده كه تا دو ثلث خيابان را از دو طرف دربر مىگرفتند .\r\nاين خانه‌ها نيز ملك شاه‌اند و اگرچه اطاقهاى كمى دارند ساختمانشان بسيار محكم و داراى تالارها و مهتابيهاى زيبا است كه برخى مشرف بر خيابان است . خيابان بقدرى پهن و صاف است كه اهالى از آن براى اسب‌دوانى و تيراندازى با كمان استفاده مىكنند . مهتابيهاى قسمت ديگر بناها مشرف بر باغهائى است كه از هر دوطرف تا نيم فرسنگ بال گسترده‌اند . در وسط اين خيابان عريض شش ستون از مرمر سفيد ساخته شده بود به كلفتى دو پا و ارتفاع نيم نيزه كه دو به دو كنار يكديگر قرار گرفته بودند و فاصله‌شان از ستونهاى ديگر پانزده تا شانزده پا بود . از اين ستونها بعنوان مانع براى تمرين سواركارى استفاده مىشد . بمحض خروج از دروازه در مدخل آن تداركات حاكم و نمايندهء شاه را براى پذيرائى از سفير مشاهده كرديم . اگرچه ميزبانان از قابليت و قريحه‌اى كه اروپائيان در نظاير اين‌گونه امور از خود بروز مىدهند برخوردار نبودند ، سفير در برابر حسن ظنى كه از جانب مردم به وى ابراز مىشد تعارف و تشكر لازم را بجا آورد . جمعيت پياده و سوار در سرتاسر خيابان موج مىزد .\r\nدر ميان آنها دو رديف رقاص مشاهده مىشد - يك رديف زن و رديف ديگر شش يا هفت پسر با موهائى بلند همچون زنان و دامنهائى كه تا قوزكهايشان مىرسيد ، مانند پسرى گرجى كه در لار ديده بوديم ، از همان نژاد و مليت و رنگ پوستى سفيدتر از اروپائيان . اين پسران نيز از دين آباء و اجدادى خويش دست شسته بودند . زنها نيمه بربر بودند و بسيار بينوا ، با لباسهايى بىقواره . هم زنها و هم پسرها با\r\n\r\n","description":"","footnote":"","page_name":" 132 ","page_number":151},
  {"content":"\r\n\r\nچرخ‌زدنهاى سريع و حركات عجيب و با آهنگ دفها و نىانبانهاى بزرگ - مانند آنچه در لار ديده بوديم - مىرقصيدند . بدين‌ترتيب سفير و همراهان كه بسبب حركات رقاصان در جلوشان بسيار آرام راه مىپيمودند به سى چهل قدمى كاخ شاهى رسيدند كه در پايان اين كوى وسيع و زيبا قرار داشت و بسبب راهروها و ايوانهاى بسيار زيبا و بخصوص ارتفاعش ، منظره‌اى بديع و خوشايند را در نظر مجسم مىكرد . از سطح خيابان بوسيلهء دو پلكان به جلو خان كوچكى رسيديم كه براى ممانعت از وارد شدن با اسب ، بلندتر از سطح جاده ساخته شده بود . نزديك در ورودى قصر ، در وسط اين جلو خان ، استخرى هشت گوش پر از آب چشمه ديده مىشد .\r\nسفير در جلو اين دو سه پلكان از اسب پياده شد و فاصله به فاصله چند لحظه‌اى توقف كرد تا كشتىگيرانى را كه بچابكى زورآزمائى مىكردند و گاوهائى را كه به جنگ تحريك مىشدند و قوچهايى را كه با حرارت تمام سرشاخ بودند تماشا كند .\r\nدر مدتى كه سفير به طرف اطاقش مىرفت نوازندگان و رقاصان بار ديگر به نوازندگى و رقص و پايكوبى پرداختند . سفير بسبب ناراحتى از گرما ميل داشت كمى استراحت كند اما افرادى كه بلافاصله به ديدن وى آمدند به وى مجال استراحت ندادند . در اين ديدار حاكم شهر چند قرابه شراب آورد كه همهء آنها مصرف شد .\r\nسفير با اين‌كه معمولا شراب نمىنوشيد براى خشنودى ديداركنندگان ناگزير دستى به جام برد . صبح روز ديگر پيش از آن‌كه سفير از خواب بيدار شده باشد علىبيگ ، قائم‌مقام سلطان ، به ديدار وى آمد و از اين‌كه روز گذشته بسبب كسالت مزاج نتوانسته بود از وى استقبال كند عذر خواست و در اجراى فرمان سلطان ، پيش از عزيمت به جنگ كردها ، هدايائى از هرآنچه تدارك آن در شيراز امكان داشت به وى تقديم كرد . اين قائم‌مقام مردى هفتاد ساله از نژاد تاتار و متولد ناحيهء چركس بود . او نوكر قديمى اللهورديخان و از مقربان فرزندش امامقلى خان بود كه مستقلا و طبق رأى و نظر\r\n\r\n","description":"","footnote":"","page_name":" 133 ","page_number":152},
  {"content":"\r\n\r\nخويش حكومت مىكرد . مردى با استعداد اما حيله‌گر و دسيسه‌كار بود و اين صفت شهرت او را به عنوان يك سرباز خوب تحت الشعاع قرار مىداد . ثروتى كه به چنگ آورده بود احترام و بيم ديگران را نسبت به وى برمىانگيخت اما در قلمرو ايالت فارس و لار مورد بغض و نفرت همگان بود .\r\nبعد از اين تعارفات و تشكرى كه سفير بمناسبت تشريفات روز پيش از وى به عمل آورد ، از عاليجناب اجازهء مرخصى خواست و رفت .\r\nزيرا ايرانيان در چنين ديدارها تشريفات كمى را رعايت مىكنند .\r\nآنها غالبا صبح به ديدن اشخاص مىروند تا بقاياى روز را به سرگرميهاى معمول خود كه ترتيب مجالس رقص و آواز يا شرابخوارگى و گفت و شنيد با يكديگر است بپردازند ، علىبيگ بسيار مقدس و پاىبند رعايت قوانين شرع اسلام بود و از نوشيدن شراب قويا خوددارى مىكرد .\r\nخانه‌اى كه سفير در آن سكونت كرد و باغ مجاور آن ، از عماراتى است كه به دستور شاه اسماعيل صفوى ساخته شده است . اين خانه اگرچه چندان بزرگ نيست و در زمين كوچكى ساخته شده است مجلل و زيباست . به شكل برجى ساخته شده و داراى سه طبقه است . براى رفتن به طبقات بالاى اين ساختمان ، همچون ديگر خانه‌هاى ايران ، از پلكانى تنگ و مارپيچ استفاده مىشود . عمارت ، طبق عادت ايرانيان و آنچه در سراسر آسيا معمول است از خارج داراى هيچگونه آرايشى نيست . در طبقهء دوم كه شامل بهترين و زيباترين اطاقهاست ، تالارى زيبا ساخته‌اند كه از برخى تالارهاى قصر پادشاهى مادريد بزرگ‌تر است . در وسط طاقى كه تالار را مىپوشاند گنبدى است .\r\nاين گنبد هيچگونه آرايشى ندارد جز آنكه با گچ سفيدكارى شده است و پنجره‌هائى شيشه‌اى روشنائى آن را تأمين مىكنند .\r\nدر اين تالار و اطاقهاى ديگر همين طبقه تصوير چند زن به چشم مىخورد كه لباسهاى گشاد به سبك ايتاليائى بر تن دارند .\r\nمويشان بافته و بر سرشان گلهاى بسيار زده شده است . برخى از\r\n\r\n","description":"","footnote":"","page_name":" 134 ","page_number":153},
  {"content":"\r\n\r\nآنها بسبك ارمنهء قديم تاجى از برگ غار يا تاج افتخار بر سر دارند . و اين نشانه‌اى است كه ما را معتقد مىكند - و در حقيقت از كيفيت تصاوير هم پيداست - كه تابلوها كار نقاشان ايتاليائى است و از قرائن ، اين هنرمندان را و نيزيان نزد آن پادشاه بزرگ فرستاده‌اند . از اين تالار درهاى متعدد به اطاقهاى كوچك و راهروها و مهتابيها باز مىشود بطورىكه هرچه هم گرماى تابستان زياد باشد درون ساختمان خنك است . اما در زمستان هواى عمارت سرد و ناراحت‌كننده است ، چنان كه سفير نيز از همين سرما در رنج بود .\r\nبين مهتابيهائى كه دور تا دور اين عشرتكده تعبيه شده است دو تاى آنها از همه وسيع‌تر و بزرگ‌تر است . يكى از اين‌دو مهتابى روى در ورودى خانه و مشرف بر جاده است بطورىكه از روى آن مىتوان دروازهء ورودى شهر را كه ما نيز از آن وارد شده بوديم مشاهده كرد .\r\nاين مهتابى چون رو به جنوب و جنوب‌شرقى است بيشتر ساعات روز آفتابى است و بهترين جاى عمارت براى مصون بودن از باد است .\r\nدر زمستان نيز براى اطاقها بمنزلهء بخارى است زيرا ديوارى كه نماى جلو عمارت را تشكيل مىدهد هلالى شكل است و چون در دو طرف مهتابى نيز دو راهرو بسيار كوچك هست اشعهء آفتاب كه اين راهروها را روشن مىكند با شدت به نقطهء مركزى دايرهء درون ديوار مىتابد و در نتيجه راهروها را هرچه بيشتر گرم مىكند . مهتابى ديگر در نقطهء مقابل مهتابى نخستين روى درى قرار گرفته است كه به باغ باز مىشود و به همان ترتيب بر باغ مشرف است . اين مهتابى نيز هنگام تابستان هواى خنكى را كه در اثر بادى كه از شمال و شمال شرقى بسوى غرب و شمال‌غربى مىوزد ، در اين سوى عمارت پديد مىآيد به همان ترتيب كه گفته‌ايم ، در داخل دو راهرو كوچك متمركز مىكند . اين مهتابى و راهروهاى كوچك اطرافش روبروى خيابان زيبايى قرار گرفته‌اند كه در دو طرف آن درختهاى بزرگ سرو و چنار سر به فلك كشيده‌اند و چنان دلربا و تحسين برانگيزند كه توصيف آنها غيرممكن است . هريك از دو مهتابى بزرگ با سه در\r\n\r\n","description":"","footnote":"","page_name":" 135 ","page_number":154},
  {"content":"\r\n\r\nبه تالار ارتباط مىيابند . اين درها چنان در يك خط مقابل يكديگر قرار گرفته‌اند كه از هريك از آنها مىتوانستيم جاده‌اى را كه از آن وارد شده بوديم و در عين‌حال خيابان مشجر داخل باغ را مشاهده كنيم . از مركز تالار نيز از هركدام از دو در وسط نه تنها جاده و خيابان مشجر بلكه انتهاى جاده و دروازهء شهر نيز پيداست ، همانطور كه در ورودى حرمسرائى كه در وسط باغ است نيز ديده مىشود . اين باغ را به حق مىتوان جنگلى انبوه نام داد انباشته از هرگونه درختان ميوه و ديگر درختان پر شاخ‌وبرگ كه در صفوف منظم كاشته شده و خيابانهاى مشجر بزرگ و كوچكى را بوجود آورده‌اند با زمينى صاف و هموار كه با شكلهاى چليپائى و مربع تنظيم و كرت‌بندى شده است . مهمترين خيابان اين باغ بزرگ همان خيابان محصور در سروها و چنارهاست كه پيشتر از آن سخن گفته‌ايم . اين خيابان نهصد پا درازا و سى پا پهنا دارد و چنان راست و صاف است كه از جلو در « سرا » مىتوان دو در عمارت و جادهء ورودى و حتى دروازهء آهن را كه فاصلهء اولين و آخرين آنها يك فرسنگ ايتاليائى است مشاهده كرد . اين خيابان همانطور كه گفته‌ايم از دو طرف با سروهاى تنومند آراسته شده است . اين سروها بسيار انبوه و ستبرند چنان كه كلفتى برخى از آنها بيش از طول دستهاى پيوستهء سه مرد است و چنان مرتفع و راست قامتند كه به مسله « 109 » يا ميلهاى بسيار بزرگ قديمى شباهت دارند . با اين‌كه كف خيابانها بسيار هموار است در دو طرف هر خيابان مجاور درختها راههاى باريكى ساخته‌اند كه يك پا از كف خيابان بلندتر و پنج شش پا عرض آنهاست . بطوريكه دو مرد مىتوانند شانه به شانه در آنها راه بروند و بدين وسيله قسمت وسط خيابان كه معبر نيست همواره سبز و پر از گياهان ريزى شبيه شبدر است و هرروز گروهى مرد و زن روى اين سبزه‌ها مىنشينند و به تفريح و گپ‌زدن مىپردازند . به همين‌جهت باغبانها كه مراقبت از كشت‌وكار باغ را برعهده دارند در نظافت و آبيارى\r\n\r\n\r\n","description":"","footnote":"\r\n( 109 )  obelisque \r\n","page_name":" 136 ","page_number":155},
  {"content":"\r\n\r\nخيابانها دقت بسيار مىكنند تا گياهان آنها همواره سبز و خرم باقى بمانند . زيرا علاوه بر آنكه ايرانيها و عربها بسيار در بند نظافت و نگاهدارى باغهاى خود هستند باغبانها از مردمى كه هرروز براى تفريح و وقت‌گذرانى بدين باغ مىآيند سود بسيار مىبرند . ايرانيها اين نوع وقت‌گذرانى و تفريح را كه از هرنوع خوشگذرانى ديگر جداست « تماشا » مىنامند . در پاى اين چنارها و سروها نهرهاى خوش‌قواره‌اى از آب چشمه جارى است كه به جويهاى كوچكتر تقسيم مىشوند و همهء قسمتهاى باغ را دربر مىگيرند . در انتهاى خيابان بزرگ حرم يا سراى واقع است كه از آن سخن گفته‌ايم . اين عمارت خانه‌اى است به شكل و سبك ساختمان اصلى باغ . نه خيلى بزرگ است و نه خيلى مرتفع ، چنان كه اطاقهاى آن نيز بسيار كوچك است . تعدادى مهتابى و راهرو و پنجره‌هائى دارد كه كركره‌هاى چوبى بزرگ و سربى رنگ دارند . اين عمارت مخصوص سكونت زنهاست كه ايرانيان در دور نگاهداشتن آنان از قسمت عمومى خانه سعى بليغ دارند . اين سرا روى سكوئى قرار گرفته كه از آجرهاى بزرگ مربع شكل ساخته شده و از سطح باغ هفت پا بلندتر است . سكو بقدرى بزرگ است كه گذشته از قسمت زيربناى حرم‌سرا از هرطرف چهل پا پهنا دارد . در اين فضا ده آب‌نماى كوچك هشت‌گوش هست كه نزديك نيم ذراع عمق دارند . اين آب‌نماها با جويهاى كوچكى به پهناى نيم پا و همين اندازه عمق به يكديگر مربوطند و آب زلال آنها در گردش از اين يك به ديگرى منظره‌اى زيبا و دل‌انگيز بوجود مىآورد . اين خانه از سفال پوشيده نشده بلكه با نوعى كاهگل اندود شده است . كاهگل جسمى خميرمانند و بسيار سخت است كه هرچه آب بر آن ريخته شود رطوبت آن به سقف چوبى يا آجرى كه معمولا زير آن قرار گرفته است نفوذ نمىكند بلكه از ناودانهائى كه در هرطرف روى ديوارها نصب شده است پائين مىريزد و بام خانه همواره خشك مىماند . روى اين بام ، همچون همهء بامهاى ديگر ، ستونى مرمرين به درازاى سه چهار پا يا كمى بيشتر\r\n\r\n","description":"","footnote":"","page_name":" 137 ","page_number":156},
  {"content":"\r\n\r\nوجود داشت . اين ستون كوتاه براى صاف كردن و هرچه بيشتر درهم فشردن كاهگل تازه‌اى است كه هرسال بر كاهگل قديمى مىافزايند . « 110 » با اين وسيله پشت‌بام به صورت مكانى زيبا و مسلط بر تمامى باغ درمىآيد كه در گرماى شديد تابستان ، شب هنگام ، براى هواخورى و قدم زدن از آن استفاده مىكنند . خانهء بزرگى كه محل سكونت سفير بود بامى چنان بزرگ و مرتفع داشت كه به دشتى مانند بود كه از فراز آن نه تنها همهء باغ شاهى بلكه همهء باغهاى خصوصى اطراف تا سه فرسنگى ، و همچنين قسمتى از شهر ديده مىشد . چون در كاهى كه در گل پشت بام به كار رفته بود دانه‌هاى جو و بذرهاى ديگر وجود داشت ، نزول اولين باران موجب مرطوب شدن گل و رشد آن دانه‌هاى نباتى مىگرديد چنان كه در اندك مدت سراسر پشت‌بام از گل و گياه پر مىشد . سفير در اواخر ماه نوامبر بدين مكان رسيد ، با اين‌حال بر اثر اعتدال هوا باغ كاملا سبز و خرم و درختها پر برگ بود . با اين‌كه هواى اين ناحيه و ديگر نواحى ايران كه به عربستان نزديكند در تابستان بسيار گرم است چون باغها و كشتزارها در سراسر فصل تابستان نيز آبيارى مىشوند هوا تلطيف مىشود و گرماى شديد اثر زيادى نمىگذارد و به همين‌جهت بيشتر ميوه‌ها در فصل زمستان نيز خراب و فاسد نمىشوند و حتى تا بهار دوام مىكنند . شگفت‌تر ميوهء بسيار زيادى است كه از همين باغ شاهى بدست مىآيد زيرا گذشته از آن‌كه باغ از فرط بزرگى بيشتر به جنگل شباهت دارد ، درختهاى ميوه‌اى كه در قطعات مربع شكل بين سروها و چنارها و نارونها كاشته شده است بقدرى انبوه و درهمند كه به نظر غيرممكن مىنمايد كه زمين محدود زيرشان بتواند پاسخگوى غذايشان باشد و با اين حال آنقدر پرميوه‌اند كه شاخه‌ها به سختى بار ميوه را تحمل مىكنند . ميوه‌ها تقريبا همانهائى است كه ما در اروپا داريم ، اما خوشمزه‌تر . بخصوص گلابيها و انگورها كه چندين نوعند ، طعمى عالى دارند و در زيبائى و درشتى كم‌نظير و\r\n\r\n\r\n","description":"","footnote":"\r\n( 110 ) مقصود بام غلطان است . - م .\r\n","page_name":" 138 ","page_number":157},
  {"content":"\r\n\r\nشگفت‌آورند ، همچنين مقاديرى غيرقابل تصور پسته و بادام و گردو كه در سراسر جهان نظيرشان يافت مىشود . در شصت هفتاد پائى حرمسرائى كه از آن نام برديم ، در برابر يكى از اضلاع آن ، استخرى بزرگ و زيباست كه براى رسيدن بدان از چهار پنج پله بالا مىروند . دورادور استخر گذرگاهى است به عرض بيست پا كه با همان آجرهاى اطراف حرمسرا مفروش گرديده است . براى پوشيدن هر بدنهء استخر ، كه مربع شكل و عمق آن سه ذراع است ، يكصد آجر مرمر به كار رفته است به همين جهت منظره‌اى بديع دارد . در فاصلهء هرسه ذراع از گذرگاه كنارهء استخر ، پله‌اى هست كه همان اندازه عرض دارد و به شكل پلكان تئاتر ساخته شده است . از اين پله‌ها پائين مىروند و نزديك آب مىرسند . در استخر براى تفريح و هواخورى خانمها ، هنگامىكه در حرمسرا باشند ، دو زورق بزرگ هست . چون هنگام اقامت سفير در ساختمان اصلى باغ زنى در حرمسرا نبود ، استخر در اختيار وى و خدمهء او بود و خود حرمسرا را نيز براى سكونت همراهانى كه در ساختمان اصلى جائى براى آنها نبود در اختيار سفير گذاشته بودند . اين استخر از سه‌طرف به اندازهء چهار پنج پله از زمين حرمسرا بلندتر و پهلوى چهارم آن همسطح باغ است . از طريق‌جوئى بعرض سه و عمق نيم پا آب فراوان بسيار زلال از باغ به استخر وارد مىشود . اين جويبار همواره تا حدود گذرگاه آجرى اطراف استخر لبالب از آب است . آب پس از عبور از استخر از طريق جوى ديگرى كه مقابل جوى نخستين واقع شده است از شكافى كه در سنگ مرمر كنارهء استخر به شكل صدف ايجاد كرده‌اند خارج مىشود و بار ديگر به باغ مىريزد . آب استخر هنگام خروج از شكاف صدفى شكل ، اشكال و مناظرى چنان زيبا به خود مىگيرد كه گوئى از ظرفى كه از گرانبهاترين بلور ساخته شده باشد خارج مىشود . پس از درى كه روبروى در خروجى اولين خيابان محصور در سروها كه از آن سخن گفته‌ايم قرار گرفته است ، خيابان مشجر ديگرى كه باز هم محصور در سروها چنارها و\r\n\r\n","description":"","footnote":"","page_name":" 139 ","page_number":158},
  {"content":"\r\n\r\nنارونهاست و طول آن برابر خيابان نخستين است آغاز مىگردد كه به ديوار باغ ختم مىشود . از آخر اين خيابان نيز خيابانهاى متعدد ديگرى مشجر به نارونهاى سفيد منشعب مىگردند كه همهء جوانب باغ را دربرمىگيرند . اين خيابانها همانطور كه گفته‌ايم بين خود قطعات مربع شكلى به وجود مىآورند كه انباشته از درختهاى ميوه است . در حواشى همهء اين خيابانها پرچينهائى مركب از بوته‌هاى گل سرخ كشيده‌اند كه از گل آنها ، آنگونه كه باغبانها مىگويند ، گلابى بسيار اعلا مىكشند كه به مقدار زياد به هرمز و از آنجا به هندوستان صادر مىگردد و در اقصى نقاط هند با قيمت خوب به فروش مىرسد . اين گل سرخ همان است كه در اسپانيا روزاد الكساندريا « 111 » و در فرانسه ، روز دو پروون « 112 » ، ناميده مىشود و داروهائى كه از آن مىسازند براى درمان همان دردها به كار مىرود كه اروپائيان به كار مىبرند . اما با اينكه گل سرخ بعنوان داروئى گرمىزا به كار مىرود بالعكس گلابى كه از آن مىگيرند ، همچون گلابى كه در اروپا از گل سرخ معمولى گرفته مىشود ، سرد و خنك‌كننده است . اين خاصيت خنكى خيلى عجيب نيست زيرا تجربه آن را ثابت كرده است ، بطورى كه پزشكان و جراحان در مرض باد سرخ و نزلهء گرم ، ماليدن اين دارو را به پوست بدن تجويز مىكنند و اگر هنگام تب شديد آن را در دهان بگيرند درجهء حرارت بدن پائين مىآيد . برخى از خدمهء سفير عملا اين دارو را به كار بردند و تسكين يافتند . در خاتمهء سخنانم دربارهء اين باغ بايد بگويم كه در گوشه و كنار آن بيشه‌هائى از درختان خودرو و جنگلهائى از نى و جگن ، از آن نوع كه معمولا در كنار جويبارها مىرويند ، وجود دارد . اين نيزار هنگام روز كنام تعدادى كفتار يا حيوانات كوچكى است كه در اسپانيا آديو « 113 » ناميده مىشوند و در حقيقت نوعى سگ بربرستانى است شبيه آنچه در گوآ ديده بوديم . اين حيوانات بمحض تاريك شدن هوا ، براى يافتن طعمه بطور گروهى از نيزار خارج مىشوند . چون هنگام اقامت سفير\r\n\r\n\r\n","description":"","footnote":"\r\n( 111 )  Rosa d'Alexandria \r\n( 112 )  Rosa de Provins \r\n( 113 )  adive \r\n","page_name":" 140 ","page_number":159},
  {"content":"\r\n\r\nدر اين خانه آشپزخانه را كمى دور تر از ساختمان برپا كرده بوديم اين حيوانات گوشهء دنجى براى جويدن استخوانها و خوردن ديگر فضولات يافته بودند و در طول شب چنان بلند زوزه مىكشيدند كه شنيدن آواى دلخراششان براى ما نوعى سرگرمى شده بود . آوائى شبيه آنچه مسافران يا دروگران در بيابانها يا مزارع براى خبر گرفتن از يكديگر ، به شوخى سر مىدهند . اين حيوانات طبيعتا دسيسه‌باز و حيله‌گرند بطورىكه اگر زياد پرخور و دله نباشند گير انداختن آنها دشوار است . بعبارت بهتر ، اگر بخاطر گرسنگى نباشد به خانه‌اى ، ولو درش باز باشد ، وارد نمىشوند . هنگامىكه چيزى خوردنى مىيابند براى خبر كردن همجنسان زوزه مىكشند . در اين حالت براى مخفى كردن خود مطلقا به حيله‌هائى كه در موارد ديگر به كار مىزنند متوسل نمىشوند . به خود خيانت مىكنند و به تله مىافتند . همواره به آشپزخانه يا طويلهء اسبهاى سفير ، كه بمحض شنيدن صداى اين حيوانات درشان را باز مىگذاشتند وارد مىشدند در اين حالت ستوربانان و آشپزها در را مىبستند و به ضرب چوب آنها را خرد و خمير مىكردند و بدين‌ترتيب سزاى گستاخى بىحد آنان را مىدادند . اين كفتارها از نوعى از همين نژاد كه در گوآ ديده بوديم درشت‌ترند . به قدر يك سگ شكارى زورمندند اما مشاهدهء كفتارهاى شهرى ما را مطمئن كرد كه كفتارهائى كه در باغها و بيشه‌هاى بسيار دور از شهر زندگى مىكنند قويترند . روزى كه برخى از خدمهء سفير چند سگ زنجيرى را به گردش مىبردند هنگام نزديك شدن به يكى از نيزارهائى كه اين حيوانات روزها در آن بسر مىبرند برخى از سگها را در بيشه رها كردند . بر اثر وارد شدن سگها چند كفتار از بيشه بيرون آمدند و بقيه پراكنده شدند . اگرچه سگها نيز با آنكه با آنها روبرو شده بودند جرأت حمله بدانها را نداشتند چنان كه اين حيوانات نيز از روبرو شدن با سگ بزرگ سفير خوددارى مىكردند و هيچگاه از برابرش نمىگذشتند و حتى هنگامىكه سگ را به دنبال آنها رها مىكردند خود را در سوراخهائى\r\n\r\n","description":"","footnote":"","page_name":" 141 ","page_number":160},
  {"content":"\r\n\r\nكه در باغ و نزديكى آن حفر كرده بودند پنهان مىساختند . رنگ اين كفتارها كاملا شبيه كفتارهاى گوآست . در ميان آنها تعدادى كفتار نيمه‌سفيد به رنگ سگها هست كه به قول باغبانها ، گاهى با آنها جفت‌گيرى مىكنند . براى من پذيرفتن اين مدعا دشوار است زيرا سگ و كفتار اگرچه تا حدى از لحاظ اندام شبيه‌اند كاملا از دو نوع مختلف‌اند .\r\nشهر شيراز قطعا همان شهر قديمى سيروپوليس ايالت پاسارگاد است كه بسبب وجود آرامگاه سيروس ( كوروش ) بنيادگذارش مشهور گرديده است . اين شهر در دشتى بزرگ و صحرائى زيبا واقع شده كه از هرطرف بخصوص در طرف پل فسا كه مدخل جادهء لار و راهى است كه ما از آن به شهر وارد شديم ، در كوههاى بلند محصور است . اين كوهها جز در شمال كه فاصله‌شان با شهر بيش از نيم فرسنگ نيست دو سه فرسنگ از شهر دورند . در مشرق شيراز به فاصلهء چهارده پانزده فرسنگ ، شهر فسا قرار دارد كه همان پاسارگاد قديم است و كمى دور تر ايالت كرمان كه همان كار امانى است و همچون شيراز هرگونه نعمتى در آن فراوان است . در مغرب شيراز ، شهرهاى بزرگ و مشهور خوزستان به نامهاى هويزه و بصره و در جنوب آن باز هم قسمتى از خوزستان قرار گرفته است كه آن را كوير كارامانى مىنامند و تا خليج فارس ادامه مىيابد . در شمال شهر در مسير جادهء شيراز - اصفهان شهرك چهل منار يا مشهد مرغاب و رودخانهء بند امير واقع گرديده است . شيراز از لحاظ موقع و مكان همانند شهر قرطبه واقع در ايالت اندلس اسپانياست ، با اين فرق كه اين شهر رودخانه‌اى در نزديكى خود ندارد . همچنين تقريبا به بزرگى قرطبه است ، اگرچه باغهائى فضاى وسيع اطراف آن را احاطه كرده‌اند كه چند دهكده را نيز دربر مىگيرند و چندين عشرتكدهء بسيار زيبا كه ساختمانهاى عالى دارند شهر را بسيار بزرگتر و پرجمعيت‌تر نمايش مىدهند ، و حال آنكه در حقيقت چنين نيست . از طرف ديگر ، بيشتر سكنهء شيراز فقير و پست و\r\n\r\n","description":"","footnote":"","page_name":" 142 ","page_number":161},
  {"content":"\r\n\r\nبينوايند . شيراز را به سبب دشت زيبا و موقعيت مناسبش در زبان فارسى رام زمين « 114 » يا شهر هموار مىنامند . اگرچه زمين شهر و سراسر صحرايش كه بين كوهها و رودخانه و پل فسا قرار گرفته همچون ايالت لار طبيعتا خشك و لم يزرع است مع ذلك قناتها و آبدانهاى فراوانى دارد كه آبشان شيرين و گوارا است . بيشتر اين قناتها از زمانهاى بسيار قديم و دورترين مكانها ، از زير زمين به شهر هدايت شده‌اند و سرچشمهء همهء آنها چشمه‌هاى آب شيرين است .\r\nبطورىكه همين كوهها كه در حقيقت صخره‌اى بيش نيستند در حاصلخيزى و آبادانى اين صحراى زيبا و مطبوع سهيم‌اند . با اين‌كه مردم شهر با استناد به كتب تاريخى خويش مىگويند عمر شيراز بيش از هفتصد سال نيست و اين شهر مدت زمانى بعد از تسلط اعراب بر ايران بنياد گرفته است ، اگر به داستانهاى كهن كه خود بدانها معتقدند ، بخصوص فتوحات برجسته و كارهاى جالب توجه پادشاهى قديمى به نام جمشيد ، كه پيش از تاريخ مدون ايرانيان مىزيسته است معتقد باشيم ، بايد بپذيريم كه بنياد شهر شيراز در ازمنهء بسيار دور تر نهاده شده است . با اينكه همگان در مورد زمان تولد و حكومت اين قهرمان متفق القول نيستند مع ذلك كسانى كه تنها به افسانه اكتفا نمىكنند و با احتياط بيشترى سخن مىرانند ، مىگويند اين پادشاه هزار سالى پيش از طوفان نوح مىزيسته است .\r\nبر اساس اين افسانه مىتوان انگاشت كه اين پادشاه يكى از اولين و مقتدرترين فرمانروايان آشور بوده است . مىگويند اين مجارى بزرگ و تحسين‌برانگيز كه با شكافتن و بريدن كوههاى بزرگ بين شهر و چشمه‌ها پديد گشته‌اند و سراسر دشت شيراز را آبيارى مىكنند به فرمان وى ساخته شده است . بدين‌وسيله ، آن مقدار آب براى شيراز تدارك شده است كه اگر همهء قناتها و نهرها به هم مىپيوستند رودخانه‌اى بزرگ پديد مىآمد . كوتاه سخن آنكه هيچ كار شگرف و تحسين برانگيزى در اين ايالت انجام نگرفته است مگر آنكه شاه\r\n\r\n\r\n","description":"","footnote":"\r\n( 114 )  Iramzami \r\n","page_name":" 143 ","page_number":162},
  {"content":"\r\n\r\nجمشيد مبدع آن باشد ، بخصوص قناتهاى بزرگى كه از چهل منار سرچشمه مىگيرند و همراه نهر ديگرى از همين شهرك به شيراز مىآيند و آبى بسيار زلال در آنها جارى است . آب نهر مزبور سيل‌آساست و در بين راه باغها و صحارى شرق شيراز را ، ما بين شهر و كوهى كه قلعهء قديمى خرابه‌اى در آن وجود دارد ، مشروب مىكند . اين شهر زيبا و مشهور در روزگاران گذشته بسيار بزرگتر بود و ساختمانهائى ممتاز داشت كه امروز فاقد آنهاست و دليل آن خرابه‌هائى است كه در محدودهء شهر و خارج آن به چشم مىخورد .\r\nهنوز چند سالى بيش از آن تاريخ نمىگذرد كه شاه عباس ، پادشاه فعلى ايران ، در آغاز سلطنت به منظور سركوب يعقوب خان ، حاكم آن روزگار شيراز ، ساختمانهاى زيادى را ويران كرد . شاه در اين حمله ، به منظور پركردن خندقهائى كه دورادور شهر را احاطه كرده بود قسمتى از ديوار شهر را كه تا آن روز برپا بود فرو ريخت چنان كه هم‌اكنون از آب گرد آمده در بقاياى آن خندقها باطلاقهائى بوجود آمده است . آن ياغى بعد از مدتى دفاع و سنگر گرفتن در دژ ، براى نجات جان خويش تسليم گرديد . با اين‌حال به دستور شاه سر از تنش جدا كردند و شاه عباس از آن زمان همواره شيرازيان را مردمى ناسپاس و ياغى تلقى مىكند و كوچكترين ناملايمى را از آنان برنمىتابد . در مسير آب فراوان يا نهرى سيلابى كه از نيم فرسنگى شهر ، از سوى چهل منار به شيراز جارى است مسجدى بسيار قديمى هست كه چون مرقد يكى از بزرگان دين است شيرازيان آن را بسيار محترم مىدارند . آنگونه كه شهرت دارد اين مرد صاحب كشف و كراماتى بوده است . در اين مسجد حجراتى هست كه چند طلبه يا زاهد در آنها سكونت دارند و براى زائران داستان زندگى و كرامات قديس موصوف را بيان مىكنند ، چنان كه براى سفير نيز چنين كردند . عاليجناب اظهار تمايل كرد كه نهرى را كه در مجراى قنات بسيار عميق زير صحن مسجد جارى است و در جلو خان آن بركه‌اى مربع شكل پر از آب زلال تشكيل مىدهد و تعداد زيادى ماهى\r\n\r\n","description":"","footnote":"","page_name":" 144 ","page_number":163},
  {"content":"\r\n\r\nبزرگ و كوچك در آن هست تماشا كند .\r\nچسبيده به ديوار مسجد پلكانى است كه با پائين رفتن از آن به حياط كوچكى مىرسند كه در ديوارهاى بلند محصور است و استخر ديگرى ، كوچكتر از استخر بيرون مسجد ، سراسر سطح آن را فراگرفته است . اين استخر پر از ماهى است و چنان رام كه مىتوان آنها را با دست گرفت . اما هيچكس به چنين كارى دست نمىزند زيرا اين ماهيها ، همچون ماهيهاى استخر بيرون مسجد ، نظر كرده و مقدس به حساب مىآيند . كمى پائين‌تر از مسجد ، از آب همين نهر براى شستن لباس استفاده مىشود . شيرازيان بسيار ديندارند و در خارج و داخل شهر مساجد بسيار هست كه برخى از آنها ساختمانى بزرگ و فاخر دارند و بخصوص بزرگترين آنها ظرفيتى فوق العاده و گلدسته‌اى بسيار زيبا و مرتفع‌تر از گلدسته‌هاى ديگر مساجد دارد .\r\nاين گلدسته‌ها كه القرناس « 115 » ناميده مىشوند نوعى برج يا منار ناقوس‌اند ، باريك و مرتفع ، كه پيرامون قسمت فوقانى آنها دو سه راهرو روبروى هم ساخته شده است و مروجين « 116 » كه در زمرهء روحانيانند ، در حالىكه مناره را دور مىزنند تا صدايشان به هر سو برسد ، روزى سه‌بار با لحنى بسيار روشن و موقر در اين گلدسته‌ها اذان مىگويند . در داخل و خارج شهر ، به غير از مساجد ساختمانى نيست كه بتواند با ساختمانهاى اروپا برابرى كند . زيرا باستثناى دو سه خانهء شاهى كه يكى از آنها در شهر و دوتاى ديگر در حومه واقع است و سفير در يكى از آنها كه بتفصيل درباره‌اش سخن گفته‌ايم مسكن داشت ، خانهء قابل ملاحظهء ديگرى در شيراز وجود ندارد . خانهء خان يا سلطان ، اگرچه از خارج جالب نظر نيست ، بسيار بزرگ و براى سكونت مناسب است و گذشته از راهروها و باغ و باغچه‌ها اطاقهاى زيادى دارد كه ديوارهاى آنها منقش و طلاكارى است . خانه‌هاى ديگر ، حتى خانه‌هاى بزرگان شهر كوچك و زشت‌اند\r\n\r\n\r\n","description":"","footnote":"\r\n( 115 )  alcornas  : گويا القرناس ، مناره باشد . - م .\r\n( 116 ) نويسنده بجاى مؤذن لغت مروج را به كار برده است . - م .\r\n","page_name":" 145 ","page_number":164},
  {"content":"\r\n\r\nو بجز يك راهرو در طبقهء پائين و دو سه اطاق نسبتا خوب ، بقيهء اطاقها چنان كوچك و تنگ‌اند كه خانهء هر پيشه‌ور اروپائى بر آنها رجحان دارد . سرانجام آن‌كه شيراز كه بىشك يكى از شهرهاى بسيار مشهور و نامدار مشرق زمين است كاملا از ريخت افتاده و نيمه ويران است . اگرچه ديگر شهرهاى ايران ، حتى شهرهائى كه از آنها مراقبت كافى به عمل آمده است نيز زيباتر از اين شهر نيستند . با همهء اين احوال ، در شيراز هرگونه ارزاق در حد وفور است بطورى كه اگر جمعيت شهر خيلى زيادتر از جمعيت كنونى هم باشد هرروز مقدار زيادى از اجناس در بازار دست نخورده و فروش نرفته باقى مىماند و به همين سبب قيمت اجناس بسيار نازل است . و اما كسبه‌اى كه خوردنيها را براى فروش خريدارى مىكنند اگر در فروختن آنها با زحمت مواجه شوند ، جنسهاى مانده را با دقت مىپزند و پختهء آنها را عرضه مىكنند . بدين‌جهت غربا و بسيارى از اهالى شهر ، با بودن اين غذاهاى آماده ، در خانهء خود طبخ نمىكنند . گوشت خوراكى معمول آنها گوشت گوسفند است . گوسفندان درشت و پرچربى هستند . مرغ خانگى به حد وفور وجود دارد و حداقل به خوش‌طعمى ماكيان اسپانياست . گوشت گوسفندان و گوساله‌ها نيز بر بهترين گوشت بزهاى اسپانيا رجحان دارد . خرگوش اهلى و وحشى مطلقا در بازار ديده نمىشود . كبك ، اگرچه در ايالت لار بسيار زياد است ، در شيراز بندرت ديده مىشود . علت نايابى جريمه‌اى است كه به شكاركنندگان تعلق مىگيرد . در باغهاى بزرگ تعداد زيادى قرقاول و دراج و ديگر شكارها وجود دارد و چون كاملا از صيد در امانند بينهايت زادوولد مىكنند . همهء عربها ! و ايرانيها از خوك اهلى نفرتى زايد الوصف دارند چنان كه حتى در سراسر شهر شيراز و حوالى يك خوك هم پيدا نمىشود . با اين‌حال بمحض آنكه سفير يا كسانش تمايل به گوشت خوك پيدا مىكردند اهالى محل به شكار مىرفتند گراز بسيار خوب مىآوردند چنان كه در تمامى مدت اقامت در شيراز ، كه بيش از چهار ماه به طول انجاميد ،\r\n\r\n","description":"","footnote":"","page_name":" 146 ","page_number":165},
  {"content":"\r\n\r\nهمواره از اين گوشت ذخيرهء كافى داشتيم . اين گرازها را از كوهى در ده دوازده فرسنگى شيراز شكار مىكردند كه انباشته از درختهاى مازو و سقز است و آنگاه دژپيه‌هاى چاق و خوب آنها را كه بسيار عالى و كباب شده بود براى ما مىآوردند . اين كوه جزء سلسله جبالى است كه تا جادهء شوشتر كه شوش قديم است ، كشيده شده است .\r\nهواى اين كوهها خشك و سرد است و به همين‌سبب گوشت گرازها چنان خنك است كه مىتوان بدون نمك‌زدن - چند روز آنها را نگاهداشت . گوشت نمك سود اين گرازها بسيار لذيذتر از گرازهاى نمك‌سود اروپاست . مزهء بسيار خوب و بوع مطبوع دارند و سخت چاق و چله‌اند و چون شهرت يافته بود كه گوشت گراز مورد علاقهء ماست و به مقدار زياد مصرف مىكنيم ، مقادير زيادى از اين گوشت برايمان مىآوردند . براى آورندگان نيز معامله‌اى پرسود بود زيرا اولين شكارچى يك اكو « 117 » و ديگران بيست و پنج تا سى سل « 118 » از ما دريافت كردند . همانطور كه گفتيم مقدار گوشت بقدرى زياد بود كه نوكران و ستوربانان نيز به اندازهء اربابان از آن بهره‌مند مىشدند . اما حاصلخيزى و فراوانى نعمت بيشتر از وجود انواع لبنيات معلوم مىشد . شير را معمولا ترش مىكنند و اين شير ترشيده همچون خامه غليظ است زيرا ايرانيان و عربها نه تنها شير ترش را سالم‌تر مىدانند بلكه به همان اندازه كه شير ترش در ذائقهء اشخاصى كه بدان عادت ندارند نامطلوب است نزد آنها خوشمزه و لذيذ است . « 119 » از شكر نيز خوراكيهاى بسيار مىسازند از قبيل هر نوع مرباى جامد يا مايع ، و بازارهائى مخصوص فروش اين نوع خوردنيهاست . غالبا در مربا عسل به كار مىبرند تا دوامش بيشتر باشد . در شيراز عسل فراوان است . عسل ناحيهء فارس بسبب وجود انواع درخت ميوه كه شكوفه‌هاى آنها به جنس عسل كمال مىبخشد ، سفيد رنگ است بطورىكه شانه‌هاى موم پس از بيرون شدن از كندو براى سفيدشدن نيازى به تابش آفتاب ندارند .\r\n\r\n\r\n","description":"","footnote":"\r\n( 117 )  ecu \r\n( 118 )  sol \r\n( 119 ) گويا مقصود از شير ترش دوغ باشد . - م .\r\n","page_name":" 147 ","page_number":166},
  {"content":"\r\n\r\nاز شيراز مردان بزرگى برخاسته‌اند كه زندگانى اخلاقى و نفوذ كلام آنان ضرب‌المثل است . مردم شيراز نه تنها امروز بلكه از قديم الايام به ديندارى و تقدس شهره‌اند . گروهى از اين بزرگان در مساجد يا مقبره‌هاى داخل يا بيرون شهر مدفون و مورد احترام قاطبهء مردمند و قبور برخى از آنان زيارتگاه عمومى است . بين زيارتگاهها ، زيارتگاهى بسيار مشهور هست كه در نيم فرسنگى باغ مسكونى سفير ، نزديك دروازهء شمالى شهر و در فاصلهء كمى از خانه‌اى قديمى كه بعدا از آن سخن خواهيم گفت ، در دامنهء كوهى بلند قرار گرفته است . با اينكه بالا رفتن از شيب كوه بسيار دشوار بود و بايد چندين بار قسمتهاى بالاى تپه را دور مىزديم ، سفير ميل داشت اين زيارتگاه را ببيند . چون موقعيت مكانى اين زيارتگاه كمتر از قدمت آن شايان توجه نيست اختصاصا به توصيفى از آن مىپردازيم .\r\nدر وسط شيب كوه صفه‌اى طبيعى يا دست‌ساز بسيار بزرگ و زيبا هست كه بر سراسر دشت شيراز و محتواى آن ، اعم از خانه‌ها و باغها و باغچه‌ها مشرف است و بدين‌ترتيب بىشك يكى از زيباترين و مطبوع‌ترين مناظر جهان را بوجود آورده است . در ابتداى اين صفه ، پشت به كوه ، گذرگاه و در عين‌حال سكوئى بود به طول بيست و عرض تقريبا ده پا كه دو پا از صفه بلندتر بود بطورىكه مىشد بدان تكيه داد يا روى آن نشست . روى اين سكو نمدى گسترانيده بودند كه ايرانيان براى نشستن يا خوابيدن از آن استفاده مىكنند . از روى اين سكو نيز همان منظرهء بديع پيدا بود بطورىكه خانهء زيبا و جالب توجهى در شهر يا باغهاى اطراف آن نبود كه از اين مكان بطور وضوح ديده و شناخته نگردد . در سمت چپ اين گذرگاه يا سكو ، خانهء كوچك و بسيار خوش ساختى از خشت و آجر هست با چهار اطاق كوچك اما زيبا و تميز كه با حصير مفروش شده‌اند . اين خانه به كلى خالى و فاقد هرگونه اسباب ، و مخصوص زائرانى است كه از راه دور مىآيند و براى آنكه ايوان و سكوئى كه از آنها سخن گفته‌ايم از هواى گرم شيراز در تابستان مصون باشند ، و بخصوص قسمتى از آنها\r\n\r\n","description":"","footnote":"","page_name":" 148 ","page_number":167},
  {"content":"\r\n\r\nكه رو به جنوب قرار گرفته سايه باشد ، نزديك سكو سروى بسيار قديمى هست كه معلوم نيست طبيعى است يا دست كاشت است . اين سرو بقدرى بزرگ و تناور است كه چهار مرد به زحمت مىتوانند آن را در آغوش كشند . شاخه‌هاى بسيار بلند و عريض آن همچون شاخه‌هاى درخت گردو يا مازوى بزرگى به هرطرف گسترده است و نه تنها بر سكو و خانهء متصل بدان ، بلكه بر قسمت بزرگى از ايوان نيز سايه مىافكند . از طرف چپ سكوى استراحتگاه به وسيلهء پنج شش پلكان به ايوان كوچك ديگرى رسيديم با سطحى معادل نه يا ده پاى مربع كه جان‌پناهى داشت و در وسط آن چشمه‌اى زيبا بود با آبى بسيار زلال كه از شكاف سنگى از همان دامنه بيرون مىزد .\r\nهنگام ديدار سفير با اينكه زمستان بود و قلهء كوه را برف پوشيده بود ، آب چشمه بسيار معتدل بود در صورتى كه به گفتهء زاهدى كه مقيم آنجاست ، در تابستان چنان سرد است كه ممكن نيست بتوان مدتى كوتاه دست را در آن نگاه داشت . بر سر همين چشمه بود كه زاهد به سفير سلام گفت . اين زاهد مردى موقر بود با ريشى پرپشت و پرهيمنه و بر خلاف ديگر درويشان كه لباس كثيف و وصله‌دار مىپوشند ، لباسى بسيار تميز بر تن داشت . شصت سالى از عمرش مىگذشت و از آداب زندگى به خوبى آگاه بود . بعد از تعارفات مقدماتى سفير را به خوردن خرما و پسته و چند خوشه از انگور خنكى كه به دستور وى از باغچهء كوچك اما زيباى واقع در مدخل صفه چيدند و در بشقابى پيش آوردند دعوت كرد . چون تقريبا نزديك عيد نوئل بوديم و درخت انگور برگى نداشت ، براى آنكه خوشه‌هاى باقىماندهء انگور از سرما مصون باشند آنها را در كيسه‌هائى از پارچه كرده بودند و در كيسه را محكم به دم خوشه‌ها بسته بودند و بدين‌ترتيب انگورها سالم و خنك مانده بودند . پس از آنكه سفير كمى از خرما و انگور چشيد و از آبى كه زاهد در كوزهء سفالين سفيد رنگى ريخته بود تا خنك بماند نوشيد ، زاهد پسرك خدمتكار خويش را به دنبال شمعى به اطاقى كه بعدا ديديم فرستاد . اين شمع سفيد رنگ بود با نقش و\r\n\r\n","description":"","footnote":"","page_name":" 149 ","page_number":168},
  {"content":"\r\n\r\nنگارى به رنگ سبز و شبيه شمعهاى بزرگى بود كه در اسپانيا در مراسم عزادارى عيساى مسيح « 120 » وسط شمعهاى كوچكتر روشن مىكنند . زاهد به عنوان چيزى بسيار مقدس ، و با رعايت احترام آن را به سفير هديه كرد و چون برخى از حاضران از وى پرسيدند كه در اين شمع چه خاصيتى هست پاسخ وى همان بود كه دينداران واقعا مقدس و هوشمند اروپائى دربارهء شمعهاى واقعا متبرك مىدهند .\r\nدر جائى خيلى دور تر ، يعنى بلندترين نقطهء كوه ، عبادتگاهى ديده مىشد و در كنار آن گنبدى بود كه زاهد مىگفت مقبرهء يكى از بزرگترين پيشوايان دينى آنهاست . به گفتهء زاهد ، اين شخصيت دينى كه در شهر باكو ، واقع در ساحل درياى خزر ، به دنيا آمده و نام زادگاهش را بر خود نهاده بود ششصد سال پيش از اين از ايالت شيروان به شيراز آمد . او كه شيخ على باكويه ناميده مىشود اين مكان را براى عبادت خداوند و انزواى درويشانهء خويش برگزيد .\r\nو هم او بانى اين عبادتگاه در ميان صخره‌هاى كوه است و آن سرو كه ستبرى و شاخه‌هايش حاكى از قدمتى بود كه زاهد بدان نسبت مىداد به دست همين شخصيت كاشته شده بود . او همچنين بر اساس يك روايت سنتى قديمى اطمينان مىداد كه آن درخت هيچگاه مغلوب صاعقه نگرديده است . خاصيتى كه مىتواند حسادت درختان غار ما را برانگيزد كه چگونه اين درخت نيز از مزيتى كه بدانها اختصاص دارد برخوردار است . زاهد در ادامهء داستان خود گفت كه مرد پرهيزگار مورد علاقه‌اش كه در مقبرهء واقع در بالاى كوه مدفون است چه در زمان حيات و چه بعد از مرگ معجزات فراوان داشته است و از پس مرگ وى تاكنون مردانى كه در پرهيزگارى و نفوذ كلام سرمشق بوده‌اند خدمت اين زيارتگاه را برعهده داشته‌اند ، چنان كه پدرش شيخ بابا كه در صد سالگى از دنيا رفته است در زمرهء همين نخبگان بوده و خودش كه شيخ محمد ناميده مىشود ، پس از\r\n\r\n\r\n","description":"","footnote":"\r\n( 120 )  Ceremonies des Tenebres \r\n","page_name":" 150 ","page_number":169},
  {"content":"\r\n\r\nمرگ پدر ، بيست سالى است كه اين مقام را تصدى مىكند . چون سفير اظهار علاقه كرد كه از كوه بالا برود و عبادتگاه و مقبره را مشاهده كند ، اگرچه اين كار به نظر ما غيرممكن مىنمود ، زاهد جلو افتاد و بالا رفتن از كوه را آغاز كرد . ابتدا از حياط كوچكى كه چشمه در آن قرار داشت بوسيلهء پلكانى كه در سنگ تراشيده بودند و هر پلهء آن دو پا ارتفاع داشت بالا رفتيم . پله‌ها چنان عمودى بود كه هرلحظه با زحمت و خطر مواجه بوديم و ناگزير هرچندگاه در سكوهائى كه براى استراحت ساخته بودند توقف مىكرديم . سرانجام ، بعد از بالا رفتن از نود و شش پله از همان نوع كه بيان كرديم ، به زيارتگاه رسيديم . زاهد بلافاصله حرم مقصوره را گشود زيرا جز محوطه‌اى كه بنا بر آن ساخته شده بود جاى ديگرى براى توقف نبود .\r\nزيربناى زيارتگاه بسيار باريك و دراز بود و تمام عرض كوه را دربر مىگرفت بطوريكه خارج از زيربناى ساختمان ، در هرطرف جز پرتگاه و مغاك به چشم نمىخورد . قسمت جلو زيارتگاه طاقى سنگى بود با هيأتى كاملا قديمى كه بيست پا درازا و ده دوازده پا پهنا داشت بدون هيچگونه روزنه‌اى براى تابيدن نورى . روبروى در ورودى پلكانى سنگى بود و در دست راست اين پلكان ، به فاصلهء چند قدمى ، در كوچك مقفل ديگرى بود كه پس از باز شدن و گذشتن از آن قبرى مرمرين و كنده‌كارى شده را به ارتفاع سه پا از زمين مشاهده كرديم كه به گفتهء زاهد مرقد يكى از شاگردان على باكويه بود . خيلى جلوتر از مدخل در كوچك ، همسطح زمين ، سنگ قبر بزرگى از همان مرمر ، بسيار صاف و عارى از هرگونه نقش و نگار ، وجود داشت كه به گفتهء زاهد گور دختر پادشاه باكو بود . اين خانم محترم كه در باكو ، زادگاه شيخ باكويه ، به دنيا آمده بود پس از آنكه آوازهء تقوا و تقدس شيخ در سراسر آسيا پيچيده بود به منظور دعا و توبه از راه دور بدين ديار آمده و خدمت زائران مرقد وى را بر عهده گرفته بود . پس از اين ديدار ، زاهد بلافاصله با طمأنينه و احترام بسيار كليدى را از آستين درآورد و ابتدا از سفير درخواست\r\n\r\n","description":"","footnote":"","page_name":" 151 ","page_number":170},
  {"content":"\r\n\r\nكرد او را معذور بدارد و اجازه ندهد كه بيش از دو سه نفر با وى وارد حرم شوند . سپس در زيارتگاه كوچك را باز كرد . حرم يا مقبره جائى كوچك بود با مساحتى معادل دوازده يا چهارده پاى مكعب كه زمين آن با حصيرهاى نيين رنگارنگ فرش گرديده و در وسط آن گورى بسيار بلندتر از گور بيرونى وجود داشت . اين گور كه حجارى آن عالى و با ديگر گورها قابل مقايسه نبود صندوقى از مرمر داشت كه در چهار جانب آن مناقب و معجزات اين روحانى مقدس ، و همچنين سال ورودش بدين ناحيه ، سال مرگش ، و سنش با خط عربى نقر گرديده بود . روى قبر را كه صاف و هموار بود با پارچهء ابريشمين سبزرنگ پوشانيده بودند و روى پارچه دوسه تسبيح كه دانه‌هائى بسيار درشت به بزرگى يك گردو داشتند نهاده شده بود . زاهد تذكر داد كه آن مرد مقدس آن تسبيحها را هنگام عبادت به كار مىبرده و بخصوص هنگام زيارت خانهء كعبه از آنها استفاده كرده است و به همين‌جهت آن اشياء چنان مقدسند كه دست زدن بدانها نوعى بىاحترامى به مقدسات مذهبى محسوب مىگردد و بدين‌سبب هنگامىكه يكى از همراهان سفير ، به نام برادر امانول دل پوپولو به منظور آزمودن جنس دانه‌هاى تسبيح دست دراز كرد ، زاهد با خشم و فرياد او را از اين كار بازداشت ، چنان كه سفير ناگزير از روحانى مزبور خواست كه از آن كار صرف‌نظر كند . ديوارهاى زيارتگاه بسيار سفيد و با گچ‌بريهاى طلائى مزين بود . گنبدى بسيار مرتفع و متناسب با عظمت ساختمان ، كه دورادور آن را پنجره‌هاى طلائى رنگ و منقش فراگرفته بود بنا را مىپوشانيد .\r\nچند سال پيش كه بناى قديمى مقبره رو به خرابى داشت ناگزير اين بنا را ساخته بودند . بانى ساختمان مردى حبشى به نام مليك سام « 121 » بوده است كه نمايندگى امور تجارى آقا رضا - بازرگانى بسيار ثروتمند مقيم هند - را در شيراز برعهده داشته است . اين آقا رضا از طرف حيدر خان حكومت شهر دابول « 122 » را داشته و بسبب داد و\r\n\r\n\r\n","description":"","footnote":"\r\n( 121 )  Melik Sean \r\n( 122 )  Dabul \r\n","page_name":" 152 ","page_number":171},
  {"content":"\r\n\r\nستدهاى عمده‌اش در سراسر هندوستان و عربستان و زادگاهش ايران بسيار مشهور بوده است . پس از پائين آمدن از آن سربالائى خطرناك ، جاى ديدنى ديگرى جز زاويهء مخصوص زاهد نمانده بود كه با همهء اصرار يكى از همراهان سفير ، نه پيش از بالا رفتن و نه بعد از پائين آمدن از بلندى كوه تمايلى به نشان دادن آن نداشت .\r\nآنگونه كه هنگام فرود آمدن از كوه و بازگشت سفير به اقامتگاهش از پشت جان‌پناهى كه بر اين خانه مسلط بود حدس زديم ، مسكن زاهد خانه‌اى مطمئن و مطبوع و از لحاظ ساختمان در رديف زيارتگاه بود . بعد از جان‌پناه ، ديوار اقامتگاه زاهد آغاز مىشد كه در طول حياط خانه با ارتفاعى نزديك پانزده شانزده پا از سنگ‌تراش بسيار عالى ساخته شده بود . در اين ديوار چهار پنجره وجود داشت كه نشانهء وجود چهار اطاق با مساحتى متوسط بود . در اين پنجره‌ها كه بسيار خوش‌ريخت و بزرگ بودند زاهد هرشب چهار فانوس مىگذاشت كه تا صبح نورافشانى مىكردند بطوريكه نور اين فانوسها از پنجره‌ها و راهروهاى محل اقامت سفير كه فاصلهء آن از زيارتگاه بيش از نيم فرسنگ بود ، به خوبى ديده مىشد و سفير چند شب متوالى همين نور را مشاهده كرده بود كه راغب شد از زيارتگاه ديدن كند و با زاهد آشنا شود .\r\nاين خانه كه در دل سنگ ايجاد شده بود در زمستان بسيار گرم و در تابستان بىنهايت خنك بود . بر سراسر دشت و باغهاى شهر مسلط بود و منظره‌اى بديع داشت . در ورودى خانه پانزده بيست پا پائين‌تر از سطح حياط بود و براى آنكه اطمينان‌بخش باشد بسيار خوب و محكم ساخته شده بود . در دست چپ اين درگاه دو زيرزمين يا سردابه در سنگ تراشيده شده بود كه يكى آشپزخانه و ديگرى طويلهء قاطر زاهد بود كه براى رفتن به شهر از آن استفاده مىكرد .\r\nاطاق كوچكى كه حكم زيرزمين داشت محل سكونت زنش بود كه به گفتهء برخى خدمهء سفير كه هنگام بالا رفتن از كوه او را ديده بودند ، بسيار جوان و خوش‌اندام بود . خدمتكارى كمى مسن نيز در همين\r\n\r\n","description":"","footnote":"","page_name":" 153 ","page_number":172},
  {"content":"\r\n\r\nزيرزمين مىزيست . بدين‌ترتيب زندگانى اين روحانى تائب و محترم چندان بد نبود و گذشته از آن ، از هداياى معمول هم برخوردار مىشد چنان كه سفير نيز چه پس از ديدار نخستين و چه روز بعد كه زاهد به بازديد وى آمد و از آب خنك چشمه برايش آورد ، هدايائى بسيار قابل توجه به وى پيشكش كرد .\r\nدر دامنهء اين كوه ، در مسير راهى كه از خانهء سفير آغاز مىشود ، باغ ميوهء بزرگى هست با خيابانهاى مشجر به سرو و نارون . در پايان اين باغ استخرى بسيار بزرگ ديده مىشود با مساحتى معادل يكصد و سى پاى مربع و يك ذراع و نيم عمق . آبى كه اين استخر را پر مىكند از صخره‌اى بزرگ به فاصلهء بيست پائى بيرون مىزند .\r\nبر اين صخره خانه‌اى بسيار قديمى هست كه ديوارش را با نوعى منبت‌كارى روى مرمر تزئين كرده‌اند . از اين خانه قسمتى سالم و بقيهء آن مخروبه است . اين خانه ايوان يا رواقى دارد و كمى آنسوتر از رواق ، صفه‌اى چهارگوش كه چشمه‌اى از آن جارى است به چشم مىخورد . در هرطرف اين صفه دو اطاق هست يكى نسبتا بزرگ و ديگرى بسيار كوچك با گچ‌بريهاى جالب و پنجره‌هائى در قسمت فوقانى كه در گذشته شيشه نيز داشته‌اند . ايوان و پنجره‌هاى خانه بر استخر و باغ و شهر مشرفند و منظره‌اى بسيار عالى دارند . از پشت خانه كه به طرف كوه است مىتوان سواره به باغ و كنار استخر وارد شد زيرا در آنجا صخره تا ارتفاع سه نيزه بسيار صاف است ، مع الوصف اگر كسى پياده باشد مىتواند تا نيمهء راه از پله‌اى كه در صخره تراشيده‌اند بالا برود . در اين نيمه راه طاقى هست كه چشمه‌اى در زير آن قرار دارد و آب آن به استخر مىريزد . از نيمهء راه به بعد چون ديگر پلكانى نيست بايد با قرار دادن پا در سوراخهائى كه روى صخره تعبيه شده‌اند و گرفتن دست به خود صخره براى رسيدن به خانه خطر سقوط در پرتگاهى حياط مانند را كه گويا سابقا باغى مصفا و خوب بوده است بر خود هموار كرد . در مجاورت خانه هنوز هم چند چشمهء خراب و بىآب ديده مىشود . در همين طرف خانه\r\n\r\n","description":"","footnote":"","page_name":" 154 ","page_number":173},
  {"content":"\r\n\r\nظرفهاى بسيار بزرگى از مرمر سياه به سختى فولاد ديده مىشود كه طرحى بسيار قديمى دارند و عقيدهء عموم ، كه متكى به روايات سنتى است ، اين است كه ساختمان را كفار يا بت‌پرستان بنا كرده‌اند .\r\nسنگ مرمر ظرفها از همان جنس است كه بعدا در ساختمان عظيم چهل منار ديديم كما اينكه حجارى آنها نيز به همان سبك است و به همين‌جهت به ظن غالب مىتوان نتيجه گرفت كه آرامگاه كورش بزرگ نيز در همين رشته‌كوه واقع است ، يعنى اين پادشاه بعد از ساختن شهر شيراز كه هنوز هم - اگرچه با تحريفى اندك - نام او را دارد اراده كرده است كه گورش نيز در اين شهر باشد . و بر اين اساس به احتمال بسيار قوى مىتوان ادعا كرد كه شهر شيراز كه شرقىترين و جنوبىترين ايالت ايران است هنگامىكه اسكندر كبير از طريق كرمان به پاسارگاد وارد شد و آن را به تصرف درآورد ، در اين ناحيه بوده است .\r\nسرزمين برگزيدهء فارس ، همچنين ايالت لار و جزيرهء بحرين ، امروز در حيطهء اختيار امامقلى خان پسر اللهورديخان است كه شاه عباس آنها را مادام العمر بدانها بخشيده است . رسم و راه پادشاهان ايران چنين است كه حكومت مطلقهء ايالات كشور خود را به شخصيتهائى واگذار مىكنند كه در هر زمان كه شاه اراده كند آمادهء جنگ با دشمنان‌اند . اين واگذارى مادام العمرى است مگر آنكه حاكم مرتكب جنايتى گردد كه در آن صورت حكومت و مالكيت را معا از دست مىدهد . شاه عباس بعد از اللهورديخان حكومت را به فرزندش امامقلى خان واگذار كرده است زيرا علاوه بر خدمات پدر ، پسر نيز مورد علاقهء شاه است . چنان كه خزانهء پدر را كه با افزون شدن ثروت سرشار ابراهيم خان پادشاه لار بدان ، گنجينه‌اى عظيم است در اختيار فرزند قرار داده است .\r\nبه هرحال اين حكومت با اين التزام به وى واگذار گرديده كه عند اللزوم با ده هزار سرباز پياده و سوار به يارى شاه بشتابد و اين شرطى است كه به همهء حكام به تناسب بزرگى حوزهء فرمانروائى و\r\n\r\n","description":"","footnote":"","page_name":" 155 ","page_number":174},
  {"content":"\r\n\r\nآبادانى آن تحميل مىگردد . به همين‌سبب است كه اين سلطان كه حوزهء حكومتش در سال بيش از دو ميليون اكو درآمد دارد دربارى بسيار بزرگ و شكوهمند ، صاحب‌منصبان نظامى و مردان سياسى و كارگزارانى از هردست دارد كه گروهى خدمهء شخصى و دسته‌اى خدمهء دربار اويند و چون پادشاهى بزرگ زندگى مىكند ، اگرچه در سراسر مشرق زمين اين‌گونه حكام از امنيت اندكى برخوردارند زيرا ولو كه در حوزهء حكومتى خويش مورد نهايت علاقهء مردم باشند همواره محسود ديگران و مورد افترا و اتهامند و با كوچكترين لغزشى جان و مال و حكومتشان بر باد مىرود . زندگى اين حكام مانند زندگى خود پادشاهان است ، بدين‌معنى كه اينان نيز به استثناى ايامى كه اجبارا در جنگ بسر مىبرند ، روزگار را در عيش و عشرت دائم كه معمولا با موسيقى محلى و رقص زنان و پسران جوان توأم است سپرى مىكنند . از پسران كه بزك مىكنند و همچون زنان موى بلند دارند ، همواره در ملاء عام استفاده نمىگردد . كار اساسى اينان شراب دادن به شاهان يا حكام يا مهمانهاى آنهاست . اين ساقيگرى منحصر به هنگام صرف غذا يا جشنها نيست زيرا ساقى بچگان اربابان خود را به هرجا بروند ، تنگ شراب در دست ، همراهى مىكنند .\r\nبدين‌ترتيب ، به استثناى چند ساعتى از آغاز روز كه اين آقايان ناشتا هستند و براى انتظام امور ايالت بار مىدهند بقاياى روز و پاره‌اى از شب را به شرابخوارگى و تفريحات ديگرى كه بيان كرديم مىگذرانند . مثلا در همان حال كه سلطان شيراز براى شكار پرندگان كه تفريح مدام و بسيار مورد علاقهء اوست به دشت مىرود ، رقاصان و نوازندگان و ساقيان نيز وى را همراهى مىكنند ، بدون آنكه عيشى مانع عيش ديگر گردد . قوشخانهء سلطان شيراز داراى تعداد زيادى قوش طراز اول و چندين كركس بسيار قوىتر ، از نوعى است كه ما در اروپا داريم . چرغها بيشتر از نوع شاهين و باشهء نر و طوغان يا صقر است كه پيش از رها كردن آنها كبكها و مرغابيها و كلنگها را پرواز مىدهند . شكار معمولى اينان كلنگ يا مرغابى وحشى است\r\n\r\n","description":"","footnote":"","page_name":" 156 ","page_number":175},
  {"content":"\r\n\r\nكه به كمك چرغها و قوشهاى اخته نشده و سگهاى شكارى صيد مىشوند اما از شكار با زغن و ماهيخوار مجهز كه در اروپا مرسوم است بىاطلاعند .\r\nلباس ايرانيها اگرچه بسيار شبيه لباس تركهاست ، در بسيارى موارد با آنها متفاوت است . بالاپوش اينان بر خلاف تركها بلند نيست و بالاپوشهاى آستين گشادشان نيز كه به جاى لباده به كار مىبرند با آنچه تركها مىپوشند تفاوت دارد . عمامه‌هاى ايرانيان رنگارنگ است با حاشيهء طلائى در صورتىكه از آن تركها كاملا سفيد و به قياس با ايرانيان بسيار گرد است . بالاپوشهاى تركان تا پائين دگمه مىخورد و دگمه‌هايش گرد يا دراز است در صورتى كه شكاف بالاپوش ايرانيان در طرف چپ است و آن را با بند قلابدار مىبندند . شمشير تركها و ايرانيان هردو خميده است . اما شمشير ايرانيان بسيار سبكتر و كاربردش بيشتر است . نهايت آنكه با همهء دقتى كه ايرانيان در آب دادن آن به كار مىبرند و با همهء برندگى شگفت‌انگيز ، هنر شمشير تركها را ندارد و سلاح تدافعى خوبى بشمار نمىآيد . ايرانيان شلوارهاى نازك بسيار بلندى مىپوشند كه تا روى پايشان مىرسد .\r\nگيوه و جوراب آنها يك تيكه است بطوريكه به جاى جوراب شلوارى به كار مىرود . اين جوراب شلوارها را بلند و تنگ درست مىكنند تا هنگام سوارى و يا پياده راه رفتن مزاحم حركات آنها نباشد . اين جوراب شلوارها بخصوص براى دو زانو نشستن روى زمين كه عادت بيشتر مشرق زمينيها و قاطبهء مسلمانان است بسيار مناسب است .\r\nزنان نيز شلوار و بالاپوشى مشابه مردان مىپوشند . كفشهاى مرد و زن چرمى و به رنگهاى مختلف است با جنس بسيار سخت و سفت و رويه‌هاى كوتاه بطوريكه همچون كفش سرپائى داخل منزل ، پوشيدن و درآوردن آنها بسيار آسان است . با اينكه غالب كفشها نوك باريك‌اند و قسمت جلو آنها از عقب بلندتر است ، ميخهاى ريز بسيارى به تخت آنها زده شده است . زنها از سر تا ناف يا گردگاه خود را با لباسى گشاد از پارچه‌هاى سفيد رنگ مىپوشانند و چنان\r\n\r\n","description":"","footnote":"","page_name":" 157 ","page_number":176},
  {"content":"\r\n\r\nدر اين جامه فرو مىروند كه چشمهايشان به زحمت ديده مىشود . اين لباس شباهت تامى به پوشش زنان مسلمان اسپانيا در دوران شاهان غرناطه دارد . غالبا همچون زنان بربرستان سيه‌چرده يا سبزه‌اند .\r\nاگرچه زن سفيدپوست نيز بين آنها به چشم مىخورد كه غالبا گرجى يا ارمنى هستند . بين آنها بربرهائى نيز شبيه اهالى هرمز يا زنان سراسر سواحل مجاور عربستان ديده مىشوند . زنان و دختران پيشه‌وران و طبقات پائين بطور گروهى در شهر حركت مىكنند و دستجمعى به حمام يا تفريح و تماشا مىروند اما زنان متعين و متشخص هيچگاه از خانه خارج نمىشوند و همواره با دقت مورد حراست قرار مىگيرند و در خانه‌هاى خود حمام اختصاصى دارند زيرا مردان ايرانى نسبت به زنان خويش حسودترين مردان جهانند .\r\nبا اين حال برخى عوام الناس تن مىدهند كه زنهايشان فاحشگى پيشه كنند و اينان همان رقاصگان و خوانندگانى هستند كه چنان كه گفته‌ايم در جشنهاى نايب السلطنه‌ها يا ديگر صاحب‌منصبان ، يا در مجالس ديگر مردم مىرقصند و مىخوانند و برحسب نوع استفاده‌اى كه از آنها مىشود پولى بدانها مىپردازند .\r\nهمهء روزهاى جمعه كه تعطيل هفتگى ايرانيان و ديگر مسلمانان است بيشتر اهالى شهر را در راه دراز و تنگى كه پيشتر گفتيم دروازهء آهن را به قصر شاه مىپيوندد در حركت مىبينيد . اين جمعيت - پياده و سواره - به ميدان عمومى مىروند . در اين ميدان سربازان و اشخاص سرشناس به مسابقهء دو و چوگان‌بازى با اسب مىپردازند كه مشق نظامى و تفريح هميشگى آنهاست . پيادگان كه بيشتر مرد هستند تا زن ، پس ازآنكه مدتى به تماشاى اين بازيها پرداختند براى گردش به باغها مىروند . به فرمان شاه در باغها هميشه به روى مردم باز و مقرر است كه باغبانان همهء مردم را - به شرط آنكه به درختان آسيبى نرسانند - بدون استثنا پذيرا شوند .\r\nسواركاران نيز هنگامىكه بر اثر تمرينات خود خسته مىشوند در جائى دور تر از باغ از اسب پياده مىشوند و در حالى كه هريك تنگ\r\n\r\n","description":"","footnote":"","page_name":" 158 ","page_number":177},
  {"content":"\r\n\r\nيك خانم ايرانى ( كار برون ) .\r\n\r\n","description":"","footnote":"","page_name":" الف 158 ","page_number":178},
  {"content":"\r\n\r\nشراب خود را كه هيچگاه فراموش نمىشود در دست دارند به ديگران مىپيوندند و در باغ به گردش مىپردازند . بايد اضافه كنيم كه در ناحيهء فارس شرابهاى نابى هست كه در سراسر مشرق زمين نظير ندارد .\r\nچند ماهى پيش از رسيدن سفير به شيراز ، بيگم را به صورت زندانى بدان شهر آورده بودند . اين شاهزاده خانم يا ملكه ، مادر تهمورث خان حاكم گرجستان شرقى بود كه همان آلبانياى قديم آسياست . اين زن اندكى در شورش فرزندش سهيم بود و از اينكه شاه ايران قصد پسرش را كرده بود از وى تنفر داشت . شاه عباس كه از گرفتن شاه گرجستان عاجز مانده بود پس از غارت و خراب كردن سراسر گرجستان و گرفتن هشتاد هزار اسير از هردست ، اين زن بينوا را نيز با دو طفل هشت و نه ساله كه پسرهاى تهورث يا نوه‌هاى خودش بودند به اسارت آورد . با اينكه اين زن از اولين روزهاى ورود سفير به ايران و در سراسر مدت توقف وى در اين كشور اشخاصى را به ديدن او فرستاد و با تقديم هدايائى مراتب ادب به جاى آورد ، سفير هيچگاه جرأت نكرد به وى پاسخى دهد يا كسى را براى كسب خبر از احوال وى بفرستد ، گرچه همواره بوسيلهء پيغام‌آورندگان از وى سپاسگزارى مىكرد . زيرا ايرانيان نه تنها به اجراى فرامين بلكه به مقاصد و انديشه‌هاى شاه خويش پاىبندند و ارتباط عاليجناب را با شخصيتى در چنان شرائط - بخصوص كه مسيحى باشد - نامعقول و بد مىدانستند . بين كسانىكه شاهزاده خانم براى ابلاغ تعارفات خود از آنها استفاده مىكرد ، كشيشى موسى نام از فرقهء سن بازيل و گيرندهء اعترافات وى بود . مردى محجوب و آداب‌دان با چهره‌اى موقر نظير آنچه از روحانيان كليساى كهن حكايت مىكنند . اين مرد ، علاوه بر آراستگى ظاهر ، در زندگى به پاكى و صداقت مشهور بود و درخور آن بود كه سرمشق راهبان اروپاى ما قرار گيرد . يك روز كه سفير خواهش كرد با وى غذا بخورد ، رضايت داد اما بدان شرط كه او را به خوردن گوشت و ماهى\r\n\r\n","description":"","footnote":"","page_name":" 159 ","page_number":179},
  {"content":"\r\n\r\nناگزير نكند زيرا معمولا جز گياهى - سبزى و شير و كمى ميوه نمىخورد . بعد از ناهار به دستور وى دو كتاب با صحافى و تذهيب اعلا به مجلس آوردند . يكى از اين كتابها حاوى تورات و زبور داود و ديگرى محتوى اناجيل اربعه ، سخنان حواريون و مكاتيب پولس رسول ، بود . اين دو كتاب به لهجهء عاميانهء گرجى و خط همان مردم نوشته شده بود . خط گرجيان با خط ارامنه و كلدانيها و عبرانيها فرق دارد و چون خط يونانى و لاتينى از چپ به راست نوشته مىشود ، بر خلاف خطوط عربى و فارسى و تركى كه مانند خط عبرى از راست به چپ نوشته مىشوند .\r\nسفير همچنين در شيراز به نوجوان پانزده شانزده ساله‌اى برخورد كه بديع الزمان نام داشت و پسر نور محمد خان ، پادشاه شاكاتائيس « 123 » بود كه سغديانى قديم است . اين پادشاه كه اتباعش شوريده بودند و مىخواستند ديگرى را كه بهيچ‌روى وارث تاج و تخت نبود به سلطنت بردارند - و بدين‌ترتيب از كشور خود رانده شده بود - از شاه عباس كه هم‌اكنون در ايران سلطنت مىكند درخواست كمك كرد . شاه عباس كه در آن تاريخ مليكار خان « 124 » پادشاه تاتارهاى ازبك را در شهر بلخ پايتخت قديم باكتريان در محاصره داشت بر تيره‌روزى نور محمد خان رحمت آورد و به منظور آنكه وى بتواند مقام پيشين خود را بدست آورد قسمتى از ايالت يا قلمرو وسيع خوارزم را كه پارت قديم باشد به دو واگذاشت . اما چون بعد از اين دلسوزى و تفقد نور محمد خان به جاى نگاهداشت آن قلمرو و پاسخ مثبت به شفقت شاه عباس خود را مالك الرقاب همهء آن ناحيه دانست شاه ايران ناگهان به دو حمله برد و خود و زن و دو فرزندش را - بند برپا - به شيراز آورد و به زندان انداخت . نور محمد خان و دو فرزندش كمى بعد در شيراز از دنيا رفتند و جز اين پسر ، بديع الزمان كه چند ماهى بعد از مرگ پدر به دنيا آمد و هم‌اكنون مادر ، همچون آخرين تسلىبخش دردهايش از وى نگاهدارى مىكند كسى\r\n\r\n\r\n","description":"","footnote":"\r\n( 123 )  Chacatais \r\n( 124 )  Melichar - chan \r\n","page_name":" 160 ","page_number":180},
  {"content":"\r\n\r\nاز وى برجاى نماند . شاه عباس نان بخور و نميرى كه آن هم هرلحظه در معرض قطع و بريدن است بدانها مىدهد تا زندگى بسيار حقير و فقيرانهء خود را بگذارنند . اين شاهزاده غالبا نزد سفير مىآمد و حركات و سكنات و آزادگى و بزرگواريش مشعر بر آن بود كه از دودمانى برتر از مردم عادى است . او غالبا به عاليجناب مىگفت كه مايل است با وى به اسپانيا برود . از شيوهء زندگى و لباسهاى ما لذت مىبرد و جلب خاطر وى به حقانيت دين مسيح زحمت چندانى نداشت .\r\nچون پيش از اين اشاره‌اى به آقا رضا حاكم دابول كرده‌ايم بىموقع نيست و بلكه مناسب است كه در اين سفرنامه كمى بيشتر و خصوصىتر دربارهء مسجد زيبائى كه به خرج وى در شيراز بنا مىشود سخن بگوئيم . اين مرد فرزند قصابى فقير بود و در سنين جوانى از زادگاهش شيراز - با چند جوان شيرازى ديگر براى جنگ به هندوستان رفت . او از اينكه توفيق يافته بود كه با چند سال خدمت در دستگاه حكومتى حيدرخان حاكم ايالتهاى دكن و شون‌كن « 125 » نزد شاه به كوشائى و هوشمندى و حسن قضاوت معرفى گردد شادمان بود . آقا رضا در عين آنكه مرد سياحت و جهانگردى بود در مدتى اندك ثروتى بسيار اندوخت كه بر اثر تجارت در هند روزبروز بر آن مىافزود ، چنان كه در طول زمان يكى از ثروتمندترين و قدرتمندترين شخصيتهاى سراسر هندوستان شد . و از آنجا كه پردلى و جوانمرديش كمتر از ثروتش نبود تصميم به ساختن مسجدى گرفت تا با ساختن عمارتى چنين شكوهمند و زيبا كه هيچيك از ديگر بناهاى شهر از لحاظ زيبائى و عظمت به پاى آن نمىرسد يادگارى براى اخلاف و نشانى از حق‌شناسى نسبت به زادگاه خود برجاى بگذارد . اين مسجد كه پيشتر از آن سخن گفته‌ايم ، قسمت اندرونىاش مزين به نقوش عالى و طلاكارى است و در نماى بيرونى از شكوه و عظمتى زايد الوصف برخوردار است . بنائى است كه مىتواند با بهترين و زيباترين ساختمانهاى قارهء آسيا برابرى كند .\r\n\r\n\r\n","description":"","footnote":"\r\n( 125 )  Chon Cham \r\n","page_name":" 161 ","page_number":181},
  {"content":"\r\n\r\nنماى قسمت جلو ساختمان با سردرى بسيار بزرگ و زيبا تزئين گرديده كه در دو طرف آن‌دو منارهء بسيار بلند سر تا پا مزين به كاشىكاريهاى ظريف و زيبا ساخته‌اند . در قسمت كاملا بالاى اين مناره‌ها رواقهائى ساخته‌اند كه از درون آنها هركس را از هرطرف شهر وارد شود مىتوان ديد .\r\nطبق محاسبه‌اى كه چندين بار بوسيلهء سفير - كه از 24 اكتبر 1617 تا هشتم آوريل 1618 در شيراز اقامت داشت - به عمل آمد ، اين شهر در فاصلهء 82 درجه و 44 دقيقه از خط استوار قرار گرفته است . در حالىكه ارتفاع قطب شمال نيز از افق شيراز همين اندازه است . محاسبهء وضع جغرافيائى شيراز از طرف سفير بيشتر بخاطر تدارك مقدماتى بود كه در هرمز فراهم كردن آنها ميسر نشده بود و تا حدى به منظور آن‌كه زمستان را در جائى گرم‌تر از اصفهان بگذراند . بخصوص كه شاه در آن تاريخ در پايتخت نبود و دسترسى به وى كه خود براى فرار از گرما به فرح‌آباد - واقع در ساحل درياى خزر - رفته بود دشوار مىنمود . گذشته از آن ، در اين فصل جاده‌ها پربرف بود و به همين سبب سفير اقامت در شيراز و دور بودن از آن دشواريها را مغتنم مىشمرد . امامقلى خان ، سلطان شيراز ، يك ماه بعد از ورود سفير به شيراز آمد . او از ارمنستان بازمىگشت و اين سفر را به فرمان شاه و به منظور نظارت بر امور كردها و گرجيها كه با دريافت كمترين كمكى از عثمانيها عليه ايران مىشوريدند انجام داده بود .\r\nسفير چند روز بعد به ملاقات وى رفت . از آنجا كه عادت همهء آسيائيان است كه ديداركنندگان را هنگام صبح به حضور مىپذيرند تا با كسانىكه اين‌گونه آداب را معمول مىدارند غذا بخورند حاكم نيز از سفير همين درخواست را به عمل آورد . سفير با آنكه ميل داشت او را از اين كار معاف كنند جرأت رد كردن تقاضاى خان را به خود نداد . در نتيجه عاليجناب با شكوه و جلال تمام بار يافت . سلطان قراولان خاصه و همهء نوكران حاضر به خدمت را در حياطها و\r\n\r\n","description":"","footnote":"","page_name":" 162 ","page_number":182},
  {"content":"\r\n\r\nباغهاى گذرگاه مستقر كرده بود . پس از عبور از سربالائى بسيار باريكى ، از دو اطاق پرنقش و نگار و زيبا كه در كفشان فرش گسترده بودند گذشتيم و به تالارى نسبتا بزرگ وارد شديم . اين تالار نيز پرنقش و نگار بود و پنجره‌هائى زيبا داشت كه چارچوبهاى آنها به طلا و لاجورد و ديگر رنگها مزين بود . كف اين تالار نيز با قاليهاى گرانبهاى كرمان مفروش گرديده بود . هنگام ورود سفير سلطان در گوشه‌اى از آخر تالار ايستاده بود . او سفير را با مهربانى و حالتى حاكى از خشنودى به حضور پذيرفت . اما از جائىكه ايستاده بود تكان نخورد و حتى يك قدم به جلو نگذاشت . و اين رسم ايرانيان است كه نه از ديداركننده استقبال مىكنند و نه همراه او قدم برمىدارند . و عجب آنكه در مواردى هم كه ديداركننده از ديدار شونده مقامى والاتر داشته باشد اين رسم را معمول مىدارند ، چنان كه بسيار ديده شده است كه يك مقام متوسط الحال نيز به حالت نشسته يك شخص عاليمقام را مىپذيرد و هنگام ورود و خروج وى از جاى خود نمىجنبد . همچنين سلطان از سفير درخواست كرد كه به همهء خدمه‌اش دستور دهد وارد همان تالار شوند و با اينكه مترجمان به وى گوشزد كردند كه در اروپا خدمهء اشخاص - به احترام اربابان خود - به بارگاه وارد نمىشوند حاكم چنان در درخواست خود پافشارى كرد كه سفير ناچار شد نه تنها نجيب‌زادگان بلكه پيشخدمتها و حتى جلودارها و غاشيه‌كش‌ها را نيز به داخل تالار بخواند . همگى اين گروه پس از ورود بر فرشى كه در تالار گسترده بود نشستند . سلطان طبق معمول از همگان پذيرائى شايان كرد اما اين پذيرائى براى سفير بسيار كسل‌كننده و تلخ بود چنان كه جز پايان يافتن مجلس آرزوئى نداشت ؛ زيرا علاوه بر آن‌كه از نشستن بر كف اطاق - پشت به ديوار - و رو به در ورودى ، ولو در بالاى مجلس ، ناراحت بود ، طبق معمول همهء مردم آسيا و افريقا وسائل پذيرائى بر سفره‌اى ابريشمى كه روى زمين گسترده بودند چيده شده بود و غذاهاى گوشتى نيز با شيوه‌اى كاملا مغاير با آنچه در اروپا مرسوم است\r\n\r\n","description":"","footnote":"","page_name":" 163 ","page_number":183},
  {"content":"\r\n\r\nتدارك شده بود . گذشته از اين هيچگونه دستمال سفره يا حوله‌اى براى پاك‌كردن دستها وجود نداشت . در اين ضيافت چندين آفتابه لگن و تنگ طلاى بزرگ و حتى فنجانهائى از همان جنس وجود داشت كه به انواع جواهر مزين بودند و از سفير با دو فنجان ياقوت نشان و زمردنشان پذيرائى مىشد . در ته هريك از اين فنجانها مرواريدى بسيار درخشان و گرد به بزرگى يك فندق نصب گرديده بود . حاكم در سراسر ناهار ، همه‌گونه تعارفات را نسبت به سفير معمول داشت اما با اين‌كه مطلوب‌ترين تفريح خودشان رقص و آواز مطربان است بدانها اجازهء ورود نداد زيرا دريافته بود كه سفير اين‌گونه مردم را هرزه و بدكاره و پست مىداند و به خانهء خود راه نمىدهد . ضيافت چند ساعت به طول انجاميد و پس از آنكه طرفين به سلامتى پادشاهان يكديگر نوشيدند ، سفير به اقامتگاه خود بازگشت .\r\nاز آن روز به بعد سفير مصرا خواستار چند شتر براى حمل و نقل بارها و اسبهائى براى خدمه‌اش شد . زيرا در عين آن‌كه سلطان بسيار آسانگير و خوش‌نيت بود سفير مىدانست كه علىبيگ كه بر سلطان تسلط كامل داشت ، بهيچ‌وجه همچون او داراى حسن نيت نيست . اين شخص در هر موقعيتى بدجنسى و حيله‌گرى خود را بروز مىداد و دشمنى خويش را با مسيحيان برملا مىساخت . از طرف ديگر ، سفير مىدانست كه ايرانيان مسامحه‌كارند و علىبيگ كه ظاهرا خود را با وى موافق نشان مىدهد باطنا با تدارك ملزومات سفرش تا اصفهان مخالفت مىكند . اين امر سفير را ناچار كرد كه در غيبت علىبيگ بوسيلهء يكى از مترجمان خود كه سلطان نسبت به وى ابراز محبت مىكرد بر اصرار و ابرام خويش بيفزايد . رفت و آمد اين مترجم به نتيجه رسيد زيرا او اين پيغامها را در باريابيها كه على الرسم علىبيگ در همهء آنها حضور داشت مطرح نمىكرد .\r\nسرانجام ، بعد از تقاضاهاى مكرر و با زحمت بسيار تعدادى اسب و شتر و ديگر حيوانات باركش - اما نه به اندازهء كافى و لازم - در اختيار ما گذاشتند و اين در حالى بود كه علىبيگ نتوانست كتمان\r\n\r\n","description":"","footnote":"","page_name":" 164 ","page_number":184},
  {"content":"\r\n\r\nكند كه مخالفت وى با رفتن سفير به اصفهان صرفا جنبهء خصوصى داشته است . همانطور كه سفير نيز همواره بدين مرد با سوءظن مىنگريست و از رفتار وى ناراضى بود و در حقيقت علىبيگ مكارترين كسى بود كه در طول سفر با وى برخورد كرده بوديم .\r\nسفير عصر روز پنجم آوريل 1618 ( 29 ربيع الاخر 1082 ه ) از شيراز خارج شد در حالىكه چندتن از نوكران را با يكصد و پنجاه كيسه فلفل كه قسمتى از هداياى تقديمى به شاه را تشكيل مىداد برجاى گذاشت . زيرا شترهائى كه بايد اين محموله را حمل كنند تا اين روز نرسيدند . وى پس از آنكه دستور داد شتران حامل فلفل را فرداى آن روز حركت دهند ، بعد از ناهار ، راه اصفهان را پيش گرفت . اين جاده بسيار مستقيم و هموار و مطبوع بود و در اطراف آن خانه‌هاى زيبا و باغهاى بزرگى كه هرروز بر تعداد آنها مىافزود به چشم مىخورد . كمى بعد بالا رفتن از كوهى را آغاز كرديم كه در فاصله‌اى اندك در شمال شهر واقع است . اگرچه اين قسمت از راه بسيار خشن و ناهموار و سراسر پوشيده از سنگ و كلوخ بود ، در مسير آن نهرى بزرگ جريان داشت كه از راه دور آبى فراوان را براى آبيارى بستانها و باغها و محلات بيرون شهر كه ما آنها را پشت سر گذاشته بوديم مىآورد . با اين‌كه نيم فرسنگ از شيراز دور شده بوديم باز هم منظرهء شهر زيبا بود اگرچه ، مناظر خانه‌هاى نزديك جاده جز در برخى موارد خوشايند نبود . از بعد از ظهر تا ساعت هشت يا نه شب ، در پرتو ماه ، سه فرسنگ راه پيموديم و در كاروانسرائى منزل كرديم . اين كاروانسرا نيمه خراب بود اما باقيماندهء طاقها و ديوارهاى ستبر از عظمت دوران آبادانيش حكايت داشت . بعضى از طاقها هنوز سالم اما بسيار كثيف بود زيرا از چند سال به اينطرف جز براى جاى دادن شتران يا ديگر حيوانات به كار نرفته بود . سفير مطلقا مايل به بيتوته در آن نبود اما رضايت داد كه يكى از اطاقها را تميز كنند و كف آن را با قالى بپوشانند تا بتواند در آن غذائى بخورد و شب را به صبح آورد . صبح فردا ، بعد از طلوع\r\n\r\n","description":"","footnote":"","page_name":" 165 ","page_number":185},
  {"content":"\r\n\r\nآفتاب ، چند تن از خدمه كه به فرمان سفير براى ديدار با سلطان در شيراز مانده بودند رسيدند و خبر آوردند كه بسبب نبودن شتر ، حركت بقاياى كاروان از شيراز مقدور نگرديده است . همين امر موجب شد كه فرداى آن روز ، يعنى ششم آوريل نيز پس از طى سه فرسنگ در دهكده‌اى كوچك و مخروبه به نام زرقان كه در دامنهء كوهى بلند واقع بود اطراق كنيم . سفير و اطرافيانش براحتى در مسجدى منزل كردند و بقاياى خدمهء كاروان اين شب را در دشت به صبح آوردند . عصر هنگام سفير دستور داد بيشتر خدمه‌اش همراه كاروان مستقيما به ماهين ، شهرى در شش فرسنگى اين دهكده بروند و در انتظار وى و بقاياى كاروان كه هنوز نرسيده بودند بمانند .\r\nزيرا قصد داشت از آنجا به مشهد مرغاب ، واقع در چهار فرسنگى ماهين برود و از خرابه‌هاى بسيار معروف و شكوهمند چهل منار كه در زبان عربى معنى چهل قرناس يا چهل ستون مىدهد ديدن كند .\r\nپس از صدور اين دستور صبح فردا ، هنگامىكه آفتاب بالا آمد با برخى از خدمه ، و درويش يا زاهدى كه در مسجد به دو برخورده بوديم و مىبايد بعنوان راهنما از وى استفاده شود حركت كرديم .\r\nدر آغاز جهت حركت ما از جادهء بزرگ دست راست به سوى شمال شرقى بود ، در صورتى كه جادهء شيراز - اصفهان سرانجام بسوى شمال و شمال‌غربى متوجه مىشد . جاده بسيار هموار و چنان خوب و مطبوع بود كه نه پيش از آن و نه پس از آن در ايران نظيرش را نديديم . زمين اطراف جاده مانند چمنزارها و چراگاههاى استرامادور اسپانيا پوشيده از گياهى سبز و كوتاه بود . در دو طرف جاده ، در فاصله‌هاى كوتاه ، بركه‌هائى مملو از آب صاف و زلال ديده مىشد پر از جوجه مرغابى و اردك و ديگر پرندگان آبى بخصوص پرندگان كوچكى كه در پرتغال ماركاس « 126 » ناميده مىشوند . همچنين در حوالى اين بركه‌ها بقدرى مرغابى وحشى و كلنگ و كرك و قو ديده مىشد كه در هيچ جاى اروپا اين تعداد از اين نوع پرندگان شكارى وجود\r\n\r\n\r\n","description":"","footnote":"\r\n( 126 )  marrecas \r\n","page_name":" 166 ","page_number":186},
  {"content":"\r\n\r\nندارد .\r\n\r\n[ از شيراز تا اصفهان 
  ]\r\nچون اين بركه‌ها و باتلاقها با اينكه عميق نيستند موجبات قطع و خرابى راهها را فراهم مىكنند ، در جاده‌ها پلهاى عظيم ايجاد كرده‌اند كه حتى در زمستان كه آب چمنزارها را فرامىگيرد و راه خروج ندارد مىتوان براحتى مسافرت كرد . بانى اين پلها اللهورديخان است چنان كه هرچيز خوب و عظيم ديگر كه در سراسر ايالت فارس ايجاد گرديده است مرهون زحمات اين مرد بزرگ است . تقريبا در نيمه راه اين جاده با فرود آمدن از شيب دشت به رودخانهء بند امير مىرسند كه بستر آن كم‌عرض و بلكه بسيار تنگ و كناره‌هايش بسيار بلند است . اين رودخانه بسيار عميق و سرعت آبش زياد است . آبش همچون بيشتر رودخانه‌هاى بزرگ گل‌آلود اما سالم و گواراست . بطوريكه حاصلخيزى دشت زيبا و پهناور مجاور مديون آن است . حواشى رودخانه را خارستانها و درختان كوچك سرسبز پوشانيده است كه بدان منظره‌اى زيبا مىدهند . با اين‌كه اهالى فارس علاقهء زيادى به تفريح صيد ماهى ندارند در اين رودخانه ماهيهاى مرغوب و لذيذ فراوان است . شهرت بسيار اين رودخانه كه بزرگترين رودخانهء قلمرو فارس و لار است ما را ناگزير مىكند كه دربارهء آن به شرح و بسط بيشترى بپردازيم و آنچه را مصنفان بزرگ باستان دربارهء آن گفته‌اند بيان كنيم . كنت‌كورس « 127 » ، ديودوروس سيكولوس « 128 » و استرابون « 129 » ، اين رودخانه را ارس ناميده‌اند . همچنانكه رودخانهء بزرگ و مشهورى كه ارمنستان و آذربايجان را قطع مىكند همين نام را دارد . با اين فرق كه رودخانهء مورد بحث ما بيشتر بجانب جنوب جريان پيدا مىكند و از كوههاى مركزى فارس سرچشمه مىگيرد كه سپاه اسكندر كبير را بين شوش و پرسپوليس به زحمت انداخت . سلسله جبالى كه بين شوشتر و مشهد مرغاب ، دو شهر بسيار مشهورى كه سابقا شوش و پرسپوليس ناميده\r\n\r\n\r\n","description":"","footnote":"\r\n( 127 )  Quinte Curce  : مورخ لاتينى قرن اول ميلادى و مؤلف تاريخ اسكندر . - م .\r\n( 128 )  Diodorus Siculus  : مورخ سيسيلى است كه كتابى در چهل مقاله به زبان يونانى در تاريخ عالم تأليف كرده اما تأليفاتش مورد اعتماد نيست . - م .\r\n( 129 )  Strabon \r\n","page_name":" 167 ","page_number":187},
  {"content":"\r\n\r\nمىشدند واقع شده ، سرچشمهء ارس مورد بحث ماست كه امروز آن را بند امير مىنامند كه نزديك جاده خيلى عريض نيست . بطوريكه سفير معتقد بود اين رودخانه از لحاظ كناره‌ها كيفيت آب و پهناى بسترش به رودخانهء خنيل « 130 » اسپانيا كه بين شهركهاى پالما « 131 » و اسيا « 132 » جريان دارد بىشباهت نيست ، اگرچه رودخانهء خنيل سيلابىتر است . در جائى كه ذكر آن رفت بر روى رودخانه پلى هست كه اگرچه سالى چند از بناى آن نمىگذرد جريان آب كه بسبب تنگى معبر ، بسيار شديد است و قطعا هيچ بنائى تاب مقاومت در برابر آن را ندارد بسيارى از قطعات آن را فروافكنده است . و اين امر بيشتر از خرابه‌هاى پلهاى ديگرى كه سابقا در همين نزديكى روى رودخانه بوده و اكنون به زحمت پايه‌هاى آنها را مىتوان مشاهده كرد روشن مىگردد . رودخانهء بند امير ، پس از خروج از سرچشمه‌اش بسوى جنوب جارى مىشود و سپس با چرخشى بزرگ بسوى شرق متمايل مىشود و با جدا كردن ايالت قديمى شوش از قسمت غربى صحراى كارامانى به ايالت فارس وارد مىشود و پس از آميختن با رودخانه‌هاى كوچك ديگر ( زيرا رودخانهء بزرگ ديگرى در اين ايالت نيست ) از وسط ايالت كرمان يا كارامانى سعيد مىگذرد . چون در اين ايالت با كوههاى بلند برخورد مىكند كه مانع رسيدن آن به دريا هستند ، پس از آميختن با آبهاى ديگرى از همين كوهها به سوى شمال شرقى تغيير مسير مىدهد . و آنگاه با گذشتن از گدروزيا « 133 » ى قديم و تمايل به جنوب ، بسترى بسيار عريض و مصبى بزرگ را تشكيل مىدهد و در نزديكى خليج گوآ به درياى هند شمالى مىريزد . اين اطلاعاتى بود كه سفير هنگام توقف در شيراز و پس از آن ، هنگام عبور از مشهد مرغاب ، از مسير اين ارس دوم بدست آورد . اما بعدا ، هنگامى كه از قزوين به اصفهان مىآمديم حس كنجكاوى وادارش كرد كه از چند نفر نظامى و بازرگان كرمانى پرسش كند كه آيا در مسير كرمان به اصفهان از اين رودخانه گذشته‌اند و آنها وى را مطمئن ساختند كه\r\n\r\n\r\n","description":"","footnote":"\r\n( 130 )  Xenil \r\n( 131 )  Palma \r\n( 132 )  Ecya \r\n( 133 )  Gedrosia  - بلوچستان . - م .\r\n","page_name":" 168 ","page_number":188},
  {"content":"\r\n\r\nبين اين دو شهر نه اين رودخانه و نه هيچ رودخانهء ديگرى جارى نيست و به چشم نمىخورد ، و اين چيزى است كه ما با مدعاى پيشين ما مغايرت دارد . زيرا اگر مسير پيش گفتهء ما درست باشد اين رودخانه بايد قطعا از راه بين اصفهان و كرمان بگذرد . پس ناگزير اين مشكل را بايد چنين حل كنيم كه يا بايد همهء آب اين رودخانه پيش از رسيدن به دريا بوسيلهء تعدادى مجارى و كانال از مسير اصلى منحرف گردد كه امرى غيرممكن است - يكى به جهت آنكه رودخانه بزرگتر از آنست كه بدين‌ترتيب تمامى آبش هدر شود و ديگر بدان سبب كه آبهاى كانالهاى فرضى نيز بايد سرانجام به مسير رودخانه بپيوندد - و يا آنكه رودخانه بايد از طريق صحراى كارامانى ، بين كرمان و پاسارگاد ، در نزديكى جزيرهء هرمز ، به خليج فارس بريزد .\r\nدر صورتى كه مسلم است كه رودخانه‌اى بدين بزرگى به خليج فارس نمىريزد . بدين‌جهت سفير بعدها ، هنگام بازگشت به اصفهان ، بر آن شد كه از چندتن از اهالى استفسار كند كه آيا در ناحيهء برامى « 134 » كه در موغستان و در چهار فرسنگى هرمز واقع است ، يا در حوالى آن ، رودخانه يا نهرهاى كوچكى به دريا مىريزد ؟ و همگى آنان به سفير اطمينان دادند كه به چشم خود ديده‌اند و يقين دارند كه يك رودخانهء بزرگ از طريق دو مصب كه يكى بسيار بزرگتر از ديگرى است به دريا مىريزد و هردو مصب چنان عريضند كه زورقهاى بزرگ مىتوانند بدانها وارد شوند . آب رودخانه جالب توجه است و همهء زمينهاى ناحيهء مجاور را آبيارى مىكند و موجب حاصلخيزى آنها مىگردد و بسبب نام همين رودخانه ايالت واقع در دو كرانهء آن را برامى مىنامند . سفير ، هنگام بازگشت به هرمز از اين موضوع كاملا مطمئن شد . وى برخى از خدمهء خود را بدان ناحيه فرستاد و آنان آنچه را بيان كرديم تصديق كردند و از عجايب زيبائيهاى آن ناحيه سخنها گفتند . از جمله از انواع درختان خرما و نارنج و ليموترش و انبوهى آنها كه از آب همان رودخانه آبيارى مىشوند و\r\n\r\n\r\n","description":"","footnote":"\r\n( 134 )  Brami \r\n","page_name":" 169 ","page_number":189},
  {"content":"\r\n\r\nميوه‌هاشان اگر هم در حد عالى نباشند حداقل مىتوان آنها را با بهترين مركبات ايالت والنسيا « 135 » ( بلنسيه ) مقايسه كرد . بدين‌ترتيب ما به قدر كافى ثابت كرديم كه اين رودخانه همان رود اراكس « 136 » است كه آنگونه كه در تواريخ آمده است اسكندر كبير در نزديكى پرسپوليس با زدن پلى از آن عبور كرده است و با اين توصيف با قطع و يقين مىتوان از موقعيت اين شهر بزرگ در آن زمان آگاه شد .\r\n\r\n[ چهل منار 
  ]\r\nپس از عبور از رودخانهء بند امير از دشتى بزرگ كه نهرها و جويبارهاى زيادى منشعب از همين رودخانه آن را قطع مىكرد و در جاىجاى آن دهكده‌هاى پرجمعيت و گله‌هائى از انواع حيوانات اهلى به چشم مىخورد گذشتيم . از آن پس بود كه در دامنهء كوهى شهرك زيبا و دلپسند مشهد مرغاب را مشاهده كرديم . اين شهرك چنان در انبوه درختان پنهان شده بود كه از دور همچون جنگلى مركب از چندين باغستان به نظر مىآمد . در همين‌وقت بود كه انتهاى ستونهاى چهل منار نيز بر ما ظاهر شد . سفير ساعت يازدهء صبح به مشهد مرغاب رسيد . وى در اين شهر خانه‌اى بسيار مناسب با مقاديرى آذوقه و هوائى بسيار خنك و مطبوع و آبى گوارا يافت . چنان كه بى فوت وقت آن را بر همهء جايهائى كه تا آن‌روز در ايران منزل كرده بوديم ترجيح داد و چون بدون‌شك اين مكان مقر اصلى پرسپوليس قديم بود ، سفير خواست بداند از جنوب به شمال ، در چه فاصله‌اى از شيراز قرار گرفته است . به همين جهت ارتفاع محل را با دقت اندازه گرفت و دريافت كه اين مكان در بيست و هشت درجه و پنجاه دقيقه قرار گرفته و فاصله‌اش از خط استوا بسيار بيشتر از شيراز است . عاليجناب بعد از ناهار طبق معمول به استراحت پرداخت و آنگاه به صرافت افتاد كه از بناى بزرگ و بسيار مشهور چهل منار -\r\n\r\n\r\n","description":"","footnote":"\r\n( 135 )  Valence \r\n( 136 ) در « فرهنگ معين » ، ذيل كلمهء آراكس آمده است : « نام دو رودخانه بوده است :\r\n1 ) رودخانه‌اى كه از نزديك تخت جمشيد مىگذشته و با رود مدوس به خليج فارس مىريخته\r\n2 ) رودخانهء ارس كه مرز ميان ايران و قفقاز است و با رودخانهء كر كه از تفليس به آن متصل مىشود در ( ساليان ) به بحر خزر مىريزد . » . م\r\n","page_name":" 170 ","page_number":190},
  {"content":"\r\n\r\nكه نه تنها از جهت قدمت بلكه به جهت عظمت چشمگير و زيبائيش شايان توجه و تحسين بسيار است ديدن كند . بخصوص كه كسانى كه تا آن زمان از اين بنا ديدن كرده بودند دربارهء آن نظرهاى متفاوت ابراز داشته و بوجهى بسيار سطحى از آن سخن گفته بودند چنان كه مطلب قابل اطمينانى در نوشته‌هاى آنان ديده نمىشود . به اين ترتيب يكساعت بعد از ناهار ، با آن گروه از خدمه كه با وى آمده بودند ، از خانه خارج شديم . پس از آنكه يك ربع فرسنگ از شهر پيش رفتيم به پاى كوهى رسيديم كه اين بناى عظيم در كم‌شيب‌ترين قسمت دامنهء آن ساخته شده است . در قسمتى از پايهء اين كوه ديوارى ضخيم از مرمر كشيده شده بود به ارتفاع دو نيزه كه سنگهاى آن چهارگوش بود با ابعادى شگفت‌انگيز . در قسمتهاى پيش آمدهء ديوار هيچگونه وسيلهء دفاع يا برجهاى بزرگ وجود نداشت . اما فاصله به فاصله ، يعنى در هر بيست پائى زاويه‌اى در ديوار تعبيه شده بود چنان كه همان پيش‌آمدگيها كه با قرينه‌سازى و به تناسبى بسيار تحسين - برانگيز ساخته شده‌اند ، مىتوانند هريك وسيلهء دفاع از ديگرى قرار گيرند . موقعيت كوه نيز كه سراشيبى تا خارج كشيده مىشود بر كمال ساختمان مىافزايد . در قسمتى از همين ديوار كه در برابر شهرك مرودشت قرار گرفته است دو سر بالائى بزرگ و زيبا هست كه از طريق آنها به ايوان يا صفه‌اى مىروند كه بالاتر ساخته شده است . يكى از اين سربالائيها در دست راست و ديگرى در دست چپ قرار گرفته است . هركدام از يك طرف ديوارى دارد و از جانب ديگر نرده‌اى كه همگى از همان سنگ مرمر ساخته شده‌اند . در نيمه راه هر سربالائى - كه در بزرگى و ساختمان مشابهند - نيمكت‌مانندى يا جائى مربع شكل به پهناى خود سربالائى ساخته‌اند كه مىتوان با نشستن بر آنها رفع خستگى كرد . چون از اين نيمكتها به قسمت ديگر سربالائى مىپيچيم كه شبيه قسمت اول است به بلندترين قسمت سربالائى يا پلكان مىرسيم . هريك از اين پلكان زيبا و مجلل چهل پى درازا ، دو انگشت بلندى و كمى بيشتر از دو پى جاى پا داشت\r\n\r\n","description":"","footnote":"","page_name":" 171 ","page_number":191},
  {"content":"\r\n\r\nچنان كه به آسانى با اسب از آن بالا مىرفتند . اما آنچه بيشتر ما را دچار تعجب كرد پهناى شگفت‌انگيز و بزرگى سنگهائى بود كه پله‌ها را در آنها تراشيده بودند . زيرا علاوه‌بر آنكه هر پله چهل پى پهنا داشت در بعضى سنگها پنج تا ده پله ساخته شده بود و پلكانى را كه در يك سنگ تراشيده نشده بودند چنان به يكديگر چسبانيده بودند كه از نزديك هم به سختى مىتوانستيم نقاط پيوند را تشخيص دهيم .\r\nبدين‌جهت بيشتر مردمى كه پلكان را مىديدند تصور مىكردند كه همگى آنها در صخرهء يكپارچهء كوه تراشيده شده‌اند . در برخى از پله‌ها شكستگيهائى به چشم مىخورد و اين امرى بود كه با عمر چند چند قرنهء ساختمان ناگزير مىنمود . اما زمان چنان كم در بنا اثر گذاشته است كه به زحمت چنين تأثيرى احساس مىشود . بلكه بالعكس در ملاحظهء كل ساختمان پندارى كه بتازگى بناى آن خاتمه يافته است .\r\nهمهء سنگهاى ديوار و دو پلكان از مرمر سياه بود . سنگها چنان سخت بودند كه هيچ‌چيز در كل اين بناى عظيم و بىنظير اعجاب‌آورتر از اين سنگها نيست . اين مرمرها در طول چند قرن در برابر حوادث زمان كه همه‌چيز را خراب و نابود مىكند مقاومت كرده‌اند . پس از آن‌كه از بالا رفتن از اين دو پلكان كه در بالا در جاى مربع شكل بسيار صافى به يكديگر مىپيوندد ، فارغ شديم درگاهى يا رواقى مشاهده كرديم كه بر پشت دو اسب بزرگ از مرمر سفيد كه از پيل هم بزرگترند ، استوار گرديده است . در اين مجسمه‌ها كه به شيوهء دورهء اساطيرى ساخته شده‌اند - يعنى هر اسب دو بال دارد و در چشمهايش غرور شير نمايان است - خصوصياتى هست كه بهيچ‌وجه در اسبهاى طبيعى يافت نمىشود . اين درگاه در قسمت بالا داراى هره و گلوئى عظيمى است از مرمر . ساير قسمتهايش با بسيارى قرينه‌سازيها و تناسبها همگان در يك خط مستقيم و با زوايائى چنان كامل ساخته شده كه يافتن نظاير آنها در ساختمانهاى مهندسى بسيار دقيقى كه از بقاياى كاخهاى عظيم روم قديم باقى مانده است نيز غيرممكن است . همهء سنگ درگاه و حتى سنگهاى اسبها با كنده -\r\n\r\n","description":"","footnote":"","page_name":" 172 ","page_number":192},
  {"content":"\r\n\r\nكاريهائى چنان ريز ، اما كامل و روشن تزئين گرديده بود و تازه مىنمود كه گفتى چند سالى بيش از حجارى آنها نمىگذرد . در فاصلهء ده يا دوازده پى از درگاه ستونى بزرگ ديده مىشود استوار بر پايه‌اى با ارتفاع و كلفتى ديگر ستونهائى كه به زودى از آنها سخن خواهيم گفت . دو ثلث داخل درگاه داراى بريدگيهايى گود و عمودى بود و ثلث ديگر كه محاذى قسمت عقب مجسمه‌ها قرار مىگرفت از سرستونها و خرد و ريزهائى از هر دست انباشته بود كه احتمالا برخى از انواع سرستونهاى ما نيز در آنها يافت مىشود . چنان كه اينجا و آنجا در طول سه ذراع نيز در برابر ستونى كه ياد كرديم سرستونهائى به بزرگى دو سه پى ديده مىشد . اما نه اين ستون و نه سرستونها هيچيك از مرمر سياه ساخته نشده بودند بلكه از مرمر سفيد بودند ، بر اثر گل و خاكى كه بر آنها چسبيده و نشسته بود و بارانى كه آنها را شسته و خراب كرده بود سپيدى اوليه را از دست داده بودند . در ده قدمى آنسوتر از اين ستون ، درگاهى ديگرى بود استوار بر دو اسب ديگر با همان شكل و بزرگى اسبهاى درگاه نخستين ، چنان كه ستون مرمر سپيد درست در وسط دو درگاهى يا رواق قرار مىگرفت و با رواقها ، معا دو دروازهء ورودى صفه‌اى بزرگ را كه همچون حياطى بود تشكيل مىدادند . در اين حياط بيست و هفت ستون ، هريك استوار بر پايه‌اى وجود داشت و چنان مرتفع كه ايرانيها و عربها آنها را ( القرانيس ) مىنامند كه برجهاى بلند باريكى هستند كه مساجد معتبر خود را ، بخصوص در شهرهاى بزرگ با آنها مىآرايند - چنان كه پيشتر در توصيف شهر شيراز گفته‌ايم . اين ستونها در اصل در شش رده ساخته و نهاده بوده است .\r\nدر هر رده هشت ستون چنان كه از جاى پايه‌ها و احتساب ستونهاى موجود معلوم بود تعداد كل آنها بدون محاسبهء ستونهاى درگاهها چهل و هشت بوده است و بيشك قسمتى از ستونها بر اثر زلزله‌هائى كه در طول قرون در اين نواحى حادث گرديده افتاده‌اند . زيرا ستونهاى شكستهء بسيار و برخى نيمه در خاك فرو رفته و بسيارى قطعات پراكنده در اينجا\r\n\r\n","description":"","footnote":"","page_name":" 173 ","page_number":193},
  {"content":"\r\n\r\nو آنجا به چشم مىخورد كه همگى از گل پوشيده بودند . بين اين ستونها و ستونهائى كه در دست راست طرف شهرك يا سربالائيهاى ورودى واقع شده‌اند تفاوتهائى هست . بدين‌معنى كه ستونهاى اخير نه سر دارند و نه سر ستون و داراى بريدگيهاى عمودى سرتاسرى هستند ، اگرچه روى تنها يكى از آنها نيمه‌اى از يك اسب بدون سر و دست از جنس مرمر خود ستون باقى بود كه حدس زده مىشد بر اثر يكى از همان زمين‌لرزه‌ها كه پيشتر گفته‌ايم ، يا بر اثر صاعقه‌اى بدان وضع درآمده باشد زيرا علاوه بر آنكه جز قسمت جلو بدن اسب ، يعنى سر و دستها ، نيفتاده بود قسمت باقيمانده كاملا از دايرهء محيطى ستون خارج گرديده بود ، چنان كه تصور مىشد هر آن سقوط كند و بسبب وزن بسيار ، دوامش در آن حالت غيرممكن مىنمود . و از همين‌جا مىتوان حدس زد كه ستونهاى ديگر نيز سرستونهائى از انواع مجسمه‌هاى ايستاده يا نشسته شبيه بدانچه در طول چند قرن بعد از آن در قسطنطنيه بوجود آمده است داشته‌اند .\r\nستونهاى دست راست بسبب آنكه كاملا نظيف و تا بالا داراى بريدگيهاى عمودىاند - بدون آنكه سر ستون يا زينت ديگرى داشته باشند - از زيبائى كامل و قرينه‌سازيهاى شايان توجهى برخوردارند بطورىكه به زحمت مىتوان در سر تا پاى آنها نقصى مشاهده كرد كه جبران آن لازم باشد . اين ستونها بقدرى عظيمند كه غيرممكن است بتوان آنها را از يك سنگ تراشيد چنان كه ناچار شده‌اند آنها را از چند قطعه بسازند . با اين‌حال اين قطعات چنان با مهارت به يكديگر متصل شده‌اند و ستونها چنان صاف و هموارند كه براى تشخيص چند قطعه بودن آنها بايد با دقت هرچه بيشتر از نزديك مورد معاينه‌شان قرار داد . با اين‌همه برخى معتقدند كه ستونها از يك قطعه سنگ ساخته شده بدون آنكه طول زمان صدماتى بر آنها وارد كرده يا چيزى از آنها كاسته باشد . زيرا بريدگى يا شيارهاى عمودى آنها نيز چنان كامل و دست‌نخورده است كه گوئى بتازگى از زير دست كارگر درآمده‌اند . تنها در يك يا دو ستون از اين مجموعه چند\r\n\r\n","description":"","footnote":"","page_name":" 174 ","page_number":194},
  {"content":"\r\n\r\nترك در قسمتهاى كوچكى ديده مىشود كه كاملا سطحى است و چنان اندك كه به شيارهاى عمودى هيچگونه آسيبى نرسانيده است . همهء ستونها در بلندى و ضخامت يكسانند جز اينكه ستونهاى دست راست بسبب نداشتن هيچگونه حاشيه يا مغزى خيلى بلندتر و عظيمتر از دست‌چپيها به نظر مىآيند . زيرا اين حاشيه‌ها و ريزه‌كاريها كه همانند كارهائى است كه بر روى ستون بين رواقها كرده‌اند كمى از بلندى و زيبائى اين دسته از ستونها مىكاهد . اگرچه اينان نيز همچون گروه ديگر داراى شيارهاى سرتاسرى عمودى هستند . آن گونه كه از پائين حدس زده مىشود ، ارتفاع هريك از اين ستونها بدون محاسبهء پايه و بنياد ، شصت تا هفتاد پى است . با اينكه صفه‌اى كه ستونها بر آن قرار گرفته‌اند بسبب وجود آوارها و قطعات سنگ و خاكى كه بر آن ريخته و گرد آمده بسيار قوزدار و بلندتر از آن است كه سابقا بوده ، آنچه مشهود است پايهء هر ستون بر سطح صفه بيش از شش پى را دربر نگرفته و محيط جائى كه ستون بر آن قرار گرفته بيش از نه پا نيست بطوريكه ضخيم‌ترين قسمت ستون نزديك هفت پى و نيم از سطح را دربر مىگيرد و بقيه تا حدود نه پى دور پايه را تشكيل مىدهد . در مركز يا وسط پايه سوراخى به اندازهء يك پى مربع هست مشابه سوراخهائى كه در آثار سنگى رومى براى ريختن آهن يا سرب به منظور اتصال قطعات تعبيه گرديده است .\r\nهمين سوراخ در بسيارى از قطعات شكستهء ستونها ديده مىشد كه با اندازه‌گيرى آنها قطر ستون را حدس مىزديم . همهء پايه‌هاى ستونها به يك شيوه و گرد ساخته شده‌اند بطوريكه مساحت يك پايه از مركزش تا محدوده‌اى كه ستون در آن قرار گرفته معادل هفت پى و نيم است . از آن به بعد هرچه پايه به پائين متمايل مىشود اندك‌اندك بر قطرش افزوده مىگردد چنان كه در پائين‌ترين قسمت كه روى صفه قرار مىگيرد محيط دايرهء آن به ده پى مىرسد . فاصلهء بين پايه‌هاى ستونها معادل بيست پى است . هر پى معادل دو پى و نيم « 137 » چنان كه\r\n\r\n\r\n","description":"","footnote":"\r\n( 137 ) مقصود نويسنده از « هر پى معادل دو پى و نيم » معلوم نشد . - م .\r\n","page_name":" 175 ","page_number":195},
  {"content":"\r\n\r\nچون مجموعهء ستونها چهل و هشت است در شش رديف هر رديف از يك طرف هشت و از جانب ديگر شش ستون . جمع فواصل ستونها و آنچه زير پايه‌ها قرار گرفته فضائى به طول چهارصد و سى و عرض سيصد و ده پى را دربر مىگيرد كه يك چهار ضلعى منظم اگرچه با زاويه‌هاى غيرمساوى را تشكيل مىدهد . و با اينكه كف يا سنگفرش عمارت همانطور كه گفته‌ايم به جهت انباشته بودن از خاك و سنگ مطلقا پيدا نيست ، بايد قبول كرد كه ساختمانى بدين جلال و جبروت بايد داراى سنگفرش يا كفى متناسب با زيبائى و شكوه باقى ساختمان بوده باشد . نتيجه آنكه جز ستونها كه از مرمر سفيد ساخته شده‌اند بقاياى ساختمان و از جمله سنگفرش و پايه‌ها بايد از مرمر سياه باشند . در خارج از اين چهار ضلعى يا حياطى كه ستونها در آن برپايند به ديوار ديگرى در داخل ديوار بزرگى كه از آن سخن گفتيم برمىخوريم . ارتفاع اين ديوار يك نيزه بيشتر نيست اما از مرمرى بىنظير و بسيار ظريف‌تر از مرمر ديوار بزرگ ساخته شده و پر از تصاوير نيمه برجسته و ريزه‌كاريهائى است كه تصاوير انسانها و بسيارى از انواع حيوانات در آنها ديده مىشود و مرمر آن‌چنان شفاف و صاف است كه در نماياندن تصاوير دست‌كمى از يك تابلو نقاشى ندارد . مساحت اين ديوار از يك زاويه تا زاويهء ديگر قريب يك‌صد پى مربع بود و چون روى صفه‌اى ساخته شده است كه ستونها بر آن قرار دارند ارتفاع آن از همه‌طرف ، با ديوار بزرگ يكسان است . بدين ساختمان دومين از طريق سرازيريى بسيار زيبا بالا رفتيم كه اگرچه به بزرگى و پهناى سرازيرى اولين نبود - زيرا بيش از بيست و پنج پا عرض نداشت و بسبب كوتاهتر بودن تعداد پلكان آن نيز بسيار كمتر بود - اما از لحاظ زيبائى و شكوه بىنظير و با سرازيرى اولين قابل مقايسه نبود . زيرا در نرده‌ها و ديوارهاى اين پلكان صحنه‌اى مشابه تشريفات ورود فاتحان رومى به شهر يا مشابه حركت دستجمعى مردانى مذهبى كه با آواز و اوراد حركت كنند تراشيده شده است . لباس اين مردان عجيب و\r\n\r\n","description":"","footnote":"","page_name":" 176 ","page_number":196},
  {"content":"\r\n\r\nغيرمألوف بود و هريك درفش يا بيرقى همراه با هدايائى كه براى ثبت در اين سفرنامه به توصيف آنها خواهيم پرداخت در دست داشتند . در دنبالهء گروه آورندگان هدايا ، ارابه‌اى چند اسبه به چشم مىخورد كه در آن قربانگاهى يا محرابى كوچك با مشعلى كه آتشى كه در آن شعله مىكشد نقش گرديده است . در طرف ديگر منظره‌اى از جنگ شيران است و در ميان آنها تصويرى است ، در نهايت كمال ، از شيرى كه گاوى را مىدرد - چنان طبيعى ، و با حرارت و درندگيى كه هيچ هنرمندى نمىتواند چيزى بدان بيفزايد . زيرا حتى قسمتهاى بسيار ظريف و دقيق مجسمه هنوز چنان محفوظ مانده است كه با نظارهء دقيق نيز يافتن كوچكترين نارسائى و خطا در آن غيرممكن است . پس از بالا رفتن از اين پلكان كه همچون پلكان ماقبل بسيار راحت و پله‌هاى آن بسيار كوتاه است ، صفه يا حياطى ديده مىشود كه بر اين ديوار دوم استوار و محصور در چهار ديوار دو جداره است كه سابقا بين آنها اطاقهائى وجود داشته است و همهء ديوارها از مرمرهايى بسيار ظريف‌اند ، بمراتب صاف‌تر و صيقلىتر از آنچه تا آنگاه ديده بوديم ، با تصاويرى برجسته در قسمت بالاى ديوارها كه براى ديدار و ملاحظهء آنها روزها و براى توصيف آنها ماهها فرصت لازم است . براى ورود به اين اطاقها از چهار درگاه يا ورودى استفاده مىشود كه گرچه كمال ديگر آثار عتيق را ندارند نه تنها خالى از زيبائى نيستند بلكه بادقت روى آنها كار شده است و از تناسب و توازنى همه‌جانبه برخوردارند . تا حدى كه موجبات جلب نظر همهء ديداركنندگان را فراهم مىكنند . حجاريها و گچ‌بريهاى روى سردرها كه ضمنا باز و بسته شدن و نگاهداشتن درها را تعهد مىكرده‌اند پر از گل و برگ و خرده‌كاريهاى ديگر بود و در برخى از آنها نوشته‌هائى با خطوطى ناشناخته به چشم مىخورد كه قطعا بسيار قديميتر از خطوط عبرانى يا كلدانى يا عربى و به كلى با آنها بىارتباط بود - همانطور كه با خطوط يونانى و رومى نيز مرتبط نبود . هر بدنه‌اى از اين ديوارها تقريبا شصت پى درازا و دوازده\r\n\r\n","description":"","footnote":"","page_name":" 177 ","page_number":197},
  {"content":"\r\n\r\nپى پهنا داشت . كلفتى ديوار ده يا هفت پى بود و هيچگونه سقف يا پوشش ديگرى روى اطاقها نبود بلكه بين دو ديوار كه ارتفاع هر يك از آنها به بيست و چهار پى يا دو نيزه و نيم مىرسيد كاملا باز بود . با اين حال معلوم بود كه قسمت بالاى ديوارها خراب شده است زيرا كف اطاقها از قطعات ساقط شده و تكه‌هاى نيمه گلين مرمرهاى ديوار انباشته بود . علاوه بر اين در وسط حياط تپه‌اى از سنگ و نشانه‌اى قطعى از مقدار سنگى بود كه از بالا افتاده بود . بجز درگاههائى كه از آنها سخن گفتيم فاصله به فاصله چند پنجره بود كه بعضى به ساختمان باز مىشد و برخى بسوى حياط يا صفه و سه پى يا كمى بيشتر بالاتر از زمين قرار داشت . پهناى اين پنجره‌ها معادل ارتفاعشان از زمين و بلنديشان معادل شش پى بود . در پنجره‌هاى سنگى كه به كلفتى خود ديوار بودند تصاوير زياد تعبيه شده بود با حجارى بسيار زيبا و نيمه برجسته ، و با تنوعى كه تا آن زمان نديده بوديم ، و چنان دلربا و جالب نظر كه در آثار عتيق نيز نظاير آنها ديده نمىشود . آنچه مرا وادار مىكند كه از اين پنجره‌ها بدين نوع ياد كنم سواى تعدد و تنوع تصاوير ، كمال و ظرافتى است كه در همهء آنها به چشم مىخورد . گذشته از آن ، استحكام و درخشندگى و زيبائى سنگ و بخصوص نقش موج‌دار پارچه‌ها و لباسهاى مردان آن روزگاران كه در آنها به نمايش گذاشته شده بود كاملا با آنچه تا چند قرن پيش در آسيا ديده شده يا هم‌اكنون ديده مىشود متفاوت بود . اين تصاوير ، بر خلاف ساير قسمتهاى ساختمان كه همانطور كه گفته‌ايم از مرمر سياه بود ، در مرمرى سفيد با همان صلابت و كمال مرمرهاى ستونها و بطور برجسته تراشيده شده بود و آنها را در قسمت بالاى پنجره‌ها جاسازى كرده بودند . اما در قسمت پائين آنها ورقه‌هائى از مرمر سياه نصب گرديده بود ، با سياهيى چنان درخشان و صاف و صيقلى كه همانند بهترين آئينه‌هاى فولادى جهان ، تصوير اشخاص و اشياء در آنها منعكس مىشد . گواه اين امر آنكه سگ بزرگى كه كسان سفير با خود آورده بودند ، هنگامىكه از يكى از\r\n\r\n","description":"","footnote":"","page_name":" 178 ","page_number":198},
  {"content":"\r\n\r\nپنجره‌ها كه چنان كه گفته‌ايم از زمين چندان بلندتر نبود پريد تا خود را به سفير برساند ، چون تصوير خود را در اين لوح مرمرين ديد همانگونه كه معمول اين گونه سگهاى بزرگ وحشى هنگام حمله‌كردن به سگ ديگر است ، به برهم زدن دندانها و غرش پرداخت و در تمام مدتى كه تصويرش در برابرش بود خود را با شدت و غضب بر لوح مرمرين مىكوفت و مىخواست آن را گاز بگيرد و در حالىكه بر پاهاى عقب برخاسته بود با ناخنهاى پاهاى پيشين زمين را خراش مىداد و تلاش مىكرد آنچه را سگ بزرگى همچون خود پنداشته بود گاز بگيرد . تا آنكه پس از مدتى سرگرم شدن بدين كار و فراهم كردن موجبات تفريح حضار با خشم بسيار خود را از همان پنجره كه آمده بود به بيرون پرتاب كرد و در حالى كه در پشت ساختمان به دنبال سگ موهومى كه براى وى طبيعى جلوه كرده بود مىگشت به وضعى ترس‌آور پارس مىكرد و زوزه مىكشيد به حدى كه سفير از آن سروصدا كسل شد و دستور داد سگ را ببندند و از آنجا دور كنند . به نظر من در اين سنگها گذشته از زيبائى نوعى جاذبه و دلربائى خاص و منحصر نهفته بود زيرا معتقدم كه در سراسر جهان از حيث كمال و عدم نقص و دست نخوردگى توأم با نوعى پاكيزگى و خلوص و درخشندگى كه گفتى هم‌اكنون از زيردست كارگر بيرون آمده‌اند - نظيرى براى سنگها پيدا نمىشود . و اين از جمله عجايب و معجزات طبيعت است كه از پس قرنها سر برآورده و باقىمانده چنان كه اگر لباسهاى آنان را ملاك قضاوت قرار ندهيم و آنها را از دورانهاى قديمتر ندانيم كمترين زمانى كه بتوان براى آنها درنظر گرفت دوران پادشاهى آشوريان و مادها و بابليهاست . بين تصاوير متنوع و ديدنيهاى منقوش در پنجره‌ها چشمگيرتر از همه تصوير شخصيتى محترم بود كه روى نيمكت يا كرسيى بسيار بلند نشسته بود و چهارپايهء كوچكى با حجارى بسيار عالى زير پا داشت كه ارتفاع پايه‌هاى خراطى شدهء آن به تناسب مردى كه بر كرسى نشسته بود معادل يك پى بود . در عقب اين صندلى كه پشتى آن همچون صندلى\r\n\r\n","description":"","footnote":"","page_name":" 179 ","page_number":199},
  {"content":"\r\n\r\nاسقفها هرمى شكل بود و به قدر دو پى از سر جالس آن مىگذشت ، مرد بسيار متشخص ديگرى بود ملبس به لباس مرد نخستين . هر دوى اين شخصيتها ريشى انبوه داشتند كه تا كمرشان مىرسيد و موهاى سرشان بسيار بلند بود چنان كه گوش و گردن را مىپوشانيد و قسمت عقب موها آرايشى مشابه تصاوير تابلوها يا مدالهائى داشت كه يكى دو قرن پيش از اين در اروپا ساخته مىشد . اين دو مرد كلاههائى گرد و صاف چون كلاههاى بىلبه بر سر داشتند و جامه‌هايشان بسيار بلند بود چنان كه تا پاشنه پا مىرسيد . اين جامه‌ها بسيار گشاد و پر چين بود تقريبا شبيه لباسهاى مجسمه‌هاى قديمى رومى يا بهتر بگوئيم مانند جامه‌هاى سناتورهاى و نيز با آستينهاى بسيار گشاد كه مچ آويختهء آنها تا زانو مىرسيد . مرد نشسته ، در دست چپ عصائى داشت و در دست راست ظرفى شبيه نيم كاسه ، بر سر چوبدستى كه از وسط آن شعله‌اى سر مىكشيد ، چنان كه در آن آتشى افروخته باشد . آن‌كه پشت صندلى ايستاده بود نيز ظرفى همانند آنچه گفتيم در دست راست خود داشت . در جاى ديگر نيز مرد ديگرى ديده مىشد كه از لحاظ ريش و موى سر و جامه كاملا مشابه مرد اولين بود و با اينكه سنگ شكسته بود و دستها ، بخصوص دست راست ، ديده نمىشد از آن جهت كه دستها گشاده بود حدس زده مىشد كه همچون ديگران در دست چپ عصائى و در دست راست مشعلى داشته است .\r\nكلاه اين مرد سوم با كلاههاى دو مرد نخستين اختلاف داشت ؛ بدين معنى كه اگرچه قسمت روى كلاه همچون كلاههاى ديگران صاف بود ، زائده‌اى چترى مانند در جلو سر از كلاه بيرون زده بود . پشت سر اين شخصيت كه به نظر مىآمد باوقار و طمأنينه راه مىرود دو مرد ديگر در كنار هم در حركت بودند كه اينان نيز جامه‌هاى بلند آستين گشاد بر تن داشتند اما ريش و موى سرشان بسيار كوتاه‌تر بود و كلاهشان بسيار بلندتر ، و همچون كلاه شكارچيان لبهء كوچكى در جلو داشت .\r\nمردى كه در دست چپ حركت مىكرد چتر آفتابى بسيار بزرگى\r\n\r\n","description":"","footnote":"","page_name":" 180 ","page_number":200},
  {"content":"\r\n\r\nبراى سايه افكندن بر آنكه جلوتر مىرفت ، به همان ترتيبى كه امروز در هندوستان معمول است به دست گرفته بود و تصوير ديگرى كه همراه او بود در دست راست خود چوبدستى خراطى شده و منقوشى داشت به درازاى دو پى و كلفتى يك انگشت كه در انتهاى آن مشتى موى اسب كه آن را محاذى سر مردى كه در جلو حركت مىكرد ، گويا براى پرانيدن مگس نگاهداشته بود . همانطور كه امروز هم در هندوستان براى شاهان و ديگر شخصيتها مرسوم است . در هند امروز ، بخصوص كسانىكه سواره حركت مىكنند اعم از آنكه پرتغالى باشند يا بربر يا زنديق ، همراه خويش غلامى دارند كه دم اسبى را بر چوبدستى از عاج يا آبنوس بسته است و به همان شيوه و وقارى كه در اين نقشهاى منقور در مرمر مشاهده مىشود ، بر سر ارباب خود حركت مىدهد . و از همينجا مىتوان حدس زد كه به كار بردن چتر آفتابى براى سايه‌افكندن و استفاده از موى دم اسب براى پرانيدن مگس در هندوستان عادتى چنان قديمى است كه يافتن ريشهء آن تقريبا غيرممكن است . زيرا در حقيقت آفتاب هند ، جز در زمستان كه هوا كمى معتدل است و از شدت - گرما كاسته مىشود ، چنان تند است كه بدون استفاده از چتر ايجاد خطر مىكند و چون ايالت فارس و ديگر ايالات اين كشور پادشاهى ، از جمله شوش و بابل و كرمان نيز هوائى بسيار گرم دارند ، اگر هم نخواهيم از وجود اين تصاوير به عنوان دليلى قاطع استفاده كنيم بايد قبول كنيم كه به كار بردن چتر آفتابى در اين نواحى نيز قدمت زياد دارد . و اين موضوع بخصوص هنگام ورود سفير به اصفهان روشن و مدلل شد . توضيح آن‌كه در اين شهر بسبب گرماى شديد آفتاب ، هندويى كه كارش جز همين نبود ، چترى را بر سر سفير نگاهداشته بود . توتان‌بگ « 138 » ، يكى از حاكمان كه در اين تشريفات سفير را همراهى مىكرد ، بوسيلهء مترجمى به وى گفت كه مردم اين ديار نيز در دوران شاه طهماسب ، پدر بزرگ شاه فعلى ، معمولا چترى آفتابى نظير آنچه سفير استفاده\r\n\r\n\r\n","description":"","footnote":"\r\n( 138 )  Totanbeg \r\n","page_name":" 181 ","page_number":201},
  {"content":"\r\n\r\nمىكند به كار مىبردند . گذشته از تصاويرى كه از آنها سخن گفتيم و همگى كفشهائى از نوع صندل برپا داشتند و به دستور سفير نقاشى كه همراه وى بود از آنها تصاويرى كشيد ، به دستور وى همين صورتگر تصاويرى مدادى از چهار صورت از تصاوير گروهى واقع در پلكان قلمى كرد . يكى از اين تصاوير از مردى عادى بود با قدى كوتاه . اين مرد نيمتنه‌اى تنگ كه تا وسط ساق پايش مىرسيد و روى آن نيز لباسى كوتاه‌تر از آن با آستينهاى بسيار گشاد و تا مچ دست دربر داشت . اين لباس رفته‌رفته تنگ مىشد و به دنبالهء تيزى ختم مىگشت . اين مرد پاپوش يا بعبارت بهتر نيم چكمه‌هائى برپا داشت كه تا بالاى قوزك مىرسيد و بر سر كلاهى به شكل سر انسان داشت كه از زير همهء دايرهء محيطى دهانهء آن پيدا بود . مويهاى پشت سر اين مرد بسيار دراز بود بطورىكه نيمى از گردنش را مىپوشانيد . ريشش دراز نبود بلكه همانند ريش مردانى بود كه دم اسب و چتر آفتابى را حمل مىكردند . اين مرد حلقه‌اى آهنين بر دست داشت ، همچون حلقه‌هايى مزين و بسيار عالى كه بر صندوق يا ميزهاى غذاخورى كوچك براى انتقال از جائى به جائى مىنهند . دو انتهاى هر حلقه كه با ميخ به يكديگر متصل شده بودند همانطور كه امروز هم به جهت تنوع دسته‌ها و چفت و بستهاى آهنين عمل مىكنند به شكل سر مار بود . مرد ديگرى بالاپوشى آستين گشاد بر تن داشت كه تا نيمهء رانها مىرسيد . بازوها و ساقهايش برهنه بود . روى بالاپوش كمربندى از پارچهء تاب داده بسته بود . كلاهش به شكل مرد پيشين بود . جز اين‌كه در پشت سر از زير كلاه نوارى بسيار پهن آويخته بود كه به شكل صليب يا نيم‌دايره گردن را مىپوشانيد .\r\nشكلى كه در كلاههاى حاكمان قديم امپراطوران رومية الصغرى در ايتاليا و افريقا يا ينىچريهاى جديد مشاهده مىشود . ريش و موى اين مرد شبيه ديگران بود و در هر دست چكشى دو سر داشت همانند تخماقهاى نجاران يا سنگ‌تراشان و مجسمه‌سازان . لباس مرد سوم شبيه مرد نخستين بود . با همان شكل و وضع او و با همان نوع ريش\r\n\r\n","description":"","footnote":"","page_name":" 182 ","page_number":202},
  {"content":"\r\n\r\nو موى سر ، جز اينكه كلاهى بسيار بلند به شكل هرم بر سر داشت كه نوك آن برگشته بود و نوارى بدقواره كه كار دستى بر روى آن كرده بودند از نقاط مختلف آن عبور مىكرد . در دست اين مرد دو ظرف گود بود به شكل فنجان كه وسط آنها تقريبا نظير برخى از ليوانهاى آبخورى از دهانه‌شان تنگ‌تر بود . چهارمين به لباسى كاملا مشابه با آنچه گفته‌ايم ملبس بود . جامه‌اش بر خلاف نفر اول نه‌چندان گشاد بود و نه چندان عريض و مطلقا به قوزك پايش نمىرسيد . اما از بالا تا پائين پر از النگ دولنگ و كار دستى بود . روى اين جامه شنل يا باشلقى دراز بود همانند باشلقى كه اسقفها روى لبادهء آستين تنگ خود مىپوشند و بلندى آن تا زير كمر است چنان كه در هرصورت كه دستها را قرار دهند بازوها را مىپوشاند و فقط پنجه‌ها از زير آن بيرون مىماند . در اين تصوير نيز چنين بود . اين مرد چوبدستى در دست راست داشت و دست چپش كاملا باز بود و انگشتانش از يكديگر فاصله گرفته بودند . ريشش شبيه ديگران بود و موى سرش مانند سه مرد پيشين از اطراف كلاهى كه بسيار بلندتر از سه نفر ديگر بود بيرون زده بود . اما سقف كلاه اين مرد صاف بود و از بالاى كلاه تا محل پيدايش موچينهائى داشت . روى شانه‌ها و باشلق - گردن‌بندى داشت كه تا حدود شكم مىرسيد و بشيوهء گردن‌بندهاى فرقهء زرين مويان « 139 » ساخته شده بود . زير گردن‌بند ، تصاوير با خطوطى ناخوانا بود به شكل نيمه چليپاهاى فرقهء سن‌ژان اورشليم كه با دو مثلث كوچك نزديك دو طرف پايهء صليب نصب شده بودند و خود اين مثلثها قسمتى از خط ناخوانائى را كه از آن سخن گفتيم تشكيل مىدادند . زيرا حروف كه بعدا از آنها سخن خواهيم گفت خود از مثلثهاى كوچك هرمى شكل تشكيل گرديده بودند . اين خطوط ناآشنا و نامفهوم چنان درشت بود كه قسمتى از شكم را تا حاشيهء باشلق كه از جلو به شكل نيم‌دايره بريده شده بود مىپوشانيد . تصوير اخير نيز مانند سه تصوير ديگر كفشى حاشيه‌دار با بندهاى گره زده\r\n\r\n\r\n","description":"","footnote":"\r\n( 139 )  Taison d'or \r\n","page_name":" 183 ","page_number":203},
  {"content":"\r\n\r\nاز نوع صندل برپا داشت كه نظير آنها در مجسمه‌هاى قديمى ديده مىشود . مىتوان حدس زد كه اين گروه مجلل عجيب با لباسهاى فوق‌العاده و علامات مخصوص نمايانگر برخى مقامات و نجباى آن روزگار باشد .\r\nنزديك صد پا آن‌طرف‌تر ، در جانب كوه ، همسطح صفه‌اى كه ستونها و ديوار دوم بر آن قرار گرفته است ساختمان ديگرى بود با همان نوع سنگ و همان نوع كار و سبك مهندسى ساختمان پيشين اما بسيار بزرگتر از آن . زيرا بر چهار ضلعى منظمى قرار داشت كه هر ضلع آن يكصد پى بود . اين ساختمان هرچند محتوى چيزى نبود ، همچون ساختمان پيش گفته در و پنجره‌هائى داشت . در حياط بزرگ آن ، قطعات بزرگى از ستونها - از همان نوع و جنس ستونهاى برپا - وجود داشت كه بيشتر آنها در زمين فرورفته يا خاك آنها را پوشانيده بود . همچنين قطعات و خرابه‌هاى ديگرى از اين ساختمان مجلل به چشم مىخورد كه گذشت ساليان آنها را خراب كرده يا فرو ريخته بود . در وسط اين حياط بزرگ ، تودهء بزرگى مانند آنچه در حياط كوچك ديده بوديم مشاهده مىشد . اما اين پشتهء سنگ و خاك از آن يك بسيار بلندتر و بزرگتر بود و به خرمنى از گندم مىمانست كه رفته‌رفته به صورت هرمى برهم انباشته شده باشد . و حدس زده مىشد كه در آنجا ساختمانى مجلل بوده است كه گذشت روزگار آن را دستخوش خرابى و در زير خاك مدفون كرده است ، چنان كه اين پشتهء خاك تلى از خرابه‌ها بود كه بتدريج در يك‌جا گرد آمده بود .\r\nبر ديوارها كه اگرچه از همان يشم و مرمر ، اما بسيار قطورتر از ديوارهاى ديگر بود صورتهاى نيمه برجستهء ديگرى بود كه بين آنها نقشى كه از همه طبيعىتر به نظر مىآمد منظرهء جنگى تمام عيار و خشماگين ، با حيوانات وحشى و خطرناك بود ، از جمله شيرى بالدار و جنگ مارها با پهلوانان افسانه‌اى نظير آنچه در افسانه‌ها از جنگ هركول با مار هفت سر يا اژدها ترسيم كرده‌اند . مردانى كه در تصاوير اين ديوار نمايانده شده بودند لباسى همچون ديگران بر تن\r\n\r\n","description":"","footnote":"","page_name":" 184 ","page_number":204},
  {"content":"\r\n\r\nداشتند جز آنكه جامه‌هايشان كوتاه و ريششان بلند بود و موى سرشان بر جامه ريخته بود . در مردانى كه با شيرها درآويخته بودند ، نشان پردلى و دليرى نمايان بود و با خنجر زخمهاى كارى به حيوانات وارد كرده بودند . در اين جنگ خطرناك ، جز خنجر از اسلحهء بلندترى استفاده نمىكردند و اسلحه‌شان نظير سلاحهائى است كه امروز هم ايرانيان به كار مىبرند . در حجاريها و گلوئيهاى روى درها ، نوشته - هائى با همان حروف كه در صحنه‌هائى روى ديوارهاى پله‌ها نقر شده بود و از آن سخن گفته‌ايم وجود داشت بدون آنكه حروف ديگرى در آنها تشخيص داده شود و اگر اينجا و آنجا نوشته‌هاى كوچكى با خطوط و حروفى غير از آنچه بيان كرديم مشاهده مىشد غالبا خط عربى يا ارمنى يا هندى و يا كلدانى بود كه در سوريهء امروز به كار مىبرند . پيدا بود كه اين خطوط در زمانهاى مختلف و قرنهاى بعد از زمان ساختمان بنا بوسيلهء ديداركنندگان اين معجزهء ناشناخته و ابهام‌آميز عهد عتيق آمده نوشته شده‌اند . زيرا علاوه‌بر آنكه اين خطوط با خطوط قديمى اختلاف بسيار داشت بطور عمقى در مرمر حك نشده بود بلكه خراشهائى بطور سطحى بر سنگها نقش گرديده بود و بعبارت بهتر اين خطوط بوسيلهء يادگارنويسان روى سنگ نقاشى شده بود . همانطوركه در همهء كشورهاى مشرق زمين ، از اين گونه خطوط يادگارى بر ديوار كاروانسراها يا مساجد ديده مىشود و خطوط مشابهى است كه بازرگانان دوره‌گرد يا عابران نوشته‌اند .\r\nبراى آنكه تصاوير حروف برخى از نوشته‌هاى اين ساختمان بسيار قديمى ضبط شده باشد سفير به نقاش مخصوص خود دستور داد تصويرى از آنها بردارد كه درنتيجه اين نقاش تصويرى كاملا طبيعى و منطبق با اصل از تمامى يك سطر از نوشته‌اى كه در پلكان بزرگ و در لوحه‌اى مرمرين و بسيار صيقلى به بلندى چهار پى و طولى به همان اندازه بسيار روشن و خوانا نقر گرديده بود نقاشى كرد . اين حروف هرمى شكل بود اما در هيأتهاى مختلف ، و اختلاف آنها به روشنى و آسانى تميز داده مىشد . دو انتهاى ديوار\r\n\r\n","description":"","footnote":"","page_name":" 185 ","page_number":205},
  {"content":"\r\n\r\nبزرگ نخستين كه از آن در بالا سخن گفته‌ايم و همهء ساختمان را دور مىزند در نزديكى اين ساختمان كاملا به كوه نزديك مىشوند .\r\nاين كوه ديوار را تكميل مىكند و بمنزلهء وسيلهء دفاع و پوششى براى اين قسمت از ساختمان بود كه ديوار آن را دربر نمىگرفت . روى تپه‌اى كه در سراشيبى كوه ، واقع‌بين انتهاى ديوار بزرگ بود ساختمانى كوچك ديده مىشد كه بلندى آن از زمين چهار پنج ذراع بود و با بالا رفتن از پلكانى سنگين بدان مىرسيدند . حدس زده مىشد كه اين پلكان در صخره تراشيده شده باشد اگرچه قطعاتى از پله‌ها كه بر زمين افتاده بود و هرسه يا چهار قطعه يك پله را تشكيل مىداد حكايت از آن داشت كه پلكان مزبور از مرمرهائى ساخته شده كه از جاهاى ديگر آورده‌اند . بعد از آنكه از پلكان بالا رفتيم به ديوارى از مرمر سياه رسيديم با مساحت سى پى مربع كه در شكم ديوار بزرگ ساخته شده بود . در اين ديوار همچون ديوارهاى ديگر تصاويرى برجسته از مرمر سفيد حجارى شده بود . كسانىكه اين نقوش را از نزديك ديدند نتوانستند به خوبى از كيفيت لباس شخصيتها و مفهوم تصاوير سردرآورند اگرچه در جائى كاملا بالا ، تصوير مبهم مردى والاجاه ديده مىشد كه على الظاهر شاهى يا شاهزاده‌اى بود كه بر كرسيى نشسته بود و پس از وى ، در جائى خيلى پائين‌تر ، تصاوير مردان ديگرى بود كه همگى ايستاده بودند و در ميان خود قربانگاهى داشتند كه آتشى در آن افروخته بود ، چنان كه گفتى براى انجام دادن تشريفات قربانى گرد آمده‌اند . در فضاى خالى بين پلكان و ديوار كه همانند ميزى بود ، صندوقى به درازاى هفت يا هشت و پهناى سه پى تراشيده بودند كه به نظر مىآمد گورى بوده باشد . اين صندوق پر از آب باران بود اما بسيار روشن و زلال و كسانى كه از آن نوشيدند آن را بسيار گوارا و مطبوع يافتند .\r\nدر چهل پنجاه پى جلوتر از آن ، در جهت مشرق اين صندوق ، بناى ديگرى بود از لحاظ ساختمان مانند بناى نخستين ، با پلكان و تصاوير برجسته كه ماهيت تصاوير آن نيز قابل درك نبود . زيرا\r\n\r\n","description":"","footnote":"","page_name":" 186 ","page_number":206},
  {"content":"\r\n\r\nكسانى كه آنها را مشاهده كردند نتوانستند توصيفى از آنها به عمل آورند و سفير كه بر اثر اشتغال چندساعته به ديدار بقاياى ساختمان ، خسته شده بود و وقت نيز تنگ بود جرأت نكرد شخصا براى مشاهدهء آن برود و از آخرين بنائى كه به كوه تكيه داشت ديدن كند .\r\nامر شگفت و جالب توجه آنكه در اين بناى عظيم و تركيب جالب كه آنهمه تصاوير از مردان وجود داشت حتى يك زن به چشم نمىخورد تا از روى آن بتوان دربارهء لباس زنان آن دوره قضاوت كرد . اگرچه با مشاهدهء لباسهاى مردان كه در نظافت و آراستگى و وقار و شكوه كم‌نظير بود مىتوان حدس زد كه لباس زنان نه تنها دست كمى از مردان نداشته بلكه نجيبانه‌تر و آراسته‌تر نيز بوده است . در اين مورد فصل پانزدهم تورات مؤيد سخن ماست همچنانكه همر « 140 » نيز هرجا در « تروا » « 141 » از زنان آسيائى سخن به ميان مىآورد آنها را كاملا مستور و ملبس به لباسهاى بلند و آراسته توصيف مىكند اگرچه پوشش زنان مشرق‌زمين در قرون اخير بسيار بد و نامطبوع است .\r\nاگر كسى زحمت شناخت موقعيت شهرك مرودشت را با صحراى زيبا و بسيار حاصلخيز آن به خود بدهد و وضع سواحل رودخانهء قديمى ارس را در نظر بگيرد شك نخواهد كرد كه اين شهرك همان شهرستان بزرگ پرسپوليس است بخصوص كسانىكه از بقاياى دل‌انگيز و مجلل اين اثر قديمى و شكوهمند ديدار كنند با تأكيد بيشترى اين حقيقت را درمىيابند . كتب مقدس « عهد قديم و جديد » و حتى چند مصنف بىدين از كل آثار باستانى معتبر روزگاران گذشته جز دربارهء نينوا و بابل اطلاعاتى به ما نمىدهند كه شهر نخستين با تصريح يونس پيامبر و نيز به گفتهء ديودوروس سيكولوس بر اثر طغيان عظيم دجله دستخوش خرابى شد و امروز تنها بقايائى از ديوارهاى شگفت و آب‌انبارهاى عظيم و عميق آن برجاست . و از باغهاى معلق بابل سخن به ميان مىآورند كه ساختمان همهء آنها از آجر بوده است . در صورتىكه روا نيست كه از كل آثار باستانى\r\n\r\n\r\n","description":"","footnote":"\r\n( 140 )  Homere \r\n( 141 )  Troie \r\n","page_name":" 187 ","page_number":207},
  {"content":"\r\n\r\nبه شناخت همين دو شهر كه جز نشانه‌اى و خبرى از خرابى و واژگونى آنان اطلاعى نداريم بسنده كنيم . بلكه همانطور كه در جهان پهناور و وقايع شگفت ايام رازهائى شگرف و امورى ناشناخته هست كه اطلاعات ما دربارهء آنها اندك است . مىتوان باور داشت كه آثار ذيقيمت و تقريبا جاودانى و مقدس چهل منار و شهر پرسپوليس ، اگرچه بر اثر بعد مسافت و واقع بودن در اقصاى مشرق كمتر مورد توجه اروپائيان قرار گرفته است از همهء آثار عتيق شناخته شدهء جهان قديم‌تر باشند . ممفيس « 142 » كه نخست بمناسبت شهرت جهانيش و دو ديگر بسبب دوران طولانى سلطنت سلسلهء شاهانش نخواسته است افتخار قدمت را به شهرهاى نينوا و بابل واگذارد چيزى جز اهرام جالب نظرش كه امروز نيز در معرض مشاهدهء جهانيان است ندارد .\r\nاين هرمها تنها تلهائى هستند مركب از قطعات بيشمار سنگ و فاقد هرگونه زيبائى و ظرافت و عارى از هرگونه هنر معمارى ، بطوريكه جز از لحاظ عظمت غول‌آسايشان تحسين‌برانگيز نيستند و تازه شهرت اين بناها مديون سفرهاى پىدرپى سياحتگران اروپائى به كشور مصر در گذشته و حال است . اما چهل منار از لحاظ تنوع پيكرنگارى و علو معمارى واجد بسيارى خصوصيات بارز است كه براى مردم عصر ما دلربا و تحسين‌برانگيز است . كمال ، صلابت و زيبائى انبوه سنگهاى مرمر و يشم در اين بنا به حدى است كه هيچ ستونى از آن را نمىتوان يافت كه خود به تنهائى اثرى نادر و كامل نباشد .\r\nپس از آنكه ديدارى ويژه از اين بنا به عمل آورديم در سراشيبى كوه به گورى برخورديم كه گويا اين بناهاى عظيم جز به افتخار آن برپا نگرديده است . مىتوان گفت بنيادگذار اين بناى مجلل و تحسين برانگيز خواسته است بدين‌وسيله ياد عظمت و قدرت خويش را نزد اخلاف جاودانى كند و اين همان سودائى است كه فراعنهء مصر را به ساختن بناهاى تودرتوى اهرام واداشت . و چون اين ساختمان مركب\r\n\r\n\r\n","description":"","footnote":"\r\n( 142 )  Memphis \r\n","page_name":" 188 ","page_number":208},
  {"content":"\r\n\r\nاز بسيارى قسمتهاى مجزا از يكديگر است و فضاى بسيارى را دربر مىگيرد و ديوارى محكم و قطور آن را احاطه كرده است ، ناگزير بايد معتقد شويم كه اين تالارها و درها و پنجره‌هاى مزين بدين‌گونه تزئينات جز همان كاخ شاهان ايران و دژ شهر پرسپوليس نيست كه بهترين مصنفان هنگام شرح انهدام امپراطورى ايران بوسيلهء اسكندر كبير پادشاه مقدونى به اشباع از آن سخن رانده‌اند . و هرچند ديودوروس سيكولوس و پلوتارك و كنت كورس با حدت بسيار و عباراتى فخيم و شكوهمند از علو و زيبائى اين قصر مجلل سخن به ميان آورده آن را سرآمد كاخهاى شاهى در سراسر آسيا دانسته‌اند تنها ديودوروس سيكولوس با شيوائى تمام دژ و عمارات عالى آن را ، به همان ترتيبى كه در خرابه‌هاى امروزين به چشم مىخورد ، توصيف مىكند . علاوه‌بر آنكه ديوار بزرگ از كوتاه شدن ديوار ديگر حكايت مىكند ، در بسيارى از نقاط سنگهاى بسيار سخت يشم و رخام و تصوير ديوارهء پلكان علائم سوختگى به چشم مىخورد . اگرچه سوختگى سطحى است و جسم سنگ و مادهء آن بر اثر صلابت و سختى در برابر آتشى كه بهترين بخشهاى اين عمارت مجلل را دستخوش انهدام نموده مقاومت كرده است اما داستان به آتش كشيده شدن اين كاخ چنان قطعى است كه همهء مورخانى كه شرح زندگانى اسكندر كبير را نوشته‌اند نه تنها متعرض آن گرديده بلكه انگيزهء آن را نيز بيان كرده‌اند . بدين‌معنى كه طائيس ، روسبى مشهور آتنى ، هنگامى كه اسكندر را در حالت مستى ديد بر اثر كينه‌اى كه بسبب آتش زدن وطنش ، آتن ، از ايرانيان در دل داشت شاه مقدونى را وادار كرد تا كاخ پرسپوليس را به آتش كشد . اما اينكه ديودوروس مىنويسد كه اين بنا داراى سه ديوار تودرتو بوده است و امروز جز دو ديوار آن وجود ندارد چه بسا يكى از ديوارها در طول زمان خراب گرديده و يا اين مورخ كه تاريخ خود را قرنها بعد از احداث بنا نوشته دچار اشتباه شده باشد . آنچه به حقيقت مقرون است اين‌كه ديودوروس ساختمان دوم را ديوار پنداشته باشد كه در اين صورت اين مشكل\r\n\r\n","description":"","footnote":"","page_name":" 189 ","page_number":209},
  {"content":"\r\n\r\nنيز حل خواهد شد . ديودوروس در كتاب خويش موضوعى ديگر را پيش كشيده است كه عقيدهء ما را دربارهء آنكه اين بنا همان كاخ پرسپوليس است تأييد مىكند . او پس از توصيفى كه از كاخ به عمل مىآورد مىگويد در مشرق كاخ فاصلهء چهارصد پائى ، كوهى است كه آن را كوه شاهى مىناميدند . در اين كوه صخره‌اى هست كه در وسط آن گورهائى براى شاهان خويش تراشيده بودند كه مىبايست اجساد و تابوتهاى آنان را با ابزارهائى تا جايگاه گورها بالا ببرند و تصريح مىكند كه با اينكه براى اين كار هيچگونه پلكانى وجود نداشت اين كار را كرده بودند . اين ادعا با آنچه امروز در كوه ديده مىشود مطابقت دارد و باوجود دلائلى متقن ، همچون فاصلهء چهار صدپائى و موقعيت كاخ و وجود صخره ، در صدق آن اندك ترديدى نمىتوان كرد . با اين‌كه اين مصنف بهيچ‌وجه از پلكان و تسهيلاتى كه براى رسيدن به صخره و بالا بردن اجساد وجود دارد سخنى نمىگويد بدين مشكل همان پاسخى را مىتوان داد كه دربارهء ديوار سوم ذكر كرديم . بدين‌معنى كه يا اين پلكان بعدا بوجود آمده است يا ترجمه‌اى كه آنجلوس كوسپوس « 143 » بولونيائى از كتاب ديودوروس به دست داده ، همانطور كه از زبان يونانى جز اين انتظار نمىرود ، از صحت برخوردار نيست . از طرف ديگر در ايران كه اين مطلب را مىنوشتيم هيچگونه مأخذى در اختيار نداشتيم تا از طريق آن بتوانيم صحت و سقم مطالب ترجمهء آنجلوس را كه مخصوصا براى همين مقاصد از اسپانيا آورده بوديم معلوم كنيم . زيرا سفير پيش از آنكه سفر به ايران مطلقا از مخيله‌اش خطور كرده باشد ، از طريق اين ترجمه قسمتى از كتاب ديودوروس را كه در آن از كاخ شاهى پرسپوليس و گورهاى واقع در كوه مجاور آن سخن رفته است از نظر گذرانيده بود . به همين ترتيب وى روايتى را كه در اسپانيا برادر آنتوان دوگووآ « 144 » ، اسقف سيرنائيك « 145 » ، اگرچه بطور مبهم ، دربارهء اين اثر مشهور قديمى براى وى نقل كرده بود به خاطر مىآورد . بنائى\r\n\r\n\r\n","description":"","footnote":"\r\n( 143 )  Angelus Cospus \r\n( 144 )  Antoine de Gouvea \r\n( 145 )  Cirenc \r\n","page_name":" 190 ","page_number":210},
  {"content":"\r\n\r\nكه در طول چند قرن بين اقوام غيرمتمدن مدفون و مستور باقى مانده و تنها اطلاع ما از آن از طريق معارف بسيار مبهم و پيچيده‌اى است كه سباستين سرليوى « 146 » بولونيائى در كتاب « معمارى قديم و جديد » خود از آن به ما داده است ، اگرچه منابع اطلاعاتى اين شخص نيز رواياتى غيرمطمئن و جعلى است و تصويرى كه از اين بنا به دست داده برگردان تصويرى خام و خشن از يك حكاكى روى چوب يا سرب است كه در آن چهل ستون كوچك بدون ذكر بزرگى يا تناسب آنها نمايش داده شده است ، جز آنكه او اين ستونها را با سرستونهائى به سبك مجلل كورنت « 147 » نشان داده بدون آنكه حتى يك كلمه دربارهء بقاياى ساختمان سخن گفته باشد اگرچه اين معمار ساختمان را كه ايرانيان و عربها القرانيس « 148 » مىنامند به نام اصليش چهل منار ناميده است .\r\nبا مشاهدهء قدمت و شكوه و عظمتى كه بخصوص در كمال و وقار اين شاهكار زيباى معمارى نمايان است اگر حتى مطلقا صلابت ، و به عبارت بهتر جاودانگى مواد ساختمانى آن در نظر گرفته نشود ، نه تنها مىتوان آن را در شمار عجايب هفتگانهء جهان كه قدما بسيار از آنها سخن گفته‌اند به حساب آورد بلكه بايد انصاف داد كه هيچيك از آن آثار شگفت كه هنوز بقايائى از آنها در جهان موجود است ، با اين بنا كه در نوع خود بىمانند است پهلو نمىزنند و با آن قابل مقايسه نيستند .\r\n* * * شبانگاه همگان شگفت‌زده از ديدار آن‌همه زيبائيها ، راه شهرك\r\n\r\n\r\n","description":"","footnote":"\r\n( 146 )  Sebastien Serlio \r\n( 147 )  Corenthein \r\n( 148 )  Alcoranes  : گويا القرانيس جمع قرناس عربى باشد كه در لغتنامه‌هاى عربى و فارسى بمعنى كوه و عمارت بلند و مدور آمده است ، چنان كه كلمهء مقرنس نيز علاوه‌بر معانى ديگر ( گلوئى يا نوع گچ‌برى ) به ساختمان بلند نيز اطلاق گرديده است . بعيد نمىنمايد كه اعراب مجموعهء ستونهاى تخت جمشيد را القرانيس گفته باشند . اما اين‌كه تركان و ايرانيان و بخصوص اهالى فارس قرناس يا جمع آن را به معنى ستون يا مناره يا مأذنه به كار برده باشند و حتى به جاى چهل منار كه قطعا از تداول عامهء مردم فارس گرفته شده است چهل قرناس يا چهل قرانيس گفته باشند ادعائى عجيب است . - م .\r\n","page_name":" 191 ","page_number":211},
  {"content":"\r\n\r\nرا پيش گرفتيم و در راه به تعدادى لك‌لك برخورد كرديم كه به لانه‌هاى خود در بالاى ستونها بازمىگشتند .\r\nسفير روز هشتم آوريل از مشهد مرغاب عزيمت كرد و چون ديروقت بود در اين روز كه رودخانهء ارس را با يك فرسنگ فاصله در دست چپ داشتيم ، فقط نه فرسنگ در دشتى زيبا و حاصلخيز راه پيموديم . تا آنكه به كوهى بلند با شيبى بسيار تند رسيديم كه روى آن دژى بود ظاهرا بسيار قديمى و آن‌گونه كه از زمين زيربناى آن حدس زده مىشد ، آن را در جائى بنا كرده بودند كه از هرطرف بر پرتگاههاى دست‌نيافتنى مشرف باشد زيرا بالا رفتن بسوى آن جز با چندبار دور زدن كوه و تحمل زحمات طاقت‌فرسا و پيمودن بيراهه‌هاى بسيار خطرناك و صعب الوصول امكان نداشت . با اين همه ، دژ خود ديوارى محكم داشت كه فاصله به فاصله داراى برجهائى جهت دفاع بود . اما آنچه آن را تسخيرناپذير مىكرد استحكامات طبيعى بود . زيرا با اين‌كه درش باز بود و نگهبانى نداشت هيچكس حاضر نشد زحمت ديدار از آن را به خود بدهد . با اينكه در آن نزديكى دو دهكدهء تركمان‌نشين كشف كرديم كه همسايگان خوبى بودند و همگان از وجود آنها باخبر شديم ، مع‌ذلك سفير شب را در جائى از دشت كه پوشيده از گياه و در دامنهء كوه بود ، در تخت روان خويش گذرانيد .\r\n\r\n[ از شيراز تا اصفهان 
  ]\r\nروز نهم ، پيش از آن‌كه هوا روشن شود راه خود را ادامه داديم و پس از آنكه كوه و دژى را كه از آنها سخن گفته‌ايم در دست چپ قرار داديم و رودخانهء ارس را نيز كه در اين ناحيه بسيار عريض و زيباست همواره در دست چپ داشتيم مدت زيادى راه پيموديم .\r\nحواشى اين رودخانه از پرچينهاى سبز و زيبا پوشيده است و نمىدانم در خود رودخانه چه‌چيز خارق‌العاده‌اى هست كه براى پويندگان اين جاده توليد شعف و رضايت بسيار مىكند . ساعت نه صبح ، پس از عبور از رودخانهء كوچكى كه در حاشيهء آن درختهاى بسيار به چشم مىخورد و بسترش از آبى روشن و خنك پر بود به\r\n\r\n","description":"","footnote":"","page_name":" 192 ","page_number":212},
  {"content":"\r\n\r\nماهين رسيديم .\r\nماهين جائى باز است با پانصد ششصد خانهء كاملا آكنده از باغهائى با هرگونه درخت و بخصوص درخت گردو ، چنان كه از دور به جنگل بيشتر شبيه است تا شهرك . در اين شهر بجز ساكنان اصلى ، گروهى از تاتارهاى چركس زندگى مىكردند كه شاه ايران پس از غارت گرجستان و به اسارت درآوردن اهالى آنجا آنان را جبرا به تعويض مسكن واداشته و در ايالات مختلف ايران اسكان داده است .\r\nبدبختى اين مردم بينوا هنگامى عظيم‌تر شد كه نخواستند در جنگى كه چندى پيش بين دو طايفهء محلى درگرفته و هرج‌ومرجى ايجاد كرده بود جانب يك طرف را گرفته باشند . بدين‌سبب با زن و فرزندان خود به مرز گرجستان كوچ كردند اما در آنجا نيز دچار همان سختيها شدند كه در محل از آن بيمناك بودند . همهء اين چركسها سفيدپوست و خوش‌اندامند و سفير كه از حال تباه و نهايت فقر آنها در رنج بود از راه ترحم و دلسوزى صدقانى بين آنها پخش كرد .\r\nفردا ، دهم آوريل ، سفير با همهء افراد كاروان كه در اين مكان گردآمده بودند سه فرسنگ راه پيمود و در امامزاده به استراحت پرداخت . امامزاده دهكده‌اى است با تعداد كمى خانه كه همهء آنها در محوطهء كاروانسرائى كه ديوارى محكم داشت ساخته شده بودند . در اين كاروانسرا مسجدى بزرگ و مجلل نيز وجود داشت كه از محل درآمد آن طبق يك سنت قديمى ، راهگذران فقير سه روز متوالى اطعام مىشدند . ايرانيان و اعراب براى اين مسجد يا مقبره احترام زيادى قائلند و به پاس احترام شخص مقدسى كه در آن به خاك سپرده شده است هداياى بسيار و وجوه سرشار نياز آن مىكنند و تيمنا صدقاتى نيز از آن دريافت مىدارند . در درون كاروانسرا چشمه‌اى زيبا و بزرگ هست كه آب زيادش مىتواند در مسير خود آسيائى را بچرخاند . سراسر جادهء بين ماهين و اين كاروانسرا بد و ناهموار بود . در دست چپ جاده كوهى بلند ديده مىشود كه شب دامنهء آن از خارهاى سبز پوشيده بود اما در قلهء آن - با آن‌كه در پايان فصل بهار\r\n\r\n","description":"","footnote":"","page_name":" 193 ","page_number":213},
  {"content":"\r\n\r\nبوديم جز برف ديده نمىشد . سفير بقيهء روز دهم آوريل را كه مصادف با هفتهء مقدس بود در كاروانسرا ماند و ساعت نه شب ، در همان هنگام كه درصدد بود كاروان را به راه اندازد حادثه‌اى قابل ملاحظه اتفاق افتاد كه همگان را دچار اندوه كرد . بدين‌معنى كه كسانى كه نخستين محموله‌هاى كاروان را هدايت مىكردند جسد بىسر خوزه سالوادور ارمنى را كه پيشتر از او نام برده‌ايم و بسبب خدمات صادقانه‌اش در سمت مترجمى و آشنائى كاملش با اين ناحيهء مشرق زمين بسيار مورد توجه سفير بود در دويست پائى كاروان يافتند . توضيح آنكه اين خوزه سالوادور بطور علنى زنى را از شيراز با خود آورده بود . اين زن كه بت‌پرست و متولد هند بود اما تظاهر به مسلمانى مىكرد فاسد و زيانكار از آب درآمد و روز حادثه به دستور سفير از كاروان اخراج شده بود . خوزه سالوادور براى بازگردانيدن او از كاروان فاصله گرفته بود كه دچار آن حادثه گرديد . چون به منظور نقل اين خبر ناگوار براى سفير كه اين روز را قصد حركت نداشت و خوابيده بود بىنظمى و سروصدائى در كاروان ايجاد شد وى با شنيدن اولين قال و مقال انتشار اين خبر را ممنوع كرد و دستور داد براى يافتن قاتل هيچگونه كوششى معمول نگردد . زيرا عقيده داشت كه كسانى كه جسارت دست زدن به چنان كارى را داشته‌اند در آنجا نخواهند ماند و هرگونه تجسسى براى كشف هويت آنها موجب خواهد شد كه به كارهاى بدترى دست زنند و در تمامى شب خواب را بر همگان حرام كنند . و در حالىكه مراقب هرگونه حادثه‌اى بود كه ممكن بود اتفاق افتد هنوز هوا روشن نشده بود كه دستور داد متوفى را دفن كردند .\r\nاز اين قتل و جنايت چيزى دستگير كسى نشد جز آنكه كمى قبل از دور شدن خوزه از كاروان برخى از كاروانيان دو گروه سوار مسلح به تفنگ و شمشير را كه باشتاب از آن حوالى مىگذشتند ديده بودند . اين افراد يقين داشتند كه آنان مرتكب اين قتل گرديده‌اند . اما هيچكس نتوانست حدس بزند كه علت ارتكاب آن\r\n\r\n","description":"","footnote":"","page_name":" 194 ","page_number":214},
  {"content":"\r\n\r\nعمل از طرف آنها چه بوده است جز آن‌كه شواهد آشكار حكم مىكرد كه قاتلان در جستجوى مقتول بوده و بر اثر عداوت شخصى او را به قتل رسانيده بودند زيرا با اين‌كه سرش را بريده بودند پول و انگشتريهائى كه در دست داشت همچنان باقى بود . و اگرچه كاروانيان به چندتنى مظنون شدند مصلحت نديديم كه دربارهء آن مطلقا سخنى گفته شود . حتى هنگامى كه اين سوءظن نسبت به افراد را در حضور سفير اظهار كردند وى ناگزير روى خوش نشان نداد .\r\nچهارشنبه يازدهم همان ماه ، تا دهكدهء اوجان ، سه فرسنگ راه پيموديم . دو ثلث اين راه سخت و ناهموار بود . در كوهى بسيار عمودى و پر از سنگهاى بزرگ همواره بالا و پائين مىرفتيم و بخصوص در بالا رفتن دچار رنج زياد مىشديم چنان كه سفير مجبور شد سوار بر اسب حركت كند و تخت روان او را چندنفر روى دست مىبردند . قسمت جنوبى اين كوه ، مانند بيشتر كوههاى فارس كاملا باير و بىآب و علف بود اما تعدادى بوتهء ترنجبيل و چندين درخت سقز از همان نوع و به همان بزرگى كه پيش از اين گفته‌ايم و از آنها كمى مصطكى مىگيرند ديده مىشد . دامنه‌اى كه از آن بسوى شمال فرود مىآيند كاملا باير است جز اين‌كه جاىجاى بوته‌هاى خار در آن ديده مىشود . سفير در اطاقى كه نزديك مقبره‌اى بنا شده بود مسكن گرفت . اين مقبره به مناسبت آنكه مدفن امامزاده‌اى از اولاد على و فاطمه [ ع 
  ] دختر محمد [ ص 
  ] بود نزد اهالى احترامى خاص داشت . بمحض رسيدن سفير ، زاهد يا درويشى كه متولى مقبره بود به ديدار وى آمد و آنچه را دربارهء امامزاده بيان كرديم براى وى نقل كرد و افزود كه تعدادى مرد و زن بيمار و كور و فلج بر اثر معجزات آن امامزادهء والامقام شفا يافته‌اند . او براى ثبت معجزات امامزاده دفترى ترتيب داده بود . اين دهكده و مقبره در دشتى واقع شده‌اند كه رودخانه‌اى كوچك و كمى باتلاقى اما انباشته از ماهى در آن جريان دارد . نزديك دهكده ، بوسيلهء پلى سنگى از رودخانه عبور مىكنند .\r\n\r\n","description":"","footnote":"","page_name":" 195 ","page_number":215},
  {"content":"\r\n\r\nروز پنجشنبه دوازدهم آوريل كه پنجشنبهء مقدس بود از اين دهكده حركت كرديم و پس از پيمودن چهار فرسنگ به كاروانسرائى خوب و بزرگ رسيديم كه در كنار دهكده‌اى كوچك و محصور در ديوارى گلين و بدساخت قرار داشت . در وسط دهكده ، در زمينى بلندتر از ساير قسمتها ، دژى بدقواره و نيمه‌خراب بود كه در اطراف آن و محدودهء ديوار دهكده ، نزديك صدخانه به چشم مىخورد كه در اغلب آنها گروهى از همان چركسهاى مهاجر كه در ماهين ديده بوديم سكونت داشتند . اينان مردمى كاملا بينوا بودند و به همين جهت سفير براى رفع بلا دستور داد صدقاتى بدانها بدهند . اين دهكده را آسپاس مىنامند و در مكانى پست ، نزديك كوهى بلند كه قلهء آن هنوز از برف پوشيده بود ، قرار داشت . گذشته از آن‌كه زمين دهكده و دشتى كه بين اين زمين و كوه واقع شده باتلاقى است رودخانه‌اى كه از دهى كه شب پيش در آن خوابيده بوديم مىگذرد ، زمين اين ده را نيز قطع مىكند . آب اين رودخانه در دشت مجاور جمع مىشود و به صورت چشمه از نقاط مختلف ده بيرون مىزند . اين آب به نظر خوب و زلال مىآيد اما در حقيقت براى آشامندگان بسيار بد و خطرناك است . درست است كه اين آب خودبخود بد نيست و با گذشتن از خاك و سنگهاى كوه نيز فاسد نمىشود اما جنس زمينى كه از آن بيرون مىزند بد و مخاطره‌انگيز است . بخصوص بسبب مجاورت با رودخانهء لجن‌آلودى كه هواى همهء نواحى مجاور را بويناك مىكند .\r\nماهيهاى اين رودخانه نيز همچون آبش بسيار خطرناكند چنان كه اين موضوع هنگام توقف ما به اثبات رسيد زيرا نوكرها كه از وجود ماهيهاى درشت در رودخانه آگاه شده بودند تصميم گرفتند از آنها صيد كنند . و با اينكه سفير از رنگ زرد ماهيها تشخيص داده بود كه به مفت نمىارزند و آنان را از خوردن آنها منع كرد اما سودى نبخشيد . در نتيجه فرداى آن روز ، هنگام حركت بيشتر نوكرها بيمار بودند . در نزديكى اين كاروانسرا باغى هست كه اللهورديخان پيش از مرگش آن را احداث كرده است . در اين باغ تعداد زيادى درخت\r\n\r\n","description":"","footnote":"","page_name":" 196 ","page_number":216},
  {"content":"\r\n\r\nميوه و چندين خيابان مشجر به نارون و چنار و سرو وجود داشت اما چون ديرزمانى از غرس آنها نمىگذشت بيشترشان نهال بودند .\r\nصبح روز سيزدهم ، به كاروانسرائى در دهكده‌اى به نام كوشك هزار رسيديم كه همچون دژى ساخته شده بود . سراسر جاده پست و باتلاقى و گنداب و مرداب بود . هواى اين دهكده از آسپاس ، يعنى دهى كه بامداد از آن حركت كرده بوديم بدتر بود و اهالى فارس به حق نامى را كه در زبان محلى ، طاعونى يا زهرآگين معنى مىدهد بدين كاروانسرا داده‌اند . سفير و گروهى از همراهان در اين روز و شب بعدش به دل‌دردى شديد مبتلا شدند كه دفع آن دو سه روز به طول انجاميد . هوا و آب دو عنصر اساسى زندگانى آدميانند و هنگامىكه اين دو بد و فاسد باشند ، براى قلع زيان آنها لزوما بايد قابليت مخصوصى در بدن ايجاد كرد .\r\nروز چهاردهم كه مصادف با شب عيد فصح ( پاك ) بود سفير به دستجرد رسيد كه ديهى است داراى برج و باروى محكم و كاروانسرائى بزرگ . چون در اين ده خانه‌هاى بسيار خوش ساخت با اطاقهائى راحت وجود داشت سفير كه حالش كمى بهتر شده و ضعف مزاجش تسكين يافته بود اظهار تمايل كرد كه در اين ده اقامت كند .\r\nبخصوص كه بسبب هواى بسيار مطلوب اين ده ، حال همراهان نيز بهبود يافته بود .\r\nروز پانزدهم كه مصادف با عيد فصح بود هشت فرسنگ راه پيموديم . ابتدا از دشت به پرتگاهى سهمناك رسيديم كه از دو طرف شيب بسيار داشت بطورىكه جز كوره راهى براى پيش‌رفتن نبود .\r\nسربالائى اين راه تند و عمودى ، و سراشيبى آن بسيار خطرناك بود .\r\nپس از آنكه براى فرود آمدن وقت بسيارى صرف كرديم به دشتى هموار و دره‌اى زيبا رسيديم كه دويست پا پهنا و پانصد پا درازا داشت . اين دشت كه فاصله به فاصله برآمدگيها و تپه‌هائى داشت و جويبارهاى كوچكى كه سراسر ناحيه را آبيارى مىكردند در آن جارى بود تا مسافت دو سه فرسنگ ادامه داشت . در خاتمهء آن به پرتگاهى\r\n\r\n","description":"","footnote":"","page_name":" 197 ","page_number":217},
  {"content":"\r\n\r\nديگر رسيديم با شيبى بسيار تند و عمودى بطوريكه دشت كه بين دو پرتگاه واقع شده بود همچون گودالى بزرگ و عميق مىنمود كه در قلهء كوهى قرار گرفته باشد . در قلهء كوه و جائى كاملا سراشيب از اين صخره ، ديهى كوچك و دژ مانند ساخته بودند كه موقعى بسيار محكم و خانه‌هائى چند طبقه داشت با بىنهايت پنجره‌هاى كوچك كه از دور همچون آشيانهء گنجشك يا لانهء حيوانات وحشى به نظر مىآمد .\r\nپس از عبور از دره و رودخانهء كوچكى كه انتهاى دشت را آبيارى مىكرد ، بالا رفتن از شيبى بسيار خشك و خشن را كه دژ يا ده در آن ساخته شده بود آغاز كرديم و براى ورود بدان صخره را در جهت شمال دور زديم . آنچه در اين ده جلب‌نظر مىكرد ارتفاع زياد ساختمانها و پهناى ديوارها و پنجره‌هاى كوچكى بود كه هنگام لزوم مىتوانستند از آنها به عنوان منفذ براى شليك توپ استفاده كنند .\r\nخانه‌ها انباشته از زن و بچه بود . رنگ پوست اهالى اين ده از مردم ديگر جاهائى كه تا آن زمان ديده بوديم سفيدتر بود . بوسيلهء پل متحرك بسيار تنگى كه جان‌پناهى هم نداشت و روى خندقى بسيار عميق ساخته شده بود كه از روى پل همچون گردابى به نظر مىآمد ، وارد ده يا دژ شديم . روز گذشته اسب يك ايرانى كه همراه برخى نوكرهاى سفير براى انتخاب مسكن به ده رفته بود ، در اين گودال افتاده بود . عاليجناب اين شب را در اين ده بسيار بد گذرانيد زيرا جا تنگ و مردم بسيار فقير بودند .\r\nروز شانزدهم هفت فرسنگ راه پيموده به دهكده‌اى كوچك و نامعمور رسيديم بسيار بينواتر از دهكدهء پيشين بطورىكه به نام بردنش نمىارزد . پس از طى چهار فرسنگ ديگر به كاروانسرائى بسيار بزرگ و محكم رسيديم كه بتازگى از سنگ تراش ساخته شده بود و در چهار گوشهء آن چهار برج بزرگ تعبيه كرده بودند . با ديدن منظرهء بيرونى آن حدس زديم كه بزرگترين و راحت‌ترين كاروانسرائى است كه تا آن زمان ديده يا پس از آن خواهيم ديد .\r\nاين كاروانسرا نيز به خرج اللهورديخان ساخته شده بود . روبروى\r\n\r\n","description":"","footnote":"","page_name":" 198 ","page_number":218},
  {"content":"\r\n\r\nاين كاروانسرا ، در طرف ديگر شاهراه ، دژى تازه ساز بود با ساختمانى خوب كه در درون استحكامات آن دهكده‌اى بسيار كم - جمعيت وجود داشت و معلوم بود كه اين ناحيه بسبب وجود راهزنانى كه در قديم موجبات مزاحمت كشاورزان و بازرگانان را فراهم مىآورده‌اند ، خشك و بىحاصل و كم‌جمعيت باقىمانده است .\r\nصبح روز هفدهم از اين دهكدهء فقير كه سفير و همهء افراد كاروان شب گذشته را در آن گذرانيده بودند خارج شديم و پس از شش فرسنگ راه‌پيمائى در جاده‌اى خوب و ناحيه‌اى بسيار حاصلخيز - اگرچه بدون درخت - به ديهى رسيديم كه ايرانيان آن را شهر به حساب مىآوردند . نام اين شهر قمشه بود و نزديك چهارصد خانوار در آن زندگى مىكردند . همهء دشت مجاور شهر ، حتى چند فرسنگ پس از آن ، زمين زراعى و زير كشت گندم و جو بود . خاك اين ناحيه اگرچه چرب و براى شخم زدن نامساعد بود حاصلخيز مىنمود . در بسيارى جاها قناتها و گودالهائى وجود داشت كه آبشان از نقاط دوردست مىآمد چنان كه در سراسر پهنهء فارس ، بىمدد اين قناتها زمينى آبادان نمىشود . زيرا چنان كه گفته‌ايم باران بندرت مىبارد و زمين چنان خشك است كه نه در كوهسار و نه در دشت جز تعدادى درخت سقز كه از آنها مصطكى مىگيرند و تعدادى خاربن ، درخت و گياه ديگرى به چشم نمىخورد . در ساعتى خوش و هوائى بسيار روشن بدين شهر رسيديم . بمحض آنكه سفير در خانهء خوب و راحت يكى اهالى كه براى وى در نظر گرفته بودند جا گرفت و همراهان نيز در خانه‌هاى مجاور براحتى منزل كردند بارانى ملايم با دانه‌هاى ريز باريدن گرفت ، از همان بارانهائى كه فقط گرد و خاك را فرو مىنشاند ، چنان كه گمان كرديم كه ما را به زحمت نخواهد انداخت . اما رفته‌رفته از حد انتظار گذشت و بدون آنكه بر شدت آن افزوده شود دوام يافت و چون قوى نبود و در زمين نفوذ نمىكرد ، و چنان كه گفته‌ايم خاك نيز محكم و فشرده بود ، زمين گلين و لغزنده شد بطوريكه كسانىكه عجله داشتند اسباب و اثاث را به كاروانسراى\r\n\r\n","description":"","footnote":"","page_name":" 199 ","page_number":219},
  {"content":"\r\n\r\nقديمى ببرند قادر نبودند بر سر پاى خود بايستند . بيشتر بارخانه بخصوص هديه‌اى كه براى شاه ايران آورده بوديم زير باران بود .\r\nبدين‌جهت سفير دستور داد كه آنها را به جائى سرپوشيده منتقل كنند . اما خدمه يكى بعد از ديگرى در گل مىلغزيدند و مىافتادند .\r\nوضع شتران و ديگر حيوانات باركش نيز به از اين نبود زيرا آنان نيز با كوچكترين حركتى نقش زمين مىشدند و به همين جهت نقل اثاث نه تنها آنگونه كه سفير مىخواست انجام نشد بلكه برخى از حيوانات چنان زخمى شدند كه در بقاياى سفر تا اصفهان نيز كارآمد نبودند . سرانجام بعد از آنكه بسته‌هاى پارچه و پشم و ابريشم و شنجرف و قسمتى از جامه‌دانهاى سفير را در كاروانسرا و چند خانهء مجاور جا داديم دربارهء بقيهء اثاث كه بجز جامه‌دانها و وسائل نوكرها ، از سيصد بار شتر نيز تجاوز مىكرد بدين قانع شديم كه آنها را زير نمدهائى كه به دستور سفير و با شتاب براى اين كار از اصفهان وارد كردند بپوشانيم .\r\nصاحب خانه كه سفير در آن منزل كرده بود در ساختن كمان استاد بود و بدين‌جهت از شاه ايران وظيفه يا راتبه‌اى مخصوص دريافت مىكرد . او كمانى بسيار ظريف از ساخته‌هاى خود را به سفير هديه كرد كه وى نيز با خشنودى بسيار آن را پذيرفت و مبلغى قابل توجه به دو داد . همچنين سفير دستور داد پولى بين اطفال خردسال ، يعنى پسرها و نوه‌هاى مهماندارش كه از پشت كركرهء پنجرهء اطاقى واقع در باغ خانه و مشرف به اطاق سفير سر بيرون كرده بودند تقسيم شود . اما اين بذل و بخشش موجب شد كه صبح فردا پيش از حركت سفير ، همهء دخترهاى خردسال ده ، و حتى چند زن - برخى با روى پوشيده و بعضى با روى باز - براى تيغ‌زدن و گرفتن انعامى صف بكشند . سفير نيز براى آنكه آنها را به هم اندازد و تفريحى كرده باشد مقدارى پول خرد بسويشان پرتاب كرد .\r\nصبح روز هيجدهم كمى قبل از ظهر از قمشه حركت كرديم .\r\nراه بسيار صاف و هموار اما خيس و گلين بود و هرچه پيشتر مىرفتيم\r\n\r\n","description":"","footnote":"","page_name":" 200 ","page_number":220},
  {"content":"\r\n\r\nاين عيب بيشتر مىشد . حتى از باتلاقها پيدا بود كه از چند روز پيش باران زيادى باريده آنها را از آب لبالب كرده بود . از طريق نوكرهائى كه سفير دو روز پيش از قمشه به اصفهان فرستاده بود تا دستور لازم براى تدارك مسكن عاليجناب بدهند نيز دريافتيم كه از چند روز پيش در آن نواحى همواره باران مىباريده است . يك ساعت به غروب مانده به دهكده‌اى ديگر رسيديم همانند ده روز پيشين - نامش مهيار . با اينكه در اين دهكده كاروانسراى خوبى وجود داشت سفير ميل كرد كه با عده‌اى از همراهان در يكى از بهترين خانه‌هاى ده مسكن گزيند .\r\nروز پنجشنبهء نوزدهم آفتاب بالا آمده بود كه از مهيار بسوى اصفهان كه بيش از شش فرسنگ با ما فاصله نداشت به راه افتاديم .\r\nچون سفير ميل داشت پيش از ورود به اصفهان چند روزى در دهى يا باغى نزديك شهر توقف كند و خستگى سفر را از تن بدر برد ، از نخستين ساعات روز به خدمهء آشپزخانه و اطاق خواب دستور داد كه به ديهى واقع در نيم فرسنگى اصفهان - نامش جاروستاق - بروند وسائل خواب و غذا را تدارك كنند . و دستور داده بود كه اين فرمان را به اطلاع كسانى كه قبلا با كاروان حركت كرده بودند برسانند .\r\nاما برندگان اين پيغام كه دو مرد پارسى بودند كه سفير از شيراز همراه آورده بود تا در گرفتن منزل و امور ديگر مربوط بدان كمك باشند سخن مترجم را نفهميدند و به جاى دهكده ، كاروان را به باغى در نيم فرسنگى اصفهان هدايت كردند . اين باغ متعلق به شخصى بنام علىبيگ بود كه يك ساختمان بيشتر نداشت غافل از آن‌كه خدمهء سفير نيز بايد در جائى منزل كنند . اگرچه راهى كه در اين روز پيموديم كاملا صاف بود با اين حال مسافتى از آن ، معادل يك چهارم فرسنگ ، گذرگاهى بسيار بد و سنگلاخ بود با شيبى تند بطوريكه سفير براى فرود آمدن و استفاده از آب گواراى آب‌انبارى ناچار شد از تخت روان پياده شود . در نيم‌فرسنگى دشت كه شهر اصفهان در آن واقع شده بايد از كوهى كه گذرگاهى هموار داشت\r\n\r\n","description":"","footnote":"","page_name":" 201 ","page_number":221},
  {"content":"\r\n\r\nمىگذشتيم . اين گذرگاه را چند برآمدگى كوچك قوزدار كرده بود و براى ديدن منظرهء شهر بايد از پشت آنها عبور مىكرديم . بالاى كوه از سنگهاى بسيار نرمى پوشيده بود كه همچون شن و رمل با دست خرد مىشد . در وسط كوه گروهى مركب از 25 تا 30 نفر ايرانى را ديديم كه با شتاب بسوى ما مىآيند . اكثر اين افراد جوان بودند و پياده و غير مسلح . اين گروه نزديك تخت روان سفير ايستادند و با دقت بسيار ، بدون آنكه كلمه‌اى بر زبان آورند ، بدان مىنگريستند .\r\nاز آنها پرسيده شد كه چه مىخواهند جواب دادند كه آمده‌اند رولدان « 149 » را ببينند و اين نام را بسيار دقيق و روشن تلفظ مىكردند . اين رولدان سگ قوى هيكل سفير بود كه پيشتر از آن سخن گفته‌ايم . اين سگ بسيار سنگين بود و چون بر اثر راه زياد پاهايش كوفته شده بود به دستور سفير بوسيلهء چند مرد كه در لار براى همين كار اجير شده بودند ، در تخت روانى به سبك هندى حمل مىشد و آن را در پايان قافله حركت مىدادند . جوانان ايرانى همواره در جستجوى او بودند بطوريكه هنگام رسيدن سفير به باغى كه مىبايد آن روز را در آن بگذراند تعداد افرادى كه خواهان ديدار سگ بودند چنان زياد شد كه از تعداد همراهان و جستجوگران خود سفير كمتر نبود . پس از گذشتن از پشت چند تپه ، دشتى بسيار زيبا و بزرگ پديدار شد با چندين فرسنگ وسعت و سراسر پوشيده از تاكستانها و باغها و آنچنان انبوه و درهم كه حتى از جاى مرتفعى كه قرار داشتيم نمىتوانستيم شهر را از پشت درختها ببينيم و از ساختمانها جز نوك مناره‌هاى مساجد چيزى ديده نمىشد . بمحض رسيدن ، چون محل سكونت سفير را مشاهده كرديم به وسيلهء چند نفر از خدمه كه كاروان را تعقيب كرده بودند از اشتباهى كه شده بود آگاه شديم . كسانى را كه براى تدارك غذا به جائى كه سفير معين كرده بود رفته بودند از اين اشتباه باخبر كرديم . آنگاه نيم‌فرسنگى آنسوتر ، در باغى اطراق كرديم كه در آن جز كلبه‌اى بىقواره و اطاقى\r\n\r\n\r\n","description":"","footnote":"\r\n( 149 )  Roldan \r\n","page_name":" 202 ","page_number":222},
  {"content":"\r\n\r\nكه به زحمت يك تخت‌خواب در آن‌جا مىگرفت ، براى سفير موجود نبود . اما خنكى محل ، تماشاى درختان انبوهى كه در نزديكى جاده بود و گروه كثيرى از مردم كه در حوالى آنها قدم مىزدند خالى از لذت نبود . با آنكه هنوز نيم فرسنگ با شهر فاصله داشتيم ، در اين باغها بقدرى ساختمان ديده مىشد كه تعداد آنها دست كمى از تعداد خانه‌هاى شهر نداشت . همهء تاكستانها و ديوارهاى باغها و بامهاى خانه‌ها پر از آدم و بخصوص زنانى بود كه خود را در چادر سپيد پوشانيده بودند .\r\nسفير در اين خانهء كوچك بسيار در زحمت و ناراحت بود مع ذلك ميل كرد كه دو روزى در آن اقامت كند و از منظرهء زيباى باغ كه مقدار زيادى از هر قسم گل ، بخصوص گل سرخ در آن وجود داشت بهره‌مند شود . بجز گلهاى رز معمولى كه بنفش رنگند مقاديرى رز كوچك سفيد و زرد نيز بر زيبائى باغ مىافزود . اين رزها با اينكه رايحه‌اى بيشتر و مطبوع‌تر از رز معمولى نداشتند از لحاظ زيبائى با آنها برابر بودند .\r\nگوجه‌ها و سيبها هنوز نرسيده بودند اما ايرانيها گوجهء سبز را بر گوجهء رسيده ترجيح مىدهند و معتقدند كه ضرر ميوهء نرسيده از رسيده كمتر است . در همين روز روحانيان فرقهء سنت اگوستن و فرقهء پابرهنگان كليساى اصفهان به ديدار سفير آمدند . صبح فردا داروغه و وزير كه دو حاكم شهر بشمار مىروند از وى ديدن كردند .\r\nو عصر همين روز همهء اروپائيان مقيم اصفهان ، از جمله ده دوازده نفر انگليسى و دو نفر هلندى و سه چهار نفر ايتاليائى به ديدار سفير آمدند . و او بسيار خوشحال شد كه از طريق آنها اخبارى از اروپا بدست آورد ، گو اينكه دير زمانى بود كه كاروانى از حلب يا بغداد به اصفهان نرسيده بود و آنها هم خبرى جز آنچه در مجلات و روزنامه‌هاى سال گذشته خوانده بودند و مربوط به حوادث سال 1616 بود خبرى نداشتند . سفير بعد از دو روز اقامت در خانهء كوچكى كه از آن سخن گفتيم به باغى در مجاورت همانجا كه با\r\n\r\n","description":"","footnote":"","page_name":" 203 ","page_number":223},
  {"content":"\r\n\r\nعشرتكده‌اى توأم بود نقل مكان كرد . در اين عشرتكده سه اطاق نو و بسيار راحت وجود داشت كه براى وى بسيار خوب و مناسب بود .\r\nبراى آنكه ديگر همراهان نيز در همين مكان مستقر شوند به دستور وى نه يا ده چادر در باغ افراشتند . از اين چادرها يكى كه بزرگتر و مفروش بود بعنوان سالن به كار مىرفت و نمازخانه‌اى در مجاورت داشت كه در آن نماز مىگزاردند . و ديگر چادرها براى استراحت نوكرها بود . هنوز مدت زيادى از افراشتن چادرها نگذشته بود كه چنان جمعيتى به تماشا آمدند كه گفتى همهء مردم اصفهان از شهر خارج شده‌اند ، بطوريكه عقب زدن آنها براى دربانها و پاسپانهائى كه حاكم اصفهان فرستاده بود غيرممكن شد . زيرا علاوه‌بر آنكه اين مكان در مجاورت شهر بود كه بسيار بزرگ و پرجمعيت است ، در نزديكى باغ مسكونى سفير چهار ناحيهء بزرگ مهاجرنشين وجود داشت ، همگى انباشته از مردمى كه شاه ايران از چند سال پيش ، از ايروان و جلفاى ارمنستان و شهر بزرگ و زيباى تبريز واقع در آذربايجان كه اكنون خرابه است بدين ناحيه كوچ داده بود - علاوه بر كثيرى از گبرها كه از ديگر نواحى كشور بدين مكان انتقال يافته بودند . اين چهار مهاجرنشين كه از محلات بيرونى شهر به حساب مىآيند چنان به يكديگر نزديكند كه شهرى واحد به بزرگى خود اصفهان را در نظر مجسم مىكنند .\r\nچون تاكنون از گبرها كه مفهوم نام آنان در زبانهاى تركى و فارسى بىدين يا لامذهب است سخنى بميان نياورده‌ايم گويا مناسب باشد كه پيش از بيان ديگر خصوصيات شهر اصفهان استطرادا دربارهء آنها چند كلمه‌اى بر زبان آوريم . آنچه محقق است اينان باقيماندهء سكنهء اوليه و قديم ايرانند كه بسبب آنكه همچون مردم بسيارى از ديگر نواحى آسيا چندين قرن تحت سيطره و فرمان حكام مستبد عرب و عثمانى و تاتار بوده‌اند ، در زبان و لباس و نوع زندگانى آنها تغييرات عظيمى حاصل شده است . تحول و تغييرى چنان مشهود كه امروز به زحمت كمترين اثرى از عظمت و شكوه نخستين در آنها\r\n\r\n","description":"","footnote":"","page_name":" 204 ","page_number":224},
  {"content":"\r\n\r\nديده مىشود . آنچه مسلم است كشور ايران بارها بوسيلهء خشن‌ترين و وحشىترين اقوام كرهء زمين تسخير گرديده است . و در اين نكته نيز ترديدى نيست كه ملل مغلوب ، ولو كه شيوهء زندگانى پيشين خودشان شرافتمندانه و منطقى و از آن غلبه‌كنندگان خشن و وحشى و نابهنجار بوده باشد ، در امورى كه بيان كرديم به زودى از شاهان و فاتحان تقليد كرده‌اند . چنان كه در واپسين روزگار افول و زوال امپراطورى روم ، هنگاميكه آوازهء شكوه و جلال آنان به اقصى نقاط جهان رسيده بود ، مآثر نيك و ارجمند آنان اعم از فنون جنگ يا ادب و هنر به دست گتها « 150 » و والاندها « 151 » و آلن‌ها « 152 » و فرانكها « 153 » و لمباردها « 154 » معدوم شد . در نتيجه بتقليد از اين اقوام تغييرات و تبدلاتى در آداب و شيوهء زندگانى مردم ايتاليا و فرانسه و اسپانيا بوجود آمد . همين بلا بر سر ايران و ايرانيان آمد ، چنان كه هم‌اكنون همهء كسانى كه بدين كشور سفر مىكنند و در خصوصيات مردم آن به مطالعه مىپردازند حق دارند شك كنند و از خود بپرسند كه آيا ايرانيان هرگز از شكوه و آداب‌دانى و عظمتى كه قدما براى آنان قائلند برخوردار بوده‌اند ؟ از اين ايرانيان كسانى كه كمتر با محيط خو گرفته‌اند همواره در فقر و بينوائى بسر مىبرند . همچنين در شرقىترين قسمت خاك ايران - ايالت كرمان - كه مرز شرقى كشور نيز محسوب مىگردد ، گروه كثيرى از اين ايرانيان اصيل زندگى مىكنند . اينان اگرچه با ديگر مردم كشور اختلاط يافته‌اند و با تبعيت از اقوام غالب همرنگ ديگران شده‌اند بيكبار همهء شيوه‌هاى زندگى و لباس و دين خود را ترك نگفته و از خاطر نبرده‌اند . به شيوهء پدران خويش كه روزگارى حكومتشان سرآمد امپراطوريهاى جهان بود مهر را ستايش مىكنند و همواره در خانه‌هاى خود آتش افروخته را همچون نمادى از خورشيد پايدار نگاه مىدارند و از خاموش شدن آن جلوگيرى به عمل مىآورند و همان مراقبتى را كه راهبه‌هاى روم\r\n\r\n\r\n","description":"","footnote":"\r\n( 150 )  Goths \r\n( 151 )  Valandes \r\n( 152 )  Alains \r\n( 153 )  Francs \r\n( 154 )  Lombards \r\n","page_name":" 205 ","page_number":225},
  {"content":"\r\n\r\nدر روزگاران گذشته از آتش به عمل مىآوردند دربارهء آن مرعى مىدارند . اينان چون مردمى خشن هستند كه قرنها در اسارت و بردگى زيسته‌اند از رسوم نياكانى خويش ، جز پرستش خورشيد هنگام طلوع ، و مراقبت از آتش كه آن را عنصرى جاودانى مىدانند ، و شيوهء خاكسپارى مردگان را حفظ نكرده‌اند . تشريفات خاكسپارى مردگانشان چنين است : بهترين لباسهاى مردگان را بر آنها مىپوشانند و نعش را در محوطهء بزرگ و محصورى كه دور از خانه‌هاى معمولى خود ايجاد كرده‌اند به كمك چوبى بلند - به حال ايستاده - در هواى آزاد و در مجاورت ديوارى نگاه مىدارند تا طعمهء كلاغها و زغنها و ديگر پرندگان گوشتخوار گردد . زبان آنها با زبان معمول ديگر ايرانيان فرق زيادى ندارد چنان كه لباس مردانشان نيز همچون ديگر مردان ايرانى است جز آنكه مانند لباس فقرا بسيار كوتاه و تنگ است . و نيز قطعه پارچه‌اى بر سر مىبندند . لباس زنانشان هيچگونه مشابهتى با ملبوس ديگر زنان ايران ندارد . با اينكه اينان نيز نوعى شلوار نازك برپا دارند بالاپوش يا قبائى بسيار گشاد مىپوشند كه تا قوزك پاى آنها مىرسد . آستينهاى اين بالاپوش بسيار دراز و شبيه لباس زنهاى عرب است كه آستين لباسشان بقدرى بلند است كه براى گرفتن بازوى يكديگر قادر نيستند دست را از آستين بدر آورند . زنهاى گبر سر و مو و گردن خود را طورى مىپوشانند كه جز صورتشان پيدا نيست و روسريهاى آنها بىشباهت به سربندهاى زنان سالمند اسپانيائى نيست جز اينكه كلاه يا سربند زنان گبر چين‌دار نيست . اين لباس بدانها نوعى برترى و وقار مىبخشد . رنگ مويشان كم‌وبيش روشن اما بيشتر مايل به حنائى و قهوه‌اى است . رنگ پارچه‌اى را كه روى روپوش خود مىاندازند متناسب با رنگ موى خود عوض مىكنند و همواره كمى روشن‌تر از رنگ روپوش يا قباى آنهاست . اينان بر خلاف ديگر مردم آسيا ، و بخصوص پيروان آئين اسلام ، مردمانى بسيار ساده هستند . بيشتر مردان آنها بطور روزمزد كار مىكنند و ستوربان يا كشاورزند .\r\n\r\n","description":"","footnote":"","page_name":" 206 ","page_number":226},
  {"content":"\r\n\r\nيك خانم زرتشتى ( از شاردن ) .\r\n\r\n","description":"","footnote":"","page_name":" الف 206 ","page_number":227},
  {"content":"\r\n . \r\n","description":"","footnote":"","page_name":" ب 206 ","page_number":228},
  {"content":"\r\n\r\nبين آنها صنعتگر و بازرگان نيز هست اما تعدادشان بسيار اندك است زيرا غالبا نادارند و سرمايه‌اى براى دادوستد ندارند . زنهاى گبر همچون دهقانان استرامادور اسپانيا در كرياس يا آستانهء خانه‌ها مىنشينند و نخ مىتابند و پشم مىريسند و سپس با بافتن پارچه - هائى دوكها را از نخ خالى مىكنند . و در اين مورد بين آنها و زنان دهقانان استرامادور مشابهتى هست . كما اينكه اين دو طايفه در نوع زندگى و لباس و بخصوص رنگ چهره و سلوك و سادگى نيز به يكديگر مانندند . اين محلهء بيرون شهر در چشم‌رس قسمت عقب خانه‌اى بود كه سفير در آن اقامت داشت و تقريبا مركب بود از سه هزار خانه با كوچه‌هائى پهن و دراز و مستقيم و غالبا مشجر تا گرماى هوا را جبران كنند . و با اينكه بيش از ده سال نبود كه به فرمان شاه و به منظور توسعهء شهر اصفهان ، اين مردم را از زادگاهشان كوچانيده در اين ناحيه اسكان داده بودند مع‌ذلك اين مجموعه مىتوانست محله‌اى بزرگ و زيبا از حومهء شهر و حتى شهرى زيبا به حساب آيد . صداقت بسيار و منش آزادهء اين مردم حاكى از آن بود كه اگر روحانيان مسيحى اصفهان با چابكى و كوششى كه لازمهء حرفهء آنان است فعاليت كنند هدايت اين مردم به كيش مسيح كار دشوارى نيست .\r\nسفير از نوزدهم آوريل تا روز اول مه در اين باغ اقامت كرد .\r\nدر عين‌حال دستور داده بود خانه‌اى در شهر پيدا كنند اما خانهء مناسبى پيدا نمىشود . با اين‌كه بسبب عزيمت بسيارى از خانها و بزرگان در ركاب شاه خانهء خالى فراوان بود ، حكام شهر جرأت نداشتند كه بدون فرمان شاه جائى در اختيار وى بگذارند . اين مشكل ، و نيز بىحوصلگى سفير براى پايان دادن به مأموريت خويش ، وى را مصمم كرد كه بدون رعايت مقررات و تشريفات به فرح‌آباد گرگان - كه در آن تاريخ اقامتگاه شاه بود - عزيمت كند . اما حاكمان اصفهان كه از ميل و ارادهء شاه در اين مورد آگاه نبودند به وى اجازهء حركت ندادند . از طرف ديگر ، سفير با علم به اينكه دو روز بعد از ورودش حكام شهر قاصدى سريع السير روانهء فرح‌آباد كرده و ورود وى را\r\n\r\n","description":"","footnote":"","page_name":" 207 ","page_number":229},
  {"content":"\r\n\r\nبه دربار اطلاع داده‌اند خود نيز شاطر يا چاپار خود را بسوى فرح‌آباد گسيل داشت تا شاه را از ورود خويش آگاه و از سوءقصدى كه به جان خوزه سالوادر شده بود شكايت كرده باشد . زيرا با اينكه اميدوار نبود كه با همهء جنايت‌بار بودن حادثه حق را به وى بدهند عقيده داشت كه مسكوت گذاشتن قضيه‌اى با اين خصوصيات به اعتبار وى لطمهء خواهد زد ، اگرچه شك نداشت كه شاه تا آن زمان از وقوع جنايت آگاه گرديده است . در مدت زمانى كه سفير بدين‌ترتيب در چشم‌رس شهر توقف داشت بىآنكه بدان وارد شود هر ساعت گروه كثيرى از مردم ، آن هم ، بيشتر شهرى تا اهالى حومه كه از آنها سخن گفته‌ايم ، براى تماشاى خيمه‌ها و بخصوص دريافت صدقاتى هجوم مىآوردند . اينان بيشتر زن و كودك بودند و همگى فقير و بينوا .\r\nچون در مهاجرنشين جديد جلفا بجز ارامنه تعداد زيادى از ديگر مسيحيان ، از جمله آشوريان و نسطوريها و سوريائيها و مارونيها و دياربكريها زندگى مىكردند ، همه‌روزه ، و بخصوص هنگامىكه سفير به اداى نماز مىپرداخت كثيرى از اين مردم در جلو چادرها گرد مىآمدند و با خلوص و تقدس بسيار تشريفات عبادت وى را نظاره و گوش مىكردند ، اگرچه مىتوان گفت كه اكثر اين مردم جز اسما مسيحى نيستند . كسانىكه معمولا با ارمنيها مىآمدند و مقدمشان را گرامى مىداشتيم مسيحيان گريگوى بودند .\r\nمحاسبه و ارائهء تعداد همهء غربا و خارجيانى كه همواره در اصفهان هستند غيرممكن است زيرا اين تعداد بقدرى زياد است كه كاروانسراهاى شهر ، با همهء وسعت و تعددى كه دارند ، قادر نيستند آنها را در خود جاى دهند و چون منازل اختصاصى نيز براى سكونت آنها وجود ندارد گروهى از آنان به جلفا پناه مىبرند . تعداد افرادى كه به خانهء سفير روى مىآوردند بسيار زياد بود اما در مقايسه ، تعداد زنان و كودكان گبر بيش از ديگران بود . روزى نمىگذشت كه اينان براى تماشاى سفير و همراهانش نيايند چنان كه مأمورانى كه از طرف حكومت براى نگاهبانى خيمه‌ها گماشته شده بودند از منع\r\n\r\n","description":"","footnote":"","page_name":" 208 ","page_number":230},
  {"content":"\r\n\r\nو دفع آنها عاجز بودند . با اينكه همين مأموران آنان را مجبور مىكردند كه سراسر روز را زير حرارت آفتاب در دشت بمانند ، سفير كه از صداقت اين مردم لذت مىبرد و ضعف آنها را مشاهده مىكرد غالبا اجازهء ورود بدانها مىداد و صدقاتى نيازشان مىكرد .\r\nهمين امر موجب باز كشانيدن آنها نزد وى بود .\r\nروز اول ماه مه بعد از آن‌كه سفير دو خانهء مناسب را كه فقط ديوارى آنها را از يكديگر جدا كرده بود براى سكونت انتخاب كرد ، در معيت دو حاكم و چند تن از صاحب منصبان شاه و تعداد زيادى سوار ، از جمله گروهى از كشيشان فرقهء سنت اگوستين و پابرهنگان و تجار انگليسى و ايتاليائى و هلندى وارد شهر شد . بعد از گذشتن از پلى ، كه بسبب احداث پلى جديد بر زاينده‌رود ، آن را پل قديم مىنامند ، و گذشتن از كوچه‌اى عريض كه در دو طرف آن درختهاى چنار بود ، ورود به شهر را آغاز كرديم و از كوچه‌هائى تنگ كه در اطراف آنها خانه‌هائى نيمه‌خراب و بدساخت‌تر از خانه‌هاى شيراز وجود داشت گذشتيم تا آنكه به بازارى رسيديم مركب از دكانهائى انباشته از اقسام غلات و بخصوص انواع ميوهء خشك اعم از پخته و خام ، انواع غذاهاى سرخ كرده و پخته و بريان ، و چند قسم نان بسيار مرغوب . در وسط اين بازار كه همچون كوچهء مسقفى است كه در طاق آن دريچه‌ها و پنجره‌هائى براى تابيدن نور تعبيه شده است كاروانسراى بزرگ و تازه‌سازى هست كه چند سالى است به خرج و فرمان پادشاه فعلى - شاه عباس - ساخته شده است . اين بازار به ميدانى مىپيوندد كه ايرانيان در آن به تمرين يا ورزش سواركارى مىپردازند . ميدان نيز كه بعدا به وصف آن خواهيم پرداخت از مستحدثات همين شاه است . در دست چپ انتهاى ميدان مسجدى بسيار زيبا و مجلل در دست ساختمان است كه بناى آن عنقريب به اتمام خواهد رسد . اين مسجد نيز به نفقهء همين شاه و به پاس علاقهء خاص وى به امام « 155 » [ على ( ع ) 
  ] ساخته مىشود . چون با طى كردن طول\r\n\r\n\r\n","description":"","footnote":"\r\n( 155 ) در متن بجاى امام پيامبر نوشته شده است . - م .\r\n","page_name":" 209 ","page_number":231},
  {"content":"\r\n\r\nميدان بايد از جلو كاخ شاه عبور مىكرديم كه در دست چپ قرار دارد و با توجه خاص اين پادشاه تزيين گرديده و چند ساختمان بدان افزوده شده است ، حكام شهر خود را به سفير نزديك كردند و از وى درخواست كردند كه بنا بر سنتى غيرقابل نقض كه در ايران از جانب همهء سفيران رعايت شده است ، او و همراهانش هنگام رسيدن برابر درگاه كاخ شاهى بايد از اسب فرود آيند و كلاه برگيرند و با خم كردن سر مراتب احترام به جاى آورند ، و تذكر دادند كه اين كمترين احترام و ادبى است كه بايستهء اعليحضرت است - زيرا همهء تبعهء شاه ، اعم از خانها و سلطانها و شاهزادگان و حتى پسران وى ، ناگزيرند در اين مكان از اسب پياده شوند و در حال سجده بر آستانهء در بوسه زنند . سفير بدانها پاسخ داد كه وى هيچگاه آنان را از انجام دادن مراسم خويش باز نمىدارد ، اما در مورد خودش ، پس از رسيدن به درگاه خانهء شاه همان احتراماتى را معمول خواهد داشت كه در اين‌گونه موارد نسبت به پادشاه خويش معمول مىدارد ، با وقوف بدين كه در جهان هيچ پادشاهى همچون شاه اسپانيا از طرف رعاياى خويش مورد احترام قرار نمىگيرد . حاكمان كه ميل داشتند وى در اين كار با آنها همراهى كند و از اسب پياده شود بر اصرار خود افزودند اما سفير با عزمى راسخ پاسخ داد كه چنان كارى نخواهد كرد ، آنان به كار خويش بپردازند و او نيز هنگام عبور از جلو خانهء شاه به وظيفهء خود عمل خواهد كرد . حاكمان چون اكراه وى را از آنگونه تشريفات ملاحظه كردند ، و از طرف ديگر گروه كثير همراهان توقف كرده در انتظار بودند ، خود و ديگر ايرانيان در وسط ميدان از اسب فرود آمدند و پياده تا نزديك قصر راه پيمودند كه نيايش خويش را بجاى آورند . با اين‌حال سفير - در عين آنكه كسانش را از فرود آمدن از اسب ممنوع كرد سواره راه خود را تا برابر درگاه قصر ، كه همانطور كه گفته‌ايم در دست چپ ما بود ادامه داد . چون بدانجا رسيد توقف كرد و سر اسب خود را رو به درگاه نگاهداشت . در اين حال به برداشتن و بلافاصله بر سر گذاشتن كلاه اكتفا كرد و در انتظار\r\n\r\n","description":"","footnote":"","page_name":" 210 ","page_number":232},
  {"content":"\r\n\r\nهمراهان ايرانى ايستاد كه بعد از اظهار انقياد و نماز بردن و بوسيدن آستانهء درگاه بازگردند و بر اسبهاى خود سوار شوند . آنگاه در ميان سروصداى تعدادى شيپور و طبلهاى پايه‌دار از ميدان گذشتيم و به بازار ديگرى وارد شديم كه در آن نيز انواع خوردنى و شير و مربا براى فروش عرضه مىشد . در اينجا نيز گروهى نوازندهء مجهز به نىانبان و دف كه موزيك معمول ايرانيان است به نوازندگى مشغول بودند . از آن پس از جلو درگاه دو مسجد ديگر گذشتيم و سرانجام به منزلى كه سفير براى سكونت خويش اجاره كرده بود رسيديم . از صبح همان روز خدمهء سفير پيشكشى شاه و اثاثه اطاق و جامه‌دانهاى عاليجناب را بدين خانه آورده بودند . سفير بعد از آنكه گروه همراهان را مرخص كرد لباس از تن بدر آورد و به رختخواب رفت تا خستگى آن كار پررنج و بيهوده را كه گرماى طاقت‌فرساى روز نيز بر آن مزيد شده بود از تن بيرون كند . خانه راحت‌تر از آن بود كه به وى گزارش داده بودند زيرا علاوه بر آن‌كه در آن خود را از هرگونه آسايشى برخوردار ديد در سراسر مدت اقامت در اصفهان مطابق ميل و دلخواه وى بود . اين خانه چند آب‌نماى بسيار زيبا و باغى پر از گل داشت .\r\n\r\n[ شهر اصفهان 
  ]\r\nشهر اصفهان از جهت زمان تأسيس بسيار قديمىتر و بزرگتر از شيراز است اما در زيبائى به پاى آن شهر نمىرسد و نيمه‌خراب است . اگر مهاجرنشينها را كه محلات خارج شهر محسوب مىشوند به آن بيفزائيم از همهء شهرهاى ديگر نواحى تحت حكومت شاه ايران بزرگتر است و از اين حيث با هيچيك از آنها قابل مقايسه نيست .\r\nدر اين شهر مساجد بسيار هست اما هيچيك از آنها از لحاظ زيبائى ممتاز نيست . بالعكس همهء اين مساجد نظير خانه‌هاى شخصى در شرف خرابى و انهدامند . كوچه‌ها چنان تنگ و ناصاف و كج و معوجند كه به زحمت مىتوان آنها را كوچه ناميد زيرا سراسر شهر را بىقواره كرده‌اند . آنچه در اين شهر مطلوب و قابل ملاحظه است بناهائى است كه شاه فعلى در آن بوجود آورده كه از جملهء آنهاست ميدان و\r\n\r\n","description":"","footnote":"","page_name":" 211 ","page_number":233},
  {"content":"\r\n\r\nساختمانهاى تازه‌اى كه به كاخ شاهى افزوده شده . همچنين مسجدى زيبا و كاروانسرائى كه پيش از اين از آنها سخن گفته‌ايم و مهاجر - نشينهائى كه در بالا بدانها اشاره كرده‌ايم و در آينده نيز با تفصيل بيشترى از آنها سخن خواهيم گفت . ميدان محوطه‌اى مربع مستطيل شكل است با ششصد پا درازا و سيصد پا پهنا كه در هر چهار طرف آن فروشگاههائى ساخته‌اند . همهء اين دكانها سكوئى در جلو و اطاق كوچك و مهتابىاى در قسمت فوقانى دارند . به فرمان شاه در اطراف ميدان بناهاى بزرگ نساخته‌اند تا تناسب اين حجرات كوچك كه همگى ارتفاع مساوى دارند بهم نخورد . همانطور كه گفته‌ايم از اين ميدان اساسا براى تمرينهاى نظامى مرسوم ايرانيان استفاده مىشود كه معمول‌ترين آنها چوگان - بازى و تيراندازى با كمان است . در اين تيراندازيها ، همانطور كه در شيراز نيز معمول است ، هدف سيب يا چيز ديگرى است كه بر چوبى بلند در وسط ميدان نصب مىكنند . بخاطر آنكه زمين ميدان كه بسيار صاف و هموار است براى بازى آماده‌تر باشد و اسبها در آن نلغزند و به سر درنيايند ، در تابستان و زمستان سراسر آن را از گچ نخاله يا كلوخ بسيار ريز مىپوشانند . كاخ يا خانهء شاه كه در ديوارى مربع شكل محصور است ، هنگام خروج از مسجد نو در ضلع دست چپ ميدان قرار دارد . مدخل آن دالانى طاق‌زده است و هم طاق و هم دالان به سبك ايرانى نقاشى و طلاكارى شده است . خيلى پيشتر ، ورودى يا بعبارت دقيق‌تر رواق مربع شكل ديگرى است كه روى آن عمارتى پنج شش طبقه ساخته‌اند . اين عمارت داراى اطاقهاى بسيارى است اما چنان كوچك كه اگر از ميدان به قصر بنگرند چون برجى بزرگ به نظر مىآيد كه همهء طبقات آن با دهليزهاى طلاكارى شده احاطه شده باشد . در آخرين طبقهء ضلع ديگر عمارت كه مشرف بر باغ و حرمسراى شاه است تالارى بزرگ و زيبا با نقشهاى طلائى وجود دارد كه بر كف آن فرشهاى بسيار گرانبها گسترده‌اند . اين تالار داراى دو ايوان بسيار مرتفع است كه از ايوان بالايى همهء شهر و\r\n\r\n","description":"","footnote":"","page_name":" 212 ","page_number":234},
  {"content":"\r\n\r\nهمچنين باغ و حرمسراى شاه را مىتوان ديد . در هريك از دو طرف اين تالار هشت اطاق هست هريك به مساحت دوازده تا سيزده پاى مربع با همان تزئينات و نقاشيها و تذهيبها كه در خود تالار به كار رفته . در هر اطاق يك بخارى ديوارى كوچك در پهناى ديوار تعبيه گرديده است . هر اطاق پنجره‌اى دارد با كركره‌اى . اين تالار بخصوص براى زنان سوگلى شاه ساخته شده است كه اجازه دارند از اين پنجره‌ها تفريحات سرگرم‌كننده‌اى را كه در اعياد از طرف دربار در ميدان ترتيب داده مىشود تماشا كنند . خيلى جلوتر ، و تقريبا در وسط باغ ، حرمسرا يا اندرون شاه واقع شده است كه ورودش براى همگان ، جز شخص شاه و خواجه‌سرايان - كه طبق عادت بسيار مألوف در سراسر آسيا با شدت و دقت هرچه تمامتر از زنان حراست مىكنند - ممنوع است . در اين حرمسرا تعداد زيادى زن از هر مليتى هست . و اين رقم از چند سال بدين طرف كه شاه ايالات گرجستان و سرزمين چركسها را تصرف كرده است با زنهاى گرجى و چركسى كه از آن نواحى آورده بسيار افزون گرديده است .\r\nديوار دور باغ و حرمسرا بسيار طويل و عظيم است زيرا همهء باغها و تاكستانهاى منضم بدانها را نيز دربر مىگيرد . بزرگى قصر اصفهان را از مقايسهء آن با كاخ شيراز مىتوان حدس زد گرچه ، قصر شاهى شيراز بسبب تنفرى كه شاهان صفوى از اين شهر دارند مدتهاست باير و غيرمسكون افتاده است .\r\nبناى مسجد هنوز تمام نشده اما از آنچه هم‌اكنون مشهود است مىتوان حدس زد كه بنائى بسيار زيبا و مجلل خواهد بود . سردر يا رواق ورودى آن‌كه گنبدى بسيار بلند دارد تماما مذهب و با بهترين كاشيكاريها تزئين گرديده است . مسجد همهء قسمت انتهائى ميدان را دربر مىگيرد و كارگرانى در آن لاينقطع به بريدن و صاف كردن قطعات مرمر از رنگهاى مختلف مشغولند . بر اين سنگها و كاشيها نقشهائى نادر تعبيه كرده‌اند كه تاكنون شبيه آنها در سراسر مشرق‌زمين ديده نشده است . كاروانسرائى ، كه همانطور كه گفتيم\r\n\r\n","description":"","footnote":"","page_name":" 213 ","page_number":235},
  {"content":"\r\n\r\nبه دستور شاه ساخته شده است ، در وسط بازارى است كه سفير از آن گذشت . اين كاروانسرا ساختمانى بسيار مجلل است با گنبدى تماما طلاكارى شده . چندين راهرو و اطاقهاى بسيار دارد كه تعداد زيادى مسافر ، بخصوص بازرگانانى كه دائما به اصفهان رفت و آمد مىكنند ، مىتوانند براحتى در آن سكونت كنند و در يك كلمه ، ساختمانى واقعا شاهانه است . در شهر كاروانسراهاى ديگرى نيز هست كه اگرچه به خوبى و بزرگى اين يك نيستند باز هم مكانهاى راحتى هستند كه مردم از هر صنف كه باشند مىتوانند با رضايت در آنها مسكن كنند . كاروانسراهائى نيز هست كه پر از ارمنيها و سوريائيهائى است كه در شهر خانه ندارند . همچنين در شهر انبوهى عجيب از هر قسم مردم بينوا و زنان و اطفال نيمه عريان به چشم مىخورد كه مطلقا سرپناه و پناهگاهى جز اين كاروانسراها - كه غالبا به نفقهء مردم پرهيزگار براى همين مقصود ساخته شده است - ندارند . بيشتر مساجد شهر مناره‌هائى مزين به كاشيهاى الوان دارند و مساجدى كه امروز فاقد اين‌گونه تزئينات هستند در گذشته چنين نبوده‌اند و بسبب عدم دقت ايرانيها در نگاهدارى اين‌گونه آثار ، در طول زمان دستخوش خرابى شده‌اند . با اين‌حال بسيارى از بناها بطور كامل از اين‌گونه تزئينات برخوردارند . مناره‌ها همگى از آجر ساخته شده‌اند اما با ظرافتى كه برپائى بنايى آنچنان بلند بر پايه‌اى بدان ظرافت ، نوعى معجزه مىنمايد . براى بالا رفتن از مناره جز يك راهرو يا پلكان پيچ‌درپيچ و تنگ وجود ندارد كه يك نفر به زحمت مىتواند از آن عبور كند . بقيهء ساختمان قطر ديوار است كه در پائين زيادتر است و هرچه به طرف نوك مناره مىرود كمتر مىشود . در بزرگترين مسجد شهر كه نزديك خانهء سفير بود و تنها كوچهء تنگى آن را از خانه جدا مىكرد مناره‌اى بود به بلندى منارهء ناقوس شهر اشبيليه ( سويل ) كه بلندترين مناره در سراسر كشور اسپانياست . صبح و ظهر و عصر درويشى يا زاهدى كه مقيم مسجد بود بر مناره مىرفت و با تمام قوا فرياد ( الله ) سر مىداد و\r\n\r\n","description":"","footnote":"","page_name":" 214 ","page_number":236},
  {"content":"\r\n\r\nمسجد شاه ( از روى طرح گرلو ، 1667 ميلادى ) .\r\n\r\n","description":"","footnote":"","page_name":" الف 214 ","page_number":237},
  {"content":"\r\n\r\nاين كار در سراسر ايام توقف سفير در اصفهان ادامه داشت . اين مؤذن معتقد بود كه نيايشهاى وى همهء فرنگيهاى مجاور مسجد را وادار به تغيير مذهب خواهد كرد . لباسش بسيار زشت و فقيرانه و كثيف بود . با اينكه بسيار سالخورده بود همواره تعدادى پر با رنگهاى مختلف بر دستار خود مىزد و اين نشانهء بىاعتنائى وى به دنيا بود . در امور ديگر بسيار ساده‌لوح بود چنان كه گفتى از عقل و هوش درستى برخوردار نيست ، اما اين خصوصيات مانع از آن نبود كه ايرانيان برايش احترام زيادى قائل باشند و در نظر آنها مردى پاك و مقدس و خداشناس و بسيار بىاعتنا به جهان و هرچه در او هست به حساب آيد . اين درويش همهء صدقاتى را كه همه‌روزه به دستور سفير به وى داده مىشد - و او هرروز و ساعت براى دريافت آن مىآمد - و همچنين آنچه را از طرق ديگر گرد مىآورد به فقرائى مىداد كه در راه و نيمه‌راه با آنها روبرو مىشد . در صورتىكه خود به كمى نان خشك قناعت مىكرد و بيشتر اوقات را به عبادت مىگذراند . هنگام اذان و نيايش در بالاترين نقطهء مناره مىايستاد ، دستها را مىگشود و آنها را از هرطرف با قوت و سرعت ، و با چنان شوقى به پائين مىآورد كه كسانى كه او را از دور مىديدند تصور مىكردند قصد دارد خود را از آن بلندى خطرناك به زير اندازد .\r\nچون هنرنمائى شگفت‌آورى كه دو بندباز روى اين مناره كردند كاملا عجيب و غيرمنتظره بود مناسب مىدانيم كه اندكى از موضوع خارج شويم و شمه‌اى از كارهاى آنها را بازگو كنيم گرچه ممكن است آنچه دربارهء آنها مىگوئيم براى همه‌كس قابل قبول نباشد ، اما از آنجا كه نه تنها گروه كثيرى از مردم شهر بلكه همهء وابستگان سفير نيز كه بالغ بر صد نفر بودند اين بازيهاى شگفت را تماشا كرده‌اند و گواه ما هستند ، گمان نمىكنم نوشتن اين مطالب براى من و خواندن آنها براى ديگران توليد اشكالى كند . اين دو بندباز تصميم داشتند بمحض سكونت سفير در اين خانه هنرنمائى خود را آغاز كنند . اما چون هنرهاى آنان متفاوت بود نتوانستند توافق كنند\r\n\r\n","description":"","footnote":"","page_name":" 215 ","page_number":238},
  {"content":"\r\n\r\nكه كداميك در هنرنمائى مقدم باشد . بدين‌ترتيب ، چند روزى سپرى شد تا قرعهء فال به نام يكى زده شد . او طنابى به كلفتى و از نوع آنچه باربران اسپانيا براى كشيدن گاوها بر دست و پاى آنها مىبندند انتخاب كرد . يك سر آن را به جائى از مناره كه شش تا هفت ذراع با نوك آن فاصله داشت ، و سر ديگر را به بام خانه‌اى كه بيش از چهارصد پا دور تر از مناره بود بست . با آنكه طناب را هنگام بستن به قوت كشيده بود ، چون فاصله زياد بود در يك خط مستقيم قرار نگرفت . تكان مىخورد و به اين‌سو و آن‌سو كشيده مىشد . بنابراين بندباز طناب ديگرى را در فاصلهء يكصدپائى مناره به طناب نخستين بست و طرف ديگر آن را مستقيم و محكم به ميخى چوبى كه در زمين كوبيده بود استوار كرد . چنان كه طناب نخستين از نقطهء تلاقى با اين طناب تا مناره وضعى بسيار مستقيم گرفت و شيب آن از آنچه قبلا بود بمراتب بيشتر شد . در اين وقت بلندى جائى از طناب كه بندباز بدان پريد و راه‌پيمائى را بر آن آغاز كرد معادل ارتفاع منارهء ناقوس كليساى سنت‌كرواى « 156 » مادريد بود . اين بندباز حداكثر سى سال داشت نامش حيدر و ، اهل ختا يا سغد بود . اين مرد در حالىكه چوبدستى به كلفتى بازوى آدمى و در ازاى نيم نيزه به دست داشت سراسر طول قسمت طويل‌تر طناب را كه - چنان كه گفته‌ايم به بام خانه‌اى بسته شده بود و به اين‌سو و آن‌سو حركت مىكرد - با اطمينان كامل پيمود . بطوريكه به نظر مىآمد جز معجزه يا شعبده‌اى قادر نبود او را بر طناب نگاه دارد . و با اين‌كه ، چنان كه گفته‌ايم ، طناب نخستين از محل اتصال با طناب دومين تا مناره شيبى بسيار تند داشت ، او نه تنها اين قسمت را در ميان تحسين و حيرت تماشاگران با سرعت تمام بالا رفت بلكه همين مسافت را عقب‌عقب بازگشت و پس از رسيدن به نقطهء تلاقى ، بار ديگر با سرعتى عجيب تا مناره بالا رفت و بعد از آنكه در پايان راه مدتى توقف كرد چنان كه گوئى استراحت مىكند چوبدست را رها كرد و\r\n\r\n\r\n","description":"","footnote":"\r\n( 156 )  Sainte Croix \r\n","page_name":" 216 ","page_number":239},
  {"content":"\r\n\r\nچند حركت نرمش بسيار جالب توجه انجام داد . همهء تماشاگران آرزو مىكردند كارش را به انجام برساند . زيرا تصور عموم بر اين بود كه سرانجام سقوط مىكند و گردنش خواهد شكست . در اين وقت آنچه بر شگفتى همگان افزود اين بود كه بندباز خود را آنگونه بسوى زمين پرتاب كرد كه گفتى از فرط خستگى سقوط كرده است ؛ اما در فاصلهء چند لحظه تماشاگران متوجه شدند كه او نه تنها بر زمين سقوط نكرد ، بلكه فقط با يك پا خود را وارونه به طناب آويزان كرده است . در اين حالت دو كف دست را محكم برهم كوفت و بار ديگر با چالاكى و در يك لحظه ، طناب را در دست گرفت و به تماشاچيان حيرت‌زده مجال داد تا قضاوت كنند كه از اين‌دو حركت شگفت‌آور كداميك دشوارتر و خطرناكتر بود . شعبده‌باز دوم سه چهار روز بعد پيدا شد . اين مرد كه دو ميخ آهنى به كلفتى دو انگشت و درازاى چهار پا در دست چپ و چكشى بزرگ در دست راست داشت بمحض رسيدن به پاى مناره يكى از ميخها را در بالاترين نقطه‌اى كه دستش مىرسيد در بدنهء آن كوفت . هنگامىكه دو ثلث ميخ در ديوار فرو رفت و كاملا جاى گرفت و توانائى آن را يافت كه سنگينى بدن وى را تحمل كند با پرشى بر ميخ جست . بر آن ايستاد و تا آنجا كه دستش مىرسيد به همان شيوهء نخستين ، ميخ دومين را بر مناره استوار كرد . آنگاه با جستنى خود را به مدد پنجه‌هاى پا ، وارونه به ميخ بالاتر آويخت و با دستهاى خود ميخ نخستين را كه از ديوار بيرون كشيده بود با همان فاصله در بالا نصب كرد . اين عمل را چندان تكرار كرد كه در ميان حيرت عموم تماشاگران به بالاى مناره رسيد . آنگاه ، پس از اندكى رفع خستگى در راهرو مناره ، در همان بالا و از ميان راهرو قطعه چوب بزرگى را همچون دستكى به ديوار مناره نصب كرد ، چنان كه قسمتى از دستك ، به طول شش پا از مناره بيرون بود . او از اين تيرك دو طناب آويخت كه فاصلهء آنها از يكديگر دو پا و درازاى هريك شش پا بود .\r\nآنگاه چوبى به كلفتى يك نيزه را در انتهاى طنابها و بموازات چوب\r\n\r\n","description":"","footnote":"","page_name":" 217 ","page_number":240},
  {"content":"\r\n\r\nبالائى استوار كرد چنان كه دو چوب موازى و طنابها به شكل تاب با نردبانى درآمدند . در اين وقت بندباز روى چوب پائينى ايستاد و هزاران حركت بسيار خطرناك انجام داد . ابتدا با شدت هرچه بيشتر خود را به طرف پائين پرتاب كرد و در حين سقوط دو سر چوب پائينى را در دست گرفت و درحالىكه تمامى بدنش به چوب آويخته بود با نيروئى كه در تصور نمىگنجد تاب مىخورد و در همان حال ده دوازده حركت شعبده‌آميز انجام داد و مدتى با سرعتى چنان به دور چوب چرخ زد كه حركاتش به چشم نمىآمد . اما تردستى جالب‌تر و خطرناك‌تر وى آن بود كه همچنانكه بر چوب بالائى نشسته بود ، مردى كه در راهرو مناره ايستاده بود كمانى با شش تير به وى داد . او پس از آنكه كمان و تيرها را بر كمربند خويش استوار كرد خود را با سر به طرف پائين پرتاب كرد و با پنجه‌هاى پا به چوب پائينى آويخت و در اين حال كه وارونه در فضا معلق بود كمان را از كمربند بدر آورد و به دست چپ گرفت ؛ آنگاه با دست راست و با فراغ بال تيرها را از كمربند برداشته يك‌يك در كمان گذاشت و با چنان قوتى ، و به مسافتى چنان دور انداخت كه گفتى پايهايش بر زمين استوار است . در اين روز سفير از حكام شهر و بسيارى شخصيتهاى ديگر به ناهار دعوت كرده بود . مهمانان بعد از ناهار اين سرگرميها را تماشا كردند و با خشنودى بسيار مجلس مهمانى را ترك گفتند .\r\nچون بندبازان پس از اتمام كارشان به ميان تماشاگران آمدند و هركس به قدر وسع و انصاف و آزادگى پولى بدانها داد ، سفير نيز كه مىدانست آنها آن برنامهء هنرى را بخاطر وى ترتيب داده‌اند دستور داد مبلغ قابل توجهى پول بدانها پرداخته شود . از آنجا كه نسه‌فوروس گرگوراس « 157 » مصنف بسيار پركار و جدى تاريخ نسه تاس‌خونياتوس « 158 » هنگام ذكر وقايع دوران امپراطور آندرونيكوس « 159 » دوم از گروهى بندباز مصرى حكايت مىكند كه خود شاهد كارهاى شگفت آنها بوده است تا خاطره‌اى از آن هنرنمائيها را براى آيندگان ذكر كرده\r\n\r\n\r\n","description":"","footnote":"\r\n( 157 )  necephrus Gregoras \r\n( 158 )  Necetas Choniatus \r\n( 159 )  Andronicus \r\n","page_name":" 218 ","page_number":241},
  {"content":"\r\n\r\nباشد ، ما نيز مخصوصا اين واقعه را در اين سفرنامه درج مىكنيم اگرچه ، آنچه آن مورخ حكايت كرده است با آنچه ما در ايران ديده‌ايم مطلقا قابل مقايسه نيست .\r\nدون‌آلكسيس د منسز « 160 » رئيس روحانيان گوآ كه بيست سال است شاغل اين مقام است ، برادر آنتوان دوگووآ « 161 » را كه اكنون اسقف سيرنائيك است با هدايائى بسيار نفيس نزد شاه عباس فرستاد و درخواست كرد اجازه دهد چند روحانى از فرقهء سنت اگوستن در ايران اقامت كنند . درخواستش پذيرفته شد و حتى اجازه يافت كه كليساى كوچكى در شهر اصفهان بنا كند و از آن زمان تا امروز همواره عبادتگاهى از فرقهء سنت اگوست ، اگرچه با تعداد كمى روحانى ، در پايتخت ايران داير است . وجود اين كليسا موجبات خوشوقتى تجار پرتغالى هرمز و ديگر بازرگانان خارجى را كه مىتوانستند در آن به نماز و ديگر آداب مذهبى بپردازند فراهم كرد .\r\nچندى بعد بر اثر سر و صدائى كه در سراسر اروپا ، بخصوص رم ، پيچيده بود حاكى از آنكه شاه عباس با آنكه كافر است هيچگونه كينه‌اى نسبت به مسيحيان ندارد بلكه علاقه دارد كه آنان براحتى در ايران زندگى كنند ، پاپ كلمان هشتم كه درصدد بود از اين موقعيت استفاده كند و با فرستادن تعدادى واعظ و مذكر موجبات ترويج مذهب كاتوليك را فراهم آورد ، برادر تاده دو سنت اليزه « 162 » ، كشيشى از فرقهء پابرهنگان اصلاح‌طلب را با نامه‌اى نزد شاه ايران فرستاد و شاه را ترغيب كرد كه تنها به مددكارى و حمايت مسيحيان ايران اكتفا نورزد بلكه كار خيرخواهانهء خود را با تحبيب مسيحيان اروپا كامل كند . پاپ به شاه قول داد كه مساعدت شاهان مسيحى را نسبت به وى جلب كند و به دو اميد مىداد كه مادام كه شاه ايران با عثمانيها در جنگ است وى شاهان اروپا را به تعرضى نيرومند عليه كشور عثمانى وادار خواهد كرد - و اين اقدام بالاترين آرزوى شاه ايران در جهان بود . برادر تاده همراه چند روحانى ديگر از همان فرقه ، از\r\n\r\n\r\n","description":"","footnote":"\r\n( 160 )  Don Alexis de Meneses \r\n( 161 )  Antoine de Gouvea \r\n( 162 )  Thadee de S . Elisee \r\n","page_name":" 219 ","page_number":242},
  {"content":"\r\n\r\nطريق آلمان و لهستان و مسكو و تاتارستان تا شهر حاجى طرخان ، واقع در نزديكى رودخانهء ولگا كه اهالى مسكو و تاتارها آن را اتل « 163 » مىنامند و به درياچهء خزر مىريزد ، پيش آمد و با گذشتن از دروازه آهن « 164 » و شهر دربند به ايران وارد شد . شاه ايران با همان مهربانى كه كشيشان اگوستنى را پذيرفته بود وى را مورد تفقد قرار داد و فرمان داد خانه‌اى و زمينى در اختيار آنان بگذارند و آنان مجال يافتند كه در محيط آن خانه و زمين براحتى زندگى كنند و كليسائى كوچك و صومعه‌اى براى اقامت و اجراى مراسم دينى برپا دارند . ما در آينده از آنچه براى اين دو گروه روحانى پيش آمد سخن خواهيم گفت و عجالتا به توضيحى كه دربارهء ايجاد اين دو صومعهء كوچك داده‌ايم اكتفا مىكنيم و توصيف شهر قديمى اصفهان را به پايان مىبريم .\r\nمسجد نو كه كار ساختمان آن هنوز ادامه دارد در يكى از گوشه‌هاى ميدان واقع شده است . قصر شاه نيز از يك طرف به بازار كوچكى منتهى مىشود . از اين نقطه اگر ديوار باغ و حرمسرا را در دست راست قرار داده به راه خود ادامه دهيم ، از شهر قديمى اصفهان خارج مىشويم و به شهر جديد يا مهاجرنشينهائى مىرسيم كه ساكنان آنها را شاه فعلى از جاهاى ديگر منتقل كرده است و در اينجا اسكان يافته‌اند . پيشتر از آنكه به شهر جديد وارد شويم ، دور تر از رودخانه‌اى كه دو شهرك مهاجرنشين جلفا و تبريز را از يكديگر جدا مىكند جاده‌اى بسيار زيبا هست به درازاى هزار و پانصد و عرض صد پا كه جديد الاحداث است . اين جاده را خندق يا آبراهى به عرض دوازده يا چهارده ، و عمق شش پا كه كف و ديوارهاى آن با سنگ سفيد روكش شده است به دو قسمت تقسيم مىكند . در هر يك از دوطرف آبراه براى آنكه پيادگان براحتى حركت كنند پياده‌رو سنگفرشى ايجاد كرده‌اند و سوارگان و كسانى كه بار يا اثاثه‌اى دارند در بقاياى عرض جاده كه از پياده‌روها پائين‌تر قرار دارد و\r\n\r\n\r\n","description":"","footnote":"\r\n( 163 )  edil \r\n( 164 )  Portes de fer \r\n","page_name":" 220 ","page_number":243},
  {"content":"\r\n\r\nاصفهان ( گراور 1656 ميلادى ؛ از روى طرح اولئاريوس ، 1637 ميلادى ) .\r\n\r\n","description":"","footnote":"","page_name":" الف 220 ","page_number":244},
  {"content":"\r\n\r\nسنگفرش نيست رفت‌وآمد مىكنند . در دو طرف اين جادهء وسيع كه بسيار مستقيم و هموار است باغهاى بسيارى هست كه از طريق خانه‌هائى كه برخى متعلق به مردم و بعضى ملك شاهند بدانها وارد مىشوند . اين خانه‌ها اگرچه كوچكند چون بر جاده ساخته شده‌اند و طارميهاى زيبا و مشرف بر آن دارند منظره‌اى بديع بوجود آورده‌اند .\r\nعلاوه بر خانه‌ها ، يا بهتر بگوئيم مناظر خانه‌ها ، خيمه‌ها و دكانهاى كوچكى در كنارهء جاده هست كه همه‌چيز در آنها فروخته مىشود - بيشتر اشياء مورد احتياج تا قيمتى و بخصوص انواع ميوه و مربا ، زيرا اين جاده در همهء ساعات روز گذرگاه بىنهايت مردم از هر صنف و طايفه‌اى است . در اطراف جاده درختهاى چنار و ديگر انواع درخت كاشته شده است و منتهى به پلى زيبا مىشود كه بر زاينده‌رود زده‌اند و يكى از بهترين آثار معمارى كشور پادشاهى ايران است ؛ پلى است كه اگر از بازار بزرگ لار بهتر نباشد با آن برابرى مىكند .\r\nاين پل نيز از بناهاى اللهورديخان است . و با اينكه دشمنان و حاسدانش مىگويند اين بنا با پول شاه ساخته شده است نمىتوانند انكار كنند كه بانى شخص اوست ؛ اما عقيدهء عموم مردم كه حقيقت نيز همان است - اين است كه اللهورديخان پل را به خرج خود ساخته است . بستر زاينده‌رود در اين نقطه عمق زيادى ندارد اما عريض است چنان كه مىتوان حدس زد كه آبش به اندازهء آب خنيل « 165 » اسپانياست هنگامىكه از شهرهاى اسيا « 166 » و كاريون « 167 » مىگذرد و به پيس‌ورگا « 168 » مىريزد . چون زاينده‌رود در اين مكان بسيار عريض است بزرگ و پرآب مىنمايد و حال آنكه در حقيقت چنين نيست .\r\nاگرچه درازاى پلى كه بر آن احداث شده سيصد پا « 169 » است ، سراسر پل بر طاقهائى از سنگ سفيد استوار گرديده است و چنان پهن است كه دو ارابه مىتوانند دوشادوش يكديگر روى آن حركت كنند . در هر طرف پل جان‌پناهى است به ارتفاع يك نيزه . در اين جان‌پناه ، در فاصلهء هر ده پا پنجره‌هاى بزرگى تعبيه شده است كه مىتوان از\r\n\r\n\r\n","description":"","footnote":"\r\n( 165 )  Xenil \r\n( 166 )  Ecya \r\n( 167 )  Carrion \r\n( 168 )  Pisverga \r\n( 169 ) طول پل سيصد متر و عرض آن ده متر است . - م .\r\n","page_name":" 221 ","page_number":245},
  {"content":"\r\n\r\nهر يك از آنها رودخانه و شهركهاى كنار آن را تماشا كرد . جان‌پناهها يا ديوارهاى پل چنان عريضند كه در عرض آنها راهرو سقف‌دارى پديد آمده است كه از آغاز تا انتهاى پل كشيده مىشود . هنگام عبور از اين راهرو ، از درهاى كوچك و طاقنماهائى گذشته پنجره‌ها را يكى پس از ديگرى پشت سر مىگذارند بىآنكه براى مردم ديگر يا حيوانات سوارى و بارى ، يا ارابه‌هائى كه پىدرپى از روى پل مىگذرند مزاحمتى ايجاد شود . زيرا اين گذرگاهها مخصوص پيادگان است . زير هر پنجره پلكانى نامرئى هست كه از طريق آن مىتوان تا سطح آب رودخانه پائين رفت و زير طاقها به تفريح پرداخت و هواخورى كرد . همچنين در هردو انتهاى پل دو سر بالائى هست كه از طريق آنها روى سقف جان‌پناهها مىروند كه چنان كه گفته‌ايم از روى پل يك نيزه ارتفاع دارند . پشت‌بام اين جان‌پناهها كه چهارده يا پانزده پا عرض هريك از آنهاست خود دو پل ديگر را تشكيل مىدهند كه بنوبهء خود دو جان‌پناه دارند يكى در طرف رودخانه و ديگرى در طرف پل . بدين‌ترتيب پل اللهورديخان داراى پنج راه براى آمدورفت است ، يعنى جادهء ميانهء پل كه گذرگاه ارابه‌ها و چهارپايان است ، دو راهرو مسقف كه در عرض دو ديوار يا دو جان‌پناه تعبيه گرديده است ، و دو راهرو كه پشت بام يا سقف جان‌پناههاست . دو راهرو اخير بسبب ديد مطلوبى كه دارند بيش از راهروهاى ديگر مورد استفاده قرار مىگيرند . در ميان مناظر زيبائى كه از هر نقطهء پل به چشم مىخورد جالب‌تر از همه منظرهء شهركهائى است كه در دست راست پل در هريك از دو طرف رودخانه قرار گرفته‌اند . شهركى كه از همه به پل نزديكتر است و در طرف شهر اصفهان قرار دارد شهرك تبريزيان است كه ساكنان آن مردمى هستند كه از تبريز كه به عقيدهء بعضى اكباتان قديم و پايتخت ايالت بزرگ آذربايجان است كوچ داده شده‌اند . بيشتر ساكنان اين شهرك ، در گذشته بازرگانان متشخص تبريز بوده‌اند . شهرك ديگرى كه روبروى اين يك و در طرف ديگر رودخانه قرار دارد جلفاى جديد است .\r\n\r\n","description":"","footnote":"","page_name":" 222 ","page_number":246},
  {"content":"\r\n\r\nپل اللهورديخان ( از شاردن ، 1011 هجرى قمرى ) .\r\n\r\n","description":"","footnote":"","page_name":" الف 222 ","page_number":247},
  {"content":"\r\n\r\nبدين شهرك نام پايتخت ارمنستان بزرگ را داده‌اند كه بعد از آن‌كه كاملا بوسيلهء شاه عباس خراب شد ساكنان ثروتمند آن را بدين مكان انتقال دادند . با اين‌كه اكثريت ارامنهء اين شهرك زندگانى خوبى ندارند معدودى بسيار ثروتمندند و مىتوانند با داشتن مال و منال غم تبعيد را از ياد ببرند . در بخشهائى از اين دو مهاجرنشين كه مجاور رودخانه قرار گرفته‌اند ، خانه‌هاى بسيار بزرگ وجود دارد كه تعدادى از آنها را سكنهء ثروتمند شهر و بيشترشان را سلطانها يا وزراى معتبر يا ديگر نوكران شاه ، با مخارج گزاف ، براى خوش خدمتى و در حقيقت خشنودى وى ساخته‌اند . و بواقع هم اينجا از بهترين امكنه و زيباترين مناظر دنيا است .\r\nپيش از اين از دين گبرها سخن گفته‌ايم . ساكنان شهرك تبريزيان مانند ديگر ايرانيان صوفىاند و ساكنان جلفاى جديد كه زادگاهشان ارمنستان است مسيحى و ظاهرا از سنن و آدابى كه پاپ براى آنها معين كرده است پيروى مىكنند اما حقيقت اين است كه همهء آنها با لجاجتى عجيب مذهب خاص و قديمى خود را حفظ كرده‌اند و در ميان آنها بندرت كسانى را مىتوان يافت كه به پاپ احترام بگذارند و حتى او را بشناسند . با اين‌كه گاه‌گاه برخى از اسقفها يا كشيشان اين قوم ، خواه از جهت فقر و سرگردانى در اين كشور و آن كشور ، و خواه بر اثر ستمهاى غيرقابل تحمل عثمانيها و محنتهائى كه هم‌اكنون بر اثر جنگهاى مداوم ايران و عثمانى نصيب آنهاست راهى اروپا مىگردند و دم از اطاعت كليساى رم مىزنند وقتى از اصول دين سخن مىرود شناسائى كليساى رم را منكر شده جز از خليفه‌گرى خويش تبعيت نمىكنند و همواره سرسختانه تشريفات و آداب قديمى خويش را معمول مىدارند . با اين حال نه تنها برخى از اهالى جلفاى جديد از كليساى رم پيروى مىكنند ، در ارمنستان بزرگ نيز در جائى نزديك شهر ايروان كه بطلميوس آن را يروا ناميده و سابقا نيز مانند امروز پايتخت ارمنستان بوده است ، و بخصوص در ناحيه‌اى مركب از دوازده\r\n\r\n","description":"","footnote":"","page_name":" 223 ","page_number":248},
  {"content":"\r\n\r\nدهكده در نزديكى شهر نخجوان و حوزهء قضائى آن ، گروه زيادى از مردم ، كليساى لاتينى را برسميت مىشناسند و حتى در برخى از اين دهكده‌ها كليساهائى از فرقهء سن دومينيكن ديده مىشود و اهالى بر اساس نظامات كليساى رم از رؤساى اين فرقه پيروى مىكنند . همين مردم كشيشى ارمنى دارند كه از همان فرقه است . اين كشيش هيچگاه ازدواج نكرده است و نماز و ادعيه را به همان شيوه مىخواند كه معمولا پيروان فرقهء دومينيكن در اروپا اجرا مىكنند . حقيقت اين است كه بر اثر جنگهائى كه از چند سال بدين طرف اين ناحيهء فقير را محنت‌زده كرده است و هنوز نيز ادامه دارد ، براى اين گروه از ارامنه كه بسبب پيروى از كليساى رم آنها را فرنگى مىنامند فلاكت و ادبار امرى عادى شده است و از اين جهت عدهء آنها همواره رو به كاهش مىرود ، چنان كه فكر نمىكنم جمع مردان و زنان و اطفالشان از هزار نفر متجاوز باشد . هنگامىكه سفير به اصفهان رسيد چند سالى بود كه پاپ پل پنجم يك روحانى از فرقهء دومينيكن به نام پدر پل‌مارى « 170 » را كه مردى عالم و در زندگى روحانى سرمشق و معيار بود بدين شهر گسيل داشته بود . اين مرد با رعايت اصول دين تشريفات كليساى لاتين را كه در اين ناحيه بمرور زمان دستخوش تحريف و تخريب شده بود به سامان آورد . ارمنيهائى كه ذكر آنها گذشت همواره از حمايت كليساى رومى برخوردار بوده‌اند . از دوران اوزن حسن ، شاه ايران كه دسپينا « 171 » ، دختر كالوژان « 172 » امپراطور طرابوزان را به زنى گرفته بود ، چون شاهزاده خانم متدين به دين مسيح و پيرو كليساى يونان و به كيش آباء و اجدادى خويش پاىبند بود همواره به مسيحيان مغرب‌زمين و بخصوص سفرائى كه جمهورى و نيز به دربار اوزن حسن مىفرستاد مساعدت مىكرد .\r\nهمچنان‌كه فرستادگان مخصوص پاپ و فيليپ ، دوك بورگونى نيز كه در همين زمان به دربار اوزن حسن آمدند از كمكهاى وى برخوردار گرديدند . يكصد و پنجاه و اندى سال پيش از اين يك روحانى از\r\n\r\n\r\n","description":"","footnote":"\r\n( 170 )  Paul - Marie \r\n( 171 )  Despiana \r\n( 172 )  Calojoannes \r\n","page_name":" 224 ","page_number":249},
  {"content":"\r\n\r\nفرقهء سن دومينيك به نام پدر بارتلمى دو بولونى « 173 » ، تحت قيادت پاپ‌ژان بيست و دوم ، ساكنان اين دهكده‌ها را به پيروى از مذهب كاتوليك راهنمائى كرد . و چون كشيشى از فرقهء سن دومينيكن و چند كشيش اروپائى بنيادگذار اين كليساهاى كوچك بوده‌اند ، تاكنون سعى مردم بر اين بوده است كه همواره از سه چهار صومعهء كوچك كه ارشد روحانيان آنها بسبب وجود شهر ماكسيوان « 174 » در مجاورت دهكده‌ها اسقف ماكسيوان ناميده مىشود حراست و نگاهدارى كنند . اين خود بهترين نشانهء طبع كشيشان عاليمقام ماست كه اسير جاه‌طلبى نيستند . زيرا كشيشى كه ذكر او رفت زندگيى بسيار فقيرانه دارد و چه از جانب عثمانيها و چه از جانب ايرانيها عذابى دائم را تحمل مىكند . شهركهاى تبريز و جلفا و شهركى كه گبرهاى قديمى يزد و كرمان را در آن اسكان داده‌اند بر روى هم ده هزار خانه دارند . اما باغها و تاكستانهائى كه آنها را احاطه كرده است فضائى وسيع را دربر مىگيرد بطورى كه جمعيت آنها بيش از آنچه واقعا هست به نظر مىآيد . گذشته بر اين ، خانه‌هاى اين شهركها خيلى بزرگتر و زيباتر از خانه‌هاى شهر قديمى اصفهان است . اين خانه‌ها با خيابانهاى زيبائى به شهر مىپيوندند كه در عرف عام مردم چهار باغ ناميده مىشوند . زيرا هنگام نامگذارى بين شهركها و شهر قديم جز چهار خيابان وجود نداشته است .\r\nدر دست راست دروازه‌اى كه سفير از آن وارد اصفهان شد ، قلعه‌اى نظامى يا نوعى دژ هست كه ساختمانش بسيار قديمى است و دو تن از آخرين شاهان ايران - شاه طهماسب و محمد خدابنده - جد و پدر شاه فعلى آن را تجديد بنا كرده استحكاماتش را تعمير و به صورت فعلى درآورده‌اند . اين دژ كه چهارگوش است در دشتى واقع شده است و هر ديوار آن حداقل صد پا طول دارد . گرداگرد آن خندقى هست با آبى چنان اندك كه با پاى خشك مىتوان از آن گذشت . بيشتر اين خندق پر شده است . دژ در طرف صحرا هيچگونه\r\n\r\n\r\n","description":"","footnote":"\r\n( 173 )  Barthelemy de Bologne \r\n( 174 )  Maxivan \r\n","page_name":" 225 ","page_number":250},
  {"content":"\r\n\r\nخاكريزى ندارد بطورى كه مطلقا قابل دفاع نيست . براى ورود بدان از پلى كه بر خندق ساخته‌اند استفاده مىشود . درى بسيار بزرگ دارد كه از الوار و صفحه‌هاى آهنى ساخته شده است . از اين در بوسيلهء يكى از چهار برجى كه در چهار گوشهء دژ روى ديوار متكى به ديوار اصلى ساخته شده است دفاع مىشود كه فاصله‌اش با محوطهء جلو در چهارده يا پانزده پاست . اين ديوار فرعى حداقل يك نيزه ارتفاع دارد . ما بين چهار برج بزرگ ، در طول ديوارى كه به باستيون ملحق مىشود ، فاصله به فاصله تعدادى برجهاى كوچكتر وجود دارد كه مىتوانند در برابر تفنگهاى فتيله‌اى مقاومت كنند .\r\nپهناى ديوار نخستين ، بدون درنظر گرفتن جان‌پناه آن‌كه خود سه چهار پا عرض دارد ، ده دوازده پاست با خاكريزى خوب . اين ديوار از دو طرف با كاهگلى نظير آنچه پيش از اين گفته‌ايم و ايرانيان استحكامات و بامهاى خانه‌هاى خود را با آن اندود مىكنند پوشيده است . در فاصلهء پانزده شانزده پائى از اين ديوار ، ديوار بزرگ دژ واقع شده است كه ارتفاعش دو برابر ديوار نخستين است . چهار برج در چهار گوشهء اين ديوار قرار دارد اما به كلفتى و بزرگى ديگر برجها نيست . اين ديوار نيز با همان نوع كاهگل اندود شده است و جان‌پناهى دارد كه كنگره‌هائى براى تيراندازى در آن تعبيه كرده‌اند و به ديوارهاى قصرهاى قديمى اسپانيا شباهت دارد . اين قلعه بسبب ديوار محكم و جان‌پناه عريض و خندقش كه مىتواند هرچه عميق‌تر گردد ، و نيز بسبب موقع و خصوصيات ديگرى كه دارد و هنگام توصيف دژ لار از آنها سخن گفته‌ايم ، بيشك يكى از معتبرترين دژهاى نظامى ايران به حساب مىآيد . آنگونه كه حكام مهماندار سفير در دژ مىگفتند جان‌پناه اين ديوار سى پا عرض دارد و چون گل آن بسيار محكم و بكرات اندود شده است به خوبى مىتواند در برابر قويترين توپخانه مقاومت كند . چنان كه عثمانيها نظير اين جان‌پناه را در سال 1615 ( 1014 ه . ) در اطراف شهر ايروان ساخته بودند و اگرچه بيش از ده پا پهنا نداشت اما گل آنچنان محكم و كهنه بود\r\n\r\n","description":"","footnote":"","page_name":" 226 ","page_number":251},
  {"content":"\r\n\r\nكه با آنكه محاصره‌كنندگان آن را با توپخانهء بسيار قوى و با مهارت كوفتند هيچگونه زيانى بدان نرسيد . بعد از گذشتن از دروازهء اول دژ ، از چند گذرگاه تنگ مىگذرند و به دروازهء ديگرى مىرسند كه هردو لنگهء در آن همانند ديگر درها از ورقه‌هاى آهن پوشيده است .\r\nاز آنجا به بعد ، از در سومى مىگذرند و به دژ داخل مىشوند . هريك از اين درها چند دربان و نگهبان نظامى دارد . در اسلحه‌خانه كه بزرگ و زيبا ساخته شده است ، چهل پنجاه آتشبار هست كه بين آنها چندين قبضه توپ بزرگ و كوچك و توپ گروههء گردان ديده مىشود كه اغلب آنها هنگام تصرف شهر تبريز و ايروان از عثمانيها به غنيمت گرفته شده است . همچنين در اين اسلحه‌خانه سلاحهائى ديده مىشود كه ايرانيان هنگام تسخير گمبرون از پرتغاليها گرفته براى زينت و نمايش به ديوار آويخته‌اند . اين سلاحها روى پايه‌هاى خود نصب گرديده بود اما ديگر سلاحها كاملا اوراق روى زمين افتاده غيرقابل استفاده بود . زيرا علاوه بر آن‌كه اين دژ در قلب كشور و دور از دسترس دشمنان قرار گرفته است و بدين‌علت نيازى نمىبينند كه توپ مجهز بر جان‌پناه بگذارند اساسا ايرانيها چندان از توپخانه استفاده نمىكنند و بدان اعتنائى ندارند . اما براى تفاخر بدين كه توپ هم دارند در پائين برج و كنار خندق ، چندين توپ سبك و تعدادى تفنگ فتيله‌اى گذاشته‌اند كه لوله‌هاى آنها بسوى جنوب است . در وسط دژ ميدانى بزرگ و زيبا با چند رواق و طارمى كم‌ارتفاع هست كه در آنها چند حوضچه كوچك و فواره‌هائى هست كه آبشان تا ارتفاع زياد بالا مىرود و در حوضچه‌ها مىريزد . اين رواقها و ميدان را روزى ديديم كه حاكمان شهر و دژ سفير را به ناهار دعوت كرده بودند و محل پذيرائى يكى از همين رواقها بود كه كف آن با بهترين قاليها مفروش بود . سطح آب حوضچه‌ها برسم رايج بين ايرانيها و عربها از انواع گل پوشيده بود . اين مجلس مهمانى كاملا شبيه ضيافتى بود كه سلطان شيراز به افتخار سفير برپا كرد . در اينجا نيز سينيهاى بزرگى پر از پلو و انباشته از\r\n\r\n","description":"","footnote":"","page_name":" 227 ","page_number":252},
  {"content":"\r\n\r\nگوشت مرغ و گوسفند گذاشته بودند و تنها اختلاف آن با ضيافت شيراز رنگ برنجها بود . دسر عبارت بود از انواع مربا و گوجه و زردآلوى سبز و انار ترش . اينان معتقدند كه ميوهء سبز آدمى را به نوشيدن شراب تحريك مىكند . براى ايرانيان « 175 » نوشيدن شراب بالاترين لذت به حساب مىآيد . چنان كه مهمانداران سفير در مدت چهار ساعت حضور ما ، جز بدان نپرداختند . از اين گذشته ، در سراسر مهمانى دو گروه رقاص و رقاصه - گروهى زن و گروهى پسران جوان - مهمانان را سرگرم مىكردند . افراد هردو گروه دامنهاى ابريشمين گلابتون‌دوز با رنگهاى مختلف دربر داشتند و چنان كه پيشتر نيز گفته‌ايم موى پسران به بلندى موى زنان بود . هردو گروه اداهائى كاملا شهوت‌انگيز و شرم‌آور داشتند . بسيارى از رقاصان - چه زنان و چه پسران - به مهمانها شراب مىدادند اگرچه ، سفير از اين عمل بسيار ناراحت و كسل شده بود . سفير كه مدت زيادى دوزانو بر زمين نشسته بسيار خسته شده بود درخواست كرد نيمكتى يا چيزى كه كمى بلندتر از زمين باشد بياورند تا تاب نشستن داشته باشد . اتفاقا در خود دژ ، از بقاياى غنائم گمبرون ، صندليى نظير صندليهاى خودمان يافتند . سفير بر آن نشست و چون بدين وسيله تا حدى از مكالمهء با ديگران راحت شد تا پايان مهمانى بر اين صندلى رفع خستگى كرد .\r\nدر اينجا نمىتوانيم از بيان اين نكته چشم بپوشيم كه سفير در اين روز مطمئن شد كه ايرانيان نسبت به دو اعتقادى راسخ دارند .\r\nاين اعتقاد از روزهائى كه وى در شيراز بسر مىبرد بمناسبتى كه هم‌اكنون ذكر خواهيم كرد ، براى ايرانيان نسبت به دو حاصل شده در سراسر ايالت فارس پيچيده بود . توضيح آنكه يك روز كه حكام شيراز در دهكده‌اى كه سفير چند روز پيش از ورود به شهر در آن توقف كرده بود به ديدار وى آمدند ، گذشته از هداياى متعددى كه به وى تقديم داشتند ، براى آنكه مهمان جليل القدرشان از هيچگونه\r\n\r\n\r\n","description":"","footnote":"\r\n( 175 ) مقصود هيأت‌هاى حاكمهء ايران است و نه مردم عادى . - م .\r\n","page_name":" 228 ","page_number":253},
  {"content":"\r\n\r\nتفريحى محروم نباشد چند زن به دو پيشكش كردند . اما وى از آنها تشكر كرد و گفت كه سالمند است و معاشرت با زنان برايش دلپذير نيست و اين امرى بود كه در نظر آنان ، ولو كه بالعيان موى خاكسترى و ريش كاملا سفيد وى را مىديدند غيرممكن مىنمود . چون از آن پس نيز هنگام توقف در شيراز سفير در ديدار با شخصيتها ، بخصوص پزشكان و اديبانى كه مدعى آگاهى از تاريخ قديم يا معاصر كشور خود بودند ، از آنها دربارهء نام ايالات و رودخانه‌ها و شهرهاى اين امپراطورى بزرگ پرسشهائى كرد كه در پاسخ آن درماندند و حال آنكه خود او از طريق مطالعهء آثار مصنفان قديم و سفرنامه‌ها بدان آگاه بود اين مكالمات ايرانيان را معتقد كرد كه سفير در اين گونه مسائل از آنها آگاه‌تر است و بخصوص آگاهى وى بر حوادث قرون اخير ايران - از دوران شاه حيدر و فرزندش شاه اسماعيل و نوه‌اش شاه طهماسب ، پدر ، جد و جد اعلاى شاه عباس پادشاه فعلى - آنان را بر آن داشت كه شهرت دهند سفير در زمانهاى گذشته با همين سمت در ايران خدمت كرده است و مأموريت قبلى او حداقل بايد در دوران شاه طهماسب بوده باشد كه هشتاد سال پيش زندگانى مىكرده است . بر اين اساس آنها استدلال مىكردند كه چون سفير براى احراز چنان شغل مهمى در آن زمان حداقل مىبايد چهل ساله بوده باشد ، بنابراين سن كنونى وى از يكصد و بيست سال كمتر نخواهد بود . حتى بين ايرانيان كسانى بودند كه او را سالخورده‌تر مىدانستند و معتقد بودند كه تحصيل آنهمه اطلاعات و وقوف بر آن‌همه معلومات در سنينى كمتر از آن امكان‌پذير نيست . بخصوص هنگامى كه از عدم تمايل وى به زن آگاه شدند در عقيدهء خويش نسبت به سالخوردگى وى راسخ‌تر شدند همانطور كه حقيقت نيز چنين بود ، بنابر اين معتقد شدند كه بىميلى سفير به زنان ، نه از جهت تقواى وى بلكه بسبب ناتوانى جنسى منبعث از سالخوردگى است . و چون خود در شصت سالگى كاملا از نيروى جنسى برخوردارند يقين كردند كه سفير در سنين بسيار بالاترى است . به همين جهت ، بخصوص سالخوردگان ، درصدد\r\n\r\n","description":"","footnote":"","page_name":" 229 ","page_number":254},
  {"content":"\r\n\r\nبرآمدند كه از راز تندرستى وى در چنان سن و سالى آگاه شوند و در اين مورد از خدمه‌اش پرسشها مىكردند و سفير كه آنها را شيفتهء اين مسائل مىديد بدانها جوابهاى مبهم و دو پهلو مىداد تا همواره در ترديد بمانند و تنها بدين اكتفا مىكرد كه بگويد بطور دقيق نمىداند چند سال از عمرش گذشته است و به هيچ‌وجه به ياد نمىآورد كه هشتاد سال پيش از اين در ايران بوده باشد . اين‌گونه جوابها آنها را در پندارشان پابرجا مىكرد و تصور مىكردند كه سفير حافظهء خود را بر اثر كبر سن از دست داده است و تنها چيزى كه به ياد دارد وجود رقاصگان و رقاصان در ايران است و به همين‌جهت اجازهء ورود آنها را به خانهء خويش نمىدهد . هنگام ورود سفير به اصفهان ، شهرت سالخوردگى وى در شهر پيچيده بود و وى را بدان اندازه سالخورده مىدانستند كه در شيراز چنان باورى نبود . بهمين‌جهت در همان روز كه ضيافتى به افتخار وى در دژ ترتيب داده شد داروغه كه يكى از حكام شهر به حساب مىآمد ، اختصاصا در گوشه‌اى دنج و بسيار محرمانه با سفير ديدار كرده بوسيلهء مترجمى به وى پيشنهاد كرد كه اگر ميل داشته باشد زنانى در اختيارش قرار گيرد و گفت نه تنها قادر است زنانى بسيار زيباتر و جوانتر از رقاصگان حاضر در مجلس برايش بفرستد بلكه مىتواند زن خانگى نيز برايش پيدا كند و براى اين حسن خدمت دلايلى نيز اقامه كرد تا سفير را به قبول هداياى خويش وادارد . اما وى با تشكر بسيار پاسخ داد كه در سن و سالى است كه نزديكى با زنان ، هرچند هم زيبا و جوان باشند ، برايش لذت‌بخش نيست . اين سخنان براى اصفهانيان جاى شكى باقى نگذاشت كه آنچه در شيراز دربارهء سن و سال سفير گفته بودند جز حقيقت نبوده است . يعنى معتقد شدند كه وى هشتاد سال پيش از آن ، در زمان شاه طهماسب ، در ايران سفارت داشته و اطلاعات وسيع خود را دربارهء آن پادشاه در همان زمان و در همان مقام بدست آورده است . و چون در نظر آنان ممكن نبود مردى با آن سن و سال بتواند بر اسب بنشيند و همچون وى سختيها را تحمل كند ترديد نداشتند\r\n\r\n","description":"","footnote":"","page_name":" 230 ","page_number":255},
  {"content":"\r\n\r\nكه وى از رازى ماوراء طبيعى برخوردار است و در چنان سن و سال براى به كار انداختن قواى خويش آن سر مكنون را به كار مىگيرد .\r\nزيرا ايرانيان بر اين باورند كه در هر موجودى نيروئى خارق العاده هست كه آدميان از علل و اسباب آن بىخبرند .\r\nوالى كل كه در اينجا او را وزير يا قاضى مىنامند دژبان يا فرمانده قلعه است و همواره با معدودى سرباز و برخى پيشخدمتهايش در دژ زندگى مىكند . هنگامىكه سفير در دژ مهمان بود براى اسكان گروهى مهاجر ارمنى كه به دستور شاه از ايروان منتقل مىشدند چندين خانهء خوب و قابل توجه در فاصلهء شهر و دژ در دست ساختمان بود . اما دقتى كه در توسعه و تنظيم شهر اصفهان به عمل مىآورند هنگامى به نتيجه خواهد رسيد كه توسعهء فرح‌آباد مازندران كه در آينده بتفصيل درباره‌اش سخن خواهيم گفت « 176 » موجبات انصراف آنان را از آباد كردن اصفهان فراهم نكند .\r\nاهالى اصفهان كه امروز پايتخت سراسر امپراطورى ايران است خلق و خوئى بسيار بهتر از شيرازيان دارند . و علت اين امر حشر و نشر دائم آنها با مليتهاى مختلف از قبيل ارمنى و گرجى و سوريايىها است كه همگى مسيحى و مهربان و اهل معاشرت‌اند . در نتيجه اصفهانيها نيز رفته‌رفته بدين‌گونه خلق‌وخوى عادت كرده در معاملات خويش با خارجيان نيز صديق و صريح شده‌اند . لباس مردان و زنان اصفهان همانند شيرازيان است كه پيشتر از آن سخن گفته‌ايم . لباس زنان ارمنى با ديگران اندكى متفاوت است . بدين معنى كه زنان ارمنى هيچگاه روپوش سفيد نمىپوشند بلكه روپوش آنان سياه يا قهوه‌اى رنگ و بلندى آن تا سر زانو است . روسرى اين زنان شبيه زنان دهقانان اسپانياست . اينان نيز همچون ديگر زنهاى ايرانى و عرب شلوار برپا مىكنند . زنان جوان ارمنى نوارى تنگ و فشرده از تافته‌هاى رنگارنگ بر پيشانى مىبندند و آنها كه اجتماعىترند روى اين نوار تورى از طلا يا از پارچهء خود نوار\r\n\r\n\r\n","description":"","footnote":"\r\n( 176 ) در اين سفرنامه دربارهء فرح‌آباد ، نه بتفصيل و نه باجمال سخنى نيامده است . - م .\r\n","page_name":" 231 ","page_number":256},
  {"content":"\r\n\r\nمىاندازند كه همچون گوش‌بند كلاهخود پياده نظام ما ، گونه‌ها را تا گلو مىپوشاند . اين تور را چنان مىبندند كه مويها و همهء اطراف صورت براحتى در آن جاى مىگيرد و چهره‌شان كاملا گرد و پف كرده به نظر مىآيد . اين حالت در نظر آنها نوعى زيبائى محسوب مىشد در صورتى كه به نظر ما شكل و شمايل آنها را عوض مىكرد و از ريخت مىانداخت ، زيرا ما اروپائيان صورتهاى كشيده و ظريف را دوست داريم . زنهاى ايرانى اگر سر و صورت خود را همچون ارمنيها ببندند بسيار زشت مىشوند . لباس مردان يكسان است جز آنكه برحسب موقعيت و مقام برخى لباسهاى كم‌بها و بعضى تن‌پوش پربها بر تن دارند .\r\nحمام مردها از زنها جداست و باستثناى مردم بسيار فرودست ، كمتر كسى از حمام عمومى استفاده مىكند . همانطور كه در توصيف شهر شيراز بيان كرديم زنهاى متشخص ، حتى از طبقات متوسط در خانهء خود حمام دارند . و اين رسم نه تنها در ايران بلكه در همهء كشورهاى اسلامى ديگر و ممالكى كه اعراب و تركها و تاتارها بر آنها حكومت مىكنند ، رايج است . اگرچه گناه شهوت‌پرستى و شهوت‌رانى در ميان اين ملتها امرى رايج و عمومى است اين عمل در اصفهان از همهء ايران رايج‌تر و ريشه‌دارتر است . و علت آن تجمع و ازدحام مليتهاى مختلف و وجود تعداد زيادى بردهء بسيار زيبا و دلرباى گرجى و چركس و روس سفيد ، از هر دو جنس ، در اين شهر است كه عدهء آنها بسبب وجود پسران جوان و دختران اقوام اجنبى كه شاه عباس از چند سال بدينطرف همواره بدين شهر كوچانيده است همواره رو به افزايش است . گذشته از اين ، اگرچه كافران خود نيز اين‌گونه اعمال را شنيع و خشونت‌بار به حساب مىآورند ، در اين شهر كسانى براى استفادهء مادى گروهى پسر جوان را خريدارى مىكنند ، مويشان را همچون زنان بلند نگاه مىدارند ، بدانها لباس زنانه مىپوشانند ، رقصيدن يادشان مىدهند ، و همچون روسپيان شهرهاى اروپا آنها را در روسپىخانه‌ها در\r\n\r\n","description":"","footnote":"","page_name":" 232 ","page_number":257},
  {"content":"\r\n\r\nمعرض استفاده مىگذارند . در حقيقت بسيار جاى تأسف است كه آنهمه طفل و نوجوان را صرفا به منظور ارتكاب اعمالى چنين فضيحت‌بار خريدارى مىكنند . از همين يك عمل مىتوان قضاوت كرد كه اين پادشاه به هيچ دينى پاىبند نيست زيرا خود اوست كه پس از ويران كردن گرجستان بيشتر ساكنان بينواى آن را به بردگيى اينچنين رسوا كشانيده است . بيشتر چركسها و مسكويها را تاتارها و لزگيها و ديگر همسايگانشان و برخى از هموطنانشان مىدزدند و به دربند مىفرستند و حكمران اين شهر هرسال عدهء زيادى از اين دختران و پسران جوان را براى شاه مىفرستد . كه زيباترين آنها را براى حرمسراى خويش انتخاب مىكند . اين تعداد زائد بر آن گروههاست كه هرسال بازرگانان به فروش مىرسانند ، چنان كه همهء ايالات اين حكومت پادشاهى همواره از عدهء زيادى بردهء زن و مرد انباشته است .\r\nبعد از آنكه سفير مدتى در اصفهان توقف كرد به حكام شهر فرمانى رسيد كه بموجب آن سفير مىبايد به قزوين عزيمت كند .\r\nبدين‌جهت وى پس از ديدارى از دو صومعهء اگوستنها و پابرهنگان خود را آمادهء حركت كرد . بخصوص كه توتان‌بگ قاضى شهر با وى مساعدت بسيار كرد و هرگونه دستور لازم را صادر نمود .\r\nسفير بعد از ظهر روز يكشنبهء هيجدهم مه ، در حالىكه حكام و بسيارى از شخصيتهاى ديگر شهر مشايعتش مىكردند از اصفهان به راه افتاد . همراهان وى را به مسجدى در نزديكى باروى شهر هدايت كردند و وى شب را در اين مكان گذرانيد و روز ديگر را نيز در انتظار تدارك شتران و قاطرهائى كه براى باركشى و سوارى خواسته بود در همين‌جا توقف كرد . خود شب را در اطاقى در خانهء مجاور مسجد براحتى گذرانيد ؛ براى نوكرها نيز در جائى نزديك به همين خانه چادرهائى برپا شده بود . در اينجا نيز فقرائى از شهر و بينوايانى از مسيحيان شهركهاى حومه ، براى گرفتن صدقات نزد ما آمدند و سفير نيز طبق معمول و همانگونه كه در شهر عمل كرده\r\n\r\n","description":"","footnote":"","page_name":" 233 ","page_number":258},
  {"content":"\r\n\r\nبود دستور داد صدقاتى بدانها بدهند .\r\nروز بيست و نهم سفير سه فرسنگ راه پيمود و به دهكده‌اى به نام دولت‌آباد رسيد كه در آن خانه‌اى متعلق به شاه وجود داشت . اين خانه جز يك تالار كه در اطرافش چهار راهرو كوچك بود و يك اطاق دفتر نداشت و ديوارهاى اطاق دفتر با نقاشيهاى بسبك قديم آرايش شده بود كه شكارگاه و مجلس ضيافت و رقص زنها را به همان شيوه كه امروز در ايران معمول است مجسم مىكرد .\r\nروز سىام ، سفير كه كاروان را يكى دو فرسنگ به جلو فرستاده بود در كاروانسرائى نيمه‌خراب كه با اين وصف جاى ناراحتى نبود منزل كرد . آب اين ناحيه بسيار بد بود گرچه ، عاليجناب از اصفهان براى خود آب آشاميدنى و يخ كه معمولا در ايران براى خنك كردن آب به كار مىرود ، آورده بود . كه در صورت فقدان اين آب و يخ ، گرماى محيط او را دچار رنج فراوان مىكرد .\r\n\r\n[ از اصفهان تا قزوين 
  ]\r\nروز سى و يكم ، در كاروانسراى ديگرى راحت‌تر از كاروانسراى پيشين توقف كرديم . در مدخل اين كاروانسرا چشمه‌اى زيبا با آبى زلال و خنك كه آرزوى همگان بود به چشم مىخورد اما به زودى فهميديم كه آبش بسيار بد است چنان كه همهء كسانى كه از آن آشاميدند بلافاصله به دل‌دردى شديد و سردردى تحمل‌ناپذير دچار شدند . در حقيقت بيشتر آبهاى روى زمينى بين راه اصفهان و قزوين ، اعم از چشمه و جارى ، خطرناكند و تنها آب امامزاده و نطنز و چاههاى عميقى كه اختصاصا براى آب آشاميدنى حفر مىشوند قابل شرب است اگرچه ، اين آبها نيز كاملا سالم نيستند .\r\nروز اول ژوئن ، سفير به كاروانسرائى رسيد كه نزديك دهكدهء كوچكى بود به نام تاجرآباد و مركب از چند خانه . با اينكه كاروانسرا جائى بسيار راحت و قابل سكونت بود سفير ترجيح داد با همراهانش در باغى بسيار زيبا كه ملك شاه بود منزل كند . از احداث اين باغ چندسالى بيش نمىگذشت و در آن ساختمانى بود كه اگرچه كوچك ، ولى چنان دل‌انگيز كه تا آن زمان نظيرش را نديده بوديم . مساحت\r\n\r\n","description":"","footnote":"","page_name":" 234 ","page_number":259},
  {"content":"\r\n\r\nزيربناى اين ساختمان بيش از بيست و پنج پاى مربع نبود كه شامل ديوارهاى كلفت و محكم آجرى نيز مىشد . بهترين اطاق خانه تالارى بود با ده پا طول و هشت پا عرض كه ديوارهايش را از كف تا ارتفاع ده پائى با نقشهاى طلائى تزئين كرده بودند و دورادور آنها گچ - بريهائى ديده مىشد . اين گچ‌بريها بمنزلهء قاب و در اطراف تابلوهاى بسيار زيبا و بىنظير و كامل عيارى بود كه با آنچه معمولا در ايران ديده مىشود فرق بسيار داشت . تابلوها تصاويرى از زنها و جشنها و تنگهاى شراب و مناظر رقصهاى محلى را مجسم مىكرد . بعد از حاشيه‌اى كه چنان كه بيان كرديم تا ارتفاع ده پا اين تابلوها را دربر مىگرفت بقيهء ديوارهاى تالار و حتى طاق آن با تذهيبهاى زيبا و نقشهاى لاجوردين زينت شده بود . رنگ طلائى كامل عيار اين نقشها چنان جلائى داشت كه چشم را خيره مىكرد . در اطراف تالار چهار راهرو بود و همان تعداد اطاق كوچك كه همگان به شيوهء خود تالار نقاشى و تذهيب شده بودند . تالار گذشته از چهار درى كه به راهروها باز مىشد و از آنها نور مىگرفت در قسمت بالاى ديوارها داراى چهار پنجره بود كه شيشه داشتند و قابهايشان طلائى و همچون ديگر قسمتهاى تالار نقش و نگار داشت . اين پنجره‌ها نيز به راهروها باز مىشد بطوريكه تالار بسيار روشن و در عين‌حال در زمستان گرم بود . درها چنان محكم و بقدرى خوب در چهارچوبها جا افتاده بودند كه ماهرترين نجاران اروپا نيز قادر نيستند بهتر از آن بسازند .\r\nآنچه دستگيرمان شد اينكه نقاش تابلوها ژول « 177 » نامى بوده است متولد يونان كه در ايتاليا رشد كرده و هنر آموخته بود . اين نقاش به دستور شاه در اين تالار هنرنمائى كرده بود و هنگامى كه سفير بدين مكان رسيد ديرى نبود كه نقاش موصوف در قزوين از دنيا رفته بود .\r\nبه آسانى تشخيص داده مىشد كه آن كارها از يك اروپائى است زيرا گذشته از آن‌كه سبك كار ايتاليائى بود ، لباسهاى زنان به شيوهء زنان مسيحى معاصر يونان بود . اين خانه هرچند همانطور كه بيان كرديم\r\n\r\n\r\n","description":"","footnote":"\r\n( 177 )  Jules \r\n","page_name":" 235 ","page_number":260},
  {"content":"\r\n\r\nبزرگ نبود ، باغى بسيار بزرگ داشت با انواع درختان ميوه و تعداد زيادى چنار و توسه كه محيط مشجر خرم و مطبوعى را بوجود آورده بودند . همچنين در اين‌سو و آن‌سوى باغ چشمه‌ها و استخرهاى كوچكى بود كه در آنها آب‌تنى مىكردند زيرا ساختمان استخرهاى بزرگ ناتمام بود . اساسا كار احداث و آرايش قسمتى از باغ ناتمام بود و در قسمتهاى ديگر نيز بتازگى درختهائى غرس كرده بودند .\r\nاين درختها چون هنوز جوان بودند سبزيى بسيار مطبوع و كمى ميوهء پيش‌رس داشتند ، از جمله توتهاى سفيد و خوش‌طعم در شاخه‌هاى آنها به چشم مىخورد .\r\nسفير پس از صدور دستورهاى لازم دربارهء نحوهء حركت در روزهاى بعد ، روز دوم ژوئن كمى پيش از غروب آفتاب از اين مكان حركت كرد . سراسر راهى كه در پيش داشتيم قوزدار و كوهستانى بود اما چنان وسيع كه يك ارابه به خوبى مىتوانست در آن حركت كند .\r\nحتى اگر در آسيا مرسوم بود ، امكان داشت ارابه‌هاى انباشته از بار را نيز از آن بگذرانند . دو روز از اين تپه ماهورها مىگذشتيم و سه روز ديگر نيز مىبايست در جاده‌اى مشابه راهپيمائى كنيم . بيشتر راه باير و لم‌يزرع بود جز آنكه در برخى فواصل رگه‌هاى آبى وجود داشت كه معمولا توقف‌گاه كاروانهاى تجارى است . در اين كوههاى بينوا كه فارس را از آذربايجان جدا مىكنند نه درختى ديده مىشد و نه خاربنى . نيمه شب گذشته بود كه سفير به باغى رسيد هم از آن شاه . اين باغ كه نهالهايش را تازه كاشته بودند نه آرايشى داشت و نه ساختمانى - جز شاه‌نشينى كه سفير در آن منزل كرد . در حالىكه قسمتى از خدمه زير درختها جاى گرفتند و گروه ديگر در كاروانسرائى بدساخت كه مجاور باغ بود سرپناهى يافتند .\r\nصبح روز بعد كه سوم ژوئن بود ، سفير در همان ساعتى كه روز گذشته حركت كرده بوديم از اين منزل ناساز كه عباس‌آباد نام داشت بيرون آمد . راهمان را از كوهستانى خشن و باير آغاز كرديم كه جز تعداد زيادى گرگ موجود زندهء ديگرى در آن يافت نمىشد .\r\n\r\n","description":"","footnote":"","page_name":" 236 ","page_number":261},
  {"content":"\r\n\r\nكمى پس از غروب آفتاب دستهء بزرگى از گرگها را در كنار جاده ديديم . اين حيوانات نه فرار كردند و نه ترسى از خود نشان دادند تا آنجا كه گروهى از همراهان به قصد شكار از آنها از قافله جدا شدند . و همچنانكه معمولا در اين‌گونه موارد گروهى مدعى ديدن چيزهائى مىشوند كه در حقيقت نديده‌اند ، برخى از افراد قافله كه به گرگها نزديك شده بودند مدعى بودند كه آنچه ديده‌اند شير بوده است و نه گرگ ، و بعضى مطمئن بودند كه پلنگ ديده‌اند در صورتى كه حتى از دور بروشنى معلوم بود كه حيوانات مزبور جز گرگ نيستند . راه امروزمان بسيار دراز بود چنان كه ناگزير تا پاسى از شب راه پيموديم ، تا آنكه بعد از نيمه شب به باغى رسيديم كه باز هم متعلق به شاه بود . با اينكه ساختمان زيباى باغ نيمه‌تمام بود سفير و همراهان در اطاقهاى آن منزل كردند . اين مكان و خود باغ را نيز امام‌زاده مىناميدند . از اين باغ نهرى وسيع مىگذرد كه آبش از جائى دور سرچشمه مىگيرد و باغ را آبيارى مىكند . درخت اين باغ بسيار اندك و بيشتر نهالها كوچك بود . همه‌شب را با وضعى عجيب از مگسهاى بسيار ريز و سفيد رنگى در عذاب بوديم . اين موجودات چنان ريز بودند كه جز با دقت بسيار ديدن و احساس كردن آنها غيرممكن بود . و غالبا به كسانى كه به بستر مىرفتند ، اعم از اينكه روى آنها باز باشد يا بسته ، حمله‌ور مىشدند و بخصوص نيش خود را به گردن و صورت و انتهاى بازوها فرو مىبردند و دردى جانگزا در بدن ايجاد مىكردند كه نه تنها بدن را آتش مىزد بلكه موجب چنان اضطرابى در روح مىشد كه به كلى راحتى را از آدمى سلب مىكرد . و چون هرچه هم بسرعت دست را بر نقطهء دردناك فرود مىآورديم وجود حشره احساس نمىشد ، سفير علت آن آلام را بدى هوا مىدانست . تا آنكه مردى كه در همين باغ منزل داشت ، چون آه و نالهء همراهان ما را شنيد ، در بدنهء درختان توت برجستگيهائى را در انتهاى دمبرگها به عاليجناب نشان داد كه محل تجمع اين جانوران ذره‌بينى بود . اين حشرات بقدرى ريز بودند كه پس از\r\n\r\n","description":"","footnote":"","page_name":" 237 ","page_number":262},
  {"content":"\r\n\r\nمتفرق شدن هيچ چشمى قدرت ديدن آنها را نداشت .\r\nصبح فردا حكام كاشان كه پس از خروج از فارس نخستين شهر معتبر آذربايجان است و با باغى كه از روز پيش در آن منزل كرده بوديم چهار فرسنگ فاصله داشت ، فرستادگانى به ديدار سفير اعزام داشتند . اين فرستادگان دو بار ميوه ، يك بار برف و برخى مشروبات خنك‌كنندهء ديگر براى سفير هديه آورده بودند كه در آن هواى گرم مايهء تسكين بسيار شد و بيش از حد مطبوع خاطر وى قرار گرفت . و چون حكام شهر خبر يافته بودند كه سفير معمولا پيش از آغاز روز به مكانهائى كه قصد توقف دارد مىرسد و براى ورودش مقدماتى فراهم كرده بودند ، از سفير درخواست كرده بودند كه در روشنائى روز به شهر وارد شود تا قادر باشند آنچه را تدارك ديده‌اند در معرض تماشا بگذارند . سفير از اين خواهش بسيار ناراحت شد زيرا با خستگى بسيار و حركت در سراسر شب ميل داشت كه پس از ورود به استراحت پردازد و بخوابد . با اين‌حال نخواست آنها را برنجاند زيرا مىدانست كه بموجب فرمان اكيد شاه همهء شهرهاى مسير وى موظف به انجام دادن چنان تشريفاتى گرديده‌اند و جرأت عدول از فرمان را ندارند\r\nنزديك نيمه شب بود كه از اين باغ - كه چنان كه گفته‌ايم در منتهااليه جادهء كوهستانى واقع شده بود - بيرون آمديم . چون راهى كه مىبايد بپيمائيم بيش از چهار فرسنگ نبود ، سفير با كاروان بسيار فاصله گرفت و كمى پيش از سپيدهء صبح به نيم‌فرسنگى كاشان رسيد و در آنجا تا طلوع آفتاب توقف كرد . هنوز آفتاب در افق ظاهر نشده بود كه ابتدا چند سوار ، و در پى آنها حكام شهر و همراهان را مشاهده كرديم . همهء پيشوازكنندگان سوار بر اسب بودند ، با همانگونه لباسها كه در ديگر مكانها ديده بوديم ، و همگان چابك و آراسته . همراه اين گروه ، گروه ديگرى مركب از پانصد تفنگدار و جمعى از مردم شهر پيش مىآمدند كه در جلو آنها موسيقى معمول ايرانيان ، مركب از طبل و دف نواخته مىشد و نيز رقاصانى مركب از زنان و پسران جوان حركت مىكردند . آنچه در اين تشريفات\r\n\r\n","description":"","footnote":"","page_name":" 238 ","page_number":263},
  {"content":"\r\n\r\nكاشان ( گراور 1656 ميلادى ؛ از روى طرح اولئاريوس ، 1637 ميلادى ) .\r\n\r\n","description":"","footnote":"","page_name":" الف 238 ","page_number":264},
  {"content":"\r\n\r\nدرخشندگى بسيار داشت گروهى زن اسب‌سوار بود كه نسبت به ديگران تشخصى داشتند . اين زنها زيباترين لباسهاى روز را پوشيده ، مرواريدهاى فراوان در اطراف صورت و بر پيشانى آويخته بودند . موى بسيار بلندشان بر پشت ريخته بود و با اينكه معمولا موى زنان ايرانى سياه است و اگر هم بطور طبيعى سياه نباشد آن را به رنگ سياه درمىآورند ، در ميان اين زنان زنى بسيار زيبا و سفيد چهره موى حنائى داشت . با اين‌كه شهر در ديوارهاى بلند خوش‌ساخت محصور است ، هنگام ورود عدهء زيادى زن را بر سر ديوار خانه‌ها ، در مهتابيها ، و ديگر بناهاى مرتفع مشاهده كرديم .\r\nسرانجام ، پس از طى راهى طولانى - نه به درازاى راه ورودى شيراز اما بسيار عريض‌تر از آن‌كه دو طرف آن را ديوار خانه‌ها و باغهاى مشجر به درختهاى عظيم فراگرفته بود - به ميدان شهر رسيديم . آنچه اين ميدان را زينت مىبخشيد و بر شكوهش مىافزود كاروانسرائى بزرگ بود كه مدت زيادى از اتمام ساختمان آن نمىگذشت . اين كاروانسرا مىتواند عدهء زيادى مسافر را بپذيرد .\r\nآب‌نماهاى زياد و حجره‌هائى بسيار خوب و راحت دارد . كمى آن‌سوتر از اين كاروانسرا قصر شاه قرار گرفته است كه منظرهء خارجى آن چندان زيبا نيست اما باغى بسيار بزرگ و زيبا دارد و از لحاظ ساختمان يكى از زيباترين و راحت‌ترين خانه‌هاى شاه در سراسر كشور است . بعد از باغ نخستين ، باغ بسيار بزرگ ديگرى قرار دارد . در اين باغ نيز خانه‌اى با همان عظمت و معمارى كاخ نخستين هست كه حرمسراست . سراسر باغ را چفته‌هائى به بلندى دو نيزه انباشته از شاخه‌هاى درختان ميوه پوشانيده است و اين حاكى از دقت بسيارى است كه شاهان مشرق زمين در نگاهدارى از باغهاى خويش به عمل مىآورند . سفير در اين روز وقت زيادى براى ديدار اين باغها و قصر و حرمسرا كه بعدا در معرض تماشايش گذاشته شد صرف نكرد و جز به برخى اطاقهاى طبقهء پائين حرمسرا كه نقشهائى طلائى بر در و ديوار آن بود و حوضچه‌هائى از مرمر و\r\n\r\n","description":"","footnote":"","page_name":" 239 ","page_number":265},
  {"content":"\r\n\r\nيشم رنگارنگ در آن به چشم مىخورد سر نزد .\r\nسفير ، روز ورود ، با همراهانش سواره تا دروازهء خيابان اصلى قصر شاه پيش رفت . مدتى در آنجا توقف كرد تا زنان اسب سوار پس از پياده شدن رقص جمعى خود را تمام كردند . آنگاه حاكمان شهر وى را به اقامتگاهش كه از ميدان چندان دور نبود راهنمائى كردند . اين خانه براى اقامت وى و عده‌اى از همراهانش بسيار مناسب و كافى بود . بقيهء همراهان نيز در كاروانسرائى بزرگ و خوب كه در همسايگى همين خانه بود منزل كردند . صبح فردا حاكم و چند تنى از بزرگان شهر به ديدار سفير آمدند و وى را به تماشاى بازيهائى سرگرم‌كننده كه در ميدان شهر انجام مىشد دعوت كردند .\r\nپس از رسيدن به جلو كاخ شاهى ، ابتدا ساختمان حرمخانه و باغى را كه از آن سخن گفته‌ايم به وى نشان دادند ، سپس از وى پرسيدند كه ميل دارد جنگ حيوانات را از فراز ايوانى تماشا كند يا در خود ميدان . در اين نمايش قرار بود چند قوچ و گاو نر با يكديگر سرشاخ شوند . چون سفير ابراز تمايل كرد كه جنگ حيوانات را در همان محل مسابقه تماشا كند ، بلافاصله دستور داده شد در ميدان كه انبوهى از مردم و عده‌اى زن با چادرهاى سفيدشان گرد آمده بودند ، جائى براى سفير تدارك شود . بمحض استقرار سفير و تماشاگران ، از هريك از دو طرف جايگاه مسابقه عده‌اى مرد همراه دو قوچبان كه هريك قوچى قوى را هدايت مىكردند به ميدان وارد شدند . بر سر هريك از قوچها كلاهى گذاشته ، بر شاخهايشان حلقه‌هاى گل آويخته بودند . پس از سخنان تحريك‌آميزى كه در گوش قوچها گفته شد آنها را رها كردند . آنگونه كه غالبا در اين مسابقات ديده مىشود ، شاخ زدن قوچها با قوت هرچه تمامتر آغاز شد . اما جنگ اين حيوانات با شجاعت و خشمى بيش از حد معمول توأم بود . با اينكه مسابقه تفريح زيادى نداشت مشاهدهء تظاهرات شادمانه يا اندوه‌آگين مربيان و تماشاگران كه برحسب غلبهء قوچى و شكست ديگرى پديد مىآمد جالب بود . در اين حالات طرفداران قوچ غالب با فرياد و هاىوهوى\r\n\r\n","description":"","footnote":"","page_name":" 240 ","page_number":266},
  {"content":"\r\n\r\nرضايت خود را ابراز مىداشتند . و سكوت توأم با اندوه ديگران نشانه‌اى از همدردى آنها با قوچ مغلوب بود . در اين ميان شرط - بنديهاى قابل ملاحظه‌اى نيز به عمل مىآمد . پس از ختم اين قسمت از برنامه ، دو مربى ديگر دو گاو نر قدرتمند را كه از گاوهاى معمولى ايران بزرگتر بودند به ميدان مسابقه آوردند . شاخ اين گاوها بسيار كوچك بود . همچنين از لحاظ اندام به قدر يك پا از گاوهاى خاراما « 178 » كه معمولا در مسابقات گاوبازى مادريد از آنها استفاده مىشود كوتاه‌تر بودند . هردو گاو همچون اغلب گاوهاى مسابقات سياه رنگ بودند . آنها را با گلها و نوارهاى رنگارنگ آراسته بودند و مربيان ، بر خلاف مربيان قوچها ، بسيار نزديك بدانها حركت مىكردند .\r\nبمحض ظاهر شدن گاوها ، اكثريت شهروندان نيز كه سراسر ميدان را انباشته بودند ، به دو دستهء مقابل تقسيم شده هردسته آمادهء جنگيدن با دستهء ديگر شد . همهء مردان چوبهائى به بزرگى عصاى زوار در دست داشتند ، باستثناى مربيان گاوها كه نه چوبى داشتند و نه اسلحهء ديگرى اما در چهرهء آنان آثار اندوهى گران ديده مىشد چنان كه گفتى خود بايد به ميدان مسابقه وارد شوند و پيكار كنند .\r\nدر حقيقت هيچ رسوائى و فلاكتى براى آنها از مغلوب شدن گاوشان دردناكتر نيست . با اين‌كه اين نوع گاوبازى و مسابقه در همهء ايالات ايران رايج است ، در كاشان از همه‌جا رايج‌تر و در حقيقت تفريح مخصوص اهالى اين شهر است . چنان‌كه بين مردم شهر كسانى هستند كه از فرط علاقه بدين مسابقات همهء ايالات ايران را براى يافتن گاوهائى شايستهء اين كار زير پا مىگذارند و بدين وسيله كسب افتخار مىكنند . چون اساسا دسته‌بندى و گروه‌گرائى ، بخصوص در شهرهاى بزرگ بين مردان رايج است غالبا نه تنها در كارهاى مهم كه در آنها مسألهء دفاع از شرف و اعتبار مطرح است ، بلكه براى امور پوچ و بىاهميت ، از جمله در تفريحات و مسابقات نيز كه در هرحال يك طرف غالب ، و طرف ديگر مغلوب خواهد بود ،\r\n\r\n\r\n","description":"","footnote":"\r\n( 178 )  Xarama \r\n","page_name":" 241 ","page_number":267},
  {"content":"\r\n\r\nدسته‌بندى مىكنند . بخصوص كه گه‌گاه ملاحظات ديگرى نيز اشخاص را بسوى گروه يا دستهء معينى مىكشاند . همچنانكه در رم باستان ، مردم شهر به دو دستهء طرفداران پرافينى « 179 » و ونسى « 180 » تقسيم مىشدند در كاشان نيز همهء اهالى شهر به دو دسته تقسيم مىشوند و هردسته از گاوى طرفدارى مىكنند . همين ابراز احساسات در مبارزهء قوچها نيز ابراز مىشد اما نه با چنين حرارت و خشمى زيرا در مسابقهء گاوها غالبا ، و بطور جدى جنگ و نزاع بين افراد دو طرف آغاز مىگردد و بسيارى از تماشاگران با سرهاى شكسته از ميدان مسابقه خارج مىشوند و آنچه بيشتر آنها را خشمگين مىكند و به نزاع مىكشاند تا با چوب و چماق به جان يكديگر افتند اينست كه بيشتر اوقات پيروزى مشكوك و نامعين است . گاوها با سرسختى مىجنگند . هيچيك از آنها به رقيب پشت نمىكند و ميدان را براى ديگرى خالى نمىگذارد . مربيان نيز كه همواره در كنار گاو خود هستند پىدرپى رجز مىخوانند و گاو خويش را ستايش مىكنند .\r\nدر اين موقع است كه افرادى از طرفين نزاع را با مشت و لگد آغاز مىكنند و هواخواهان هرطرف به پشتيبانى برمىخيزند و سرانجام ضربات چوب با چنان حرارتى آغاز مىگردد كه قدرت حكام و كوشش صاحب‌منصبان و سربازان براى جدا كردن آنها چاره‌گر نيست اگرچه ، مداخلهء اينان نيز هنگامى آغاز مىگردد كه طرفين در حد توانائى يك ديگر را مضروب كرده‌اند . در اين ميان مربيان گاوها كه معمولا نسبت به پيروزى گاو خويش بيش از همه ابراز علاقه مىكنند بيش از همه دچار ضرب و جرح مىشوند . چنان كه پيكرهاى آنان را نيمه مرده به خانه‌شان مىبرند . آنچه گفتيم شمه‌اى از كيفيت نزاع و كشمكش خشم‌آگين و جنون‌آميز اين مردم است . زنها نيز در اين جدال شركت مىكنند اما چون از ميدان مسابقه دورند يكديگر را مضروب نمىسازند و در عوض - حتى هنگامى كه نزاع‌گران از يكديگر جدا شده‌اند - گروه مورد علاقهء خود را برحسب پيروزى يا\r\n\r\n\r\n","description":"","footnote":"\r\n( 179 )  Prafini \r\n( 180 )  Venetie \r\n","page_name":" 242 ","page_number":268},
  {"content":"\r\n\r\nشكست با فريادهاى حاكى از شادى يا اندوه يارى مىكنند . بدين ترتيب اطفال نيز وارد معركه مىشوند . در اين روز سرانجام گاوها به محل مبارزه رسيدند و پس از آنكه با خشم هرچه تمامتر به يكديگر حمله بردند و شاخ زدند شاخهايشان به يكديگر بند شد . در اين حالت هريك ديگرى را به اين‌سو و آن‌سو مىكشيد . در اين ميان كسانى كه گاو مورد علاقهء خود را فاتح تصور مىكردند ، و بخصوص مربيان ، با حركات و سخنان خويش به تحريك گاوها مىپرداختند .\r\nاما جالبتر از همه سروصداى زنها بود كه با آنكه دور از محل مسابقه و پيچيده در چادرهاى خود ، بطور منظم نشسته بودند آنى از يارى گروه مورد علاقهء خويش - ولو ضعيف و اندك - غافل نبودند .\r\nگاوها بعد از آنكه مدتى بدين‌سان با يكديگر جنگيدند ، بىآنكه يكى بر ديگرى فائق آيد ، در حالىكه عرق از چارگوشهء بدنشان جارى بود و خون زخمهاى پيشانى و اطراف گوشها بر سر و رويشان ريخته بود و نعره‌هاى وحشتناك مىكشيدند ، خسته و مانده از يكديگر جدا شدند . در اين موقع سفير اظهار تمايل كرد كه گاوها را كه مبارزهء خود را هرچه بهتر و همچون قهرمانان دلير انجام داده بودند ، از يكديگر جدا كنند بازى را خاتمه دهند ، و دستور داد كه مبلغى پول به مربيان بدهند . مربيان چون آگاه شدند كه مىخواهند بدانها هديه‌اى بدهند ، خود را به سفير رسانيدند و با سروصداى بسيار گفتند كه بهيچ‌وجه پول او را نخواهند پذيرفت و اين كار سفير را توهينى به خود تلقى مىكنند . شورش و همهمه به جائى رسيد كه حكام شهر اجبارا بدانها پيغام دادند بار ديگر مسابقه را شروع كنند و به سفير فهمانيدند كه اگر پيروزى يكى از گاوها آشكارا مسلم نشود جلوگيرى از برخورد خشن مربيان و هواداران آنها ممكن نخواهد بود و در آن صورت ، نه او و نه هيچكس ديگر از تعرض جمعيت مصون نخواهد ماند . ظواهر امر نيز اين مقصود را مىرسانيد زيرا طرفين چوبها را براى نزاع آماده كرده بودند . در اين موقع هريك از مربيان ، خميده و آرام‌آرام به گاوهاى خويش نزديك شدند\r\n\r\n","description":"","footnote":"","page_name":" 243 ","page_number":269},
  {"content":"\r\n\r\nو چمباتمه در كنار آنها نشستند . آنگاه با اشارات سر و دست و آهنگى آرام ، چنان كه براى نزديكترين افراد بدانها نيز مسموع نبود ، گاوها را به جنگ ترغيب كردند . آنگونه كه از حركات و شكلكهاى آنان پيدا بود ، با مهربانى بسيار با گاوها سخن مىگفتند و معلوم بود كه مىخواهند بدانها بفهمانند كه هرگونه سستى و تنبلى در بازگشت به جنگ موجبات رسوائى آنان را فراهم خواهد كرد مضافا به اينكه پولى كه براى خريد آنها داده‌اند ، مخارج خورد و خوراكشان و آنچه بر ذمهء آنهاست كه به هواداران بپردازند يكسر از دست خواهد رفت .\r\nحكام كاشان به سفير گفتند كه در اين موارد رسم چنين است كه اگر گاوها گوهر خويش را نشان دهند و جنگ را دنبال كنند صاحبانشان به خوبى از آنها مراقبت خواهند كرد . اگر شهامت مبارزه را از دست داده باشند آنها را به شخم زدن وامىدارند و اگر در برابر رقيب جا خالى كنند آنها را اخته مىكنند و به مسلخ مىفرستند . بارى سخنان مربيان يا غريزهء درندگى و خوى توحش ، دو حيوان متخاصم را بار ديگر به جنگ كشانيد . چنان كه هريك در جهت مخالف ديگرى به حركت درآمدند ، نعره مىكشيدند به يكديگر خيره مىشدند و با پاهاى عقب زمين را مىكندند و گرد و خاك زيادى به هوا مىپراكندند .\r\nسرانجام در ميان خواهشها و تهديدهاى صاحبان و تحسين هواخواهان ، شاخها را درهم آويختند . عاقبت گاو قويتر ، پس از مدتى جنگيدن ، دشمن را عقب زد و وادار به فرار كرد . در اين حالت هواخواهان گاو پيروز ، از زن و مرد ، گرد او و صاحبش حلقه زدند و با فريادهاى شادى آنها را به خانه هدايت كردند .\r\nبيشك اين مطلب كه استطرادا بدان پرداختيم كمى طولانى شد .\r\nبخصوص كه ممكن است آنچه بيان كرديم غيرواقعى جلوه كند . اما اگر در نظر آوريم كه در اروپاى خودمان غرايز حيوانى از آنچه دربارهء اين گاوها گفتيم نيز تجاوز مىكند اين‌گونه مطالب را اغراق‌آميز تلقى نخواهيم كرد . نمونهء بارز آن ، جنگ جالب توجه سگهاى پاسبان يا انگليسىنژاد يا تازيهاى زنجيرى و سگهاى شكارى\r\n\r\n","description":"","footnote":"","page_name":" 244 ","page_number":270},
  {"content":"\r\n\r\nاروپائيان است كه بيشتر اوقات صاحبان اين حيوانات آنها را با سخنان تحريك‌آميز به جنگهاى خشم‌آگين وامىدارند ، چنان كه گوئى حيوانات مفهوم سخنان تحريك‌آميز صاحبان خود را كاملا مىفهمند و درك مىكنند . در همهء ايالات بزرگ هندوستان كه پادشاهان پيل نگاه مىدارند تا در نبرد از آن استفاده كنند يكى از بزرگترين تفريحات آنها به جنگ انداختن پيلان با يكديگر است . غالبا براى خريدن جسورترين پيلها مبالغ گزاف مىپردازند . در جنگ پيلان نيز تمهيدات و سخنانى كه مربيان براى تحريك آنان به كار مىبرند بسيار مؤثر مىافتد . هوش اين حيوان با ديگر حيوانات قابل قياس نيست و چنان قوى است كه نمىتوان آن را به كلى فاقد قوهء عاقله دانست . اما غريزهء جنگجوئى و مبارزطلبى تنها منحصر به گاو و سگ و پيل كه حيواناتى مغرور و جسورند نيست بلكه در حيوانات رام و دست‌آموز و اهلى كه با حوصلهء زياد بارهاى سنگين را حمل و نقل مىكنند نيز وجود دارد ، چنان كه در همهء كشورهاى مشرق‌زمين ، شتران را نيز در روزهاى معين و جايگاههائى كه بدين منظور ترتيب مىدهند به جنگ وامىدارند و چنان كه مىدانيم گذشته از چارپايان بجنگ انداختن پرندگان از جمله خروس و كبك و بلدرچين نيز در روزگاران گذشته امرى معمول بوده است و مردم آن روزگاران در تعليم اين گونه پرندگان براى همين‌گونه مقاصد دقتى تمام به عمل مىآورده‌اند . با اينكه بجنگ انداختن پرندگان در همهء ايالات كشور پادشاهى ايران و همچنين در سراسر كشور عثمانى رايج است باز هم اين بازيها و مسابقات در هند ، و بخصوص در شهر گوآ ، از هر جاى ديگر آسيا رايج‌تر است . تا آنجا كه در اين نواحى خانه‌هائى مخصوص همين بازيها ساخته‌اند . در روزهاى عيد ، گروهى از مردم ، اعم از مسيحى و مسلمان يا كافر ، همراه خروسهاى تربيت‌شدهء خويش ، در حياط بزرگ اين خانه‌ها گرد مىآيند و پرندگان را بجنگ مىاندازند . در اين مسابقات بين تماشاگران از يكسو و صاحبان خروسها از سوى ديگر شرطبنديهائى با مبالغ گزاف به عمل\r\n\r\n","description":"","footnote":"","page_name":" 245 ","page_number":271},
  {"content":"\r\n\r\nمىآيد . آنچه شگفت‌انگيز است حرارت و جسارتى است كه اين خروسها در جنگ از خود بروز مىدهند ، تا حدى كه بيشتر اوقات هردو خروس مبارز در ميدان مسابقه از پا درمىآيند . زيرا علاوه بر زخمهاى خونينى كه با سيخچه‌ها و نوكها در بدن يكديگر ايجاد مىكنند صاحبان يا مربيان پيشاپيش بين سيخچه‌هاى پاى آنان تيغه‌هاى كوچك فلزى نصب مىكنند و آنان را به جنگيدن با اين سلاحها با چالاكى قابل تحسينى عادت مىدهند .\r\nپس از آنكه تشويقها و نزاعهاى هواداران گاوها پايان يافت ، رقص زنهائى را كه روز پيش سواره به پيشواز سفير آمده بودند تماشا كرديم . با آنكه اين زنها مقدارى جواهر بر خود آويخته بودند و لباسهاى گرانبها بر تن داشتند ، سفير به عنوان هديه براى آنها پولى فرستاد و سپس همراه همهء كسانى كه در اين تفريحات با وى شركت كرده بودند به محل سكونت خود بازگشت .\r\nشهر كاشان از شهرهاى بزرگ ايالت آذربايجان نيست ، همانطور كه شهرى كوچك هم به حساب نمىآيد . اين شهر همواره مورد توجه پادشاهان ايران بوده است . نخست از اين جهت كه اهالى آن بسيار صديق و خوش‌مشربند و دو ديگر بخاطر آنكه مركز توليد پارچه‌هاى ابريشمى و بخصوص قاليهاى بسيار ظريف و مرغوبى است كه در سراسر جهان نظير ندارد و از اين طريق ثروتى سرشار را جلب مىكند . بىهيچ ترديد ، قاليهائى كه در شهر كاشان و ديه‌هاى اطراف آن بافته مىشود ، و همچنين قاليهاى اصفهان ، بهترين نوع اين كالا در سراسر مشرق زمين است . قسمت بسيار كوچكى از شهر كه به دور آن ديوارى كشيده شده است مركز بافندگان و تهيه‌كنندگان ابريشم است . ثروتمندترين بازرگانان شهر نيز در اين قسمت منزل دارند . اما بهترين خانه‌ها و عاليترين كاروانسراها كه همه‌نوع وسائل راحتى براى خارجيان در آنها آماده است در حومهء شهر قرار دارد ، چنان كه خانه‌هاى اطراف شهر بمراتب زيباتر و دلپسندتر از خانه‌هاى شهر است .\r\n\r\n","description":"","footnote":"","page_name":" 246 ","page_number":272},
  {"content":"\r\n\r\nدر شهر كاشان و باغهاى اطراف آن ميوهء زياد به عمل مىآيد .\r\nاين شهر بخصوص انگورها و خربزه‌هاى بسيار عالى دارد . در ميان دو سه قسم زردآلوى اين شهر ، طعم يكى از آنها شبيه گوجه‌هاى دمشقى ماست جز آنكه اين زردآلو بسيار درشت‌تر است و رنگى متمايل به گلى مخلوط با ليموئى دارد و از بهترين ميوه‌هاى مأكول ناحيه است . در شهر كاشان آب مشروبى جز آب چاه وجود ندارد اما آب چاهش خوب و سالم است . بين اصفهان و قزوين آب بسيار كم است . اما اين كمبود را با برف كه تقريبا در سراسر جادهء بين دو شهر يافت مىشود ، جبران مىكنند زيرا با اينكه زمين اين نواحى بسيار خشك و گرم است قلهء كوهها در سراسر سال انباشته از برف است . كاشان نزديك چهار يا پنجهزار خانه دارد و در دشتى بزرگ واقع شده است و به همين علت هوايش بسيار گرم و تقريبا تحمل - ناپذير است . فاصلهء قطب شمال از افق آن بيش از 32 درجه و 35 دقيقه نيست .\r\nروز ششم ژوئن ، پس از غروب آفتاب ، سفير از كاشان عزيمت كرد . با اينكه راه هموار بود سراسر شب را در حركت بوديم . سپيدهء صبح به ده كوچك و خرابه‌اى رسيديم به نام سن‌سن . هوا بسيار گرم و عفن بود و علت عفونت آن گوگرد و گچى است كه كوهها و زمينهاى مجاور از آنها تركيب يافته است . گرمى هوا و عفونت آن ما را به سختى مىآزرد تا آنكه هوا كاملا روشن شد و حرارت آفتاب همه‌جا را آتش زد و ما را چنان داغ كرد و به زحمت انداخت كه گفتى در شرف ذوب شدن هستيم . چون جز ديوارهاى يك كاروانسراى ويران سايه‌بانى نيافتيم ، سفير خود را به درون مسجد ده كشيد . اين مسجد از حجرات كوچك راهبان خودمان بزرگتر نبود و ديوارهاى نازكى داشت كه در هرطرف داراى چند پنجرهء بزرگ بود . عصر هنگام ، حاكم و قاضى ده همراه چند روحانى ژنده‌پوش و گروهى از سكنهء ده به ديدار سفير آمدند و با مهربانى هرچه تمامتر با وى گفتگو كردند . ضمن تعارفات گفتند از پانزده بيست روز پيش ، بيشتر\r\n\r\n","description":"","footnote":"","page_name":" 247 ","page_number":273},
  {"content":"\r\n\r\nساكنان ده ، بخصوص زنان و جوانان ، از بيمارى دشوارى رنج مىبرند و متذكر شدند كه بيمارى مزبور با سردردى شديد و برنتافتنى توأم است و بسبب نبودن دارو ، در پنجمين يا ششمين روز ابتلا بيمار را از پا درمىآورد . جز آنكه برخى از بيماران بطور اتفاقى عرق كرده از مرگ رسته‌اند . سفير از آنها پرسيد كه آيا اين مرض عود هم مىكند و واگيردار است ؟ در پاسخ اين سؤال عده‌اى گفتند كه بيشتر بيماران روز سوم ابتلا هذيان مىگويند و بيشتر كسانىكه با آنها در تماس بوده‌اند دچار عفونت شده بطور ناگهانى مرده‌اند . و افزودند كه تا آن زمان از يكصد و پنجاه نفر ساكنان دهكده سى نفر جان سپرده‌اند و تعدادى در همان حدود بيمارند و در بدن مردگان لكه‌هاى سياه ديده مىشود . سفير كه از علائم گفته شده حدس مىزد بيمارى تبى موذى است كه در اسپانيا تاواردلس « 181 » ناميده مىشود و فرانسويها آن را پورپر « 182 » مىنامند « 183 » به رقت آمد و بدانها توصيه كرد على العجاله كسى را به كاشان بفرستند كه جراحى را براى خون گرفتن به ده بياورد ؛ و آنها را مطمئن ساخت كه اگر بيمارى تازه آغاز شده باشد دو سه بار خون گرفتن موجب تسكين بيمار خواهد شد . از قضا ، پس از بازگشت از قزوين اطلاع يافتيم كه توصيهء وى مؤثر واقع شده است و در آن موقع آنچه توانست بدان توصيه بيفزايد صدقاتى بود كه به دستور وى ، به كسانى كه هنوز سرپا بودند و جان بدر برده داده شد . اين مرض كه بىترديد مسرى بود سفير را واداشت كه در همان روز ورود از اين منزل خطرناك عزيمت كند .\r\n\r\n[ از اصفهان تا قم 
  ]\r\nكاروان عصر روز هفتم از اين ده عزيمت كرد و در اين شب شش فرسنگ ديگر در جاده‌اى بسيار بد و هوائى سوزان‌تر از شب پيش رانديم تا آنكه به دهى به نام قاسم‌آباد رسيديم كه كمى بزرگتر از ده پيشين بود . سفير در خانه‌اى نسبتا راحت و متعلق به چند زن\r\n\r\n\r\n","description":"","footnote":"\r\n( 181 )  tavarodellos \r\n( 182 )  pourpre  ( حصبه )\r\n( 183 ) حصبهء عام يا حماء ذات . - م .\r\n","page_name":" 248 ","page_number":274},
  {"content":"\r\n\r\nفقير منزل كرد و همراهان در خانه‌هاى مجاور جا گرفتند . آب اين ده بسيار بد بود اما ما به زحمت نيفتاديم زيرا آب خوب كافى از كاشان همراه خويش برداشته بوديم .\r\nروز هشتم در ساعت معهود به راه افتاديم اما خيلى آرام حركت مىكرديم زيرا بيش از چهار فرسنگ با قم فاصله نداشتيم . كمى پيش از نيمه شب ، تنى چند از طرف حاكم قم نزد سفير آمدند و از وى درخواست كردند كه در روشنايى روز به شهر وارد شود و تذكر دادند كه عدم اجراى اين درخواست را توهين به خود تلقى خواهند كرد . به نحوى كه سفير با بىميلى بسيار ناگزير به قبول اين تقاضا شد . و چون هنوز وقت بسيارى به صبح مانده بود تصميم گرفت كه بقاياى شب را در باغى واقع در ربع فرسنگى شهر توقف كند و در اين باغ تا صبح خوابيد . بمحض آنكه آفتاب بالا آمد حكام شهر همراه گروهى سواره و پياده كه از كثرت تعداد سراسر دشت را انباشته بودند به در باغ آمدند تا سفير را به همان شيوه كه در بيشتر شهرهاى سر راه عمل شده بود همراهى كنند . فرق اين استقبال با ديگران عدهء زياد مستقبلين بود كه تا آنگاه سابقه نداشت . جمعيت چنان هجوم آورده بود كه با اينكه فراش خلوتها و ديگر صاحب‌منصبان آنها را به ضرب چوب مىراندند مطلقا مسير را خالى و ترك نمىكردند بطوريكه راه اندك بين باغ مسكونى و شهر را در مدتى طولانى پيموديم . در ميان اين جمعيت انبوه حتى يك زن هم ديده نمىشد و حال آنكه در شهرهاى پيشين اكثريت تماشائيان را زنها تشكيل مىدادند . سفير كه تصور نمىكرد شهر قم آن اندازه بزرگ و پرجمعيت باشد از آن‌همه جمعيت و بزرگى شهر در شگفت بود .\r\nخانه‌هاى شهر كه بيشتر ملك عامهء مردم است تا خالصهء دولتى ، از لحاظ ساختمان نظير بناهاى ديگر شهرهاى آذربايجان بود . مردم قم از جنگاورترين و بهترين سربازان امپراطورى به حساب آمده در هرزمان و در همين ايام نيز جسارت خويش را در نظاميگرى نشان داده‌اند . اگرچه اين جسارت و جلادت براى شهرشان مشؤوم بوده\r\n\r\n","description":"","footnote":"","page_name":" 249 ","page_number":275},
  {"content":"\r\n\r\nاست . بطورىكه مقاومت جسورانهء آنان در برابر لشكر تيمور موجب ويرانى كامل شهر شد . با اينكه شهر دوبار دستخوش ويرانى كامل شده است ، حاصلخيزى دشت مجاور و هنرمندى و قدرت روحى اهالى ، آن را به نحوى كه امروز مىبينيم آباد و پرجمعيت كرده است . با اين حال قم از شهرهاى بزرگ ايران بشمار نمىآيد . اين شهر از لحاظ جغرافيائى در سى و سه درجه و چهار دقيقه از خط استوا قرار گرفته است . پس از آنكه سفير از اسب فرود آمد ، با اينكه ميل زياد به استراحت داشت ، حكام شهر مدتى نزد وى ماندند . در ميان گفتگوئى كه بين حضار به عمل مىآمد يكى از حاضران كه گويا قاضى شهر بود به سفير گفت : بىشك از اينكه بين مستقبلين هيچ زنى را مشاهده نكرده‌ايد در شگفت هستيد اما علت اين امر تقدس فوق العادهء مردم اين شهر است كه زنان هيچگاه خود را به اجنبى و بخصوص فرنگيان نشان نمىدهند . و چون سفير علت اين تقدس فوق‌العاده را پرسيد وى جواب داد كه در اين شهر بقعه‌اى بسيار مشهور هست كه به يادبود بانوئى پرهيزگار و ارجمند بنا گرديده است و اين بانو كه نامش ليلاست نوهء دخترى ( محمد ص ) يعنى فرزند على و فاطمه دختر پيامبر بزرگ مسلمانان است « 184 » كه پس از شهادت برادرانش حسين و حسن معصومانه از بغداد گريخته و بدين شهر آمده است . و تذكر داد كه بانوى موصوف پس از ورود به قم كاروانسرائى مجلل و مريضخانه‌اى بزرگ براى اسكان و مداواى غربا و بيماران بنا كرد و پس از گذرانى بسيار دشوار ، زندگى را بدرود گفت و خداوند به شيوه‌اى كه اسرار آن تاكنون بر كسى معلوم نگرديده است او را از نظر مردان پنهان ساخت . در حقيقت مىتوان گفت كه مردم اين نواحى معجزاتى از اين قبيل را كه در دين ما اتفاق افتاده شنيده و افسانه‌هاى نادرست خويش را بر آن اساس ساخته و پرداخته‌اند . در هرحال قاضى مىخواست بفهماند كه زنان شهر بسبب پاىبندى به\r\n\r\n\r\n","description":"","footnote":"\r\n( 184 ) نويسندهء سفرنامه ، فاطمهء معصومه ( ع ) را كه دختر امام موسى كاظم ( ع ) است بغلط فرزند فاطمهء زهرا ( ع ) دانسته است . - م .\r\n","page_name":" 250 ","page_number":276},
  {"content":"\r\n\r\nقم ( گراور 1656 ميلادى ؛ از روى طرح اولئاريوس ، 1637 ميلادى ) .\r\n\r\n","description":"","footnote":"","page_name":" الف 250 ","page_number":277},
  {"content":"\r\n\r\nآداب دينى و احترامى كه براى آن بانوى پرهيزگار قائلند خود را به مردان اجنبى نشان نمىدهند . و او خود دو سه روز پيش از ورود سفير با زحمت بسيار بدانها اعلام كرده است كه خود را پنهان كنند . سفير كه از ساده‌لوحى اين مرد لذت مىبرد به خنده افتاد و سخنى نگفت . پس از آنكه سفير ناهار خورد و استراحت كرد زن صاحب‌خانه به وى پيغام داد كه بسيار مايل است با وى گفتگو كند ، بدين‌جهت به دستور سفير همهء درهاى خانه را جز درى كه به باغ مسكونى اين زن و بستگانش باز مىشد بستند . زن كه بيوه بود و سى و پنج ساله مىنمود در حالى كه يك دست را با پارچه‌اى بر گردن حمايل كرده بود با دو دختر جوان خود از طريق باغ نزد سفير آمد .\r\nكار اصليش قاليبافى و مشاطگى بود و علاوه بر دو دار قالى كه در خانه داشت تازه‌عروسان را آرايش مىكرد . بمحض آنكه يكى از مترجمان سفير حاضر شد زن به سخن آمد و گفت چون با داشتن دختران دم بخت خانهء خود را به سفير اجاره داده است مورد خشم داروغه قرار گرفته و عصر روز گذشته فراش خلوتها با چوب و چماق مضروبش كرده بدان حالت انداخته‌اند . سفير چون موقع را براى استفسار از كم و كيف اجارهء خانه مناسب ديد دستور داد به وى مبلغى معادل پنجاه رئال « 185 » بپردازند . در مدتى كه زن صاحب‌خانه به بيان قيمتى كه خانه برايش تمام شده است و مخارجى كه براى آن كرده اشتغال داشت از همان در كه وى وارد اطاق سفير شده بود چند زن ديگر وارد شدند . در ميان اين زنها از هر سن و سالى ديده مىشد و بيشتر آنها فقير بودند چنان كه در مدتى اندك اطاق بزرگ مسكونى سفير پر از زن شد . بين زنانى كه بعد از همه وارد شدند تعدادى زن جوان به چشم مىخورد كه پوششى بهتر از ديگران داشتند و اين گروه را كه بىشك زيباترين دخترانى بودند كه ما در آن نواحى ديده بوديم دختران صاحب‌خانه تا مجلس همراهى كرده بودند . بيشتر اين زنها به قصد ديدار فرنگيها - كه جرأت نداشتند در ملاء عام آنان\r\n\r\n\r\n","description":"","footnote":"\r\n( 185 )  Real  پول قديم اسپانيا .\r\n","page_name":" 251 ","page_number":278},
  {"content":"\r\n\r\nرا نگاه كنند از شكاف ديوار باغ مسكونى صاحب‌خانه داخل شده بودند . ديگران نيز براى گرفتن پولى آمده بودند كه حاجتشان برآورده شد و محروم نماندند زيرا به دستور سفير مبلغى قابل ملاحظه بين آنها تقسيم شد و حتى اطفال آنها ، اعم از پسر و دختر ، از اين صدقات بىنصيب نماندند . با اين حال هيچيك از بانوان خانه را ترك نكرد زيرا صاحب‌خانه كسانى را به دنبال دختر بزرگش فرستاده بود تا او نيز مانند ديگران از بخششهاى سفير بهره‌مند شود . و آن‌گونه كه بعدا دستگيرمان شد علت تأخير اين دختر بزرگتر آن بود كه شنيده بود سفير از زيبائى خواهر كوچكترش سخن گفته بنابراين او و چند دختر همسايهء ديگر دير كرده بودند تا به آرايش پردازند و با جلوهء بيشترى در مجلس حاضر شوند . در اين موقع صداى بلندى از در ورودى خانه شنيده شد . سفير ناچار كسى را فرستاد تا علت را جويا شود . فرستاده بازگشت و گفت يكى از سران قزلباش است و مىخواهد سفير را ملاقات كند و چون دربان مانع ورود او شده است مرد گستاخ مىخواسته است به زور وارد خانه شود .\r\nسفير كه از اين اتفاق غير مترقب به شك افتاده بود دستور داد در را گشودند و تازه وارد را كنار خود جاى داد . اين مرد در جاى خود نشست و مدتى بىآنكه كلمه‌اى بر زبان آورد زنها را ورانداز كرد .\r\nچون سكوت و پريشانى زن صاحب‌خانه حاكى از آن بود كه بين او و مرد تازه‌وارد ارتباط خانوادگى يا سر و سر ديگرى هست سفير بوسيلهء مترجمى از وى پرسيد كه كيست و آيا از خويشاوندان صاحب‌خانه است . مرد بدين پرسش پاسخ منفى داد و گفت يكى از اهالى محل است كه قصد دارد با دختر بزرگ صاحب‌خانه ازدواج كند . اعلام اين مطلب حضار را مجبور كرد كه اگرچه با بىنظمى و قال و مقال - از تالار خارج شوند . آنگاه اتفاق عجيبى افتاد ، بدين معنى كه اين سرباز كه با علاقهء بسيار مقدمات ازدواج با دختر بزرگ صاحب‌خانه را فراهم كرده و براى اين كار جهيزيه‌اى قابل ملاحظه به مادر دختر تحويل داده بود ، پس از آنكه در اين مجلس\r\n\r\n","description":"","footnote":"","page_name":" 252 ","page_number":279},
  {"content":"\r\n\r\nخواهر كوچكتر نامزد خود را كه نزديك سفير نشسته بود ديد يك دل نه صد دل دلباختهء او شد و ناگهان هرگونه علاقه‌اى را نسبت به خواهر بزرگتر از دل زدود . در نتيجه فى المجلس مقدار جهيزيه را دو برابر كرده مادر را ناگزير ساخت دختر كوچك را به وى بدهد و دختر را همان وقت برداشت و به دهى در دو فرسنگى شهر قم برد كه به رسم تيول در برابر مستمرى و جامگى از طرف شاه به وى واگذار گرديده بود .\r\nسفير روز هشتم ژوئن از قم عزيمت كرد . حكام و بيشتر شخصيتهاى قم او را تا ديدرس مسجد شهر كه نمايش از اين‌سو بسيار بزرگتر از روز ورودمان جلوه داشت بدرقه كردند . پس از آنكه ديوار مسجد و قسمت پرجمعيت حومهء شهر را پشت‌سر گذاشتيم به پل بسيار بزرگى رسيديم كه دو سوى رودخانه‌اى را به هم متصل مىكرد . اين رودخانه خشك بود اما آنگونه كه از پهنا و عمق بسترش حدس زده مىشد در فصل باران يا فصل بهار و هنگام ذوب شدن برفها آب زيادى در آن جارى مىشد . هنگام عبور از پل يكى از حكام در دست چپ جاده و نزديك شهر بناى مجللى را به سفير نشان داد كه از دور بهترين و باشكوه‌ترين ساختمان شهر مىنمود . اين بنا گنبدى و مناره‌هائى داشت كه با كاشيهاى الوان پوشيده شده بود .\r\nايرانيان از اشياء گرانبهاى اين بقعه و معجزاتى كه هرروز در آن رخ مىداد داستانها مىگفتند - از جمله بيان مىكردند كه هرروز عدهء زيادى بيمار در آن شفا مىيابند و همهء اين عجايب مرهون وجود بانوى پرهيزگار و عاليقدرى بود كه پيشتر از او سخن گفته‌ايم - همان بانو كه به دستور وى نزديك حرم مقصوره يا آرامگاهش كاروانسرائى براى پذيرائى از زوار ساخته بودند . پس از آنكه حكام شهر از سفير اجازهء مرخصى گرفتند او راه خود را تا نيم فرسنگى شهر دنبال كرد . ساختمانهاى حومه نيز تا اين ناحيه كشيده مىشد . در اينجا سفير مسجدى بسيار كوچك يافت . اين مسجد بقدرى مخروبه بود كه به زحمت درويشى را در خود جا داده بود . درويش\r\n\r\n","description":"","footnote":"","page_name":" 253 ","page_number":280},
  {"content":"\r\n\r\nبمحض مشاهدهء كاروان با حرارتى هرچه بيشتر به كشيدن آب از چاهى بسيار عميق كه در كنار شاهراه بود پرداخت . با اينكه آفتاب غروب كرده بود و هوا هنوز بسيار گرم بود چاه آبى چنان سرد داشت كه به زحمت مىتوانستيم آن را در دهان نگاهداريم . درويش كه مردى خوش‌خلق بود ، مىگفت آن كار را براى رضاى خدا و تسكين تشنگى عابران انجام مىدهد . اما در برابر زحماتش از دريافت صدقات مضايقه نمىكرد و حتى اگر بلافاصله به دو پولى نمىداند جسارت مطالبهء آن را داشت .\r\n\r\n[ از اصفهان تا ساوه 
  ]\r\nپس از آنكه بخش بزرگى از شب را در شعاع ماه و در ناحيه‌اى گوگردى و گچى راه پيموديم ، در دست راست كوهى بلند و تقريبا مدور را كه از كوههاى ديگر جدا بود مشاهده كرديم . همواره بدين كوه نزديك مىشديم تا آنكه پس از طى ربع فرسنگ آن را كاملا در برابر خود يافتيم . برخى از ارمنيها كه در خدمت سفير بودند از ساعاتى پيش افسانه‌بافى دربارهء اين كوه را آغاز كرده بودند و هم‌آهنگ با ايرانيها و بربرها اعتقاد داشتند كه در اين كوه جادوگريهاى عجيب رخ مىدهد . مىگفتند هيچكس از آن كوه بالا نرفته مگر آنكه به زودى بازگشته است زيرا كسانى كه راه خود را ادامه داده‌اند يا زمين در برابرشان دهان گشوده آنها را بلعيده است يا با بىنهايت اشباح ترسناك مواجه شده از ترس مرده‌اند . از آنجا كه بيشتر مردم اين‌گونه افسانه‌ها را مىپذيرفتند تقريبا همهء خدمهء سفير اغفال شده بودند . و چون برخى به خود جرأت داده موضوع را با سفير نيز كه تخت روان خود را نگاهداشته به نظارهء كوه سرگرم بود در ميان گذاشته بودند ، هر لحظه باور و وحشت خدمه بيشتر مىشد . سفير كه از زودباورى و ساده‌لوحى آنها لذت مىبرد ، براى آنكه باب دل آنها سخنى گفته باشد متذكر شد كه آنگونه كه در تواريخ آمده است در دنيا چند كوه وجود دارد كه اگر كسانى از آنها بالا بروند هيچگاه باز نخواهند گشت . كسانىكه با سفير دربارهء كوه سخن مىگفتند افزودند كه اين كوه را به زبان فارسى كافرآباد\r\n\r\n","description":"","footnote":"","page_name":" 254 ","page_number":281},
  {"content":"\r\n\r\nمىنامند - يعنى كوه شيطان . هنگامىكه در نزديكترين نقطهء جاده به كوه ايستاده بوديم دو تن از همراهان سفير كه بىباك‌ترين افراد گروه به حساب مىآمدند از كاروان جدا شده ركاب‌زنان و چهار نعل به طرف كوه راندند . اما به زحمت به دامنهء كوه رسيده بودند كه عنان اسبها را برگردانيده كاملا بهت‌زده بازگشتند و گفتند هنگام بالا رفتن از كوه زمين زير پاى اسبهايشان خالى شده پيشرفت بيشتر را غيرممكن ساخته بود . جمعيت براى آنكه آنها را از پريشانى نجات دهد عذرشان را پذيرفت و همگان بدين نتيجه رسيدند كه كوه مزبور واقعا جادوزده است . و براى آنكه گفتار خود را مدلل كرده باشند هركس ديگرى را مطمئن مىكرد كه در حين حركت همواره كوه را با جثه‌ها و صورتهاى مختلف ديده است ، گاه مدور ، گاه غيرمنظم و گاه خيلى بلند يا خيلى كوتاه . هرچه سفير بدانها تذكر مىداد كه تغيير صورت كوه به جهت آن بوده است كه آن را از زوايا و چشم‌اندازهاى مختلف - نزديك يا دور - از روبرو يا از طرفين - و بالاخره از جلو يا عقب ديده‌اند مع‌ذلك نمىتوانستند خود را از اشتباه و افكار بيهوده نجات دهند . حتى زحماتى هم كه سفير متحمل شد تا بدانها بفهماند كه خاك كوه بسبب مخلوط بودن با گوگرد و سنگ‌پا نرم است و چون مانند كوههاى ناپل و سيسيل و ديگر جزاير مجاور آنها غالبا در حال آتشفشانى است شكل و شمايلش بدين صورت درآمده - بىفايده بود . در حالى كه گفتگو از بسيارى افسانه‌هاى مربوط به اشباح و خواب و خيالهاى شبانه ادامه داشت ، كمى پيش از سپيدهء صبح به كاروانسرائى به نام كافرآباد رسيديم . سراسر روز بعد را در گرمائى برنتافتنى كه هيچ وسيله‌اى براى دفع آن نداشتيم در اين كاروانسرا گذرانديم . عصر هنگام يك سوار ايرانى با محموله‌اى از ميوه و شربتهاى خنك رسيد كه حاكم ساوه براى سفير فرستاده بود .\r\nاين كاروانسرا از ساوه پنج فرسنگ فاصله داشت . سفير كه در اطاق كوچكى واقع در پشت‌بام آن منزل كرده بود اظهار تمايل كرد\r\n\r\n","description":"","footnote":"","page_name":" 255 ","page_number":282},
  {"content":"\r\n\r\nكه فرستادهء حاكم ساوه كه از اهالى محل و به وضع ناحيه آگاه بود او را از وصف حال و كيفيت كوهى كه از آن سخن گفته‌ايم و اكنون بيش از يك فرسنگ از آن دور شده بوديم آگاه كند . او به سفير گفت عقيدهء عموم اهالى اين است كه كوه مزبور جادوزده است و به همين سبب آن را كوه شيطان مىنامند ؛ اما حقيقت اين است كه اغلب اوقات دودى از كوه متصاعد است و گاه آتشفشانى مىكند و به همين سبب خاك آن در بعضى نقاط سوخته و خاكستر شده است ، چنان كه كسانى كه از آن مىگذرند همچون زمين باتلاقى در خاكستر فرو مىروند . همچنين در بالاى كوه درياچه‌اى است با آبى پرنمك كه تابستانها مىخشكد و اهالى اين ناحيه هرسال مقدارى نمك از آن استخراج مىكنند . اهالى از راهى آشنا كه كوفته و محكم است به قلهء كوه مىروند و در نزديكى درياچه بخارى بدبو متصاعد است كه زمين اطراف خود را آتش مىزند و مىسوزاند .\r\nروز نهم ، سفير بسوى ساوه عزيمت كرد و چون پنج فرسنگى كه بايد طى مىكرديم راه زيادى بود ، دو ساعت به صبح مانده به يك فرسنگى شهر رسيديم و در مسجدى نيمه خرابه و پردرخت توقف كرديم . شخصى كه از ساوه آمده بود به سفير گفت مىتواند كمى استراحت كند تا وى به شهر برود و خبر ورودش را بدهد و چون روز شود با كسانى كه بايد وى را ببينند به ديدارش خواهد آمد . بر اين قرار ، سفير پس از آنكه كاروان را با قسمتى از خدمه به پيش فرستاد ، از اسب پياده شد و با باقيماندهء همراهان به باغ ، يا بهتر بگوئيم حياط پردرخت مسجد وارد شد به قصد آنكه بقاياى شب را در آن بگذراند . اما بلافاصله چنان در معرض حملهء خطرناك انبوهى مگس ريز و نامرئى قرار گرفتيم كه حملهء خشم‌آلود حشرات جاى نزديك كاشان به نظرمان ملايم و مؤدبانه جلوه كرد اگرچه ، شيوهء گزيدنشان يكسان بود . سفير كه دستور داده بود روى قاليى كه زير يكى از درختهاى مولد همان حشرات گسترده بودند چند بالش براى خواب بگذارند ، بمحض آنكه شكايت و نالهء همراهان را شنيد و خود\r\n\r\n","description":"","footnote":"","page_name":" 256 ","page_number":283},
  {"content":"\r\n\r\nرا نيز در معرض حملهء حشرات ديد از جاى برخاست و ديگر خدمه نيز به تبعيت از او برخاستند زيرا همگان در حالت ايستاده بسيار كمتر از حالت خواب از حشرات در رنج بوديم . چون با همهء عذابى كه از حشرات نامرئى تحمل مىكرديم دفع آنها غيرممكن بود ناگزير بقاياى شب را تا روز در باغ گردش كرديم . بمحض دميدن روز سفير بر اسب نشست و در نيم فرسنگى شهر ، حاكم ساوه را همراه چند شخصيت از اهالى ملاقات كرد . اين مردم سوارانى چنان آراسته و چابك بودند كه از شهرى بدان كوچكى كه از همين نقطه رفته‌رفته منظرهء آن نمايان مىشد نامتنظر و غير معهود بود . اين دشت خشك و بىآب است و سراسر آن از چند پوستهء گچ پوشيده است . اما در فصل باران پوستهء گچ از آب پوشيده مىشود و دشت را مبدل به باتلاق ، يا بهتر بگوئيم درياچهء بزرگى مىكند كه با حفر آبراهها و خندقهائى آب آن را به جريان مىاندازند و خالى مىكنند . چون اين گل‌ولاى در بسيارى جاها سطح شاهراه را نيز مىپوشاند ، فاصله به فاصله پلهاى كوچكى براى عبور عابران ساخته‌اند . ميان مردمانى كه از شهر به ديدار سفير آمده بودند دو مرد سياه‌پوست ديده مىشد .\r\nاينان مردانى جسور و بااراده بودند كه با برازندگى تمام بر اسبهائى راهوار با زينهاى نقره گرفته سوار بودند . اين دو مرد لباسهاى فاخر بر تن و عمامه‌هائى با منگوله‌هاى زرين و مزين به جيقهء جواهر بر سر داشتند . قبضهء شمشير و خنجرشان از طلاى ناب و تخماقها كه بر قلتاق زين اسبهايشان آويخته بود از آهن طلاكوب بود . پس از آنكه اين دو مرد سياه تعارفات و هداياى خود را هوشمندانه و مؤدبانه به سفير تقديم كردند ، حاكم به سفير گفت كه اين دو سياهپوست ، دو سرباز مورد احترام شاهند كه پس از شورش پاشاى حلب خدمت در سپاه عثمانى را ترك گفته به شاه ايران پيوسته‌اند .\r\nيكى از اين دو مانند اهالى اتيوپى غربى كه عموما آن را گينه مىنامند و در اسپانيا ديار بربرها ناميده مىشود ، منخرين گشاد و لبهاى كلفت و رنگ پوستى شبيه همان مردم داشت . سياهى پوست\r\n\r\n","description":"","footnote":"","page_name":" 257 ","page_number":284},
  {"content":"\r\n\r\nديگرى براق نبود ، چنان كه از لحاظ چهره نيز خشونت آن ديگر را نداشت . اما هردو موى مجعد داشتند و تقريبا چهل ساله مىنمودند .\r\nو چون به سفير گفتند كه حبشى هستند و در نوجوانى در مصر به فروش رسيده‌اند سفير كه اين ادعا را بدشوارى پذيرفته بود بوسيلهء مترجمى مسلط به زبان تركى از آنها پرسيد كه از ايالت برنو « 186 » هستند يا نوبه . هردو بربر با شنيدن نام اين ايالات بسيار شاد شده چندين بار نامها را بازگو كردند . آنگاه سياه سالخورده‌تر به سفير فهمانيد كه خودش اهل برنو و رفيقش از ايالت نوبه است و اينها دو ايالت حبشه‌اند كه برده‌فروشان بردگان بسيارى را از آنها مىدزدند و با استفاده از وجود كاروانهائى كه بين اين ايالات و مصر آمد و رفت مىكنند براى فروش به قاهره مىبرند .\r\nشهر ساوه بسيار كوچك است و بيش از ششصد خانهء بدساخت ندارد و به همين‌سبب سفير در باغى واقع در ميان دشت كه به سلطان شيراز تعلق داشت منزل كرد . اين خانه سه اطاق كوچك داشت . آن دو سرباز حبشى از سفير اجازهء مرخصى خواستند و به وى گفتند كه همان روز به لشكرگاه شاه خواهند رفت و با نجابت هرچه تمامتر و تعارفاتى كه در ايران انتظار آن را نمىتوان داشت خداحافظى كردند . ساوه در سى درجه و هيجده دقيقه زير خط استوا قرار گرفته است .\r\nروز دهم در آغاز شب سفير از ساوه خارج شد و چون جاده بسيار خوب بود همهء شب را راه پيمود و تا دميدن روشنائى روز پنج فرسنگ بزرگ « 187 » پيش رفته به كاروانسرائى بسيار كهنه و نيمه - خراب بنام ( دانگ ) رسيده بود و چون از اين مكان تا قزوين بيش از سه منزل نبود بنا بر مرسوم و بموجب فرمان نجيب‌زاده‌اى را به قزوين فرستاد تا اخبار سفرش را به شاه برساند .\r\nروز يازدهم ، سفير يك ساعت پيش از غروب آفتاب از اين\r\n\r\n\r\n","description":"","footnote":"\r\n( 186 )  Borno \r\n( 187 )  lieue  يا فرسنگ واحد مسافت قديمى كه چون اندازهء آن مختلف بود بزرگ و كوچك داشت . - م .\r\n","page_name":" 258 ","page_number":285},
  {"content":"\r\n\r\nكاروانسرا خارج شد و اگرچه همهء شب را تا يك ساعت به طلوع آفتاب بسرعت راه پيموديم نتوانستيم به منزل بعدى كه دهى به نام آراسنگ واقع در نه فرسنگى كاروانسراى شب پيشين بود برسيم .\r\nسفير در اين ده در خانهء مردى فقير كه خانواده‌اش مركب از خود و سه دختر شوهردارش بود براحتى منزل كرد و هنگام حركت ، مانند منزلهاى ديگر ، صاحب‌خانهء خود را با عطايائى نواخت .\r\nروز دوازدهم در ساعت روز پيشين حركت كرديم زيرا در اين شب مىبايست هشت فرسنگ پيش برويم . در نتيجه ، هنگام طلوع آفتاب به دهى به نام مبارك‌آباد رسيديم . سفير در اين ده به خوبى استراحت كرد . با آنكه آب ده بسيار بد و تقريبا آلوده بود گوسفندهاى آن بسيار مرغوب و عالى و گوشتى چنان لذيذ داشتند كه در تمام طول سفر نظير آن را نخورده بوديم . اين گوشت با گوشت بهترين گوسفندان خودمان در اسپانيا برابرى مىكرد .\r\nروز سيزدهم را در همين ده مانديم و روز چهاردهم علىالطلوع سفير از اين ده حركت كرد و هنوز بيش از دو فرسنگ راه نپيموده بوديم و آفتاب در افق ظاهر نشده بود كه به پل صوفيان رسيديم كه دهى است در دو فرسنگى قزوين . سفير مىبايست در اين ده به انتظار فرمان شاه براى ورود به شهر توقف كند . در اين ده و دو دهى كه پيشتر از آنها گذشته بوديم ، مانند ديگر نقاط ايران و آنچه در ايالت آذربايجان ديده بوديم پشت‌بامها مسطح نبود بلكه شبيه سقف كوره‌هاى اسپانيا ساخته شده بود كه خانه‌ها را بىقواره و به شكل كومه‌هاى عربها و تاتارها جلوه مىداد . عصر هنگام يكى از نوكر - هائى كه سفير به قزوين فرستاده بود همراه پيشخدمتى از طرف داروغه يا حاكم شهر و با چند بار ميوه و برف بازگشت . اين پيشخدمت همچنين حامل فرمانى از شاه بود مبنى بر آنكه سفير مىبايد ساعت هشت يا نه صبح روز بعد به قزوين وارد شود .\r\nروز چهاردهم آفتاب بالا آمده بود كه سفير همراه گروهى از خدمه‌اش روانهء شهر شد زيرا ديگران را پيشاپيش با جامه‌دانها و\r\n\r\n","description":"","footnote":"","page_name":" 259 ","page_number":286},
  {"content":"\r\n\r\nهدايائى كه از اسپانيا براى شاه آورده بود گسيل داشته بود . كسانى كه در اين تشريفات وى را همراهى مىكردند افرادى بسيار آراسته بودند كه لباسهاى فاخر بر تن و دسته‌هائى از پرهاى رنگارنگ بر كلاه داشتند . سفير خود لباسى بسيار گرانبها با آرايش و رنگى متناسب با سليقه و سن و سال خويش دربر كرده بود . در فاصلهء ربع فرسنگى شهر با گروه سواره نظام آراسته و بسيار چابكى مواجه شديم كه در رأس آنها داود خان ، پسر اللهورديخان و برادر امامقلى خان سلطان شيراز حركت مىكرد . داود خان بفرمان شاه با چند شخصيت عاليمقام به استقبال سفير آمده بود تا پس از ملاقات وى را تا اقامتگاهش همراهى كند . بمحض نزديك شدن سفير به سواران ، حاكم شهر و حسن‌بيگ رئيس بيوتات سلطنتى كه بسيار مورد علاقهء شاه است و مأمور جابجا كردن و پذيرائى از سفير بود ، از گروه سواران جدا شدند و بسوى ما آمدند . پس از ابراز تعارفات و عرض خدمت از طرف اينان ، داود خان نيز پيش آمد و در دست چپ سفير قرار گرفت و در حالى كه بقيهء سواران پيشاپيش حركت مىكردند راه شهر را در پيش گرفتيم . بيشتر سواران لباسهاى زربفت و سيم‌بافت بر تن داشتند و قبضهء شمشيرها و خنجرهايشان از طلاى ناب مكلل به ياقوت و فيروزه و زمرد بود و پرهاى كلاهشان را با منگوله‌هاى بسيار گرانبها و زيباى كار مسكو و تاتارستان زينت داده بودند . داود خان بين افراد گروه ممتاز بود لباسى بسيار گرانبها بر تن داشت و بيش از ديگران جواهر به خود آويخته بود . وى از طرف شاه به سفير گفت كه اعليحضرت فقط شخصيتهاى عاليمقام حاضر در قزوين را به پيشواز وى فرستاده است زيرا بقيهء مقامات عالى در لشكرگاه بسر مىبرند . بر خلاف آنچه در ساير نقاط مسير ديده بوديم در قزوين به مردم عادى اجازهء خروج از شهر نداده بودند .\r\nزيرا شاه باستثناى اين سواران آراسته كه حداكثر دويست شخصيت برجسته بودند - و قطعا تعداد شاهزادگان و سران ارشد نظامى خيلى بيش از اين است - با تهديد به مجازات مرگ ، خروج ديگران\r\n\r\n","description":"","footnote":"","page_name":" 260 ","page_number":287},
  {"content":"\r\n\r\nرا از شهر قدغن كرده بود . سفير با اين تشريفات وارد شهر شد .\r\n\r\n[ شهر قزوين 
  ]\r\nشهر قزوين تا بدان حد قابل اهميت و بزرگ است كه بعد از آنكه عثمانيها قسمتى از ايالت آذربايجان را به امپراطورى خود منضم ساختند و شهر آباد تبريز را غارت كردند شاهان ايران اين شهر را پايتخت و محل زندگى خويش قرار دادند . قزوين حصارى ندارد و از لحاظ ساختمان به پاى اصفهان و شيراز نمىرسد . هنگام ورود به قزوين ، در دست چپ جاده مسجدى بزرگ ديده مىشود كه گنبد بسيار بلند آن با كاشيهاى رنگارنگ پوشيده است . اين نخستين و معتبرترين مسجد شهر است و به همين‌جهت است كه مقبرهء فقيه يا سيد بزرگى را كه مفتى مىنامند و عربى پير و محترم از اخلاف « محمد ( ص ) » است در مجاورت اين مسجد بنا كرده‌اند . چون خانه‌اى كه سفير مىبايد در آن مسكن گزيند از زيباترين خانه‌هاى شهر و متعلق به پيشكار مالى شاه بود و بيش از صد پا با اين مسجد فاصله نداشت ، وى همراهان را مرخص كرد و از اسب فرود آمد و وارد خانه شد .\r\n\r\n[ شهر قزوين نخستين باريابى 
  ]\r\nسفير بنا بر خصلت نيك و آداب دانى در اداء وظائفى كه بر عهده داشت بىتاب بود . به همين‌جهت در همان روز ورود دستور داد بسته‌ها و بارها را باز كنند . اشيائى را كه از اسپانيا آورده بود مرتب كرد و خاطر جمع شد كه همهء اشيائى كه ممكن بود بر اثر صدمات راه يا تغيير آب و هوا فاسد شوند سالم مانده‌اند . عصر همين روز مهماندار كه چنانچه گفتيم رئيس بيوتات سلطنتى بود و در اين ملاقات وظيفهء رئيس تشريفات را بر عهده داشت نزد سفير آمد و گفت كه شاه ميل دارد يكشنبهء آينده ، يعنى دو روز ديگر ، او را به حضور بپذيرد و صبح فردا شخصا براى ديدن هدايائى كه از صندوقها بدر آورده‌اند باز خواهد گشت . اين شخص صبح فردا بازگشت و خدمهء سفير دربارهء هريك از هدايا - به همان ترتيب كه در اسپانيا نظم و نسق يافته بودند - اطلاعاتى در اختيارش گذاشتند . سفير ميل داشت كه براى جلوگيرى از سرگردانى در روز بار ، مهماندار\r\n\r\n","description":"","footnote":"","page_name":" 261 ","page_number":288},
  {"content":"\r\n\r\nهمهء هدايا را تحويل بگيرد و به حضور شاه گسيل دارد . اما وى اين پيشنهاد را نپذيرفت و متذكر شد كه على الرسم مىبايد اشياء مزبور روز باريابى در جلو سفير حركت داده شود . بدين‌ترتيب بود كه در اين شب نيز هدايا نزد سفير ماند . روز يكشنبه مهماندار همراه ششصد مرد نزد سفير آمد تا هر نفر قطعه‌اى از هدايا را - هرچه هم كوچك باشد - بر روى دست حمل كند . اگرچه اصرار و ابرام سفير موجب شد كه اشياء كوچك يك جا حمل شوند تا جلوهء بيشترى داشته باشند و با اينكه هيچگونه تضمينى دائر به محفوظ ماندن اشياء به سفير داده نشد ناگزير آنها را بين گروه عظيم مردان و پسرانى كه مهماندار همراه خويش آورده بود تقسيم كرديم . هدايا عبارت بود از چند قواره پارچهء ارغوانى و ماهوت ظريف مخمل‌باف و ساتن گلدار ايتاليائى ، چندين ظرف بزرگ و طشتها و آفتابه‌هاى نقرهء طلاكوب ، مجموعه‌اى از ادوات و لوازم بخارى ، يك جاظرفى نقره و صندوقى محتوى سرويسى كامل براى زندگى در ييلاق يا شكارگاه مركب از شصت قطعه از نقرهء زركوب ، شش ظرف خوب و ممتاز بلورين مطلا و دو ظرف ديگر از طلاى ناب ، شش شمشير و يك خنجر زرنشان با بند و حمايل ، صندوقى كوچك از نقرهء كدر كه پهلوهايش با صورتهاى برجستهء زرين مزين و دقيقا حكاكى شده بود . در اين صندوق بيست و سه زنجير طلا بود كه دوتاى آنها را با زمرد و مرواريد و سنگهاى قيمتى ديگر آرايش كرده بودند ، ده انگشترى بزرگ با نگين زمرد ، چهار دست زين و يراق مطلا و نقره‌كوب با روپوشهاى زر كشيده ، شش دست لباس مخصوص چوگان بازى ، پنجاه زنبورك و پنجاه تفنگ فتيله‌اى كامل و آمادهء تيراندازى با لوله‌هاى كلفت مخصوص شكار كه ماشهء آنها از طلا و قنداقها مزين به بستهاى زرين بود و در قابهاى طلاكوب جاسازى شده بودند ، چند تفنگ كوتاه و تپانچه‌اى جنگى با جلدى بسيار مرغوب ، بيست و پنج قطعهء پنجاه كيلوئى فولاد و صندوقى بزرگ پر از هرنوع وسائل درودگرى و قفل‌سازى و جراحى ، و سرانجام پنج چليك كوچك\r\n\r\n","description":"","footnote":"","page_name":" 262 ","page_number":289},
  {"content":"\r\n\r\nحاوى هشت بستهء پنجاه كيلوگرمى قرمزدانه كه براى رنگرزى به كار مىرود و بهترين رنگ لاكى و ارغوانى از آن ساخته مىشود - و به همين‌جهت بود كه اين هديه بيش از همهء هداياى ديگر مورد توجه واقع شد . و چون شاه ابراز تمايل كرده بود كه سفير از طرف شخص خود نيز هدايائى تقديم كند وى دو تابلو به هداياى بالا افزود كه هريك تصوير زنى را با لباس و كلاه اسپانيائى نشان مىداد ، يكى از اين تابلوها تصوير دختر ارشد پادشاه اسپانيا و ديگرى تصوير ملكهء فرانسه بود . همچنين دوازده نيزهء ساخت سيلان از چوب بسيار ضخيم دارچين با سرنيزه‌هاى آهنين نقره‌كوب و چهار تفنگ فتيله‌اى ديگر كار سيلان با لوله‌هائى به طول هفت پا و با برد سيصد پا كه با كمى باروت آتش مىشدند - اين تفنگها با شيشه‌اى نقره‌نشان پر از باروت با مهارت در جعبه‌هائى جاسازى شده بودند - يك زنبورك ديگر ساخت سيلان با همان طول اما بسيار جسيم‌تر و با فشنگهائى از عاج مرصع ، و سرانجام آنچه بيش از همهء هداياى شخص سفير مورد توجه واقع شد سگى بسيار نژاده و نيرومند و سخت وحشى بود كه نظيرش كمتر ديده شده است و سفير آن را بخصوص براى تقديم به شخص شاه از اسپانيا با خود آورده بود . پس از آنكه اين هدايا از ميدانها و خيابانهاى اصلى شهر عبور داده شد سرانجام حاملان در كوچه‌اى پيشتر از باغ خانه‌اى كه سفير مىبايد در آن بار يابد متوقف شدند . سفير ساعت چهار بعد از ظهر در مصاحبت حاكم شهر و مهماندار كه چندين نفر صاحب منصب دربارى و عده‌اى سرباز و همهء نوكرهاى شخصى خود را همراه داشتند از خانه خارج شد . همهء اين همراهان لباسهاى زيباى مخصوص دربر كرده بودند و بسيار آراسته‌تر از روز ورود سفير به قزوين مىنمودند . سفير به زحمت از ميان انبوه مردمى كه از همهء محله‌هاى شهر براى تماشاى تداركات و اشخاصى كاملا متفاوت با آنچه همه‌روزه در شهر مىديدند هجوم آورده بودند براى خود راهى باز كرد . و سرانجام پس از عبور از خيابانى كه حاملان هدايا در آن ايستاده بودند به\r\n\r\n","description":"","footnote":"","page_name":" 263 ","page_number":290},
  {"content":"\r\n\r\nفاصلهء سىپائى باغ و خانهء شاه رسيد . در آنجا از اسب پياده شد و روى چند قالى كه با عجله و به همين منظور زير درختى پهن كرده بودند نشست . در اطراف اين قاليها ديوار يا پرچين كوتاهى به ارتفاع دو پا ، و به همان شيوه كه در بسيارى از دهكده‌هاى اسپانيا ديده مىشود كشيده بودند . ميدان جلو خانهء شاه انباشته از مردم صاحب‌مقام بود كه با نظم و نسقى كامل ايستاده بودند . بطوريكه شخصيتهاى برجسته و همراهان سفير از محل نشستن وى تا در ورودى خانهء شاه دو رديف منظم را تشكيل مىدادند . سفير بعد از آنكه نيم ساعت بدين طريق نشست ، چون از آنگونه نشستن و نيز از لباس تشريفاتى مخصوصى كه بر تن داشت خسته شده بود از مهماندار درخواست كرد كه نزد او بيايد و به دو گفت كه بر وى منت گذارد و بعرض برساند كه چون وى در اين روز لباسى بر تن كرده است كه هم در برابر اعليحضرت بدرخشد و هم شاه ايران لباسى را كه اسپانيائيها بنا بر معمول به افتخار روز تولد يا عروسى شاهان خويش مىپوشند ملاحظه كرده باشند بسيار خسته و ناراحت است و درخواست مىكند كه اعليحضرت شاه او را مشمول عنايات خويش قرار داده زودتر اجازهء شرفيابى بدهند و گرنه ناچار به اقامتگاه خود باز خواهد گشت . مهماندار از انجام دادن اين كار عذر خواست اما از فرستادن پيغام مضايقه نكرد و مدتى بعد نزد سفير آمد و گفت كه شاه او را احضار كرده است و مىتواند شرفياب شود . سفير كه از رفتار متكبرانهء اين بربرها در فريفتن و منتظر گذاشتن سفيران خسته و كسل شده بود و مىپنداشت اين مسامحه از روى نقشه است تا به چاووش سفير عثمانى هم كه هنوز بار نيافته بود براى باريابى در همان هنگام فرصت دهند ، با چند تن از شخصيتهاى برجستهء ايرانى و همهء خدمه‌اش كه وى را تا باغى پردرخت همراهى كردند ، وارد خانهء شاه شد . در اين موقع آقامير صاحب ديوان و يوسف آقاى خواجه‌باشى كه نزد شاه از اعتبار و نفوذ كلامى برخوردار بود به پيشواز سفير آمدند و او را به خيابانى مشجر كه درختهاى سرو و\r\n\r\n","description":"","footnote":"","page_name":" 264 ","page_number":291},
  {"content":"\r\n\r\nچنار در اطراف آن بود راهنمائى كردند . در اين مسير كم‌كم بيشتر كسانى كه همراه وى بودند تحليل رفتند چنان كه جز دونفرى كه نام برديم و نوكران شخصى ، كسى نزد سفير باقى نماند . راهنمايان در وسط خيابان به دست راست پيچيدند و سفير را به خيابانى كوتاه‌تر اما باز هم پردرخت راهنمائى كردند . در انتهاى اين خيابان كوتاه استخرى بسيار زيبا و بزرگ بود به مساحت يكصد و پنجاه پاى مربع و در وسط آن دفتر كارى خوش‌ساخت كه از همه‌طرف باز بود و جز يك غرفه كه بوسيلهء چهار ستون بزرگ چوبى برپا بود جائى نداشت . راه ورودى اين دفتر دالان يا پل سرپوشيده‌اى بود به پهناى چهار پنج پا و جان‌پناهى در دو طرف . مهماندار و خواجه‌باشى كه سفير را راهنمائى مىكردند در فاصلهء تقريبا شصت‌پائى از اين دفتر افراد خود را متوقف كردند . يكى از مترجمان كه شاه را فراوان ديده و خوب مىشناخت به عاليجناب اشاره كرد كه شاه آنجاست . در حقيقت شاه بطوريكه ديده نشود از دفتر كار خود بيرون آمده تقريبا در فاصلهء چهل پائى استخر ايستاده بود . در اين حالت ، سفير كه به شاه نزديك شده بود كلاه از سر برداشت و در حين خم كردن زانو با دست راست احترامى هرچه تمامتر به‌جا آورد . سپس همان دست را بر دهان برد و بوسيد و آنگاه بار ديگر باهمان دست قباى شاه را لمس كرد و پس از آن‌كه براى دومين بار دست خود را بوسيد ، نامهء پادشاه متبوع خويش را بدر آورد و بوسه داد و به اعليحضرت تقديم داشت . شاه پس از آن‌كه نامه را گرفت سفير را بگرمى پذيرفت و به وى گفت از اين‌كه با سلامت كامل رسيده است خوشحال است . آنگاه سلامتى شاه اسپانيا را جويا شد و پرسيد كه آيا در اين مدت از وى نامه‌اى دريافت كرده است . پس از آن‌كه سفير به اقتضاى مقام و وقت ، پاسخهاى كوتاه داد به اشارهء شاه بسوى دفتر كار رفت . براى ورود به پل يا راهرو دفتر دو سه پله از سطح باغ بالا رفت . پس از ورود به دفتر پنج شش ايرانى جوان و بسيار خوش‌پوش را مشاهده كرد كه از ظواهرشان برمىآمد از شخصيتهاى بزرگ مملكتى باشند .\r\n\r\n","description":"","footnote":"","page_name":" 265 ","page_number":292},
  {"content":"\r\n\r\nاين جوانان جامه‌هائى زربفت و خيلى بلندتر از قباهاى معمولى ايرانيان بر تن داشتند . همه ايستاده بودند و بمحض ورود سفير دو نفرى كه در سمت راست در ورودى بودند ، سفير را بين خود قرار دادند و بر قاليى كه تمامى كف اطاق دفتر را پوشانيده بود نشاندند .\r\nسفير هنوز كاملا ننشسته بود و بسبب شلوار تنگ و شمشيرى كه به كمر داشت از آنگونه نشستن ناراحت بود كه چاووش سفير عثمانى نيز به همين دفتر وارد شد . وى پيراهنى از ساتن بلوطى رنگ كه تا قوزك پايش مىرسيد بر تن و عمامه‌اى تركانه بر سر داشت بىآنكه شمشيرى حمايل كرده باشد . سفير كه او را در لباسى بسيار خشن و با قيافه‌اى بسيار جدى ديد ابتدا پنداشت يكى از سادات يا فقهاى ايرانى است كه در آن موقع برخى از آنها از شهر هويزه كه مبارك در آن زندگى مىكند آمده بودند . اما مترجم وى كه در وسط دفتر ايستاده بود او را از اشتباه درآورد و گفت اين شخص سفير روم است و روم نامى است كه در همهء مشرق‌زمين به كشور عثمانى مىدهند ، چنان كه همهء اروپا را فرنگ مىنامند . چاووش اگرچه ابتدا از ديدن سفير كه به نظر وى لباسى بسيار عجيب بر تن داشت شگفت‌زده شد ، سوءظنى به خود راه نداد و با همان قيافهء خشن كمى آنطرف‌تر رفت و به همهء حاضران سلام گفت و بلافاصله دو ايرانى ديگر كه در دست چپ ايستاده بودند او را در ميان گرفته و نشانيدند .\r\nدر اين موقع سفير بوسيلهء مترجم خود با كسانىكه نزديك وى بودند گرم صحبت بود . اين نزديكان عبارت بودند از خان يا سلطان گيلان و يك سركردهء كرد . كردها قومى هستند كه در نواحى كوهستانى بين آذربايجان و ايالت شوش كه امروز آن را شوشتر مىنامند زندگى مىكنند . اين سركردهء كرد از سفير پرسيد كه چاووش در نظر وى به چه كسانى شبيه است و چون اين سؤال با لبخندى توأم بود سفير به دو پاسخ داد كه او شبيه يك ملاى بسيار محترم و متشخص است و اين نامى است كه ايرانيان به روحانيان يا فقهاى خود مىدهند . ايرانيان از اين پاسخ به خنده افتادند و اگر شاه در همان\r\n\r\n","description":"","footnote":"","page_name":" 266 ","page_number":293},
  {"content":"\r\n\r\nلحظه وارد نشده بود سخن را بر همان منوال ادامه داده بودند .\r\n\r\n[ سيماى شاه 
  ]\r\nشاه در حالىكه يكى از تفنگهاى هديهء سفير را در دست داشت وارد شد :\r\nاين تفنگ نه چندان بزرگ بود و نه چندان كوچك . سلاحى جنگى و بسيار دقيق بود كه در جنگ سواره نيز مىتوانست به كار آيد زيرا با باروت زبر هم پر مىشد . شاه كه تفنگ را بسيار پسنديده بود ، پس از آنكه اشاره كرد كسى از جاى خود بلند نشود از سفير پرسيد كه آيا اسپانيائيها در جنگها از اين‌گونه تفنگ استفاده مىكنند ؟ سفير پاسخ داد كه پياده نظام بيشتر از اين نوع اسلحه و با همين كاليبر استفاده مىكند اما سلاحهاى سواره نظام سبك و بسيار كوتاهتر و كمتر دست و پاگير است . پس از آن شاه تفنگ را از همه‌طرف ورانداز و دستمالى كرد با آن نشانه گرفت و سپس آن را به يكى از غلام بچه‌هائى داد كه همراه وى آمده بودند و در راهروى كه همهء اطراف اطاق را فرا مىگرفت و كمى از پل ورودى باريكتر بود مانده بودند .\r\nپس از آن شاه - بىشك براى آنكه از امنيت بيشترى برخوردار باشد - در ميان دو ايرانى كه يكى بازو به بازوى چاووش و ديگرى كنار سفير قرار گرفته بود نشست و اين گويا سنتى بسيار قديمى نيز هست . شاه قبائى سبز رنگ از پارچه‌هائى كه كشاورزان فقير ايرانى مىپوشند در بر و كلاهى كاملا عادى با حاشيه‌اى از ابريشم سبز و صورتى بر سر داشت . اين كلاه روى كلاهى ديگر قرار گرفته بود كه طبق سنن دينى ايرانيان ، اشخاص عاليمقام و مردان جنگى كه آنها را به زبان تركى قزلباش مىگويند بر سر مىگذارند . اين كلاهها از نوعى ماهوت كلفت قرمز رنگ با آستر پنبه‌اى ساخته شده‌اند بطوريكه مىتوانند در برابر ضربهء شمشيرهاى دودم قديمى - هرچه هم قوى باشند - تاب آورند . دهانهء اين كلاهها چنان تنگ است كه آنها را با فشار بر سر مىگذارند اما پس از آنكه سر در آن فرو رفت كم‌كم تا ته گشاد مىشوند . طول آنها به قدر يك نيمه پا است و در بالا مدور و داراى چند چين‌خوردگى است و به كلاههاى « دوئل » « 188 »\r\n\r\n\r\n","description":"","footnote":"\r\n( 188 )  duel  : جنگ تن به تن . - م .\r\n","page_name":" 267 ","page_number":294},
  {"content":"\r\n\r\nاسپانيائيها يا كلاههاى معمولى طبقات پست مانكا « 189 » يا كاستيل قديم شباهت دارد . چين‌خوردگيها يا تركهاى اين كلاه نبايد از دوازده كمتر يا بيشتر باشد و اين نشانهء مذهب صوفيان است كه شيخ حيدر اردبيلى مروج آنست . در مركز سطح فوقانى اين كلاهها كه همهء تركها بدانجا منتهى مىشوند ميلهء چوبى محكم و كوچكى استوار گرديده است به بلندى چهار و پهناى يك انگشت كه قسمت بالايش مانند خود كلاه صاف است . در حول اين ميلهء چوبى از پائين تا بالا دوازده ترك هست كه در مركز سطح فوقانى ميله به يكديگر مىپيوندند چنان كه اين دوازده ترك را بوضوح مىتوان ديد . تركهاى موجود در ميلهء چوبى با دوازده ترك خود كلاه مرتبطند . اين چوب نيز مانند بقاياى كلاه سرخ‌رنگ است . روى اين كلاه پارچه‌اى طويل و بسيار ظريف مىبندند كه چند بار دور آن مىگردد و به شكل عمامه‌اى بسيار مطبوع درمىآيد و انتهاى دوازده ترك كلاه از آن بيرون مىماند . بعضى اوقات جز ميلهء چوبى پيدا نيست زيرا پارچه بقاياى كلاه را مىپوشاند . شمشيرى كه شاه بر كمر داشت كاملا با لباس ساده‌اش متناسب بود . قبضه‌اش قهوه‌اى رنگ و غلافش از چرم سياه بود . با اينكه همه‌چيز شاه زمخت و معمولى بود ، حركاتش توأم با وقار مىنمود و شخص او عارى از شكوه و هيبتى نبود . قامتى كوتاه‌تر از متوسط داشت . باريك اندام اما عصبى و نيرومند بود . بينىاش عقابى ، چهره‌اش لاغر ، رنگ پوستش تا حدى سفيد ، و چشمهايش زنده و براق و اندكى سبز رنگ بود . ورزش دائم موجب شده است كه از نور آفتاب و آسيب هوا بر كنار نماند و به همين‌سبب ، رنگ چهره‌اش كه مىبايد سفيد باشد كمى به سبزه مىزند . اما آنچه بهيچ‌وجه درخور وى نيست زشتى دستهاست كه بسيار كوتاه و كلفت و سياهند و كاملا به دستهاى دهقانى زمخت شبيه‌اند . بمحض آنكه شاه وارد اين دفتر كار كوچك شد ، پسر جوانى نيز به جمعيت پيوست . اين پسر پانزده\r\n\r\n\r\n","description":"","footnote":"\r\n( 189 )  Manche \r\n","page_name":" 268 ","page_number":295},
  {"content":"\r\n\r\nيك قزلباش ( حكاكى روى مس ، از روى طرح تاماس هربرت ، 1628 ميلادى ) .\r\n\r\n","description":"","footnote":"","page_name":" الف 268 ","page_number":296},
  {"content":"\r\n\r\nشانزده ساله مىنمود . چهره‌اى سفيد و حالتى خوش و طبق معمول قبائى سبز بر تن و عمامه‌اى سفيد بر سر داشت . پس از ورود ، در دست راست بر يكى از ستونهاى دفتر تكيه داد . چشمها را بر زمين دوخت و مطلقا حركت نمىكرد . نه او با كسى حرف مىزد و نه ديگران با وى سخن مىگفتند . مترجم سفير كه وانمود مىكرد در مسألهء ديگرى سخن مىگويد ، به وى گفت كه او پسر شاه است اما كاملا مراقب بود وانمود كند او را نمىشناسد زيرا شاه چنين مىخواست . هيچيك از حضار نيز تظاهر به شناختن وى نمىكردند چنان كه گفتى غلام بچه يا نوكرى است . چون رفته‌رفته شب فرا - مىرسيد و عرضه‌كنندگان هدايا در جلو و دو طرف استخر صفى طويل تشكيل داده بودند ، در چشم به هم زدنى بىنهايت مشعل و شمع را ابتدا در نزديكى استخر كه تعداد زيادى شمعدان نقره گذاشته بودند ، و سپس در رديفهاى ديگرى در نزديكى دفتر كار ، روشن كردند . در فاصلهء ده دوازده پائى پيرامون استخر و نزديك دفتر گروهى مرد بر قاليهائى نشسته بودند و بدين‌ترتيب تصوير يك آمفى تئاتر واقعى با كثيرى تماشاگر پديد آمده بود . همراهان سفير ، به عنوان خارجيان تازه وارد اجازه يافته بودند كه نزديك پل در جائى بسيار مناسب‌تر از ديگران بنشينند . همراهان چاووش را كه عده‌شان بسيار كم بود و از نظم و نسقى برخوردار نبودند در پشت سر آنان جاى داده بودند . به منظور آنكه همهء باغ روشن باشد پشت سر حضار مجلس چند مشعل نقره‌اى مانند مشعلهاى كليسا - هاى بزرگ گذاشته بودند . در اطراف شعلهء اين مشعلها حباب سفيد آهنينى بود كه نور را مىپراكند و تقويت مىكرد چنان كه هر مشعل به قدر پنج يا شش مشعل ساده نور داشت .\r\nاما در اين شب نكتهء جالب توجه آن بود كه در ميان تعداد زيادى مرد كه در اين تشريفات حضور داشتند جز يك زن به چشم نمىخورد .\r\nاين زن كمى دور تر از ديگران ، كنار استخر ، بر قاليى نشسته بود .\r\nپشت سر او خانهء كوچك بسيار بدساختى بود با راهروها و در و\r\n\r\n","description":"","footnote":"","page_name":" 269 ","page_number":297},
  {"content":"\r\n\r\nپنجره‌هاى بسيار كه بعدا فهميديم حرمسراى شاه است . اين زن كه در آينده از وى سخن خواهيم گفت مانند ديگر زنان ايرانى چادرى سفيد بر سر داشت اما صورتش باز بود و چنان كه از ظاهرش برمىآمد پنجاه سالى از عمرش مىگذشت . كمى خشن بود . قدش بلند ، رنگ چهره‌اش سبزهء روشن و از وقار و هيبتى برخوردار بود . چنين مىنمود كه هدايا را فقط بخاطر او از آن ناحيه عبور مىدهند . هيچكس نزد وى نبود و جز ظرف طلاى بزرگى به ارتفاع دو پا چيز ديگرى در نزديكى او ديده نمىشد . در فاصلهء بيست پايى وى چند سرباز با لباسهاى بسيار مرغوب ، مسلح به تير و كمان و شمشير ، مطيع و مؤدب ، ايستاده بودند كه على الظاهر محافظان وى بودند . كسانى كه هدايا را حمل مىكردند - كه تعدادشان را پيش از اين گفته‌ايم - اگرچه ابتدا از جلو او مىگذشتند مع‌ذلك هنگامى كه از فاصلهء ده دوازده‌پائى وى دور مىزدند ، به جاى آنكه مجددا از جلو او بگذرند ، كمى راه را كج كرده از فاصلهء بين او و خانهء پشت سرش راه خود را ادامه مىدادند . در سراسر اين تشريفات و عبور آن صف زن همچون مجسمه‌اى نشسته بود و اندك حركتى از خود بروز نمىداد جز آنكه بعضى اوقات كمى صورت را برمىگردانيد تا كمترين نگاهى به حاملان هدايا نيندازد .\r\nشاه ايران بمحض آنكه وارد دفتر كار خود شد بوسيلهء كسانى كه در آنجا بودند از آنچه سفير دربارهء چاووش سفير عثمانى گفته بود آگاه شده خنده را سر داد و بر اثر آن ، چنان كه سفير عثمانى نشنود ، بوسيلهء مترجم و با زبان گرجى خطاب به سفير لطيفه‌هائى گفت مع‌ذلك معلوم بود كه در گفتار وى نوعى پنهان‌كارى و تصنع هست .\r\nظاهر امر چنين بود كه ميل داشت سفير را مورد تفقد قرار دهد و موجبات شادى خاطر وى را فراهم كند اما در حقيقت مىخواست حسادت سفير عثمانى را برانگيزد و به رخ او بكشد كه پادشاه اسپانيا تا آن درجه خواهان دوستى اوست كه هدايائى چنان قابل اهميت را كه باشكوه و تشريفات از برابر وى گذشته است برايش فرستاده\r\n\r\n","description":"","footnote":"","page_name":" 270 ","page_number":298},
  {"content":"\r\n\r\nشاه عباس ( حكاكى روى مس از مارشال 1634 ميلادى ؛ از روى طرح تاماس هربرت ، 1628 ميلادى ) .\r\n\r\n","description":"","footnote":"","page_name":" الف 270 ","page_number":299},
  {"content":"\r\n\r\nاست . و به همين منظور بود كه سفير عثمانى را ، اگرچه يك روز پيشتر از سفير اسپانيا وارد شده بود ، بار نداده و مخصوصا همين روز را براى بار دادن و مذاكره با وى انتخاب كرده بود . با اين‌كه از مذاكرات قبلى سفير عثمانى با وزيرانش آگاه بود مدت زيادى با وى سخن گفت و در حين صحبت چندين بار قيافهء عصبى و خشم‌آگين به خود گرفت . چنان كه مترجم بعدا به سفير اسپانيا گفت ، شاه ضمن سخنان خود چاووش را فراوان تهديد كرده به دو گفته بود كه عثمانيها نبايد تصور كنند مىتوانند بر وى همان‌گونه حكومت كنند كه بر پدرش خدابنده فرمان مىراندند ، چه خدابنده نابينا بود و با واگذاشتن ارمنستان بزرگ و قسمت مهمى از ايالت آذربايجان بدانها خود را عارى از هرگونه شهامت و مردانگى معرفى كرده بود . شاه همچنين تأكيد كرده بود كه سرزمينهائى را كه به زور اسلحه تسخير كرده است براى هميشه نگاه خواهد داشت و نه تنها قاطعانه مصمم است ايالات مزبور را پس ندهد بلكه از اين جهت هيچگونه ابراز حقشناسى نيز نخواهد كرد . درست است كه آنها بسيار آهسته سخن مىگفتند اما اطاق چنان كوچك بود و ما همه چنان به يكديگر نزديك بوديم كه مترجم كه حتى يك كلمه از سخنان رد و بدل شده را ناشنيده نگذاشته بود نتيجه گرفت كه چاووش از شاه خواسته است ايالاتى را كه در ايام متاركهء جنگ تسخير كرده بود به دولت عثمانى بازپس دهد .\r\nدو ساعت از شب گذشته بود كه چند پسر جوان وارد شدند كه موى درازشان از دو طرف عمامه بر شانه‌ها ريخته بود . چون با كوچكى دفتر كار شاه ممكن بود دامن قبائى كه معمولا ايرانيان مىپوشند موجب زحمت باشد ، اينان قباهائى زربفت پوشيده بودند كه فقط تا ماهيچهء پاها مىرسيد و كفشهاى كاملا تنگ و چسبانشان از همان پارچه و شبيه جوراب شلوار بود . چون قسمت بالاى جورابها گشاد بود آن را به شلوار كوتاه خود بسته بودند . با اين لباسها قيافه‌اى چنان مضحك داشتند كه گفتى لباس عوضى پوشيده‌اند .\r\n\r\n","description":"","footnote":"","page_name":" 271 ","page_number":300},
  {"content":"\r\n\r\nاين پسران جوان بمحض ورود به كار پرداختند و در كف اطاق جلو شاه و ديگر حاضران چند سفرهء بسيار بزرگ مشابه آنچه در مهمانى سلطان شيراز هنگام پذيرائى از سفير گسترده بودند پهن كردند . « 190 » اين سفره‌ها از پارچهء ابريشمى بسيار ظريف و مزين به گلدوزيهاى زرين بودند . سپس نانهائى چنان نرم و نازك در اطراف سفره گذاشتند كه مىشد آنها را بدون آنكه بريده شوند تا زد و براحتى به جاى دستمال به كار برد اگرچه ايرانيان و بربرها و تركها هنگام خوردن غذا بدين مسائل توجهى ندارند . صرف غذا بسيار ساده و بىتجمل و خالى از تكلف بود و بيشتر به زندگانى مقتصدانه و محجوب و توأم با قناعت اسپارتها شباهت داشت تا گشاده‌دستى زياده از حد ايرانيان كه در سنن و آداب و زندگانى فقيرانه و بدوى اعراب مستهلك شده است . زيرا همهء غذاى سر سفره عبارت بود از چند بشقاب بزرگ انباشته از پلو مخلوط با گوشت گوسفند و پرندگان و مقدارى آلوچه و ترب سياه براى پيش غذا . بىشك شاه با صرفه‌جوئيى كه در اين شام به عمل آورده بود مىخواست گرايش خود را به جنگاورى و زندگانى سربازى به مهمانان نشان دهد . با اينكه در اين ضيافت نه تنها هيچگونه ظرافتى در كيفيت غذا به كار نرفته بود و چه غذا و چه دسر زمخت و روستائى بود در عوض ظروف غذاخورى شكوهمند و واقعا شاهانه بود زيرا همهء كاسه‌ها و تنگها و طشتها و آفتابه لگنها و ظروف ديگر از طلاى ناب و بسيار سنگين وزن بود و اين حالت نه تنها در دفتر و حضور شاه حكمفرما بود بلكه ظرفهاى غذاخورى جمعيت كثير مهمانان اطراف استخر نيز از همين قماش بود . چون ايرانيان عادت دارند كه در ضيافتها نيز مسائل جدى را با امور غيرجدى و تفريح توأم كنند شاه قسمتى از وقت شام را مصروف سخنان جدى با چاووش كرد و او را سخت در تنگنا گذاشت . اما اين كار مانع از آن نشد كه دوبار جام خويش را به سلامتى سفير بنوشد : يك بار به سلامتى\r\n\r\n\r\n","description":"","footnote":"\r\n( 190 ) نويسنده فراموش كرده است كه دفتر كار شاه را بسيار كوچك توصيف كرده بود . - م .\r\n","page_name":" 272 ","page_number":301},
  {"content":"\r\n\r\nپادشاه اسپانيا كه همواره او را برادر خود مىناميد و بار ديگر براى خوشامدگوئى به مهمانش . سفير نيز با آنكه هيچگاه شراب نمىنوشيد ، بنا بر مصلحت وقت جام خود را به سلامتى شاه و توفيق وى در كارهائى كه درصدد انجام دادن آنها بود نوشيد . و پس از آن بوسيلهء مترجم خود به زبان گرجى و درگوشى به شاه گفت جامى نيز به سلامتى ريش چاووش خواهد نوشيد و اين شوخى چنان در شاه اثر گذاشت كه خنديد و با دست به پيشانى خود كوفت اگرچه ، بسيارى از خنده‌هاى وى از روى كيد و حيله است و نبايد چندان بدان مغرور شد . چاووش اگر چند بسيار موقر نشسته و قيافهء جدى به خود گرفته بود از استفاده از خوردنيها مضايقه نمىكرد . اما پسر شاه در سراسر اين مدت از جاى خود نجنبيد چنان كه زنى كه از او سخن گفته‌ايم نيز همچون مجسمه ثابت و صامت نشسته بود نه حركتى مىكرد و نه چيزى مىخورد .\r\n\r\n[ بازگشت 
  ]\r\nتقريبا نيمه شب بود كه صرف شام به پايان رسيد . سفير كه نخست بسبب نشستن بر زمين ، و ديگر به جهت لباس عجيبى كه بر تن داشت بسيار خسته شده بود از شاه اجازهء مرخصى خواست . شاه با درخواست وى موافقت كرد و به حاكم و مهماندار فرمان داد كه وى را تا منزلش همراهى كنند . سفير بعد از اداى احترام و كسب مرخصى باغ را كه با نور فانوسهاى دربار و مشعلهاى خدمهء خودش چون روز روشن بود ترك گفت . با اين‌كه نيمه‌شب بود كثيرى از مردم در ميان كوچه‌ها و جلو باغ پرسه مىزدند چنان كه گفتى روز روشن است . سفير كمى بعد از نيمه‌شب به خانهء خود رسيد .\r\nروز پنجشنبهء 27 ژويه درست هنگامىكه قرار بود سفير شاه لاهور كه معمولا او را مغول مىنامند وارد شود سفير اسپانيا از قزوين خارج شد . ما سفير لاهور را در ربع فرسنگى شهر ، در شاهراه بين قزوين و اصفهان ديديم و چون ديروقت بود قصد داشتند در همان مكان براى وى اردو بزنند . بدين‌منظور چادرهاى بزرگى از شهر آورده بودند كه بين آنها چادرى فوق‌العاده\r\n\r\n","description":"","footnote":"","page_name":" 273 ","page_number":302},
  {"content":"\r\n\r\nزيبا به شخص سفير هند تخصيص داده شده بود . سفير ما همهء شب راه خود را ادامه داد و بر اثر اشتباه راهنما كه راه را عوضى رفته بود تازه در آغاز روز به مبارك « 191 » رسيديم كه بيش از چهار فرسنگ با قزوين فاصله نداشت . پس از عزيمت از اين مكان ، سفير با طى دو منزل در روزهاى 28 و 29 ژويه به كاروانسرائى بزرگ رسيد كه هنگام آمدن در آن توقف نكرده بوديم . اين كاروانسرا بىشك بزرگترين منزلگاهى بود كه در طول سفر خود ديده بوديم و به نفقهء مادر شاه عباس كه متولد مازندران است ساخته شده بود . ساختمان بقدرى بزرگ بود كه با همهء كثرت مسافران جادهء اصفهان كه غالبا هدفشان منزل كردن در اين كاروانسرا است مىتوانست همهء آنان ، و شايد نزديك هزار نفر را با چارپاهايشان در خود جاى دهد .\r\nزيرا گذشته از كسان سفير ، همراهان حيدر خان - رئيس قبايل كردى كه در نواحى كوهستانى شمال شوشتر زندگى مىكنند - و گروهى از خوانين گرجى كه آنها را تحت الحفظ و براى زندانى شدن به اصفهان مىفرستادند ، و چندين بازرگان و عابران ديگر با زن و فرزندان در آن جاى گرفته بودند . در اين كاروانسرا مقادير زيادى آذوقه موجود بود . با اينكه آب مجاور كاروانسرا بسيار بد بود براى آب دادن شتران و اسبها و ديگر حيوانات باربر از آن استفاده مىشد . اما ما از آب گوارا بىبهره نبوديم زيرا براى مصرف خود با ظروف چرمى يا ظرفهاى ديگرى كه زير شكم شتر مىبندند از آراسنگ ، دهى كه آن را پشت سر گذاشته بوديم ، آب آورده بوديم . اين شيوهء حمل‌ونقل آب كه هم‌اكنون در سراسر آسيا رواج دارد در زمان استرابون نيز معمول بوده است . بخصوص اعراب كه صحارى خشك و بىآب و علفى را طى مىكرده و مىكنند كه فاقد آب آشاميدنى است ، همواره از اين وسيلهء حمل آب استفاده كرده‌اند . ديگر ملتهاى آسيا نيز اين كار را از آنها فراگرفته‌اند .\r\nمدخل اين كاروانسرا حياطى بزرگ است كه بيش از صد پاى مربع مساحت دارد و پيرامون اين حياط حجره‌هائى است كه به قدر\r\n\r\n\r\n","description":"","footnote":"\r\n( 191 )  Mombara \r\n","page_name":" 274 ","page_number":303},
  {"content":"\r\n\r\nدو پا از زمين بلندتر است . در هريك از اين حجره‌ها پستوى كوچكى هست كه زنها مىتوانند در آن محفوظ از انظار بسر برند و در زمستان بخوابند . از اين گذشته ، در بالاى همين مدخل دو عمارت است كه هريك چهار اطاق دارند : يكى از اطاقها تالارى متوسط است با پنجره‌هائى در اطراف آن به منظور آنكه در گرماى تابستان از جريان باد استفاده كنند و اطاقهاى كوچك بخارى ديوارى دارند . بام اين عمارات كه به صورت طارمى ساخته شده صاف و هموار است چنان كه بعد از بسر آمدن حرارت روز به خوبى مىتوان روى آنها به گردش پرداخت . اگر كسى نخواهد در قسمت پائين عمارت بخوابد مىتواند روى اين بامها بخوابد و از خنكاى هواى روشن و آرام استفاده كند . در وسط حياط كاروانسرا سكوئى مربع شكل و بزرگ از سنگ تراش و آجر ساخته‌اند كه دو سه پا از زمين بلندتر است . روى اين سكو بار و اسباب مسافران را مىگذارند و بعضى نيز روى آن مىخوابند . زيرا بسيار بزرگ است و بيش از بيست پاى مربع مساحت دارد . در ديوارهاى اين سكو به قدر مقدور آخورهائى براى شترها و اسبهاى كاروانها ساخته‌اند و ديگر حيوانات را جلو حجره‌ها مىبندند . چون بيشتر اوقات مسافر بقدرى زياد است كه داخل كاروانسرا براى بيتوتهء آنها كافى نيست ، مسافران را در حجره‌ها يا كلبه‌هائى جاى مىدهند كه در عرض ديوارها ساخته شده‌اند و مىتوانند دو سه نفر را با اسباب سفرشان منزل دهند . شتران و اسبانى را كه در داخل جا پيدا نمىكنند نيز در جلو همين حجره‌ها در خارج كاروانسرا جا مىدهند . چون پيرامون بيرون كاروانسرا بسيار بزرگتر از محيط داخل است ، به قدر كافى محل براى راحت زيستن و محفوظ بودن از گرما و سرما در تابستان و زمستان هست .\r\nسفير روز سىام ژويه نيم ساعت به غروب مانده از اين كاروانسرا عزيمت كرد . با اين حال گرماى هوا چنان بود كه به زحمت تحمل مىكرديم و چون تعداد افراد كاروان بسيار زياد بود و كثيرى مسافر نيز با بار و بنه در حركت بودند جاده سراسر پوشيده از\r\n\r\n","description":"","footnote":"","page_name":" 275 ","page_number":304},
  {"content":"\r\n\r\nآدم و اسب و قاطر و قاطرچى بود چنان كه خدمهء سفير به زحمت مىتوانستند همپاى كاروان حركت كنند . پيشتر بدانها گفته بودند كه نبايد به كجاوه‌ها ، يا بعبارت بهتر قفسهائى كه زنهاى كرد و گرجى و برخى ايرانيان در آنها سفر مىكردند نزديك شوند زيرا با اينكه زنها چنان مستور بودند كه ديدنشان ممكن نبود آنان اين كار را نوعى توهين تلقى مىكردند . چون جاده پر از جمعيت بود گاهى اجبارا مىبايست از كنار تخت روانى يا محملى رد شويم و در اين حالت نگهبانان و همراهان زنان براق مىشدند و غرشى مىكردند . اين ممنوعيت بسيار خشن و احتراز از نزديك شدن به زنها و نگريستن بدانها در ميان آسيائيها رسمى بسيار ديرين است . اگر زنى متشخصه باشد خواجه‌سرائى افسار شتر وى را در دست دارد و اشخاص را به عقب كشيدن و دور شدن از بانوى خويش وامىدارد چنان كه هيچكس نمىتواند چنين زنى را نگاه كند و اين كار چنان بادقت انجام مىگيرد كه حتى افراد متشخص نيز اين‌گونه اخطارها را رعايت مىكنند و حرمت بانوان نگاه مىدارند و خود را عقب مىكشند . اگر كسانى ، بخصوص اشخاص متوسط الحال ، اين رسم را مرعى ندارند آنها را روى شكم مىخوابانند و با ضربات چوب تنبيه مىكنند . و اگر كسى اين‌گونه احترامات را نسبت به حرم شاه رعايت نكند بوجهى غيرقابل بخشايش ، بدون آنكه سن و سال و شخصيت يا شغلش موردنظر قرار گيرد ، جان خود را از دست خواهد داد . كجاوه كه ساختمانش در سراسر مشرق‌زمين يكسان است عبارتست از يك صندوق چوبى به طول سه و عرض دو و ارتفاع يك پا با پوشش يا سقفى طاق مانند از چند تخته يا لوحهء چوبى كه بطور هلالى روى هم خوابانيده‌اند و در ارتفاع سه پائى از اطراف صندوق قرار مىگيرد چنان كه بدين‌ترتيب كل صندوق و سقف چهار پا ارتفاع پيدا مىكند و تا به قسمت هلالى برسد مانند سقف كالسكه‌هاى ما كم‌كم عريض مىشود . زنها در حالى در آن مىنشينند كه به عقب يا جلو صندوق تكيه مىدهند و پاها را زير تنه مىگذارند و صورتشان بنا بر ميل خودشان ، بسوى جلو يا عقب مركوب است .\r\n\r\n","description":"","footnote":"","page_name":" 276 ","page_number":305},
  {"content":"\r\n\r\nبر هر شتر دو عدد از اين صندوقها بسته مىشود - در هرطرف يكى - و آنها را براى مقابله با گرما يا سرما ، با پارچه‌اى نمدى يا پشمى يا پنبه‌اى يا ابريشمى مىپوشانند . در اين‌گونه وسائط نقليه ، تشخيص زنهاى متشخص و حتى زنهاى حرم شاه از ديگران ، جز از طريق تعداد افراد محافظ و خواجگان حرمسرا كه آنها را همراهى مىكنند يا نوع تنبيهى كه براى نگاه‌كنندگان مختلف قائل مىشوند ، ممكن نيست . بازرگانان و حتى زائران ، در سفرهاى دور و دراز در صحارى عربستان و حتى در قسمتى از آسيا و مصر ، براى محفوظ بودن از هوا و آفتاب و ماسه‌هايى كه باد به هوا برمىدارد از اين صندوقها استفاده مىكنند . نهايت آنكه آنها را از هرطرف مىپوشانند . اما كل وسائل يا وسائط سفر خانمهاى آسيا ، هرچند هم كه متشخص و صاحب‌مقام باشند همين كجاوه‌هاست . در واقع در اين نواحى هيچ زنى را نمىتوان يافت كه شخصا از جسارت يا قابليتى برخوردار باشد زيرا همهء زنها تقريبا در حكم برده‌اند بىآنكه يكى بر ديگرى برترى داشته باشد . نمىتوان زنى را يافت كه بسبب زيبائى يا هوش يا موهبت طبيعى ديگرى كه زنان بوسيلهء آن خود را در نظر شوهر يا ارباب دلربا جلوه مىدهند عنوان يا شخصيتى براى خود دست‌وپا كند . با آنكه آنگونه كه از آثار مصنفان قديم مستفاد مىشود در گذشته‌هاى دور زنان شاهان آسيا و بخصوص همسران رسمى پادشاهان ايران و شخصيتهاى دربارى بسيار مورد توجه بوده‌اند و بر زنان غيررسمى كه عده‌شان زياد بود و هم‌اكنون نيز زياد است مزيت و برترى بسيار داشته‌اند ، اما با رواج دين اسلام تشخص و اعتبار زنان چه در سياست و چه در خانه‌دارى و شوهردارى چنان ملغى شد كه اكنون كوچكترين اثرى از آن برجا نيست . « 192 » اين تحول بزرگ و انقلاب ناگهانى كه در آينده از آن سخن خواهيم گفت ، بخصوص بر فرمانروائى زنان رسمى يا سوگلى شاهان خاتمه داد و امروز در ايران زنى نيست كه\r\n\r\n\r\n","description":"","footnote":"\r\n( 192 ) بر خلاف گفتهء نويسنده دين اسلام به زنان شخصيت و اعتبار داده است . - م .\r\n","page_name":" 277 ","page_number":306},
  {"content":"\r\n\r\nاز آنگونه مزايا و امتيازات برخوردار باشد . حتى زنان رسمى شاه بسبب كثرت تعداد ، اعتبارى بيش از زنان غيررسمى ندارند و غالبا ناگزير به وضع موجود رضا داده‌اند . ناگفته نگذاريم كه هنوز عنوان بيگم كه دقيقا به معنى مادر خانواده يا خاتون خانهء شاه است در ايران بسيار محترم و مورد توجه است اما در اين زمان اين عنوان به زنان شاه تعلق نمىگيرد بلكه مخصوص زنانى است كه نزديكترين خويشاوند شاه وقت محسوب مىشوند چنان كه در اين زمان اين مقام به عمه‌هاى شاه عباس - زينت بيگم ، و خواهرش پرى خان خانم اختصاص دارد كه هردو دختران شاه طهماسب ، پدر بزرگ وىاند .\r\nسفير چنان باشتاب از كنار زنهاى كجاوه‌نشين و خواجه‌سرايان آنها گذشت كه متوجه يك سركردهء كرد كه سوار بر اسب و همراه تعداد زيادى از خدمهء خويش در طرف ديگر زنها حركت مىكرد نشد . اين سركردهء كرد بوسيلهء فرستاده‌اى احترامات خويش را به سفير تقديم كرد و پيغام داد كه براى هر خدمتى آماده است و از اين‌كه بسبب درد پا ناگزير است آهسته حركت كند و نمىتواند با ايشان همعنان شود معذرت خواست . سفير نيز متقابلا تعارفات خود را به وى تقديم كرد و چون سوار بر اسب بود و قصد نداشت مركوب خود را تا اصفهان تغيير دهد تخت‌روان خويش را كه مىتوانست موجب تسكين درد پاى وى گردد برايش فرستاد . علاوه بر زنان كجاوه‌نشينى كه از آنها سخن گفتيم در راه تعداد زيادى زن را سوار بر اسب ديديم كه برخى زنان متشخص كه خوش مىداشتند بر اسب حركت كنند و بيشترشان خدمتگاران و بردگان آن بانوان بودند . اين زنان نيز گذشته از آنكه در معيت شوهران و خواجه‌سرايان و بردگان خويش بودند ، چنان در كليجه‌هاى خود فرورفته بودند و صورتهايشان پشت روبنده‌هاى سفيد پنهان بود كه ديدن آنها ممكن نبود . در اين شب ، در شعاع ماهتاب نه فرسنگ راه پيموديم . نزديك صبح بارانى تند همراه با رعدوبرق باريدن گرفت اما پيش از رسيدن ما به ساوه بند آمد .\r\n\r\n","description":"","footnote":"","page_name":" 278 ","page_number":307},
  {"content":"\r\n\r\nسفير به درخواست سركرده كرد كه از درد پاى خويش بيش از روز گذشته رنج مىبرد و بسبب سالخوردگى و اندام سنگين احساس خستگى بسيار مىكرد آخرين روز ماه ژويه را در ساوه بسر برد و در همان خانه كه هنگام رفتن به قزوين سكونت كرده بود منزل گزيد و با ميوه‌هاى خنك و مقدارى برف كه همراه آورده بود گرماى شديد روز را جبران كرد .\r\nروز اول ماه اوت ، در ساعت هميشگى از ساوه خارج شديم و پس از دو روز راه با همراهان و بار و بنهء خود به قم رسيديم در حالى كه بقيهء كاروان بسبب بيمارى زنهاى كرد و گرجى ، و بخصوص كسالت حيدر خان كه زن سوگلى وى نيز بسيار رنجور بود نتوانستند به راه خود ادامه دهند .\r\nبيشتر بيماران وابسته به سفير رو به بهبودى نهاده بودند . اين بيماران هنگام حركت از قزوين چنان ضعيف بودند كه اميدى به رفع نقاهت آنها نداشتيم و دست‌كم اميدى نبود كه به زودى درد آنها تسكين يابد . اما پس از آنكه هواى سالم استنشاق كردند رو به بهبودى نهادند و بدين‌ترتيب متوجه شديم كه اهميت عنصر هوا در سلامت انسان تا چه حد و هواى بد تا چه اندازه خطرناك است زيرا با اين‌كه هنوز گرما تحمل‌ناپذير و حركت شديد شتران حامل بيماران موجب ناراحتى بود ، حال همگان رو به بهبودى نهاد و شفا يافتند . سفير در قم در همان خانه‌اى كه هنگام آمدن در اختيارش گذاشته بودند منزل كرد . بسيارى از مردم شهر به ديدن وى آمدند اما خود هيچگاه از خانه خارج نشد جز آنكه از طريق پنجره‌هاى رو به باغ مقدارى پول بين برخى از ديداركنندگان و دوستان صاحب‌خانه تقسيم كرد .\r\nروز سوم اوت از قم حركت كرديم و پس از سه روز راه‌پيمائى ، دو ساعت به صبح مانده در ميان باران و رعد و برق شديد كه از گرماى هواى آخرين شب راه‌پيمائى كاست وارد كاشان شديم . سفير بقاياى شب را در باغ همان خانه كه در آمدن منزل كرده بوديم در تخت روان خويش خوابيد .\r\n\r\n","description":"","footnote":"","page_name":" 279 ","page_number":308},
  {"content":"\r\n\r\nروز ششم اوت را به خواهش سركردهء كرد كه تب شديد بر درد پايش افزوده و بعد از نيمه شب وارد كاشان شده بود در اين شهر توقف كرديم . سفير تخت روان خويش را براى وى فرستاد اما او خواه از جهت رعايت ادب و خواه - آنگونه كه بعدا فهميديم - از بيم اهانت به شاه ، از پذيرفتن آن جدا خوددارى كرد زيرا زندانى بود و تحت الحفظ سفر مىكرد .\r\nسفير روز هفتم از شهر كاشان حركت كرد و چون هنگام آمدن ، دربان باغ امامزاده ، واقع در چهار فرسنگى كاشان ، با وى بدرفتارى كرده بود چهار فرسنگ پيشتر در باغ كوچك ديگرى منزل كرد . اين باغ چون خانه‌اى در اطرافش نبود خرم و راحت و انباشته از ميوه - هاى مرغوب بود . چون روز بلند بود در هواى روشن بدان رسيديم .\r\nهمانطور كه گفتيم در اين مكان هيچگونه خانه و ساختمان ديگرى جز بقاياى ديوارهاى يك كاروانسراى قديمى وجود نداشت . بطورىكه براى سفير در خود باغ ، زير چند درخت و در نزديكى چشمه‌اى كه آبى زلال و بسيار خنك داشت چادرى برافراشتند . از اين چشمه آب بسيارى مىجوشيد كه پس از خروج از آبدان جلو چشمه در جويبارى كه خيمهء سفير را كنار آن زده بودند جارى مىشد و در زمين مسير خود دو قسمت جداگانه پديد مىآورد : در يك طرف خوابگاه سفير را ترتيب دادند و در طرف ديگر ميز غذاخورى و قفسه‌ها و صندليها را گذاشتند . هردو قسمت چنان از شاخ و برگ درختان پوشيده بود كه آفتاب به زحمت از لابلاى آنها نفوذ مىكرد و خنكاى اين ناحيهء كم‌نور بسيار لذت‌بخش بود .\r\nدر مدتى كه سفير در انتظار برافراشتن چادرها روى مخده‌اى در كنار چشمه استراحت مىكرد به تفريح شكار پرداختيم كه سر و صداى آن وى را از جا پرانيد . زيرا نوكرها كه در باغ سرگرم چيدن ميوه بودند دو روباه را از جاى خود تارانده ، بىسگ يا سلاحى با هرچه به دستشان آمد به تعقيب آنها پرداختند . در اين حمله يكى از روباهها كشته شد و ديگرى كه راه نجاتى نيافته بود به گودالى كوچك در نزديكى جائى كه سفير خوابيده بود پناه برد ، سفير كه\r\n\r\n","description":"","footnote":"","page_name":" 280 ","page_number":309},
  {"content":"\r\n\r\nبيدار شده بود و نمىخواست به روباه صدمه‌اى وارد شود شكايت صاحب باغ را كه مدعى بود با اين اعمال به تاكهاى انباشته از انگور لطمه‌اى جبران‌ناپذير وارد مىشود ، بهانه كرد و خدمه را از تعرض به روباه بازداشت . و اين شكايت بيشتر از آن جهت وارد بود كه در آن گرماى طاقت‌فرسا سايهء تاكها و خنكاى آن بالاترين نعمت بود - نوكرها زير سايهء تاكهاى انبوه دو چوب دراز را روى چوبهاى كوتاهتر يا جگنها قرار داده براى خود نوعى كومه ساخته بودند كه دو نفر براحتى در آن مىنشستند يا مىخوابيدند . در اين باغ همگان راحت بوديم و بهترين انگور و مرغوب‌ترين خربزه و لذيذترين انجيرها را كه تا آن روز نظيرشان را در ايران نديده بوديم در اختيار داشتيم . با آنكه در ايران انجير بسيار مرغوب ديده نمىشود ، انجيرهاى سفيدرنگ اين باغ با مرغوبترين و بهترين انجيرهاى اسپانيا برابرى مىكرد .\r\nبا آنكه اين باغ همچون بسيارى ديگر متعلق به شاه بود ، سفير روز هشتم اوت بعد از آنكه در برابر خسارتى كه بدان وارد شده بود و خشنود كردن باغبانان ، با همراهان خود و باروبنه از اين مكان به راه افتاد و پس از پيمودن شش فرسنگ ، در نزديكى جائى بسيار خنك به نام نطنز توقف كرد و اين در حالى بود كه بقاياى كاروان يك فرسنگ از وى عقب‌تر بودند . چون برخى از نوكران سفير كه براى جستجوى منزلى به شهر رفته بودند در ساعتى وارد شده بودند كه حاكم در خواب بود و خود نيز در اين كار مسامحه كرده بودند سفير ناگزير در دشت منزل كرد و بقاياى شب را زير درخت چنارى در تخت روان خوابيد . در نزديكى اين درخت آب زيادى با صدائى مطبوع در جويبارى روان بود . پس از آنكه روشنائى روز زيبائيهاى طبيعت را نمايان كرد سفير به كلى از ورود به شهر منصرف شد و دستور داد براى وى زير درخت چنار كوچك‌ترى كه در محل تلاقى دو جويبار قرار گرفته بود خيمه‌اى برافراشتند . گروهى از همراهان در بيشه‌اى آرميدند . اين بيشه ديوارى محكم و بلند داشت اما خدمهء سفير سوراخى در ديوار يافتند و بدان وارد شدند . درختان بيشه\r\n\r\n","description":"","footnote":"","page_name":" 281 ","page_number":310},
  {"content":"\r\n\r\nبقدرى درهم و انبوه بود كه نور خورشيد كمترين راهى در آن نداشت چنان كه فضاى آن را بايد تاريك توصيف كرد تا تيره و تار يا كم‌نور .\r\nبقاياى همراهان و ساربانان نيز زير درخت چنار بزرگ و ستبرى كه از قديم الايام منزلگاه همهء كاروانهائى است كه از شيراز و اصفهان و قزوين يا تبريز مىآيند براحتى آرميدند . زير شاخه‌هاى اين درخت ، بسيار دور از رستنگاه آن ، خانهء كوچكى هست كه ساكنان آن كاه و جو و ديگر خوراكيها را به عابران مىفروشند .\r\nشهر نطنز در دره‌اى واقع شده است كه از مغرب و جنوب به صخره‌اى عظيم و از شرق و شمال به كوههاى كوچكترى محدود مىگردد چنان كه شهر از هرطرف محصور در كوهسار است . همانطور كه پيشتر گفته‌ايم كوههائى كه فارس را از آذربايجان جدا مىكنند صاف و هموارند و تقريبا هيچگونه صخره‌اى در آنها به چشم نمىخورد ، اما كوههاى اطراف نطنز بسيار خشن و صعب العبور است ، جز آنكه در برخى نواحى از يكديگر فاصله مىگيرند و بخصوص در جايهائى كه جاده را قطع مىكنند گذرگاههاى راحت دارند . در كوههاى واقع بين اصفهان و قزوين آبهاى فراوان و گوارا از قله‌ها جريان مىيابند و به قعر دره كه جاده را در طول نيم فرسنگ در برمىگيرد سرازير مىشوند . اين آبها در مسير اصفهان به قزوين در دست راست قرار مىگيرند . فراوانى آب موجب شده است كه باوجود عقيم و سنگى بودن زمين ، سراسر دره از باغهائى انباشته از بهترين ميوه‌ها پوشيده باشد . درختان ميوه و تاكها چنان همه‌جا را انباشته‌اند كه كسانى كه جاده را بلد نباشند به زحمت راه شهر را پيدا مىكنند .\r\nچنان كه ما نيز هرچند ماهتابى بهتر از آفتاب نيم روز هوا را روشن كرده بود راه را گم كرديم .\r\nنطنز در مسير قزوين به اصفهان در ميان اين دره قرار گرفته است . در مدخل شهر مسجدى بزرگ هست كه زائران و مسافران و بخصوص كسانىكه عقايد مذهبيشان آنها را به ديدار اماكن مقدسه مىكشاند مىتوانند در آن اقامت كنند زيرا سلطانيه ، اردبيل و مشهد كه از شهرهاى مشهور و مقدس و مذهبى ايران به حساب مىآيند در\r\n\r\n","description":"","footnote":"","page_name":" 282 ","page_number":311},
  {"content":"\r\n\r\nاين مسير واقع‌اند در همين دره ده‌هائى بين باغها مشاهده مىشود كه چنان به يكديگر نزديكند كه به نظر پيوسته و يكپارچه مىآيند ، بخصوص كه نامهاى جداگانه هم ندارند كه مميز آنها از يكديگر باشد .\r\nنطنز تقريبا به بزرگى شهر بورگس « 193 » و حومهء آنست . سفير شب ورودش بدين شهر در دويست پائى مسجد توقف كرد . زيرا اين مكان بسبب وجود چنارى بسيار بزرگ و جالب نظر ، پناهگاه همهء كاروانهاست . اين چنار چنان غول‌آسا و ستبر است كه كثيرى از مردم و اسبها و شتران مىتوانند بدون آنكه گروهى از ديگر گروه در زحمت باشد ، در سايهء آن بياسايند . در اطراف تنهء آن‌كه بيش از هفت تواز « 194 » كلفتى آنست فضائى ديوار كشيده هست كه سطح آن به خوبى آجرفرش شده است . فاصلهء درخت تا ديوار كه به شكل نيم - دايره ساخته شده است دوازده پا است بطوريكه گروهى بار و بنهء خود را در آن نهاده و رختخوابها را گسترده بودند . چون مساحت اين دايرهء آجرفرش زياد است مسافران مىتوانند در آن بياسايند و از خنكاى بادى كه در سراسر تابستان در آن مىوزد لذت ببرند . شاخه - هاى بزرگ و كلفت چنار فضائى بزرگ را مىپوشانند چنان كه هنگام ظهر اطراف چهارديوارى به قدر سى پا سايه است و همهء قاطرچيها و اسبها و شتران يك كاروان مىتوانند مصون از نور آفتاب در سايهء درخت بخورند و بخوابند . در ديوار آخورهائى ساخته‌اند كه حيوانات بسيارى از آن استفاده مىكنند چنان كه هنگامى كه سفير بعد كاروان بدينجا رسيد ، همهء چارپايان اعم از شتر و اسب و ديگر حيوانات باركش كه تعداد آنها از دويست متجاوز بود در اطراف ديوار جاى گرفته بودند . نكتهء قابل ذكر آنكه به نظر قابل قبول نمىآمد كه تنهء درخت كه چنان كه گفته‌ايم بيش از هفت تواز كلفتى آن نبود شاخه‌هائى چنان بلند و قطور را كه هريك به تنهائى به كلفتى تنهء يكى از قطورترين درختهاى اروپا بود تحمل كند . اين درخت\r\n\r\n\r\n","description":"","footnote":"\r\n( 193 )  Burgos \r\n( 194 )  toise \r\n","page_name":" 283 ","page_number":312},
  {"content":"\r\n\r\nبقدرى كهنسال بود كه به گفتهء برخى از مردم نطنز در آن شهر هيچ داستانى از سرگذشت آن كهنسال‌تر نيست . كهنگى درخت عملا از برگهاى كوچك و و كمرنگ آن هويدا بود اما اين نقص را كلفتى و انبوهى شاخه‌ها جبران مىكرد و كوچكترين روزنه‌اى براى عبور نور خورشيد در سراسر روز باقى نمىگذاشت . عظمت و انبوهى اين درخت چنار به من اجازه مىدهد كه آن را با درخت چنار ديگرى مقايسه كنم كه ليسينيوس موسيانوس « 195 » هنگام عزيمت از سوريه به رم در آسياى صغير مشاهده كرده بود .\r\nمردى از اهالى فارس به نام حسن‌بگ كه از قورچيان شاه بود و هدايت همهء كاروان را برعهده داشت با فرستادن سربازى از دستياران خود از سفير خواهش كرد كه آن روز را در نطنز توقف كند زيرا شدت بيمارى سركردهء كرد مانع از آن است كه وى بتواند تا صبح فردا به سفير و همراهانش بپيوندد . سفير كه از اين پيغام خشمگين شده بود ، براى آنكه وى را به حركت با ديگران مجبور كند به او جواب داد كه هيچ مانعى نمىتواند او را به توقف در نطنز مجبور كند و همان عصر حركت خواهد كرد . اما پس از آنكه سركردهء كرد نيز ضمن پيامى همان درخواست را از وى به عمل آورد و متذكر شد كه ناساز بودن حالش به كلى مانع حركت اوست سفير به توقف رضايت داد و اين توقف موجب شد كه باقىماندهء كاروان ، اعم از زنهاى كرد و گرجى و برخى مسافران كه از قزوين و قم به اصفهان مىرفتند به ما برسند . اين سركردهء كرد كه پيشتر بسيار از او سخن گفته‌ايم فرمانرواى شرقىترين قسمت كردستان يعنى ناحيه‌اى بود كه آذربايجان را از شوشتر جدا مىكند و چون بدين ترتيب همسايهء شاه ايران به حساب مىآمد مانند ديگر سركردگانى كه در شرايط وى هستند و براى حكام قدرتمندتر از خويش احترام قائلند تظاهر به اطاعت از شاه مىكرد ، همانطور كه عادت ديگر فرمانروايان كرد است كه بتناسب موقعيت سرزمينشان و برحسب نيازى كه به مراوده با ايران يا عثمانى دارند گروهى شاه ايران\r\n\r\n\r\n","description":"","footnote":"\r\n( 195 )  Liciunus Mucianus \r\n","page_name":" 284 ","page_number":313},
  {"content":"\r\n\r\nرا تكريم و تعظيم مىكنند و گروه ديگر سلطان عثمانى را .\r\nحيدر خان - كه همانطور كه پيشتر بيان كرديم خود را نسبت به شاه ايران ملزم و متعهد مىدانست و كشورش هم‌مرز و همسايهء آذربايجان و همدان ، يعنى ايالات سرحدى ايران بود علاوه بر اطاعت و اظهار حق‌شناسى ، براى اثبات وفادارى نسبت به اين پادشاه ، پسرش ميرزا خان را نيز از سالها قبل بعنوان گروگان به دربار ايران فرستاده بود . اما چون همسايگى وى با كشور عثمانى از جانب آشور براى شاه ايران موجب برخى توهمات بود ، شاه تصميم گرفت كه با نشانيدن پسر به جاى پدر و جلب محبت او خود را بيشتر از آن ناحيه مطمئن سازد . به همين‌سبب در همان زمان كه سفير به قزوين رسيد شاه خان بيچاره را به بهانهء مشورت در چند كار مهم مربوط به سرحدات به پايتخت خويش احضار كرده بود زيرا شهرت داده بودند كه عثمانيها قصد دارند با سپاهى گران و از طريق وان به آذربايجان حمله كنند . خان كرد از بيم آنكه همچون بسيارى از خانهاى ديگر كردستان ، يعنى همسايگانش كه بىاحتياطى كرده با رفتار توهين‌آميز نسبت به شاه عاقبتى وخيم پيدا كرده بودند دچار زحمت شود به خود جرأت نداد كه در دربار حاضر نشود و در همان زمان كه گفتيم ، همچون كسى كه از سرنوشت آيندهء خويش ايمن نباشد ، با زن و فرزندان و ساير بستگان نزديكش وارد قزوين شد . شاه بلافاصله با مهربانى هرچه بيشتر او را پذيرفت و متذكر شد كه چون براى مشاوره در امورى مهم به دو نيازمند است مايل است كه وى را مدتى نزد خويش نگاهدارد . و در همين گيرودار پسرش را براى ادارهء قلمرو پدر اعزام داشت . هنگامى كه شاه مىخواست به سلطانيه حركت كند به اين كرد پيغام داد كه چون سالخورده است و لازم است استراحت كند نمىخواهد به وى زحمت دهد كه در اين سفر همراه باشد و ترجيح مىدهد كه در بازگشت از سلطانيه او را در اصفهان ملاقات كند . سركردهء كرد كه از سرنوشت بدترى بيمناك بود با كمال منت اين فرمان را اطاعت كرد و اين در زمانى بود كه سفير با اصرار هرچه بيشتر تقاضاى\r\n\r\n","description":"","footnote":"","page_name":" 285 ","page_number":314},
  {"content":"\r\n\r\nباريابى كرده بود تا اجازهء مرخصى بخواهد و از قزوين عزيمت كند . در همين موقع بود كه شاه براى راهنمائى و مسكن دادن سفير در اصفهان حسن بك قورچى را انتخاب كرد و چون معمولا اين‌گونه مأموريتها به عنوان پاداش و براى لفت و ليس به اشخاص داده مىشود و راهنمايان با بىشرمى و ساخت و پاخت با كسبهء بين شهرها سود سرشارى عايد خويش مىكنند ، اين قورچى نيز بابت پاداش خدماتش از شاه تقاضا كرده بود كه چون مسير سفير و كردها و گرجيها يكى است و همگان به اصفهان مىروند وى راهنمائى همهء اين گروهها را بر عهده گيرد و متعهد شده بود كه با كمك گرفتن از سرباز ديگرى از عهدهء راهنمائى سفير و ديگران برآيد . سفير كه پيش از حركت از قزوين از اين موضوع آگاه شده بود و مىدانست كه به بهانهء بيمارى سركردهء كرد دو سه روزى حركت او را به تأخير خواهند انداخت ، با آنكه از اين‌گونه راه‌پيمائى اجبارى و آرام و كند ، كسل بود پرده‌پوشى كرد و چيزى به روى خود نياورد .\r\nسفير دستورهاى لازم را براى ادامهء سفرمان داده بود كه قورچى دستيارش را نزد وى فرستاد و درخواست كرد كه چون يكى از گرجيها فرار كرده و ناگزير است او را تعقيب و دستگير كند - چه در غير اين صورت شاه گردنش را خواهد زد - آن روز را در نطنز توقف كند . قورچى مزبور در عين حال قاطرچيها و ساربانان را تهديد كرده بود كه اگر از جاى خود بجنبند آنان را به چارميخ خواهد كشيد .\r\nاين حركت ناپسند سفير را خشمگين كرد بطوريكه بوسيلهء يكى از مترجمان به قورچى و دستيارش پيغام داد كه او زندانى نيست و هروقت اراده كند حركت خواهد كرد و هيچكس نمىتواند از عزيمت بازش دارد و نيز كسى حق ندارد هيچيك از افراد كاروان را تهديد كند ، زيرا همه‌چيز مربوط به شخص اوست و شخصا مسؤول عواقب اعمال خويش است . اين مترجم قورچى را در خانهء فرماندار در حال باده‌گسارى پيدا كرد . او كه سياه‌مست بود بىآنكه\r\n\r\n","description":"","footnote":"","page_name":" 286 ","page_number":315},
  {"content":"\r\n\r\nتشخيص دهد با چه كسى طرف است و پيغام‌دهنده كيست براى كشتن مترجم دست به شمشير برد . اما چون مترجم نيز شمشير كشيد و آمادهء دفاع شد ، حاكم و ديگر ايرانيان كه به قدر قورچى شراب ننوشيده بودند آنها را از يكديگر جدا كردند و آشتى دادند . سفير بعد از آگاهى از آنچه اتفاق افتاده بود دستور داد اسباب سفر را بار كنند و اگر قورچى مانع حركت گردد او را به زور طرد و نفى كنند . اما احتياجى بدين كشمكش پيدا نشد زيرا در اين گيرودار حاكم همراه سه چهار شخصيت ديگر آمد و از آنچه در خانه‌اش پيش آمده بود معذرت خواست و بخصوص از جسارتى كه قورچى با دست بردن به شمشير عليه فرستادهء عاليجناب بروز داده بود عذرخواهى كرد . اگرچه ، مترجم نيز متقابلا با رد درخواست قورچى مبنى بر نوشيدن شراب به دو توهين كرده بود . سرانجام سفير ، كه معلوم بود از عذرخواهى حاكم خشنود است سرباز ديگرى را به عنوان راهنما همراه خويش برداشت و از قزوين عزيمت كرد و حسن بگ كه چنان مست بود كه به زحمت مىتوانست خود را بر اسب نگاهدارد بازگشت تا به جستجوى زندانى فرارى بپردازد . اما اين گرجى را به زودى در همان نزديكى يافتند و معلوم شد كه قصد فرار نداشته است و تأخيرش بسبب خستگى مركوب بوده است .\r\nچريكهاى زيردست اين قورچيها مركبند از ارمنيهاى تازه مسلمان و گرجيها و تاتارها و چركسها ، و اينان همگى سواره مىجنگند . برخى از آنها از تفنگ فتيله‌اى يا زنبورك استفاده مىكنند اما بيشترشان مسلح به تير و كمان و شمشيرند . هيچگونه وسيلهء دفاع جز صفحه‌اى پولادين و مربع شكل ندارند . اين وسيله را جلو معده و شكم مىبندند و بقيهء بدنشان در معرض ضربات دشمن است . با اين‌كه عمامه نيز براى سرشان وسيلهء دفاع محسوب مىگردد گردن و گلويشان كاملا باز است و هرگونه ضربهء شمشير در اين نواحى از بدن موجب مرگ آنان مىگردد . فرماندهان و ديگر شخصيتهاى معتبر زره نيم تنه به كار مىبرند و سر و سينهء اسبهاى خود را با لوحه‌هاى پولادين مىپوشانند . اگرچه فرماندهان\r\n\r\n","description":"","footnote":"","page_name":" 287 ","page_number":316},
  {"content":"\r\n\r\nكوچكتر نيز اين پلاكها را نه به عنوان وسيله‌اى لازم براى دفاع بلكه براى زينت و تفاخر به اسبهاى خويش مىبندند . چون اسبها بسيار چابكند و سواران از دور با يكديگر مىجنگند ، از اين‌كه ضربه‌هاى دشمن كشنده و سنگين باشد بيمى به خود راه نمىدهند .\r\nدر حقيقت بايد گفت كه ضربه‌ها پيش از رسيدن به هماورد نيروى خود را از دست مىدهند . اين قراولان شاهى يك رئيس يا فرمانده يا آقا دارند كه نظير ينىچريهاى عثمانى او را قورچىباشى مىنامند و اين سمت يكى از مناصب عالى كشورى محسوب مىشود .\r\nقورچىباشى كنونى تميز خان نام دارد كه نه تنها مورد توجه شاه بلكه طرف عنايت داماد وى نيز هست و به عنوان رئيس قراولان خاصه همواره در حضور است . قورچيها با تيرى زرين كه بر عمامهء خويش نصب مىكنند از ديگر سربازان مشخص مىشوند . چنان ستمگر و مغرورند كه اگر كسى كه زير فرمان آنهاست نافرمانى كند ، ولو حاكم شهرى باشد ، با ضربات چوب تنبيه مىگردد و ما بارها ناظر اين‌گونه تنبيه‌ها بوده‌ايم . اما سفير كه دشمن اين‌گونه افراطكاريها و از درنده‌خوئى قورچى همراهمان آگاه بود ، او را از نزديك زير نظر داشت و از شدت عملش كه بخصوص هنگام مستى براى وى كارى بسيار عادى بود جلوگيرى مىكرد .\r\nكمى پيش از غروب آفتاب ، با آنكه هنوز هوا خيلى گرم بود ، سفير از اين منزل چنار بزرگ نطنز حركت كرد . اين درهء زيبا را كه بسيارى عشرتكده‌هاى اعيان در آن بود و باغهاى فراوان داشت در دست چپ گذاشتيم و پيش از آنكه كاملا از دره خارج شويم از دامنهء حاصلخيز كوهى سر به فلك كشيده كه در دست راست بود گذشتيم .\r\nخاك اين دامنه چنان خوب بود كه هرچند در پايان ماه اوت بوديم ، همچون ماه آوريل اسپانيا ، همه‌جا سبز و خرم بود و بر خلاف ساير قسمتهاى اين ناحيه هيچگونه سنگ و كلوخى در زمين به چشم نمىخورد . در طول اين دامنه جويبارى بود با آبى زلال و خنك كه از بالاى كوه سرچشمه مىگرفت و سفير براى آشاميدن آب گواراى آن در پائين كوه و جائى كه چند درخت سايه‌بانى دلپذير بوجود\r\n\r\n","description":"","footnote":"","page_name":" 288 ","page_number":317},
  {"content":"\r\n\r\nآورده بودند توقف كرد . منظرهء اين مكان چه از ميان درختان و چه از ميان دره در حد اعلاى زيبائى بود . جويبار مزبور با آنكه چندان عريض نبود بخش مهمى از باغهاى دره را آبيارى مىكرد . هنگامى كه سفير در اين مكان به استراحت و تماشا پرداخته بود درويشى نزد وى آمد و صدقه خواست و بعد از آنكه پولى دريافت كرد ، از بسيارى حوادث كه به عقيدهء او چندين قرن پيش از رواج آئين محمد ( ص ) بر آن دره گذشته بود سخنها گفت كه بيشتر افسانه مىنمود و قابل ذكر در اين سفرنامه نيست اگرچه ، مردم آسيا اين افسانه‌ها را همان اندازه باور دارند و حقيقت مىپندارند كه ما داستانهاى انجيل را . هنگام رفتن به قزوين از اين ناحيه سخنى نگفتيم زيرا شب هنگام از آن گذشته بوديم . در اينجا ناگزيريم بگوئيم اگرچه منزلگاه چنار بزرگ ، چنان كه بيان كرديم جائى بسيار راحت و مطبوع بود اما صحراى سبز و خنكاى لذت‌بخش زير درختان و همچنين آب گواراى اين ناحيه در سراسر ايران نظير ندارد و در خوبى و دلپذيرى بىمانند است . از اينها گذشته در اين ناحيه بقدرى باغستان هست كه ميوه‌اى نيست كه در آن به حد وفور يافت نشود . در اين شب ، پس از آنكه باغ و ساختمان طلاكارى متعلق به شاه را ، به نام ملك‌آباد ، كه سفير هنگام رفتن به قزوين در آن منزل كرده بود در دست چپ گذاشتيم بىوقفه راه زيادى را طى كرديم . صبحگاه ، كمى پيش از آن‌كه آفتاب در افق پديدار شود به كاروانسرائى رسيديم كه چشمه‌اى داشت با آبى ناگوار اگرچه ، ما آبى گوارا از جويبارى كه از آن گذشته بوديم ذخيره داشتيم .\r\nترتيبى كه به دستور سفير براى حركت از جائى به جائى در اين سفر رعايت مىشد چنين بود : يك ساعت به غروب مانده به همگان غذا داده مىشد ، پس از اتمام تشريفات غذا قسمتى از همراهان با باروبنه حركت مىكردند ، آنگاه سفير با باقيماندهء افراد بر اسب مىنشست و تا نيمه شب راه مىپيمود ، پس از آن بر تخت روان مىنشست و در حين حركت غذائى سبك از گوشت سرد يا انواع\r\n\r\n","description":"","footnote":"","page_name":" 289 ","page_number":318},
  {"content":"\r\n\r\nمربا كه مخصوصا براى خوردن در آن حالت تهيه مىشد صرف مىكرد و از آبى مىآشاميد كه به سبك عثمانيها در ظرفى چرمين حمل مىشد و ظرف را به ميلهء تخت روان مىبستند و در شب بسيار خنك بود . بيشتر اوقات همين غذاى سبك را نيز نمىخورد و به قطعهء نانى و جرعهء آبى قناعت مىكرد و بلافاصله تا جائى كه قرار توقف داشتيم و مىبايد گرماى روز را در آنجا بگذرانيم در تخت روان مىخوابيد . در هر منزل ، پس از يافتن محل مناسب براى استراحت ، وسائل خوابش را مىگستردند و معمولا تا ساعت نه يا ده مىخوابيد . سپس ناهار مىخورد و كتاب مىخواند و استراحت مىكرد يا به تفريح مىپرداخت ، تا ساعتى از عصر كه باز هم بنا به عادت ، عزيمت مىكرديم . در نتيجهء اين نظم و خوددارى از حركت در زير آفتاب و پرهيز از آشاميدن آب ناسالم با اين‌كه هنگام حركت از قزوين بسيارى از همراهان بيمار بودند همه بسلامت به اصفهان رسيديم .\r\nروز يازدهم اوت سفير از اين كاروانسرا حركت كرد و با پيمودن بىوقفهء هفت فرسنگ به كاروانسرائى رسيد كه در فاصلهء يك روز راه از ده دولت‌آباد قرار گرفته است . در اين مكان نامه‌اى از شاه اسپانيا به وى رسيد . آورندهء نامه كه در بغداد از رسيدن سفير به قزوين مطلع شده بود در طلب وى باشتاب اما بيهوده بدان صوب عزيمت كرده بود . اين قاصد كه سيمون باربوتو « 196 » نام داشت اصلا ارمنى بود اما از سالها پيش در اسپانيا زندگى مىكرد . علت آشنائى وى با دو كشور ايران و اسپانيا ، بطورى كه بعدا بتفصيل خواهيم گفت ، آن بود كه سالها پيش كشيشى ارمنى به نام داود كه در مورد مقام بطريقى با روحانيى ملشيزدك « 197 » نام معارضه داشت اين شخص را از ايران نزد پادشاه اسپانيا فرستاده درخواست كرده بود كه در مورد آن اختلاف به جانبدارى از وى نامه‌اى به شاه ايران نوشته شود . اعليحضرت در نامه‌اى كه بوسيلهء اين چاپار رسيد ضمن بسيارى مسائل از سفير خواسته بود كه اگر هنوز به\r\n\r\n\r\n","description":"","footnote":"\r\n( 196 )  Simon Barbuto \r\n( 197 )  Melchisedec \r\n","page_name":" 290 ","page_number":319},
  {"content":"\r\n\r\nايران عزيمت نكرده يا در شرف رفتن است سفر خود را بتعويق اندازد . اما اين فرمان بسيار دير رسيد اگر نامهء شاه بموقع رسيده بود سفير اصلا بدين سفر دست نمىزد . زيرا همان‌وقت كه درگوآ خبر سقوط دژگمبرون را شنيد مىتوانست بىحاصلى اين سفر را حدس بزند . حتى اگر اين نامه در هرمز به وى رسيده بود همان موقع بىدرنگ فسخ عزيمت مىكرد به اسپانيا بازمىگشت .\r\nروز دوازدهم سفير از اين كاروانسرا عزيمت كرد . كمى پس از نيمه شب به دهكدهء دولت‌آباد رسيد و صبح فردا نيز بار و بنه و بخشى از نوكرها را از اين دهكده به اصفهان فرستاد و دستور داد كه در همان منزل كه پيش از سفر به قزوين در آن مسكن كرده بود در انتظار وى باشند .\r\nوى روز سيزدهم با اسب از اين دهكده عزيمت كرد و چون تا اصفهان بيش از سه فرسنگ راه نبود ساعت ده شب به شهر رسيد .\r\nاين‌بار بسبب تكدرى كه از عدم پيشرفت امور مربوط به پادشاه متبوعش داشت مطلقا رغبتى به اقامت در اصفهان نداشت بلكه مايل بود كه ولو با تحمل گرماى شديد ، راه هرمز را در پيش گيرد .\r\nدو سه روز بعد ، حسن‌بك قورچى با كردها و گرجيها وارد شد و چون دستور داشت جاى وسيعترى براى سكونت سفير تدارك كند بلافاصله دست به كار شد . با اين‌كه در شهر خانه‌هاى بسيارى بود كه باغهاى زيبا و اطاقهاى مرغوب داشتند هيچيك از اين خانه‌ها گنجايش سفير و همراهانش را نداشت . به همين سبب قورچى از سفير درخواست كرد كه در همان خانهء پيشين بماند و خانهء تميز ديگرى از خانه‌هاى مجاور را نيز اجاره كرد و بدان افزود . اين دو خانه را ديوارى از يكديگر مجزا مىكرد ، چنان كه با گشودن درى حكم يك خانه را پيدا مىكردند . سفير از اين خانه جز قسمت كوچكى را به خود اختصاص نداد . اما اطاق مسكونيش خوب و خنك بود .\r\nدر جلو اين اطاق مهتابيى بود با نرده‌اى كوتاه كه از يكسو بر حياطى كوچك اشراف داشت . در حياط خانه ، زير مهتابى استخرى و پس از استخر باغى بود كه چشم‌انداز اطاق بود . با اين‌كه ميوهء\r\n\r\n","description":"","footnote":"","page_name":" 291 ","page_number":320},
  {"content":"\r\n\r\nباغ را چيده بودند سرسبزى درختها و تاكهايش بطرزى عجيب چشم‌نواز بود . اين خانه چنان كه پيشتر گفته‌ايم درست در مركز شهر اصفهان نزديك مسجدى بزرگ و در همسايگى بازارى انباشته از هرنوع خوراكى قرار گرفته بود . با آن‌كه بين در بزرگ مسجد و نمازخانهء مجلل ديگرى كه عبادتگاه هميشگى مردم بود همواره گروهى عظيم در آمد و رفت بودند و اين محوطه از شلوغ‌ترين مكانهاى شهر به حساب مىآمد ازدحام جمعيت موجب زحمت ما نبود .\r\nزيرا خانهء ما در كوچهء تنگ مجاور درى داشت كه مىتوانستيم - بدون آنكه كسى مزاحممان باشد از آن رفت‌وآمد كنيم اگرچه ، از طرف ديگر خانه چنان به مسجد نزديك بوديم كه از پنجرهء اطاقها صداى ملا يا فقيه را هنگام وعظ مىشنيديم .\r\nسفير بقاياى ماه اوت و بيشتر ماه سپتامبر را در اصفهان ماند .\r\nدر اين مدت گه‌گاه از اردو يا لشگرگاه شاه اخبارى مىرسيد . اما غالب اين خبرها پيشرفت نيروى شاه را در برابر عثمانيها بطور مشكوك بيان مىكرد . زيرا گذشته از آنكه بيشتر شرقيها ياوه گويند و سخنانشان به حقيقت مقرون نيست « 198 » هيچكس جرأت ندارد چيزى بر زبان بياورد كه خوشايند وزيران شاه نباشد و مردم همواره از بيم مجازات ، تخلف از اين قاعده را روا نمىدارند . از طرف ديگر ، مردم ايران ، بخصوص در امور مربوط به شاه ، هرگونه دستور و فرمانى را مو به مو عمل مىكنند و بالاخص در برابر فرنگيها بسيار محتاطند و حتى از آنان بيش از تركها نفرت دارند . به زودى از طريق نامه‌اى كه شاه با قاصدى سريع‌السير براى وزير و حاكم كه در غياب دربار ادارهء امور شهر اصفهان را بر عهده داشتند فرستاده بود معلوم شد كه ايرانيان در برخورد با جلوداران سپاه عثمانى به پيروزيهائى دست يافته‌اند . آنها اين پيروزى اندك را بزرگ جلوه مىدادند در صورتى كه حقيقت چنان نبود . ديرى از رسيدن نامهء شاه نگذشته بود كه وزير و حاكم\r\n\r\n\r\n","description":"","footnote":"\r\n( 198 ) با كمال تأسف غربيان همواره صداقت و ساده‌دلى شرقيان را ياوه‌گويى پنداشته‌اند . - م .\r\n","page_name":" 292 ","page_number":321},
  {"content":"\r\n\r\nبه ديدار سفير آمدند تا وى را از خبرهاى خوب آگاه كنند . نامهء شاه را به او نشان دادند و گزارشى از جريان جنگ را به اطلاع وى رسانيدند . اما به زودى از عيارى و مكر آنان آگاه شديم و معلوم شد كه شكست عثمانيها آن اندازه كه آنها جلوه داده بودند بزرگ نبود . نامهء شاه حاكى از آن بود كه عدهء زيادى سرباز عثمانى كشته شده و بسيارى از پاشاها به اسارت درآمده‌اند . در صورتى كه اگر همهء سپاه عثمانى هم در يك جنگ منظم دچار هزيمت و شكست مىگرديد امكان نداشت آنهمه صاحب منصب ارشد اسير شود .\r\nسفير از اين اخبار بسيار اظهار مسرت كرد و تعارفات لازم را در قبال اين پيروزى معمول داشت و با اين‌كه ديگر اميدى به حل مسألهء هرمز نداشت و كمتر علتى مىتوانست سبب خوشحالى وى از پيروزى شاه ايران باشد و مطمئن بود كه شاه اگر از اين‌سو دشمنى نداشته باشد سپاهيانش را متوجه پرتغاليها خواهد كرد ، وعده داد كه خبر پيروزى را به اطلاع پادشاه متبوعش برساند . پس از رسيدن نامهء شاه ، حكام شهر تمام هم خود را مصروف پخش اخبار اين پيروزى كردند . اما سفير و همراهانش از طريق اخبارى كه از خوان تا ده - شخصى كه اردوى شاه را از قزوين تا اردبيل همراهى كرده بود - بدست آوردند از حقايق امر آگاه شدند و بخصوص سفير بر اثر گزارشى كه چند روز بعد امامقلى خان سلطان شيراز ، كه خود شاهد وقايع بود ، به وى داد از چند و چون وقايع آگاه شد . اين شخص با سادگى و صداقت تمام ما را از حوادث جنگ آگاه كرد و ماحصل سخنان وى اين بود كه شاه بر اثر فشار ، و از بيم سپاه عثمانى ، نه تنها دستور خراب كردن ديوارهاى تبريز را كه در دوران جنگ با عثمانيها خودبخود ويران شده بود ، صادر كرده بود بلكه دژ بسيار استوارى را كه خود در تبريز ساخته بود ويران كرده دستور خراب كردن همهء آباديهاى بين تبريز و اردبيل را نيز داده بود و حتى تصميم داشت اردبيل را كه مرقد شيخ حيدر ، پدر صوفى بزرگ شاه اسماعيل ، و گورگاه بسيارى از اولاد و احفاد اوست و شهرى مقدس به حساب مىآيد ، ويران كند . به گفتهء\r\n\r\n","description":"","footnote":"","page_name":" 293 ","page_number":322},
  {"content":"\r\n\r\nامامقلى خان ، بر اثر صدور اين فرمان چنان اغتشاش و هرج و مرجى در اردبيل حكمفرما شده بود و مردم شهر بقدرى از تخليهء شهر و ترك اماكن مقدسهء آن اندوهگين و هيجان‌زده شده بودند كه بيم عصيان عمومى و مخالفت با فرمان شاه مىرفت و در حقيقت اگر كسى رهبرى آنان را بر عهده مىگرفت شورش و طغيان قطعى بود .\r\nباز هم به گفتهء امامقلى خان زنها ، بخصوص ، سراسر شهر را از ناله و شيون پر كرده در حضور شاه ، بىمحابا به وى دشنام داده بودند . اما شاه همه‌چيز را ناديده گرفته دستور داده بود كه استخوانهاى مقدسين و شاهان را از گورها بدرآورند و با ساير اشياء قيمتى مقبره‌ها به فرح‌آباد كه تازه‌ترين مهاجرنشينى است كه در ايالت مازندران تأسيس كرده است حمل كنند ، قصدش اين بود كه خود نيز بمحض آگاهى از حركت دشمن ، و هنگامى كه سپاهش در تنگنا قرار گيرد ، با عده‌اى از سربازان كه ملازم شخص وى بودند ، عقب‌نشينى كنند .\r\nپيش از آن‌كه ما از قزوين حركت كنيم در ميان لشكريان شاه بدگمانى بسيار نسبت به رفتار وى و بيم زياد از دشمن مشهود بود . سپاهيان مىدانستند كه وى هيچگاه خود را با دشمن در يك جنگ تمام عيار درگير نخواهد كرد و اين بيم هنگامى آشكار شد كه خود شاه اقرار كرد در وضعى نيست كه بتواند با دشمن روبرو شود و قصدش اين است كه مسير لشكر عثمانى را چنان ويران سازد كه قدرت زيست از آنها سلب گردد و بر اثر نيافتن عليق و آذوقه ناچار به بازگشت شوند . درست است كه همه مىدانستند چابكى و كاردانى شاه بيش از شجاعت اوست اما به نظر مىآمد كه در آن موقعيت كمترين اشتهارى را هم كه در چالاكى و گربزى داشت از دست خواهد داد . قضاوت درست‌تر آن است كه بگوئيم اين اقدامات او احتياطى لازم و نهائى بود . زيرا از طرفى قواى او از نظر نفرات بسيار كمتر از قواى عثمانيها بود و از طرف ديگر بسبب كشتار زياد از طبقات مختلف مردم ، و بخصوص كشتن پسر بزرگش كه چندى پيش بىجهت و ستمگرانه فرمان قتلش را صادر كرده\r\n\r\n","description":"","footnote":"","page_name":" 294 ","page_number":323},
  {"content":"\r\n\r\nبود مورد تنفر تبعهء خويش بود . بنابراين معتقد شده بود كه بايد تا حدى احساسات مردم را رعايت كرده محتاطانه عمل كند . زيرا از آن بيم داشت كه با نخستين شكست در برابر دشمن لشكريانش او را رها كنند و يكى ديگر از پسرانش را كه سنش براى پادشاهى مقتضى بود به سلطنت بردارند . از اين گذشته ، شاهان ايران بعد از شكست شاه اسماعيل از سلطان سليم در دشت چالدران ، نزديك خوى ، هيچگاه نخواسته‌اند خود را با عثمانيها در يك جنگ تمام عيار درگير كنند . و حقيقت اينكه سپاه ايران هيچگاه نمىتواند با نيروى نظامى عثمانى كه بسيار نيرومندتر است برابر شود . با آنكه شاهان ايران ، يعنى جانشينان شاه اسماعيل ، و بخصوص شاه عباس ، پادشاه فعلى سپاه خويش را نظم و نسقى داده‌اند و با استفاده از توپچيان اروپائى و بخصوص پرتغالى در جنگها توپ به كار مىبرند هيچگاه خود را به داشتن پياده نظام و آتشبار عادت نداده‌اند زيرا اين‌گونه سلاحها نيروهاى آنها را از سرعت در عقب‌نشينى كه اساسىترين شگرد آنها در جنگ است بازمىدارد .\r\nاز اين گذشته ، بيشتر مردم آسيا و بخصوص ايرانيان از قرنها پيش بدين شيوه جنگيده و آن را سودمند تشخيص داده‌اند چنان كه در گذشته نيز هيچ قدرت نظامى رومى نتوانسته است در جنگ بر آنها غلبه كند . در آن زمان نيز مانند امروز ايرانيان هنگام هجوم دشمن شهرهاى بسيار زيبا و ثروتمند خود را كه در مسير خصم قرار مىگرفت خراب كرده مهاجمان را در آن شهرهاى خراب غافلگير مىكردند . در اين‌گونه موارد ، مقاومت عظيم ايرانيان در برابر روميان عبارت بود از برجا گذاشتن شهرهاى ويران و دشتهاى بىآذوقه كه در آنها احدى از سپاهيان ايران ديده نمىشد ، در عوض روميان مىبايد با تنهائى و قحط و غلا و ديگر ناهمواريها دست‌وپنجه نرم كنند و از پا درآيند . اين نكته نيز محقق است كه ايرانيان باستان ، تا شكست داريوش از اسكندر كبير ، جنگ منظم مىكردند و سپاهيانى متناسب با آن امپراطورى عظيم داشتند . اما از زمانى كه آن نيروها به دست يونانيان شكسته و معدم شد ، پارتها\r\n\r\n","description":"","footnote":"","page_name":" 295 ","page_number":324},
  {"content":"\r\n\r\nكه پس از بيرون راندن يونانيها در بخش بزرگى از ايران حكومت را بدست گرفتند ، چون شكوه و عظمت اسلاف خويش را نداشتند ، از شيوهء جنگيدن اجداد خود ، يعنى سكاها پيروى كردند . عربها نيز كه بر قسمت بزرگى از مشرق زمين و از جمله سرزمين ايران قديم تسلط يافتند همان شيوه را در جنگ به كار بردند چنان كه تركها و تاتارها نيز كه بعد از عربها حكومت ايران را در دست گرفتند نه تنها در آداب مذهبى بلكه در شيوهء مملكتدارى و جنگ نيز از پيشينيان تقليد كردند ، اين آداب و شيوه‌ها هم‌اكنون نيز معمول و مجراست . زيرا چنان كه گفتيم تجمل و شكوه و شيوهء زندگانى مردم ايران كهن چنان معدوم و منسوخ شد كه كمترين اثرى از آن برجا نيست . بدين‌جهت بود كه شاه عباس بمحض آنكه اطلاع يافت چغال اوغلى پاشا به قصد حمله به آذربايجان از طريق ايالت وان به ( قره آمد ) رسيده است ، با قبول هرگونه حقارتى كه ممكن بود به وى نسبت دهند ، و به منظور عدم مقابله با سپاه بزرگ عثمانى حاضر شد به همهء شرائط سردار ترك ، ولو پس دادن شهرهائى كه سال پيش در ايالتهاى وان و ارمنستان تصرف كرده بود و حتى شيروان كه تاج شاهيش در گرو آن بود ، تن در دهد . زيرا معتقد بود كه بوسيلهء متاركه يا صلحى كم دوام و حتى پرداختن باجى به عثمانيها ، فرصت خواهد يافت كه دشمن را به شهرهاى خراب و دشتهاى فاقد عليق و آذوقه بكشاند و در اين صورت نه تنها نقشه‌هاى او را نقش برآب مىكند بلكه سردار ترك را ناگزير خواهد كرد كه با زيانى جبران‌ناشدنى و تحمل مخارج گزاف شكوهمندترين سپاه آن زمان به كشور خويش بازگردد . اما سردار سپاه عثمانى كه با حيله‌گريهاى شاه آشنا بود و مىدانست كمترين اعتمادى به قول وى نمىتوان كرد حاضر نشد پيش از استرداد همهء شهرهائى كه تازگى به تصرف شاه درآمده بود ، و بخصوص پيش از بازگرفتن ايالت شيروان و آنچه تهمورث خان سردار عثمانى در گرجستان گرفته بود ، هيچگونه پيشنهادى را بپذيرد . ما پيش از حركت از قزوين از نقشهء شاه و كوششهاى فوق‌العادهء وى كه به وساطت چاووش\r\n\r\n","description":"","footnote":"","page_name":" 296 ","page_number":325},
  {"content":"\r\n\r\nفرستادهء سردار ترك انجام مىگرفت و نامه‌هائى كه اين سفير دم به دم براى فرمانده سپاه عثمانى كه در آن ايام به ايالت وان رسيده بود مىفرستاد و همچنين از ايستادگى چغال اوغلى پاشا در برابر پيشنهادهاى شاه آگاه بوديم و حتى شايع بود كه شاه دستور داده است رشوهء كلانى به سردار ترك بدهند و قطعى است كه به چاووش نيز كه از خيلى پيش اقداماتى براى صلح به عمل آورده بود و بين طرفين وساطت مىكرد هديه‌اى داده مىشد . تا آنجا كه سردار ترك ناگزير شد براى خاتمهء مذاكرات صلح به بهانه‌هاى تازه‌اى متوسل شود . اين مقدمات به حيثيت شاه ايران لطمهء فراوان زد و موجب خرابى بخش بزرگى از آذربايجان شد . در صورتى كه عثمانيها تا آن زمان نه تنها بدان ايالت وارد نشده بودند بلكه باوجود داشتن سپاهى گران از سوار و پياده و توپخانه‌اى بسيار نيرومند ، هنوز با قواى بسيار اندك ايران كه فاقد هرگونه تجهيزات جنگى بود روبرو نشده بودند . بدين‌سبب بود كه شاه اكيدا و با قيد مجازات مرگ براى متخلف ، سردار خويش ، قرچغاى خان ، را كه ارمنيى جديد الاسلام بود از درگيرى با عثمانيها - به هر علت كه باشد ، و با هرگونه مزيت متصور - منع كرد و به وى فرمان داد كه فقط با چابك‌سواران خويش در كمين حركات دشمن باشد و با پراكندن سواران كوشش خود را مصروف از بين بردن عليق و آذوقه قورخانه و سپاه دشمن كند و ضربه را در دشت بر دشمن وارد آورد و اگر سپاه عثمانى به تعقيب وى پرداخت به داخل كشور عقب‌نشينى كند تا بدين‌ترتيب دشمنان در اثر كمبود آذوقه و عليق منكوب شوند . شاه پس از صدور اين فرمان با تعدادى سرباز كه مىبايد در خراب كردن حصار اردبيل مورد استفاده قرار گيرند در اين شهر ماند . بطور قطع نمىتوان گفت چه تعداد سواره نظام در قرارگاه سلطانيه واقع در چهارده يا پانزده فرسنگى قزوين گرد آمده بود اما از گفتار چند نفر كه آنها را مشاهده كرده بودند مىتوان حدس زد كه سپاه مزبور مركب بود از قريب به سى هزار زنبور كچى پياده كه بيشترشان جوان و بىنزاكت و عارى از هر\r\n\r\n","description":"","footnote":"","page_name":" 297 ","page_number":326},
  {"content":"\r\n\r\nگونه نظم و انضباط بودند . قرچغاى خان كه اكيدا از جنگيدن با سپاه عثمانى ممنوع شده بود با سپاهش در نقطه‌اى از شاهراه قزوين به تبريز قرار گرفته بود كه با هريك از اين دو شهر متساويا دوازده سيزده فرسنگ فاصله داشت ، و مراقب بود كه سپاه دشمن از كدام راه وارد ايران خواهد شد . امامقلى خان فرزند اللهورديخان نيز همراه سپاهيان شيرازى و ديگر شهرهاى حوزهء حكومتش كه همواره بهترين سربازان ايران به حساب آمده‌اند ، بعنوان سپهسالار كل در همين مكان بود . اين سپاهيان به عادت هميشگى ، براى آنكه بتوانند بمحض حركت دشمن عقب‌نشينى كنند جز وسائل ضرورى همراه نداشتند . وضع بر اين منوال بود تا اين‌كه چند سوار از جلوداران سمت تبريز خبر دادند كه سپاه دشمن به حركت درآمده است و تقريبا در ديدرس سپاه ايران است .\r\nاين حركت كاملا غير نامنتظر و غافلگيركننده بود اما حقيقت جز اين بود زيرا آنچه گشتيهاى سپاه ايران ديده بودند در حقيقت جز جلوداران سپاه عثمانى نبود : چغال اوغلى پاشا بعد از آنكه از خراب شدن شهر تبريز و دژ آن آگاه شده بود با افزودن سربازان پاشاى ارزروم و تعدادى كرد و گرجى به سپاه بيشمار خويش ، يكراست راه آن شهر را پيش گرفته بود . شهر زيباى تبريز هرچند بارها غارت شده و جمعيتش بسبب چندين بار دست بدست شدن كاهش يافته بود ، هنوز هم نشانه‌هائى از عظمت اوليه و درخشندگى شكوهمند باستانى در آن به چشم مىخورد . با اين‌حال پس از عقب نشينى سپاه ايران شهر وضعى چنان رقت‌بار داشت كه حتى عثمانيها هنگامى كه آن را بدان صورت ماتم‌زده ، و دشت بسيار زيبا و حاصلخيزش را سرتاسر خراب يافتند از ابراز تأسف خوددارى نكردند و اين حركت شاه ايران را مذموم شمردند . بخصوص كسانى از سپاه عثمانى كه سالها در پادگان آن شهر زيسته بودند بيش از همه از اين ويرانى متأثر شدند . به همين جهت هنگامى كه سردار سپاه عثمانى خبر يافت كه ايرانيان دژ استوارى را كه مىتوانست با تعداد كمى سرباز مدتها در برابر سپاهى بزرگ\r\n\r\n","description":"","footnote":"","page_name":" 298 ","page_number":327},
  {"content":"\r\n\r\nايستادگى كند و لااقل چند روزى او را به خود مشغول دارد و خسته كند خراب كرده‌اند نتيجه گرفت كه اين عمل نامعقول ايرانيان از بيم بوده است و انديشيد كه بدين‌ترتيب مجال كافى خواهد داشت كه به لشكرش استراحتى بدهد و پيش از آنكه ايرانيان مجال تقويت سپاه خود را داشته باشند بر آنان بتازد ، بخصوص كه نقشهء ايرانيان نيز همين بود و در انتظار رسيدن سربازان گرگان و خراسان بودند . در همين موقع بود كه سردار عثمانى براى اجراى نقشهء خويش جلوداران سپاه خود را مركب از بيست‌هزار تاتار به سركردگى پاشاها و حكام ارزروم و تقريبا سه‌هزار گرجى به فرماندهى تهمورث خان بسوى ايران گسيل داشت و بدانها فرمان داد كه با تاخت و تازى كه سربازان تاتارى به عمل مىآورند از جائى دور سپاه ايران را شناسائى كنند و از تعداد سربازان و كيفيت تركيب آن آگاهى بدست آورند . اين جلوداران كه از بدنهء سپاه جدا شده بودند صبح فردا خبر دادند كه قرچغاى خان حداكثر با بيست‌هزار سرباز در ده فرسنگى سپاه عثمانى اردو زده است و شاه ايران كه از غلبه بر سپاه بزرگ ترك نوميد بوده است شهر تبريز را ويران كرده به منظور عقب‌نشينى بيشتر دستور خراب كردن اردبيل را نيز داده است . بر اساس اين خبر عثمانيها تا فاصلهء دو فرسنگى سپاه ايران - كه دچار وحشتى بىاساس شده بود - پيش آمدند . در اين حال لشكريان ايران بدون تبعيت از هرگونه فرمانى ، پس از برچيدن خيمه‌ها و برداشتن آنچه مقدور بود ، و با بىنظمى كامل دست به عقب‌نشينى زدند . زنان كه طبق عادت همراه شوهرانشان به جنگ مىآيند و با جسارت تمام اسب مىتازند و بينهايت سختى و خطر را تحمل مىكنند ، نخستين كسانى بودند كه با سگها و شترها و خدمتكاران خويش پا به فرار گذاشتند . اما قرچغاى خان و ديگر فرماندهان ايرانى كه از اردوگاه خارج بودند جلو فراريان را گرفتند و آنان را به نبرد با دشمن واداشتند بدين‌معنى كه خود قرچغاى خان فرماندهى ميمنه را بر عهده گرفت و امامقلى خان فرمانرواى شيراز فرماندهى ميسره\r\n\r\n","description":"","footnote":"","page_name":" 299 ","page_number":328},
  {"content":"\r\n\r\nرا . در اين موقع قرچغاى خان براى اطلاع از وضع سپاه عثمانى چهارهزار سوار و دو هزار زنبوركچى پياده را به جلو فرستاد و فرمان داد بمحض آنكه واقعا آرايش سپاه دشمن را تشخيص دادند عقب‌نشينى كنند . و چون اختفا يا عقب‌نشينى چنين تعدادى از لشكريان اگر به جنگ كشيده مىشدند ممكن نبود - بخصوص كه پياده نظام نيز در آن شركت داشت - حدس زده مىشد كه قصد قرچغاى خان آنست كه دشمن را در برخورد با اين گروه كوچك سرگرم كند و خود با بقاياى سپاهش عقب بنشينند . از نابودى اين گروه نيز هراسى نداشت . زيرا اينان گروهى اندك از سربازان و چريكهائى بودند كه از اصفهان و يزد و كاشان و حومهء اين شهرها به لشكريان وى پيوسته بودند . اين سربازان هنوز بيش از نيم فرسنگ پيش نرفته بودند كه به تاتارهائى برخورد كردند كه از جلوداران سپاه عثمانى جدا شده بودند . تاتارها كه دستور داشتند بمحض ديدن سپاه دشمن بازگردند ، بدون توجه به دستور ، و در حقيقت پيش از آنكه دو طرف فرصت شناسائى يكديگر را داشته باشند ايرانيان را مورد تهاجم قرار دادند و بنا به عادت از جلو و راست و چپ با تير و كمان بدانها حمله كردند چنان كه بيشتر اين بيچارگان كشته شدند . اين عمل چنان بسرعت انجام گرفت كه سپاه ايران جز با رسيدن فراريان و تعقيب‌كنندگان از حادثه خبردار نشد . در نتيجه ناگهان سپاهيان ايران خود را با دشمن روبرو و آميخته ديدند . داود خان ، برادر خان شيراز كه ناگهان خود را در ميان دشمنان ديد همراه چند سرباز پير از چريكهاى ، اللهورديخان ، دليرانه به تاتارها كه با بىنظمى كامل در تعقيب فراريان پيش مىآمدند حمله برد . امامقلى خان كه برادرش داود خان و بهترين سربازانش را در آن هنگامه ديد ، اگرچه بسبب تنومندى بسيار از فعاليت جنگى ممنوع بود ، بلافاصله به كمك وى رفت و قرچغاى خان كه متوجه شد يا بايد بر اثر تخلف از فرمان شاه به دست وى كشته شود و يا با پشت كردن به دشمن مرگى ننگين را تحمل كند ، بمدد ديگران برخاست و چون مرگ توأم با\r\n\r\n","description":"","footnote":"","page_name":" 300 ","page_number":329},
  {"content":"\r\n\r\nتيره‌روزى را بر تسامح و بزدلى ترجيح مىداد ايرانيان را به جنگ تشويق كرد و با چنان جسارتى به تاتارها و گرجيها حمله برد كه جلوداران سپاه عثمانى بسبب نداشتن پياده نظام ، ناچار به عقب‌نشينى شدند . اگرچه گرجيهاى سپاه عثمانى به تلافى كشتار بيرحمانهء دو سال پيش ايرانيان در كشورشان كر و فرى كردند ، اما ايرانيان پس از تمام شدن تيرهاشان دست به شمشير بردند و كشتارى چنان عظيم كردند كه همهء گرجيها از دم تيغ گذشتند و تاتارها مجبور به فرار شدند . اما اينان نيز چون بسيارى از افراد شجاع خود را از دست داده بودند و از طرفى بيم داشتند كه مبادا سپاه ترك در آن نزديكى باشد دشمن را تعقيب نكردند و همين ملاحظات بقاياى سپاه ايران را از مرگ و نابودى نجات داد .\r\nايرانيان در اين جنگ و گريز ، اگرچه ديرى به طول نينجاميد ، چند اسير گرفتند كه بين آنها تعدادى ترك و كرد بود كه لباس و ابزار جنگ ممتاز داشتند . از اين جهت از موقعيت استفاده كردند و شهرت دادند كه پاشاى بغداد و دمشق و ارزروم را به اسارت گرفته‌اند . اما به زودى معلوم شد كه جز تهمورث خان پاشا يا ( سنجاق ) شهر وان كه هنگام حمله اسبش زير پايش كشته شده بود و چند سرباز گرجى جانش را نجات داده بودند ، شخصيت ديگرى به اسارت آنها در نيامده است . در اين جنگ زيانهاى هردو طرف تقريبا مساوى بود . بنابر اولين خبرى كه به اصفهان رسيد ايرانيان در آغاز مدعى شدند كه ده هزار سرباز عثمانى را در جنگ از پا درآورده‌اند اما بعدا اين رقم را تخفيف دادند و سرانجام معلوم شد كه از دوطرف مخاصم جمعا ده هزار مرد كشته شده است . مشرقيان بنا بر عادت دروغگويانى بزرگند بخصوص در امورى كه بيم زيان يا اميد نفعى در آنها مىرود هر گزافه‌اى را هرچند هم وقوعش غيرممكن باشد به زبان مىآورند يا مىپذيرند . آنچه محقق است - همانطور كه بيان كرديم - تلفات هيچيك از دو طرف زياد نبود با اين حال چغال اوغلى پاشا با اين‌كه موقعيتى مقتضى پيش آمده بود سپاه خود را پيش نراند زيرا از يك طرف سرما در آن نواحى\r\n\r\n","description":"","footnote":"","page_name":" 301 ","page_number":330},
  {"content":"\r\n\r\nشديد بود و از طرف ديگر شاه ايران كه از هنگام حضور در قزوين مذاكرات صلح را با عثمانيها آغاز كرده بود به كار خود ادامه مىداد و حتى چاووش را كه از آغاز در اين مذاكرات نمايندهء دولت عثمانى بود و در همين جنگ او را بين اسرا يافته به اردبيل به حضور شاه فرستاده بودند بگرمى مورد ملاطفت قرار داد و با احترام به بصره فرستاد . اولين نتيجهء اين حسن رفتار آتش‌بس موقت بين طرفين مخاصمه بود و بر اثر آن با چند بار آمد و رفت چاووش بين دو سپاه ، دو ملت از در آشتى درآمدند ، چنان كه نه تنها بلافاصله همهء دشمنيها پايان يافت بلكه شاه ايران براى سپاه عثمانى كه در فاصلهء يك روز راه از تبريز متوقف بود مقادير معتنابهى آذوقه فرستاد . چنين بود پايان جنگى كه عثمانيها مقدمات زيادى براى آن تدارك ديده بودند و نتايج بزرگ از آن انتظار داشتند زيرا تا آن زمان نيرويى بدين عظمت از طريق ارمنستان و آذربايجان به ايران گسيل نكرده بودند . اما شاه ايران كه جز به سرگرم كردن و خسته كردن و انهدام سپاهيان دشمن نمىانديشيد و چون سپاه خودش نيز در معرض انهدام جدى بود جز دفع الوقت چاره‌اى نداشت ، در نقشه‌هايش توفيق يافت . زيرا گذشته از آنكه همهء پيروزيهائى را كه از بخت مساعد در طول چند سال بدست آورده بود حفظ مىكرد معتقد بود كه با بازستاندن سرزمينهائى كه پدرش محمد خدابنده از دست داده بود و ايستادگى در برابر دشمنى نيرومند با سپاهى اندك ، شهرت و اعتبار خويش را تثبيت كرده است . اما سبب اين‌كه بناگزير همهء كوشش خود را مصروف صلح با عثمانى كرد آن بود كه مىدانست مردم كشورش سخت از وى متنفرند و اقوى دليل بر اين تنفر آنكه با پيش آمدن يك جنگ خارجى درصدد قيام عليه وى برآمده بودند . از طرف ديگر چغال اوغلى پاشا با آنكه سپاهى بسيار نيرومند در اختيار داشت و نه تنها مىتوانست آذربايجان را خراب كند بلكه تاراج اردبيل و سلطانيه و قزوين نيز برايش مقدور بود چنان كه گفتيم به صلح تن در داد . دربارهء علل و جهاتى كه سردار ترك را به مصالحه وادار\r\n\r\n","description":"","footnote":"","page_name":" 302 ","page_number":331},
  {"content":"\r\n\r\nكرد سخنها متفاوت است . برخى مدعى بودند - و ظواهر امر نيز حاكى از صدق گفتار آنان بود - كه سردار ترك بر اثر پولى كه مخفيانه از شاه عباس دريافت كرده بود به جنگ خاتمه داد . گروهى نيز تحولاتى را كه بر اثر خلع مصطفى و جلوس برادرزاده‌اش عثمان به تخت سلطنت عثمانى در قسطنطنيه رخ داده بود علت متاركهء جنگ مىدانستند . بعضى نيز معتقد بودند كه انعقاد پيمانى بين پادشاهان اسپانيا و فرانسه و جمهورى و نيز براى مقابله با حكومت عثمانى ، يعنى دشمن مسيحيت ، او را وادار به مصالحه با شاه عباس كرده است .\r\nسفير همواره در اصفهان ، بيهوده ، در انتظار اجازهء شاه بود تا به هرمز عزيمت كند بلكه بتواند خود را به گوآ برساند و با كشتيهائى كه در اين سال بدان بندر مىآمدند به اسپانيا بازگردد .\r\nبا آنكه پيش از عزيمت شاه از اردبيل ، براى كسب اجازهء مرخصى قاصدى سريع السير فرستاده بود جوابى جز اين ندادند كه شاه عنقريب در اردبيل خواهد بود و بمحض ورود وى با خشنودى سفير را خبر خواهند كرد . بدين‌ترتيب فهميديم كه نقشهء شاه اين است كه تا وصول خبرى از رابرت شرلى و اينكه در اسپانيا چگونه از وى استقبال شده است ، سفير را سرگرم كند و اين موضوعى بود كه سفير همواره بدان مىانديشيد ، چنان كه اصابت نظرش چند روزى بعد ، از طريق مكتوبى كه يك ارمنى به وى داد مسلم شد .\r\nاين ارمنى مدعى بود كه نامه را عربى بيمار در جادهء بغداد به وى داده است بدين‌معنى كه چون روى پاكت با خط فرنگى نوشته شده بود . و عرب مزبور نمىدانست نامه براى كيست از وى درخواست كرده بود كه با ملاحظهء نوشتهء روى پاكت نشانى گيرنده را به وى بدهد . سفير از آن ارمنى دقيقا جويا شد كه بگويد آن عرب از كجا مىآمد و چه كسى اين نامه را به وى داده بود ، او چه وقت و چرا نامه را از او گرفت و آيا عرب مزبور از وى نام گيرنده را نپرسيده است . اما ارمنى پاسخ داد كه آن عرب چنان بيمار بود كه فقط توانسته بود به وى بگويد نامه را به اصفهان مىبرد . چون\r\n\r\n","description":"","footnote":"","page_name":" 303 ","page_number":332},
  {"content":"\r\n\r\nنامه بسيار خوب مهر و موم شده بود و روى پاكت با خط خواناى اسپانيائى نشانى برادر خوان تاده به چشم مىخورد كه پيش از اين چندبار از او نام برده‌ايم ، شك نكرديم كه نامه از رابرت شرلى است ، بخصوص كه بعد از باز كردن پاكت به دو نامه برخورديم كه با خط فارسى نوشته شده بود . در اين ميان هويت ارمنى آورندهء نامه را جويا شديم و معلوم شد كه اهل جلفا - يكى از شهركهاى حومهء اصفهان است . پس از آنكه كاملا از هويت او آگاه شديم يكى از مترجمان را با وى همراه كرديم تا نشانى خانه‌اش را ياد بگيرد و مطمئن شود كه خود را درست معرفى كرده است . چون از اين جهت نيز مطمئن شديم ، نامه‌ها را براى خواندن به ملائى كه با سفير آمد و رفت داشت داديم . معلوم شد كه يكى از آنها براى شاه و ديگرى براى خوان تاده نوشته شده است و هردو نامه را رابرت شرلى چند روز پس از ورودش به ليسبون فرستاده است . شرلى به شاه خبر مىداد كه در ليسبون بسيار بد از وى استقبال شده است و به همين علت اصرار كرده بود كه به وى اجازهء داده شود به دربار اسپانيا برود زيرا اميد دارد كه در آنجا رفتار بهترى با وى داشته باشند . همچنين از اعليحضرت درخواست مىكرد كه اگر سفير اسپانيا به ايران رسيده است او را نگاه دارند و مادام كه او طرز رفتار دربار مادريد را با خودش اطلاع نداده باشد به وى اجازهء عزيمت ندهند . شرلى همين مطالب را نيز به پدر تاده نوشته بود و هردو نامه امضاى بيگ‌زاده داشت و اين لقبى بود كه شاه به رابرت شرلى داده بود . ضمنا شرلى بدون آنكه نام گيرنده را ذكر كند متذكر شده بود كه نسخهء دوم همين نامه‌ها را از طريقى ديگر فرستاده است و چون سفير هنگام توقف در قزوين از طريقى مطمئن خبر شده بود كه يكى دو روز پيش از حركت شاه از قزوين به سلطانيه پدر تاده نامه‌هائى از اسپانيا دريافت كرده است ، شك نداشت كه آن نامه‌ها كه در اصفهان در دست وى ديده بود المثناى همين نامه‌ها بوده است . به همين‌سبب همواره معتقد بود كه سفر رابرت شرلى كه با اصرار ناموجه چند وزير اسپانيائى مقيم هند\r\n\r\n","description":"","footnote":"","page_name":" 304 ","page_number":333},
  {"content":"\r\n\r\nدرخواست شده بود و اندك سودى عايد شاه اسپانيا نمىكرد ، موجب خواهد شد كه او را در ايران نگاه دارند و معلوم شد كه در اين مورد اشتباه نكرده است .\r\nبين روزهاى هشتم و دهم نوامبر همين سال ، چند تن از خدمهء سفير كه صبحها خيلى زودتر از ديگران برخاسته بودند خبر آوردند كه از دو شب پيش ، سه ساعت به صبح مانده ، در آسمان موجودى عظيم ديده‌اند و چون فرداى همان روز ديگر خدمه و چند نفر ارمنى نيز با اطمينان خاطر و بدون آنكه در شكل يا بزرگى آن شىء نورانى توافق داشته باشند اظهار كردند كه همان شىء را ديده‌اند ، سفير مصمم شد كه دو شب بعد را ، اگرچه سرما شديد بود ، خود برخيزد و به نظارهء آن شىء نورانى بپردازد . در نتيجه ، در اين دو شب از بامى بلند به نظارهء شىء نورانى كه ستاره‌اى دنباله‌دار بود و تقريبا يك چهارم آسمان را مىپوشانيد پرداخت .\r\nاين ستاره درخشندگى ديگر ستارگان دنباله‌دار را نداشت . رنگش خاكسترى بسيار روشن و شبيه رنگ دودى بود كه از باروت خوب بعد از خالى كردن توپ به چشم مىرسد ، و شكلش به خنجرهاى عثمانيها شبيه بود كه نوك آن بسيار خميده است ، بدنه‌اى پهن دارد ، و در نزديكى قبضه بسيار باريك مىشود . در قسمت انتهائى آن ماده‌اى ديده مىشد كه ستارهء دنباله‌دار از آن تغذيه مىشود . در اولين شب جرقه‌هائى را كه زمان زمان از نقطهء انحناء آن خارج مىشد مشاهده كرده بودند . ستاره از جانب يكى از دو انتهاى خود كه بسوى شرق بود همواره عريض مىشد چنان كه سرانجام نوك آن‌كه كاملا پهن و خم شده بود به حالت ثابت باقى ماند و در اين حالت شكلش شبيه جوانهء درخت خرما بود كه برگهايش به پشت خم شده باشند . اين ستاره بخش مهمى از بروج ميزان و عقرب را دربر مىگرفت . در دست چپ آن ، در جهت مشرق ، ستارهء دنباله‌دار بسيار كوچكتر و معمولى ديگرى ديده مىشد بسيار درخشان‌تر و مشتعل‌تر ، و هردو ستاره پس از چند روز بسبب نزديك شدن به خورشيد از نظر ناپديد شدند .\r\n\r\n","description":"","footnote":"","page_name":" 305 ","page_number":334},
  {"content":"\r\n\r\nسراسر زمستان را در سرمايى برنتافتنى كه معمولا در اين فصل در اصفهان حكمفرماست و با اضطرابى ناگفتنى بسر برديم بى آنكه اميدى به آمدن شاه يا خبرى از وى داشته باشيم زيرا جلوگيرى از برخورد بين افراد ما و اهالى شهر ، بخصوص بردگان و خدمهء هنديها ناممكن شده بود . با اين‌حال حوادث ناگوارى رخ نداد جز اينكه در اين برخوردها روزى يك ايرانى به سختى زخمى شد اما به دستور سفير هزينهء درمان وى را پرداختيم و پس از شفا يافتن نيز سفير مبلغ كلانى پول به وى داد . در اين زمان حيوانى عجيب الخلقه به سفير نشان دادند كه تا آن روز نظيرش را نديده بوديم . اين حيوان به بزرگى يك سگ شكارى بود و پاهائى بسيار كوتاه داشت چنان كه هنگام راه رفتن همچون سوسمار شكمش بر زمين مىساييد .\r\nدمى بسيار كوتاه داشت كه در نزديكى مقعد بسيار كلفت و رفته‌رفته نازك مىشد چنان كه انتهايش كاملا شبيه دم سوسمار بود . سرش بسيار كوچك و متناسب با بقيهء جثه‌اش بود و گردنى كوتاه داشت . بر روى هم‌چنان زشت بود كه بيننده را مىترسانيد . پشمش كوتاه و شبيه پشم گرگ دريائى بود با خالهائى شبيه آنچه در پوست مار ديده مىشود . در حقيقت خود حيوان نيز با رنگ خاكستريش بىشباهت به مار نبود . اين حيوان را با طنابى كلفت كه به پاهاى عقبش بسته بودند مىكشيدند . با اين‌كه كشاورز صاحب سگ طناب را محكم در دست گرفته بود حيوان خود را در مخزن كوچك آبى كه در اطاق سفير بود انداخت و خود را به ته آن رسانيد بطوريكه به سختى بيرونش كشيدند . بعد از درآمدن از آب خشمناك و متغير بود و همواره مىخواست خود را به آب بيندازد . در اين موقع پوزه‌اش را كه دو رديف دندانهاى قوى از آن نمايان بود باز كرده بود چنان كه باستثناى صاحبانش كسى را ياراى نزديك شدن بدان نبود . سفير پرسيد كه آن حيوان را در كجا يافته‌اند و پاسخ دادند كه آن را در قنات يا آبراهى زيرزمينى كه در همهء نواحى ايران هست و از آنها براى آبيارى مزارع و باغها استفاده مىكنند پيدا كرده‌اند و افزودند كه نظير آن را در هيچ جاى ديگر نديده‌اند در حقيقت ما هم در گفتار\r\n\r\n","description":"","footnote":"","page_name":" 306 ","page_number":335},
  {"content":"\r\n\r\nاين اشخاص شك نكرديم زيرا طبيعت درنده و چهرهء ديوآساى حيوان كه در فاضلابها و سوراخ سنبه‌هاى زيرزمين پرورش يافته بود مطلقا به جانداران روى زمين يا جانوران درياها و رودخانه‌ها شباهت نداشت . جان ويلانى « 199 » مورخ ايتاليائى هنگامى كه در كتاب خويش از زمين‌لرزه‌اى سخن مىگويد كه در زمان وى در چند ايالت ايتاليا رخ داده است بيان مىكند كه در شكافهائى كه بر اثر زلزله در نقاط مختلف پديد آمده بود آبى سياه و بدبو ديده مىشد و در ناحيهء موجللو « 200 » كه جائى بسيار حاصلخيز در فلورانس است از يكى از اين شكافها سه مار بيرون آمده بود هريك به بزرگى سگى و داراى چهارپا كه قطعا از نوع همين حيوان بوده‌اند كه بيان كرديم .\r\nدر اين زمستان كه پايان سال 1618 ( 1028 ه ) و آغاز 1619 بود دو موضوع قابل ذكر پيش آمد كه هردو جنبهء مذهبى داشت .\r\nيكى كاملا ساختگى و بىپايه و ديگرى ، اگرچه واقعى مىنمود ، توأم با انديشه‌هائى اشتباه‌آميز بود كه دامنگير همهء مسيحيان آسياست .\r\nدربارهء موضوع نخستين هنگام توصيف شهر شيراز و با اشاره به بغض و كينه‌اى كه ايرانيان بر اثر شهادت حسين فرزند على و فاطمه از سنيان يعنى تركها و اعراب در دل دارند « 201 » چند كلمه‌اى بيان كرده‌ايم . چون همانطور كه گفته‌ايم خانهء محل اقامت سفير كاملا نزديك مسجد بزرگ اصفهان بود اين موقعيت به ما امكان داد كه بتوانيم از نزديك شاهد تشريفات مجالس وعظ و عزاداريى باشيم كه در اين ايام مقدس ده تا دوازده روز در همهء مساجد و بازارها و ديگر اماكن عمومى برپا مىشود و زن و مرد و پير و جوان در آن شركت مىكنند . موعظه‌گران اين مجالس علماى شرعند و اينان همان مقام را در ميان ايرانيان دارند كه كشيشان در ميان مسيحيان ، و غالبا ملا يا قاضى ناميده مىشوند . اينان در هرجائى كه مردم گرد آمده باشند بر منبرهاى بلند مىنشينند و با حرارت تمام و سخنان\r\n\r\n\r\n","description":"","footnote":"\r\n( 199 )  Jean Villani \r\n( 200 )  Mugello \r\n( 201 ) ايرانيان از قاتلان امام بزرگوار خود حضرت حسين بن على عليهما السلام نفرت دارند و نه سنيان كه برادران دينى آنانند . - م .\r\n","page_name":" 307 ","page_number":336},
  {"content":"\r\n\r\nگيرا ، خصوصيات مرگ يا شهادت حسين ، امام بزرگ خويش را بيان مىكنند . افراد متشخص و بخصوص زنان براى شركت در اين گونه تشريفات به مساجد روى مىآورند . در اين مسجد بزرگ كه مجاور خانهء سفير بود بيش از همه‌جا از اين دست مردم ديده مىشد .\r\nاين بزرگان پيش از آغاز تشريفات از روى جاه‌طلبى نوكرهاى خود را با چند قطعه قالى به مجلس مىفرستند تا براى آنان جا ذخيره كنند . رديفهاى اول مجلس به شخصيتهاى برجسته اختصاص دارد و اين ذخيرهء جا و احراز حق تقدم غالبا بدون سروصدا انجام نمىگيرد .\r\nدر اطراف مسجد رواقهاى بسيار باريكى بود كه به شخصيتهاى بسيار برجسته اختصاص داشت . اين رواقها از صحن مسجد كه غالبا زنان پيشه‌وران و بنكداران آن را اشغال مىكردند براى نشستن راحت‌تر بود . بين زنان طبقات پست گروهى از زنان بازرگانان و طبقات متوسط نيز بودند كه از لحاظ لباس و زينت با زنان پائين‌تر از خود فرقى نداشتند زيرا هم اينان و هم آنان چادرهاى سياه بر سر و روبنده‌هاى سفيد بر چهره داشتند . قسمتى از طارميها همواره به روسبيان متعين اختصاص داشت كه بدانها بيش از زنان متشخص و مردم عادى احترام مىگذارند - زيرا شاه نخست بسبب سودى كه از قبل آنها عايدش مىشود و دو ديگر به جهت آنكه اينان همراه سپاه به جبهه‌هاى جنگ مىروند و بدون وجود آنها سپاهيان در جبهه دوام نمىآورند ، امتيازات و معافيتهاى بسيار برايشان قائل شده است .\r\nاما زنان وزرا و ديگر بزرگان دربارى كمتر در ملاء عام ظاهر مىشوند و همواره در اختفا بسر مىبرند - يا در سفرند و يا بيشتر اوقات در خانه‌هاى خود محبوس و تحت حفاظت نگهبانانند . اما روسبيان را به آسانى مىتوان از زنان ديگر تشخيص داد زيرا با لباس بهتر در انظار ظاهر مىشوند - خدمهء بيشتر دارند و چون معمولا سوار بر اسب حركت مىكنند پيش از ديگران به مجلس مىآيند چنان كه در مدت ادامهء اين تشريفات با اين‌كه همهء زنان عزادار چادر سياه و برخى زرد يا قهوه‌اى رنگ بر سر داشتند اينان به سبك خودشان لباسى تمام ابريشم بر تن و چادرهائى از پارچه‌هاى لطيف زردوزى\r\n\r\n","description":"","footnote":"","page_name":" 308 ","page_number":337},
  {"content":"\r\n\r\nشده بر سر داشتند و بيشترشان با صورت باز نشسته بودند . « 202 » همهء زنها از هر طبقه با دقت كامل مواعظى را كه هرروز در اين مسجد بوسيلهء جدىترين و والامقام‌ترين ملايان يا فقيهان ايراد مىشد گوش مىدادند . اين واعظان بر منبرهائى بلند شبيه آنچه در محل سرودخوانى كليساها ديده مىشود موعظه مىكردند . بدين‌معنى كه پس از بالا رفتن از شش يا هفت پلهء منبر و نشستن بر آخرين آنها مانند موعظه‌گران اروپائى با حرارت تمام و اطوار و حركات دست و سر و بازو به موعظه مىپرداختند . همهء ملايان بسبب ايام عزادارى بشيوهءاى بسيار محترمانه‌تر از هميشه لباس مىپوشند . روى شانه‌ها ، بر پشت و روى شكم پارچهء بزرگ و سياهى مىاندازند كه نوارى از آن به پهناى يك پا تا روى پاهايشان آويخته مىشود . روى عمامه پارچهء سياهى مىاندازند كه تقريبا همهء آن را مىپوشاند . « 203 » ملا در پايان موعظهء خود با بيانى خطابى به مسائلى حزن‌آور گريز مىزند كه اصلىترين آنها طعن و لعن به غاصبان خلافت است .\r\nصوفيان يا ايرانيان ، مدعىاند كه خليفهء واقعى پيامبر ، على [ ع 
  ] پسر عم و داماد او يعنى شوهر فاطمه [ ع 
  ] است و خلفاى بعدى حسن و حسين [ ع 
  ] اند كه نوادهء پيغمبر و فرمانروايان واقعى عرب و وارثان به حق اين مقام‌اند . به عقيدهء ايرانيان مسلمانان ملزم به پيروى از جانشينان علىاند و هركه اطاعت آنها را گردن نگذارد از دستورات قرآن محمد سرپيچى كرده است . باقى موعظه تفصيلى از خصوصيات و چگونگى شهادت حسين [ ع 
  ] است كه در جنگى با دشمنان خويش\r\n\r\n\r\n","description":"","footnote":"\r\n( 202 ) روسبيان را در دوران صفويه قحبه مىناميده‌اند . به نوشتهء مورخان و سياحتگران شاه عباس اول در لشكركشيهاى خود گروهى از روسبيان را همراه مىبرده و در مواقع عادى نيز - با رعايت مقرراتى - جز در اردبيل آرامگاه جدش - در ديگر شهرهاى ايران آنان را در كار ناشايست خود آزاد مىگذاشته و از آنها ماليات مىگرفته است . اما اين كه بدانها از زنان متشخص و زنان مردم عادى بيشتر احترام مىگذاشتند شايد سخنى عبث باشد چه به نوشتهء بسيارى از سياحتگران زمان نيز اين قبيل زنان مورد تنفر و اكراه عامهء مردم بوده‌اند و خود شاه عباس نيز گه‌گاه آنها را به توبه وامىداشته و به بازگشت به زندگانى شرافتمندانه تشويق مىكرده است . براى اطلاع بيشتر ر ك زندگانى شاه عباس اول مجلد سوم تأليف نصر إله فلسفى صفحات 54 تا 59 ؛ سازمان ادارى حكومت صفوى ؛ حواشى مينورسكى بر تذكرة الملوك ، ترجمهء مسعود رجب‌نيا ، بهمن‌ماه 1334 . - م .\r\n( 203 ) آنچه نويسنده دربارهء لباس واعظان نوشته است به نظر غيرمتعارف مىآيد اما ناگزير ترجمه شد . - م .\r\n","page_name":" 309 ","page_number":338},
  {"content":"\r\n\r\nكشته شد . و اين مرگ و چگونگى آن را به نحوى توضيح مىدهند كه سيل اشك از ديدهء شنوندگان جارى مىشود . اين واعظان داستان را چنين بيان مىكنند : دشمنان حسين سپاهى بسيار قويتر از سپاهيان وى داشتند . سپاهيان دشمن ساحل رود فرات را گرفته همراهان امام را از برداشتن آب محروم و ممنوع كرده بودند . گروهى از افراد حسين بر اثر تشنگى از اطراف وى پراكنده مىشوند و وى ناگزير همراه تعداد كمى از هواخواهانش با دشمنان مىجنگد و كشته مىشود . موعظه‌گران سرانجام بىباكى و تهور حسين و طرفدارانش را بطور اغراق‌آميز و شقاوت و ستمگرى دشمنان را نسبت بدان شهيد مظلوم به نحوى تأثرانگيز بيان مىكنند .\r\nيكى از علل اساسى خيرات و مبرات ايرانيان براى ساختن آب - انبارها و نجات مردم از تشنگى توجه به همين امر ، يعنى تشنگى حسين و يارانش در همين واقعه است . سخنان موعظه‌گران بقدرى تأثرانگيز است كه زنها به سختى اشك مىريزند و با سيلى بر چهره و با مشت بر سينهء خويش مىكوبند و حركات و سكنات آنان تقريبا مشابه حالاتى است كه در روزهاى پنجشنبه و جمعهء مقدس ، هنگام ايراد خطابهء ( آلام مسيح ) به مردم ما دست مىدهد . صداى گريهء حضار در ايام عزادارى چنان بلند بود كه در همهء اطاقها و پستوهاى خانهء سفير به گوش مىرسيد . حتى صداى واعظان و روضه - خوانها از درها و پنجره‌ها چنان بوضوح شنيده مىشد كه مترجمان ما سخنان آنها را كلمه به كلمه براى سفير بازگو مىكردند . در پايان اين گريه زاريها و ختم مجلس فقيهى آراسته و مقدس با چهره‌اى درهم و اندوهزده بر در مسجد مىايستاد تا هدايائى از كسانى كه در مجلس عزا شركت كرده بودند دريافت كند ، بخصوص زنان هريك به قدر همت و متناسب با قدس و تقواى خويش برخى مبلغى پول و بعضى طاقه‌اى پارچه يا قبا و يا لباده به وى مىدادند . روسبيان كه بسيار ثروتمندند چيز بيشترى مىدادند . روزهائى بود كه گذشته از پول و پارچه و شال بيش از پنجاه تا شصت لباده به وى داده مىشد .\r\nسفير چون مىترسيد سر و صدائى دربيايد ورود خدمهء خويش را به\r\n\r\n","description":"","footnote":"","page_name":" 310 ","page_number":339},
  {"content":"\r\n\r\nمسجد اكيدا قدغن كرده دستور داده بود كه مادام كه مجلس عزادارى و موعظه برقرار است هيچكس از همراهانش در كوچهء مجاور توقف نكند و به مسجد وارد نشود . اما متولى مسجد و طلبه‌ها و حتى خود ملايان مىآمدند و از سفير و همراهان دعوت مىكردند كه به مسجد بروند ، يكى از جهت آنكه معتقد بودند سخنان حزن‌آور آنها در دل ما اثر خواهد كرد و ديگر آنكه شيعيان به قدر اهل تسنن كه مطلقا به مسيحيان اجازهء ورود به مساجد را نمىدهند ، متعصب نيستند .\r\nبطوريكه همهء خدمهء سفير با رضايت كامل طرفين به مسجد مىرفتند و تمامى مدت وعظ و خطابه را در مسجد مىماندند . در آخرين روز عزادارى همهء مردم خرده‌پاى شهر در حالى كه پرهائى بر عمامه‌هاى خود زده‌اند ، با طبل و سنج ، و سلاح در دست گرد مىآيند و دسته دسته در محله‌ها و ميدانهاى عمومى شهر حركت مىكنند . در اين‌گونه روزها اتفاق مىافتد كه اجتماع‌كنندگان با يكديگر به زد و خورد بپردازند و همديگر را بكشند . اين مرگ را بسبب آنكه در روز شهادت حسين اتفاق افتاده است به فال نيك مىگيرند . در اين آخرين روز كه ما شاهد وقايع آن بوديم ، گروه كثيرى از مردم گرد آمدند .\r\nو پس از آنكه با خشمى بىسابقه با يكديگر به زد و خورد پرداختند دستجمعى بسوى دشتى وسيع در خارج شهر كه بزرگان و حكام و وزرا نيز در آنجا حضور يافته بودند هجوم بردند . اين محوطهء بزرگ را كه نزديك رودخانه‌اى است مخصوصا براى آئين قربانى انتخاب كرده‌اند . در اين دشت شترى دست و پا بسته را در وسط دايرهء بزرگى كه مردان مسلح تشكيل داده بودند قرار دادند . بمحض قرار گرفتن شتر در وسط دايره ، وزير يا قاضى وارد دايره شد و نيزه‌اى را در بدن شتر فرو برد و با سرعت از ميان افراد مسلح بيرون رفت .\r\nلحظه‌اى نگذشت كه افراد نزديك به شتر با خشم تمام و در ازدحامى عجيب هجوم بردند و حيوان را با ضربات قداره قطعه‌قطعه كردند .\r\nجنجال و درهم افتادگى چنان شديد بود كه بر اثر ازدحام و زير پا ماندن اشخاص ، گروهى كشته و عده‌اى زخمى شدند . در اين تشريفات بعد از اتمام كار شتر قربانى ، كسانىكه توانسته باشند قطعه‌اى از\r\n\r\n","description":"","footnote":"","page_name":" 311 ","page_number":340},
  {"content":"\r\n\r\nآن به دست آورند آن قطعات را بر نوك شمشيرهاى خود نصب مىكنند و با سر و صدائى هولناك در شهر به راه مىافتند . اين افراد با چنان خشم و حرارتى با يكديگر گلاويز مىشوند ، كه اگر حاكم كه همواره با تعدادى از افراد مسلح خويش گشت مىزند ، آنها را از يكديگر جدا نكند ، خود در خطر ضربات چوب و سنگ قرار مىگيرد و بيشتر اوقات با سر شكسته مجبور به بازگشت مىشود . در اين روزها به مردم نوعى آزادى داده مىشود كه خود موجب فساد و تجاوز از حد است . بطوريكه همگان خود را در هركارى مجاز مىدانند و معتقدند كه شور عبادت آنان را از خود بى خود مىكند و به خشونت وامىدارد .\r\nدر روزهاى عزادارى ، چنان كه در توصيف شهر شيراز گفته‌ايم ، گروهى كه همهء بدنشان جز قسمتهايى كه سرشت آدمى به پوشيدن آنها فرمان مىدهد برهنه است و بدن خود را با رنگ سياه درخشانى چنان رنگين كرده‌اند كه بىشباهت به حبشيهاى براق پوست نيستند ، در شهر به راه مىافتد . با آهنگ چند طبل كوچك به حالت رقص حركت مىكنند . در صورت برخورد با گروه ديگرى از قماش خودشان با مشت و لگد به جان هم مىافتند . و اگر كارد يا خنجرى بدست بياورند يكديگر را مىكشند . اينان نيز كسانى را كه در اين برخوردها بقتل برسند شهيد تلقى مىكنند و اين‌گونه مرگ را بفال نيك مىگيرند . كسانى هستند كه در مراكز تجمع مردم گودالى مىكنند و تمام بدن برهنهء خود را تا گردن در خاك فرو مىكنند بطوريكه جز سرشان بيرون نمىماند . اينان رفيقى دارند كه از حاضران يا رهگذران برايشان صدقه جمع مىكند . در اين ده دوازده روز عزادارى ، در نزديك خانهء سفير پيرمردى به عنوان توبه و انابه به همان صورت در گودالى فرو رفته بود و سفير كه در حين گذشتن از آنجا براى رفتن به كليساى سنت اگوستن ، از ديدن مردى چنان سالخورده در آن فصل سرما و در حالت و رياضتى چنان خشن در شگفت مانده بود خواست بداند كه چگونه آن مرد در آن سرماى سخت مىتواند به چنان عملى دست بزند ، و پى برد كه آن مرد شياد پيش از فرو رفتن در گودال در سبدى به اندازهء قامتش فرو مىرود و در تنگ سبد را\r\n\r\n","description":"","footnote":"","page_name":" 312 ","page_number":341},
  {"content":"\r\n\r\nكاملا به گردن مىچسباند و پس از آنكه با سبد در گودال رفت ، قسمتهاى خالى بيرون سبد را تا زير ريشش از خاك پر مىكند و عصر هنگام نيز به كمك همدستش از سبد خارج مىشود و شب را به خوردن و استراحت مىگذراند و صبح فردا پيش از روشن شدن هوا به سبد بازمىگردد تا آخرين روز عزادارى كار خود را ادامه مىدهد و در اين روز در ميان تحسين تماشاگران از اين كار دست مىكشد و البته رياضتش بىحاصل نمىماند زيرا مانند هزاران دروغزن مكار ديگر به نام تقدس و رياضت مردم را فريب مىدهد و صدقات زيادى گرد مىآورد . همچنين تعدادى زن از روسبيهاى متشخص يا كم‌وبيش مانند آنها كه از زنان ديگر كمى آزادترند در اين روزها ، تنها يا همراه نوكرى يا زنى خدمتگار به شهر مىآيند . اين زنان بسيار خوش‌پوش و خوش‌مشربند . روسرى سياه بر سر نمىاندازند بلكه به عنوان پوشش ، پارچهء نازك ابريشمى و زربفتى به كار مىبرند كه سر و صورت و سينه‌شان را مىپوشاند و از پشت آن براحتى زيبائيهاى بدنشان ديده مىشود . اينان صندوقچه‌اى چوبين يا جعبهء طلائى رنگ كوچكى در دست مىگيرند و در حالى كه با حجب و حيا چشم به زير افكنده‌اند خود را به مردها نزديك مىكنند و بىآنكه كلمه‌اى بر زبان آورند مىايستند تا صدقه‌اى بدانها داده شود . آنان اين صدقات را به مردم نيازمندى كه قبلا شناسائى كرده‌اند مىدهند . زنهائى نيز كه مطلقا اهل فسق و فجور نيستند مانند زنانى كه در مادريد براى واداشتن ديگران به اقامهء نماز و دعا صدقه جمع مىكنند همان عمل را انجام مىدهند ، اما اينان با آنكه لباس بسيار ممتاز و گرانبها بر تن دارند صورت خود را با روبنده مىپوشانند . نكتهء قابل ذكر ديگر آنست كه همهء زنان ، از هر طبقه و در هر شرايطى كه باشند در اين ده دوازده روز عزا در خانه‌هاى خود نيز روبنده از صورت برنمىگيرند و هركارى را با صورت پوشيده انجام مىدهند و اين نشانهء نهايت اخلاص و سوگوارى آنان براى حسين [ ع 
  ] است .\r\nمفتى اصفهان كه مقدم روحانيان يا اسقفهاى ايران بشمار مىآيد\r\n\r\n","description":"","footnote":"","page_name":" 313 ","page_number":342},
  {"content":"\r\n\r\nو آنگونه كه شايع است مردى عالم به قوانين شريعت و فيلسوفى عاليقدر است به سفير پيغام داد كه به ديدار وى خواهد آمد . اما از بيم سوءظنى كه در اين گونه موارد بسادگى براى شاه حاصل مىشد از اين ملاقات خوددارى ورزيد اگرچه ، غالبا بوسيلهء ملائى حسن نام نسبت به سفير اداى خدمت و احترام مىكرد . اين نمايندهء مفتى - ملا حسن - همانند ملاى شيرازى با صميميت بسيار با سفير مواجه مىشد و چون سفير گاهى كتاب فارسى مىخواند مفتى در همين روزهاى عزا بوسيلهء ملا حسن كتاب كوچكى به زبان فارسى و محتوى شرح زندگانى و شهادت حسين براى وى فرستاد . چون موضوع كتاب با تشريفاتى كه در آن روزها انجام مىشد مناسبت داشت خود ملا حسن كتاب را براى سفير قرائت مىكرد و موجب انبساط خاطر وى مىشد . زيرا اولا چنان كه گفتيم موضوع كتاب حوادث روز و بيانگر علل و ريشهء اختلافات دو فرقهء مذهبى از مسلمانان بود و ثانيا حرارت و احساساتى كه ملا هنگام خواندن از خود بروز مىداد جالب توجه بود زيرا حرفهء اين مرد ساده‌دل نيز روضه‌خوانى بود . اگر نوشته‌هاى اين كتاب قابل اعتماد باشد بايد بپذيريم كه مرگ تأثرآور حسين در جائى بين كوفه و دمشق بوده است .\r\nتشريفات قربانى شتر هيچگاه در شيراز انجام نمىشود و چون در هيچ شهر ديگر جز اصفهان بدان نمىپردازند بايد قبول كرد كه اين عمل رسمى بسيار قديمى است كه علت آن بر كسى معلوم نيست چنان كه در بسيارى از شهرهاى اروپا نيز نظاير اين رسوم كه از دورهء بربريت از پدر به پسر رسيده است وجود دارد كه عوام الناس از روى غفلت آنها را از آئينهاى دين مسيح مىشمرند و بدانها مىنازند . سفير بارها كوشش كرد كه دريابد اين تشريفات را بر اساس كدام سوابق انجام مىدهند ، اما هيچگاه پاسخى مقنع به دو داده نشد اگرچه ، مىتوان حدس زد كه اين تشريفات از جملهء رسوم بازمانده از دوران جاهليت عرب است كه شيعيان بر رغم فرقهء سنى آن را معمول داشته‌اند و از اين طريق حس انتقام خويش را تسكين مىدهند ؛ بخصوص كه اين تشريفات فقط در اصفهان كه پايتخت\r\n\r\n","description":"","footnote":"","page_name":" 314 ","page_number":343},
  {"content":"\r\n\r\nكشور است انجام مىگيرد .\r\nما بايد پيش از هر موضوع ديگر از دين ارمنيهائى كه در اين نواحى بسر مىبرند سخن مىگفتيم زيرا در حقيقت دين جوهر اصلى و اساس امورى است كه مسيحيان بدان مىبالند . اما چون تشريفات قربانى در ايران رسمى كهن‌تر است سخن از ارامنه و كيش آنها را بدينجا موكول كرديم . ارمنيها جشن تولد عيساى مسيح را بر اساس استخراج تقويم قديم و بدون افزايش ده روز كبيسه برپا مىكنند بطورى كه اين جشن آنها بر وفق تقويم ما با سوم ژانويه مصادف مىگردد . از اين گذشته ، اينان برحسب عادت و سنت ، تشريفات آب مقدس را كه در كليساى لاتن روز شنبهء عيد پاك هنگام عصر انجام مىگردد ، در همان روز جشن تولد مجرا مىدارند و در همان حال جشن تعميد عيساى مسيح را نيز به سنت سن‌ژان برپا مىكنند . در اين روز همهء كسانى كه مليتشان ارمنى است ، از ساكنان كاروانسراها گرفته تا كسانى كه در محلات شهر اصفهان منزل دارند و همچنين مهاجرنشينان ايروان و شهرك بزرگ جلفا كه در آن سوى زاينده رود واقع است ، به محل جشن كه مقر بطريق يا رئيس روحانيان مسيحى اصفهان محسوب مىگردد مىآيند . ارامنهء اصفهان بوسيلهء روحانيان خود از سفير و روحانيان همراه وى خواهش كردند كه بدانها افتخار دهند و در مراسم تبرك آب و اجراء اوراد مذهبى و ديگر تشريفات شركت كنند . اگرچه هوا بسيار سرد بود و براى شركت در اين تشريفات مىبايد هنگام طلوع آفتاب در محل حاضر شويم . سفير تصميم گرفت كه به هر تقدير در اين جشن مذهبى شركت كند . وى مىدانست كه شاه عباس از ارتباط اتباع مسيحيش با فرستادگان پادشاهان اروپا ، ولو در مسائل معنوى ، خشنود نيست كما اينكه از شركت وى در اين تشريفات نيز راضى نخواهد بود زيرا تصور مىكند كه اين‌گونه ارتباطات ولو بسيار كم و بىاهميت باشد ، از تكريم و تعظيمى كه مسيحيان مىبايد نسبت به وى معمول دارند مىكاهد . با اين حال سفير صبح خيلى زود با روحانيان و بقيهء وابستگان از خانه بيرون آمد و پس از نزديك شدن به محل تشريفات\r\n\r\n","description":"","footnote":"","page_name":" 315 ","page_number":344},
  {"content":"\r\n\r\nكه دشتى بسيار وسيع بين شهرك جلفا و رودخانه است ، معلوم شد كه همگان در انتظار وى هستند . دشت از جمعيتى كه تقريبا نيم فرسنگ را فرامىگرفت انباشته بود . در اين اجتماع نه تنها ارمنيها كه صاحب مجلس محسوب مىشدند و جشن متعلق بدانها بود بلكه گروهى از يعقوبيان و نسطوريها و گرجيها و ايرانيان نيز ، از زن و مرد ، شركت كرده بودند . بديهى است گروهى از اين مردم به سائقهء تمايلات دينى و جمعى براى تماشا آمده بودند . كشيشى كه در غياب ملشيزدك ، بطريق ارمنيها كه در شهر نبود ، تشريفات را انجام مىداد اسقف شهرك جلفا بود . اين پيرمرد محترم لباده‌اى از پوست آهو در بر كرده بود كه سابقهء طولانى وى را در كارش مىرسانيد .\r\nسينه‌بندى زرين و مزين به جواهر بر سينه داشت و طيلسانى از نوع فرقهء سن بازيل بر سر افكنده بود . تعدادى اسقف ديگر در نزديكى وى ايستاده بودند كه لباده‌هاشان شبيه لبادهء سرودخوانان كليساى اروپا بود . كشيشهاى بسيار ديگرى با نوعى لبادهء آستين‌دار و بسيار كوتاه‌تر از لبادهء اسقفان ، در معيت وى بودند كه شبكلاههاى كوچكى از ورقه‌هاى نازك نقره و بيشتر مطلا كه در وسط آنها صليب كوچكى از همان جنس نصب گرديده بود بر سر گذاشته بودند . برخى از اين كشيشها بخوردان نقره و گروهى ديگر شمعدانهائى با شمعهاى روشن در دست داشتند . بعد از كشيشان ، عدهء زيادى از خدمهء كليسا ، ملبس به جامهء سپيد و با كمر بسته قرار گرفته بودند . اينان نيز شب‌كلاههاى نقره‌اى بر سر داشتند . بين خادمان ، گروهى در هر دست يك صفحهء سيمين و گروه ديگر صفحاتى چرمين ، هريك به قدر بشقابى ، در دست داشتند . اين بشقابها دسته‌دار بود و چون آنها را به هم مىزدند آهنگ ناقوس به گوش مىرسيد . ديگران صليبهائى شبيه آنچه در اسپانيا هنگام خواندن اوراد و آوازهاى مذهبى به كار مىبرند ، اما بسيار كوچكتر ، بدست گرفته بودند . صليبها همگى سيمين بود با تذهيبى عالى ، و آنگونه كه مىگفتند برخى از آنها از طلاى ناب بود . شكل صليب‌ها از قدمت آنها حكايت مىكرد و تقريبا شبيه صليبهائى بود كه در تابلوهاى قديمى مشاهده مىشود كه شاخه‌ها و\r\n\r\n","description":"","footnote":"","page_name":" 316 ","page_number":345},
  {"content":"\r\n\r\nيك خانم ارمنى ( از روى طرح برون ، 1704 ميلادى ) .\r\n\r\n","description":"","footnote":"","page_name":" الف 316 ","page_number":346},
  {"content":"\r\n\r\nبدنهء آنها به بلندى قامت انسان و بالاترين قسمت و انتهاى تنه‌شان مثلث شكل است . بسيارى از صليبها دو شاخهء افقى داشت چنان كه دو صليب از آنها نمايان بود اما شاخهء بالاتر از شاخهء زيرين كوچكتر و تقريبا شبيه صليبهائى بود كه در جشنهاى دهكده‌ها به كار مىبرند و بخصوص زنهاى مادريد از ديرباز بدين‌گونه صليب علاقه داشته‌اند .\r\nجاى تعجب بود كه اگرچند اين كليسا بارها بوسيلهء ايرانيها و تركها - يعنى دو ملتى كه از خسيس‌ترين و سودپرست‌ترين مردم جهانند - غارت شده بود چگونه ارامنهء بيچاره ثروتى چنين سرشار را كه حداقل آن يك صد عدد صليب نقره و همين تعداد ظرفهاى سيمين بود حفظ كرده‌اند . تشريفات تقديس آب در كنار رودخانه انجام گرفت . عدهء زيادى از ارمنيها از صبح زود با بدن لخت و عور خود را تا شكم در آب قرار داده بودند . براى اين منظور با شكستن يخهاى ضخيم بدين رياضت سخت كه دشوارترين نوع توبه و انابه است تن در داده بودند .\r\nاهميت كار در اين بود كه بعيد مىنمود مقدمين بدان رياضت جان سالم بدر برند . سرانجام پس از آنكه مدت زيادى با آهنگ كشيشان كبوشى به خواندن مزامير و سرودهاى ربانى پرداختند حركت دستجمعى و توأم با آواز بسوى كليساى بزرگ آغاز شد . صليبها را در جلو حركت مىدادند . همگان آهنگى واحد سر داده بودند و سنج - زنان سنجهاى خود را به صدا درآورده بودند چنان كه اروپائيان بسيار پرهيزگار و مذهبى نيز با ديدن اين تشريفات ساده و در عين‌حال خشن به ياد تشريفات سادهء كليساى عهد عتيق افتاده سخت تحت تأثير قرار گرفته بودند . بسيارى از ايرانيان در دشت ، كويها و كوچه‌ها يا مهتابيها و پنجره‌هاى خانه‌هاى زيباى ارامنه كه سقفها و ديوار - هايشان نقوش زيبا داشت تماشاگر اين تشريفات بودند . داروغه يا قاضى ديوان جزاى اصفهان همراه انگليسيها در يكى از مهتابيها به تماشا ايستاده بود . انگليسها از اين‌كه سفير اسپانيا سر برهنه و در هواى بسيار سرد ، با تقدس هرچه تمامتر و به همان شيوه كه مردم اسپانيا در راهپيمائيهاى مذهبى شركت مىكنند در اين تشريفات شركت جسته بود در شگفت بودند . زنهاى ارمنى كه معمولا\r\n\r\n","description":"","footnote":"","page_name":" 317 ","page_number":347},
  {"content":"\r\n\r\nبيش از زنهاى ايرانى در ملاء عام ديده نمىشوند و اگر از خانه خارج گردند صورتهاى خود را با روسريها چنان مىپوشانند كه نمىتوان آنها را از زنان ديگر تميز داد ، در اين روز گروه گروه - اعم از دختر يا زن شوهردار - با صورت كاملا باز در كوى و برزن ديده مىشدند . بيشتر زنان شوهردار لباسهاى معمولى را عوض كرده جامه‌هائى خشن با آسترهاى پوستى شبيه جامه‌ها يا بالاپوشهاى آستين گشاد دهقانان كاستيل در بر كرده بودند و شال‌گردنهاى خود را طورى بسته بودند كه دهان را مىپوشانيد اما مانند كشاورزان استرامادور اسپانيا بقاياى صورتشان ديده مىشد . دخترها شال گردنهائى به همان شيوه بسته بودند جز آنكه كمى از موى سرشان نيز پيدا بود . اينان روپوشهائى مناسب نواحى سردسير بر تن و شلوارهائى به سبك زنان ايرانى و گرجى و فاقد هرگونه جذبه و ظرافت به پا داشتند . بيشتر زنان ارمنى اگرچه زيباترين زنان آسيا هستند نسبت به آرايش خويش بىتوجهند .\r\nسفير پس از آنكه تشريفات راهپيمائى را تا كليسا انجام داد به تماشاى چيزهاى جالب نظر و قابل ملاحظه پرداخت . ساختمان كليسا بسيار بزرگ و زيبا بود . در وسط آن گنبدى مشابه آنچه در كليسا - هاى ما هست يا دست‌كم از چندى بدينطرف ساخته‌اند مشاهده مىشد .\r\nنقاشى تابلوهاى روى قربانگاه بقدرى جالب بود كه از آثار عتيق مىنمود . زيرا با اينكه بيش از ده دوازده سال از بنيادگذارى مهاجرنشين جلفاى جديد نمىگذرد ، معلوم بود كه تزئينات كليسا بسيار قديمى است . اين مسيحيان هنگام خروج از ارمنستان هرچه وسائل تزئينى در كليساهاى آن ديار وجود داشته است با خود بدين نواحى آورده‌اند . از آن‌جمله تعداد زيادى قنديل است كه نمونه‌هائى از آنها كه در اين كليسا ديده مىشد از نقره ساخته شده بود و چنان كه مىگفتند تعدادى از اين قنديلها را نيز به كليساهاى ديگر داده بودند . پس از آنكه سفير از روحانيان ارمنى و برخى بازرگانان بسيار ثروتمند آنان كه براى خوشامدگوئى به وى آمده بودند اجازهء مرخصى خواست چند شمع تبرك شده به وى هديه دادند كه به گفتهء\r\n\r\n","description":"","footnote":"","page_name":" 318 ","page_number":348},
  {"content":"\r\n\r\nاسقف خوشروى كليسا آنها را از اورشليم آورده بودند . سفير با تقواى بسيار شمعها را پذيرفت و به خدمهء خويش دستور داد كه آنها را به خوبى نگاهدارى كنند . آنگاه به مأموران حفاظت اشياء گرانبهاى كليسا كه شمعها را آورده بودند صدقاتى قابل ملاحظه داد . از جمله ارمنيهاى متشخصى كه حضور داشتند پسر و يكى از برادران خواجه جعفر ، ثروتمندترين بازرگان اين شهرك بودند كه بيش از چند روز از مرگ وى نمىگذشت . پسرش كارهاى خير او را دنبال مىكرد و برادرش سمت قاضى مدنى جلفاى جديد را بر عهده گرفته بود - همچنان‌كه يك ايرانى نيز در همين شهرك قاضى امور جنائى بود و امور مربوط به شاه را زيرنظر داشت . چون پيش از اين گفته‌ايم ملشيزدك ، بطريق ارامنهء جلفا هنگام تشريفات مذهبى غايب بود بىمناسبت نيست در اينجا يادآور شويم كه وى در آن زمان به دربار رفته بود تا عليه كشيشى داود نام كه در مورد تصاحب مقام بطريقى يا خليفه‌گرى با وى به معارضه پرداخته بود اقامهء دعوى كند . چون اين مقام شرعا حق داود بود - زيرا بر خلاف ملشيزدك انتخاب وى طبق قوانين كليسا انجام گرفته بود - ملشيزدك در پيشبرد دعوى خود توفيق نيافت زيرا اولا از اعتبار پاپ و شاه اسپانيا مايه گذاشته بود و ثانيا براى تثبيت مقام خويش مبلغى گزاف به شاه ايران و وزيران وى پيشكش كرده بود .\r\nدر زمان حيات خواجه جعفر شاه عادت داشت كه براى صرف ناهار به خانهء وى برود و از اين كار لذت مىبرد و اغلب اوقات چند روزى در خانهء خواجه مىماند ، زيرا به دستور او همهء زنهاى زيباى شهرك - چه دختر و چه زن شوهردار - بدون آنكه جرأت تخلف از امر شاه داشته باشند بر خلاف ميل شوهران و پدران در آنجا حاضر مىشدند .\r\nشاه در تابستان گذشته كه سفير در اصفهان بود نيز طبق عادت به خانهء پسر خواجه جعفر كه اينك به نام پدر خوانده مىشد رفت و به وى دستور داد كه همهء دختران و زنان زيباى محل را به خانهء مجلل خود بخواند . در اين سال بسيارى زنان و دختران بر اثر مراقبت دقيق پدران و شوهرانشان ، كه با تخلف از امر شاه جان و مال خود\r\n\r\n","description":"","footnote":"","page_name":" 319 ","page_number":349},
  {"content":"\r\n\r\nرا به خطر انداختند و بيمى به خود راه ندادند ، مخفى شدند .\r\nسفير تمام زمستان و قسمتى از تابستان بعد را اجبارا و در حالى كه نمىتوانست كمترين خبرى دربارهء نيات نامطلوب شاه عباس به شاه اسپانيا بدهد يا از وى درخواست پول كند در اصفهان ماند .\r\nوضع هرمز نيز بقدرى نامطلوب بود كه وى هيچگونه اميدى به ثبات اوضاع آن جزيره نداشت . مشكل فرستادن و دريافت كردن نامه نيز بسبب دقت فوق العاده‌اى كه حكمران هرمز ، دن‌لوئى دوگاما ، در بستن راه چاپارها به عمل آورده بود هرروز افزون مىشد . برخى از روحانيان فرقهء اگوستن كه در اصفهان زندگى مىكنند نيز در اين سخت‌گيريها مشاركت داشتند و چنان با حرارت در اين كارها مداخله مىكردند كه برآورد مزدى گزاف كه براى مأموران نظارت بر اين‌گونه امور در بغداد و حلب مىپرداختند غيرممكن است . آنها حتى پرتغاليهائى را كه از هند مىآمدند تا از طريق ايران به اسپانيا بروند و سفير ناچار نامه‌هاى خود را بوسيلهء آنها مىفرستاد ، تحت نظر گرفته بودند و با اين‌كه ظاهرا جلوگيرى از فرستادن يا دريافت نامه‌ها براى كسانى كه در ايران با كمال دقت بدين كار مىپرداختند نفعى نداشت و سفير نيز در نامه‌هاى خود جز آنچه لازم بود بنويسند يا عمل كنند توصيه نمىكرد ، مع‌ذلك غيرممكن است بتوان پولى را كه براى فرستادن اين نامه‌ها مطالبه مىكردند باور كرد . تازه ، همين مبلغ كلان را با لج‌بازى و خودپسندى مىپذيرفتند و بهيچ‌وجه به زيانى كه از اين جهت به حيثيت سياسى اعليحضرت وارد مىساختند نمىانديشيدند و فكر نمىكردند كه با اين كار به ملت اسپانيا توهين مىكنند و سفير آن ملت را بين ايرانيان بىاعتبار مىسازند . زيرا اين اعمال در برابر چشم همهء اروپائيانى انجام مىشد كه در اصفهان و بغداد و حلب مىزيستند . بديهى است اگر اين اشخاص مورد حمايت مقامات عاليهء حكومت اسپانيا نبودند چنين آشكارا و بيشرمانه بدينگونه كارها دست نمىزدند . زيرا عاملان اين شياديها نه تنها اعمال خود را پنهان نمىداشتند بلكه ، چنان كه گوئى با اين اعمال خدمتى به شاه مىكنند ، به كارهاى خود مىباليدند . در\r\n\r\n","description":"","footnote":"","page_name":" 320 ","page_number":350},
  {"content":"\r\n\r\nحقيقت بايد بگوئيم كه اساس اين نابكاريها هنگامى نهاده شد كه هيأت وزيران اسپانيا ، با علم بدين كه پرتغاليها با فرستادن سفيرى اسپانيائى به هند و ايران راضى نبودند ، سفير را روانهء اين كشورها كردند . با يقين قطع مىتوان گفت كه اتباع كارآمد و خوب اعليحضرت در پرتغال از اين گونه اعمال برى هستند و زندگانى پارسايانهء آنها همواره مايهء عبرت و سرمشق ديگران بوده است . در صورتى كه اگوستنهاى هند و هرمز و ايران ، خواه بر اثر محيط زندگى و آب و هوا ، و خواه تحت‌تأثير خلقيات غيرمذهبيها كه دسته‌بندى و بى - بند و بارى ، مذهب مختار آنهاست ، يا جهات ديگرى كه در اينجا نمىخواهيم به ذكر آنها بپردازيم ، به كارهاى ناشايست دست مىزنند . آنچه مسلم است آنها آشكارا خود را مخالف سفير قلمداد مىكردند و همواره در تخريب و بىاعتبار كردن ايشان و مذاكراتى كه مىبايد به نمايندگى شاه اسپانيا انجام دهد - و هدف اين سفارت جز آن نبود - كوشا بودند .\r\nدر آغاز ماه سپتامبر بوسيلهء برادر ملكيور دز انژ « 204 » از طرف شاه اسپانيا به دربار ايران كه در آن زمان در فرح‌آباد بود ، نامه‌اى رسيد . موضوع اين نامه كه بوسيلهء هيأت وزيران پرتغال از طريق خشكى فرستاده شده بود ، توضيح دو پيشنهاد رابرت شرلى به پادشاه اسپانيا بود يكى در باب قرارداد تجارت ابريشم و ديگرى دربارهء اعزام نيروئى كه مىبايد از طرف حكومت اسپانيا عليه حكومت عثمانى به درياى سرخ اعزام گردد . هيأت وزيران پرتغال از كشيش موصوف خواسته بود كه شخصا زحمت رسانيدن نامه را به عهده بگيرد و حتى در صورت عدم تمايل بدين كار نيز آن را در اختيار سفير قرار ندهد . و اين در حالى بود كه سفير مطمئن بود كه سفر اين كشيش و هرگونه اقدام ديگرى براى التيام امور بين ايران و اسپانيا بيهوده است ، زيرا هنگامىكه وى در قزوين به حضور شاه عباس رسيد اين پادشاه استرداد بحرين را كه بمنزلهء دژ گمبرون بود و همچنين بازپس دادن قشم را كاملا رد كرده بود و سفير مىدانست كه سخن گفتن در اين باره جز آنكه\r\n\r\n\r\n","description":"","footnote":"\r\n( 204 )  Melchior des Anges \r\n","page_name":" 321 ","page_number":351},
  {"content":"\r\n\r\nاحترام و اعتبار شاه اسپانيا را بيش از پيش در دربار ايران دچار نقصان كند سودى نخواهد داشت . در حقيقت نيز چنين شد زيرا از برادر ملكيور بسيار بد استقبال شد چنان كه شاه حتى اجازهء ملاقات به وى نداد و بدين اكتفا كرد كه بوسيلهء منشى حضور - آقامير - به وى پيغام دهد كه نيازى به انعقاد قرارداد ابريشم و اعزام نيروى بحرى از طرف پادشاه اسپانيا به درياى سرخ ندارد زيرا با عثمانيها آشتى كرده است و قصد دارد همهء محصول ابريشم كشورش را به حلب و قسطنطنيه بفرستد . و تأكيد كرده بود كه حتى يك وجب از زمينهائى را كه تصرف كرده است پس نخواهد داد و با اين پاسخ تند و خشن كه غيرمنتظر نبود ، برادر ملكيور ناچار بازگشت .\r\nهمانطور كه پيشتر گفته‌ايم اين مرد روحانى همان كسى است كه بوسيلهء او از رسيدن نامه‌هاى سفير به اسپانيا جلوگيرى مىكردند و به همين جهت وى مقدمات سفر خود را به اسپانيا فراهم كرد تا پاسخ شاه عباس را به اطلاع حكومت اسپانيا برساند و حال آنكه سفير قبلا گوشزد كرده بود كه فرستادن هرگونه پيامى در شاه ايران بىتأثير خواهد بود و اميدى را برآورده نخواهد كرد . زيرا علاوه بر نارضائيهائى كه هرروز از طرف شاه عباس ابراز مىشد براى وى برنتافتنى بود كه وزراى حاكم‌نشين پرتغال او را دست انداخته و هرجا سخن از شاه كاتوليك مىرفت ، به جاى پادشاه اسپانيا عنوان پادشاه پرتغال را به كار برند چنان كه اسقف سيرنائيك نيز به همين جهت از حاكم هرمز و برادر ملكيور خشمناك بود و آنان را مورد سرزنش قرار مىداد زيرا اين اشخاص نه تنها نامه‌هاى شاه اسپانيا را به نام شاه پرتغال به اينجا و آنجا مىفرستادند بلكه اسقف سيرنائيك را با تشدد مورد عتاب و خطاب قرار داده مىگفتند چرا همواره عنوان شاه پرتغال را به پادشاه اسپانيا مىدهد و شاه قدرتمند پرتغال را تحقير مىكند تا ديگران او را شاهك بدانند نه شاه واقعى . شاه عباس خود در قزوين اين نكته را به سفير يادآور شد و در شگفت بود كه چرا پرتغاليها به چنين اعمالى دست مىزنند . اين واقعيتى است كه پرتغاليها نسبت به حكومت پادشاهى اسپانيا كينهء بسيار مىورزند ،\r\n\r\n","description":"","footnote":"","page_name":" 322 ","page_number":352},
  {"content":"\r\n\r\nچنان كه بهيچوجه ميل ندارند كه مردم ديگر كشورها آنان را اسپانيائى بدانند يا بخوانند .\r\nسفير سراسر زمستان را در انتظار ورود شاه در اصفهان گذرانيد .\r\nهرروز شايع مىكردند كه شاه عن‌قريب به اصفهان خواهد آمد .\r\nاما به زودى معلوم شد هيچگونه اميدى به آمدن وى نبايد داشت مگر هنگامى كه حرارت هوا او را مجبور به ترك فرح‌آباد كند . چنان كه سفير مغول كه قسمتى از زمستان و سراسر تابستان را در قم گذرانيده بود سرانجام به مازندران رفته در آنجا بار يافته بود .\r\nسرمائى كه در سراسر زمستان تا آغاز ماه مارس ، در اصفهان ما را رنج مىداد باوركردنى نيست زيرا هواى اين شهر كه در سى و يك و نيم درجهء عرض جغرافيائى واقع شده است قاعدة نبايد بدين اندازه سرد باشد . چنين مىنمايد كه علت اين سرما رقت بسيار جو باشد كه هوا را در اين ناحيه تا اين اندازه نافذ مىكند . با اينكه اين بار توقف ما در اصفهان چهل روز به طول انجاميد و قسمتى از ايام پرهيز را دربر گرفت ، هرروز از ماهى آزاد نمك سودى كه از گيلان ، واقع در ساحل درياى خزر مىآوردند مىخورديم . بهترين انواع اين ماهيها را در مصب رود ارس صيد مىكنند .\r\nسفير در روزهاى هفتهء مقدس با همهء همراهان و گروهى از بازرگانان پرتغالى و ونيزى در نمازى كه در دو صومعهء اگوستنها و پابرهنگان خوانده مىشد حضور يافت . در اين نماز و دعا عدهء زيادى از ارامنه و سوريائيها و گرجيها و دو جوان انگليسى حضور يافته بودند . اين دو جوان اگرچه از پيروان كالون بودند هرروز در نماز حاضر مىشدند و حتى در محضر يكى از روحانيان اقرار به معاصى مىكردند . بلافاصله بعد از عيد پاك ، بيش از همه وقت شايع شد كه شاه از فرح‌آباد بازمىگردد و مىگفتند كه آمدن وى با آن عجله براى آنست كه سفير مغول را طى تشريفات باشكوهى بار دهد - اگرچه ، قبلا او را در فرح‌آباد به حضور پذيرفته بود . همچنين سخن از باريابى چند سفير ديگر بود كه هنوز بار نيافته بودند زيرا پذيرفتن سفرا در اصفهان براى شاه آسان‌تر و راحت‌تر بود . بدين‌منظور ، از\r\n\r\n","description":"","footnote":"","page_name":" 323 ","page_number":353},
  {"content":"\r\n\r\nپيش فرمان داده بود كه گروهى از نوكر بابها و اهل حرفه برگزيده و خوش اندام را از شهر اصفهان و حومهء آن و شهرهاى كاشان و قم و يزد و شيراز گرد آورند و براى شركت در تشريفات به تير و كمان و شمشير مسلح سازند . همچنين به دستور وى تعداد زيادى فانوس بزرگ و مشعل و شمعهاى بزرگ و كوچك فراهم كرده بودند كه مىبايد در كوچه‌ها و بازارها و پنجرهء خانه‌ها و بخصوص در ميدان نصب و روشن كنند . زيرا در ايران چراغانى نشانهء شادى و آزادى رفت‌وآمد شبانه است . در اين‌گونه شبها مردم آزادند به هرگونه فسق و فجورى دست زنند ، به حد افراط باده‌خوارى كنند ، و مصون از هرگونه تعرض به خانهء خويش باز گردند و آسوده بخوابند .\r\nسرانجام اطلاع دقيق پيدا كرديم كه شاه در راه است و به كاشان رسيده است . توتان بگ ، حاكم اصفهان ، شخصا اين خبر را به سفير رسانيد و براى صدور دستورات لازم به جهت ورود شاه و سفرائى كه بايد پنج شش روز بعد از ورود اعليحضرت برسند بازگشت . هنگامى كه سفير اطلاع پيدا كرد كه شاه به تقىآباد ، خانه‌اى ييلاقى واقع در سه منزلى اصفهان رسيده است ، منشى خود را به حضور فرستاد تا بداند كه هنگام ورود چه خدمتى را از وى انتظار دارند . چون معمولا شاه ميل ندارد كسى بدون اجازه به استقبال يا به ديدارش برود ، چنين تعارفاتى را معمول مىدارند . شاه چند روز بعد ، بدون تشريفات و با موكبى مركب از معدودى نوكر وارد شد . و پنج شش روز بعد را به صدور فرمانهائى دربارهء آنچه بايد براى ورود سفيران انجام دهند و بازديد از حرمخانه تخصيص داد . در اين روزها ، هنگام حركت در شهر جز يك ، دو سه نوكر همراه وى نبود . و با همين ملتزمين اندك در كوچه‌ها و ميدانها و بازارها به گردش مىپرداخت .\r\nهنگامى كه شاه با اين تعداد همراه در شهر گردش مىكند هيچكس جرأت ندارد براى سخن گفتن يا اداى سلام و احترام يا دادن عريضه به وى نزديك شود . در اين حالت همگان خود را دور نگاه مىدارند و فرياد مىزنند زنده باد شاه . با اين همه ، او بوسيلهء نوكرهاى ( در خانه ) از مسائل مردم اطلاع پيدا مىكند و با استفاده از اين‌گونه\r\n\r\n","description":"","footnote":"","page_name":" 324 ","page_number":354},
  {"content":"\r\n\r\nاطلاعات از وضع دربار خويش و شكاياتى كه از كله‌گنده‌ها مىشود آگاه مىگردد ، گه‌گاه بار عام مىدهد و مردم كوچه و بازار را بحضور مىپذيرد . با اينكه اين‌بار عام بندرت داده مىشود و مدت آن بسيار اندك است از اين طريق از هرگونه اتفاقى كه در كشور افتاده باشد آگاه مىشود . چون مردم او را ناظر اعمال خويش مىدانند و معتقدند كوچكترين عملى از نظر وى دور نمىماند ، همواره در كارهاى خويش نهايت احتياط را مرعى مىدارند چنان كه همين نظارتهاى دائمى بر حركات و سكنات مردم ، اساسىترين علل قوام حكومت و امنيت كشور اوست .\r\n\r\n[ سيما و خلقيات شاه عباس 
  ]\r\nشاه دو سه روز بعد از ورودش ، بدون خبر به خانهء سفير آمد .\r\nهمراه او ، جز يوسف آقا كه بعدا از او سخن خواهيم گفت ، و اسكندر بيگ كس ديگرى نبود . يك غلام بچه كمان و تركش و تيرهايش را حمل مىكرد . اسكندر بيگ مردى زيرك و هوشمند است اما خواه از روى عمد - تا سوءظنى ايجاد نكرده باشد - و خواه از روى طبيعت و خوشمزگى ، خود را به دلقكى مىزند و پر مىخورد و به همين جهت اندامى نخراشيده دارد . هيچگاه در پى كار و مقام نيست و از اين مقوله با شاه سخن نمىگويد ، بلكه به كارى كه به دو واگذار مىشود و غالبا كارى بىاهميت است قناعت مىكند . همواره سعى دارد شاه را بخنداند و شراب بنوشاند و سرگرم كند و به همين سبب شاه از مصاحبت او بسيار لذت مىبرد . شاه بهيچ‌وجه نخواست كه خدمهء خانه ورود او را خبر دهند و سفير را غافلگير كرد . در باغ مجاور خانه ، به قدم زدن پرداخت و پس از ديدن سفير به وى گفت با دوستانى خوب چون شما بايد چنين رفتار كرد و همان تشريفات را بجا آورد كه در خانهء خويش معمول مىداريم . سپس بر قاليى كه در يكى از راهروهاى پائين عمارت يافت نشست . سفير كه ديد شاه كفشهاى خود را درآورده است تا طبق رسوم غيرقابل نقض همهء آسيائيان روى قالى بنشيند ، چون آنگونه نشستن براى خودش دشوار بود خادمى را به دنبال چهارپايهء كوچكى فرستاد كه در اسپانيا و هندوستان عموما زنها در خانه براى نشستن از آن استفاده مىكنند ،\r\n\r\n","description":"","footnote":"","page_name":" 325 ","page_number":355},
  {"content":"\r\n\r\nو شاه را بر آن نشاند . شاه از سلامتى سفير جويا شد و پرسيد بعد از آمدن از قزوين خود را به چه كارهائى سرگرم كرده است و تذكر داد كه خوشوقت خواهد شد كه سفير آنچه را كه براى خود و خانه و وابستگانش لازم دارد بوسيلهء صاحب‌منصبى كه ناظر بر عمارات دولتى است به وى اطلاع دهد . سپس از وى خواست كه از اخبار اسپانيا و بخصوص از سلامتى پادشاه وى را آگاه كند . و بعد از يك گفتگوى نيم‌ساعته برخاست و بدون انجام تشريفاتى كه در اين‌گونه موارد ، معمول ايرانيان است ، به همان شيوه كه وارد شده بود از خانهء سفير خارج شد و هنگام خروج وعده كرد كه اغلب اوقات با همان شيوهء خودمانى به ديدن وى خواهد آمد و هروقت بخواهد وى را بار خواهد داد تا با فراغ بال به سخنانى كه بايد در ميان گذارد گوش فرا دهد . و چون سفير خواست وى را بدرقه كند و تا سوار شدن شاه دم درگاه بايستد وى چنين اجازه‌اى نداد و او را از وسط عمارت بازگردانيد . هنوز شاه پا در ركاب نكرده بود كه فرياد شادىزنان و مردان و اطفال كه كوچهء نزديك مسجد از آنها پر شده بود ، برخاست و صداى زنده باد شاه در فضا منعكس گرديد .\r\nصبح فردا شاه كه طبق عادت هنگام ورود به اصفهان يا ديگر شهرهاى بزرگ كشور به منظور سرگرمى شخص خود جشنى برپا مىكند ، تصميم گرفت چنين جشنى را برپا دارد . براى اين كار فرمان داد جارچيان ، با قيد اينكه هركس از فرمان شاه سرپيچى كند به قيمت جان و مالش تمام خواهد شد ، در شهر صلا در دادند كه همهء زنان متشخص اعم از ايرانى و خارجى و مسلمان يا مسيحى بايد جلو درهاى بازارى معين كه محل فروش مرغوبترين كالاهاست حضور يابند تا خواجه‌سرايان زيباترين آنها را انتخاب و به درون بازار راهنمائى كنند . اين بازار همچون كاروانسرائى بزرگ بود و دو در داشت كه هريك در بازارى ديگر قرار گرفته بود . در وسط اين بازار حياط بزرگى بود بمساحت صد پاى مربع كه در هر ضلع آن دكانهائى ساخته بودند . در اين دكانها بازرگانان ايرانى و ارمنى و عرب و هندى و ونيزى زيباترين و نادرترين كالاى تجارى خويش را - هريك در\r\n\r\n","description":"","footnote":"","page_name":" 326 ","page_number":356},
  {"content":"\r\n\r\nمدخل بازار بزرگ اصفهان ( حكاكى روى مس از سزار ماكره ، 1810 ميلادى ؛ از روى طرح ژوزف گرلو ، 1667 ميلادى ) .\r\n\r\n","description":"","footnote":"","page_name":" الف 326 ","page_number":357},
  {"content":"\r\n\r\nمقام رقابت با ديگرى - چيده بودند . همهء دكانها و دالانها و همچنين سكوئى كه در وسط حياط بود با تعداد زيادى چراغ كه آئينه‌هاى كوچكى بين آنها نهاده بودند - و اين آئينه‌ها نور چراغها را مضاعف مىكردند - روشن بود . بطوريكه حتى كوچكترين سوراخ سنبه‌هاى ستونها نيز نورانى بود . وسط حياط را با فرشهاى ابريشمى رنگارنگ پوشانيده بودند . و در همهء دكانها از هر قسم ، شيرينى و شراب و آب خنك در ظرفهاى طلا و نقره‌اى كه فراهم كرده بودند روى فرشهاى گرانبها نهاده شده بود . در اين ميان ونيزيها بشيوهء كشور خودشان ميزهاى غذائى با سفره‌هاى سفيد آماده كرده عصرانه‌اى ممتاز بر آنها چيده بودند . بازرگانان پس از جابجا كردن همهء كالاهاى خود در بالا و پائين دكانها ، در ساعتى كه زنها بايد وارد بازار شوند - و طبق دستور مأموران شاه كمى از ظهر گذشته بود - نزديكترين زنان خانواده يعنى همسران و دختران و خواهران يا ديگر بستگان خويش را در دكانها گذاشته از بازار خارج شدند چنان كه هيچ مردى در بازار نماند . همچنين ، با تهديد به مجازات مرگ ، نزديك شدن مردان را در هر مقام و شرائطى كه باشند به اين بازار و بازارهاى مجاور آن قدغن كردند . از آن گذشته ، در همهء خيابانهاى اطراف نگهبانانى گماشته بودند كه كسانى را كه به بازارها نزديك شوند يا از دور درهاى بازار را نظاره كنند با ضربات چوب برانند . اما بموجب فرمان اكيد شاه مقرر گرديده بود براى همراهان سفير جائى معين شود كه بتوانند از دور تشريفات را تماشا كنند . جلو هريك از درهاى بازار پنج شش خواجه‌سرا ، سر تا پا ملبس به لباسهاى زربفت يا سيم‌بافت و با عمامه‌هاى گرانبها ، ايستاده بودند كه هريك چوبدستى طلاكوب در دست داشتند . در ساعتى كه معين شده بود ، زنها با آرايش كامل و همراه مادر يا خويشاوند نزديك ديگرى در جلو بازار حضور يافتند .\r\nعده‌شان بقدرى زياد بود كه بازارهاى بزرگ اطراف ميدان گنجايش آنها را نداشت . در دسته‌هاى پانزده بيست نفرى جلو هريك از درهاى بازار حاضر مىشدند . خواجه‌سرايان ، كه در تشخيص اين\r\n\r\n","description":"","footnote":"","page_name":" 327 ","page_number":358},
  {"content":"\r\n\r\nنوع كالا مردمى صاحب‌نظرند ، صورتشان را باز مىكردند و به زيباترين آنها اجازهء ورود مىدادند و ديگران را با خشم تمام باز - مىگرداندند . برخى از مردودشدگان كه در عين آنكه اجبارا بدين كار تن در داده بودند زيبائيشان نيز مورد تحقير قرار مىگرفت از حيث جمال مورد پسند هر زن و مردى قرار مىگرفتند . اين اظهار رأى و پژوهش تا پايان روز به طول انجاميد زيرا بيش از سه هزار زن از طبقات و درجات مختلف انتخاب شده به بازار راه يافتند . در همين ساعت شاه همراه چند تن از خواجه‌سرايان مورد اعتمادش به بازار وارد شد و به دنبال وى تعدادى از روسبيان كه چنان كه پيشتر گفته‌ايم در اين‌گونه موارد با آلات موسيقى خويش وى را تعقيب مىكنند نيز به بازار آمدند . بعد از ورود شاه بلافاصله درهاى بازار را بستند و زنها را تا صبح فردا كه شاه از بازار خارج شد تحت مراقبت شديد قرار دادند . صبح فردا ، از آغاز روز ، مادران و خويشاوندان زنانى كه با شاه در بازار مانده بودند براى بردن آنها آمدند . رفته رفته همهء زنها بازار را ترك گفتند و جز چند زن ارمنى باقى نماند كه شاه آنان را در ميان آه و اسف پدران و شوهران به يكى از حرمسراهاى خود فرستاد . « 205 » يكى از اين زنان همسر بسيار زيباى بازرگانى ثروتمند از اهالى اصفهان بود كه چند روزى بيش از ازدواجش نمىگذشت و شوهرش ديوانه‌وار دلباختهء او بود .\r\nروز ورود سفير به اصفهان ، شاه از طويلهء خاص هفت رأس اسب به عنوان هديه براى وى فرستاده بود . اين اسبها زين‌پوشهاى زردوز بر پشت و پرهاى درشت بر سر داشتند . البته با اين آرايش نمايان بودند و توى چشم مىزدند و حال آنكه بدون اين زر و زيور جز اسبهاى معمولى نبودند . شاه همچنين به سفير پيغام داد كه مايل است وى نيز براى تماشاى تشريفات ورود سفيران ممالك ديگر در خارج شهر شركت كند و دستور داده است كه جاى وى را در كنار جادهء وسيعى نزديك باغ شاهى ، كه سفيران پس از ورود از دروازهء كاشان از آنجا عبور خواهند كرد ، قرار دهند . و نيز پيغام داده بود\r\n\r\n\r\n","description":"","footnote":"\r\n( 205 ) بايد گفت فاعتبروا يا اولى الابصار ! ! . - م .\r\n","page_name":" 328 ","page_number":359},
  {"content":"\r\n\r\nكه ميل دارد همانطور كه در قزوين عمل شده بود ، همهء خدمهء سفير سواره در اين تشريفات حضور يابند و اين موضوع را بسيار تأكيد كرده بود . زيرا سفير به رسم كشور اسپانيا غلام بچگان و پيشخدمتها را پياده در تشريفات شركت مىداد . رئيس بيوتات سلطنتى و چند سوار ديگر كه مقرر بود سفير را تا جائى كه شاه در انتظار او بود راهنمائى و همراهى كنند ، از صبح زود به خانهء وى آمده درخواست كردند هرچه زودتر به راه افتد بطوريكه به زحمت فرصت لباس پوشيدن به وى دادند . شاه براى آنكه مردم زيادى را كه از طريق جادهء بزرگ بسوى دروازهء كاشان ، يعنى مسير سفيران ، حركت كرده بودند سرگردان نكند خود نيز صبح زود بسوى محل موعود حركت كرده بود . سفير با موكبى بسيار مجلل از خانه خارج شد زيرا گذشته از همراهان هميشگى و صاحب‌منصبان دربارى كه همگى وى را سواره همراهى مىكردند . پرتغاليها و ديگر فرنگيهاى اصفهان نيز براى اداى احترام - در ركاب وى بودند . از گروه فرنگيهاى اصفهان فقط انگليسيها - با آنكه شاه اظهار علاقه كرده بود كه آنها نيز در معيت سفير در تشريفات شركت كنند - بطور جداگانه حركت كردند تا بين آنها و سفير فاصله‌اى باشد . زيرا گذشته از آنكه حامل نامه‌هائى از پادشاه متبوع خويش براى شاه عباس بودند ، مىپنداشتند كه اگر در اين ملاقات زير چتر سفير اسپانيا باشند كه براى مذاكراتى كاملا مغاير با مقاصد آنها به ايران آمده است ، به اعتبار و شخصيت پادشاه خويش لطمه خواهند زد . به همين جهت آنها با راهنمائى توتان‌بگ ، كه سال گذشته داروغهء اصفهان بود ، جداگانه از شهر خارج شدند .\r\nهمهء راهها و بازارهاى واقع بين ميدان و قصر شاه تا دروازه‌اى كه از آن به كاشان و قزوين مىروند پر از مردم و بخصوص سربازانى بود كه براى نماياندن قدرت شاه از دهكدهء دولت‌آباد ، در سه فرسنگى شهر ، تا ميدان و قصر شاه در دو رديف ايستاده بودند چنان كه با همهء كوششى كه همراهان مهماندار ، به ضرب چوب ، براى جابجا كردن مردم به عمل مىآوردند عبور از ميان جمعيت انبوه با دشوارى بسيار صورت مىگرفت . هر لحظه قاصدانى سريع السير خبر مىآوردند كه\r\n\r\n","description":"","footnote":"","page_name":" 329 ","page_number":360},
  {"content":"\r\n\r\nشاه جلوتر در حركت است و از سفير خواهش مىكردند كه عجله كند تا بتواند به موكب وى برسد . اما چون شاه همواره چهار نعل حركت مىكرد و از كوچه‌اى به كوچهء ديگر تغيير مسير مىداد - خواه آنگونه كه برخى معتقد بودند عمدا بدين كار دست مىزد ، يا حقيقتا اين تغيير مسير اتفاقى بود - رسيدن به وى ممكن نبود . در اين موقع سفير از شهر خارج شده بود و سراسر دشت انباشته از مردمى بىنظم و سرگردان بود كه سواره و پياده به تماشا آمده بودند .\r\nكسان سفرائى كه وارد مىشدند رفته‌رفته در چشم‌رس قرار مىگرفتند اما با وضعى بسيار بد و كاملا مغاير با جلال و شكوهى كه براى ورود سفير لاهور وعده كرده بودند . چون هيچگونه اثرى از موكب شاه پديد نبود و سفير اينك به مسجدى رسيده بود كه در موقع رفتن به قزوين در آن مسكن كرده بوديم و بيش از آن تاب تحمل گردوخاك و آفتاب را نداشت ، با ابراز خشم بسيار نسبت به مهماندار كه او را بدين‌كار پرزحمت و بىنتيجه و بسيار بى جا وادار كرده بود ، به خانهء خود بازگشت . مهماندار پوزش خواست و بار ديگر سخن خود را مبنى بر اين‌كه شاه در انتظار وى بوده است تكرار كرد و متذكر شد كه جمعيت متراكم مانع رسيدن وى به شاه گرديده است و مسلما شاه از اين پيش‌آمد بسيار خشمگين خواهد شد . سفير پس از رسيدن به خانهء خود ، چون خسته بود خواست تغيير لباس دهد و به استراحت پردازد كه برخى از خادمانش كه خيلى پيشتر رفته بودند ، عنان گشاده ، همراه يكى از نوكران شاه آمدند و گفتند به موكب شاه رسيده‌اند و هم‌اكنون وى در نزديك باغى از اسب فرود آمده است و دستور حاضر كردن ناهار داده است و بدانها فرمان داده است كه به سفير بگويند در صورتى كه به علت نرسيدن به موكب وى به خانهء خود بازگشته است بىدرنگ به قصر سلطنتى كه ديگر سفيران تاكنون بدانجا رسيده‌اند برود و البته در اين كار كوتاهى روا ندارد . اين پيام بوسيلهء سه چهار قاصد پى در پى ديگر تعقيب و تأكيد شد و سرانجام مهماندار ، خود عرقريزان آمد و با لحنى شكوه‌آميز گفت از جهت آنكه بامداد آن روز به خوبى از\r\n\r\n","description":"","footnote":"","page_name":" 330 ","page_number":361},
  {"content":"\r\n\r\nعهدهء راهنمائى سفير برنيامده مورد خشم قرار گرفته است و حتى شاه درصدد بوده است شخصا او را به ضرب چوب تنبيه كند . اين موضوع باعث شد كه سفير بار ديگر لباس بپوشد و با عجله خود را به قصر سلطنتى برساند . در اين موقع ميدان پر از سرباز بود .\r\nسفير از در بزرگ اولين ساختمان كه چنان كه پيشتر گفته‌ايم به شكل برجى ساخته شده است وارد شد و پس از عبور از باغى و خيابانى كه با سنگ مرمر مفروش شده بود به ساختمان ديگرى رسيد . وى در اين خانه با دربانهائى كه تحت نظر « آقا » هاى خود خدمت مىكردند و حسن بيگ قورچى كه از قزوين تا اصفهان راهنماى وى بود روبرو شد . همچنين داود خان برادر امامقلى خان ، والى فارس و قره‌خواجه را كه نزد شاه اعتبار زيادى دارد ملاقات نمود . اين آقايان از سفير درخواست كردند كه لحظه‌اى تأمل كند تا ، تيمور ، « آقاى » دربانان خفيه براى راهنمائى و بردن وى به محضر شاه بيايد . اين تيمور به زودى آمد و پس از آنكه سفير و دو روحانى همراهش ، برادر خوان تاده و برادر لئونارد را براى رفتن به حضور شاه راهنمائى كرد به دو روحانى ديگر به نامهاى برادر ديه‌گو « 206 » رئيس صومعهء اصفهان ، و برادر برناردد آزئودو « * » كه از فرقهء اگوستنها بود و مهماندار از باريابى آنها جلوگيرى كرده بود اجازهء شرفيابى داد .\r\nاين گروه پس از حركت از جائى كه ايستاده بودند ، از خيابان ديگرى كه با سنگ يشم و مرمر سفيد فرش شده بود گذشتند . اين خيابان هوائى بسيار خنك داشت و درختان اطرافش چنان سر بهم آورده بود كه كمترين شعاعى از آفتاب قدرت نفوذ در آنها نداشت . در دو طرف خيابان ، فاصله به فاصله ستونهائى از يشم و مرمر ، مزين به طلا ، ديده مىشد كه بر آنها سقفهاى مشبك چوبى زده بودند . روى اين سقفها را ياسمن و گلهاى ديگر پوشانده يكى از زيباترين مناظر را نه تنها در اصفهان بلكه در جهان ، بخصوص در آن گرماى شديد و برنتافتنى پديد آورده بودند . از وسط اين خيابان كه تقريبا بيست و پنج پا پهنا داشت آبراه باريكى كه نيم پا پهنا و همانقدر\r\n\r\n\r\n","description":"","footnote":"\r\n( 206 )  diego \r\n( * )  bernard d , azeudo \r\n","page_name":" 331 ","page_number":362},
  {"content":"\r\n\r\nعمق داشت مىگذشت . آب اين آبراه براى آبيارى خيابان و لبريز نگاهداشتن آب‌نماهائى كه تا قسمت ديگر باغ ، يعنى محلى كه سفرا در انتظار شاه ايستاده بودند با فاصلهء بيست پا از يكديگر قرار داشتند كفايت مىكرد . ساختمان مربوط بدين باغ مربع شكل و طول هريك از سطوح جانبى آن سى يا چهل پا بود و هر طبقه‌اش بيش از سه تواز ارتفاع داشت . طبقهء پائين آن نظير ساختمانهاى ديگر بود با چند طارمى و راهرو و پنجره‌هائى با كركره‌هاى زيبا همهء ديوارهاى بيرونى ساختمان از آجر و گچ ساخته شده بود و از طريق خيابان مفروش با يشم و مرمر كه از آن سخن گفته‌ايم بدان وارد مىشدند . كف ساختمان با يشم و مرمر فرش شده بود . سقف آن طاقى بود كه به شيوهء ساختمان كاروانسراهائى كه بين بندر و لار ديده بوديم در وسط نوعى برآمدگى بسيار بلندتر از ديگر قسمتهاى بنا داشت با ارتفاعى معادل يك براس « * » با چهار اطاق كوچك كه قسمتهاى خالى سقف را پر و ساختمان را از بيرون كامل مىكردند . روپوش چوبى سقف سراسر با ماده‌اى مرمرنما اندود و طلاكارى شده بود . ديوارهاى اطراف تالار را با لوحه‌هائى از يشم به مساحت پنج شش پاى مربع مزين كرده بودند . كف تالار ، بجز قسمت وسط كه حوضچه‌اى بود با فواره‌اى مسين كه آب را با قوت تمام به بالا پرتاب مىكرد ، سراسر با قالى مفروش شده بود . روبروى درى كه از آن وارد مىشدند درى ديگر بود كه به همان باغ گشوده مىشد . در جلو اين در ، جائى براى شاه مهيا كرده بودند . اين مكان نيز جز قاليهائى نظير آنچه در بقيهء تالار گسترده بودند و ديگران بايد بر آنها مىنشستند و هم‌اكنون گروهى نشسته بودند زينتى نداشت . در فضاى خالى بين آب‌نماى فواره‌دارى كه از آن سخن گفتيم و ديوار - به استثناى قسمتى كه در آن قالى گسترده بودند و محل نشستن مهمانان بود - ظرف و طلاى بسيارى نهاده بودند كه در ميان آنها گذشته از تشتهاى مملو از هرگونه شيرينى و مربا ، تعداد زيادى قرابه و كاسه از هر جنس ديده مىشد . بين اين ظرفها ظرفى\r\n\r\n\r\n","description":"","footnote":"\r\n( * )  Brasse  : واحد طول معادل 622 را سانتىمتر .\r\n","page_name":" 332 ","page_number":363},
  {"content":"\r\n\r\nشبيه آتشدان بود . قسمت پائين اين ظرف كه قطرى معادل سه چهار پا داشت مربع شكل بود و تا بالا چهار پنج پله يا طبقه داشت كه قطر طبقات آن مانند هرم كم مىشد . در همهء طبقات يا پلكان اين ظرف تنگها و كاسه‌هائى گذاشته بودند كه بيشتر با سنگهاى قيمتى از قبيل ياقوت و فيروزه و مرواريد و زمرد تزئين گرديده بود . اما در ميان اين سنگها الماس ديده نمىشد زيرا ايرانيان اين سنگ قيمتى را بسيار كم مصرف مىكنند و اهميت زيادى بر آن قائل نيستند .\r\nبمحض آنكه سفير پادشاه اسپانيا وارد تالار شد ، اگرچه اين تشريفات در سراسر آسيا فوق‌العاده و كم‌نظير بود ، همهء حضار قيام كردند و پس از آنكه سفير به جمعيت نزديك شد حاضران بدون كوچكترين حركتى ، با گذاشتن دست روى پيشانى نسبت به وى اداى احترام كردند و در حالىكه سرها را خم كرده بودند تجليلى از همان نوع كه مىبايد نسبت به شاه به عمل آورند دربارهء وى مرعى داشتند .\r\nسفير كلاه از سر برداشت و پس از آنكه تبجيل و احترامى به شيوهء اسپانيائيان به عمل آورد براى نشستن به جائى رفت كه قره‌خواجه و تيمور به وى نشان دادند . اين جايگاه آخر تالار طرف راست آب‌نما و نزديك درى بود كه شاه مىبايد از آن وارد تالار شود . چاووش سفير عثمانى - كه همان روز با ديگر سفيران بدين ضيافت آمده بود نيز نزديك همان در نشسته بود . بطوريكه بمحض آنكه سفير اسپانيا چهار زانو در جاى خود نشست قره‌خواجه در طرف چپ و چاووش در طرف راست وى قرار گرفتند . سفير مسكو ، كه بين خود و قره‌خواجه فاصله‌اى گذاشته بود تا روحانيان همراه سفير اسپانيا بنشينند ، در دست چپ قره‌خواجه قرار گرفت . سفير لاهور روبروى سفير اسپانيا ، نزديك درى كه همگان از آن وارد شده بودند نشسته بود و پس از وى به ترتيب سفير تاتارهاى ازبك و سرانجام سفير تاتارهاى پره‌كپ « 207 » كه با لهستانيها و مسكويها همسايه هستند قرار گرفته بودند . اگرچه جز يك عرب بسيار سياه و لاغر ، يعنى برادر خليفهء مكه كه نزديك تاتارها نشسته بود چهرهء نامأنوس\r\n\r\n\r\n","description":"","footnote":"\r\n( 207 )  Precop  : برزخى است كه شبه جزيرهء كريمه را به اروپا مىپيوندد . - م .\r\n","page_name":" 333 ","page_number":364},
  {"content":"\r\n\r\nديگرى در مجلس ديده نمىشد ، بين حضار هيچگونه تعارف يا اشاره‌اى رد و بدل نشد . اين عرب اگرچه سنى مذهب بود ، در همين اوقات از طرف برادرش كه پيشواى سياسى و دينى عربستان است بعنوان سفير فوق‌العاده به ايران آمده بود . جامه‌اى دراز و بسيار گشاد نظير لباس روحانيان سن‌بنوآ بر تن داشت كه در جلو نوارى سياه از پارچهء پشمين زبر بر آن دوخته شده بود و آستينهائى چنان گشاد و بلند داشت كه تقريبا تا نزديك زمين مىرسيد « 208 » سرش را پارچهء سفيد و نازكى پوشيده بود كه بعد از آنكه سه چهار بار دور سر پيچيده بود از زير چانه گذشته و به نزديك گوش مىرسيد و سرانجام انتهاى آن روى شكم افتاده بود .\r\nچاووش پيرمردى محترم بود با ريشى سفيد كه تا كمرش مىرسيد .\r\nنيم‌تنه‌اى ساده از مخمل بلوطى رنگ روى قبائى از مخمل تيره در بر و عمامهء سفيد رنگ و بزرگى بر سر داشت . بمحض آنكه متوجه ورود سفير اسپانيا شد به دو تعارف كرد و با وى چنان مؤدب و مهربان سخن گفت كه از صديق‌ترين درباريان خودمان نيز توقع چنان گرامى داشتى نمىرود . او ضمن ديگر سخنانش به سفير گفت كه بسبب مأموريتهائى كه از طرف سلطان عثمانى در كشورهاى مختلف از جمله بلغارستان و لهستان و آلمان به وى محول شده است ، و نيز بدان جهت كه با همهء ملل اروپائى انس و الفت داشته با فرنگيهاى بسيارى ديدار كرده است و با اينكه تقريبا همهء سفراى پادشاهان مسيحى را در قسطنطنيه ديده است تا اين زمان هيچگاه با سفيرى از پادشاه اسپانيا ، كه در جهان شخصيتى بسيار و الا دارد ، مواجه نگرديده است و خدا را سپاس مىگزارد كه به وى توفيق داده است تا در اين روز با مردى چنين بزرگ كه سفير پادشاهى چنان قدرتمند است آشنا شود . سفير براى آنكه بهانه‌اى به دست قره‌خواجه و تيمور كه بسيار به دو نزديك بودند و مىتوانستند شاهدى بر گفته - هاى وى باشند ندهد ، و همچنين براى آنكه موجبات بدگمانى شاه را كه در اين موارد بسيار حسود بود فراهم نكند با همان ادب و\r\n\r\n\r\n","description":"","footnote":"\r\n( 208 ) گويا اين عرب عبا بر تن داشته است . - م .\r\n","page_name":" 334 ","page_number":365},
  {"content":"\r\n\r\nاحترام ، اما با سخنانى كوتاه به وى پاسخ داد . سفير لاهور كه براى اولين بار به مقام سفارت رسيده بود ، بدون آنكه از جاى تكان بخورد ، تعارف مختصرى نسبت به سفير اسپانيا معمول داشت . رنگ چهره و لباس و رفتارش او را همانگونه كه در حقيقت بود ، يك هندى تمام عيار معرفى مىكرد . پارچه‌اى بسيار نازك و ظريف از جنس كامبره « 209 » در بر و عمامه‌اى بسيار كوچك بسبك هندى و زامبيائى بر سر داشت . كمربندى پارچه‌اى با حاشيه‌اى زرين بر كمر داشت كه خنجرى مرصع را بر پهلويش استوار كرده بود .\r\nگوشواره‌هائى از مرواريد بر گوش داشت . قامتى متوسط و جثه‌اى بيشتر درشت تا خرد داشت و شصت سالى از عمرش مىگذشت .\r\nعموى پادشاه هند و برادر اكبر شاه ، پدر او و بسيار قدرتمند و دارا بود و به گفتهء بازرگانان هندى مقيم اصفهان درآمد سالانه‌اش بيش از يك مليون سكهء طلا بود .\r\nسفير پادشاه بلخ و بخارا كه فرمانرواى تاتارهاى ازبك است چون ديگر همنژادانش چهره‌اى صاف و رنگ پوستى سفيد و متمايل به زرد داشت . چشمها و بينىاش ريز بود لباسى تقريبا شبيه لباس ايرانيان بر تن و عمامه‌اى كمى كوچكتر بر سر داشت و شخصا مردى بسيار سردماغ و شاد و فصيح بود . تاتار پره‌كپ نيز لباسى به همان سبك و شكل پوشيده بود جز اين‌كه به جاى عمامه كلاهى به شكل هرم اما بسيار كوتاه و با آسترى از پوست بر سر گذاشته بود .\r\nهيچيك از اين بربرها شمشير بر كمر نداشتند نخست از آن جهت كه رسم آنها نيست كه با سلاح سنگين در چنين مجالسى حاضر شوند و ديگر بخاطر آنكه هنگام نشستن سلاح مزاحم آنها نباشد . به همين سبب همگى خنجر به كمر مىبندند . سفير مسكو و همكارش دو مرد بودند با قامتهاى كشيده و رنگ پوستى سفيد و اندامى درشت و شكمى بزرگ . چهره‌شان كه پهن و پرگوشت بود حالت روستايى آنها را مىرساند و سكوتشان از نوعى تكبر توأم با توحش و خود - پرستى حكايت داشت . هردو جامه‌هائى بلند از ماهوت خاكسترى\r\n\r\n\r\n","description":"","footnote":"\r\n( 209 )  Cambrai  : پارچهء كتانى لطيف كه در كامبره مىبافند . - م .\r\n","page_name":" 335 ","page_number":366},
  {"content":"\r\n\r\nآميخته به قهوه‌اى پوشيده بودند كه برگردانى از مخمل خاكسترى و يقه‌اى حاشيه‌دار و بلند و مرواريد دوز داشت . كلاهى از پوست سمور به ارتفاع دو پا بر سر داشتند كه در بالا بسيار پهن‌تر از پائين بود و سقفى مسطح داشت . اين كلاهها از آن جهت كه مويهاى پوستشان بلند بود بسيار بزرگ مىنمودند اگرچه ، گردوخاك راه آنها را كثيف كرده بود . شكل اين كلاهها سهمناك و كاملا شبيه كيله‌هاى چوب‌پنبه‌اى است كه دهقانان استرامادور گندم را با آنها كيل مىكنند و تقريبا يك چهارم كيلهاى سيزده ليترى ظرفيت دارد و به همين‌سبب عموما آنها را چاركى مىنامند . دو روحانى كه همراه سفير ما بودند ، آن‌گونه كه گفته‌ايم ، بين قره‌خواجه و سفراى مسكو نشسته بودند .\r\nشاه بدون تشريفات و بىآنكه ديده شود از در طرف باغ به تالار وارد شد . دو غلام بچهء بالغ اما بدون ريش پشت سر او بودند كه يكى كمان و تركش و چند تير و ديگرى تفنگى بسيار بلند به دست داشت و اين هردو در بيرون در ايستادند . شاه بسيار سرحال بود و هنوز ننشسته بود كه سفير اسپانيا را صدا زد و در آخر تالار ، در دست چپ خود و سفير لاهور را در دست راست خود نشاند . در همين حال فرمان داد كه چاووش سفير عثمانى كه قبلا زيردست سفير اسپانيا نشسته بود جاى خود را عوض كند و بين سفير لاهور و بلخ كه همان ازبك باشد ، بنشيند و همچنين به دستور وى دو روحانى همراه سفير ما بين سفيران اسپانيا و مسكو قرار گرفتند و چون ديد كه سفير اسپانيا از نشستن به شيوهء ايرانيان بسيار ناراحت است اشخاصى را به جستجوى كرسى كوتاهى فرستاد و بلافاصله چارپايه‌اى چوبى و طلاكارى شده نظير آنچه زنهاى پرتغالى در هرمز و هند به كار مىبرند آوردند و از سفير خواست كه بر آن بنشيند و در اين حال از سفير پرسيد كه چرا آن روز براى خوردن ناهار با وى نيامده است . سفير بسرعت در پاسخ گفت كه چون راهنما او را در ميان جمعيت گم كرده بود توفيق برخوردارى از محضر شاه را نيافت و اكنون مفتخر است كه ميزبان عاليقدر او را مشمول مراحم بىنظير\r\n\r\n","description":"","footnote":"","page_name":" 336 ","page_number":367},
  {"content":"\r\n\r\nخويش قرار داده‌اند و اين عنايت مزيد خواهد گرديد اگر مرحمت فرموده دستور دهند كه روحانيان اگوستنى و برادر لئاندر « * » ، دستيار برادر خوان تاده نيز در مجلس حضور يابند . شاه خواهش سفير را اجابت كرد و بلافاصله به قره‌خواجه كه از موقع ورود شاه ايستاده بود ، دستور داد كه اشخاص مورد درخواست را وارد كنند . بدين ترتيب ، اين روحانيان ، بعد از مدتى تأمل كسالت‌آور در پشت در ، به مجلس راه يافتند و به دستور شاه نزديك ديگر حاضران نشستند .\r\nشاه همچنين اراده كرد كه نجيب‌زادگان همراه سفير اسپانيا به مجلس وارد شوند و آنها را در قسمت چپ تالار روبروى انگليسيها نشانيدند . اين انگليسيها بطور گروهى مأموريت سفارت را انجام مىدادند و هريك از پادشاه متبوع خويش اعتبارنامه‌اى داشتند كه مىبايد به شاه ايران تسليم كنند . برادر برنارد آزئودو نامه‌هائى از پادشاه اسپانيا براى شاه ايران آورده بود كه گذشته از تعارفات معمول ، جز تأييد مذاكراتى كه سفير بايد با دربار ايران انجام دهد محتوى مطلب ديگرى نبود . همچنانكه خود سفير نيز نامه‌هائى دريافت كرده بود كه مضمون آنها فرامينى بود دربارهء آنچه وى مىبايست براساس پيشنهادهاى رابرت شرلى ، با دربار ايران در ميان نهد .\r\nسفير هنگام اقامت در قزوين در اين باره با شاه صحبت كرده بود و پس از آن نيز طريق نامه‌اى كه برادر ملكيور دزانژ از طرف وى به فرح‌آباد برده بود در همين مسائل تأكيدى به عمل آورده بود و مىدانست كه در فشار گذاشتن شاه در اين موارد كاملا بىفايده است . با اين‌حال رسيدن نامه‌اى از پادشاه اسپانيا را كه جز براى تقديم تعارفات نبود عنوان كرد . شاه پيغام داد كه نامه را به وى بدهد اما مذاكره دربارهء مطالب آن را به وقت مناسبترى بگذارد . سفير نامه را از برادر برنارد گرفت و پس از اداى احترام و تعظيمى غرا آن را به شاه تقديم كرد . شاه نيز با ابراز خرمى و رضايت آن را دريافت كرد . و به همهء حضار گفت نامه‌اى است از طرف برادرش پادشاه اسپانيا ، و در همان وقت آن را براى خواندن به برادر خوان\r\n\r\n\r\n","description":"","footnote":"\r\n( * )  Leandre \r\n","page_name":" 337 ","page_number":368},
  {"content":"\r\n\r\nتاده كه زبان فارسى مىدانست داد و او نكات اساسىنامه را به عرض رسانيد . شاه گفته‌هاى خوان تاده را به صداى بلند تكرار مىكرد چنان كه همهء حضار به خوبى مىشنيدند . آن‌گاه بسوى سفير آمد و به وى قول داد كه هروقت بخواهد ، نه تنها براى مذاكره دربارهء مطالب اين نامه بلكه براى گفتگو دربارهء همه مسائلى كه پادشاه متبوعش خواسته باشد او را به حضور خواهد پذيرفت .\r\nبلافاصله بعد از اين تشريفات جشنى ، يا بهتر بگوئيم عصرانه‌اى را آغاز كرديم كه در آن جز انواع مربا و انواع خيار و غوره‌دانه و گيلاس سبز خوردنى ديگرى نبود . از غذاهاى گوشتى خبرى نبود اما براى رفع عطش تعداد زيادى تنگ طلا پر از شراب و آب برف گذاشته بودند . آب را فقط به كسانى مىدادند كه مطالبه مىكردند .\r\nدر جلو شاه و كمى دور تر از او چند نگهبان و عده‌اى خدمتگار ديگر با چوبدستهائى مزين به طلا ايستاده بودند . نزديك هر سفيرى پسر جوانى ملبس به لباسهاى زربفت يا ابريشم و كلاهى از همان پارچه نشسته بود . اين پسران كه سبيلهاى كلفت داشتند و مويهاى سرشان بلند و در اطراف گردن ريخته بود ، در حالىكه روى پاشنه نشسته بودند در يك دست تنگى طلا و در دست ديگر جامى داشتند كه براى كسانى كه جام خود را نوشيده يا درخواست مىكردند شراب مىريختند و اگر كسى به باده‌نوشى مشغول نبود خود بسلامتى او يا كس ديگرى كه نزديكشان بود مىنوشيدند . شاه نخستين جام خود را به سلامتى سفير اسپانيا و پادشاه متبوع وى و جامهاى ديگر را به سلامتى ديگر سفيران نوشيد زيرا جشن بيشتر براى ميخوارگى برپا شده بود و به همين جهت سفير اسپانيا كه هيچگاه شراب نمىنوشيد و در اين ضيافت اجبارا مىبايد به ميگسارى پردازد بسيار ناراحت بود . چون شاه از آغاز جشن به سفير اسپانيا گفته بود كه نبايد خود را ناراحت كند و هروقت بخواهد مىتواند برود ، وى كه بسيار خسته شده بود اجازهء مرخصى خواست و از مجلس بيرون آمد و بسيارى ديگر از حضار نيز به تقليد وى خارج شدند .\r\nسفير پس از خروج از مجلس مهمانى ميدان را انباشته از مردان جنگى\r\n\r\n","description":"","footnote":"","page_name":" 338 ","page_number":369},
  {"content":"\r\n\r\nديد كه پس از بهم خوردن صفوف نظاميان در خيابانها ، در اين مكان كه بيش از ششصد پا طول و سيصد پا عرض دارد ، گرد آمده بودند چنان كه در محوطهء ميدان جز عمامه و پر كلاه و شمشير و تير و كمان به چشم نمىخورد . با آنكه نوكران شاه كه در جلو سفير حركت مىكردند با كوشش زياد راه مىگشودند ، وى براى گذشتن از ميان جمعيت دچار زحمت بسيار شد و بمحض رسيدن به خانهء خود به رختخواب رفت . عصر هنگام ، مهماندار پيغام آورد كه شاه در انتظار اوست زيرا قرار است امشب در كاروانسراى واقع در بازار كه پيش از اين وصفى از آن آورده‌ايم و از چند روز پيش آن را آماده كرده‌اند به افتخار مهمانان خويش ضيافتى برپا كند .\r\nبراى سفير حضور در اين ضيافت ، آن هم در آن هواى گرم و در ميان آنهمه مشعل و شمع كه بيش از روشنائى حرارت پخش مىكردند ، كارى بسيار پرزحمت و دشوار بود . مع‌ذلك بايد خوشايند شاه را در نظر مىگرفت . پس آمادهء حركت شد اما پيش از آنكه از پوشيدن لباس فارغ شود شب فرا رسيد . بعد از حضور در ميدان ، شاه را سوار بر اسب ديد . كمى دور تر ديگر سفيران و گروهى كثير از درباريان و چابك‌سوارانى كه بر اسبهاى زيبا نشسته بودند و بين آنها پياده نظام جا گرفته بود ديده مىشدند . بمحض آنكه سفير وارد شد شاه سواره پيش آمد و سفير را در كنار خود جاى داد و آرام‌آرام با وى به گردش پرداخت و اين در حالى بود كه ديگران بيست قدم عقب‌تر آن دو را تعقيب مىكردند و چنين مىنمود كه اين كار را بعمد كرده باشد زيرا پنج شش بازرگان بخارائى و سمرقندى را در انتظار نگاهداشته بود . به همين‌جهت در موقع مقتضى نزد آنها توقف كرد و با آنها سخن گفت و از كشورهاى آنان كه چنان كه گفته‌ايم قديمىترين و شهره‌ترين كشورهاى باختر و سند هستند اطلاعاتى بدست آورد . كمى بعد از آن ، سفير از طريق مترجمى كه در آنجا حاضر بود فهميد كه شاه ضمن مطالب خود دربارهء خصوصيات سفرهائى كه همه ساله كاروانهاى بلخ و بخارا و سمرقند به خان بالغ و ختا مىكنند و طول مدت اين رفت‌وآمدها پرسشهائى\r\n\r\n","description":"","footnote":"","page_name":" 339 ","page_number":370},
  {"content":"\r\n\r\nاز آنها كرده هنگام دور شدن بدانها گفته است كسى كه در معيت اوست سفير شاه اسپانيا ، يعنى بزرگترين پادشاه فرنگستان است .\r\nو اين معنى بخصوص از به كار بردن اصطلاح شاه اسپانيا كه معنى امپراطور اسپانيا مىدهد از طرف شاه و احترام عميقى كه بازرگانان مزبور با خم كردن سرها تقريبا تا نزديك زمين نسبت به سفير ابراز داشتند ، آشكارتر شد . شاه كه در اين موقع از نزديك شدن بيش از اندازهء ديگر سفيران و سواران و نوكران كمى خشمگين شده بود باشتاب از آنجا دور شد و به بازار بزرگ كه ميدان را از هرسو احاطه كرده بود رفت و بلافاصله بسبب زيادى عدهء سواران و پيادگان كه به طرف بازار هجوم آوردند سروصدا و بىنظمى در همه‌جا حكمفرما شد . زيرا بازار گنجايش آنهمه جمعيت را نداشت همگان مىخواستند در يك زمان وارد شوند و به همين‌سبب چند نفر زير دست و پا افتادند . در اين شب سفير بر اسبى تاتارى سوار بود كه سال قبل در قزوين از طرف شاه به وى هديه گرديده بود . اين اسب با اينكه مزاياى بسيار داشت كمى ترسو بود . در اين شب از سايه‌هاى متعددى كه بسبب وجود چراغهاى زياد از اشياء پديد آمده بود چنان به وحشت افتاد كه در مدخل بازار ميخكوب شد و با اين‌كه سفير لاينقطع بر او مهميز و چوب مىزد از جاى نمىجنبيد . در اين‌حال جمعيت زيادى در اطراف و پشت سر سفير گرد آمده بود و با همهء كوششى كه نوكران پياده و ديگر خدمهء سفير براى جلو راندن اسب به كار مىبردند ، كارى از پيش نمىرفت و همواره بر عدهء پيادگان و سواران پشت سر افزوده مىشد چنان كه راه‌بندانى عجيب پديد آمد . اين سروصدا و هرج‌ومرج هر لحظه فزونى مىگرفت زيرا شاه كه متوجه عقب ماندن سفير اسپانيا شده بود به كسان نزديك خود دستور داده بود پياده بازگردند و سفير را پيدا كنند و به وى برسانند . هنگامىكه اين مأموران با فرياد شاه اسپانيا ، شاه اسپانيا « 210 » سروصداى زيادى به راه انداختند هرج‌ومرج چنان بالا گرفت كه عبور تقريبا ناممكن شد . سرانجام\r\n\r\n\r\n","description":"","footnote":"\r\n( 210 ) مقصود سفير شاه اسپانياست . - م .\r\n","page_name":" 340 ","page_number":371},
  {"content":"\r\n\r\nمأموران مخصوص بعد از نهايت كوشش راهى باز كردند و سفير را جلو بردند . هنگام رسيدن سفير ، شاه در جلو ساختمانى در همين كاروانسرا ايستاده بود كه معروفترين مكان در اصفهان به حساب مىآيد . اين مكان جائى است كه در آن قهوه مىفروشند و قهوه از آشاميدنيهاى مقوى است كه ايرانيان براى سلامت و كسب لذت مىنوشند و به همين سبب اين مكان را قهوه‌خانه مىگويند . اين نوشيدنى مايعى سياه رنگ و بسيار تلخ است كه آن را با ديگر گياهان مخلوط مىكنند و ايرانيان معتقدند كه از اين تركيب نوشيدنى بسيار سالمى پديد مىآيد كه بخصوص براى معده مفيد است . اين نوشيدنى را در فنجانهاى چينى مىريزند و در حالى كه بسيار داغ است ، بعد از مدتى فوت كردن جرعه‌جرعه مىنوشند زيرا بسبب حرارت بيش از حد نوشيدن آن بدون دميدن غيرممكن است . در اين قهوه‌خانه پسرانى از مليتهاى مختلف را كه برخى چركس و گرجى و بعضى ارمنى مسيحىتبار و تازه مسلمانند تعليم مىدهند . در حقيقت اينجا آموزشگاه يا فرهنگسرائى عمومى است كه اين پسران در آن‌همه نوع رقصهاى شهوت‌انگيز و شرم‌آور و حتى رذيلتهاى نفرت‌آور ديگرى را كه پيشتر در توصيف شهر اصفهان از آنها سخن گفته‌ايم فرامىگيرند . بارى شاه كه خود اين محل شريف را براى ضيافت سفيران در اين شب انتخاب كرده بود . بعد از آنكه سفير اسپانيا را در دست چپ خود كه بين ايرانيها ارجمندترين مكان محسوب مىشود و سفير لاهور را در دست راست قرار داد ، وارد قهوه‌خانه شد . اگرچه بسبب حركت زياد و جابجا شدن خودش بيشتر اوقات اين نظم مكانى بهم مىخورد آنچه مسلم است ، ديگر سفيران همواره در عقب قرار داشتند . در مدخل قهوه‌خانه تالارى و در وسط آن آب‌نمايى با چند فواره بود . قسمتى از تالار را از بىنهايت چراغ و شمع و مشعل و آئينه و هرنوع نورافكن ديگرى كه در بازار يافت مىشد انباشته بودند . بقيهء قسمتهاى ساختمان كاملا خالى و عريان و عارى از هرگونه زينتى بود . در يك طرف سكوئى بود به ارتفاع سه پا از زمين كه شاه روى آن رفت و سفيران\r\n\r\n","description":"","footnote":"","page_name":" 341 ","page_number":372},
  {"content":"\r\n\r\nاسپانيا و لاهور را نيز بدانجا دعوت كرد . سفير لاهور كه بسيار نزديك‌تر به سكو بود نخست بالا رفت و ديگر سفيران از جمله سفير عثمانى و سفيران مسكو و بلخ و كافا « 211 » در پائين سكو ماندند .\r\nشاه اظهار تمايل كرد كه در اين جاى بدنام غذائى صرف كند .\r\nپس غذائى خالى از هرگونه شكوه و تكلف برايش حاضر كردند كه عبارت بود از دو سه بشقاب گوشت گوسفند و مرغ سرخ كرده كه خود زحمت بريدن و بعبارت بهتر با دست پاره كردن آنها را بر عهده گرفت و به كسانى كه نزديك وى بودند تعارف كرد . سفير اسپانيا از شركت در اين غذا خوددارى كرد و اظهار داشت كه ناهار و شام را يك جا در خانهء خود صرف كرده است و براى خوشايند شاه به دو بار نوشيدن آشاميدنى اكتفا كرد .\r\nشاه در خلال خوردن اين شام سربازى ، كه از مختصر هم مختصرتر بود ، ميل كرد كه عده‌اى از پسران رقاص هنرنمائى كنند . سرانجام دو نفر از آنها كه از ديگران بهتر مىرقصيدند به دست‌افشانى برخاستند و هريك كوشش داشت كه برترى خويش را بر ديگرى نشان دهد . هر يكى از رقاصان در قهوه‌خانه هوادارانى داشتند كه هنگامىكه به تنهائى در وسط تالار مىرقصيدند به هوادارى آنها تظاهر و شرطبندى مىكردند . اين رقاصان لباسهاى فاخر بر تن داشتند و به خوبى آراسته و بسيار خنده‌رو و خوش‌مشرب بودند .\r\nيكى از آنها چركسى تازه مسلمان بود و ديگرى ايرانى و متولد اصفهان . همهء حركاتشان شهوت‌ناك و شيوهء رفتارشان از زنان نيز زنانه‌تر بود . مدتى دراز چابكى و مهارت خود را در انواع رقص نشان دادند . اما بيشتر حركاتشان شهوت‌انگيز و نفرت‌آور بود چنان كه برخى از حضار از حركات و سكنات آنها ابراز انزجار مىكردند . گروهى نيز از آن اطوار لذت بسيار مىبردند . آلات موسيقى آنها عبارت بود از دايره‌هاى بزرگى كه پيش از اين وصفى از آنها آورده‌ايم و چند فلوت شبيه قره‌نى . بيشتر حضار اين موسيقى را مطبوع و پسنديده و همچند موسيقى مجالس رقص\r\n\r\n\r\n","description":"","footnote":"\r\n( 211 )  Cafz  : شهر و بندرى است در ساحل جنوبى كريمه . - م .\r\n","page_name":" 342 ","page_number":373},
  {"content":"\r\n\r\nفرنگ مىدانستند . آنچه جالب‌نظر و مضحك بود اينكه پدر رقاص ايرانى كه همان تردست و بندبازى بود كه در اصفهان در برابر سفير هنرنمائى كرده بود و دلواپس بود كه مبادا حضار مجلس دربارهء رقص پسرش در برابر رقاص چركسى به بدى قضاوت كنند ، در تمام مدت هنرنمائى رقاصان كه بيش از يك ساعت طول كشيد عرق مىريخت و حركات فرزند خود را با چنان علاقه‌اى تقليد مىكرد كه كمتر از مجلس بالماسكه موجبات تفريح حضار را فراهم نكرد . دو پسر شاه كمى دور تر از وى ايستاده بودند زيرا پدر نه تنها سفيران بلكه همهء وزرا و بزرگان دربار را بر آنها مقدم مىداشت . به همين جهت اينان نيز هيچ‌گونه احترام و تكريمى نسبت به فرزندان شاه مرعى نمىداشتند . اما پيدا بود كه شاهزادگان نسبت به پدر مطيع محض‌اند . فرزند كوچكتر كه امامقلى ميرزا نام داشت شمشير و كفشهاى پدر را نگاه داشته بود و همانطور كه در گزارشهاى قزوين گفته‌ايم بسيار نجيب و ظريف مىنمود .\r\nرنگ چهره‌اش سفيد بود و تقريبا هيجده نوزده ساله مىنمود و داراى زن و فرزند بود . پسر بزرگتر كه نامش خدابنده بود تقريبا بيست و پنج يا بيست و شش ساله بود و او نيز زن و فرزند داشت .\r\nاين يك هيكلى قوى و چهره‌اى گندم‌گون و سبيلهاى سياه داشت و از چشمها و چهره‌اش غرورى ساطع بود كه با ملايمت و آهستگى برادرش كه چهره‌اى زيبا و مطبوع داشت كاملا متفاوت بود . شاه كه متوجه شده بود سفير اسپانيا غالبا شاهزادگان را ورانداز مىكند به سفير گفت اين شاهزادهء جوان را ملاحظه مىكنيد ؟ پسر خوبى است و مردى نيكوكار از آب درخواهد آمد . اما ديگرى فرومايه‌اى است كه هيچگاه به هيچ نخواهد ارزيد . سفير در پاسخ شاه گفت كه چون هردو پسران وى هستند ارزش و ايمان پدر را به ارث خواهند برد و قطعا در آينده پيروزى كشور ايران را همچون مرزهايش پاس خواهند داشت . اما شاه در دنبالهء سخنان خود گفت كه فرزند بزرگترش پست و فرومايه است و در همان حال از جاى خود برخاست و سفيران اسپانيا و لاهور را در دست چپ و راست\r\n\r\n","description":"","footnote":"","page_name":" 343 ","page_number":374},
  {"content":"\r\n\r\nخود قرار داد و با آنها همهء بازارهاى اطراف ميدان را كه چنان كه گفته‌ايم با بىنهايت وسيله روشن بود زير پا نهاد . همهء حاضران از حرارت زياد هوا در رنج بودند زيرا گذشته از آنكه بسبب فصل هوا به گرمى مىگرائيد و تابستان آغاز مىشد ، كثرت افراد عادى و همراهان شاه نيز بر گرماى هوا مىافزود . چنان كه بيشتر حضار دچار تنگ نفس شده بودند و غالبا درصدد بودند خود را از آن مخمصه نجات دهند و براى هواخورى از بازار خارج شوند . سرانجام پس از آنكه برحسب تمايل دكانداران كه همه مىخواستند تزئينات و كالاهايشان مورد بازديد و تحسين قرار گيرد بخش مهمى از شب را در اين تفريح گذرانديم . به كاروانسرائى رسيديم كه چند روز پيش جشن زنانه را در آن برپا داشته بودند . اين كاروانسرا زيباترين و غنىترين جائى بود كه در آن شب مشاهده كرديم .\r\nچون در وسط حياط اين كاروانسرا خلوتى دست داد و حرارت هوا كمتر بود سفير اسپانيا كه ديگر قدرت حركت نداشت از شاه اجازه خواست به خانهء خود برود و به استراحت بپردازد . شاه به وى اجازهء مرخصى داد و شخصا با مهربانى راه آسانتر را براى بيرون رفتن از بازار به وى نشان داد و با محبت به وى گفت تا براى حل و فصل همهء كارها وى را به حضور نپذيرفته باشد از اصفهان خارج نخواهد شد .\r\nشاه روزهاى بعد را به بازديد از حرمسراى خود و سر و سامان دادن به كارهاى اصفهان كه سه سالى از آن دور بود ، پرداخت .\r\nدر اين مدت در انديشهء تدارك هدايائى نيز بود كه بايد به عنوان سپاس - در پاسخ هداياى شاه سليم ، شاه لاهور ، بفرستد . هدايائى كه شاه لاهور براى شاه عباس فرستاده بود از لحاظ تركيب و تنوع قابل توجه بود اما در حقيقت ارزش چندانى نداشت . چيزهاى جالب توجه آن عبارت بود از حيواناتى كه در ايران وجود نداشت يا چند مرغ نادر الوجود و تعدادى بردهء گندم‌گون يا سياه . چون بوالهوسى و خلق‌وخوى شاه عباس اقتضا مىكرد كه بىخبر و بدون آنكه كلمه‌اى بر زبان آورد از اصفهان خارج شود ، سفير بوسيلهء\r\n\r\n","description":"","footnote":"","page_name":" 344 ","page_number":375},
  {"content":"\r\n\r\nمهماندار بر اصرار خود براى باريابى و مذاكره دربارهء مطالب نامه‌هائى كه برادر برنارد آورده بود افزود تا بتواند اين روحانى را بعنوان شاهد به عين دربارهء نحوهء اجراى آنچه اخيرا به وى دستور داده شده بود و همچنين نحوهء عملش با شاه ايران ، به اسپانيا بازگرداند اگرچه ، خبرهائى كه پس از اولين باريابى در قزوين به اسپانيا فرستاده بود كافى بود ذمهء وى را در انجام امور و اجراى اوامر برى كند . اما مهماندار به وى گفت كه در آن ايام ملاقات با شاه ممكن نيست زيرا وى در حرمخانه نزد زنان خويش بسر مىبرد و حتى نوكران اختصاصى وى نيز به دو دسترسى ندارند . بنابراين سراسر ماه ژوئن و قسمتى از ماه ژويه بدون آنكه سفير بتواند با شاه ملاقاتى كرده باشد سپرى شد اگرچه ، شاه بوسيلهء يكى از نگهبانان حرمسرا به وى پيغام داده بود كه نبايد نگران باشد زيرا مطمئنا او را طورى روانه خواهد كرد كه بتواند در آغاز ماه اوت به هرمز عزيمت كند و براى رفتن به اسپانيا بموقع به گوآ برسد .\r\nهمچنين به وى پيغام داد كه قصد دارد همراه وى سفيرى با هدايائى شايان توجه به اسپانيا بفرستد و اظهار تمايل كرده بود كه سفير وى را آگاه كند كه چه چيزهائى در اسپانيا بهتر مورد قبول و جالب نظر قرار خواهد بود . سفير با تشكر از عنايتى كه شاه اميد آن را مىداد در پاسخ گفت كه نهايت آرزوى اوست كه وعده‌هاى شاه جامهء عمل بپوشد و در مورد هدايا لازم نيست مهماندار جليل القدرش - خود را از جهت كيفيت آنچه مىخواهند بفرستند به زحمت اندازند زيرا هرچه فرستاده شود چون از جانب سنىالجوانب اعليحضرت است مطبوع و مقبول خواهد بود و در حقيقت بالاترين هديه حسن نيتى است كه پادشاه متبوع وى از اعليحضرت انتظار دارد .\r\nچند روز بعد شاه از همهء سفيران خواست كه عصر هنگام روى پل زايندرود كه پيشتر توصيفى از آن آورده‌ايم و مهاجرنشينهاى جلفا و تبريزيان و گبرها را از شهر قديم اصفهان جدا مىكند ، حضور يابند . از قرنها پيش در برخى از روزهاى ماه ژويه در اين مكان جشنى برپا مىشود كه شباهت بسيار به تشريفات\r\n\r\n","description":"","footnote":"","page_name":" 345 ","page_number":376},
  {"content":"\r\n\r\nلوپركال « 212 » و كارم پره‌نان « 213 » ما دارد . در اين جشن همهء اهالى شهر ، از هر مليت و مقام - باستثناى زنها كه اگرچه طبق معمول در حجابند مىتوانند از بالاترين قسمت پل تماشاگر بازيها و تفريحات باشند - بدون تفاوت و بىآنكه هنر و استعداد معينى لازم باشد ، بر اثر يك اعلام عمومى ، گرد مىآيند . در اين روز مردها لباسى بسيار زشت كه به لباس معمولى آنان هيچگونه شباهتى نداشت بر تن كرده بودند . اين لباس عبارت بود از بالاپوشى آستين گشاد و بسيار كوتاه و بدون چين ، با شلوارى بسيار تنگ تقريبا شبيه شلوار دلقكها يا بازيگران نمايشهاى خنده‌دار ما . به جاى عمامه نوعى شبكلاه بر سر داشتند كه بيمى از خراب شدن آن نداشته باشند ، چنان كه همگان به قياس روزهاى معمول شبيه افرادى نقابدار و مضحك شده بودند .\r\nآنها با همين تجهيزات خود را به آب مىزدند و چون در آن موقع سال آب كم و قابل عبور است در طرفة العينى بستر رودخانه از آن گونه سر و ريختها پوشيده شد . هريك از شركت‌كنندگان ظرفى از مس يا برنج يا روى در دست داشتند كه آن را پر از آب مىكردند و محتوى ظرف را با فشار بسوى ديگران مىپاشيدند و گاهى ظرف پرآب را بسوى يكديگر مىانداختند چنان كه سر بسيارى از آنها مىشكست و برخى بر اثر اين ضربات جابجا كشته مىشدند . اگر چند اين روز بسيار گرم بود مهماندار صبح خيلى زود و باشتاب بسيار نزد سفير آمد و به وى خبر داد كه شاه روى پل منتظر اوست .\r\nديدن اين ايرانى كه شصت سالى از عمرش مىگذشت و على القاعده مىبايست بسيار سنگين و موقر باشد ، در آن لباس كه پيش از اين وصف آن را آورده‌ايم ، بسيار مضحك بود چنان كه تا به سخن نيامد سفير او را بجاى نياورد . خانهء اين مهماندار از پل بسيار دور بود چنان كه ناگزير بايد بين مردمى كه از هرطرف بسوى رودخانه مىرفتند و هياهويشان از دور شنيده مىشد آن مسافت زياد را مىدويد . سفير هنگام پياده شدن در انتهاى پل ، با گروهى از\r\n\r\n\r\n","description":"","footnote":"\r\n( 212 )  Lupercal  : جشنى كه در پانزدهم فوريهء هرسال در رم بافتخار رب النوع ( گله‌ها ) برپا مىشد . - م .\r\n( 213 )  Caremprenant  - سه روزى كه پيش از چهارشنبهء عيد احياى مسيح است . - م .\r\n","page_name":" 346 ","page_number":377},
  {"content":"\r\n\r\nنوكران شاه روبرو شد كه به وى گفتند اعليحضرت منتظر اوست .\r\nاين پيغام لحظه به لحظه بوسيلهء نوكران ديگر كه مىرسيدند تكرار شد . بدين‌ترتيب سفير تا وسط پل پيش رفت . وى پس از وارد شدن از يكى از درهائى كه پيشتر ، هنگام توصيف پل از آنها سخن گفته‌ايم و در پهناى جان‌پناه رو به شرق باز مىشد ، با چند غرفهء كوچك متصل به هم مواجه شد كه مشرف بر رودخانه قرار گرفته‌اند .\r\nاين غرفه‌ها هريك نه يا ده پا درازا و يك پا پهنا دارد چنان كه سه چهار نفر مىتوانند براحتى در آنها بنشينند . موقع ورود سفير ، شاه و سفير لاهور در دومين غرفه نشسته بودند و سفير بلخ در راهرو و بين غرفهء دوم و سوم نشسته بود . شاه پس از آنكه سفير اسپانيا را نزد خود نشاند از وى دربارهء اين تشريفات كه در آن ساعت با هياهويى چنان بلند و وحشتناك در اوج شور و هيجان بود كه روى پل هيچكس قادر نبود سخن ديگرى را بشنود ، پرسش كرد . به سبب اين هياهوى عجيب و به جهت آن‌كه سرهاى بسيارى از شركت‌كنندگان در جشن آب‌پاشان شكسته بود ، شاه به گروهى از شركت‌كنندگان كه سواره در جشن شركت كرده بودند فرمان داد جدال‌كنندگان را از يكديگر جدا كنند اما همين عمل موجب شد كه در آن گيرودار گروهى زير دست و پاى اسبان و گروه ديگر در آب كشته و غرق شوند .\r\nبعد از آنكه بيشتر مردم عادى شركت‌كننده در جشن به شهر بازگشتند ، بين مهمانان گفت‌وگوئى بسيار مطبوع در گرفت و شاه تفريح معمول خويش را كه آشاميدن شراب است آغاز كرد .\r\nبدين‌ترتيب كه به فرمان وى تعداد زيادى جام و تنگ شراب به مجلس آوردند و ممه جام گرفتن آغاز كردند . در اين ضيافت تنها مزه شراب پستهء در پوست بود كه در غرفهء شاه و غرفه‌اى ديگر كه سفرا و درباريان نشسته بودند بين حضار تقسيم شد . چون از هنگام توقف در قزوين شاه همواره اظهار تمايل كرده بود كه همراهان سفير اسپانيا نيز در اين‌گونه ضيافتها شركت داشته باشند در اين روز نيز به دستور وى آنان در غرفه‌اى مجاور مقر شاه گرد آمده به\r\n\r\n","description":"","footnote":"","page_name":" 347 ","page_number":378},
  {"content":"\r\n\r\nمىگسارى پرداختند . سراسر اين قسمت پل كه رو به شرق داشت از ظهر به بعد در معرض شعاع آفتاب قرار گرفت اما بادى كه از طرفين پل وارد غرفه‌ها مىشد هوا را خنك مىكرد . در طرف ديگر پل كه آفتاب عمودى مىتابيد براى سايه افكندن چادرهائى برافراشته بودند . چون اين قسمت هنگام صبح بسيار خنك‌تر از طرف ديگر بود گروه كثيرى از درباريان و خارجيان در آنجا جا گرفته بودند از جمله انگليسها كه چنان كه گفته‌ايم آنها را در شمار سفرا به حساب مىآوردند .\r\nهنگامى كه سفير اسپانيا به غرفهء شاه رسيد دو زن از روسبيانى كه در اين‌گونه مجالس تفريحى از آنها استفاده مىكنند و معمولا در حضور شاه مىرقصند نيز حضور داشتند . اين زنها براى آنكه موجبات تفريح شاه را فراهم كنند با سفير لاهور و سفير بلخ گفتگو مىكردند و شاه از اين حالت سخت مشعوف بود . اما بمحض آنكه سفير اسپانيا در كنار شاه نشست وى با خنده آنها را از پيش خود راند و فرمان داد كه به ديگر روسبيانى كه در خارج مجلس بودند ملحق شوند . در اين حالت به كسانىكه نزد وى بودند گفت سفير اسپانيا در سن و سالى است كه اين گونه تفريحات و معاشرت با زنها را دوست نمىدارد . پس از آن رو به سفير كرد و گفت بيش از اين ما را گول نزن ، و مىخواست نتيجه بگيرد كه آنچه سفير را از اين تفريحات مىرماند پارسائى نيست . از اين جهت به وى گفت صادقانه اقرار كنيد كه علت اين امر ناتوانى جنسى و كبر سن است ، و در حالىكه اين سخن را مىگفت خودش و دو سفير ديگر خنده سر دادند . چون از سال گذشته كه سفير در قزوين بود شاه عادت كرده بود كه او را بدينسان ريشخند كند سفير همان جواب را كه پيش از آن به دو داده بود تكرار كرد و گفت ميزبان ارجمندش حق دارد زيرا معمولا اين گونه پرهيز و كف‌نفس بيش از آنكه ارادى و پارسايانه باشد مولود ناتوانى است . و پس از آنكه بار ديگر عقيدهء شاه را دربارهء سالخوردگى خودش مورد تصديق قرار داد افزود كه اگرچه در اين موقع كه شاه قصد تفريح دارد انگيزه‌هاى\r\n\r\n","description":"","footnote":"","page_name":" 348 ","page_number":379},
  {"content":"\r\n\r\nديگر نيز براى خنديدن به دو وجود دارد ، اما بهتر است ميزبان عاليقدر دستور دهد براى آزمايش وى تعدادى زن با شخصيت را به وى عرضه كنند زيرا زنانى از اين قبيل كه خود را در اختيار هركس و ناكس مىگذارند نه تنها وى را تحريك نمىكنند بلكه لياقت تحريك مردانى جوان همچون شاه را نيز ندارند . شاه از اين جواب چنان دست پاچه شد كه در پاسخ در ماند و موضوع سخن را تغيير داد . بخصوص پس از آن‌كه بر اثر سخنان سفير اسپانيا سفيران مغول و ازبك خنده سر دادند ، شاه چنان خشمگين شد كه به زحمت ، توانست خود را جمع و جور كند و به همين جهت ، چنان كه در ملاقاتهاى ديگر نيز عمل كرده بود ، شمشير سفير اسپانيا را از غلافش بيرون كشيد . و ضمن لمس كردن تيغه و نوك آن پرسشهاى زيادى به عمل آورد و بدين ترتيب موضوع سخن را به كلى تغيير داد .\r\nپس از آن خنجر سفير لاهور را گرفت و با دم شمشير خويش فولاد آن را آزمايش كرد تا معلوم كند كداميك بهتر آب داده شده است .\r\nسفير كه كاملا نزديك شاه بود چون مشاهده كرد كه دستهء خنجر سفير لاهور از عاج ساخته شده و تصوير زنى بر آن نقش گرديده است از شاه خواهش كرد آن را به وى نشان دهد . چون تصوير لباسى شبيه تن‌پوش مجسمه‌هاى زنان روم باستان بر تن داشت سفير كه از ديدن كار هنريى چنان عالى در ناحيه‌اى بسيار دور از اروپا در شگفت بود از سفير لاهور پرسيد دستهء خنجر خود را از كجا به دست آورده است و آيا ، در گذشته ، در لاهور يا قسمتهاى ديگر كشور پادشاه متبوعش زنهائى بوده‌اند كه بدين شيوه لباس مىپوشيده‌اند .\r\nسفير لاهور پاسخ منفى داد و گفت كه اين خنجر را پدرش به او هديه كرده و گفته بود كه لباس تصوير لباسى از زنان روم باستان است . سفير مىخواست از وى بپرسد كه پدرش اين آگاهى را از كجا بدست آورده بود اما چون متوجه شد كه شاه از اين گفتگو بتنگ آمده است و مطالب ديگرى را پيش مىكشيد ، سخن را ختم كرد و به قضاوت دربارهء آنچه سفير مغول به وى گفت بسنده كرد .\r\nسفير مغول معتقد بود كه اين شىء نادر الوجود را برخى از خارجيانى\r\n\r\n","description":"","footnote":"","page_name":" 349 ","page_number":380},
  {"content":"\r\n\r\nكه در زمان جلال الدين اكبر با پدرش محمد شاه « 214 » به لاهور آمده‌اند بدان شهر آورده‌اند يا آنكه از اشياء متعلق به يسوعيهائى بوده است كه مدتها در هندوستان زيسته‌اند . اين تصوير چنان خوب و استادانه ساخته شده بود كه در قدمت آن جاى شكى باقى نمىماند و ترديدى نبود كه از بقاياى اشياء زمانى است كه روميها بر قسمت مهمى از سرزمين‌هاى آسيا حكومت مىكرده‌اند اگرچه آنان هيچگاه نتوانستند حكومت خود را تا ايران امروز و مطمئنا تا ازبكستان و جغتاى بسط دهند تا بدان سبب ادعاى مغولان كه خود را از اخلاف روميان مىدانند درست باشد . سفير چند روز قبل از آن ، يعنى روز بازگشت به اصفهان ، از ميان تابلوهائى كه از اسپانيا آورده بود تصويرى را كه بسيار گرامى مىداشت و بسيارى معتقد بودند تصوير سابين اگوست « 215 » زوجهء نرون « 216 » يا زن امپراطور آدرين « 217 » است - زيرا زنهاى هردو امپراطور همين نام را داشتند - به شاه عباس تقديم كرده بود . او اين تصوير را چندين سال پيش از آنكه بدين سفر سياسى انديشيده باشد از روى يك مدال طلا فراهم كرده بود . اين مدال طلا كه به قدر سه چهار اكو وزن داشت متعلق به يكى از زنان متشخص دربار اسپانيا بود كه به هيچ قيمتى حاضر به فروش آن نمىشد . خانم مزبور كه علاقهء بىنهايت دن گارسيا فيگوئروآ را به نقش مدال ديد به وى اجازه داد كه بوسيلهء يكى از بهترين نقاشان كشور تصويرى از آن بردارد . با اينكه در كشورهاى فرانسه و آلمان و ايتاليا مدال تقلبى زياد است كسانى كه كمترين اطلاعى از اشياء عتيقه داشتند در اصالت اين مدال ترديدى به خود راه نمىدادند زيرا در مقايسه با مدالهائى كه هر روز در اسپانيا و ديگر كشورهاى اروپائى از فلزات مختلف مىتوان يافت ، اين مدال از لحاظ بزرگى و كلفتى و حتى حروف منقوش بر آن كاملا اصيل مىنمود . چهرهء روى تصوير نمايانگر\r\n\r\n\r\n","description":"","footnote":"\r\n( 214 ) مقصود محمد همايون شاه است . - م .\r\n( 215 )  Sabine Auguste \r\n( 216 )  Neron  : امپراطور خونخوار روم از ( 54 تا 68 ) . - م .\r\n( 217 )  Adrien  : امپراطور روم از ( 117 تا 138 ) ميلادى . - م .\r\n","page_name":" 350 ","page_number":381},
  {"content":"\r\n\r\nسر و قسمتى از گلو تا روى شكم شاهزاده خانم بود كه گردنبندى از مرواريد بر گردن داشت . قسمتى از موى تصوير كه كاملا آرايش شده بود به شيوهء امروز زنان اسپانيا چندبار به دور سر پيچيده و باقيمانده بر گردن و شانه‌ها ريخته بود . چند مرواريد درشت در اين‌سو و آن‌سوى موها بسته شده بود . چهرهء شاهزاده خانم بسيار زيبا و بينىاش متمايل به بالا و نوكدار بود . برخى حدس مىزدند كه تصوير مزبور متعلق به پوپه سابين « 218 » است كه ابتدا زوجهء اوتون « 219 » و سپس همسر نرون بوده است ، زنى كه هردو امپراطور سخت به دو علاقه‌مند بوده‌اند و بسبب زيبائى و ادبش مورد ستايش مورخان زمان قرار گرفته است . بعضى نيز اعتقاد داشتند كه چون نام پوپه در مدال به چشم نمىخورد اين شاهزاده خانم همان سابين اگوست زوجهء امپراطور آدرين است كه به گفتهء اسپارتين « 220 » او نيز زنى بسيار زيبا بوده است . خواندن حتى يك حرف از پشت مدال غيرممكن بود و حروف روى مدال نيز جز يك نام را مشخص نمىكرد بدون آنكه بتوان حدس زد كه صاحب تصوير زوجهء نرون بوده است يا آدرين . تا اينكه چندى بعد از آن‌كه باسمهء تصوير بوسيلهء سفير تهيه شد نزد دوستى عتيقه‌شناس در ميان چندين سكهء قديمى دو مدال برنز يافت كه تصوير سابين اگوست بر آنها نقش گرديده بود . اين مدالها چنان فرسوده بود كه جز نامى كه دنياى قديم به زوجهء امپراطور آدرين داده است در آنها خوانده نمىشد و چون مورخان باستان همواره پوپه سابين را به عنوان زوجهء نرون نام برده‌اند بنابراين مسلم شد كه تصوير منقوش در اين مدالها چهرهء زن آدرين است كه ياد سلطنت و زندگيش نزد نسلهاى گذشته با احترام توأم است و حال آنكه سلطنت و زندگانى نرون ، بسبب اعمال نفرت‌انگيزش ، همواره با بدنامى توأم بوده است . اما بقاياى بدن و لباسهاى تصوير كه مطلقا در مدال پيدا نبود بعدها از يك مجسمهء مرمرين تقليد شده در باسمه منعكس\r\n\r\n\r\n","description":"","footnote":"\r\n( 218 )  Poppee Sabine \r\n( 219 )  Otton  : امپراتور روم به سال 69 ميلادى . - م .\r\n( 220 )  Spartien \r\n","page_name":" 351 ","page_number":382},
  {"content":"\r\n\r\nگرديد . سفير كه در اين‌گونه امور سخت كنجكاو بود مجسمهء مرمرين را هنگامى كه از شهر مريدا « 221 » ، كه در آن رد پا و بقاياى بسيارى از اشياء عتيق رومى برجاست ، ديدن مىكرد يافت .\r\nوى در اين شهر هنگام ديدار از خانهء فرزندان ارشد خانوادهء مكزياس « 222 » روى يكى از پايه‌هاى سنگى بدين مجسمه كه فاقد سر و بازو بود برخورد كرد . اندام زيبا و لباس مجسمه بطور كامل نمايان بود و شال‌گردن كه زينت معمولى زنان متشخص روم بود با چند چين‌خوردگى كه از شانه تا پاها را مىپوشانيد كاملا مجسم بود .\r\nوجود كمربندى روى لباس ، سينه‌ها را برآمده و قسمت پائين لباس را كه بسيار گشاد بلند و نجيبانه بود كاملا نمايان مىكرد . سفير كه ميل داشت از اين مجسمه كه با همهء شكستگى در نظرش بسيار زيبا جلوه كرده بود كپيى تهيه كند ، چون كسى را كه بتواند به دلخواه وى تصويرى ظريف از آن بدست دهد نيافت ، ناگزير از نقاشى كم‌تجربه استفاده كرد كه با همهء كوششى كه به كار بست از عهدهء تدارك آنچه سفير مىخواست برنيامد . با آنكه چندى بعد نقاش زبردست ديگرى در مادريد كوشيد تا نقائص كار هنرمند نخستين را بر طرف كند ، دستيابى به تصوير واقعى ممكن نشد .\r\nدر حقيقت تصوير چهره و سر و گردن كه از روى مدال تهيه شده بود كاملا با اصل انطباق داشت اما بازوها كه نه در مدال و نه در مجسمه وجود نداشت ، در تصوير روى تابلو نيز منعكس نبود و اين تصوير نيز ناگزير همچون بسيارى از تصاوير بىدست و بازوئى كه نقاشان ايتاليائى و اسپانيائى به تقليد نقاشان عهد عتيق كشيده بعنوان تصاوير امپراطريسهاى روم به مردم قالب مىزنند ، بىدست و بازو بود . اما صورت برجستهء قبضهء خنجر سفير لاهور بسيار زيبا و خوش ساخت و كاملا شبيه مجسمه‌اى بود كه سفير در مريدا ديده بود ، چون سفير تصوير را جز بطور گذرا در دست شاه نديده بود نتوانسته بود تشخيص دهد كه مويهاى آن كاملا شبيه تصوير مدال بوده است يا نه جز آنكه به ياد مىآورد كه گردن و گلوى مجسمهء\r\n\r\n\r\n","description":"","footnote":"\r\n( 221 )  Merida \r\n( 222 )  Mexias \r\n","page_name":" 352 ","page_number":383},
  {"content":"\r\n\r\nمزبور عريان و صورتش به بالا متمايل بوده است و نيز به ياد داشت كه دستهاى مجسمه چون دستهاى كشيشان هنگام ايستادن در برابر ما فوق خود ، زير كمر به يكديگر متصل و آستين جامه آنها را پوشانيده بود و اين چيزى بود كه با گفتهء ژوونال « 223 » مطابقت دارد كه مىگويد روپوش زنان يونانى جز چهره همهء بدنشان را مىپوشانيده است . پنج شش سال پيش از آنكه سفير اسپانيا بدين سفارت مأمور شود در شهر باداخئو « 224 » ، قاضى ارشد بود و هنگام عزيمت به مادريد ، در شهردارى مريدا مجسمهء مرمرين ديگرى ديده بود كه چند ماه پيش از آن هنگام حفارى براى ساختمان يك پل آن را يافته بودند . كارگران مجسمه را كه بىنقص بود به قاضى محل داده بودند و به دستور وى مجسمه در ميدان عمومى شهر نصب شده بود . اين مجسمه از حيث لباس نظير مجسمه‌اى بود كه سفير در خانهء مكزياس ديده بود اما از لحاظ اندام به زيبائى آن مجسمهء بىدست و سر نبود . از نوشته‌هائى كه بر پايهء كوچك مجسمه ديده مىشد معلوم بود كه در زمانى ساخته شده كه بيشتر نواحى مغرب زمين تحت سلطهء بربرها بوده است . بموجب همين نوشته اين مجسمه از طرف دو بردهء آزاد شده به زنى متشخص تقديم گرديده بود . با اين‌كه در نوشته آمده بود كه اين زن در شصت سالگى از دنيا رفته است از لحاظ آرايش گيسوان و سينهء بازش به دخترى جوان مانند بود . اگرچه نوع تراش مجسمه ، همانطور كه گفتيم با مجسمهء مشابه آن بسيار متفاوت بود و علىالقاعده نيز مىبايد چنان باشد زيرا اين مجسمه از آثار هنرى زمانى بود كه بر اثر هجوم اقوام شمالى ذوق هنرى در امپراطورى روم رو به زوال داشت .\r\nسفير لاهور مردى بسيار خوش‌خلق و خوش‌مشرب بود . به همين جهت شاه اغلب اوقات او را دست مىانداخت و با او نه تنها شوخى لفظى بلكه شوخى يدى مىكرد ، ريشش را مىگرفت يا دست بر\r\n\r\n\r\n","description":"","footnote":"\r\n( 223 )  Juvenal  : شاعر لاتينى ( 60 - 140 ميلادى ) مؤلف ساتير و منتقد اوضاع زمان خويش . - م .\r\n( 224 )  Badageo \r\n","page_name":" 353 ","page_number":384},
  {"content":"\r\n\r\nشانه‌هايش مىزد . بطوريكه هرجا شاه و او مواجه مىشدند انگيزه‌اى براى خنده بوجود مىآمد . نامش خان عالم بود كه در زبان مغولى آقاى جهان معنى مىدهد و پسر شامحمد است كه گذشته از تصرف سرزمينهائى كه هريك قلمرو پادشاهيش را وسعت بخشيد ، سرزمين بزرگ و حاصلخيز گجرات را نيز تصرف كرد و اگر عقيدهء مورد قبول عامهء مغول و نوشتهء تاريخ بزرگ ميرخواند ، مورخ ايرانى صد سال پيش را قبول داشته باشيم با تصرف سرزمينهاى مزبور بزرگترين و قدرتمندترين پادشاه آسيا گرديده است . اين پادشاهان لاهور فرزندان ميرانشاه پسر دوم تيمورند . ميرانشاه كه در جنگ با تركمانها كشته شد از خود پسرى برجاى گذاشت به نام علىخان .\r\nاين علىخان بسبب آنكه دشمنانش داراييش را در آذربايجان و گرگان ضبط كرده بودند بسيار نادار بود و به عادت بيشتر ايرانيان و ازبكها و خراسانيها كه چون در كشور خود با ناراحتى و نادارى مواجه مىشدند بسوى هند كه سرزمينى ثروتمند بود مىرفتند ، او نيز تصميم گرفت كه با هواخواهان خود براى جنگ به هندوستان برود . حكومت بزرگ و قدرتمند دهلى چند سال پيش از آن قطعه قطعه شده به چند كشور كوچك تبديل يافته بود . همانطور كه در توصيف گوآ گفته‌ايم ، حكام نواحى مختلف اين كشور كه در قديم علاوه بر سرزمينهاى سند و گجرات همهء ايالات جنوبى هند تا مالابار و سراسر هند شمالى تا كوه هيمالايا را دربر مىگرفت ، اعم از مسلمان و ترك و عرب و حبشى ، سر به شورش برداشتند و با تشكيل اتحاديه‌اى عليه شاه دهلى هريك حكومتى مستقل تشكيل دادند . اين حكمرانان جديد پس از چندى براى بسط سرزمينهائى كه از حكام دهلى غصب كرده بودند با يكديگر به نزاع برخاستند . در ميان اين حاكمان ، علىخان كه از جهت شهرت و اعتبار جدش تيمور ، و نيز از جهت استعداد شخصى خود را از ديگران برتر و استوارتر مىديد ، با استفاده از اين دو مزيت بر قسمت مهمى از ايالات شمالى دهلى كه شهر مهمش نيز دهلى ناميده مىشود و امروز هم علىرغم ويرانى بسيار ، برجاست ، تسلط يافت و جانشينانش نيز با راندن حكام\r\n\r\n","description":"","footnote":"","page_name":" 354 ","page_number":385},
  {"content":"\r\n\r\nضعيف مجاور كم‌كم چنان بزرگ و قدرتمند شدند كه مىتوان آنها را در شمار قدرتمندترين شاهان مشرق زمين بشمار آورد . محمد شاه پدر سفير لاهور كه سخنش گذشت نيز سرزمين بزرگ سند و گجرات را به سرزمينهاى مفتوحهء ديگر افزود و بدين‌ترتيب حكومت پادشاهى مدهشى را در آسيا بوجود آورد كه سرحدات آن در شمال به كوه هيمالايا و در جنوب به درياى جنوبى هند و در مشرق به رود گنگ و در مغرب به ايالاتى كه سابقا آنها را بلوچستان آكسيا « 225 » و بلخ مىناميدند و سرحد بين هند و كشور مغولان و ازبكان و ايران بودند منتهى مىشد .\r\nشاه كه به عادت هميشگى مىخواست بقيهء عصر و شب را در شهرك جلفا بسر آورد برخاست و هنگام مرخص كردن سفرا به سفير اسپانيا گفت كه عن قريب وى را به حضور خواهد پذيرفت . سفير به وى جواب داد كه اگر آنطور كه شايع است اعليحضرت به زودى از اصفهان عزيمت خواهند كرد و فرصتى براى مذاكره دربارهء مطالبى كه خداوندگارم ، شاه اسپانيا ، مرا بدان مأمور كرده‌اند دست نمىدهد تقاضا مىكنم به خاطر داشته باشند كه شاه اسپانيا بر آنچه من در قزوين دربارهء استرداد هرمز و مضافات آن معروض داشته‌ام ، بوسيلهء روحانيى كه بتازگى وارد اصفهان شده است تأكيد ورزيده‌اند . اما شاه وانمود كرد كه مطالب سفير اسپانيا را نشنيده است . سفير هنگامى كه با بقيهء سفرا از پل خارج مىشد ، با دلقكى كه سفير لاهور با خود از هندوستان آورده بود روبرو شد كه بسبب هنرمنديش در سرگرم كردن شخصيتها مورد ستايش همگان بود . سرپرست اين دلقك به سفير گفت شعار اين شخص جز متانت و خوش‌خلقى و جدى بودن در كار نيست . در حقيقت هم‌چنين بود زيرا بر رغم شغلى كه براى خود انتخاب كرده بود در او چهرهء حقيقى آنتيستن « 226 » و\r\n\r\n\r\n","description":"","footnote":"\r\n( 225 )  Axia \r\n( 226 )  Antisthene  : از حكماى يونان ، شاگرد سقراط ، و مؤسس مكتب كلبيون كه لذت را در ترك تمتعات روحانى و جسمانى مىدانستند . - م .\r\n","page_name":" 355 ","page_number":386},
  {"content":"\r\n\r\nگزنوكرات « 227 » و اپامينوندا « 228 » نمايان بود . تعارفاتش چنان جدى مىنمود كه هيچ نوع عمل تصنعى يا طبيعى نمىتوانست از شيرينى يا جذبهء كلامش بكاهد . مضافا كه حتى يك سخن خلاف ادب از دهانش بيرون نمىآمد . سنش باندازهء سفير لاهور بود و به خود او نيز شباهت تام داشت ، چنان كه كسانى كه از نزديكان سفير لاهور نبودند او را اشتباها به جاى وى مىگرفتند . به همين جهت سفير اسپانيا مىگفت هروقت سفير لاهور مىخواهد ديگران را بخنداند دلقك خود را به جاى خويش مىگذارد و خود را به جاى او .\r\nشاه در انتظار آن‌كه اسبى برايش بياورند مدتى در وسط پل ايستاد ، در نتيجه سفرا و شخصيتهاى عالى مقام كشورى و لشكرى به دو رسيدند و دورش حلقه زدند . در اين موقع شاه كه با يك دست بازوى سفير اسپانيا را گرفته بود ، با دست ديگر سفير لاهور را نشان داد و گفت آن شخص را مىبينيد ؟ اگر شهر قندهار را به من برنگرداند آن را با هرچه در آن ناحيه به دستم افتد به زور خواهم گرفت . آنگاه به فرزندانش كه خارج از حلقهء حضار ايستاده بودند اشاره كرد و گفت نمىخواهم اينان روزى بسبب از دست دادن يك سرانگشت از آنچه با اسلحه به كشور ضميمه كرده‌ام سرزنشم كنند .\r\nسفير اسپانيا كه سخن شاه را پاسخى آشكار به سخنان چند لحظه پيش خود ديد به روى خود نياورد و در جواب گفت كه به نظر وى شاه لاهور و سفيرش مردمى دوست‌داشتنىاند اما دربارهء آنچه به مسألهء قندهار مربوط مىشود ، وى هيچگونه اطلاعى در اين مورد ندارد . شاه همچنانكه عادتش بود بعد از اين سخن خنده سر داد و بعد از مرخص كردن سفرا راه جلفا را پيش گرفت و چون شب فرا رسيده و هوا تاريك شده بود ديگران نيز بسوى خانه‌هاى خود بازگشتند .\r\nچون از قندهار سخن بميان آورديم ناگزيريم بگوئيم قندهار شهرى\r\n\r\n\r\n","description":"","footnote":"\r\n( 227 )  Xenocrates  : فيلسوف يونانى قرن چهارم پيش از ميلاد و از شاگردان افلاطون . - م .\r\n( 228 )  Epaminonda  : سردار و مرد سياسى بئوسى و يكى از رؤساى جناح دموكرات شهر تب . - م .\r\n","page_name":" 356 ","page_number":387},
  {"content":"\r\n\r\nكوچك است با برج و باروئى استوار واقع در سرحد آريا يا آرى « 229 » امروز هند و در مسير جاده‌اى كه بازرگانان از طريق آن از فارس و خراسان به سند مىروند ، همچنانكه تجار لاهور و اگرا و ديگر ايالات هند نيز براى رفتن به خراسان و آذربايجان و فارس از همين جاده استفاده مىكنند . شاه ايران اهميتى بسزا براى اين شهر قائل بود زيرا از چندى پيش تصميم داشت كالاى صادره از طريق دريا و هرمز را در اين شهر متمركز كند و به همين سبب همواره پادگانى منظم و قوى را به فرماندهى شخصى مورد اعتماد در اين شهر نگاه مىداشت .\r\nاما در اين زمان فرمانده پادگان اين شهر خواه از آن جهت كه از دربار ايران ناراضى بود و يا بسبب پولى كه شاه لاهور به دو و افرادش داده بود ، خود را فروخته و همانند بسيارى ايرانيان و خراسانيان و ازبكها و ديگر ملتهاى آسيا كه جيره‌خوار شاه هند هستند به خدمت وى درآمده بود .\r\nدو روز بعد شاه ابراز علاقه كرد كه شب هنگام تفريح و سرگرمى ديگرى در ميدان براى سفرا ترتيب دهد . بدين جهت به فرمان وى در همهء دكانها و حجره‌هاى فوقانى آنها چراغ افروختند تا ميدان كاملا روشن باشد . اين سرگرمى بسيار ناچيز بود و كمتر بينندگان را راضى مىكرد زيرا در آن جز چند مرد برهنه كه بايد قوچها و گاوها را به همان شيوه كه در توصيف شهر كاشان بيان كرديم بجنگ بيندازند ، تردستى ديگرى به نمايش گذاشته نمىشد . با اين‌حال از همهء سفرا دعوت كرده بودند كه براى شركت در اين جشن يك ساعت از شب گذشته در ميدان حاضر شوند . همچنين گروه بيشمارى از مردم ، بيشتر غربا تا اهالى شهر ، براى تماشاى جشن گرد آمده بودند چنان كه ميدان با همهء بزرگى گنجايش همهء تماشاگران را نداشت .\r\nبمحض آنكه شاه از كاخش خارج شد جنگ حيوانات آغاز گشت . در اين موقع قوچها را كه از هر طرف بر سر آنها شرطبندى مىشد رها كردند . مربيان و هواخواهان هريك از دو طرف قوچ مورد علاقهء\r\n\r\n\r\n","description":"","footnote":"\r\n( 229 )  Arat  : آرى يا آريا نام ايالت قديم ايران است كه مشتمل بر خراسان‌شرقى و سيستان بوده است ( ر . ك . لغتنامهء دهخدا ذيل همين كلمات ) . - م .\r\n","page_name":" 357 ","page_number":388},
  {"content":"\r\n\r\nخود را به جنگ تحريض مىكردند . اگرچه اين نمايش بعنوان وسيلهء تفريحى كه پادشاهى بزرگ براى سفيران ترتيب مىداد مضحك و بىادبانه مىنمود ، با اين‌حال بايد اقرار كرد كه خنكى جشن از گرماى هوا كه بوسيلهء بىنهايت وسيلهء روشنائى صد چندان شده بود كسل‌كننده‌تر نبود . بخصوص بعد از آنكه گاوها وارد صحنه شدند و آويزش آنها گرم و طولانى شد گرماى هوا را نمىشد برتافت زيرا هنگامىكه گاوها درهم آويخته و هريك ديگرى را با تمام قوت مىكشيد مردم پياده و سوار كه درهم فشرده بودند ناچار بايد از يكديگر جدا شوند و به طرفى بروند كه گاوها متمايل مىشدند .\r\nاين حالت گاهى معكوس مىشد زيرا گاو مغلوب بار ديگر بتحريك مربيان و هواخواهان گاو فاتح را تعقيب مىكرد و موجبات بىنظمى در گوشه‌اى ديگر را فراهم مىساخت . با اين‌كه سواران براى احتراز از برخورد با گاوها فىالفور فرار مىكردند گاهى گاوى با فراريان روبرو مىشد و پيادگان را زير دست و پا مىانداخت و چون خود شاه هم گه‌گاه دچار چنين خطرى مىشد و ناگزير از فرار به طرف ديگر ميدان مىشد همهء همراهان نيز براى آنكه به دو نزديك باشند به همان طرف متمايل مىشدند و بىنظمى عجيبى حكمفرما مىشد و حتى سفيران نيز همديگر را لگد مىكردند . بارى قسمت بزرگى از شب را در اين تفريح پرهياهو و بىنظم گذرانديم چنان كه همگان خسته و مانده شدند و بمحض آنكه شاه به حرمخانه رفت و خود را خلاص كرد ديگران نيز به خانه‌هاى خود رفتند .\r\nاز چند روز پيش ، شاه به سفير وعده كرده بود كه بهترين شيرينى و مرباى خانگى را براى وى خواهد فرستاد . پس صبح فرداى جشن جنگ حيوانات ، به وعدهء خود وفا كرد و هديه‌اى مركب از انواع مربا و ميوه و خوشاب براى سفير فرستاد . اين هدايا كه در طشتهايى سيمين و بزرگتر از سپرهاى پياده نظام ما فرستاده شده بود بقدرى زياد بود كه براى خادمان همهء صومعه‌هاى شهر و همراهان سفير كفايت مىكرد . با اين حال هيچيك از اين خوراكيها به خوبى آنچه از اين نوع در اسپانيا فراهم مىشود نبود . سفير به كسانى كه\r\n\r\n","description":"","footnote":"","page_name":" 358 ","page_number":389},
  {"content":"\r\n\r\nخوردنيها را آورده بودند و تعدادشان بسيار زياد بود ، انعامى قابل ملاحظه داد . براى آنكه متوجه شويم كه ايمان و علاقهء مردم ايران نسبت به شاهان تا چه پايه است واقعه‌اى را كه بسبب اين هديه رخ داد نقل مىكنيم . در خانهء چسبيده به خانهء سفير ، مرد و زن جولاهى زندگى مىكردند . زن جولاه كه به علت بيمارى چند روز بود غذا از گلويش پائين نمىرفت بمحض آنكه خبر يافت كه شاه براى سفير هدايائى خوردنى فرستاده است ، شوهرش را به خانهء سفير فرستاد و از خدمه خواهش كرد كه براى رضاى خدا كمى از مرباى خانهء شاه به دو بدهند و معتقد بود كه اين مربا شفابخش است . عجب آنكه بعد از بردن و خوردن مربا مريض احساس بهبودى كرد و سه چهار روز بعد از بستر بيمارى برخاست . اين بينوايان يقين داشتند كه شفادهندهء آنها شاه است زيرا مربا بنفسه آنچنان عالى نبود كه بتواند چنان معجزه‌اى كرده باشد .\r\nدو روز بعد بار ديگر شاه عصر هنگام به دنبال همهء سفرا فرستاد .\r\nسفير اسپانيا كه تصميم گرفته بود پيش از عزيمت غذائى بخورد كمى ديرتر از ديگران به ميدان رسيد . در اين موقع شاه و گروهى از سواران و پيادگان كه سفيران نيز جزء آنها بودند به طرف پل حركت كرده به خرابات رسيده بودند . سفير اسپانيا در خرابات با بسيارى از افراد كوكبهء شاه برخورد كرد كه يكى بعد از ديگرى با شتاب مىآمدند تا به وى خبر دهند كه شاه روى پل در انتظار اوست . شاه در اين شب ، با تهديد به جريمه مقرر كرده بود كه نه تنها در خانه‌هاى شخصى و مساجد و ديگر اماكن عمومى اصفهان بلكه در مهاجر - نشينهاى جلفا و تبريز و ايروان ، و نيز شهرك گبرها چراغان كنند زيرا تصميم داشت اين شب را در خانهء تاجرى ثروتمند واقع بين اصفهان و شهرك تبريز و چسبيده به خرابات به تفريح يا به قول خودشان تماشا بپردازد . با اينكه همهء سفيران به شاه رسيده بودند و مىتوانستند قبل از رسيدن به پل به دست راست بپيچند و بسوى خانهء موصوف بروند ، مع‌ذلك شاه اراده كرد كه روى پل برود و خود در حالىكه با سفيران گفتگو مىكرد جلوتر از همه وارد پل شد و\r\n\r\n","description":"","footnote":"","page_name":" 359 ","page_number":390},
  {"content":"\r\n\r\nدر انتظار سفير اسپانيا ايستاد . سفير اسپانيا نيز اجبارا بسوى پل راند . شاه كه از آن آمدن وى آگاه شده بود در حالىكه سفير مغول را در كنار خود داشت پياده به عقب آمده دم‌به‌دم فرياد مىزد اسپانيا ؟ اسپانيا ؟ و مقصودش سفير اسپانيا بود و كلمهء اسپانيا را روشن‌تر از هر اسپانيائى تلفظ مىكرد . سفير اسپانيا بمحض رسيدن در طرف چپ شاه قرار گرفت و آنگاه شاه و همراهان در شعاع مشعلها و فانوسها كه گفتى نور آفتاب را منعكس مىكردند پل را ترك گفتند و راه خانه را پيش گرفتند .\r\nشاه از سفير اسپانيا پرسيد چه اخبارى از اروپا دارد . زيرا در آن‌وقت ونيزيهائى كه در اصفهان مىزيستند خبرهائى از بغداد و حلب دريافت كرده بودند حاكى از آنكه در ايتاليا و اسپانيا ، فرانسه و ونيز مقدمات جنگى بزرگ عليه عثمانى تدارك مىشود ، و شنيده بودند كه مانولى « 230 » فرمانرواى صيدا ، كه همان صيدون قديم باشد ، و گروهى از مردم جبل لبنان شورش كرده شهر بيروت را از تصرف عثمانيها بدر آورده‌اند . با اينكه سفير به سهولت مىتوانست از اين اخبار به سود خود استفاده كند و شاه را براى دادن اعلان جنگ با عثمانيها در فشار بگذارد ، از آنجا كه از عدم تمايل شاه بدين كار آگاه بود ، و از بيم آنكه عنوان موضوع سودى نداشته باشد سخنى بر زبان نياورد . بخصوص كه نمىدانست اقدام ايتاليائيها به كجا خواهد انجاميد و نيز نمىخواست همچون اسقف سيرنائيك خطائى مرتكب شود كه نزد شاه گزافه‌گو و دروغزن جلوه كند . به همين سبب بدان اكتفا كرد كه به شاه بگويد اين تداركات جنگى هرچه باشد فكر عثمانيها را به خود مشغول خواهد داشت و در نتيجه اگر شاه تمايل به اقدام يا اتخاذ تصميمى در اين زمينه داشت سفير مىتوانست بىآنكه سخن بيشترى گفته باشد از گفتهء خويش بهره - بردارى كند . شاه چون به نزديك خانه رسيد از اسب پياده شد و همراه ديگران از پلكان عمارت كه بزرگ و چند طبقه بود بالا رفت و به بام خانه كه پر از مشعل و شمع بود رسيد . با اين‌كه بسبب بلندى\r\n\r\n\r\n","description":"","footnote":"\r\n( 230 )  Manolli \r\n","page_name":" 360 ","page_number":391},
  {"content":"\r\n\r\nعمارت هوا كمى خنك بود باز هم حرارت شمعها هوا را نامطلوب مىكرد . بمحض آنكه شاه و همراهان روى پشت بام نشستند در طرفة العينى تعداد چراغهاى شهر و اطراف آن چنان افزون شد كه همگان در شگفت ماندند . يكباره سراسر شهر و شهركهاى حومه در منطقهء وسيعى كه در ديدرس مقر شاه و همراهان بود ، و گوئى در وسط اين نورها قرار داشت ، روشن شد . چنان كه دانستن تعداد آنهمه چراغ غيرممكن بود . تفريح با نوشيدن شراب آغاز شد . به دستور شاه تعداد زيادى جام و تنگ شراب و چندين بشقاب انباشته از پستهء بوداده در پوست به مجلس آورده بودند . شاه كه خلقى خوش داشت طبق عادت شمشير سفير اسپانيا را گرفت و آن را برهنه كرد و پس از تماشا و لمس كردن نوك آن ، ضمن بازگردانيدن شمشير عقيدهء حاضران را دربارهء حادثهء مانولى جويا شد . طبق معمول گروهى براى بزرگ جلوه دادن حادثه مىگفتند اين مرد چابك و جوان با كمكهائى كه چند پادشاه اروپا براى وى فرستاده‌اند مىتواند جزيرهء قبرس را تحت لواى خويش درآورد . گروه ديگر عقيده داشتند كه وى هم‌اكنون در قبرس است و چنان تسلطى در ميدان نبرد دارد كه پاشاهاى دمشق و حلب جرأت ظاهر شدن در انظار را ندارند .\r\nچون چاووش سفير عثمانى مطلقا به پرسشهائى كه از وى مىشد جواب نمىداد و همواره به سفير اسپانيا نگاه مىكرد و مىخنديد ، شاه مخصوصا به سفير اسپانيا رو كرد و از وى خواست نظر خويش را در آن باره بگويد . سفير گفت تصور نمىكند مانولى براى توفيق در كارى چنين مهم قواى كافى داشته باشد و حتى معتقد است كه او با عدم اطمينان به پيروزى به چنين كارى دست زده است زيرا براى اين كار ارتشى بسيار قويتر از ارتش عثمانى لازم است و ممكن نيست كه مانولى بتواند چنين نيروئى تدارك كند . هيچيك از پادشاهان مسيحى نيز نمىتوانند چنين نيروئى به كمك وى گسيل دارند . و اگر هم چنان كه مىگويند در جنگ پيشرفتى كرده باشد و پاشاهاى حلب و دمشق نتوانند با وى مقابله كنند تنها كارى كه از او ساخته است تصرف و غارت شهر طرابلس است كه در نزديكى جبل لبنان\r\n\r\n","description":"","footnote":"","page_name":" 361 ","page_number":392},
  {"content":"\r\n\r\nقرار دارد ، و سرانجام متذكر شد كه اعليحضرت بايد به خود زحمت دهند و حقيقت حادثه را از دهان محمد چاووش كه در اينجا حاضر است و بهتر از وى مىتواند دربارهء كم و كيف اين موضوع داورى كند استفسار نمايند ، و چون چاووش خمشگين بود و كلمه‌اى بر زبان نمىآورد شاه با قهقهه صورت خود را از سفير اسپانيا برگردانيد و موضوع سخن را تغيير داد .\r\nسفير لاهور ، از روز ورود ، با اينكه شاه خوش نمىداشت ، در هر مجلسى كه حضور مىيافت بافراط چپق مىكشيد . براى اين كار از چپقى زرين به طول دو پا و كلفتى انگشت با سرچپقى باندازهء يك تخم‌مرغ استفاده مىكرد . اين سرچپق سوراخهاى ريز زيادى داشت كه توتون را در آنها مىريخت و آتش مىزد . آنگاه چپق را بر دهان مىگذاشت و نفس را بالا مىكشيد و باز پس مىداد . در نتيجه از سوراخهاى سرچپق و دهانش دودى غليظ خارج مىشد و محيط را بقدرى بويناك مىكرد كه حتى كسانى هم كه خيلى دور بودند ناراحت مىشدند . بخصوص كه هوا نيز بسيار گرم بود . با اينكه آزاد گذاشتن وى در اين كار از نخستين روز غيرمعقول مىنمود و همگان او را به بىادبى متهم مىكردند مع‌ذلك بسيارى او را معذور مىداشتند و مىگفتند چنان بدان كار معتاد است كه اگر نيم‌ساعت از كشيدن خوددارى كند به حال اغما خواهد افتاد . شاه كه نسبت به مهمانان خود بسيار مبادى آداب بود به زحمت اشمئزاز خود را از رفتار اين مغول كتمان مىكرد زيرا گذشته از آنكه از تنفس آن‌همه دود ناراحت مىشد دريافته بود كه ديگران نيز از ناراحتى وى رنج مىبرند . در اين عصر هنگامى كه سفير لاهور باز هم چپق مىكشيد و دود آن را به اطراف مىپراكند ، شاه سفير اسپانيا را مخاطب ساخته و پرسيد در اسپانيا هم از اين گونه دخانيات استفاده مىكنند ؟ سفير كه مىدانست شاه با نقشه‌اى اين پرسش را از وى به عمل آورده است پاسخ داد كه جز هنديها ( سرخ‌پوستان ) و سياهان كسان ديگرى از اين مخدر ناگوار استفاده نمىكنند . شاه كه از خنده ريسه مىرفت با دست محكم به پيشانى خود كوفت ؛ آنگاه برخاست و گفت فورا برمىگردم . در\r\n\r\n","description":"","footnote":"","page_name":" 362 ","page_number":393},
  {"content":"\r\n\r\nاين حال عمامهء خان شيراز را از سرش برداشت و به گوشهء ديگر بام رفت و در كنار نردهء كوچكى كه نزديك پله‌اى منتهى به حياط قرار داشت عمامهء خان را زير سر گذاشت و خوابيد . ساعتى بعد امامقلى خان با سر برهنه نزد سفير آمد و گفت شاه بسيار خشنود خواهد شد كه يك بار ديگر بداند چه كسانى در اسپانيا چپق مىكشند و در همان حال كه سفير همان پاسخ پيشين را تكرار مىكرد شاه نيز رسيد و همهء حضار خنده سردادند . با اين حال سفير لاهور خواه از آن جهت كه مكالمات به زبان تركى ادا مىشد كه زبان رايج دربار ايران است ، و خواه خود را به نشنيدن زده بود ، كماكان چپق مىكشيد و به تفريح اختصاصى خود سرگرم بود . درست در همين وقت اسكندر بيگ نديم مقرب شاه توسط مترجمى به سفير گفت كه اگر بخواهد مىتواند برود و سفير با استفاده از اين خبر ، بعد از خداحافظى بدون هرگونه تشريفاتى از مجلس خارج شد و ديگران نيز به تبعيت از او در اين موقع كه نزديك طلوع آفتاب بود ، به خانه‌هاى خود رفتند .\r\nشاه اظهار تمايل كرد كه شب آينده نيز سفيران از پشت بام كاخ وى ، كه چنان كه گفته‌ايم مشرف بر ميدان بود ، چراغانى را تماشا كنند . اين كاخ شاه چند طبقه بود و بجز مناره‌هاى مسجد از همهء عمارات شهر بلندتر بود و از بالاى آن سراسر ميدان بزرگ براحتى ديده مىشد . براى آنكه سفيران و ديگر مهمانان اين شب را در پشت‌بام بخوشى بگذرانند به دستور شاه جان‌پناهى دورادور آن كشيده بودند كه مهمانان مىتوانستند با تكيه دادن بدان براحتى همهء مردم داخل ميدان و چراغهاى شهر و شهركهاى حومه را ببينند .\r\nدر اين جان‌پناه سوراخهائى نيز تعبيه شده بود تا كسانى كه نشسته بودند نيز نظير ايستادگان و با همان راحتى از ديدن مناظر شهر و اطراف آن لذت ببرند . شاه دستور داده بود كه همهء سفيران از آغاز شب در اين مهمانى گرد آيند . بسيارى از خارجيان ديگر ، از جمله انگليسها و روحانيان دو صومعهء اصفهان كه اغلب بدينگونه تفريحات دعوت مىشوند در اين ضيافت حضور داشتند . سراسر پشت‌بام ، تا نزديك جان‌پناه با قالى فرش شده بود . چون در اين شب شاه شخصا\r\n\r\n","description":"","footnote":"","page_name":" 363 ","page_number":394},
  {"content":"\r\n\r\nبراى پذيرائى از مهمانان خويش حضور نيافته بود به فرمان وى چند شخصيت برجستهء مملكتى براى خدمت و گفتگو با مهمانان در مجلس حضور داشتند . از جملهء اين شخصيتها ، هلو خان « 231 » ، سركردهء كردها كه در قسمتى از سفر قزوين به اصفهان با سفير همراه بود و امامقلى خان سلطان شيراز را مىتوان نام برد . توقف در اين پشت‌بام از پشت‌بام شب گذشته بسيار مطبوع‌تر بود زيرا جز نور ماه روشنائى ديگرى نبود . چون ساختمان بسيار بلند بود با اين كه شراب گروهى از حضار را گرم مىكرد هوا خنك بود . در اين شب گروهى از همراهان و خدمهء سفير نيز دعوت شده بودند و با اين‌كه همهء قاليها انباشته از تنگها و جامهاى شراب بود ، تنها تنقل موجود چند بشقاب گوجهء بسيار درشت بود كه در اسپانيا بخصوص در ايالت استرامادور نوع آن را هران ولاكوس « 232 » مىنامند و برخى بسبب آنكه اين ميوه بدترين و خشن‌ترين نوع گوجه‌هاست آن را ثقل‌آور يا دهقان تركان نام داده‌اند . عجب آنكه همين گوجه‌ها به ذائقهء بعضى بسيار خوش مىآمد ، شايد به علت اينكه اين نوع گوجه مرغوبترين گوجهء ايران است . در اين شب شاه كسى را فرستاد و از اين‌كه بسبب كسالت در مجلس حضور نيافته است عذر خواست اما بعدا دانستيم كه وى آن شب را در آخرين طبقهء همان عمارت با چندتن از زنان حرم در خلوت گذرانيده است .\r\nقسمت مهمى از اين مهمانى شبانه به تماشاى مناظر دلفريب چراغها و بىنهايت مردمى كه در ميدان گشت و گذار مىكردند گذشت . در ميان آن‌همه ديدنيها زيباتر از همه چراغانى برجها و ديوارهاى قصرى بود كه با مشعلهاى پرنور بيشمار زينت شده بود و از دور منظره‌اى بسيار زيبا را در نظر مجسم مىكرد . اين تفريح از آن نظر كه حضار اجازه يافتند زودتر مجلس را ترك كنند هرچه مطبوع‌تر شد . اين آخرين ضيافتى بود كه شاه با توجه بسيار در اصفهان براى سفرا ترتيب داد و ما بنحو احسن همهء خصوصيات آن\r\n\r\n\r\n","description":"","footnote":"\r\n( 231 ) به فتح اول و ثانى و سكون ثالث .\r\n( 232 )  haranvellacos \r\n","page_name":" 364 ","page_number":395},
  {"content":"\r\n\r\nرا برشمرديم و غرضمان از اين توصيف و توضيح آنست كه بگوئيم اگرچه شاهان مشرق زمين به قياس با پادشاهان اروپا بربر به حساب مىآيند اما اينان در رعايت خرج و دخل مملكت بيش از فرمانروايان اروپا اهل حساب و آهسته‌كارند و جشنها و تفريحات خود را ، بيشتر به جهت رعايت حال رعاياى خويش و نه براى صرفه‌جوئى در مال و منال ، با كمترين مخارج ترتيب مىدهند .\r\nچون ايام روزه يا ماه رمضان كه همهء مسلمانان در همه‌جا آن را پاس مىدارند نزديك بود و شاه قصد داشت اين ماه را در ييلاق بگذراند ، سفير اصرار داشت كارهاى خود را با شتاب هرچه بيشتر انجام دهد و در آغاز ماه اوت به هرمز عزيمت كند . به همين جهت شاه فرمان داد به وى پروانهء حركت بدهند و هرگونه وسيلهء لازم براى سفر در اختيارش بگذارند . روز دوم ماه اوت به سفير خبر دادند كه شاه عصر همان روز به منظور ابلاغ اجازهء مرخصى همهء سفيران از جمله سفير اسپانيا را در ميدان بار خواهد داد . ساعت نه شب همهء سفرا در شعاع مشعلها و فانوسهاى فراوانى كه پيشتر توصيف كرده‌ايم در ميدان حضور يافتند . سفير اسپانيا هنگامى به ميدان رسيد كه سفراى ديگر در گوشه‌اى از ميدان جلو در حرمسرا در انتظار شاه بودند . سفير كه انبوه جمعيت و حرارت هوا را در آن نقطه توأم ديد يكسر به وسط ميدان رفت و با رؤساى دو صومعهء اصفهان كه با كشيشان خود آمده بودند به گفتگو پرداخت . اين روحانيان در ميدان حضور يافته بودند تا بوسيلهء سفير اسپانيا از شاه درخواست كنند اجازهء ساختن كليساهائى بدانها داده شود زيرا تا آن زمان فقط اجازهء اقامت در اصفهان بدانها داده شده بود . در اين موقع شاه با كوكبه‌اى مركب از عده‌اى از بزرگان و كثيرى نوكرها و در ميان تعداد زيادى مشعل و شمع و شمعدانهاى سيمين بزرگى از آن نوع كه در تابستان گذشته در قزوين ديده بوديم از قصر خود خارج شد . در هيچ‌جا توقف نكرد و بىآنكه با كسانى كه جلو درگاه كاخ در انتظارش بودند سخنى بگويد با راهنمائى مهماندار به محلى آمد كه سفير به گفتگو با روحانيان مسيحى مشغول بود و بمحض\r\n\r\n","description":"","footnote":"","page_name":" 365 ","page_number":396},
  {"content":"\r\n\r\nنزديك شدن طبق عادت فرياد زد اسپانيا اسپانيا . هنگامى كه نزد سفير رسيد سلام كرد و گفت چه مطلبى از طرف برادرم شاه اسپانيا براى گفتن داريد زيرا آمده‌ام تا مطالب شما را گوش كنم و بدانم كه مىتوانم براى شخص شما نيز مصدر خدمتى باشم . سفير كه فكر مىكرد شاه مىخواهد فقط حين العبور سخنان وى را بشنود و به همان اكتفا كند پاسخ داد آنچه من از طرف خداوندگارم ، پادشاه اسپانيا ، براى معروض داشتن به اعليحضرت دارم همان مطالبى است كه در شهر قزوين به عرض رسانيده و پس از آن نيز در نامه‌اى توسط برادر ملكيور در فرح‌آباد معروض داشته‌ام ؛ اما آنچه به خودم مربوط مىشود جز صدور اجازهء مرخصى و عزيمت به هرمز و اين‌كه اعليحضرت نسبت به اين روحانيان مسيحى عنايتى داشته باشند و بدانها اجازهء ساختن كليسا بدهند درخواستى ندارم . آنگاه شاه به دو گفت مىخواهم مطالب شما را در هر موردى بشنوم و بدين‌جهت برادر ( خوان ) يا هركس ديگرى از همراهانت را كه مايل هستى با خود بياور . شاه با گفتن اين سخنان مشعلها را به حال خود گذاشت و از ديگران دور شد و به طرف ديگر ميدان حركت كرد و جز قره‌خواجه و يوسف آقاى خواجه‌سرا را با خود همراه نبرد ، چنان كه سفير نيز جز برادر خوان تا ده و مترجمى را همراه خويش برنداشت . شاه كه حتى يك نوكر پياده براى نگاهداشتن اسبش همراه نداشت از اسب پياده شد و بر زمين نشست و سفير را نزد خود نشاند . قره‌خواجه و خوان تاده و مترجم نيز با كسب اجازه در برابر وى نشستند و يوسف آقا كه سلاحهاى شاه يعنى كمان تير و شمشير او را در دست داشت بىحركت پشت سرش ايستاد . ابتدا شاه آغاز سخن كرد و همان سخنان را كه قبلا به سفير گفته بود بازگو كرد و افزود كه علاقه دارد وى كاملا خشنود به كشور خويش بازگردد ، بنابراين آزاد است كه هرگونه پرسشى را مطرح كند زيرا وى او را بمنزلهء پدر خود مىداند . و اين سخنان را با چنان عطوفتى بيان كرد كه سفير احساس كرد سخنان شاه با آنچه در قزوين به وى گفته است تفاوت بارز دارد ، و چون شاه را سرحال ديد بتفصيل دربارهء آنچه به جنگ با\r\n\r\n","description":"","footnote":"","page_name":" 366 ","page_number":397},
  {"content":"\r\n\r\nعثمانيها مربوط مىشد سخن گفت و خاطرنشان كرد كه شاه مىتواند با استفاده از موقعيت آنچه از سرزمين ايران را كه دشمن از جدش شاه طهماسب به غصب گرفته - از آشور تا بين النهرين - بازپس گيرد .\r\nزيرا سر و صدائى كه دربارهء تدارك مقدمات جنگ در اسپانيا و فرانسه و ايتاليا پيچيده است اگر هم بهيچ‌وجه منجر به توفيقى نگردد عثمانيها را دل‌مشغول نگاه مىدارد و موجبات انصراف آنها را از جنگ فراهم مىآورد . بخصوص كه در حال حاضر دربار قسطنطنيه براى انتخاب جانشين سلطان در مورد برگزيدن عثمان جوان يا عمويش مصطفى دچار دودستگى است و اختلاف بين درباريان در كارى بدين اهميت كوچك نيست و مجالى مناسب براى دست يافتن شاه بر بغداد بدست مىدهد . براى وصول بدين مقصود نيز تسهيلاتى وجود دارد . زيرا علاوه بر آنكه مردم بغداد علاقه‌اى به عثمانيها ندارند آن شهر چنان به سرحدات ايران نزديك است كه پيش از آنكه عثمانيها مجال كمك رسانيدن به پاشاى آن را بيابند شاه آن را به تصرف درآورده ضميمه ديگر سرزمينهاى كشور خويش كرده است .\r\nهمچنين سفير تذكر داد كه به نظر وى چنين موقعيتى همواره دست نمىدهد و اگر يك بار از دست داده شود براى بدست آوردن مجدد آن بايد مدتها در انتظار ماند . اما فقط امروز نبود كه به دلائلى كه در ديگر موارد ذكر كرده‌ايم ، سفير نوعى كراهت و نفرت بىانتها را نسبت به جنگ با عثمانيها در شاه تشخيص مىداد بطوريكه در اين روز نيز با همهء دقت و قيافهء مساعدى كه براى شنيدن سخنان سفير در اين مورد از خود بروز داد در پاسخ وى بسردى گفت اگر پادشاهان مسيحى جنگ با عثمانى را با شدت و قدرت در اروپا آغاز كنند او نيز با همهء نيروهاى حوزهء امپراطوريش از طرف آسيا بدانها حمله‌ور خواهد شد و حتى اورشليم را به تصرف درآورده در اختيار آنان خواهد گذاشت . و با اين پاسخ كلى و پيش پا افتاده ، سخنش را طبق معمول با شكايت از شاهان اروپا پايان داد و گفت آنان همواره او را در جنگ با دشمن مشترك تنها گذاشته‌اند و حتى در دورانى كه او به جنگ با عثمانيها قيام كرد امپراطور اسپانيا با آنان از در صلح\r\n\r\n","description":"","footnote":"","page_name":" 367 ","page_number":398},
  {"content":"\r\n\r\nدرآمد . و افزود كه او در پيروزيهائى كه در جنگ با عثمانيها بدست آورده و در بازپس گرفتن سرزمينهائى كه در گذشته از پدرش گرفته بودند بعد از خدا به شمشير خويش متكى بوده است . پس از گذشتن از اين موضوع سفير به بيان دو مطلب ديگرى پرداخت كه در قزوين بطور شفاهى و بعدها در نامه‌اى كه به فرح‌آباد فرستاده بود مطرح كرده بود . درخواست نخست آنكه شاه بهيچ‌وجه به انگليسها و ديگر خارجيان در ايران اجازهء تجارت ندهد و ديگر آنكه بحرين و قشم و گومبرون را كه از شاه هرمز گرفته است به وى بازگرداند .\r\nهنگامى كه سفير در قزوين اين سخنان را مطرح مىكرد شاه به زحمت سخنان وى را گوش داده بود . اما در اين باريابى آخرين ، با حوصله سخنان وى را شنيد و در پاسخ دومين پيشنهاد گفت براى برادرش پادشاه اسپانيا چه اهميتى دارد كه وى مالك اين دژ يا جزاير باشد يا شاه هرمز ، زيرا هردو پادشاه مسلمانند با اين فرق كه يكى سنى و در نتيجه دشمن سرسخت فرنگيهاست در صورتى كه در كيش وى چنين خصومت و خصوصيتى وجود ندارد . سفير اين پاسخ را بسيار مهمل و مضحك ديد اما چون مطمئن بود كه در اين موضوع توفيقى نخواهد داشت ، زيرا شاه آنچه را به زور گرفته جز با زور پس نخواهد داد ، بدين قناعت كرد كه بگويد پادشاه هرمز تيولدار خداوندگار وى ، پادشاه اسپانياست و اعليحضرت دوست و متفق او است و بنابر اين مىبايد آنچه را به دو تعلق ندارد باز پس دهد . شاه از درشتى سخن سفير به هيچ روى خشمگين نشد و جوابى نداد جز اينكه تكرار كرد : مسلمانى به جاى مسلمان ديگر ، و افزود كه قدر و اعتبار وى قطعا بيش از شاه هرمز است . سپس به مسائلى پرداخت كه هيچگونه ربطى به اين موضوع نداشت . و اين عادت هميشگى وى بود كه هنگامى كه نمىخواست مستقيما به پرسشى پاسخ دهد يا با درخواستى موافقت كند موضوع سخن را تغيير مىداد . اما در موضوع تجارت با انگليسها حتى يك كلمه سخن نگفت و وانمود كرد كه دلائل سفير قانع‌كننده بوده است . اگرچه پس از آنكه سفير عمدا سه چهار بار موضوع را تكرار كرد ، شاه همواره به لوث كردن مطلب پرداخت و\r\n\r\n","description":"","footnote":"","page_name":" 368 ","page_number":399},
  {"content":"\r\n\r\nمسائل ديگر را پيش كشيد و سرانجام هنگامى كه خود را در فشار ديد به ستايش عيساى مسيح پرداخت و از پاكى و عفاف مريم باكره به اشباع سخن گفت چنان كه بعد از نزديك دو ساعت صرف وقت براى اين باريابى بدون نتيجه ، شاه به سفير گفت ميل دارد كه اگر درخواستى دربارهء شخص خودش دارد عنوان كند و سفير در جواب گفت كه درخواستى جز آن ندارد كه وسائل لازم براى عزيمتش به هرمز كه تصميم دارد در سه چهار روز آينده بدان بپردازد در اختيارش بگذارند و به روحانيان مسيحى اجازهء ساختن صومعه داده شود زيرا اين امر مورد كمال علاقهء خداوندگارش پادشاه اسپانيا است و او مصرا آن را از ميزبان عاليقدر خويش خواستار است . شاه پاسخ داد كه در اين مورد توجه خاص خواهد كرد و از وى خواست براى خودش چيزى بخواهد . سفير پاسخ داد كه خواهش ديگرى ندارد جز آنكه عنايت شاه شامل حال وى شود و در اين موارد امريهء عاجل صادر كنند . در اين موقع شاه كه مىخواست از جاى خود برخيزد از مترجم خواست كه دست وى را بگيرد و خود شاه بعد از برخاستن دو دست خود را به سفير داد و او را از جاى بلند كرد و در آغوش كشيد ، و بار ديگر وى را پدر خويش خواند و گفت كه همواره دوست خوب او خواهد بود . سفير به منظور سپاسگزارى از افتخارى كه به شخص وى داده شده بود تعظيمى غرا كرد و براى اولين بار دست شاه را بوسيد و شاه بار ديگر او را در آغوش كشيد و مرخص كرد . بمحض آنكه شاه بر اسب نشست و حركت كرد سفير نيز سوار شد و پس از رسيدن به همراهان به خانهء خويش رفت .\r\nنكتهء بسيار جالب توجه در عصر اين روز آن بود كه با آنكه ميدان انباشته از مردم و بخصوص جمعيت نزديك حرمسرا سخت متراكم بود ، احدى به جائى كه شاه با سفير خلوت كرده بود نزديك نشد .\r\nچنان كه حتى اوقاتى كه شاه و سفير با صداى بلند سخن مىگفتند هيچكس نمىتوانست سخنان آنها را بشنود . صبح فردا خبر شديم كه شاه به همهء سفيران خبر داده بود كه براى باريابى سواره در ميدان حاضر شوند - چنان كه به همان ترتيب حضور يافته بودند - و شاه\r\n\r\n","description":"","footnote":"","page_name":" 369 ","page_number":400},
  {"content":"\r\n\r\nحين العبور با آنان ديدار كرده هنگام گذشتن از جلو سفرا به چاووش سفير عثمانى كه از وى خواسته بود ايالت شيروان را پس بدهد با خشم گفته بود حتى يك تكه سنگ از آنچه بدست آورده است پس نخواهد داد . از صبح فردا مهماندار وسائل لازم براى مسافرت را در اختيارش گذاشت . اما هنگامى كه لحظهء حركت رسيد سفير دچار نزله‌اى شد كه هردو پايش را از حركت بازداشت و درست بيست روز در بستر بيمارى افتاد و رنج بزرگترش آنكه با ابتلاى بدين بيمارى موقعيت مطلوب بادهاى موسمى را براى عزيمت از هرمز به هندوستان از دست مىداد . شاه چند روز بعد از بار دادن سفير اسپانيا از اصفهان عزيمت كرد و پيش از حركت براى سفير و همراهانش هدايائى فرستاد . آنچه براى سفير فرستاده بود عبارت مىشد از دو طاقهء زرى مصور به تصويرهائى از مردم ايران و گرجيها و فرنگيها ، چند طاقه كرشهء زربفت و سيم‌بافت و چند طاقه مخمل - جمعا نه قطعه زيرا عدد نه نزد مردم آسيا كامل‌ترين عدد محسوب مىگردد ، براى همراهان سفير نيز بيست و هفت طاقه كرشه و چند طاقه مخمل فرستاده بود . سفير همين كه كمى بيماريش تسكين يافت روز بيست و پنجم اوت بر تخت روانى نشست و به دهى در يك فرسنگى اصفهان نقل مكان كرد با اين فكر كه از فرداى همان روز و در همان تخت روان مسافرت خود را ادامه دهد . ارمنيها و سوريها و گرجيهاى فقيرى كه براى خداحافظى با وى آمده بودند و مىگريستند او را بسيار متأثر كردند . در حقيقت اينان با رفتن سفير از صدقاتى كه در سراسر مدت اقامتش در اصفهان بدانها مىداد محروم مىشدند . به همين جهت به دستور وى در همين روز آخر نيز پولى بين آنها تقسيم شد .\r\nسفير پس از آن همراه مهماندار و گروهى ديگر از بزرگان ايران و همچنين رؤساى دو صومعهء اصفهان و چند تن ديگر از فرنگيان از شهر خارج شد و يك ساعت بعد از نيمه شب به ده موصوف رسيد و به ديگر خدمه‌اش كه پيشتر همراه بار و بنه بدانجا رسيده بودند پيوست .\r\nاين ده كه جاروستاق ناميده مىشد در ساحل رودخانه ميان چند\r\n\r\n","description":"","footnote":"","page_name":" 370 ","page_number":401},
  {"content":"\r\n\r\nباغ قرار داشت . سفير در اين ده خانه‌اى بسيار زيبا يافت كه چند اطاق بزرگ داشت . تالار بزرگ اين خانه شبيه نمازخانهء صومعه - هاى اروپا بود با تعداد زيادى پنجره در قسمت فوقانى . اهالى محل گفتند اين خانه در زمان شاه طهماسب مدرسهء طلاب بوده است و آن اطاق بزرگ كه بيشتر مورد پسند سفير قرار گرفته بود مدرس بوده است . در باغ مجاور خانه و راهروهاى اطراف ساختمان چند حوضچهء خالى از آب به چشم مىخورد . خلاصه آنكه اين ده كه پانصد نفرى سكنه داشت . بسيار خنك و مطبوع بود و براى جمع ما همه‌نوع ميوه و آذوقه در آن يافت مىشد .\r\nدو روز در اين ده مانديم زيرا هنوز شتران و حيوانات بارى لازم براى ادامهء سفر تدارك نشده بود . عصر روز بيست و هفتم بود كه پيش از سوار شدن سفير بر تخت روان به زحمت براى همهء همراهان وسيلهء سوارى تدارك شده بود . به همين سبب هنگامى از جاروستاق حركت كرديم كه آفتاب غروب كرده بود . كاروان را دو ساعت پيش از آن راهى كرده بوديم . چون براى رسيدن به مهيار راهى دراز ، كه همان راه آمدن بود در پيش داشتيم ، راهنمايان سفير را از ميان چند باغ و خانهء پراكنده از دهى بزرگ گذرانيدند . با اينكه ماه در حال بدر و ماهتاب هرطرف پرتو افكنده بود وجود پلها و گودالهاى زياد جاده را در نظر سفير دست و پاگير جلوه مىداد . اين خانه‌ها و باغها مسافتى بيش از يك فرسنگ را فراگرفته بودند . در مسير ما چندين بازار روز بساط گسترده و با آگاهى از رسيدن خريداران زياد آذوقهء بسيارى براى فروش آماده كرده بودند . چون سفير نمىتوانست از تخت روان فرود آيد ، از پيمودن راهى كوهستانى و صعب العبور كه هنگام آمدن از آن گذشته بوديم صرفنظر شد . بدين‌جهت با كسب اطلاع از يكى از مأموران گمرك آن ناحيه به قدر نيم فرسنگ كوه را دور زديم و چون راهمان از طريق مستقيم نيز بيش از هشت فرسنگ بود همهء شب را در راه بوديم و يك ساعت بعد از طلوع آفتاب ، در حالى كه همه از سرما يخ زده بوديم به مهيار رسيديم . سفير چنان از درد مفاصل رنج مىبرد كه تقريبا از ادامهء سفر مأيوس بود . وى در\r\n\r\n","description":"","footnote":"","page_name":" 371 ","page_number":402},
  {"content":"\r\n\r\nهمان خانه مسكن گزيد كه هنگام آمدن در آن بسر برده بود و از بهترين خانه‌هائى بود كه در طول سفر در آنها زيسته بود . صاحب خانه و بيشتر اهالى محل پيكانهاى بسيار خوب مىساختند چنان كه در قمشه كه به قدر يك روز راه با اين ده فاصله دارد بهترين و زيباترين كمانها را مىسازند كه در سراسر كشور بىنظير است .\r\n\r\n[ بازگشت 
  ]\r\nروز بيست و هشتم ، يك ساعت از شب گذشته از مهيار حركت كرديم و چون هنوز ماه بالا نيامده بود و نورافشانى نمىكرد ، به رسم ايرانيان ، همراه كاروان و تخت‌روان سفير چند مشعل حركت مىدادند . از طرفى جاده بسيار خوب بود و راهى كه مىبايد طى كنيم از شش فرسنگ بيشتر نبود بطوريكه پيش از طلوع آفتاب به قمشه رسيديم . اما كاروان عقب مانده بود و چند ساعت بعد رسيد . سفير چنان خسته شده بود كه قدرت حركت نداشت و سراسر آن روز را خسته و مانده بود و اشتهائى به غذا نداشت .\r\nهمهء خانوادهء مهماندار مهربانمان ، مركب از پسران زن‌دار و دخترهاى شوهردار كه تعدادشان بسيار زياد بود ، كمى پيش از عزيمت به ديدار سفير آمدند و او نيز چنان كه هنگام آمدن عمل كرده بود دستور داد انعامى بدانها بدهند . سفير اگرچه بسيار رنجور بود و ضعفى مزمن سراسر وجودش را فراگرفته بود ، به كمك دستها در تخت روان نشست و كمى پيش از غروب آفتاب از اين مكان حركت كرديم . هنوز به راه نيفتاده بوديم كه با قطع شدن باد سفير احساس بهبودى كرد . بدين ترتيب كمى بعد از نيمه شب خود را به كاروانسرائى خارج از ده كه هنگام آمدن در آن منزل كرده بود رسانيد زيرا اطمينان داشت كه در اين كاروانسراى قديمى كه همچون دژى ساخته شده بود راحت‌تر خواهد بود . در اين كاروانسرا ده دوازده خانوادهء بسيار فقير خزيده بودند كه تعدادشان به پنجاه نفر مىرسيد . به دستور سفير صدقاتى بدانها دادند . سفير در اين كاروانسرا بسيار خوب استراحت كرد زيرا درد پايش يكسر قطع شده بود و ناراحتى ديگرى نيز احساس نمىكرد جز آنكه هنوز قادر نبود بر پاى خود بايستد . با اين‌كه خدمه بخاطر نقاهت وى قصد\r\n\r\n","description":"","footnote":"","page_name":" 372 ","page_number":403},
  {"content":"\r\n\r\nداشتند در اين روز بيش از سه فرسنگ طى نكنند و هدفشان توقف در كاروانسراى نوساز خان شيراز بود ، سفير شخصا بدين تصميم تن در نداد و هفت فرسنگ راه پيمود و به كاروانسراى حوض گز « 233 » رسيد . روز سىام تقريبا يك ساعت به غروب آفتاب از اين كاروانسرا خارج شد و چون شتران بسرعت راه مىپيمودند دو ساعت به صبح مانده به ده حوض‌گز رسيد . هوا چنان سرد بود كه در بحبوحهء زمستان اصفهان نيز سرمايى چنين نافذ را احساس نكرده بوديم . به همين جهت ناگزير روانداز را دو برابر كرديم . سفير در همان خانه‌اى كه هنگام آمدن منزل كرده بود مسكن گزيد . كاروان با اينكه بموقع حركت مىكرد هميشه دو سه ساعت بعد از سفير به منزل مىرسيد و به همين‌جهت در همه‌حال پنج شش غلام مسلح و چند تن از خدمهء سفير كه سلاحشان تپانچه و تفنگ بود با دو سوار ايرانى مسلح به تير و كمان و شمشير همراه كاروان حركت مىكردند . اين دهكده ممتاز و فوق‌العاده است و چون در سفرنامهء شيراز به اصفهان از آن به اشباع سخن گفته‌ايم در اينجا توصيف ديگرى از آن نمىآوريم جز اين‌كه ايرانيان بموجب افسانه‌ها معتقدند كه زنان اين دهكده زيباترين زنان كشور و نانش خوش‌مزه‌ترين نانهاست اگرچه ، خود دهكده از بيرون بيشتر به كنام حيوانات وحشى شبيه است تا انسانهائى بدان پايه هوشمند كه بتوانند چنان محصولاتى توليد كنند . در آخرين روز ماه اوت ، كمى پيش از غروب آفتاب از اين دهكده حركت كرديم . در سراسر سفرمان به اندازهء اين روز راه نپيموده بوديم . پس از خروج از دهكده و رسيدن به ته دره‌اى كه پيشتر از آن سخن گفته‌ايم ، در دست راست از شيب كوهى كه هنگام آمدن پائين آمده بوديم بالا رفتيم . با اينكه در اين مسير مىبايد دورى بزرگ مىزديم ، اما راه بسيار راحت‌تر از جاده‌اى بود كه هنگام آمدن طى كرده بوديم . در اين حال دره را كه در بعضى نقاط پانصد و در برخى نزديك هزار و هشتصد پا پهناى آن بود از دور مىديديم . آبراهه‌هائى كه دره را آبيارى مىكنند از رودخانه يا\r\n\r\n\r\n","description":"","footnote":"\r\n( 233 )  Hies - de - Gas \r\n","page_name":" 373 ","page_number":404},
  {"content":"\r\n\r\nجويبارى متوسط جدا مىشوند . اين آبراهه‌ها كه در نقاط مختلف دره را قطع مىكنند موجب حاصلخيزى آن مىشوند . چنان كه در باغهايش بهترين ميوه‌ها و سبزيها و در زمينش مقدار زيادى گندم و جو و برنج ببار مىآيد . اين دره كه بيش از شش هفت فرسنگ درازا دارد همچون گودالى بسيار عريض در طول اين كوهساران بلند و شيب‌دار گسترده است . كوهها نيز خالى از سكنه نيست زيرا محصولات دره سكنهء كوهسار را نيز تغذيه مىكند .\r\nاين بار راهمان بقدرى به طول انجاميد كه تا آفتاب بالا نيامد به دهكدهء دستگرد نرسيديم . هوا چنان سرد بود كه شب گذشته هنگام رسيدن به حوض گز بدين اندازه در رنج نبوديم . سفير در اين مكان در خانه‌اى كوچك متعلق به خان شيراز مسكن گزيد و اين همان خانه‌اى بود كه در آمدن در آن منزل كرده بود . چون كسالت عاليجناب به كلى رفع شده و همهء همراهانش براحتى اطراق كرده بودند و با كوشش راهنمايان همه‌نوع آذوقه و آشاميدنى فراهم بود ، همگى كاملا سردماغ بوديم . بخصوص آبى گوارا كه از جويبار كوچكى كه باغ را آبيارى كرد تدارك مىشد موجب خشنودى همگان بود . اين آب بقدرى گوارا و عالى بود كه سفير دستور داد براى منازل بعد از آن بردارند .\r\nزيرا تا ماهين ، يعنى چهار منزل بعد ، آبها بد و متعفن و طاعونى بود . پيش از حركت از اصفهان سفير دستور داده بود كه هركس علاوه بر تفنگ يك چتر آفتابى و يك كيسهء چرمين كه گنجايش ده دوازده پنت « 234 » آب داشته باشد بردارد . درست است كه غالبا شب حركت مىكرديم اما ممكن بود اتفاقا در مسيرى دور و دراز ناگزير به راه‌پيمائى در روز شويم كه در آن صورت با آنكه اواخر تابستان بود حرارت سوزان آفتاب همه را از پا مىانداخت . كيسهء چرمين نيز بسيار ضرورى بود زيرا همه‌جا آب كم بود و بخصوص ايالت لار از دو سال پيش دچار كم‌آبى بود چنان كه كاروانها و بازرگانان بسبب نبودن آب و خالى بودن آب‌انبارها قدرت حركت نداشتند و به همين سبب است كه ايرانيان و اعراب عادتا در همهء فصول سال هنگام سفر\r\n\r\n\r\n","description":"","footnote":"\r\n( 234 )  Pinte  : واحد وزن معادل 93 ر . ليتر . - م .\r\n","page_name":" 374 ","page_number":405},
  {"content":"\r\n\r\nتسمه‌اى به طرفين قلطاق زين مىبندند و آن را از زير شكم اسب يا قاطر مىگذرانند و چند كيسهء چرمين پرآب را بدين تسمه كه باندازهء يك وجب با شكم حيوان فاصله دارد و مويهاى زير شكم را لمس نمىكند مىآويزند . آب درون كيسه‌ها بر اثر حركت مداوم حيوان سرد مىشود .\r\nاين شيوهء حمل و نقل آب بخصوص بين اعراب چنان قديمى است كه استرابون جغرافيادان كهن نيز آن را به همين صورت كه امروز مشاهده مىكنيم توصيف مىكند . چون آب اين دهكده بسيار خوب بود همگان ، حتى كسانى كه شتران آنها بار زياد داشت و كسانى كه از اصفهان آب همراه آورده بودند ، كوزه‌ها و ديگر ظرفهاى خود را از آن پر كردند .\r\nاولين روز سپتامبر ، نيم ساعت به غروب مانده از دستگرد حركت كرديم . چون جاده امن نبود حاكم دهكده چند مرد پيادهء مسلح به شمخال در اختيارمان گذاشت تا ما را همراهى كنند . و اين علاوه بر دو سوار مسلح اهل فارس بود كه همراه داشتيم . سفير دستور داد كه همراهانش بهيچ‌وجه كاروان را از نظر دور ندارند تا در صورتى كه مورد حمله قرار گيرد بدان كمك كنند . همچون گذشته درست دو ساعت بعد از ظهر به كوشك هزار رسيديم و چون از سرما - كه در اين منزلگاه شديدتر و خطرناكتر از همهء ايران است مىترسيديم ، همگان احتياط لازم را بجا آورديم و براى مقابله با سرما آماده شديم . اما با اينكه هنگام آمدن ناچار شده بوديم در وسط تابستان براى گرم كردن خود آتش بيفروزيم در اين شب چه در راه و چه پس از رسيدن به كاروانسرا هوا چنان ملايم بود كه به لباسى جز آنچه از اصفهان بر تن داشتيم نيازمند نشديم .\r\nروز دوم سپتامبر چون جادهء بين اين كاروانسرا تا آسپاس بسيار بد و باتلاقى بود يك ساعت به غروب مانده از كوشك هزار حركت كرديم بلكه پيش از رسيدن شب از گذرگاههاى ناهموار كوهها و دره‌ها عبور كنيم . اما كمى كه پيش رفتيم راه چنان خطرناك شد كه بدون افروختن مشعلهائى كه به همين منظور آورده بوديم پيشرفت ممكن نبود . پيش از طلوع آفتاب به آسپاس رسيديم . در اين راه\r\n\r\n","description":"","footnote":"","page_name":" 375 ","page_number":406},
  {"content":"\r\n\r\nاگرچه آبهاى خنك و زلال در دسترسمان بود چون از كيفيت بد و بخصوص وجود ماهيهاى زهرآلود در آنها آگاه بوديم از اين آبها استفاده نكرديم . با اينكه اهالى محل ماهيهاى درشتى براى فروش عرضه مىكردند سفير بهيچ‌وجه اجازه نداد كه از آنها خريدارى شود . رنگ اين ماهيها بسيار بد و چيزى بين قهوه‌اى و سياه و زرد بود . خوردن همين ماهيها بود كه هنگام آمدن گروهى از همراهان سفير را به بستر بيمارى انداخت .\r\nروز سوم ، هنگام غروب آفتاب از آسپاس حركت كرديم و چون راهمان از روزهاى پيشين كوتاه‌تر بود نيمه‌شب به مقبرهء معجزه‌گرى كه درويش يا زاهد متولىاش هنگام آمدن داستانهاى بسيار براى سفير گفته بود رسيديم . سفير در همانجا كه قبلا منزل كرده بود مسكن گزيد زيرا براى همه جائى بسيار راحت بود . ساعت نه صبح فردا ، سربازى خوان كار والوماسكارنياس « 235 » نام از هرمز رسيد كه حامل پاكتى از شاه اسپانيا براى سفير بود . حاكم هرمز به خيال آنكه سفير در اصفهان است اين قاصد را با عجله روانهء آن شهر كرده بود . اين پاكت از اسپانيا و از طريق بصره بوسيلهء شخصى به نام سباستين فيگوئردو « 236 » ، كه هيجده ماه پيش سفير نامه‌هائى بوسيلهء او براى شاه اسپانيا و وزيرانش فرستاده بود ، به هرمز فرستاده شده بود .\r\nدر اين پاكت علاوه بر چند مكتوب و تعليماتى خطاب به سفير دو نامه براى شاه ايران بود ، يكى از اعليحضرت پادشاه اسپانيا و ديگرى از رابرت شرلى سفير وى در مادريد . مضمون هردو نامه گزارش مذاكرات بىپايه‌اى بود كه رابرت شرلى در خصوص قرارداد فرستادن ابريشم ايران از طريق هرمز و هندوستان به اسپانيا و اعزام نيروئى دريائى از طرف اعليحضرت پادشاه اسپانيا براى بستن درياى سرخ به روى عثمانيها ، با مقامات اسپانيائى به عمل آورده بود . از قرائن رابرت شرلى از طريق كشيشى بنام ردمتو لا كروز « 237 » كه در سفر اسپانيا و سپس به ايران سمت معاون وى را داشت نزد وزرا و دربار\r\n\r\n\r\n","description":"","footnote":"\r\n( 235 )  Jean Carvallo Mascarenhas \r\n( 236 )  Sebastian Figueredo \r\n( 237 )  Redemto de la Cruz \r\n","page_name":" 376 ","page_number":407},
  {"content":"\r\n\r\nپرتغال اعتبارى بهم رسانده بود اگرچه ، اين مرد شايستگى پذيرفته شدن در دربار اسپانيا را نداشت چه رسد كه سخن او را بشنوند . براساس مذاكرات رابرت شرلى در اسپانيا قرار بود در همين سال دولت اسپانيا پنج كشتى حمل‌ونقل براى ايران بفرستد كه شاه بتواند بوسيلهء آنها در آمد و رفت كشتيهاى عثمانى و بالنتيجه تجارت آنها موانعى ايجاد كند . اگرچه همانطور كه سفير هنگام ورود رابرت شرلى به هند براى عزيمت به اسپانيا و بعدا از هرمز و ايران براى پادشاه متبوع خويش روشن كرده بود كه اين اقدام نمىتواند هيچگونه پايه و اساسى داشته باشد اما چه سود كه ديگران مانع شدند كه شاه اسپانيا سخنان سفير را باور كند . زيرا وزيران پرتغال ، بر اثر قول مؤكد رابرت شرلى مطمئن بودند كه بدين وسيله شاه ايران بحرين و قشم و دژ گومبرون را پس خواهد داد . و چون معمولا پيامهائى كه از راه دور فرستاده مىشود به قدر تلقين و ابرامى كه حضورا به عمل مىآيد مؤثر نيست ، هداياى رابرت شرلى و روحانى واسطه بر دورانديشى وزرا غلبه كرد . بر اين اساس بود كه شاه اسپانيا تصميم گرفت تا تنفيذ و اجراء قرارداد ، رابرت شرلى را در دربار نگاهدارد .\r\nمع‌ذلك برادر ردمتو مأمور شد كه همراه كشتيهاى اعزامى شاه اسپانيا به ايران بيايد و شاه عباس را به اجراى مفاد قرارداد وادارد .\r\nو چون فكر نمىكردند كه سفير از اصفهان حركت كرده باشد براى اغتنام وقت نسخهء دوم نامه‌ها را از طريق زمين به هرمز فرستاده بودند تا حاكم اين جزيره آنها را با قاصدى سريع‌السير به اصفهان بفرستد و همين نامه‌ها بود كه در اين دهكده به دست سفير رسيد .\r\nسفير بر اساس جوابهاى رد مكررى كه به دو داده شده بود اطمينان داشت كه شاه ايران از اين گونه افكار بدور است و بهيچ‌وجه بر آن نيست كه آنچه را در قلمرو هرمز بدست آورده بازپس دهد و هرگز نه در قزوين و نه در اصفهان تمايلى به شنيدن بذل و بخششهاى رابرت شرلى در اسپانيا نداشت بلكه در فرح‌آباد مؤكدا به ملكيور دزانژ گفته بود چون با عثمانيها آشتى كرده است مطلقا نيازى به نيروى دريائى و عقد قراردادى براى صدور ابريشم به اسپانيا ندارد .\r\n\r\n","description":"","footnote":"","page_name":" 377 ","page_number":408},
  {"content":"\r\n\r\nبا اينحال سفير براى اينكه كسانى را كه هنوز چنين اميدهائى در سر مىپرورانيدند از اشتباه درآورد تصميم گرفت خوان كاروالو را به اصفهان بفرستد و به منظور اجراى اوامر شاه اسپانيا كه مقرر داشته بود با شاه ايران به مذاكره پردازد ، نامه‌اى در باب همين مسائل به شاه ايران بنويسد . چون در اين روز بهيچ‌وجه قدرت نوشتن نداشت و توقف در جائى بدان بد آب و هوائى را نيز جايز نمىدانست ، مصمم شد كه بعد از ظهر همان روز به سفرش ادامه دهد خود را به ماهين برساند و از آنجا قاصدى سريع‌السير بسوى شاه ايران روانه كند زيرا بازگشت شخص خود را به دربار براى تكرار مطالبى كه شاه ايران بكرات در جريان آنها قرار گرفته بود نه تنها نوعى جسارت و بىپروائى بلكه ديوانگى محض مىدانست . با اينكه بطور معمول از آسپاس تا ماهين دو روز راه كاروانى بود كه در نخستين روز آن مىبايد سه فرسنگ راه كوهستانى و ناهموار را تا امامزاده - يعنى جائى كه مترجم ارمنى سفير هنگام آمدن در آن كشته شده بود - بپيمائيم و از جاى اخير تا ماهين نيز چهار فرسنگ بود ، سفير تصميم گرفت اين راه دراز و ناهموار را در يك روز بپيمايد .\r\nبه همين منظور به دستور وى بيست مرد را اجير كردند تا تخت روان وى را دست‌كش كنند و تا آنسوى كوه برسانند . با اين ترتيب روز چهارم سپتامبر ، دو ساعت به غروب مانده از اين دهكده به راه افتاد و دستور داد كاروان نيز همراه مراقبان هميشگى خود بلافاصله به دنبال وى حركت كند . با اينكه بسرعت راه مىپيموديم پيش از آنكه به قلهء كوه برسيم شب فرا رسيد . در اين موقع سفير بر صندلى نشسته بود و تخت روان را با دست حركت مىدادند . با اين‌كه براى پائين رفتن از سراشيبى و رسيدن به دشت وقت زيادى صرف كرديم ، جاده آنقدرها هم كه تصور مىكرديم خطرناك نبود . سفير پس از رسيدن به دشت به كمك شمعهائى كه در سراسر شب راه را روشن مىكرد و بدون آنها امكان عبور از گذرگاهها نبود راه خويش را ادامه داد .\r\nبا اينكه از آغاز دشت تا دهكدهء امامزاده بيش از يك فرسنگ راه نبود گروهى از همراهان براى آشاميدن آب بسيار گواراى محل و\r\n\r\n","description":"","footnote":"","page_name":" 378 ","page_number":409},
  {"content":"\r\n\r\nخوردن لقمه نانى به كاروانسرائى رفتند ، زيرا باز هم مىبايست براى رسيدن به ماهين بىوقفه چهار فرسنگ راه بپيمائيم . پيش از آن‌كه به كاروانسرا برسيم چند مرد ، به منظور روشن كردن راه با چوبهاى بلند و كلفت سقز كاملا مشتعل كه در اين ناحيه بسيار است ، به پيشواز ما آمدند . سقز موجود در اين چوب موجب اشتعال آن مىگردد . چون اين چوب آهسته‌آهسته مىسوزد بقاياى شب را براحتى در نور اين مشعلها راه پيموديم . دو ساعت به صبح مانده به ماهين رسيديم . و سفير همان خانهء پيشين را براى سكونت خويش اختيار كرد . وى سراسر اين روز را تا عصر فردا در اين خانه كه انواع آذوقه و ميوه و آب بسيار گوارا در آن فراهم بود ماند و از اينجا بود كه خوان كاروالو را با شتاب روانهء اصفهان كرد . نامه‌اى به شاه نوشت و نامه‌هاى رابرت شرلى و اعليحضرت شاه اسپانيا را بدان ضميمه كرد و ضمن نامهء ديگرى از برادر خوان تاده كه او را محرم اسرار خود مىدانست درخواست كرد كه نامهء مذكور و ضمائم آن را به شاه برساند و براى وى قرائت كند اگرچه ، مىدانست كه اين اقدام رنجى كاملا بيحاصل است و قطعا از اقدامات وى كه هرچه در توان داشته است براى پيشبرد اين مقاصد انجام داده مفيدتر نخواهد بود .\r\nروز ششم سپتامبر كمى پيش از غروب آفتاب از ماهين حركت كرديم . پس از آنكه نيم فرسنگ از رودخانهء ماهين و آب گوارايش گذشتيم يكراست به طرف رود ارس « 238 » يا بند امير رانديم . با اينحال پيش از فرا آمدن شب به رودخانه نرسيديم و با آنكه در تاريكى صداى برخورد آب با پايه‌هاى پل را مىشنيديم خود پل را نمىديديم .\r\nپس از رسيدن معلوم شد يك چشمه از وسط پل خراب شده است و براى عبور روى آن تيركهائى انداخته‌اند . اين تيركها هنگام عبور و بخصوص هنگام گذشتن شترهاى سنگين بار خم مىشد و بشدت تكان مىخورد . بدين‌جهت ساربانان به سفير خبر دادند كه از تخت روان پياده شود و دستور آنان فورا عملى شد . اين پل علاوه\r\n\r\n\r\n","description":"","footnote":"\r\n( 238 ) مقصود رود كر است . - م .\r\n","page_name":" 379 ","page_number":410},
  {"content":"\r\n\r\nبر خرابى جان‌پناهى نيز نداشت و صداى آب نيز رعب‌آور بود .\r\nپيش از رسيدن به دهكدهء كلانتر كه گنجور معنى مىدهد « 239 » تقريبا همهء شب را صرف عبور از پل و پيمودن راه كرديم . سفير باز هم در همان خانه كه هنگام رفتن منزل كرده بود مسكن گزيد و مرد و زن صاحب‌خانه وسائل راحتى عاليجناب و همراهانش را به خوبى فراهم كردند . در اين محل معمولا كاروانها در فاصلهء يك فرسنگى زير درخت و كنار چشمهء پرآبى كه هردو كنار تپه‌اى واقع شده‌اند اطراق مىكنند . آب اين چشمه گذشته از آنكه بينهايت گوارا و زلال است ، بقدرى زياد است كه مىتواند آسيائى را به گردش درآورد . آب چشمه در استخرى به عمق هشت پا جمع مىشود كه محل نشو و نماى ماهيهاى بزرگ و مرغوب است چنان كه مردم محل مىگويند اين ماهيها در مواقع بارانى تا رودخانهء ارس كه در فاصلهء يك فرسنگى است پيش مىروند . صبح فردا ، هنگامى كه سفير براى خوردن صبحانه آماده مىشد ، درويش يا زاهدى كه در خانقاهى نزديك دهكده زندگى مىكرد سبدى بزرگ پر از انجيرهاى بسيار مرغوب سفيد و سياه و كاملا رسيده را كه در اسپانيا نيز بهتر از آنها يافت نمىشود براى وى هديه آورد . اين انجيرها را درويش از دو درختى كه در خانقاه خود كنار چشمهء آبى داشت چيده بود . در اين دهكده مقدار فراوانى از اين ميوهء مرغوب كه در جاهاى ديگر ايران بندرت نظير آن را مىتوان يافت به عمل مىآيد چنان كه همهء مردم به قدر كافى از آن بهره‌مند مىشوند . بدين‌جهت و نيز بسبب مجاورت اين ناحيه با رودخانهء كر كه آبى بسيار خوب دارد ، اين مكان از بهترين جاهائى بود كه در سراسر سفرمان ديده بوديم .\r\nروز هفتم سپتامبر سفير پس از آن‌كه كاروان را يكساعت پيشتر راهى كرد غروب آفتاب به راه افتاد و تصميم داشت كه در اين شب راهى را كه كاروانها در دو شب طى مىكنند بپيمايد و بىوقفه تا شيراز براند و چون مىبايست در فاصلهء كمى از دهكده از پل كوچك ناهموارى كه دو سوى يك گودال بزرگ را بهم مىپيوست بگذرد ،\r\n\r\n\r\n","description":"","footnote":"\r\n( 239 ) كلانتر معنى گنجور نمىدهد . - م .\r\n","page_name":" 380 ","page_number":411},
  {"content":"\r\n\r\nكاملا بموقع از تخت روان خارج شد و بر اسب نشست زيرا در فاصله‌اى اندك شترهائى كه تخت روان را مىكشيدند بر زمين خوردند و نزديك بود تخت روان قطعه‌قطعه شود . چون گذرگاه بد ديگرى نيز در پيش بود سفير ديگر بر تخت روان ننشست و تا جائى كه دشت ناهموار و پوشيده از گودال بود همچنان سوار بر اسب حركت كرد .\r\nدو ساعت از شب گذشته به چند پل بزرگ رسيديم جمعا به طول يك ربع فرسنگ كه به دستور اللهورديخان روى چندين باتلاق زده شده بود و بىآن زمستان و تابستان عبور از اين باتلاقها ممكن نبود . هريك از اين پلها داراى چندين چشمه است كه در فصل باران آبى كه همهء ناحيه را فرا مىگيرد از زير آنها عبور مىكند . هنگام طلوع آفتاب ، پس از عبور از كوهى بلند واقع در سه فرسنگى شيراز به كاروانسراى بدقوارهء نيمه خرابى رسيديم كه پيشتر از آن سخن گفته‌ايم . تازه خورشيد دميدن گرفته بود كه به دامنهء كوه ديگرى رسيديم . چنان كه با همهء شتابى كه داشتيم ، و با اينكه فاصله‌مان از شهر بيش از يك فرسنگ نبود ، بدون تحمل سختى و گرماى شديد نتوانستيم به نقطه‌اى از بالاى كوه برسيم كه شيراز قابل رؤيت باشد . در اين روز ماه سپتامبر كه عيد ميلاد مريم عذرا بود با كاشىبگ ، سر مباشر يا رئيس بيوتات سلطان شيراز ، روبرو شديم كه به استقبال ما آمده و خانه‌اى براى سكونت سفير تدارك كرده بود .\r\nسفير تازه به شيراز رسيده بود كه از مرگ تأسف‌انگيز موازن « 240 » كه چند ماه پيش به دستور خان شيراز كشته شده بود آگاه شد . اين روحانى جليل القدر كشيش اعتراف گيرندهء شاهزاده خانم مادر تهورث خان بود كه پيشتر از وى سخن گفته‌ايم . تفصيل قضيه اينكه چسبيده به خانه‌اى كه اين روحانى همراه شاهزاده خانم در آن مىزيست ، خانهء ديگرى بود كه حسن‌بگ ، رئيس دفتر يا منشى خان در آن سكونت داشت . اين حسن‌بگ كه اصلا ايرانى بود با زنى تركمان و بسيار ثروتمند ازدواج كرده بود كه ، هرچند بسيار جوان بود ، حسن‌بگ شوهر دومش محسوب مىشد . اين زن آشنائى زيادى با زنهاى گرجى\r\n\r\n\r\n","description":"","footnote":"\r\n( 240 )  Moysen \r\n","page_name":" 381 ","page_number":412},
  {"content":"\r\n\r\nاطراف شاهزاده خانم و خود وى پيدا كرده بود و همين امر بهانه به دست مردم فارس داده بود كه وى را متهم كنند كه در ضمن آيند و شوند با شاهزاده خانم با موازن نيز ارتباط دارد . خدمهء شاهزاده خانم از آمد و شد اين زن با كشيش آگاه بودند اما اعتقاد داشتند كه زن تركمان روحانى مزبور را به آمد و رفت با خود كشانيده است .\r\nحسن بگ كه با آگاهى از اين ارتباط حس حسادتش تحريك شده بود و زن خود را به نحوى به كشيش علاقه‌مند مىديد ، صبح زودى ، ظاهرا به قصد رفتن به خانهء خان از خانهء خود خارج مىشود و از نيمهء راه با پنج شش سرباز برمىگردد و چون هردو خانهء مجاور يك در ورودى دارد يكسر به اطاق كشيش وارد مىشود . با اينكه زنى در اطاق كشيش نبوده است چون او را نيمه عريان مىبيند ، بىآنكه توجه كند كه هواى گرم موجب عريانى اوست با شمشير حمله مىكند تا او را از پاى درآورد . كشيش شمشير را از دست وى بيرون مىكشد و به جاى آنكه آن را براى دفاع از خود به كار برد ، از پنجره بيرون مىاندازد و خود را به سربازان تسليم مىكند . در اين حال حسن‌بگ كه پى برده بود زنش روى ديوار بين دو خانه پنهان شده است شمشير يكى از همراهانش را مىگيرد و او را پيدا مىكند و مىكشد .\r\nدر همان روز ، به دستور خان موازن را به ميدان بزرگى كه در جلو خانهء اوست مىآورند . وى ابتدا به كشيش اطمينان مىدهد كه اگر اسلام آورد از جرمى كه بدان متهم است درخواهد گذشت و مبلغ كلانى نيز به وى خواهد داد . كشيش اين درخواست را رد مىكند و بر آئين مسيحيت استوار مىماند و حتى همچون كشيشى نوآموز بار ديگر سوگند وفادارى خويش را علنا تكرار مىكند . در نتيجه هدف ضربات سنگ قرار مىگيرد و با شمشير قطعه‌قطعه مىشود . اين قولى است كه جملهء اهالى فارس برآنند و حتى يك نفر هم گواهى نمىدهد كه در آن روز معين زنى را در اطاق كشيش ديده باشند .\r\nچند نفر كليمى بطور خصوصى به سفير گفتند كه علت واقعى مرگ اين كشيش پارسا آن بوده است كه حسن بگ قصد تصرف اموال زن خود را داشت و براى رسيدن بدين هدف بهانه‌اى بهتر از آنكه زنش\r\n\r\n","description":"","footnote":"","page_name":" 382 ","page_number":413},
  {"content":"\r\n\r\nرا شريك جرم اين كشيش قلمداد كند نيافته بود . از طرف ديگر اين كشيش در هدايت دو شاهزادهء جوان ، پسران تهورث خان ، به تبعيت از آئين مسيح هرچه كوشاتر بود و حال آنكه خان شيراز علاقه‌مند بود كه آنان به دين اسلام بگروند . چنان كه پس از مرگ كشيش آنان را به دين اسلام درآوردند و آنچه اين حقيقت را مدلل مىكرد آن بود كه اين بار در مدت پانزده روز توقف سفير در شيراز ، حتى يك نفر از خدمهء شاهزاده خانم گرجى كه سخت تحت نظر بود ، اجازهء خروج از منزل و ديدار با سفير را نيافت و حال آنكه سفير سخت به ديدار آنان علاقه‌مند بود .\r\nسفير اين‌بار بهيچ‌وجه علاقه‌مند نبود كه در خانه و باغى كه در گذشته در آن منزل كرده بود اقامت گزيند زيرا اين خانه بسيار از شهر دور بود و وى مىخواست به شهر نزديك باشد تا كار فرستادن محمولات خود را كه فكر مىكرد حداكثر در سه چهار روز آن را تمشيت خواهد داد جلو بيندازد . اما بر اثر نقشه‌اى كه مهماندار براى استفاده از اين موقعيت و كسب درآمد بيشتر به سود خود و اربابانش طرح كرده بود و مىخواست زائد بر نياز سفير و به نام وى ملزومات بيشترى از مردم بگيرد ، حتى با وجود هدايائى كه سفير به داروغه و حاكم شهر داد فراهم كردن تعداد ديگرى شتر و حيوان باركش پانزده روز به طول انجاميد . داروغه و حاكم شهر با وجود گرفتن هدايا با سفير بسردى روبرو شدند زيرا اينان منافع حاصله از اين راهها را تقسيم مىكردند و بر اثر ضعف و مسامحهء خان كه خود نيز با همهء غارتگران شريك و در هرگونه اعمال زور نسبت به مردم با آنان همدست است ، گروه زيادى از اين گونه سود نامشروع بهره‌مند مىشوند . اين كاشى بيگ نوكر و سرباز خان و اولين حاكم بندر پس از تصرف دژ گومبرون بود و بوضعى عجيب بدين‌گونه سوداگرى معتاد شده بود . سفير پيش از آن به دو گفته بود كه از ستم و تحقيرى كه نسبت به مردم فقير بخش كوچكى از كشور ايران روا مىدارد متنفر است و او را تهديد كرده بود كه اگر رفتارش را تغيير ندهد زيانكارى او را به شاه خواهد نوشت . اين تهديد تا\r\n\r\n","description":"","footnote":"","page_name":" 383 ","page_number":414},
  {"content":"\r\n\r\nحدى او را از اجحاف بازداشت اما باز هم از دزدى دست نكشيد و كارى را كه نمىخواست به نام خودش تمام شود به دو نگهبانى كه به همين منظور همراه داشت وامىگذاشت و سفير پس از مرگ خوزه سالوادور ، مترجم ارمنيش ، و پيش آمدن چنان حادثهء مدهش همواره از سلطان شيراز و حتى خود شاه برحذر بود . زيرا با اينكه دربارهء آن حادثه سه بار به شاه نامه نوشت از طرف وى هيچگونه تأثر و تألمى ابراز نشد . شاه همواره مايل بود سفير باور كند كه خان شيراز يكى از بهترين دوستان اوست و به همين سبب چه هنگام ورود به قزوين و چه اوقاتى كه سلطان شيراز در جمع سفيران در حضور بود كوشش داشت سفير را از اين بابت مطمئن كند . در يكى از روزهائى كه سفيران به ديدار شاه رفته بودند ، سفير اسپانيا كه قصد خروج از كاخ شاهى داشت چون كسى از همراهانش در آن نزديكى نبود آهسته بوسيلهء مترجمش به دربان پيغام داد تا بداند برايش اسبى آورده‌اند يا نه . شاه كه نزديك وى بود و اين مكالمه را شنيد پس از استفسار از مترجم به امامقلى خان فرمان داد كه شخصا از مجلس خارج شود و خبر آوردن اسب سفير را بياورد . امامقلى خان با همهء فربهى و سنگينى بلافاصله برخاست و با چنان سرعتى به دنبال اجراى فرمان رفت كه حتى كفشهايش را كه طبق عادت ايرانيان در كفش‌كن يا سرسرا بود ، نپوشيد . سراسر خيابان سنگفرش تا در ورودى باغ را كه به ميدان باز مىشد دويد و همين مسافت را بازگشت و خبر آورد كه اسب سفير را آورده‌اند . شاه پس از بازگشت امامقلى خان با آن وضع به سفير گفت : مىبينيد كه امامقلى خان چقدر شما را دوست مىدارد و در اجراى آنچه مربوط به شماست تا چه حد علاقه بخرج مىدهد . سفير كه نتوانست از خنده خوددارى كند به شاه گفت : احترامى كه براى فرامين اعليحضرت قائل است او را وادار مىكند كه بدين‌گونه اعمال دست بزند و با همهء فربهى و سنگينى بال درآورد . شاه گفت : خير چنين نيست ، علتش اينست كه دوست شماست . سفير كه متوجه شده بود اعتبار خان نزد شاه هرروز رو به افزايش دارد و وى ناگزير است هنگام بازگشت از\r\n\r\n","description":"","footnote":"","page_name":" 384 ","page_number":415},
  {"content":"\r\n\r\nناحيهء تحت حكومت وى بگذرد ، با خود انديشيد كه بهتر است حادثه‌اى را كه براى مترجمش رخ داده بود به روى خود نياورد و به خان بيش از شاه ، كه مطلقا قابل اعتماد نبود ، اعتماد كند . از اين جهت هنگام حركت از اصفهان از خان تقاضا كرد شخصا براى وى مهماندارى انتخاب كند كه تا رسيدن به دريا همراه وى باشد ، و اين تقاضا را وقتى به عمل آورد كه امامقلى خان هدايائى به وى داد .\r\nخان بلافاصله همين كاشىبيگ را به وى معرفى كرد و در همان روز او را به منزل سفير فرستاد و دستور داد آنچه براى سفر وى لازم است مهيا كند . شاه نيز شخص ديگرى را به هيأت كاشىبيگ افزود . با اينكه در ايران اشخاصى را كه از حدود وظائف و مأموريتشان تخطى ورزند يا از اين گونه مأموريتها براى تجاوز به دهقانان فقير سوء استفاده كنند به سختى مجازات مىكنند ، مع‌ذلك اين مأموران فطرتى چنان اصلاح ناشدنى دارند و بقدرى آزمندند كه هيچگونه تنبيه يا هتك حيثيتى نمىتواند آنان را از زورگوئى و تهديد باز دارد . چنان كه همين شخص با آنكه سفير تا حد امكان براى بازداشتن وى از ارتكاب چنين اعمالى كوشيد در سراسر راه از تهديد و ارعاب مردم بينوا خوددارى نكرد .\r\nخانه‌اى كه اين‌بار سفير در آن مسكن كرد كهنه بود اما كمى پيشتر تعميرات اساسى زيادى در آن به عمل آورده بودند . باغى بسيار زيبا داشت با خيابانهائى مشجر به درختان چنار و بيد و چندين درخت گردوى ستبر و تناور . قسمت مسكونى سفير مركب بود از تالارى بسيار بزرگ كه پنجاه پا دراز و سى پا پهنا داشت و در سراسر سفرمان تالارى به بزرگى آن نديده بوديم . اين تالار را طاقى مىپوشانيد كه در قسمت بالا پنجره‌ها و روزنه‌هاى بيضوى داشت . پيرامون تالار اطاقهائى بسيار راحت وجود داشت . در جلو اطاقها راهروئى خوش‌قواره بود كه به باغ باز مىشد و در دو انتهاى تالار دو اطاق كوچك هشت گوش بود كاملا نظير اطاقهائى كه در كاخ شاهى شيراز ديده بوديم . اين اطاقها نيز تعداد زيادى پنجره داشتند كه به باغ باز مىشد . پنجره‌ها از طرف باغ مجهز به\r\n\r\n","description":"","footnote":"","page_name":" 385 ","page_number":416},
  {"content":"\r\n\r\nكركره‌هاى بزرگ و از داخل داراى دريچه‌ها و درهاى خوش‌ساخت بودند . بين دريچه‌ها و كركره‌ها فضائى وسيع بود كه دو نفر به خوبى مىتوانستند در آنها بنشينند . اطاقى كه سفير در آن مىخوابيد طلائى رنگ و منقش به نقشهائى زيبا بود . در بالاى پنجره‌هاى اين اطاق ، به جاى جام شيشه پارچه‌هاى مصور نصب كرده بودند . در اين پارچه‌ها صحنه‌هاى رقص و جشن ، به همان شيوه كه در جاهاى ديگر بيان كرده‌ايم ، تصوير گرديده بود . در اين خانه مردم زيادى با سفير ملاقات كردند . باغبان شاه نيز با ميوه‌هاى عالى از وى پذيرائى كرد . همچنين حاكم شهر در مدت اقامت چندين بار به ديدن وى آمد . در نزديكى اين خانه چشمه‌اى بود با آبى بسيار گوارا اما چون ايرانيان مطلقا خوب را از بد تميز نمىدهند و هيچگاه شراب خود را با آب مخلوط نمىكنند ، سفير مطلقا از وجود چشمه آگاه نشد .\r\nسفير غروب روز بيستم سپتامبر از شيراز حركت كرد و چون نقاهتش يكسر رفع شده بود بر اسب سوار شد . اما در اين شب جز تا اكبرآباد ، واقع يك فرسنگى شهر كه هنگام آمدن در آن توقف كرده بود پيش نرفت . راهنمايان به وى خبر داده بودند كه براى رسيدن به منزل بعد راه درازى را بايد طى كند .\r\nروز بيست و يكم ، در شعاع ماه از اكبرآباد حركت كرديم و پس از طى يك فرسنگ ، با گذشتن از رودخانهء فسا كه بسترش كاملا خشك بود دو ساعت به صبح مانده به كاروانسراى درياچه رسيديم .\r\nروز بيست و دوم ، نزديك غروب حركت كرديم . پيش از طلوع آفتاب به كفرا رسيديم . در اين منزل بهترين انواع ميوه به سفير پيشكش شد از جمله انگور كه بىگفتگو نه تنها بهترين انگور ايران بلكه از بهترين انگورهاى جهان بود . رنگ اين انگورها سفيد و سياه و قهوه‌اى بود و برخى دانه‌هاى بسيار درشت داشتند . باوجود اين ميوه‌هاى آبدار ، باز هم همگى از آب بسيار گواراى رودخانهء سيوند ، كه چنان كه گفته‌ايم از نزديكى اين مكان بسيار زيبا و خنك و دلپسند مىگذرد ، برداشتيم .\r\n\r\n","description":"","footnote":"","page_name":" 386 ","page_number":417},
  {"content":"\r\n\r\nروزهاى بيست و سوم و بيست و چهارم در كاروانسراهائى مسكن كرديم كه به دستور مهماندار مقدارى آذوقه از دهكده‌هاى مجاور در آنها ذخيره كرده بودند . اما اين كاروانسراها بقدرى بد بود كه اگر آب ذخيرهء كفرا را نداشتيم دچار زحمت فراوان مىشديم .\r\nكمى دور تر از اين دو كاروانسرا جاده‌اى كه به چرون مىرود به دو شاخه تقسيم مىشود : و از يك شاخهء آن با دو روز راهپيمائى و دور زدن به گين مىرسند و راه ديگر پس از گذشتن از اين كوه بسيار دشوار و مزاحم ، از طريق چرون باز هم به گين منتهى مىشود . و چون سفير براى اجتناب از اين ناراحتيها خواست راه كوير را كه از آن آمده بود در پيش گيرد ، راهنمايان گفتند چون عبور از ميان شهرهاى گين و چرون فقط مسافتى حدود يك فرسنگ به راه مىافزايد بهتر است از آنها عبور كنند تا سفير بتواند يك روز در اين شهرها به استراحت پردازد و آذوقه و شتر و ديگر حيوانات سوارى مورد نياز را فراهم كنيم .\r\nروز بيست و پنجم ، يك ساعت به غروب مانده از اين كاروانسرا حركت كرديم و بمحض فرا رسيدن شب ، براى آنكه راه را گم نكنيم از مشعل و راهنمايان محلى استفاده كرديم تا ماه بالا آمد . چون به يك فرسنگى چرون رسيديم سفير از تخت روانش خارج شد و بر اسب نشست . سراسر اين دشت بسبب وجود جويبارها و تالابهائى كه باغها و نخلها را آبيارى مىكنند بريده بريده است و پلهاى كوچك و گذرگاههاى بد ، راه را دشوار و ناهموار مىكنند . در اينجا نيز با دشوارى بزرگى روبرو شديم زيرا در مدخل شهر جنگل نخلى چنان انبوه بود كه ماهتاب كه سراسر دشت را روشن كرده بود كمترين روزنه‌اى براى نفوذ در آن نمىيافت ، بخصوص كه درختها را بسيار نزديك بهم كاشته بودند و فاصلهء بين ديوارهاى خانه‌ها نيز بسيار كم بود . با راهنمائى چند نفر از ساكنان محل به محوطه يا تالار سبزى رسيديم كه آن را پلاشه بازار « 241 » مىناميدند و در آنجا آن اندازه جاى خالى بين انبوه درختان يافتيم كه بتوانيم\r\n\r\n\r\n","description":"","footnote":"\r\n( 241 )  Placaeo Bazar \r\n","page_name":" 387 ","page_number":418},
  {"content":"\r\n\r\nكاروان را اسكان دهيم . سفير كه بسيار آهسته رانده بود بعد از همه رسيد و در اين ده منزلى بسيار جالب پيدا كرد و بسبب مساعد بودن محل فردا و پس فردا را در آن گذرانيد . با اينكه در اين ده ميوه‌اى جز خربزه و انگور يافت نمىشود مع‌ذلك به خرماى تازه دست يافتيم . نوع خرماى چرون بسيار عالى است و در خوبى با خرماى بصره و لار و بغداد پهلو مىزند . اين جنگل زيباى نخل در دامنهء كوهى بسيار بلند واقع است كه از طريق آن به گين مىروند و راه هميشگى كسانى است كه منفردا پياده يا سواره از شيراز به لار سفر مىكنند . اما كاروانها از راه كوير مىروند و باندازهء بيست فرسنگ كوه را دور مىزنند زيرا شترها ، چنان كه در جاى ديگر نيز گفته‌ايم ، توان بالا رفتن از اين كوه را ندارند . در اين جنگل نخل كه يك فرسنگ تمام درازا و نيم فرسنگ پهنا دارد ، چند چاه هست كه آب همهء آنها گواراست . جنگل را اهالى ده قطعه‌بندى كرده بين خود تقسيم كرده‌اند و هركس ديوارى به ارتفاع دو سه ذراع دور قطعهء خويش كشيده است . چنان كه مىگفتند تعداد مالكان نزديك هزار نفر بود كه مساحت قطعهء برخى بزرگتر و از آن بعضى كوچكتر بود .\r\nدر قطعات كوچك بيست و در قطعات بزرگ حداكثر شصت تا هفتاد نخل به چشم مىخورد در هر چارديوارى خانه‌اى گلين بود با اطاقهائى نسبتا راحت ، و هر خانه يكى دو چاه آب داشت اما جالبتر از همه ارتفاع نخلها بود كه بيشتر آنها از منارهء ناقوسهاى اروپا بلندتر و در بالا بسيار زيبا و پرشاخ و برگ بودند . شگفت آنكه كلفتى قسمت پائين تنهء نخلها با ارتفاع و سنگينىاى كه مىبايد تحمل كنند مطلقا متناسب نبود زيرا گذشته از بزرگى و تعدد شاخه‌ها ، خوشه‌هاى بسيار بزرگ خرما يا تمر از آنها آويخته بود و بعضى از درختها نزديك پنجاه خوشه خرما داشت . سفير براى آنكه وزن هر خوشه را بداند از عربى خواست تا خوشه‌اى كوچك از يكى از نخلهاى كوچك باغ خود را ببرد و بعدا فهميديم كه وزن آن خوشه سىليور « 242 » بوده است . ديگر ساكنان ده ما را مطمئن كردند كه خوشه‌هاى شصت\r\n\r\n\r\n","description":"","footnote":"\r\n( 242 )  Livre  : واحد وزن قديم اروپا كه تقريبا نيم كيلوگرم است . - م .\r\n","page_name":" 388 ","page_number":419},
  {"content":"\r\n\r\nليورى نيز هست . درشت‌ترين اين خرماها نظير خرماهاى بسيار مرغوبى بود كه سفير در لار ديده بود . رنگ خرماها قهوه‌اى يا سياه و جنس هردو نوع عالى و ممتاز بود . تنوع و رنگارنگى آنها شگفت‌انگيز بود . شكل بعضى دراز و برخى كم‌وبيش گرد يا نامنظم بود و ما تا آن زمان نديده بوديم . تعدادى از آنها شبيه گيلاسهاى دم‌كوتاه و از لحاظ جنس ممتازتر از همه بودند . اين فراوانى و خوش‌طعمى مولود دقت اهالى در آبيارى بموقع درختان و حاصلخيزى زمين است زيرا اين محصول يگانه كالاى اهالى براى دادوستد و تنها ممر معيشت آنهاست .\r\nبدين مكان نه نام شهر مىتوان داد نه دهكده ، زيرا نه كوچه دارد و نه بازار بلكه هر حياط در حكم مزرعه‌اى كوچك يا خانه‌اى ييلاقى است . تعداد خانه‌ها نزديك هزار است ، كه چنان كه گفته‌ايم ، در طول يك فرسنگ و پهناى نيم فرسنگ اين‌سو و آن‌سوى نخلستان پراكنده‌اند . اهالى بسيار فقيرند و چنان كه گفته‌ايم ، درآمدى جز آنچه از نخلها عايدشان مىشود ندارند . بيشترشان فارسى زبانند اما زبان عربى را نيز براحتى تكلم مىكنند و بيشتر ميل دارند كه آنها را عرب بدانند تا فارس . بيشتر مردها - و نه زنها - لباسى شبيه مردم سرزمينهاى خشك ناحيهء لار مىپوشند كه چنان كه گفته‌ايم ، - قسمتى از كوير كارامانى است .\r\nدر اين محل ، فراوان و از هر سن و سالى مرد و زن نابينا ديديم كه در هيچيك از قسمتهاى ايران ، يا لااقل نواحيى كه گذشته بوديم ، نديده بوديم . برخى علت اين كورى را وجود تعداد زيادى مگس مىدانستند كه بسيار مزاحم و از هر ناحيهء ديگر جهان بيشترند . اما شواهدى هست كه اين نابينائى مولود هواى بد و كيفياتى است كه موجب فساد هوا مىشود . زيرا چنان كه گفتيم نخلها بسيار بلند و پر شاخ و برگند و انبوهى درختها بقدرى است كه همگى سر بهم داده موجب تاريكى محل مىگردند چنان كه اشعهء آفتاب مجال نمىيابد كه هوا را مصفا كند . بوى خرما و فضولات آن ، بخصوص در فصل چيدن ، موجبات فساد و عفونت هوا را فراهم مىكند . با اينحال بى\r\n\r\n","description":"","footnote":"","page_name":" 389 ","page_number":420},
  {"content":"\r\n\r\nدليل نيست كه تصور كنند علت كوريشان وجود مگسهاست زيرا مزاحمت اين حشرات از حد بيرون است . چنان كه در دو روزى كه در اين مكان متوقف بوديم چشمها و لبها از گزند آنها در امان نبود و جلوگيرى از ورودشان به بينى غيرممكن بود و نه با دست و نه بوسيلهء بادبزن قادر نبوديم آنها را از خود برانيم . بخصوص كه ايام خرماپزان يا رسيدن كامل خرما بود و همچون هنگامى كه در اسپانيا انگورها را مىچينند و براى تبديل به شراب له مىكنند ، مزاحمت مگسها صد چندان شده بود . در فاصلهء نخلها ، و بخصوص در ناحيهء خالى جنگل كه معمولا كاروانها اطراق مىكنند ، چند خاربن ديديم تقريبا از همان نوع كه به مقدار زياد در ناحيهء لار به چشم مىخورد ، جز اينكه اين بوته‌ها چون دستى آبيارى مىشوند ، اگرچه وحشى هستند بر خلاف آنها تيغ زياد ندارند و رنگشان نيز بسيار روشن‌تر و سبزتر است . چه اين خارها و چه آنها كه در ناحيهء لار هست ميوهء كوچكى شبيه عناب مىدهند كه در كوچكى سبز رنگ و ترش‌مزه و بسيار خوش خوراك است . بدين‌سبب آنها را از داروهاى مفرح و دافع تبهاى شديد مىدانند اما پس از رسيدن ، شيرين و در رنگ و اندازه كاملا شبيه عناب مىشوند . ميوهء خاربنهاى چرون كه چنان كه گفتيم آنها را دستى آب مىدهند ، از خاربنها مشابه آنها در كوير و بخصوص در هرمز درشت‌تر است . اين ميوه كه در هرمز از سيب كوچكى درشت‌تر نمىشود و بيشتر باندازهء عناب است ، در همهء ايام سال در بازار شهر به فروش مىرسد . غالبا آن را از بندر يا موغستان يا از جزاير قشم و لارك مىآورند .\r\nروز بيست و ششم نيم ساعت به غروب مانده از چرون حركت كرديم و پس از خروج از نخلستان ، در طول نيم فرسنگ با عدهء زيادى زن و پسر ژنده‌پوش و لخت و عور روبرو شديم كه صدقات درخواست مىكردند و به دستور سفير پولى بين آنها قسمت شد .\r\nيك ساعت از شب گذشته خرم را كه دور از جاده بود در دست چپ گذاشتيم و در كوير نزديك چشمه‌اى كه هنگام آمدن در كنار آن منزل كرده بوديم ايستاديم . با اينكه آب اين ناحيه خوب بود و براى\r\n\r\n","description":"","footnote":"","page_name":" 390 ","page_number":421},
  {"content":"\r\n\r\nنشستن زمين را با نى پوشانديم ، از گرمى هوا سخت در رنج بوديم .\r\nچون آب اين چشمه پاك و گوارا بود به دستور سفير هركس مقدارى از آن ذخيره كرد . زيرا فردا را هم مىبايد در كوير منزل كنيم و بيم آن بود كه بسبب خشكى هواى اين سال ، همهء آب‌انبارها خشك و خالى باشند .\r\nروز بيست و هفتم سفير در ساعت مقرر حركت كرد - كاروان كمى پيش از وى حركت كرده بود . پس از آنكه بيشتر شب را راه پيموديم راهنمايانى كه از چرون همراه آورده بوديم چاهى را نشان دادند كه آن را اطراقگاه كاروانها مىدانستند . چاه آب نداشت و چون اين مكان همان جائى نبود كه هنگام آمدن منزل كرده بوديم همه در كوير به جستجو پرداختند . بلكه چاه آب ديگرى پيدا كنند . اما بر اثر پراكنده شدن ، راهنمايان و ساربانان را گم كرديم و چاه آبى نيز نيافتيم . سفير بعد از مدتى اين‌سو و آن‌سو رفتن ناچار در جائى توقف كرد و كاملا بموقع حدس زد كه چون دسته‌هائى از تركمانان را در كوير نديده است قطعا همهء چاهها خشك و بىآب است . درست در همان موقع كه سفير توقف كرد يكى از نوكرها و چند نفر ديگر از كاروانيان شادىكنان به وى خبر دادند كه چاه اصلى را كه مقر كاروانها است يافته‌اند و با اينكه بسيار عميق است اطمينان دارند كه آب دارد زيرا با انداختن سنگ به درون آن صداى آب شنيده‌اند . سفير بدين اخبار غره نشد و دستورى براى افراشتن چادر بر سر چاه مكشوف نداد . اتفاقا با روشن شدن هوا نوكرى ديگر شگفت‌زده نزد وى آمد و گفت عربى را به درون چاه فرستاده‌اند و خبر داده است كه در چاه حتى به قدر چند كماجدان هم آب وجود ندارد و همان مقدار كم هم قابل شرب نيست . بنابراين معلوم شد كه اطراقگاه واقعى جاى ديگرى جز مجاورت همان چاهى كه راهنمايان گفته بودند نيست . سفير كه متوجه شده بود جاى درنگ نيست و هيچكس توان تحمل بىآبى ندارد فورا دستور داد كه چند تنى از خدمه كه اسب داشتند بسوى گين ، منزل آينده ، بروند زيرا از ذخيرهء آب كاروان و همراهان سفير جز به قدر دو مشك\r\n\r\n","description":"","footnote":"","page_name":" 391 ","page_number":422},
  {"content":"\r\n\r\nباقى نمانده بود . بدين‌ترتيب در همان لحظه تنى چند از خدمه در معيت راهنمايان محلى به راه افتادند . اينان نه از راه مستقيم بلكه از طريق كوهى بلند و دشوار كه گذشتن از آن نيمى از روز را مىگرفت بسوى گين رفتند . در نتيجه خدمه و ساربانانى كه نزد سفير مانده بودند با آبى كه مانده بود رفع عطش كردند . چون فاصلهء اين نقطه تا گين از راه كاروان‌رو بسيار زياد و حداقل هشت فرسنگ بود ، سفير روز بيست و هشتم سپتامبر ، سه ساعت به غروب مانده ، از اين كوير وحشتناك عزيمت كرد . كوهستان را در دست راست گذاشتيم و در حالىكه همواره كاروان را در فاصلهء نيم فرسنگ در مدنظر داشتيم از دشتى به طول بيش از چهار فرسنگ كه جز چند خاربن سبزهء ديگرى در آن چشم نمىخورد گذشتيم . در اين دشت بزرگ بىحفاظ آفتاب بسيار سوزان بود اما وزش بادى ملايم و خنك موجب تسكين بود . هنگام حركت ، در چپ و راست مسير تعدادى سوراخ مدور به كوچكى مشت بستهء آدمى مىديديم بدون آنكه بدانيم اين لانه‌ها عزلتگاه كدام حيوان است . اتفاقا موقعى كه سفير از راهنمائى كه پياده در ركاب وى حركت مىكرد پرسيد كه اين سوراخها لانهء چگونه جانورى است و راهنما جواب داد گويا لانهء موش صحرائى باشد . از دور صداى نوعى موش صحرائى كه بومى ايران و هند است و آن را همچون راسو نگاه مىدارند و تغذيه مىكنند و در اسپانيا كاووناس ناميده مىشود ، به گوش رسيد . اين حيوان را يكى از پيشخدمتها از اصفهان آورده چنان دست‌آموز كرده بود كه آن را در جيب كوچك يا در گوشهء بالشى حمل مىكرد و در اين موقع بسبب گرمى هوا جانور را در قلطاق زين اسب خود نهاده بود . و چون جانور صداى آشناى همجنسان را شنيده بود بدانها پاسخ داد و مىخواست فرار كند كه صاحبش خشمگين شده آن را در كيف كمرى خود پنهان كرده بود . اما حيوان باز هم سر و صدا كرد و در نتيجه همجنسان نيز به دو جواب دادند . و ما فهميديم كه حيواناتى كه در آن سوراخها هستند از همان جنس و نوع‌اند اگرچه ، نتوانستيم درك كنيم كه آن تعداد كثير بلكه بينهايت جانور\r\n\r\n","description":"","footnote":"","page_name":" 392 ","page_number":423},
  {"content":"\r\n\r\nدر آن صحراى بىآب و علف و بيابان قفر چگونه زندگى مىكنند .\r\nكاروان بسرعت پيش رفت تا آنكه به جادهء بزرگى رسيديم كه به ايالت كرمان منتهى مىشد . پيش از آنكه هوا تاريك شود در فاصلهء ربع فرسنگى دست چپ جاده عربى را ديديم كه به دنبال شترى فرارى مىدويد . چون بعد از خروج از چرون اولين انسانى بود كه به دو برمىخورديم ، سفير يك ارمنى اسب سوار به دنبال وى فرستاد تا از او بپرسد كه براى رسيدن به گين كدام جاده را بايد پيش گرفت . ارمنى بسوى او رفت و پس از آنكه در گرفتن شتر او را يارى كرد برگشت و گفت راه درست همان است كه پيش گرفته‌ايم و بعد از دو ساعت به جادهء بزرگى كه به گين منتهى مىشود خواهيم رسيد و اضافه كرد كه عرب به دو گفته است كه از كاروانى است كه از لار به كرمان مىرود و اين شتر در فاصلهء دو فرسنگى از وى گريخته است . بر اساس اين خبر راه خود را ادامه داديم و نزديك دو ساعت از شب گذشته به جاده‌اى رسيديم كه به گين منتهى مىشد .\r\nبراى آنكه گمراه و سرگردان نشويم همگان همپاى كاروان و در شعاع مشعلها حركت مىكرديم . نيمه شب به مردى پياده برخورديم كه از طرف حاكم آمده بود تا از سفير خواهش كند به شهر وارد شود و پيام آورده بود كه خدمهء وى دو ساعت بعد از ظهر به شهر وارد شده هرچه بهتر مورد پذيرائى قرار گرفته‌اند و سفير نيز در شهر در خانه‌اى بسيار راحت‌تر از موقع آمدن منزل خواهد كرد .\r\nصبح همين روز كه خدمهء سفير چنان كه گفتيم بر اثر نبودن آب ، زودتر بسوى گين حركت كرده بودند ، سفير مؤكدا بدانها دستور داده بود كه در نخلستانى نزديكى شهر به انتظار وى باشند و هر نوع آذوقه و لوازم ديگر را نيز از گين تهيه كنند و بدان نقطه بياورند زيرا قصد داشت كه زير نخلها كه آب خوب وجود داشت مسكن كند و حتى دستور داده بود كه در مدت تدارك چهارپايان تازه نفس نيز جز مهماندار كسى در شهر توقف نكند . اما حاكم گين كه از رسيدن خدمهء سفير به نخلستان و اين‌كه قصد اقامت در آنجا دارند آگاه شده بود شخصا نزد آنها رفته گفته بود اگر\r\n\r\n","description":"","footnote":"","page_name":" 393 ","page_number":424},
  {"content":"\r\n\r\nدربار شاهى واقف شود كه سفير به شهر وارد نشده و مطابق‌شان و اعتبارش مورد پذيرائى قرار نگرفته است وى و مهماندار مورد موأخذه قرار خواهند گرفت . در عوض وى نيز دقت خواهد كرد كه حيوانات مورد لزوم را در اسرع وقت تدارك كند چنان كه سفير بتواند فرداى همان روز مسافرتش را ادامه دهد . اين سخنان خدمهء سفير را مجبور كرده بود كه در شهر اقامت كنند و با فرستادن آن مرد به وى خبر دهند كه طبق تصميم قبلى راه نخلستان را پيش نگيرد .\r\nسفير نيم‌ساعت ديگر نيز به يكى از نوكران خويش همراه با نوكرى از حاكم برخورد كه با شتاب براى رسانيدن همان پيغام بسوى وى روانه شده بود . مردى كه از طرف حاكم آمده بود همچنين خوش‌خدمتى كرده سفير را از راهى خوب به شهر هدايت كرد زيرا در دشت گودالهاى زياد و پلهاى ناهموار و چاههاى قنات عبور و مرور را دشوار مىكرد سفير از نوكر خود چگونگى رسيدن گروه اعزامى را به شهر استفسار كرد و او جواب داد كه در بالا رفتن و فرود آمدن از كوه دچار رنج فراوان شده در قسمت اعظم راه اسبها را يدك كشيده بودند . هنگام رسيدن به نخلستان نيز چنان عطشى داشته‌اند كه همگان خود را در جوى افكنده تا حد تركيدن آب خورده‌اند . سفير و همراهان بمحض رسيدن به دشت در شعاع ماه حركت كردند و كمى پيش از دميدن آفتاب به گين رسيدند . سفير در همان خانه‌اى مسكن گزيد كه هنگام آمدن در آن منزل كرده بود .\r\nاين خانه كه در آن هنگام وضع خوبى نداشت اكنون كاملا تعمير شده بود و چند اطاق ، بخصوص اطاق خوابى زيبا و مجهز به بادگيرى به سبك هرمز بدان افزوده بودند . حاكم و برخى از شخصيتهاى شهر با فرستادن انواع ميوه از سفير پذيرائى شايان كردند و با اينكه در شهر آب خوب كم نبود ، به دستور حاكم آبى ممتاز از آب‌انبارى كه بتازگى از آب باران پر شده بود براى نوشيدن آوردند .\r\nسفير نيز دستور داد خدمه‌اش براى بقيهء راه تا شهر لار كه چهار روز به طول مىانجاميد از اين آب ذخيره كردند .\r\nسفير روز بيست و نهم ، بعد از غروب آفتاب از گين حركت كرد .\r\n\r\n","description":"","footnote":"","page_name":" 394 ","page_number":425},
  {"content":"\r\n\r\nوى همانطور كه بعد از خروج از شيراز عمل كرده بود با اسب حركت مىكرد . پس از عبور از رودخانهء كوچكى كه در نخلستانى جارى بود جادهء بنارو را در دست راست گذاشتيم قصد سفير اين بود كه به جاى روز بعد شب بعد را در ميان درختانى كه معمولا توقفگاه كاروانها بود بماند . زيرا در اين محل تالابى از آب شيرين و رشته آبهاى ديگرى وجود داشت كه مىتوانست تعداد زيادى شتر و ديگر حيوانات بارى را سيراب كند . درست است كه در بنارو نيز چشمه‌اى خوب وجود داشت اما آن چشمه از شهر بسيار دور و در اين زمان آب آن كم بود و چه بسا دچار كم‌آبى مىشديم . راهپيمائى امروزمان به طول نيجاميد زيرا كمى بعد از نيمه شب بدين منزلگاه رسيديم .\r\nبين خاربنهائى كه در اين ناحيه به چشم مىخورد يكى از لحاظ بزرگى حيرت‌آور بود . اين خاربن شاخه‌هاى كلفت و برگهاى زبر داشت و از همان نوع ميوه كه در خاربنهاى چرون ديده بوديم مالامال بود و مىتوانست سايه‌بان بيش از يك صد نفر قرار گيرد . سفير در اينجا به ياد آورد كه در گذشته در اسپانيا و بخصوص در ايالت استرامادور بوته‌هاى كوچكترى از اين نوع خاربنها را ديده بود اما بلندى هيچيك از آنها از قامت ، يك انسان تجاوز نمىكرد و ميوه‌شان نيز كوچكتر از ميوهء اين خاربنها بود و بوميان اسپانيا آنها را مانكوليناس « 243 » مىناميدند . نكتهء قابل مطالعه اينست كه بدانيم علت كوچكى اين نوع خاربنهاى اسپانيا نسبت به خاربنهاى ايران و عربستان چيست و گويا اين مسأله دليل ديگرى جز مساعدتر بودن محيط ايران و عربستان براى رشد اين نوع گياه نداشته باشد زيرا زمين اين كشورها مسلما از زمين استرامادور حاصلخيزتر نيست .\r\nابتدا چادر سفير را در نزديكى اين خاربن افراشتند اما بمحض آنكه خنكى هواى صبح فروكش كرد حرارت بقدرى زياد شد كه سفير ناچار آن نقطه را ترك گفت و در بقاياى روز خود را در سايهء درختان ديگرى قرار داد . كما اينكه روحانيان و ديگر همراهان نيز همين كار را كردند . تالاب از اين خاربن عظيم كه حكم كاروانسرا\r\n\r\n\r\n","description":"","footnote":"\r\n( 243 )  Mancolinas \r\n","page_name":" 395 ","page_number":426},
  {"content":"\r\n\r\nرا داشت نزديك دويست پا دور بود . مساحت تالاب در حدود سى چهل پاى مربع بود و عمقش سه چهار پا . آبش از چشمه و بسيار زلال و خوب بود . تعدادى ماهى در آن وجود داشت و سطحش در چند نقطه ، بخصوص در حواشى ، از نى و جگن پوشيده بود .\r\nروز سىام سفير در ساعت معمول ، شش بعد از ظهر ، از اين مكان عزيمت كرد و چون مسافتى كه در اين روز بايد مىپيموديم بسيار كم بود بعد از نيمه‌شب به بئر رسيديم . در اين مكان جز مسجد جائى براى سكونت نبود و به همين‌سبب سفير تصميم گرفت در آنجا منزل كند پيشنماز مسجد از سكونت وى در مسجد راضى نبود .\r\nاين روحانى عمر نام داشت و نسب خود را به محمد پيغامبر اسلام مىرسانيد و به همين مناسبت عمامهء سبز بر سر داشت كه بين مردم اين نواحى مزيت و اولويتى بزرگ به حساب مىآيد . دختران بسيار جوانش نيز صبح فردا با صورتهاى پوشيده اما سربند سبز نمايان شدند .\r\nروز اول اكتبر ، سفير پس از آنكه كاروان را بر روالى كه هنگام حركت از قزوين معين كرده بود ، كمى زودتر روانه كرد خود نيز از اين مكان به راه افتاد . پس از خروج از دهكده ، در فاصله‌اى نزديك در دست راست جاده ، بقاياى قلعه‌اى بسيار محكم را كه اللهورديخان هنگام فتح ايالت لار آن را خراب كرده بود مشاهده كرديم . ساختمان اين قلعه بر صخره‌اى بسيار مرتفع قرار داشته است با چنان شيبى در هرطرف كه معلوم نبود براى ورود بدان چگونه بالا مىرفته‌اند .\r\nيك ساعت بعد از نيمه شب ، به دهكدهء ديانه وارد شديم . به دستور سفير گروهى از خدمه پيشتر فرستاده شده بودند تا مسكن همراهان و اطاق وى را در مسجد و قبرستانى كه هنگام آمدن در آنها منزل كرده بودند آماده كنند . اما هنگام ورود با حيرت بسيار فرستادگان را پشت در مسجد متوقف ديديم . اين افراد وارد مسجد و قبرستان نشده بودند زيرا بدانها گفته بودند كه از دو ماه پيش بدين‌سو دو نفر را در اين گورستان دفن كرده‌اند و جسد يكى تازه بگور سپرده شده است ، و همين امر فرستادگان را به وحشت انداخته\r\n\r\n","description":"","footnote":"","page_name":" 396 ","page_number":427},
  {"content":"\r\n\r\nبود . سفير دستور داد در گورستان را باز كنند و به داخل بروند و ببينند آيا بوى بد استشمام مىشود . وارد شوندگان در ابراز نظر يكسان نبودند اما سفير نظر كسانى را ترجيح داد كه معتقد بودند هيچگونه بوى بدى استشمام نمىشود . و بر اين اساس دستور داد وسائل خواب خودش را در آنجا مستقر كردند و با اينكه كمتر شبى غذا مىخورد اين‌بار دستور داد كه براى شب غذائى تدارك كنند .\r\nگروهى آن ضيافت شبانه را در جائى چنان مشؤوم به فال بد گرفتند و نسبت بدان ابراز اشئمزار مىكردند . اما كسانى كه پيشتر از آن دچار ترس و وحشت شده بودند پس از استراحت كامل اضطرابشان تسكين يافت .\r\nاز طرف ديگر ، سفير بمحض ورود با پذيرائى حاكم محل كه از بذل مقدور دريغ نكرد مواجه شد . ضيافت‌كننده زنى بود كه حكومت محل را بر عهده داشت و عده‌اى از مردم نيز او را مدد مىكردند .\r\nاين زن اگرچه هفتاد سالى از عمرش مىگذشت بقدرى فعال و چابك و شاداب بود كه موجبات شگفتى همهء ما را فراهم كرد . او گذشته از آنكه هرچيز مورد لزوم را براى ما فراهم كرد ، بمحض ورود مقاديرى نان و تخم‌مرغ و تعدادى جوجه و صبح فردا تعدادى پرنده و چند بزغاله و گوسفند براى ما فرستاد و چون مىدانست سفير گاه‌گاه شير تازه مىنوشد مقدار زيادى شير نيز بر آنها مزيد كرد . در عوض ، اين زن مهربان از سفير درخواست كرد كه به همراهان خويش اجازهء ورود به خانهء او را ندهد زيرا چند دختر شوهردار و عزب داشت ، و چون سفير درخواست وى را اجابت كرد خدمات صادقانهء خويش را كه از چابكترين مردان نيز ساخته نبود دنبال كرد . نه تنها هرگونه توشهء راه براى ما فراهم آورد بلكه راهنمايانى فرستاد تا ما را در گذشتن از كوهى صعب‌العبور كه بين اين دهكده و شهر لار بود مدد كنند و ده مرد قوى و چالاك را كه همه عرب بودند و با كمال وظيفه‌شناسى از وى اطاعت مىكردند مأمور كرد كه تخت روان سفير را روى دست حركت دهند . اين زن كه گل خانم ناميده مىشد قد بلند و اندامى نسبتا فربه داشت و با\r\n\r\n","description":"","footnote":"","page_name":" 397 ","page_number":428},
  {"content":"\r\n\r\nاين حال بسيار چابك بود . صورتى بزرگ و بدشكل ، بينى كج و نوكدار ، و نگاهى نافذ داشت كه چنان كه در اعمال و حركاتش ديده بوديم ، از جسارت و اقتدارش حكايت مىكرد . گل خانم كه اصلا تركمان بود از جوانى مورد محبت اللهورديخان قرار گرفته اكنون نيز در دستگاه خان نفوذ و اعتبارى داشت چنان كه خان حكومت مادام العمر اين دهكده و چند دهكدهء مجاور آن را به وى واگذاشته بود . چند گلهء بزرگ گوسفند داشت كه بعد از مرگ شوهر و پسرش به خوبى از آنها نگاهدارى مىكرد . و در سراسر ناحيه مورد احترام اهالى بود . سفير بدون توجه بدين كه ، به فرمان شاه ، عموم دهكده - هاى مسيرش موظف به تدارك آذوقه براى وى بودند دستور داد بهاى آنچه را فراهم كرده بود به وى بپردازند و نيز به دستور وى ، هداياى كوچكى به برخى از فرزندانش داده شد . و هم به دستور وى ذكرى از اين زن شجاع را كه از هر حيث شايسته بود در اين سفرنامه آورديم .\r\nروز دوم ، نيم‌ساعت به غروب مانده سفير از ديانه حركت كرد و در آغاز شب به كوهپايه رسيد و خود و همراهانش از آب خوش و گواراى آب‌انبارى كه در دست چپ جاده بود دماغى تازه كردند . بعد از آن صعود از كوهى را كه در آمدن سخت ما را ناراحت كرده بود ، بدون زحمت آغاز كرديم و سبب يكى اين بود كه اين‌بار مشعلهائى با خود داشتيم كه در راه رفتن موجب اطمينان خاطر بود ، و ديگر آنكه چندى پيش خان شيراز شكافها و گذرگاههاى بد را هموار ساخته بود . دو ساعت بعد از نيمه شب ، با گذشتن از دامنهء كوهى كه دژ بر فراز آن ساخته شده است به لار رسيديم . حاكم شهر به احترام سفير ، يا براى آنكه وانمود كند كه توپ در اختيار دارد ، چند گلوله‌اى شليك كرد و خدا رحم كرد كه از اين افتخار جان سالم بدر برديم زيرا گلوله‌ها سوت‌كشان و با صدائى مهيب از روى سرمان گذشت ، چنان كه همگى گيج و گنگ شديم . سفير در خانهء بازرگان ثروتمندى به نام خواجه نظر كه سابقا قسمت اعظم تجارت خود را در هرمز انجام مىداد مسكن گزيد . اين خانه در محله‌اى بسيار خنك واقع\r\n\r\n","description":"","footnote":"","page_name":" 398 ","page_number":429},
  {"content":"\r\n\r\nشده بود . سقف راهروها و اطاقهايش را با تيرهاى بلند و باريك پوشانيده بودند و حياطى كوچك داشت كه ده دوازده پله از قسمتهاى ديگر عمارت پائين‌تر و انباشته از انواع درخت ، بخصوص درختان نارنج و ليمو بود . وجود اين درختها اطاقهاى قسمت پائين خانه را بسيار تاريك كرده بود . در اين خانه گذشته از اطاقهاى محل سكونت سفير ، اطاقهاى راحت ديگرى را براى سكونت روحانيان همراه وى و عده‌اى ديگرى از خدمه اختصاص دادند و ديگر همراهان نيز در كاروانسرائى در همان نزديكى منزل كردند . صبح فردا ، حاكم شهر كه همان بود كه هنگام آمدن حكومت مىكرد به ديدار سفير آمد .\r\nاگرچه تصميم سفير اين بود كه جز فرداى ورود را در اين شهر نماند ، همان علتها كه در گذشته وى را اجبارا در اين شهر ماندگار كرده بود مدت توقفش را به هشت روز كشانيد تا آنكه سرانجام تاب تحمل موذيگرى و خست اين مردم را نياورد و عصر روز هشتم از شهر خارج شد و به قرارگاه كاروانها رفت . با آنكه حاكم و مهماندار مخفيانه از كارشكنى خود دست نكشيدند و سعى كردند او را از عزيمت باز دارند ، تقريبا به زور دستور حمل بار خانه را داد و با اينكه ساعتى از شب گذشته بود از لار حركت كرد .\r\nاين بار دقيقا ارتفاع آفتاب را اندازه گرفتيم و معلوم شد اين شهر در هفده و يك سوم درجه عرض جغرافيائى واقع شده است و ارتفاع آن به قدر بيست دقيقه از هرمز كمتر است . سفير ، هنگام توقف در لار از طريق مهماندارش خواجه نظر ، اطلاع پيدا كرد كه چند ماهى پس از زندانى شدن و پيش از مرگ شاه ابراهيم خان « 244 » ناگهان در هوائى خوب و وقتى نامنتظر زمين‌لرزهء شديدى در لار حادث شده بطور متواتر و با شدت و ضعف هشت روز ادامه يافته بود . اين زلزله بهترين قسمتهاى شهر را خراب كرده بسيارى از مردم را كشته بود و به گفتهء خواجه نظر اگر بمحض آغاز زلزله\r\n\r\n\r\n","description":"","footnote":"\r\n( 244 ) مقصود ابراهيم خان ثانى امير لار است كه در اين ولايت حكومت موروثى داشت و شاه عباس او را به بهانهء اين‌كه زن يك بازرگان ونيزى را در نزديكى لار از كاروانى ربوده و به حرمسراى خويش برده بود بوسيلهء اللهورديخان امير الامراى فارس دستگير و مسموم كرد ( ر ك زندگانى شاه عباس اول از نصر إله فلسفى مجلد پنجم صفحهء 221 ) . - م .\r\n","page_name":" 399 ","page_number":430},
  {"content":"\r\n\r\nمردم به صحرا نكوچيده بودند كشتار بيشترى مىكرد . پس از وقوع اين حادثه مردم كه از زندانى شدن ابراهيم خان آگاه بودند فال بد زده بروز حادثه را نشانه‌اى بر مرگ حتى الوقوع شاه لار و تصرف ايالت به دست ايرانيان دانسته بودند . اما در حقيقت نشانهء بارز سقوط شاه خست و بيدادگرى وى بود كه بر اثر آن مورد نفرت تمامى مردم لار بود . به همين سبب مردم نيز هنگام نياز واقعى او را رها كرده بودند . از عجايب آنكه در اين زلزله همهء خانه‌هاى طاق زده خراب شده بودند ، حال آنكه خانه‌هائى كه با تير چوبى پوشيده شده بود سالم و سرپا مانده بودند .\r\nروز دهم اكتبر ، در ساعتى كه بيان كرديم سفير از لار حركت كرد و با آنكه تصميم آن بود كه در اين شب پنج فرسنگ راه پيموده به كاروانسرائى خوب و قابل سكونت برسيم و مهماندار نيز دستور داشت براى روز بعد آذوقه به كاروانسراى مزبور برساند ، پس از يك ساعت راه‌پيمائى سفير تغيير عقيده داد و تصميم گرفت اين شب را در كاروانسراى ديگرى در دو فرسنگى لار بماند . بدين‌سبب عربى را كه چاپارى سريع السير بود براى دادن اين خبر به كسانى كه جلو افتاده بودند فرستاد تا در همين نخستين كاروانسرا توقف كنند . اما اين مرد خشن ، طبق معمولا عربها ، ترياك زيادى خورده بر اثر آن در ميان جاده بخواب رفته بود . چنان كه وقتى به كاروانسرا رسيديم خبر شديم كه ديگران از آن گذشته و رفته‌اند و چون جز وسائل خواب سفير كه اتفاقا در همين كاروانسرا مانده بود وسيلهء ديگرى در دسترس نبود ، عده‌اى را با پول به دهكدهء مجاور فرستاديم تا آذوقه خريده بياورند و به كسانى كه جلوتر رفته بودند خبر داديم كه فرداى آن روز در كاروانسراى ديگر در انتظار ما باشند .\r\nروز يازدهم ، پس از پيوستن به كسانى كه جلوتر رفته بودند حركت كرديم و بعد از پنج روز راهپيمائى كمى پيش از نيمه شب به قبرستان رسيديم . همهء اين پنج روز و فرداى رسيدن به قبرستان نيز از گرمائى كه در سراسر سفر نظير آن را احساس نكرده بوديم دچار رنج فراوان شديم و با اينكه خوراكى بسيار داشتيم جز خربزه كه\r\n\r\n","description":"","footnote":"","page_name":" 400 ","page_number":431},
  {"content":"\r\n\r\nموجب تسكين گرماى طاقت‌فرسا بود چيزى از گلويمان پائين نرفت .\r\nكاروان روز شانزدهم از قبرستان به راه افتاد و سفير در همين روز قاصدى سريع السير روانهء هرمز كرد و از حاكم خواست كه براى طى كردن فاصلهء كم بندر و جزيره كشتيى آماده كند . ما نيز به دنبال كاروان ، پيش از طلوع آفتاب به كاروانسراى كجى رسيديم . در اين روزها هوا همواره گرمتر مىشد . همهء آب‌انبارهاى بين لار و كجى پر بود اما از آبى بسيار بد طعم . در اواسط ماه اوت بارانى تند و فراگير چند ساعت در سراسر ايالت لار باريده بعد از دو سال آب‌انبارها را پر كرده بود . اما چون زمين خشك بود .\r\nآب باران ضايع شده رنگ و بو و مزهء طبيعى خود را از دست داده بود . اتفاقا مقدارى آب براى مصرف سفير تا بندر باقى مانده بود .\r\nهنگام بازگشت ، همهء دهكده‌ها و قبايل چادرنشين نزديك كجى خالى از سكنه بود . در حقيقت دو سال خشكى و بىآبى آنان را ناگزير كرده بود كه براى نجات خود و گله‌هاى خويش از اين ناحيه مهاجرت كنند و به نزديكى هويزه و شوشتر بكوچند . تنها چند تنى از فقراى آنان كه از صيد ماهى در درياى مجاور ، اعاشه مىكردند باقى مانده بودند و اين دريا بيش از دو فرسنگ با كاروانسرا فاصله نداشت . تعدادى زن و بچهء همين مردم كه خبر آمدن سفير را شنيده بودند بسرعت خود را به ما رسانيدند و پس از آنكه از باقيماندهء غذاى افراد كاروان اشباع شدند به دستور سفير صدقاتى نيز بدانها دادند . چون اين بينوايان همگى لخت و عور بودند و فقط قسمتى از بدن را با كهنه‌پاره‌هائى پوشيده بودند از آنها پرسيديم كه با آن وضع از گرما ناراحت نمىشوند ، و پاسخشان اين بود كه گرما بدانها آسيبى نمىرساند و آنچه آنها را نابود مىكند و رنج مىدهد سرماست و به همين‌جهت قسمت اعظم صبح هرروز را مقابل آفتاب مىنشينند تا خود را گرم كنند . به عقيدهء اين بينوايان براى آدميان و حيوانات هيچ دشمنى از سرما بدتر نيست .\r\nسفير روز هفدهم از اين مكان حركت كرد و هشت فرسنگ فاصلهء كجى تا بندر را بىوقفه پيمود و به جائى رسيد كه دو سال پيش از\r\n\r\n","description":"","footnote":"","page_name":" 401 ","page_number":432},
  {"content":"\r\n\r\nآنجا بسوى لار حركت كرده بوديم ، و در انتظار آنكه خيمه‌ها را برافرازند در همان خانهء پيشين منزل كرد . اين خانه بسيار ناراحت و شبيه رواقهائى بود كه فقراى اسپانيا در آن سكونت مىكنند و چون صاحب‌خانه نيز مىبايد با سفير در آن منزل كند ناگزير قسمتى از يك اطاق را با پارچه‌اى از قسمت ديگر جدا كردند و براى سفير اطاق خوابى ترتيب دادند .\r\nصبح فردا سلطان يا حاكم بندر كه بر همهء سرزمينهاى اين ناحيه از جمله دژ گومبرون و جزيرهء قشم حكومت مىكند . به ديدار سفير آمد و به وى قول داد كه هرگونه وسيلهء لازم را براى عزيمت افراد و حمل بار و بنه‌اش به هرمز در اختيار وى خواهد گذاشت . وسائل دريائى حاكم چيزى نبود مگر پنج شش زورق كه سفير مىبايد كرايهء آنها را بپردازد . مع‌ذلك اين شخص زحمت‌افزا شد و همچون حاكم لار با بىشرمى تمام از سفير مطالبهء هديه كرد . اما همان پاسخى را گرفت كه بدان يك داده شده بود . سفير به حاكم پيغام داد كه ممكن است بازرگانان در اين‌گونه موارد فرمانبردار وى باشند اما او به عنوان سفير پادشاهى بزرگ جز به شاهى يا سفيرى همپايهء خود هديه نمىدهد ، همچنانكه كه تاكنون نيز بدين شيوه عمل كرده است ، و متذكر شد اگر هنگام آمدن يا بازگشت به برخى از حكام شهرهاى مسير يا ايرانيان ديگر هدايائى داده است براى ابراز حقشناسى و در برابر خدمات آنان به وى يا همراهانش بوده است . و حتى نسبت به خداوندگار او ، خان شيراز ، و على بيگ كه همراه اوست به همين شيوه عمل كرده است . اما اين حاكم كه اللهوردى سلطان ناميده مىشد براى دريافت هديه بر اصرار خويش افزود و هنگامى كه ديد از اين طريق به مقصود نمىرسد راه ديگرى پيش گرفت و اسبى نامرغوب براى سفير فرستاد و پيغام داد كه بهترين اسب ايران را كه حداقل پنجاه تومان - معادل هشتصد اكو - ارزش دارد به وى تقديم كرده است . سفير كه از رفتار وى به خشم آمده بود اسب را بازگردانيد و پيغام داد كه هيچ‌چيزى براى وى نفرستد زيرا مطلقا نيازى ندارد و متذكر شد كه گستاخى و رفتار نامناسب وى را كه\r\n\r\n","description":"","footnote":"","page_name":" 402 ","page_number":433},
  {"content":"\r\n\r\nدرست نقطهء مقابل رفتار مؤدبانهء امامقلى خان رئيس او بوده است به شاه گزارش خواهد داد ، و با اين پيام قاطع فرستادگان حاكم را شگفت‌زده بازگردانيد . اين اللهوردى هنگام عبور سفير از شيراز در خانهء خان سمت آبدارباشى داشت و در همان شغل نيز بسيار بىشرم بود . اين شخص نه تنها چند تن از خدمهء سفير را كه چند روز پيش ، براى رفتن به هرمز گذرشان به بندر افتاده بود تلكه كرده بود بلكه برادر ديماس « 245 » روحانى پروتستان را نيز مورد توهين و آزار قرار داده بود . اين روحانى كه همراه سفير به ايران آمده بود روزى كه به قبرستان رسيديم از وى درخواست كرد كه به وى اجازه دهد پيشتر از كاروان حركت كند و دو سه روز زودتر به صومعهء خود در هرمز برسد . - وى يك روز زودتر از سفير به بندر رسيد و هنگامىكه عازم هرمز بود اين حاكم مانع وى شد و با همهء نادارى از او هفت تومان - معادل بيش از يكصد اكو - رشوه خواست و چون روحانى بينوا مطلقا پولى نداشت حاكم وى را مجبور كرد كه در انتظار سفير بماند . كشيش حكايت كرد كه اللهوردى سلطان براى باجگيرى از او به بهانه‌اى مجعول متوسل شده وى را متهم كرده بود كه قصد داشته است عربى را كه مسيحى شده بود با خود از دريا عبور دهد . چون بىشرمى اين مرد بر همه‌كس آشكار شده بود و ضعف حاكم و ديگر صاحب‌منصبان هرمز نيز در برابر اين شخص بر تجرى او مىافزود سفير از آن بيم داشت كه مبادا اين شخص خشونت و بىشرمى را از حد بگذراند و با خود او نيز رفتارى آنچنان را پيش گيرد ، از اين جهت ، بمحض آنكه يكى از اهالى هرمز كه چند ساعت پيش وارد بندر شده بود قصد بازگشت كرد سفير شخصا كشيش را به ساحل دريا برد و با همهء ممانعتى كه از طرف عربها به عمل آمد ، بر زورق نشانيد و حركت داد و با اينكه سربازان بندر با سر و صداى زياد و بوسيلهء قايقى بادبان‌دار به تعقيب زورق پرداختند ، حركاتشان بىنتيجه ماند . بعد از رفتن كشيش ، سربازان شكايت به اللهوردى سلطان بردند و يكى از آنها بىشرمى را از حد\r\n\r\n\r\n","description":"","footnote":"\r\n( 245 )  Dimas \r\n","page_name":" 403 ","page_number":434},
  {"content":"\r\n\r\nگذرانيد و ادعا كرد كه در آن گيرودار ضرباتى نيز به دو وارد شده است . اين جار و جنجال موجب شد كه سفير نتواند در آن روز كسى از همراهان را به هرمز بفرستد . زيرا محليها از بيم حاكم جرأت عبور دادن كسى را از دريا نداشتند و حتى در برابر پول نيز زورق در اختيار احدى نمىگذاشتند . در اين موقع سفير بعمد شهرت داد كه قصد دارد در همان شب قاصدى سريع‌السير نزد شاه گسيل دارد و از رفتار ناشايست اللهوردى سلطان و شيطنت كاشىبيگ - مهماندارش - كه او را ناگزير به ماندن در بندر كرده است شكايت كند و با تصميم قطعى مبنى بر اين‌كه دينارى پول به احدى به عنوان باج و رشوه ندهد ، پيغام داد كه اگر قاصد وى را صبح فردا روانهء دربار نكنند چاپار اختصاصى خود را خواهد فرستاد .\r\nحرارت هوا در اين شب بطور وحشتناك زياد شد . سفير كه صبح زود برخاسته بود دستور داد اشياء مورد لزوم را به محل سكونتش آوردند و در اين حالت كه آمادهء نوشتن نامه به شاه مىشد يكى از برادران اللهوردى سلطان كه سمت معاونت وى را نيز داشت ، همراه مهماندار با شتاب نزد وى آمد و از طرف سلطان پيام آورد كه مىتواند بدون فوت وقت خدمه و اسبابهايش را به هرمز بفرستد زيرا همه‌چيز آماده است و درخواست كرده بود پوزش وى را در مورد تأخير در اين كار بپذيرد . از اين پس افراد زيادى دست به كار شدند و چنان بسرعت همه‌چيز را روبراه كردند كه حمل و نقل خدمه و بار و بنهء سفير در يك لحظه عملى شد . در حقيقت اين تغيير حالت ناگهانى حاكم و خدمت بىتوقع وى از تقاضاهاى پيشين وى ، براى سفير ارزش بيشترى داشت . بعد از ظهر همين روز رئيس اگوستينى صومعهء هرمز همراه برادر امانوئل دو سن مارى از روحانيان همان صومعه كه با ما از اصفهان بيرون آمده و از لار به بعد از كاروان ما پيش افتاده بودند نزد سفير آمدند . عصر هنگام ، يكى از نوكران حاكم با قايق بزرگ بادبان‌دارى نزد سفير آمد و اظهار داشت براى انتقال وى به كشتيى كه در نيم فرسنگى ساحل لنگر انداخته ، آماده است . همچنين دو كشتى كوچك مسلح به بندر\r\n\r\n","description":"","footnote":"","page_name":" 404 ","page_number":435},
  {"content":"\r\n\r\nآمد . يكى از اين كشتيها به ساحل نزديك شد و قسمتى از بار و بنه ، از جمله وسائل اطاق نشيمن و خواب سفير و همچنين دو سه پيشخدمت را كه نتوانسته بودند با ديگران حركت كنند سوار كرد .\r\nغروب روز هيجدهم سفير همراه رئيس صومعهء هرمز و روحانيان همراه وى از بندر عزيمت كرد ، و پيش از فرا رسيدن شب خود را به كشتى بزرگى كه در انتظار آنان بود رسانيدند . ناخداى كشتى كه آندرئاس كوئلو « 246 » شوهر خواهر دن‌لوئى دسويا « 247 » حاكم دژ هرمز بود ، از سفير و همراهان به خوبى استقبال كرد . بادى ملايم كه در مدتى كمتر از يك ساعت مىوزيد ، كشتى را به قدر يك تير پرتاب از ساحل دور كرد . اما بلافاصله هوا چنان آرام شد كه ناچار شديم در عمق چهارمترى لنگر بيندازيم . بدين‌ترتيب شب را ، چنان كه گفتى در گومبرون اقامت كرده‌ايم در كمال راحتى گذرانديم .\r\nروز نوزدهم ، اگرچه باد كمى وزيدن آغاز كرد بطوريكه هرمز را در سه فرسنگى خود مشاهده كرديم ، مع‌ذلك ناخدا ناگزير محكومين به اعمال شاقه را به پارو زدن واداشت . هنگامى كه به نيم فرسنگى جزيره رسيديم آنتونيو بارتود سيلوا « 248 » رئيس شوراى دولتى هند و قائم مقام وى آمدند و سفير را با زورق خود به مسكنش رسانيدند .\r\nوى در آنجا ناظر خرج امور مالى هند را نيز در انتظار خود ديد .\r\nسفير پس از تشكر از مستقبلين و مرخص كردن آنان شكر خدا را به جاى آورد كه پس از تحمل زحمات بسيار و با كمترين مدد ديگران ، بعد از گذشت دو سال و هفت روز از همين ماه سال 1617 كه هرمز را به قصد بندر ترك كرده بود سرانجام سفرش را به پايان مىرسانيد . « 249 »\r\nاگرچه سفير در اوائل فصل دريانوردى و هوائى مساعد به هرمز رسيد تا از كشتيهائى كه به گوآ مىرفتند استفاده كند ، مع‌ذلك\r\n\r\n\r\n","description":"","footnote":"\r\n( 246 )  Andrea Coello \r\n( 247 )  Don Louis de Soya \r\n( 248 )  Antonio Barreto de Silva \r\n( 249 ) هفتم مارس 1619 ( 25 ربيع الاول 1028 ه ) .\r\n","page_name":" 405 ","page_number":436},
  {"content":"\r\n\r\nبىآنكه بتوانيم علت آن را حدس بزنيم ، به هيچ كشتيى براى حركت دست نيافتيم . برخى حدس مىزدند كه كشتيهاى پرتغالى از بيم برخورد با كشتيهاى انگليسى كه در اين موقع سال از سورات حركت كرده بين گوآ و هرمز آمد و رفت مىكنند به هرمز نمىآيند .\r\nبدين ترتيب سفير ناگزير همهء زمستان را در هرمز ماند . اين اقامت اجبارى بيش از همهء حوادث سفر او را خشمگين كرد . اين اقامت اجبارى بيش از همهء حوادث سفر او را خشمگين كرد . زيرا علاوه بر ناملايماتى كه با آنها آشنا بود ، اين انديشه كه با حال ناسازگار و آرزوى ديدار اسپانيا بايد يك سال تمام اجبارا در هرمز و هند بماند آزارش مىداد و بخصوص شش ماه توقف اجبارى در هرمز با اينكه زمستان اين ناحيه بسيار معتدلتر از زمستان اروپاست او را سخت كسل مىكرد .\r\nدو سالى بود كه در هرمز و لار و حتى ساحل عربستان بارانى نباريده بود چنان كه همهء آب‌انبارها خشك شده بود و مردم سخت از بىآبى در رنج بودند . به همين جهت جز آبى كه با بهاى گران از خشكى و جزيرهء قشم مىآوردند آب قابل شرب ديگرى پيدا نمىشد .\r\nصبح روز پيش از آمدن سفير ، بارانى سيل‌آسا باريده بود اما اين رگبار فقط يك ربع ساعت به طول انجاميد و نه تنها آب‌انبارها از آن سودى نبردند زمين سوخته را نيز جز اندكى مرطوب نكرد . دو ماه بعد ، يعنى دوم ژانويه يا دومين روز سال 1620 ، دو ساعت بعد از نيمه‌شب ، طوفانى عظيم آغاز شد و بارانى سيل‌آسا توأم با رعد و برقى وحشتناك باريدن گرفت كه چند سال بود نظيرش را در اين شهر نديده بودند . اين رگبار شديد دو ساعت به طول انجاميد چنان كه نه تنها همهء آب‌انبارها پر شد بلكه سراسر جزيره را سيلاب فرا گرفت . شگفت آنكه بمحض دميدن روز گروههاى مختلف مردم از هر صنف از شهر خارج شدند و بىآنكه به زيانهاى وارده به خانه‌هاى خود كه اغلب خراب شده بود بينديشند به شادمانى پرداختند . در اين شادمانى حيوانات نيز از شتر و گاو گرفته تا خوك و بز و سگ شركت داشتند . اين حيوانات همچون مردم از پناهگاههاى خود بيرون آمده بودند و در گودالهاى پرآبى كه در صحرا مىيافتند به آشاميدن\r\n\r\n","description":"","footnote":"","page_name":" 406 ","page_number":437},
  {"content":"\r\n\r\nو آب‌تنى مىپرداختند . و به همين سبب است كه ما در اين سفرنامه از اين روز كه براى مردم هرمز روزى شكوهمند به حساب آمد يادى كرديم . پيش از اين باران ، در هرمز چنان قحط آب بود كه اگر ايرانيان جلو آوردن آب از جزيرهء قشم و خشكى را مىگرفتند همهء اهالى در خطر مرگ بودند . بخصوص طبقهء نادار شهر و مردم دهكده‌هاى جزيره از اين نعمت خداداد استفاده كردند و با دسترسى به آب مجانى دلى از عزا درآوردند . در جزيرهء هرمز و ساحل كارامانى و عربستان باران كم مىبارد و هر بارانى همچون رگبارهاى تابستانى اروپا ، با طوفان و رعد و برق و تگرگ درشت همراه است . در اين ناحيه در هر سال جز سه بار باران نمىبارد جز آنكه گه‌گاه باران اندكى مىبارد كه مدت آن بسيار كم است و هنرى جز آن ندارد كه گرد و خاك موجود در هوا را فرو نشاند و زمين را گلناك كند . چون هيچيك از خانه‌ها با سفال پوشيده نشده است و پشت بام آنها حتى كاهگلى هم نيست بلكه گل خالى است ، اگرچه باران همين گل را درهم مىفشرد با اين‌حال طوفان بسيارى از خانه‌ها را خراب مىكند چنان كه در همين نوبت نيز چنين شد .\r\nدر هرمز همه معتقد بودند كه شاه ايران براى محاصرهء شهر از كشتيهاى انگليسى استفاده خواهد كرد . اين شايعه را ايرانيان خشكى نيز دامن مىزدند . از همان روزها كه سفير اسپانيا از ايالت ساحلى ايران مىگذشت حاكم آن ايالت بر ماليات آب و آذوقه‌اى كه به هرمز صادر مىشد افزوده بود . با اينكه حاكم هرمز براى آنكه حاكم ايالت ساحلى ايران رد و بدل كالا را به كلى ممنوع نكند به وى اجازه داده بود در شهر هرمز خانه‌اى و فروشگاهى داشته باشد و دو ايرانى مقيم جزيره كالاى وى را به هر قيمت كه مىخواهند بفروشند اين حاكم در امورى كه در حيطهء اختيار شخص خودش بود هرروز جسورتر مىشد . علاوه بر اين شايعات كه از پندارهاى عاميانه فراتر بود ، چنان كه پيشتر گفته‌ايم ، انگليسيهاى مقيم اصفهان شهرت داده بودند كه در فصل بادهاى موسمى انتظار رسيدن هشت كشتى را دارند كه مأموريت آنها چپاول شهر هرمز است . اين خبر\r\n\r\n","description":"","footnote":"","page_name":" 407 ","page_number":438},
  {"content":"\r\n\r\nچند روز پيش از حركت سفير از اصفهان تأييد شد زيرا كنسول و ديگر انگليسيهائى كه در حلب مىزيستند از آن شهر حركت كرده از طريق دريا به طرابلس رفته بودند . بىحفاظى شهر هرمز و ضعف استحكاماتش و جاه‌طلبى شاه ايران كه مىخواست با تصرف هرمز شايستگى خويش را بيش از پيش اثبات كند بيش از هر خطر ديگر مردم را بيمناك كرده بود . درست است كه گروهى معتقد بودند كه كشتيهائى كه منبع درآمد تجار انگليسى هستند فصل دريانوردى را از دست نداده با كمك به شاه ايران در محاصرهء هرمز سرمايهء بازرگانان انگليسى را بخطر نخواهند انداخت اما گروه ديگر اساسا اين كشتيها را تجارى نمىدانستند و معتقد بودند كه پادشاه انگليس با اطلاع از وضع نامساعد اسپانيائيها در هند و بخصوص ضعف شهر هرمز ناوگان ضربتى خويش را بدين ناحيه گسيل داشته است . ظواهر نيز حكم مىكرد كه بين ايران و انگليس سازشى به عمل آمده باشد و حال آنكه در اسپانيا و بالنتيجه در هند و هرمز از اين بند و بستها به كلى بىاطلاع بودند . سفير كه در اين مورد شكى نداشت پيش از حركت از اصفهان تا حدى حاكم هرمز را در جريان اين حوادث گذاشت و حتى هنگامى كه در راه بود دو بار موضوع را كتبا به وى يادآور شد و وى را ترغيب كرد كه خود را عليه هرگونه پيشامدى مجهز و آماده كند . بعد از رسيدن به هرمز نيز به دو اندرز داد كه در انديشهء تجهيز و استحكام دژ باشد و كوچه‌هائى را كه بدان منتهى مىگردد سنگربندى كند . بخصوص كه باوجود كوچه‌هاى تنگ و ساختمانهاى بلند سنگربندى آنها آسان بود و گذشته از آن بامهاى خانه‌ها به همديگر راه داشت و مقاومت در روى بامها كاملا عملى و مقدور بود . اين احتياطات از آنجهت ضرور بود كه خود دژ به كلى فاقد خصوصياتى بود كه شايستهء اين نام است . با اين‌كه در شهر چند صومعه و خانه‌هاى بزرگ وجود داشت حاكم هيچ‌گاه به فكر نيفتاده بود كه براى روز مبادا مقدارى آذوقه در اين مكانها انبار كند . مسلم بود كه هنگام هجوم دشمن گروهى از مردم شهر نيز به دژ پناه مىبرند و حال آنكه در\r\n\r\n","description":"","footnote":"","page_name":" 408 ","page_number":439},
  {"content":"\r\n\r\nدژ براى ساكنان بالفعل هم حتى به قدر پانزده روز آب و غذا وجود نداشت .\r\nسفير به خوبى دريافته بود كه با وضع موجود رفتن او به اسپانيا لااقل يك سال عقب خواهد افتاد . بدين جهت تصميم گرفت كسى را به بندر جاسك بفرستد و تحقيق كند كه اگر يكى از كشتيهائى كه انگليسيها در انتظار آنها بودند از سورات رسيده قصد بازگشت به انگلستان داشته باشد در آن صورت وى نيز با آن كشتى حركت كرده در نقطه‌اى از سواحل فرانسه يا اسپانيا پياده شود . در اين باره نامه‌اى نيز به ادوارد موناك « 250 » نجيب‌زادهء انگليسى نوشت كه بتازگى سمت نمايندگى آن دولت را در جاسك يافته بود و در اصفهان بارها به خانهء سفير آمده بود . درست است كه هنگام توقف سفير در اصفهان ، بعد از آنكه انگليسيها دو كشتى تجارى هرمز را تصرف كردند وى از اين نجيب‌زاده و شخص ديگرى به نام گيوم و ديگر انگليسيها خواهش كرده بود به خانهء وى آمد و رفت نكنند و از طرفى اعتماد به خارجيها و بخصوص دريانوردان نيز خالى از مخاطره نبود ، اما در هر حال تن دادن بدين خطرات از سيزده يا چهارده ماه سرگردانى در جائى كه خود در معرض مخاطرات عظيم بود آسان‌تر مىنمود . گذشته از آنكه كسانى كه سفير از آنها چنان تقاضائى داشت تبعهء پادشاه انگليس بودند كه با پادشاه متبوع وى در صلح و صفا مىزيست . اما پس از نوشتن نامه‌ها ، در همان لحظه كه قصد فرستادن آنها را داشت به وى اطلاع موثق رسيد كه چهار كشتى تجارى انگليسى در حمايت يك كشتى جنگى به جاسك رسيده است . اين خبر وى را به كلى از فرستادن نامه‌ها منصرف كرد زيرا معلوم شد كه در اين سال كشتيهاى تجارى انگليس در سورات گرد آمده در پناه كشتى جنگى به جاسك آمده‌اند . از طرف ديگر همهء مردم سواحل هند ، و نيز انگليسها ، مىدانستند كه در همان روزها پنج كشتى پرتغالى عزم هرمز دارند ، بنابراين بيم تصادم بين كشتيهاى دو ملت بود و گذشته از آن همهء مردم وقوع جنگ را در\r\n\r\n\r\n","description":"","footnote":"\r\n( 250 )  Edouard Monac \r\n","page_name":" 409 ","page_number":440},
  {"content":"\r\n\r\nآن نواحى قطعى مىدانستند . بدين ترتيب سفير با آنكه بزرگترين آرزويش عزيمت به اسپانيا بود هرگونه تصميم عجولانه‌اى را در آن موقعيت بيهوده دانست . خبر جنگ بگومگوى زيادى بين مردم به راه انداخت . همه از آن بيم داشتند كه شاه ايران دست پيش بگيرد و جنگ را آغاز كند و پيش از آنكه كشتيهاى جنگى پرتغال رسيده باشند حوادثى نامطلوب رخ دهد . حاكم هرمز نيز اشخاصى را براى شناسائى كشتيهاى انگليسى به جاسك روانه كرده بود .\r\nاين فرستادگان اخبار جنگ را تأييد كرده خبر آوردند كه يكى از چهار كشتى انگليسى مسلح به شصت عرادهء توپ و سه هزار مرد جنگى است . از سوى ديگر بازرگانان و ديگر مسافرانى كه از ايران آمده بودند خبر دادند كه در ايران مطلقا سخنى از تهيهء مقدمات جنگ نيست و در فاصلهء شيراز تا دريا نيز آرامش كامل برقرار است .\r\nبنابراين همگان سخن سفير را در اين باره باور كردند بخصوص كه در همين موقع سفير نامه‌هائى از كيا سلطان « 251 » كه از طرف شاه به سفارت ايران در اسپانيا منصوب شده بود دريافت كرد . اين شخص هنگام حركت از اصفهان به شيراز اين نامه‌ها را به سفير نوشته از وى درخواست كرده بود اطلاعاتى دربارهء بادهاى موسمى براى عزيمت از هرمز به گوآ به وى بدهد تا بتواند در معيت او به اسپانيا عزيمت كند . و چون چند روز بعد نيز اطلاع يافتيم كه ناخدايان انگليسى جز به تخليهء كالاهاى بازرگانى خود و بارگيرى كشتيها از كالاهائى كه از اصفهان رسيده بود نمىانديشند هرگونه بدگمانى از خاطرها زدوده شد و رفته‌رفته آن بيم و هراس از بين رفت . با اين‌حال يك حيلهء جنگى عبث و نادرست كه از جانب حاكم هرمز عنوان شده بود مىتوانست بار ديگر دشمن را بيدار كند و به كارى بكشد كه مطلقا بدان نمىانديشيد . حاكم هرمز كه در همان روزها اطلاع يافته بود ردوندو « 252 » نايب السلطنهء هندوستان در گوآ از دنيا رفته و فرديناندالبوكرك ارشدترين مأمور پس از وى\r\n\r\n\r\n","description":"","footnote":"\r\n( 251 )  Caya Sultan  . شايد قياسلطان ؟ - م .\r\n( 252 )  rodondo \r\n","page_name":" 410 ","page_number":441},
  {"content":"\r\n\r\nجانشين او گرديده است ، بدون خبر كردن سفير از اين واقعه شهرت داد كه نايب السلطنهء جديد بلافاصله بعد از منصوب شدن راه دريا را پيش گرفته و با نيروى دريائى قدرتمندى مركب از چند كشتى بزرگ و كوچك جنگى بسوى هرمز در حركت است . قصد حاكم هرمز و مشاوران وى از پخش اين شايعهء بىاساس آن بود كه انگليسيها را بترسانند و وادارند نيروهاى خود را از جاسك عقب بكشند و وى را از بيم و هراسى دائم برهانند . بمحض آنكه حاكم اين خبر را به سفير داد وى آن را حيله‌اى خشن و نامطلوب دانست زيرا يقين داشت كه غيرممكن است نايب السلطنه بتواند با آن نيروى فوق‌العاده و با چنان سرعت به هرمز عزيمت كند بخصوص كه مىدانست چنان تجهيزات دريائى در هند وجود ندارد و فرامين پادشاه در امور جنگى هيچگاه بدين سرعت به اجرا در نمىآيد .\r\nگذشته از اين حاكم هرمز نه نامه‌اى در اين مورد به كسى نشان مىداد و نه نام‌آورندهء خبر را فاش مىكرد . جز آنكه همه‌جا گفتگو از سالخوردگى نايب السلطنه و وضع اندامى او بود و همه معتقد بودند كه مردى با چنان خصوصيات براى چنين مأموريتى به كشتى نخواهد نشست . اما اساسا حيلهء جنگى اختراعى حاكم بىمصرف ماند زيرا در همان روزها كشتيهاى انگليسى به سورات بازگشتند .\r\nاز آن گذشته شايعهء جنگ و ناوگان پرتغالى را به سخره گرفته آن را حيله‌اى ناموفق دانستند . بدين ترتيب سر و صداى آمدن نيروى عظيمى از گوآ رفته رفته از خاطرها محو شد . اما رسيدن اين خبر به شاه ايران وى را برانگيخت تا به خان شيراز فرمان دهد كه همهء زورق‌هاى موجود در ساحل دريا را گرد آورد و سيصدتائى از آنها را برگزيند و خود را آماده كند كه بمحض صدور فرمان پانزده هزار مرد جنگى به نقطهء كاملا غربى جزيرهء قشم كه نيروى دريائى اسپانيا بدانجا خواهد آمد اعزام دارد . اين خبر بلافاصله در هرمز پخش شد . در آغاز تصور همگان اين بود كه شاه ايران قصد دارد به استحكامات هويزه كه در برابر قشم قرار دارد حمله كند اما هنگامى كه متوجه شدند نيروى ايران تا بيست فرسنگى هرمز پيش آمده\r\n\r\n","description":"","footnote":"","page_name":" 411 ","page_number":442},
  {"content":"\r\n\r\nاست سراسر شهر به جنبش درآمد و همه معتقد بودند كه ايرانيان همان شب به شهر حمله خواهند كرد . حوالى دو ساعت از شب گذشته يكى از خدمهء سفير به نام آنتونيو تاوار « 253 » دوان‌دوان نزد عاليجناب آمد و گفت هم‌اكنون در نزديكى دژ دو عرب نزد حاكم آمده چنين خبرى آوردند و اكنون سراسر شهر دچار اضطراب است و افزود كه حاكم نيز بلافاصله به پادشاه هرمز و قاضى شهر خبر داده است كه بايد به دژ نقل مكان كنند و تا هم‌اكنون عده‌اى خود را به درون دژ كشيده‌اند . در همين موقع دو سه نفر از اهالى شهر نيز ترسان و لرزان نزد سفير آمده همين خبر را تكرار كردند . چون تا اين زمان در اين باره از طرف حاكم كوچكترين خبرى به سفير داده نشده بود ، وى براى كشف علت واقعى اين بىنظمى و اختلال بوسيلهء همين آنتونيو تاوار به حاكم پيغام داد كه واقعيت را به وى خبر دهد و به وى گوشزد كرد كه نبايد اجازه دهد نه شاه و نه هيچكس ديگر به دژ نقل مكان كنند . زيرا اين امر موجب خواهد شد كه شهر به كلى خالى از سكنه شود . اما پيغام برنده حاكم هرمز را چنان سرگردان و آشفته ديد كه نتوانست جواب درستى از وى دريافت كند و بدين ترتيب بدون هيچگونه پاسخ اطمينان‌بخشى نزد سفير بازگشت . بىنظمى و اختلال هرلحظه در شهر رو به تزايد بود زيرا مردم خبر شده بودند كه شاه و قاضى به دژ نقل مكان كرده‌اند و عنقريب گروه ديگرى نيز بدانها خواهند پيوست .\r\nبخصوص گروهى از زنان شهر با موى پريشان در كوچه‌ها به راه افتاده با صدائى چنان بلند شيون مىكردند كه گفتى دشمن بر شهر تسلط يافته است . سفير يادداشتى به حاكم نوشته درخواست و استغاثه كرد كه به علت اختلالى كه در شهر توليد خواهد شد اجازه ندهد هيچكس خانه‌اش را ترك كند . زيرا اگر سر و صدائى كه راه افتاده است حقيقت داشته باشد با اين ترتيب شهر به كلى و بدون قيد و شرط در اختيار دشمن قرار گرفته غارت و ويران خواهد شد و در آن صورت دژ و پناهندگان نيز از دست خواهند رفت و جز\r\n\r\n\r\n","description":"","footnote":"\r\n( 253 )  Antonio Tavar \r\n","page_name":" 412 ","page_number":443},
  {"content":"\r\n\r\nشرمسارى و رسوائى چيزى عايد وى و مشاوران و همراهانش نخواهد شد .\r\nحاكم كه كمى تسكين‌يافته بود شفاها به دومين پيغام برنده گفت در آن شب به كسى اجازهء ورود به دژ را نخواهد داد . اما تا آن زمان كه وى اين سخن را مىگفت بسيارى با جواهرات و اشياء قيمتى خويش به دژ رفته دينارى از مايملك گرانبهاى خويش را در شهر نگذاشته بودند . در اين خلال مردم گروه گروه نزد سفير مىآمدند تا بدانند كه آيا او هم به دژ خواهد رفت يا نه و چون مشاهده مىكردند كه وى و همراهانش چنان قصدى ندارند اندكى تسكين يافته باز مىگشتند . سفير به افرادى كه نزد وى آمدند اطمينان داد كه نه تنها خود و همراهانش به دژ پناه نخواهند برد بلكه در صورت ورود دشمن به شهر تا سرحد مرگ به دفاع خواهند پرداخت . در حقيقت از همان هنگام كه كشتيهاى انگليسى از سورات به جاسك رسيده بودند همهء اهالى هرمز اعم از پرتغالى و عرب و كشاورز ، از اينكه سفير در هرمز بود شادمان بودند زيرا حتى در صورت حملهء دشمن به شهر نيز وجود وى را براى خود نوعى اطمينان خاطر تلقى مىكردند . اما سفير از جهت آنكه در صورت وقوع حادثه‌اى غافلگير نشود در همان شب چهار زورق را مجهز كرده و به ملاحان اين زورقها كه پنجاه نفر مزدور بودند دستور داد با اولين خبر در ساحل مجاور آمادهء اجراى فرامين وى باشند و براى آنكه ملاحان از كار خود غافل نشوند مزد آنها را روزمره مىپرداخت . صبح فردا ملكهء هرمز كه اطلاع يافته بود سفير با رفتن او و شوهر و فرزندش به دژ مخالفت كرده است ضمن پيامى از وى درخواست كرد كه در اين موضوع پافشارى نكند . سفير به دو پاسخ داد كه در اين مورد اختيار با حكمران است اما وى به دو اطمينان مىدهد كه در حال حاضر هيچ موجبى براى ترسيدن وجود ندارد و هنگامى هم كه خطرى پيش آيد آنان وقت كافى براى پناه بردن به دژ خواهند داشت . چون هرروز هرج‌ومرج در شهر افزون مىشد و سفير مىخواست به مردم بنماياند كه هيچگاه خانهء خود را ترك نخواهد كرد ، دستور داد برخى\r\n\r\n","description":"","footnote":"","page_name":" 413 ","page_number":444},
  {"content":"\r\n\r\nاز خيابانها و كوچه‌هاى محله را سنگربندى كردند و براى اين كار تنى چند از نوكران خود و بردگان همسايه‌ها را به كار گرفت . قصد وى از اين كار آن بود كه همسايگان را از ترك خانه‌هاى خود باز دارد زيرا مسلم بود كه با آن اعمال هيچگاه نمىتوانست در برابر دشمن مقاومتى از خود بروز دهد . عده‌اى از زعماى هرمز از جمله سرمميز كل ماليات و ناظر امور مالى كشور كه پول زياد داشتند و آگاه‌تر و مجرب‌تر بودند ، بمحض آگاهى از آمدن انگليسها به جاسك پولها و اشياء قيمتى خود را در محلى مطمئن از دژ پنهان كرده بودند . با اينكه اركان دولت هرمز نه پيش از آن و نه در آن گيرودار مطلقا سفير و همراهان وى را به حساب نياورده در مقام مشورت با آنان برنيامده بودند ، وى صبح آن روز با گروهى از همراهان به ميدان جلو دژ رفته با حاكم و شاه و قاضى و سرمميز و ناظر مالى ملاقات كردند و همگان به عنوان تبعهء اعليحضرت پادشاه اسپانيا خود را براى هر موقعيتى در اختيار آنان گذاشتند . اما حكمران كه تصور مىكرد سفير با پيش كشيدن اين‌گونه سخنان مىخواهد حاكميت او را به خطر اندازد و از وى سلب مقام كند چنان خود را گم كرد كه نتوانست جوابى مقنع به درخواست وى بدهد . اين خصلت پرتغاليهاى هند است كه هرگونه توصيه‌اى را از مقامى داناتر يا بالاتر باشد توهين به خود تلقى مىكنند ، بخصوص كه توصيه‌كننده پرتغالى الاصل نباشد اگرچه ، بين خود پرتغاليها نيز گاهى چنين برخوردهائى پيش مىآيد . حاكم هرمز كه قويا خلق و خوى پرتغالى داشت و خود را باخته بود ، مىدانست كه زورقهاى ايرانيان در نزديكى هرمز لنگر انداخته‌اند ، و دشمن در كار خود جدى است ، پس نه تنها به تذكرات سفير اعتنائى نكرد بلكه همراه سر مميز و مأمور مالى ، خود را از وى دور كرد و از هر درى جز آنچه براى دفاع شهر ضرور بود ، سخن بميان آورد . اما سفير كه باقتضاى شغل و مقامش خود را وظيفه‌دار خدمت به پادشاه متبوع خويش مىديد و مداخله در اين گونه امور را ضرورى مىدانست بار ديگر با چند تن از ساكنان جزيره و معاون حاكم كه از راه رسيده بود نزد\r\n\r\n","description":"","footnote":"","page_name":" 414 ","page_number":445},
  {"content":"\r\n\r\nوى رفت و پيشنهادهاى پيشين را تكرار كرد و خود را آماده براى هرگونه مشورتى اعلام داشت و تذكر داد كه دفاع از شهر مستلزم نگاهبانى دقيق از دژ است و هم‌اكنون بايد همهء اقداماتى را كه پس از آمدن كشتيهاى انگليسى به جاسك ضرور بوده است به موقع اجرا گذاشت . سفير همچنين متذكر شد كه يكى از آن اقدامات لازم تفحص در وضع همهء پرتغاليهائى است كه صلاحيت و قدرت حمل سلاح دارند و همچنين از مردم شهر نيز هركه توانائى حمل سلاح دارد بايد مسلح شود ؛ اين گروههاى مسلح را بايد دسته‌بندى كنند براى هر گروه فرماندهى برگزينند و هر گروه را در محل معينى براى دفاع بگمارند ؛ با آنكه دشمن فاقد توپخانه است و بىسنگر نيز دفاع از شهر دشوار نيست مع‌ذلك بايد سنگرهائى در قسمت ورودى كوچه‌ها و برخى ديگر از نواحى شهر بوجود آورند . و سرانجام متذكر شد كه حتى لحظه‌اى درنگ و تسامح در انجام اين امور جايز نيست . سفير كه پس از اين اتمام حجت ملاحظه كرد حاكم مطلقا براى دريافت اين گونه مطالب گوش شنوا ندارد با تذكر مجدد اينكه اگر چنين تصميماتى را اتخاذ كردند به وى خبر دهند ، از حاكم خداحافظى كرد و به خانهء خود رفت در حالىكه مطمئن بود با اغتشاشى كه در شهر حكمفرماست اگر ايرانيها به حمله‌اى مبادرت كنند در اندك مدتى بر شهر و دژ تسلط خواهند يافت . اما وى ، براساس دلائلى كه قبلا آنها را بيان كرده‌ايم ، همواره اطمينان داشت ايرانيان درصدد حمله به هرمز نيستند و اين سروصداها نيز مانند جنجالى كه با پخش خبر حركت كشتيهاى جنگى پرتغال از هند راه انداخته بودند ، ساختگى است . ايرانيان ، يا براى آنكه وانمود كنند از آمدن كشتيهائى از هند بيم ندارند يا بموجب فرمان معجل شاه از خليج عبور كردند و به جلفار « 254 » واقع در قسمت ديگر ساحل عربستان رفتند . در اين حال همهء اهالى هرمز معتقد بودند كه ايرانيان همانگونه كه قبلا در بندر عمل كرده بودند جلفار را نيز غارت مىكنند و مىسوزانند و چون اين شهرك تنها جائى بود\r\n\r\n\r\n","description":"","footnote":"\r\n( 254 )  Zulpha \r\n","page_name":" 415 ","page_number":446},
  {"content":"\r\n\r\nكه براى بيچاره شاه هرمز باقى مانده بود وى اصرار داشت كه براى نجات آن سربازانى در اختيارش گذاشته شود اما اين كار ممكن نبود زيرا تعداد سربازان موجود در هرمز بسيار قليل بود و جز سه كشتى بادبانى و يك كشتى جنگى فاقد كارگران محكوم به اعمال شاقه و بدون سرباز ، همهء كشتيهاى ديگر همراه فرماندهان و سربازان براى مشايعت و حراست كالاى تجارى حاكم رفته بودند و ديگر صاحب‌منصبان پادشاه نيز در سند و بصره و ساحل عربستان بودند بطوريكه مردم عقيده داشتند كه جلفار قطعا دچار نهب و غارت گرديده سوزانده خواهد شد و بلائى كه قرار بود بر سر اهالى هرمز نازل شود دامن اعراب بيچارهء آن شهرك را خواهد گرفت . بسيارى از مردم هرمز نيز از اين خبر اندوهگين بودند زيرا مقاديرى از كالاى تجارى آنها در جلفار بود . اما اين بارقهء اميد به زودى محو شد زيرا شش هفت روز بعد فهميديم كه سپاهيان ايران ، بعد از خراب كردن و سوزاندن دهى كوچك نزديك جلفار و كشتن پنجاه شصت عرب نيكيلو « 255 » به جاى اوليهء خود بازگشته‌اند . شهرت داشت كه علت اين حركت سربازان ايرانى خشم شاه ايران نسبت به عربى از نيكيلو به نام كمال على بوده است . اين عرب چند سال پيش از نيكيلو به ساحل ديگر عربستان آمده و خانه‌هاى بىقواره‌اى براى خود و چند خانوادهء همراهش بنا كرده بود . علت نقل مكان اين شخص كه مردى دلدار و دلير بود آن بود كه نمىخواست غرور و بىشرميهاى ايرانيان را تحمل كند و همواره از خان شيراز و شاه ايران كه درصدد آزار و بيرون كردن وى از نيكيلو بودند مظنون و بيمناك بود . اين مرد گذشته از داشتن خصال نيكو قدرت داشت كه به كمك مردمى كه بىچون و چرا فرامين او را گردن مىگذاشتند عليه ايرانيان به كارهاى تازه‌اى دست بزند . و به همين سبب بلافاصله بعد از جايگير شدن در محل جديد با شاه هرمز و حاكم دژ كنار آمد و قول داد به شرط آنكه براى نگاهداشتن گروهى از مردم نيكيلو و گروههائى از اعراب مجاور كه به خدمت وى در\r\n\r\n\r\n","description":"","footnote":"\r\n( 255 )  Niquilu  ) ( شايد نخيلو ؟ ) - م .\r\n","page_name":" 416 ","page_number":447},
  {"content":"\r\n\r\nمىآمدند پولى در اختيار وى گذاشته شود ، براى دفاع از ناحيه در برابر ايرانيان در خدمت شاه اسپانيا باشد . اما چون حكام هرمز جز به منافع خود نمىانديشند و ديگر صاحب‌منصبان نيز اجبارا خود را موظف به تبعيت از آنها مىدانند هيچگاه بدين مرد شجاع كه قادر بود كثيرى از اعراب را كه به چيزى بسيار كم قانعند بسوى خود بكشاند ، توجهى نكردند غافل از آنكه در هند ، و بخصوص در هرمز ، كمك كردن به مردم محلى در برابر دشمنى قدرتمند همچون شاه ايران كه همهء اعراب از او در ترس و بيم بسر مىبرند ، در درجهء اول اهميت قرار دارد . بخصوص كه با اندك سخاوتى مىتوان اين مردم را تحت انقياد درآورد و براى هرگونه اقدامى آماده نگاه داشت . هنگام نزديك شدن سپاه ايران به هرمز ، مردم كمال على در برابر آنها جبهه گرفتند ، اما از اعراب همسايه كه به ايران نزديك‌ترند و اميرى دارند با اسمى عجيب و غريب - كارتان « 256 » كمك نخواستند . اگرچه استفاده از اين مردم كه فوق‌العاده نادارند و غالبا از طريق مزدورى نانى بچنگ مىآورند مستلزم كوشش و رنج فراوان است ، با اين‌حال آنان چون مطمئن بودند كه ايرانيان بعد از قلع‌وقمع اهالى و دژ هرمز بدانها حمله خواهند كرد ، تا حدى كه از دستشان برمىآمد موقعيت دهكدهء خود را مستحكم كردند بدين معنى كه چند زورقى پر از شن را در جاهائى كه مىپنداشتند دفاع از آنها آسانتر است قرار دادند و سنگرهائى براى جنگ با ايرانيان ايجاد كردند . صبح روزى ايرانيان با پنجهزار سرباز مسلح به تفنگ و دويست رأس اسب در يكصد و پنجاه زورق به مقر نيكيلوها رسيدند .\r\nاين سربازان در سى چهل مترى كرانه‌اى هموار ، خود را به آب انداخته شناكنان بسوى خشكى رفتند و در همان حال كه آب تا زين اسب سواران مىرسيد ، با سروصدا و خشم بسيار ، در چند نقطه به اعراب نكيليو حمله‌ور شدند . مرد شجاع نيكيلوئى در رأس دويست مرد كه سى نفر آنها سوار بر اسب بودند به مقابله با ايرانيان برخاست . سربازان كمال على با آنكه مىتوانستند با دور\r\n\r\n\r\n","description":"","footnote":"\r\n( 256 )  Carthane \r\n","page_name":" 417 ","page_number":448},
  {"content":"\r\n\r\nشدن از ساحل و گريختن به جاى امنى كه چند روز پيشتر زن و فرزندان خويش را منتقل كرده بودند خود را نجات دهند ، سرسختانه و با حرارتى هرچه بيشتر در برابر رگبار تفنگها و كمانهاى دشمن ايستادگى كردند و به قدر وسع به دشمن صدمه زدند اما سرانجام چون تعدادشان با نفرات دشمن نامتناسب و فرماندهشان نيز به ضرب دو گلولهء دشمن زخمى گرديده بود با چابكى و استفاده از شناختى كه از محيط داشتند خود را نجات دادند . ايرانيان عده‌اى از آنها را در حين عقب‌نشينى كشتند چنان كه شصت تنى از آنها و چهل تن از سربازان دشمن كشته در ميدان جنگ باقى ماندند . در حقيقت نيكيلوها كه نمىخواستند كلبه‌هاى فقيرانهء خود را ترك كنند در برابر تهاجم دشمن هرگونه اقدام ممكن را با شجاعت سربازى دلاور و فرماندهى بزرگ از خود بروز دادند تا درس عبرتى براى حكام هرمز باشد .\r\nدر سراسر مدتى كه ايرانيان اين دست‌درازى را در عربستان مىكردند در هرمز هيچ كارى براى دفاع از منطقه به عمل نيامد چنان كه گفتى براى زمامداران جزيره اهميتى نداشت كه مورد تجاوز و نهب و غارت قرار گيرند و اين در حالى بود كه شهرت داشت شاه ايران دست سربازان خود را براى غارت هرمز باز گذاشته و وعده داده است كه پس از تصرف شهر و جزيره شخصا به تصرف پسران و زنان و لوازم جنگى دژ بسنده خواهد كرد .\r\nبدون آنكه در اين باره روده‌درازى كرده باشيم بايد متذكر شويم با همهء علاقه‌اى كه شاه ايران به تصرف هرمز داشت ، نخست بسبب آنكه مىدانست عاليجناب سفير اسپانيا ناگزير به توقف در هرمز گرديده است ، و ديگر از آن جهت كه كشتيهاى انگليسى مقيم جاسك درخواست وى را براى شركت در تصرف هرمز رد كرده بودند ، در حمله به هرمز مردد بود و مسامحه مىكرد . از طرف ديگر درست است كه دفاع از هرمز بسبب فقدان آب و آذوقه كه مىبايد روزمره از جزاير مجاور تأمين گردد بسيار دشوار بود و تدارك اين‌گونه ما يحتاج عمومى براى چهل‌هزار سكنهء شهر و تعداد كثير پناهندگان\r\n\r\n","description":"","footnote":"","page_name":" 418 ","page_number":449},
  {"content":"\r\n\r\nدر دژ غيرممكن مىنمود ، با اين‌حال بسيارى از پرتغاليها و بربرها و كافران آب بسيارى ذخيره داشتند . مردم اين آبها را در چليكهاى كوچك و بزرگ و صندوقهاى چوبى قطران اندود كه آنها را استخر مىنامند - و حدود دو هزار آبخورى ظرفيت آنهاست ، نگهدارى مىكنند . گذشته از اين ، همهء خانه‌ها داراى چاه آب است كه ، ولو شور ، هنگام ضرورت از آن استفاده مىكنند . آذوقه نيز وضعى چنين دارد يعنى هر خانواده براى روز مبادا مقدارى ذخيرهء غذائى دارد . از اين گذشته همواره در شهر تعدادى خوك و گاو فربه وجود دارد كه از آنچه در كنار دريا مىيابند تغذيه مىشوند . همچنين غالب خانواده‌هاى فقير اسبى يا شترى يا خرى دارند كه هنگام ضرورت مىتوانند گوشت آنها را مصرف كنند . چون اين مسائل از نظر دشمن پنهان بود بنابراين دفاع از شهر امكان داشت ، و حال آنكه دژ نمىتوانست جز مقدارى طلا و نقره يا گروهى از انسانها را بطور موقت از خطر حمله نجات دهد و قطعا در صورت تصرف شهر آن امنيت ديرى نمىپائيد . از طرف ديگر ، مردم بيچارهء هرمز با اينكه از پرتغاليها زيان فراوان ديده‌اند اينان را بر ايرانيان ترجيح مىدهند زيرا پرتغاليها لااقل اجازهء كسب و كار بدانها مىدهند در صورتى كه سلطهء ايرانيان همين اميدهاى اندك را نيز بر باد مىدهد و بهترين نمونهء آن حال و كار بسيار نزار اعراب ايالت لار و اهالى قشم و بندر و موغستان است كه طعم بيدادگرى ايرانيان را چشيده‌اند . در حقيقت بىشرمى و غرور و خست ايرانيان مردم بيچارهء اين نواحى را در پست‌ترين مدارج بردگى قرار داده است . پس جاى تعجب نيست كه اعراب و بربرها كه دينى غير از دين ايرانيان دارند نسبت به پرتغاليها وفادارتر و بدانها علاقه‌مندتر باشند ، همچنان‌كه شاه هرمز و ديگر مقامات دولتى آن نيز تبعيت از پادشاه اسپانيا را بر اطاعت از شاه ايران ترجيح مىدهند . واضح است كه با وضع روحى مردم و در چنين موقعيتى ، اگر فرماندهى لايق وجود مىداشت دفاع از شهر لااقل براى مدتى امرى كاملا مقدور مىبود . اما حكام هرمز در اين زمينه‌ها هيچ اقدامى نكردند\r\n\r\n","description":"","footnote":"","page_name":" 419 ","page_number":450},
  {"content":"\r\n\r\nو بيش از ده هزار مرد را كه هنگام ضرورت مىتوانستند حداقل سه روز شهر را در حالت دفاع نگاه دارند و همهء اطراف آن را سنگربندى كنند به كلى عاطل و باطل گذاشتند . اقدام حاكم براى دفاع از شهر منحصر بود به مسلح كردن شش فروند كشتيهائى كه پرتغاليهاى هند آنها را ناويوس « 257 » مىنامند . در هريك از اين كشتيها ، بدون احتساب ملاحان ، بيست و پنج مرد جنگى به كار گماشته شده بود . همچنين حكام شهر در كشتى جنگى ديگرى كه فاقد كارگران محكوم به اعمال شاقه بود ، شصت سرباز مسلح گماشته بودند . بديهى است كه اين نيروى ضعيف قدرت كمترين مقاومتى در برابر دشمن نداشت . تازه همين تعداد سرباز نيز در محيطى يأس‌آور بسر مىبردند و جز به فكر نجات خويش نبودند . شاه هرمز در شهر هفتصد سرباز داشت اما حاكم و مميز و ناظر مالى جز چند سرباز اجير يا نوكر پير نداشتند كه مأمور جمع‌آورى پولى بودند .\r\nبيشتر سربازان روزمزد جز به كار حراست كشتيهائى كه حاكم براى تجارت به هند يا سند يا قطيف يا بصره يا ديگر نواحى مىفرستاد نمىرسيدند و با اينكه چنان كه گفته‌ايم ، چند ماه بود كه شهرت داشت ايرانيان براى حمله به هرمز با انگليسها قراردادى منعقد كرده‌اند و سفير نيز از همان هنگام كه در اصفهان بود چنين خبرى را به حاكم هرمز داده بود ، حاكم از حركت كشتيها بسود خود جلوگيرى نكرده بود . چنان كه هنگام ورود سفير به هرمز نه سربازى در اين شهر وجود داشت نه ناوگانى و نه دريادارى . زيرا حتى اين مقام نظامى هم در خدمت امور تجارى حاكم و در سفر بود چنان كه براى مسلح كردن شش كشتى موجود در بندر ، كه بدانها اشاره كرده‌ايم ، جز دويست سربازى كه به خدمت گرفته شده بودند كسى نبود حتى براى جانشينى افسران ناچار از مردم عادى استفاده شده بود . از ديگر اقدامات مشعشع حاكم اين كه به مردم هرمحله دستور داده بود در مكانهائى از طول ساحل كه ممكن بود دشمن به شهر حمله كند نگهبانانى بگمارند . برخى از اين قراولان پياده بودند و بعضى\r\n\r\n\r\n","description":"","footnote":"\r\n( 257 )  Navios \r\n","page_name":" 420 ","page_number":451},
  {"content":"\r\n\r\nسوار . اينان گشت مىزدند و كشيك مىدادند اما نه مخفيانه و بى سروصدا ، آنگونه كه حتى بربرها نيز هنگام جنگ عمل مىكنند بلكه هردسته از آنها در آغاز و پايان مأموريت طبل مىزدند و تفنگهاى خود را بصدا در مىآورند . اين نگهبانان تا نيم‌فرسنگى شهر و برخى تا مسافتى دور تر نيز مستقر شده بودند . مخترعان اين چريكهاى جديد بدانها دستور داده بودند كه بمحض رؤيت دشمن با چابكى عقب بنشينند و در هيچ نقطه‌اى از شهر در برابر آنها مقاومت نكنند . در حقيقت ، جاى امنى وجود نداشت تا اينان در مقام دفاع از آن برآيند و مفهوم اين فرمان نيز جز آن نبود كه عند اللزوم به مأموران دولتى خبرى داده شود تا به دژ پناهنده شوند .\r\nدرست است كه وجود اين‌گونه نگهبانان ضرورى بود اما اينان مىبايد رعايت سكوت را مىكردند و احتياط لازم را در كار خود به عمل مىآوردند . گذشته از آن ، عدهء كمى از آنها براى كسب خبر كافى بود و قاعدتا اين عدهء كم مىبايست خبر را به گروه بزرگترى برسانند كه قدرت مقاومت در برابر دشمن را داشته باشند . همچنين بايد چند زورق كوچك را نيز در دريا به نگاهبانى مىگماشتند زيرا اولين خبر را مىبايد چنان مأمورانى به ديگران برسانند . هيچكس نمىتواند منكر شود كه تجهيز چنين نيروى زمينى و دريائى ضعيفى در برابر سيصد زورق ايرانيان كارى عبث بود . زيرا تعداد افراد يكى از زورقهاى ايران از مجموع سرنشينان همهء كشتيهاى هرمز بيشتر بود . و اين غير از سربازانى بود كه ايرانيان در بندر گرد آورده بودند . و بالاخره قطعى بود كه ايرانيان حتى زمانى كه نيروى كمترى در حوالى هرمز داشتند مىتوانستند شهر را غارت كنند تا چه رسد به اكنون كه نيروى بسيار قدرتمندترى در اختيار دارند . در اين مدت حاكم بندر دو بار به سفير نامه نوشت و هديه‌اى مركب از انواع شربت و تنقلات براى وى فرستاد و از وى خواست كه به مقامات دولتى هرمز تذكر دهد كه لزومى ندارد خود را مهياى جنگ و دفاع كنند زيرا آنچه در انديشهء شاه ايران نمىگذرد حمله به هرمز است ، بخصوص كه عاليجناب در آن شهر اقامت دارد ، بلكه\r\n\r\n","description":"","footnote":"","page_name":" 421 ","page_number":452},
  {"content":"\r\n\r\nبايد متذكر باشند كه هرگونه تدارك جنگى ، ولو بسيار اندك ، ممكن است شاه - خداوندگار - او را به كارهائى وادارد كه اكنون در صدد آن نيست . از اين گذشته نمايندگان تجارى حاكم بندر در هرمز نيز هرروز شفاها همين اطمينان را به سفير مىدادند . سفير غالبا نامه‌ها و اين پيام‌آورندگان را نزد حاكم هرمز مىفرستاد تا وى را از اين بابت مطمئن كنند زيرا نمىخواست خود را در اين ماجرا وارد كند . از طرف ديگر سفير در پاسخ به نامه‌هاى حاكم بندر متذكر شد كه حاكم هرمز ناگزير است خود را آمادهء هر اتفاقى بكند و تأكيد كرد كه اگرچه نيروى هرمز شايستگى مقاومت در برابر هر مهاجمى را دارد چنانچه نيروهاى شما دست از تهديد بردارند و اسلحه بر زمين بگذارند هرمزيان نيز همان كار را خواهند كرد .\r\nعلت ادب و نزاكتى كه حاكم بندر در اين مورد بخرج مىداد آن بود كه در صورت ترسيدن بازرگانان از آمد و رفت به هرمز و قطع دادوستد ، از حقوقى كه كاروانها به وى مىپرداختند محروم مىشد . و چون حاكم هرمز نيز نمىخواست از درآمد تجارى خويش محروم گردد ، و از طرفى ايرانيان نيز دانستند كه خبر آمدن پنج كشتى جنگى اسپانيا به هرمز نادرست بوده است قواى خود را پس كشيدند و منحل كردند و در نتيجه كارها بر منوال قديم به جريان افتاد .\r\nچند روز بعد از اتمام اين سر و صداها ، سفير اقدامات خود را براى حركت به هند آغاز كرد . چند روزى پيش از آن سولى سانتا « 258 » منشى خود را با نامه‌هائى به عنوان اعليحضرت به اسپانيا فرستاده بود . در اين نامه‌ها گزارشى از اقدامات خود را در ايران به عرض رسانيده چگونگى وضع هرمز را بازگو كرده بود . اگرچه براى فرستادن نامه‌ها راه بصره كوتاهتر بود سفير علاقه داشت كه فرستاده را از طريق ايران روانه كند . فرستادهء سفير اين بار راه لار و شيراز را در پيش نگرفت بلكه از مرز كرمان گذشت و مستقيما به اصفهان رفت . وى پس از آنكه خبرهائى را كه از برادر خوان تاده\r\n\r\n\r\n","description":"","footnote":"\r\n( 258 )  Sauli Santa \r\n","page_name":" 422 ","page_number":453},
  {"content":"\r\n\r\nو انگليسيهاى مقيم دربار ايران كسب كرده بود به سفير اطلاع داد ، با در دست داشتن گذرنامه‌اى از شاه به منظور در امان بودن بين راهها و نجات كشيشى از فرقهء سن بنوا از زندان همدان ، از اصفهان به بغداد عزيمت كرد . در اين روزها در هرمز همه در انتظار ورود كشتيهائى بودند كه معمولا سالهاى قبل در همين موقع به جزيره مىآمدند . چون قسمت عمدهء ماه مارس گذشته بود ، با اينكه فصل بادهاى موسمى نزديك مىشد ، هيچ كشتيى به جزيره نيامد .\r\nبه همين جهت سفير تصميم گرفت كه با يك كشتى كوچك جنگى كه در آن روزها از چين وارد شده بود و عنقريب بازمىگشت عزيمت كند . وى با اينكه از مدتها پيش دينارى از حقوقش را دريافت نكرده بود آمادهء حركت شد . بدين ترتيب عصر يكشنبه‌اى بر كشتى نشست . اطاقهاى اين كشتى چنان كوچك و ناراحت بود كه با همهء كوتاهى سفر ، سفير اميد نداشت بتواند سختيهاى راه را تحمل كند .\r\nروز پنجم آوريل ، در آغاز شب كشتى از هرمز به راه افتاد . هوا چنان آرام بود كه حركت با بادبان نيز ممكن نبود و به همين جهت سراسر شب را بقدرى از گرما در رنج بوديم كه سفير ناگزير شد بيشتر ساعات شب را بر عرشه بگذراند .\r\nروز ششم بمحض دميدن روشنائى ، دو كشتى از گوآ رسيدند و كنار كشتى جنگى كوچك ما لنگر انداختند . يكى از اين كشتيها حامل فرانسيسكود سوفا « 259 » بود كه مىبايست بعد از دن‌لوئى « 260 » فرماندهى دژ هرمز را بر عهده گيرد . با آنكه در اين موقع نيز باد مخالفت جهت حركت كشتى ما بود ، با بستن طناب اضافى به وسط بادبانها و به مدد بادبان بزرگ تا ساحل جنوب جزيره و نيم‌فرسنگ دور تر از چاههاى تورون‌باك پيش رفتيم اما سرانجام باد مخالف اجازهء حركت نداد و لنگر انداختيم . بقيهء روز و تمام شب بعد را در اين ساحل كه گرماى آن از ساحل پيشين كمتر نبود - توقف كرديم .\r\nروز هفتم ، دو ساعت به صبح مانده ، كشتى جنگى بزرگى در كنار\r\n\r\n\r\n","description":"","footnote":"\r\n( 259 )  Francisco de Sofa \r\n( 260 )  Don Louis \r\n","page_name":" 423 ","page_number":454},
  {"content":"\r\n\r\nما لنگر انداخت كه از طريق جاشوان آن فهميديم شب گذشته يكى از خدمهء سفير به نام ديه‌گو لوبو « 261 » را در هرمز كشته‌اند . اين خادم را سفير با دو نفر ديگر در هرمز گذاشته بود كه دو سه روز بعد اسب را در كشتيى كه طول زياد داشته باشد سوار كنند و به گوآ بفرستند . سفير از اين اتفاق متأثر شد و بوسيلهء همان كشتى دو نفر ديگر از خدمه را كه همراه بودند به هرمز بازگردانيد تا وسائل و اسباب مقتول را جمع‌وجور كنند . اين فرستادگان وقتى رسيدند كه مضروب هنوز حيات داشت اما اميدى به زنده ماندن وى نبود .\r\nما در آينده از اين اتفاق عجيب كه نظيرش را تا آن روز نديده بوديم بتفصيل سخن خواهيم گفت . در همين روز كه باد مخالف همواره مىوزيد و دور شدن از اسكله غيرممكن بود پادشاه هرمز با كشتى خويش براى خداحافظى به ديدار سفير آمد . همان باد تمام روز و شب بعد نيز ادامه يافت .\r\nروز هشتم ، نزديك غروب ، باد مخالف مسير خود را به طرف جنوب شرقى تغيير داد و كشتى ما به مدد اين باد لنگر برداشت و بادبان برافراشت و راه جنوب و جنوب‌شرقى را پيش گرفت . كشتى با بادبان طناب بسته حركت مىكرد اما بقدرى كم‌عرض و باريك بود كه حتى با باد ملايم نيز بالا و پائين مىرفت و گاهى چنان به يك طرف خم مىشد كه دكلهاى بزرگ و كوچك آب دريا را لمس مىكردند و بيم واژگون شدن آن بود .\r\nروز نهم هنگام طلوع خورشيد ، در دو فرسنگى دست راست ، دماغهء مسندم را در ساحل عربستان مشاهده كرديم . اين دماغه صخرهء نوك‌دار بزرگى است كه بسيار در دريا پيش رفته است چنان كه آن را جزيره‌اى مىپنداشتيم . كمى بعد از جزيرهء لس راتوس « 262 » گذشتيم كه صخرهء ديگرى است با همان شكل و بزرگى در نزديكى ساحل عربستان كه توصيف آن را در بخش سوم اين سفرنامه آورده‌ايم . همين باد در سراسر روز مىوزيد . شب بعد ، دژ سائور « 263 »\r\n\r\n\r\n","description":"","footnote":"\r\n( 261 )  Diego Lo - bo \r\n( 262 )  Los Ratos \r\n( 263 )  Saor \r\n","page_name":" 424 ","page_number":455},
  {"content":"\r\n\r\nرا در فاصلهء بسيار دور در دست راست خود گذاشتيم چنان كه بعدا در روشنائى روز نيز نتوانستيم آن را به خوبى مشاهده كنيم .\r\nروز دهم ، سفر خود را در همان مسير ادامه داديم . باد از شرق به طرف جنوب‌شرقى مىوزيد . هنگام ظهر دو كشتى ديگر را مشاهده كرديم كه چون باد را در عقب داشتند مىتوانستند براى سخن گفتن به ما نزديك شوند اما بدون اعتنا راه خود را دنبال كردند .\r\n* * * روز شنبهء نوزدهم دسامبر 1620 كشتى چهار دكلهء اسپانيائى به نام نوتردام دو نازارث « 264 » به كمك بادى كه از خشكى و از جهت شمال مىوزيد ، از بندر گوآ خارج شد . اما يان باد بقدرى ضعيف بود كه بعد از سه ساعت هنوز يك فرسنگ پيش نرفته بوديم . با اينكه جهت باد به شمال و شمال‌شرقى تغيير كرد راه خود را پيش گرفتيم .\r\nساعتى بعد باد از جنوب وزيدن گرفت اما باز هم‌چنان ضعيف بود كه تا ساعت پنج بعد از ظهر شهر از ديدرس ما خارج نشد و تا عصر جز دو فرسنگ پيش نرفته بوديم . سفير با وجود هشدار پرتغاليها اين كشتى را كه براى نخستين بار در اين سال به گوآ آمده بود به اجاره گرفته آن را براى سفر به اسپانيا بخرج خود تجهيز كرده بود . با اينكه اكيدا قدغن كرده بود كه جز آب و آذوقه و وسائل ضرورى چيزى در آن بار نكنند ملاحان آنقدر بار اضافى در آن گذاشته بودند كه جائى براى نصب هشت عراده توپ كه مىبايد كشتى را بدانها مسلح كنند موجود نبود . عجب آنكه اين نافرمانى بعد از دستورى بود كه دو روز قبل از طرف سفير به ناخدا و توپچيها ابلاغ گرديده آنان را موظف كرده بود توپها را نصب كنند و آمادهء عمل نگاهدارند . بخصوص در نخستين روز سفر نيازمند اين آمادگى بوديم تا عند اللزوم توپها را عليه كشتى دزدان دريائى موسوم به مالابار « 265 » كه تقريبا هيچگاه از اين ساحل دور نمىشود به كار بريم .\r\nمسافران كشتى ما گذشته از بردگان و صاحب‌منصبان و ملاحان\r\n\r\n\r\n","description":"","footnote":"\r\n( 264 )  n . dame de nazareth \r\n( 265 )  malabar \r\n","page_name":" 425 ","page_number":456},
  {"content":"\r\n\r\nموظف ، عبارت بودند از سه توپچى ، پانزده شانزده نفر خدمهء سفير ، ده دوازده بردهء وى ، چند پيشخدمت كشتى ، يك كشيش و يك روحانى كبوشى به نام برادر فيليپ . هنگامى كه در هواى آرام پيش مىرفتيم و هنوز شهر از ديدرسمان خارج نشده بود ملاحى فرياد زد كه يازده كشتى دزدان دريائى را كه كشتيهاى ديگرى نيز در دنبال آنهاست در جلو كشتى مىبيند . اين ملاح گفت كشتيهاى مزبور بادبان برافراشته‌اند و پاروزنان براى شناسائى به كشتى ما نزديك مىشوند . بر اثر اين خبر سر و صدا و بىنظمى در كشتى حكمفرما شد زيرا هيچ‌چيز براى دفاع آماده نبود . انبار كوچك كشتى چنان از كيسه‌هاى دارچينى و صندقها و چليكها انباشته بود كه آماده كردن وسائل ضرورى براى دفاع در مدتى اندك ممكن نبود . بر اثر اين جنجال ، سفير از اطاق خود خارج شد و در همان حال كه خدمهء خويش و ملاحان را از به راه انداختن جنجال سرزنش مىكرد دستور داد دو عراده توپ روى عرشه و دو عرادهء ديگر براى دفاع از سكان در عقب كشتى نصب كردند زيرا جاى ديگرى براى نصب آتشبارها نبود . چون ناخدا بمحض مشاهدهء كشتيهاى دزدان عقب كشتى را در مسير باد گذاشته بود تا فرصت كافى براى گرفتن حالت دفاع داشته باشد ، سفير فرمان داد همهء كنارهء كشتى و عقب آن و راهروها را با كيسه‌ها و صندوقها و ديگر وسائل داخل اطاقها سنگربندى كنند .\r\nهمهء اشخاصى را كه در اختيار داشت در نقاط مختلف كشتى گماشت و آنان را با بيست تفنگ فتيله‌اى و نه يا ده تفنگ سرپر مجهز كرد . به دستور وى پيشخدمتها همهء ديگها و ديگر ظرفهاى آشپزخانه را پر آب كردند تا براى خاموش كردن شعله‌هاى آتشى كه معمولا دزدان دريائى هنگام حمله بسوى كشتى پرتاب مىكنند آماده باشد .\r\nچون معمولا نخستين جائى از كشتى كه آتش مىگيرد بادبانها و بالهاى كشتى است ، به دستور سفير بادبانها را پائين كشيدند .\r\nهنگامى كه اين كارها با چابكى ممكن انجام شد كشتى راه خود را در پيش گرفت و بسوى دشمن كه اكنون در جائى ثابت ايستاده بود پيش رفت . دزدان كه بادبان خود را بر خلاف آنچه ظاهرا بايد باشد\r\n\r\n","description":"","footnote":"","page_name":" 426 ","page_number":457},
  {"content":"\r\n\r\nتنظيم كرده بودند ، پس از مشاهدهء آمادگى كشتى ما براى رويارويى با آنها بادبان برافراشتند و بسوى ساحل بازگشتند . چند ساعتى بعد كه آفتاب غروب كرد ناخدا و چند ملاح ، پريشانحال ، نزد سفير آمدند و گفتند كشتيهاى دزدان دريائى بار ديگر به دريا وارد شده‌اند تا شب هنگام به تعقيب ما پردازند و چون باد ملايم است و آنها با بادبان و زدن پارو توأما حركت مىكنند مىتوانند پيش از رسيدن صبح به ما نزديك شوند و ما را به زحمت اندازند ؛ مناسب‌تر اينست كه عقب گرد كنيم و خود را به ساحل برسانيم .\r\nنزديك بود كه سفير ، از بيم اغتشاش ، بدين سخنان متقاعد شود كه يكى از افراد خودش به زبان آمد و گفت هرچه كشتى به ساحل نزديك‌تر شود كشتى دزدان زودتر بدان خواهد رسيد در صورتى كه اگر به وسط دريا برويم چون باد بيشترى خواهيم داشت در نتيجه فاصله‌مان از كشتى دزدان نيز بيشتر خواهد شد و آنان قدرت رسيدن به ما را نخواهند داشت . با آنكه اين شخص از دريانوردى اطلاعى نداشت سفير دريافت كه حق با اوست و در عين حال كه همه را موظف كرد پستهاى خود را در تمام شب حفظ كنند دستور داد كه كشتى جهت شمال و شمال‌شرقى را در پيش گيرد . بدين ترتيب دزدان پيش از فرا رسيدن شب بار ديگر راه ساحل را پيش گرفتند و هرچه بيشتر از ما دور شدند .\r\nروزهاى 20 و 21 و 22 و 23 در حالىكه باد برخاسته از خشكى گاه از جنوب‌شرقى و گاه از شمال‌شرقى و بسيار ضعيف‌تر از روزهاى پيشتر مىوزيد ، راه خود را دنبال كرديم . بدين معنى كه روز بيستم ، در هفده فرسنگى ساحل و كاملا خارج از حوزهء ديد دزدان دريائى بوديم . با اينحال ملاحان و حتى دو كشيش از مسافران كشتى همهء شب در پستهاى خود سرتاسر محيط اطراف را تحت نظر داشتند . روز بيست و يكم كه مصادف با روز سن توماس بود مطلقا بادى نمىوزيد . اما اين امر مانع از آن نشد كه با بستن طناب به وسط بادبانها بسوى شرق يا شمال‌شرقى برانيم . در اين روز چند\r\n\r\n","description":"","footnote":"","page_name":" 427 ","page_number":458},
  {"content":"\r\n\r\nمرغ كه به زبان اسپانيولى آلكاتراز و رابىهركادو « 266 » ناميده مىشود در آب مشاهده كرديم كه نشان مىداد از صخره‌هاى پادوا « 267 » - چندان دور نيستيم . زيرا تا آن زمان مطلقا مرغى نديده بوديم . ناخدا در اين روز ارتفاع خورشيد را اندازه گرفت و معلوم شد كه تقريبا در پانزده درجه هستيم و از اين طريق حدس زد كه از اسكلهء گوآ شصت فرسنگ فاصله گرفته‌ايم و نزديكترين ساحل در چهل فرسنگى ماست .\r\nدر ساعت چهار بعد از ظهر اين روز ، باد شمال كه تا آن هنگام ضعيف بود شدت گرفت چنان كه به زودى متوجه شديم كه با بادهاى موسمى برخورد كرده‌ايم . اين بادها كشتى را بخصوص از طرف چپ كه بسيار سنگين بود دچار تلاطم كردند .\r\nروز بيست و پنجم همان باد بشدت مىوزيد و با اينكه دريا بسيار طوفانى بود و كشتى جهش بسيار داشت ما راه خود را ادامه داديم .\r\nروزهاى بيست و ششم و بيست و هفتم نيز باد از شمال و شمال‌شرقى مىوزيد و در عقب كشتى بود و ما براحتى بسوى مغرب و جنوب غربى مىرانديم . در اين روز ارتفاع ما چهارده درجه بود . روزهاى 28 و 29 و 30 و 31 همان باد ادامه يافت و دريا بسيار متلاطم بود . همان راه را ادامه داديم و در هوائى معتدل حركت مىكرديم چنان كه بر خلاف روزهاى قبل آب كمتر آشاميديم . ناخدا دستور داد كه ملاحان متوجه برآمدگىاى كه معمولا در اواخر همين ماه از آب سر بيرون مىآورد باشند بطوريكه از بيم برخورد با آن هنگام روز جهت مغرب و شمال‌غربى را مىگرفت و شب هنگام بسوى جنوب غربى مىراند . در اين مسير ماهى ديده نمىشد و آخرين روز ماه ارتفاع آفتاب يازده درجه بود و با ديدن چند مرغ حدس زديم كه جزيرهء زاكوتورا « 268 » و دماغهء گارداسن « 269 » در دست چپ ماست .\r\nاول ژانويه 1621 باز هم همان باد شمال‌شرقى ادامه داشت . به همان روال كه گفته‌ايم روزها به خشكى نزديك مىشديم و شبها از آن فاصله مىگرفتيم . ناخدا همواره اطمينان مىداد كه صبح فردا زمين\r\n\r\n\r\n","description":"","footnote":"\r\n( 266 )  Rabihercadon \r\n( 267 )  Padua \r\n( 268 )  Zacotora \r\n( 269 )  Gardasin \r\n","page_name":" 428 ","page_number":459},
  {"content":"\r\n\r\nرا در ديدرس خود خواهيم داشت . با اينكه همواره به خط استوا نزديك مىشديم هوا خنك بود چنان كه سرما برخى از نگهبانان را آزار مىداد . در اين روز ارتفاعمان ده درجه بود و ماهى پرندهء بسيار ديديم . روز دوم ، بمحض ظاهر شدن آفتاب در افق ساحل شنى و پست كوير را ديديم كه از شمال‌شرقى به جنوب‌غربى كشيده مىشد . ما راهمان را همچنان بسوى جنوب و جنوب‌غربى ادامه داديم چنان كه در كمتر از دو ساعت خشكى از ديدرسمان دور شد .\r\nدر اين روز چهار ساعتى پيش از رؤيت خشكى ، گربه‌اى كه يكى از كسان سفير از ايران آورده بود و در قايق خدماتى كشتى نگاهدارى مىشد به كنار قايق آمده مدتها به طرفى كه بعدا زمين را مشاهده كرديم خيره شد و هرچه كردند از جاى خود نجنبيد . از همين جا ملاحان حدس زدند كه به خشكى نزديك شده‌ايم و چنان نيز شد .\r\nارتفاعمان در اين روز هشت درجه و نيم بود .\r\nروزهاى سوم و چهارم و پنجم و ششم راهمان را در همان مسير ادامه داديم . باد چنان شديد بود كه قادر نبوديم از همهء بادبانها استفاده كنيم . شب هنگام نيز چون روز هوائى بسيار معتدل مانند هواى بهار اسپانيا داشتيم . اين هوا تا روز ششم ادامه يافت . در اين روز در يك درجهء خط استوا قرار داشتيم . تعداد مرغان هرروز زياد مىشد و شمار ماهيها رو به افزونى بود .\r\nروز هفتم همان باد ادامه داشت و ما نيز بر همان منوال به طرف جنوب‌غربى و غرب مىرانديم و ارتفاعمان سه درجه بود . ساعت پنج بعد از ظهر در عقب كشتى تعدادى ماهى يونس ( دلفين ) ديديم .\r\nچون اين ماهيها خيلى درشت بودند ملاحان اعتقاد داشتند ماهى تون هستند . اين حيوانات با قوت بسيار خود را تا چند متر بالاى سطح آب پرتاب مىكردند و بعد از آن‌كه همهء بدنشان از آب بيرون مىآمد با سر در آب فرو مىرفتند . طول بدنشان حدود سه پا مىنمود . در اين روز هنگامى كه سفير سرگرم تماشاى پرش ماهيها بود ناخدا دوم كشتى در راهرو به وى برخورد . عاليجناب به دو گفت كه بدون شك باد به زودى خواهد افتاد و ناخدا جواب داد كه چنين چيزى امكان\r\n\r\n","description":"","footnote":"","page_name":" 429 ","page_number":460},
  {"content":"\r\n\r\nندارد . اما هنوز سخنش تمام نشده بود كه غفلتا باد چنان ضعيف و ملايم شد كه هوائى نظير روز حركت از هرمز حكمفرما گشت و همهء شب ادامه يافت .\r\nروز هشتم باز هم بادى نمىوزيد چنان كه به نظر مىآمد سراسر دريا آرام است . ساعت يازده صبح بادى ملايم آغاز شد كه شب هنگام به كلى قطع شد . در اين شب نيز هوا قابل تحمل بود . در اين موقع شهرهاى مازا داكسو « 270 » و براوا « 271 » را در دست راست و در فاصله‌اى دور پشت سر گذاشته بوديم در ارتفاع چهار درجه و پانزده دقيقه قرار داشتيم . ناخدا معتقد بود كه با ساحل 25 فرسنگ فاصله داريم اما بعدا فهميديم فاصله‌مان از ساحل خيلى زيادتر است و در مغرب شهر ملند « 272 » قرار داريم . در اين موقع ملاحان با نوعى ابزار نوك تيز به صيد ماهيهاى دورادو پرداختند .\r\nروزهاى نهم تا پانزدهم همان باد ملايم از شمال و شمال‌شرقى مىوزيد . بسيار كم پيش مىرفتيم زيرا شبها هوا كاملا آرام بود .\r\nدر آخرين اين هفت روز كه در ارتفاع كمتر از ده درجه قرار داشتيم صخره‌هاى پاترون « 273 » و جزاير آركو « 274 » را در دست چپ و جزاير زنگبار و موزيا « 275 » و پومبا « 276 » را در دست راست داشتيم . بمحض آنكه آفتاب غروب كرد تعدادى مرغ ديديم كه برخى بسيار بزرگ و بعضى از آلكاتراز هم كوچكتر بودند . اين پرندگان كه شبيه غاز يا مرغابى وحشى بودند و منقارى نوك تيز و برگشته داشتند ، بسيار ساده و چلمن بودند ، چنان كه در حضور گروهى از ناويان و مسافران روى دكل جلو مىنشستند و خود را تسليم آنان مىكردند و بىآنكه عقب بكشند يا بپرند به اشخاصى كه براى گرفتنشان نزديك مىشدند مىنگريستند . اما بمحض گرفتار شدن جيغهاى هولناك مىكشيدند و گيرندگان يا كسانى را كه براى تفريح بالهايشان را مىبستند و رهاشان مىكردند به سختى گاز مىگرفتند . در اين بازى بچگانه پرندگان\r\n\r\n\r\n","description":"","footnote":"\r\n( 270 )  Mazadaxo \r\n( 271 )  Brava \r\n( 272 )  Melinde \r\n( 273 )  Patron \r\n( 274 )  Arco \r\n( 275 )  Mosia \r\n( 276 )  Pomba \r\n","page_name":" 430 ","page_number":461},
  {"content":"\r\n\r\nچند بردهء برهنه را بطرزى وحشتناك زخمى كردند چنان كه بردگان نيز همچون مرغان جيغ مىكشيدند . چند بار نيز يك سگ كوچك را كه دور و برشان مىگشت نوك زدند . اين سگ متعلق به شخصى فرانسيسكو مانيس « 277 » نام بود كه از گوآ با كسان سفير به كشتى سوار شده بود . اين حيوان پس از سوار شدن صاحبش ، با آنكه قايق خيلى از ساحل دور شده بود خود را به آب انداخت و شناكنان به دنبال وى آمد . اين عمل ملاحان را برقت آورد و آن را در قايق جا دادند . اين حادثه شبيه است بدانچه براى سگ گزانتپپ « 278 » رخ داد كه هنگامى كه صاحبش به صورت تبعيدى از آتن به جزيرهء سالامين « 279 » مىرفت وى را دنبال كرد - اگرچه ، عمل اين سگ فيلسوف را بسيار خشنود كرد .\r\nاين مرغهاى تنبل همواره با ما همراه بودند و تمامى روز را در جائى كه گفتيم بال مىزدند . با اين‌كه سفير قدغن كرده بود كه مطلقا بدانها صدمه نزنند ، غالبا آنها را مىگرفتند . برخى از ملاحان براى بدست آوردن پرهاى نرم زير بالهايشان آنها را مىكشتند .\r\nپرهاى زير بالهاى اين پرندگان شبيه پرهاى پرندگان ديگرى است كه آنها را آنتونال « 280 » مىنامند . همچنين به پرهاى كلاغهاى دماغهء اميد نيك شبيه است كه برخى معتقدند براى معالجهء سوء هضم و ضعف معده داروئى مؤثر است . جالب آنكه اين مرغان دريائى علاقهء بسيار به نزديك شدن به انسانها داشتند چنان كه هريك ديگرى را گاز مىگرفت و پس مىزد تا خود را هرچه بيشتر به كشتى و مسافرانش نزديك كند .\r\nروز شانزدهم بعد از آنكه سراسر شب پيشين را تا ساعت ده صبح در هوائى بسيار آرام گذرانيده مطلقا پيش نرفته بوديم عقب كشتى را بسوى مغرب گردانيديم بلكه بتوانيم خشكى را پيدا كنيم . اتفاقا جريان آب ما را بهتر از باد به پيش راند . در اين روز در ارتفاع\r\n\r\n\r\n","description":"","footnote":"\r\n( 277 )  Francisco Magnes \r\n( 278 )  Xantippe  زن سقراط كه به ترشروئى و بد اخمى شهره است . نويسنده او را با شوهرش اشتباه گرفته . - م .\r\n( 279 )  Salamine \r\n( 280 )  Antenale \r\n","page_name":" 431 ","page_number":462},
  {"content":"\r\n\r\nده درجه و چهل و پنج دقيقه و بين كابودلگادو « 281 » و جزاير كيرينبا « 282 » مىرانديم . بمحض آنكه آفتاب غروب كرد بار ديگر هوا كاملا آرام شد . اين آرامش سراسر شب ادامه داشت و بر خلاف گذشته هوا رفته‌رفته گرم مىشد .\r\nروز هفدهم باز هم مانند روز قبل بادى ملايم مىوزيد . بسوى مغرب مىرانديم آنگونه كه بعدا ، از وقتى كه براى رسيدن به ساحل صرف كرديم ، فهميديم بر خلاف تصور ناخدا كه فكر مىكرد جريان آب ما را بسوى ساحل خواهد كشيد بسيار از ساحل دور شده بوديم چنان كه در همان وقت كه ناخدا تصور مىكرد فاصله‌مان با ساحل 25 فرسنگ است معلوم شد هفتاد فرسنگ با ساحل فاصله داريم . زيرا ساحل از دماغه گاردافن « 283 » بسوى مغرب و جنوب غربى و از خط استوا تا دماغهء دلگادو گسترده بود و ناخدا كه راه خود را بسوى جنوب‌غربى پيش گرفته بود بر خلاف تصور خويش هرچه بيشتر در خليج گرفتار شده بود . شكى نبود كه علت اين دورى جريان آب نبود زيرا بعدا بطور دقيق فهميديم كه تا حدود صخره‌هاى پيندا « 284 » كه بين جزاير كيرينبا و موزامبيك است جريان آب بسوى جنوب‌غربى است . بدين ترتيب فهميديم كه بسوى جنوب مىرويم .\r\nساعت 9 صبح اين روز ، سفير كه در راهرو كشتى بود در چهل پنجاه پائى عقب كشتى ماهى بزرگ و عجيبى ديد . سر اين ماهى و قسمتى از بدنش از آب بيرون بود . در دو طرف سر دو بالهء بزرگ مساوى داشت كه بلندى هريك از آنها نيم اولن « 285 » و درازايش يك اولن بود . طول بدن ماهى تقريبا پنج شش اولن بود . سر اين حيوان كه به قدر نيمهء يك چليك بود و با انحناى بزرگى به دهانش ختم مىشد با بدنش متناسب نبود . دهانش گود افتاده پوزه‌اش به طرف بالا برگشته بود . غرشى شبيه به غرش خوكها داشت . هنگام تنفس مقدار زيادى آب را به بالا پرتاب مىكرد . اما اين عمل او بهيچ‌وجه\r\n\r\n\r\n","description":"","footnote":"\r\n( 281 )  Caboa Delgade \r\n( 282 )  Quirinba \r\n( 283 )  Gardafin \r\n( 284 )  Pinda \r\n( 285 )  aulne  مقياس طول قديم معادل يك ذراع . - م .\r\n","page_name":" 432 ","page_number":463},
  {"content":"\r\n\r\nنظير والها و ديگر حيوانات عظيم الجثهء دريائى نبود كه از سوراخهائى كه روى سر دارند آب را به صورت فواره به بالا پرتاب مىكنند .\r\nبالعكس اين حيوان آب را به صورتى ظريف همچون باران يا آبى كه از لولهء آبپاش خارج شود به بالا مىپراند چنان كه در اطراف سرش مهى غليظ پديد مىآمد . در اين حالت مطلقا دهان حيوان پيدا نبود بلكه فقط لبهاى بالاى او را مشاهده مىكرديم چنان كه هنگام اين عمل سر حيوان شباهت به سر دلفينهائى داشت كه در بعضى از كتابها ، بخصوص در كتب طبع آلدمانوس « 286 » ونيزى توصيف آنها آمده است .\r\nاين حيوان مستقيم بسوى ما مىآمد و به كشتى نزديك مىشد چنان كه بيش از سى پا از كشتى فاصله نداشت . در اين حالت با غرشى بلند خود را بسوى مغرب چرخانيد و مقدار زيادى آب را به بالا پرتاب كرد . بلافاصله بعد از اين جانور ، حيوان ديگرى كاملا شبيه آن نمودار شد و به همان سو شنا كرد كه حيوان نخستين رفته بود اما فاصله‌اش با كشتى از دويست پا كمتر نبود . اين يك از حيث سر و اندام كاملا مشابه حيوان نخستين بود و اين شباهت را هنگامى تشخيص داديم كه جستنى بزرگ كرد و همهء بدن را از آب بيرون افكند و هنگام دور شدن چون ديگرى غرشى مهيب كرد و آب فراوانى به بالا پراند . در اين روز پس از اندازه‌گيرى معلوم شد در ارتفاع يازده درجه قرار داريم .\r\nصبح روز هيجدهم نيز هوا آرام بود تا آنكه نزديك ظهر بادى نسبتا شديد وزيدن گرفت . ما راهمان را در همان مسير و در همان ارتفاع ادامه مىداديم . بعد از غروب آفتاب باد بسيار شدت گرفت و همگان با دقت در جستجوى خشكى بوديم . برخى ابر را به جاى خشكى گرفته معتقد بودند زمين را ديده‌اند . شب هنگام باد ضعيف شد و ما راهمان را بسوى جنوب‌غربى ادامه مىداديم .\r\nروز نوزدهم هوائى باز هم آرام داشتيم تا آنكه ساعت يازده بادى از شمال‌شرقى وزيدن گرفت و ما را به تعقيب راهمان در جهت\r\n\r\n\r\n","description":"","footnote":"\r\n( 286 )  Alde Manuce  - آلدو پيش اسم رئيس فاميل مانوسها ، چاپخانه‌داران ايتاليائى قرن شانزدهم است كه كتابهاى چاپ آنها را « آلدين » مىنامند . - م .\r\n","page_name":" 433 ","page_number":464},
  {"content":"\r\n\r\nمغرب واداشت . در اين روز ارتفاعمان چند دقيقه كمتر از يازده درجه بود . دو ساعت بعد از طلوع آفتاب ، جزاير كيرينبا را ديديم كه زمينى پست و تعدادى نخل دارند . در اين روز ملاحان چند ماهى دورادو شكار كردند كه يكى از آنها چهارپا طول داشت . آرامش هوا تقريبا در سراسر شب ادامه داشت .\r\nروز بيستم كمى پيش از طلوع آفتاب ، بادى از شمال مىوزيد اما دو ساعت بعد ناگهان قطع شد و اين آرامش تا ساعت هشت ادامه يافت . با آغاز مجدد باد مسافتى بيش از دو روز گذشته بسوى جنوب و جنوب‌غربى پيموديم . در اين روز در ارتفاع 12 درجه بوديم .\r\nدر اين مسير از پرندگان اثرى ديده نمىشد اما ماهى فراوان بود .\r\nساعت هشت شب آخرين جزيرهء مجمع الجزاير كيرينبا را در دست راست گذاشتيم و گذشتيم .\r\nروز بيست و يكم باد از جنوب و شمال‌شرقى وزيدن گرفت و رفته رفته خشكى چند كوه را بسيار دور از ساحل و خيلى نزديك به ناحيه‌اى مسكونى مشاهده كرديم . ارتفاع آفتاب سيزده درجه و ده دقيقه بود .\r\nو ناخدا كه معتقد بود در دوازده فرسنگى جزيرهء موزامبيك هستيم ، بعد از غروب آفتاب ، به قصد آنكه شب را در اين جزيره توقف كند دستور داد يكى از لنگرها را آماده كنند . زيرا براى پرهيز از دوباره‌كارى نمىخواست بدون شناسائى لنگرگاهى كه برج و باروى جزيره در آن ديده مىشد جلو رفته باشد . علت اين توقف آن بود كه سفير مىخواست دربارهء كشتيهائى كه سال گذشته از پرتغال حركت كرده ، و چنان كه گفته‌ايم ، جز يكى از آنها به هند نرسيده بود مذاكره كند . در اين موقع ساحل تقريبا در نيم فرسنگى دست چپ ما و سراسر از جنگلهاى انبوه پوشيده بود . بيشتر درختان اين جنگل آبنوس بود و در ميان آنها گله‌هاى فيل و ديگر وحوش زندگى مىكردند . در سراسر اين ساحل فقط يك اسكلهء خوب هست كه كشتيها مىتوانند در نيم فرسنگى خشكى ، در جائى كه عمق دريا حدود 25 ذراع است توقف كنند . در فاصلهء بين پيندا كه شب پيش از آن گذشته بوديم تا اين ساحل ، نه صخرهء مستورى هست و نه شنى كه مزاحم كشتيها\r\n\r\n","description":"","footnote":"","page_name":" 434 ","page_number":465},
  {"content":"\r\n\r\nباشد . سفير بمحض فرارسيدن شب به ناخدا پيغام داد كه اگر باد مخالفى براى ادامهء حركت نباشد لنگر انداختن در اين نقطه كار درستى نيست و چون باد موافق است و مىتواند شب را با آزمايش زمان زمان عمق دريا ، بدون كمك گرفتن از بادبان چهار گوش ، حركت كند راه خود را ادامه دهد و آنگاه باز ايستد كه عمق دريا كم باشد . زيرا در اين صورت در آغاز روز نزديك خليج موزامبيك خواهيم بود . ناخدا بدين توصيه گردن نهاد و با تعويض ديده‌بان اول با بادبان كاملا افراشته به حركت ادامه داد و چون رفته رفته ناخدا دوم و ناويار و ديگر ملاحان دريافتند كه به موزامبيك بسيار نزديك شده‌ايم و مىتوانيم پيش از طلوع آفتاب بدون رفتن به لنگرگاه از جزيره بگذريم ، با اطمينان كامل از ناخدا خواستند كه لنگر بيندازد و بدين ترتيب كشتى با به آب انداختن يك لنگر در عمق 28 ذراع ، در نقطه‌اى حدود نيم‌فرسنگى ساحل توقف كرد .\r\nسفير كه با سر و صداى ملاحان بيدار شده بود علت را پرسيد و به وى گفتند كه كشتى لنگر انداخته است زيرا كاملا نزديك موزامبيك هستيم ، اما ملاحان شب هنگام جرأت ورود به لنگرگاه را ندارند .\r\nو بدين‌ترتيب تا دميدن روشنائى روز در آنجا مانديم .\r\nصبح روز بيست و دوم بعد از طلوع خورشيد معلوم شد كه بيش از نيم فرسنگ با خشكى فاصله نداريم . لنگر برداشتيم و به مدد بادى كه از شمال‌شرقى مىوزيد بسوى جنوب حركت كرديم و به ساحل كه سراسر پوشيده از درخت بود و چند زنگى با بدنهاى كاملا عريان در آن ماهى صيد مىكردند نزديك شديم . در اين روز در ارتفاع چهارده درجه و سى و دو دقيقه بوديم . در اين مدت مطلقا ماه را در افق نمىديديم و به عقيدهء ناخدا اينك در چهار فرسنگى موزامبيك بوديم . باد كه چنان كه گفته‌ايم از شمال‌شرقى مىوزيد ناگهان قطع شد . پس از آن بار ديگر باد ملايمى وزيدن گرفت و اين باد در حدود يك ساعت از مسيرى بيضى شكل بين شرق و جنوب شرقى و جنوب ادامه داشت و كم‌كم قوت گرفت . چون شب هنگام جهت باد بسوى جنوب‌غربى و مخالفت مسير ما بود در آبى به عمق\r\n\r\n","description":"","footnote":"","page_name":" 435 ","page_number":466},
  {"content":"\r\n\r\n22 ذراع در ساحلى صدفى و بسيار خوب ، و بمراتب نزديكتر از جاى دوشين ، به خشكى لنگر انداختيم . با اينكه باد همواره شدت مىگرفت و طوفانى همراه با رعد و برق برخاسته بود ، كشتى در مخاطره نبود . زيرا باد از جلو و جريان آب از عقب به كشتى فشار مىآوردند و در نتيجه كشتى ثابت و محكم در جاى خود ايستاده بود . در اين موقعيت سفير به ناخدا پيغام داد كه اگر شدت باد افزون شود مصلحت آنست كه لنگر بردارد و كشتى را به جريان باد بسپارد تا خطر درهم شكستن آن نباشد زيرا كشتى بسيار كهنه و فرسوده است . خوشبختانه رگبارى شديد موجب تسكين باد شد چنان كه بقاياى شب را در آرامش گذرانديم .\r\nروز بيست و سوم كه باد ملايم و موافق شده بود براحتى مىتوانستيم وارد خليج كوچك يا لنگرگاه شويم بنابراين لنگر برداشتيم و بسوى جزيرهء موزامبيك كه برج و باروى آن را از دور مىديديم حركت كرديم . در مدتى كوتاه به نيم‌فرسنگى جزيره رسيديم و در آبى به عمق هشت ذراع بين جزيرهء سن ژرژ و پيش‌آمدگيى از خشكى كه در هزار پائى اين جزيره است و كالا باسيرا « 287 » ناميده مىشود لنگر انداختيم . در فاصلهء هزارپائى طرف چپ جزيرهء سن ژرژ ، جزيرهء ديگرى هست كه ژاك نام دارد . اين هردو جزيره كوچك و كويرى است و جز چند خاربن سبز چيزى در آنها ديده نمىشود . كالاباسيرا شبه جزيره‌اى است كه با قطعه زمينى دراز به خاك زنگبار شرقى مىپيوندد و وقتى كه دريا متلاطم باشد آبهاى آن دو روى اين زبانهء خشكى بهم مىپيوندد اما به زحمت آن را مىپوشاند زيرا در اين حالت هم مىشود پياده از آن گذشت .\r\nاز اين شبه جزيره مقدارى ميوه و بخصوص آب گوارا به موزامبيك مىآورند .\r\nجزيرهء موزامبيك بسيار كوچك است و بيش از نيم فرسنگ درازا و يك چهارم فرسنگ پهنا ندارد . اين جزيره از شمال به جنوب در طول خشكى واقع است چنان كه بين جزيره و ساحل ، لنگرگاه يا خليج\r\n\r\n\r\n","description":"","footnote":"\r\n( 287 )  Calabaceira \r\n","page_name":" 436 ","page_number":467},
  {"content":"\r\n\r\nكوچكى قرار گرفته است كه درعين‌حال هم بندر جزيره است و هم بندر خشكى . جزيره لم‌يزرع است و جز چند درخت خرما چيز ديگرى در آن وجود ندارد . در اين جزيره قلعه‌اى هست كه اگرچه به پاى استحكامات امروزين نمىرسد تا حدى قابل توجه است و حدس زديم كه كمى بزرگتر از دژ هرمز باشد . سالها پيش هلنديها به اين قلعه حمله كردند اما بر اثر دفاع دليرانهء پرتغاليها موفق به گرفتن و تخريب آن نشدند . از آن پس خندقى بزرگ در اطراف دژ ايجاد كردند . اما چون برجها خاكريز نداشت هنگام حفر خندق قسمتى از آنها فرو افتاده بود كه هنگام عبور ما در كار تعمير آن بودند و همهء اين كارها با توجه و هنر خاكوب مورالس انجام گرفته بود كه سالها در هند جنگيده و اكنون فرمانرواى دژ بود . بندر بين دژ و خشكى واقع شده است و عمق آب آن هشت يا ده ذراع و در ديدرس شهر است . شهر بيش از يكصد و پنجاه خانه ندارد كه جز معدودى كه با سنگ ساخته شده‌اند بقيه را مانند خانه‌هاى مسقط و خانه‌هاى فقراى دهكده‌هاى جزيرهء هرمز از چوب يا شاخ و برگ نخل بنا كرده‌اند . سرزمين موزامبيك بسيار فقير است و هيچگونه آذوقه‌اى در آن يافت نمىشود و همين امر علت اصلى مرگ‌ومير فراوان مردمى است كه در مسير پرتغال به هندوستان در اثر نبودن هواى مناسب ناگزيرند زمستان را در اين جزيره بگذرانند و اغلب فنا مىشوند . سبب اين مرگ‌ومير بر خلاف عقيدهء پرتغاليها ، بدى هواى جزيره نيست زيرا در مدت سه روزى كه سفير در اين اسكله بسر مىبرد اگرچه آفتاب در سمت الرأس بود حرارت زيادى احساس نكرديم . چنان كه گفتيم باد مخالف ما را از سفر باز مىداشت و سفير مىخواست بفهمد كه كشتيهائى كه به هند نرسيده بودند در اين بندر لنگر انداخته‌اند يا نه و آيا اساسا مردم اين بندر اطلاعى از آنها دارند يا خير ، و همچنين درصدد بود اطلاعاتى از نيروى درياى انگليس و هلند در آن نواحى بدست آورد . پس دستور داد براى سلام به دژ دو تير توپ شليك كردند . در اين موقع قاضى شهر همراه سربازى كه حاكم فرستاده بود با زورقى به بندر آمد . سفير بوسيلهء\r\n\r\n","description":"","footnote":"","page_name":" 437 ","page_number":468},
  {"content":"\r\n\r\nسرباز مزبور براى حاكم نامه‌اى فرستاده و از وى درخواست كرد دربارهء آنچه در بالا گفتيم اطلاعاتى در اختيارش بگذارد و پنج شش چليك آب خنك كه كمبود آن در كشتى محسوس بود براى وى بفرستد .\r\nصبح روز بيست و چهارم حاكم جزيره مقدارى شربت و ميوه‌هائى كه در آبادترين جزاير مشرق زمين بهتر از آنها يافت نمىشود .\r\nبراى سفير فرستاد . از آن جمله مقدارى انجير ممتاز بود كه نظاير آن را فقط بايد در ايالات معتبر اسپانيا جستجو كرد .\r\nاين انجيرها را در حياط خانه‌ها يا باغهاى كوچك جزيره به عمل مىآورند و درختها را با آب شيرينى كه از خشكى مىآورند آبيارى مىكنند . ساكنان اين جزيره اعم از پرتغالى يا محلى از هنر و تخصص اندكى برخوردارند چنان كه محصول آنها جز همين انجير آن هم به مقدار كم نيست و حال آنكه مىتوانند مقادير زيادى از آن توليد كنند .\r\nهمچنين انگور را مىتوانند بىزحمت زياد بدست آورند زيرا زمين جزيره مستعد به عمل آوردن تاك فراوان است .\r\nباد جنوب و جنوب‌غربى توأم با رگبار بشدت مىوزيد و آسمان پوشيده از ابر بود بدين‌سبب ، و در انتظار هواى بهتر ، سفير تا صبح روز بيست و ششم در اين جزيره ماند . در اين فاصله حاكم ضمن نامه‌اى به وى اطلاع داد كه كشتى « آدميرال » و كشتى « سن آرنارو » « 288 » از مومباسا « 289 » گذشته بودند كه كشتى اخير بسبب اشتباه راهنمايان در شن و سنگهاى ساحلى مفقود شد اما سرنشينان آن و پولهاى شاه و وسائل جنگى نجات يافته بودند و آن دو كشتى كه به گوآ رسيده بودند از اين كشتى كه دچار سانحه گشته بود در ساحل گينه جدا شده بىآنكه از سرنوشت آن واقف باشند راه خود را ادامه داده بودند . وى به سفير خبر مىداد كه هيچگونه اطلاعى از انگليسيها و هلنديها ندارد جز آنكه بوسيلهء زورقى از بربرها كه از جزيرهء كومبرو « 290 » مىآمده خبر يافته است كه دو كشتى كه عازم هند بودند\r\n\r\n\r\n","description":"","footnote":"\r\n( 288 )  S . Arnaro \r\n( 289 )  Mombaca \r\n( 290 )  Combro \r\n","page_name":" 438 ","page_number":469},
  {"content":"\r\n\r\nبدان جزيره آمده عزيمت كرده بودند و معلوم نشده بود كه كشتيهاى مزبور انگليسى بوده‌اند با هلندى . هداياى خوراكى حاكم دژ براى سفير چند مرغ وحشى بود كه كاملا با مرغهاى كوهساران هند متفاوت بود . اين مرغ زنگبارى كمى بزرگتر از مرغان هندى نوع خود بود ، پرهايى رنگارنگ با نقطه‌هاى سفيد و خاكسترى و سرى كوچك و تاجى بسيار كوتاه اما پهن داشت . با اينكه اين مرغان وحشى مىنمودند ، همچون مرغان دست‌آموز دانه را از كف دست اشخاص برمىچيدند .\r\nساعت شش روز بيست و ششم به مدد بادى كه از مغرب و جنوب غربى مىوزيد از اين بندر حركت كرديم و راه خود را در جهت جنوب‌غربى پيش گرفتيم . باد بقدرى ضعيف بود كه بيشتر به كمك موج و جريان آب پيش رفتيم و سراسر شب را فقط به اندازه‌اى رانديم كه هنگام صبح خشكى از ديدرسمان دور شده بود .\r\nروز بيست و هفتم بادى ضعيف از جنوب‌غربى و جنوب مىوزيد و ما بسوى جنوب‌شرقى پيش مىرفتيم . گرما شديد بود و چون به سمت الرأس نزديك بوديم با زحمت بسيار ارتفاع را اندازه گرفتيم و معلوم شد نسبت به خط استوا در ارتفاعى كمتر از سيزده درجه هستيم كه موجب تعجب شد . شب هنگام هوا فوق‌العاده آرامتر و گرما هرچه شديدتر بود .\r\nروزهاى 28 و 29 همان هوا و همان ناراحتى را داشتيم چنان كه به نظر مىآمد بادبانها به دكل چسبيده‌اند . برخورد ناگهانى كشتى با صخره‌هاى زير آب ما را هرچه بيشتر نگران كرده بود . حرارت شديد هوا كه شب و روز رو به افزايش داشت ملاحان و كسان سفير را چنان از پا درآورده بود كه قدرت هيچ كارى نداشتند . در اين روز چون آفتاب همواره عمودى مىتابيد نتوانستيم ارتفاع را محاسبه كنيم . بسبب نبودن باد تقريبا متوقف بوديم و اگر حركتى داشتيم بسوى خط استوا بود .\r\nروز سىام ، كه آغاز ( تربيع ) بود ، از سپيده دم هوا ابرى شد و باد از جانب شمال‌شرقى با قوتى كه در سه چهار روز اخير سابقه نداشت\r\n\r\n","description":"","footnote":"","page_name":" 439 ","page_number":470},
  {"content":"\r\n\r\nوزيدن گرفت چنان كه به قدر كفايت بسوى جنوب پيش رفتيم . همين باد تا ساعت يازده ادامه يافت و از آن پس تا دو ساعت بعد از ظهر ، رفته رفته رو به ضعف نهاد و ناگهان به كلى قطع شد . دريا كاملا آرام و هوا غير قابل تحمل بود . در اين روز نيز مانند چند روز گذشته نتوانستيم ارتفاع را اندازه‌گيرى كنيم . تعدادى الكاتراز و مرغان ديگر و همچنين قطعات چوب و گياه روى آب ديده مىشد . اما نمىتوانستيم حدس بزنيم كه اين اشياء و مرغان نشانى نزديك بودن به كداميك از جزاير سن‌ژان دونوا « 291 » يا كافرريا « 292 » يا لورنس « 293 » است . نزديك غروب آفتاب ، آسمان از ابرى بسيارى غليظ پوشيده شد و باد وزيدن آغاز كرد اما چنان ضعيف كه به زحمت كشتى را حركت مىداد . بمحض آغاز شب ، باد جهت خود را به جنوب شرقى ، يعنى بدترين جهت از نظر ما ، تغيير داد و شدت گرفت و ما را اجبارا بسوى جنوب‌غربى و غرب راند . در بقاياى شب ، مرتبا جهت باد در تغيير بود . تا سرانجام باد ملايمى از جنوب شرقى وزيدن گرفت كه بمدد آن سفر خود را تا صبح در همان راه ادامه داديم . روز سى و يكم نيز همان باد با شدت بسوى جنوب مىوزيد . آب دريا كف‌آلود مىنمود و گياه و قطعات چوب بر سطح آن موج مىزد و اين دليلى قطعى بود كه از خشكى دور نيستيم . ناخدا حدس مىزد كه به ساحل جزيرهء سن لوران نزديك هستيم . چون آسمان ابرى بود اندازه‌گيرى ارتفاع مقدور نشد .\r\nباز هم راهمان را بسوى جنوب‌شرقى ادامه داديم .\r\nروز اول فوريه ، در آغاز روز باد بيشترى داشتيم كه جهت آن بسوى مغرب و شمال‌غربى و راه ما بسوى جنوب بود . ساعت نه صبح ، در طرف چپ كشتى قطعه چوبى بزرگ مشاهده كرديم به طول بيش از دو متر كه نجارى شده و قير ماليده بود و بر آن دو مرغ نشسته بودند اما چون در جهت مخالف باد قرار داشت نتوانستيم بفهميم كه باقيماندهء چيزى غرق شده است يا بقاياى يك ساختمان .\r\n\r\n\r\n","description":"","footnote":"\r\n( 291 )  S . Jean de Noua \r\n( 292 )  Cafreria \r\n( 293 )  Laurens \r\n","page_name":" 440 ","page_number":471},
  {"content":"\r\n\r\nدر اين موقع آفتاب در دو درجه و چهل دقيقهء سمت الرأس بود . دو ساعت از ظهر گذشته باد نامساعد شد و جهت خود را به غرب و جنوب‌غربى تغيير داد چنان كه ما با بستن طناب بر بادبانها راه جنوب و جنوب‌شرقى را پيش گرفتيم . بمحض فرا رسيدن شب دريا آرام شد . حرارت هوا در اين روز چنان بود كه همه را از پا انداخت .\r\nچون پاسى از شب گذشت بار ديگر باد شديدى وزيدن گرفت و چون كاملا آرام شد . حرارت هوا در اين روز چنان بود كه همه را از پا انداخت .\r\nروز دوم فوريه كه مصادف با روز ورود عيسى به هيكل و تطهير مريم بود با ادامه يافتن باد شمال بسوى جنوب رانديم تا آنكه در ساعت چهار بعد از ظهر باد فروكش كرد و ضربه‌هاى دريا كشتى را به جهش واداشت . اگرچه ، همانطور كه گفتيم ، باد شديد و در عقب كشتى بود ، بعد از اندازه‌گيرى خود را در ارتفاع سه درجه و سى و دو دقيقه يافتيم و حال آنكه با باد مساعدى كه داشتيم مىبايد لااقل در ارتفاع پنج درجه باشيم . اما جريان آب كه از جنوب كاملا مخالف باد بود مانع جلو رفتن كشتى مىشد . بقاياى روز و همهء شب را با همان باد موافق و آسمانى صاف و روشن به حركت ادامه داديم . امواج مخالف هر ساعت بلندتر و شديدتر مىشد .\r\nروز سوم كه مصادف با روز سن‌بلز « 294 » بود همان باد ادامه يافت .\r\nدريا سخت متلاطم و تكانهاى كشتى زياد و نشانهء آن بود كه عنقريب طوفانى بزرگ از جنوب سر خواهد رسيد . وقتى ارتفاع آفتاب را اندازه گرفتيم و معلوم شد در چهار درجه و چهل و دو دقيقه قرار داريم بطور قطع و آشكار واقف شديم كه با وجود باد خنك و مساعد ، دريا از پيش رفتن ما جلوگيرى كرده است و چندان مسافتى از خط استوا دور نشده‌ايم يعنى هنوز در مدار 21 درجه و تقريبا در مدخل و نزديك صخره‌هاى بسيار ترسناك هندوستان هستيم . ناخدا و معاونش معتقد بودند كه با جزيرهء سن‌لوران فاصلهء زيادى نداريم و از چند شب پيش همواره همگان را به ديدن جزيره وامىداشتند .\r\nمع‌ذلك سفير عقيده داشت كه از هنگام حركت از خليج يا لنگرگاه\r\n\r\n\r\n","description":"","footnote":"\r\n( 294 )  S . Blaise \r\n","page_name":" 441 ","page_number":472},
  {"content":"\r\n\r\nموزامبيك مسافت زيادى از كافرريا دور نشده‌ايم . زيرا گذشته از آنكه در نخستين روز خروج از لنگرگاه باد بقدرى ضعيف بود كه توانائى مقابله با جريان آب را نداشت ، بلافاصله بعد از آن نشانه‌هائى قطعى از خشكى مشاهده كرديم ، علامت آن‌كه هنوز مسافت زيادى ز خليج دور نشده‌ايم . و معلوم بود كه جريان آب ما را دوباره بسوى ساحل مىكشاند . و با آنكه در دو روز گذشته باز هم نشانه - هائى از خشكى ديده بوديم كه نمىتوانست جز ساحل كافرريا باشد ناخدا باز هم اصرار داشت كه به جزيرهء سن‌لوران نزديك‌تريم .\r\nاما به زودى معلوم شد كه نشانه‌ها نه تنها از هيچيك از دو جزيرهء نامبرده نيست بلكه همهء آن روزها را در وسط كانال و كاملا نزديك به صخرهء الباكسوى « 295 » هند بوده‌ايم و شگفت‌تر غفلت كسانى بود كه از سالها پيش در اين مسير سفر كرده بودند و صخره‌هاى سن ژان‌دونوا « 296 » را كه در شمال و جنوب وسط كانال قرار گرفته‌اند نشانه‌گذارى نكرده حتى از زمينهاى زيرآبى كافالا « 297 » و جزيرهء سن‌لوران كه هريك سيزده تا بيست فرسنگ در آب پيش رفته‌اند و اندازه‌گيرى عمق آب روى آنها نيز غيرمقدور است بىاطلاع بودند . اين غفلت موجب گرديده است بسيارى از كشتيها در اين ناحيه غرق شوند . در همهء ساعات اين روز دريا مواج بود و از شب گذشته ، با آنكه مسير باد عوض نشد كشتى ما از چپ و راست و عقب و جلو دستخوش تكانهائى چنان شديد بود كه هردم بيم آن مىرفت كه قطعه‌قطعه شود .\r\nروز چهارم كه چهارشنبه بود در آغاز روز سراسر آسمان پوشيده از ابرى غليظ بود . باد شمال همواره مىوزيد اما بقدرى ضعيف كه سابقه نداشت با اين وصف دريا چنان متلاطم بود كه يك كشتى ، ولو با بادبانهاى كاملا افراشته در صد قدمى هم ديده نمىشد و موضوع عجيب و جالب توجه آن‌كه موجها مىخروشيدند و آب دريا چنان داغ بود كه گفتى آن را بر آتش نهاده‌اند . اين داغى را از\r\n\r\n\r\n","description":"","footnote":"\r\n( 295 )  Elbaxo \r\n( 296 )  Jean de Noua \r\n( 297 )  Cafala \r\n","page_name":" 442 ","page_number":473},
  {"content":"\r\n\r\nمقدار كمى آب كه يكى از پيشخدمتهاى سفير در كيسه‌اى چرمين ريخته بود آزموديم . سفير از همين حرارت فوق‌العادهء آب و بلندى خارق‌العادهء موجها حدس زد كه در قعر دريا زمين‌لرزه‌اى رخ داده است ، چنان كه در طوفانهاى مهيب چنين اتفاقى مىافتد . سفير برحسب عادت امروز نيز در راهرو كشتى قدم مىزد . با آنكه كشتى كوچك بود راهروى بسيار وسيع و گود داشت چنان كه موج چوبهاى كف آن را مىسود . تهاجم امواج سفير را ناگزير كرد به اطاق خود برگردد اما هنوز نرسيده بود كه موجى بزرگ از كنارهء مجاور برخاست و با صدائى وحشتناك چوبهاى كناره و كف راهرو را خرد كرد چنان كه اگر سفير پيش از حركت از گوآ ضعف راهرو را پيش‌بينى نكرده دستور تقويت دو چوب حمال آن را با تسمه‌هاى آهنين نداده بود خطرى عظيم كشتى را تهديد مىكرد . نزديك ساعت ده صبح ، باد شمال كه تاكنون از آن بهره مىگرفتيم ايستاد . آسمان در جنوب كاملا پوشيده از ابر مىنمود بهمين‌سبب ملاحان همهء بادبانها جز بادبان بزرگ را فرود آوردند زيرا حدس مىزدند كه به زودى طوفانى آغاز شود . كمى قبل از ساعت يازده بادى بىنهايت شديد ، توأم با موجهاى وحشتناك وزيدن گرفت چنان كه كشتى را نيمه واژگون بسوى شمال برگردانيد . ناخدا و ديگر ملاحان كه تصور مىكردند از كانال خارج شده‌ايم و نزديك جزيرهء سن‌لوران هستيم با اطمينان از پيشرفت بسوى جزيره و اين‌كه مجبور به بازگشت نشويم از هيچ اقدامى فروگذار نكردند و چون معتقد بودند كه طوفان عنقريب خواهد نشست دريا را به طرف شرق دور زدند اما شدت باد و امواج بقدرى بود كه ناچار به زودى بادبانهاى بزرگ را فرود آورده به دكل خميده اكتفا كردند و پشت كشتى را مقابل باد قرار دادند . شدت و خشونت باد دم به دم افزون مىشد و با اينكه چهار ساعت بيشتر از ظهر نگذشته بود آسمان چنان از ابر پوشيده شد كه گفتى شب تاريك است . در اين موقع رگبارى شديد با غرشى چنان درگرفت كه بيشتر به زلزله شبيه بود تا توفان . همه تصور مىكرديم كه پس از اين طوفان شديد باران بند خواهد آمد ، اما درست عكس آن اتفاق افتاد زيرا به نظر مىآمد كه\r\n\r\n","description":"","footnote":"","page_name":" 443 ","page_number":474},
  {"content":"\r\n\r\nآبى كه به دريا مىريزد آن را متورم مىكند و بيش از پيش بر عطشش مىافزايد . در اين حالت تا چشم كار مىكرد آبكوهه‌هايى برمىخاست و مغاكهائى بىانتها در دريا پديدار مىشد و تاريكى ابرها نيز دير زمانى پيش از غروب خورشيد شبى غمناك و وحشت‌بار پديد آورده بود . باران كه به جاى قطع شدن هردم شديدتر مىشد چنان كشتى را از آب انباشته بود كه با اينكه همهء اطاقهاى كوچك را مسدود كرده بودند هرچه زير عرشه بود اعم از صندوق و جامه‌دان ، پر از آب و خيس و بىمصرف شده بود . زيرا علاوه بر آنچه از آسمان مىباريد ، با هر ضربهء موج سراسر كشتى از آب پر مىشد . در اين حالت اگر كشتى را در معرض باد قرار نمىدادند يا بار بيشترى داشت بىشك قادر به مقاومت در برابر امواج نبود . توفان هردم شدت مىگرفت . نزديك نيمه شب كه سفير در تخت خواب به استراحت پرداخته بود كشتى از ناحيهء عرشهء پائين با ضربهء خشمگين دريا مواجه شد . اين ضربه چنان شديد بود كه به نظر مىآمد قسمتى از كشتى جدا شده روى كنارهء عرشه واژگون گرديده است . با اين حركت نه تنها تخت خواب بلكه هرچه در اطاق سفير بود واژگون شد . در اين موقع فرياد دلخراش همهء سرنشينان كشتى به آسمان رفت زيرا همه‌چيز را از دست رفته مىپنداشتند . اين تكان بقدرى شديد بود كه نه تنها دو ملاح اطاق فرمان به سر درآمده بودند بلكه فانوس قطب‌نما از جا كنده شده به نقطه‌اى دور پرتاب گرديده بود . موجب خوشوقتى بود كه به ملاحان آسيب چندانى نرسيد . سفير كه در اثر اين تكان بر زمين افتاده بود از جاى برخاست و دستور داد فىالفور فانوسى را كه همواره در اطاقش روشن بود ، و با اينكه سرنگون شده بود هنوز مىسوخت ، از زمين بردارند و بوسيلهء آن چند شمع و مشعل را ، كه در گوآ براى به كار بردن در همين حوادث تدارك ديده بود ، روشن كنند . پس از آن‌كه قطب‌نما را بر جايش نصب كردند چند تن از خدمهء سفير كه شمع افروخته در دست داشتند راه را براى ملاحان روشن كردند و آنان را واداشتند كه به اطاق فرمان بازگردند . اما كشتى كه بر اثر اين ضربهء هولناك مطلقا قدرت حركت نداشت مدتها همچون مرده‌اى\r\n\r\n","description":"","footnote":"","page_name":" 444 ","page_number":475},
  {"content":"\r\n\r\nبرجاى ماند . همواره از طرفى به طرفى مىلغزيد و تكان مىخورد و جاى خوشوقتى بود كه متعاقبا ضربات ديگرى از دريا بر آن وارد نيامد كه در آن صورت بدون شك واژگون مىشد . پس از اين حملهء ناگهانى باز هم باد و باران با چنان سروصدائى آغاز شد كه حتى صداى رعد و برق به زحمت به گوش مىرسيد . صداى خشك شكستن و درهم كوفته شدن اعضا و جوارح كشتى چنان سهمناك بود كه شكاف برنداشتن و منهدم نشدن آن معجزه مىنمود . ملاحان نمىدانستند كه كشتى سالم است يا نه و طناب بنديها و بادبانها و ديركها و دكلها دچار چگونه نقصى گرديده است . به همين‌سبب همه براى نجات خويش و در پى مأمنى بسوى جلوى كشتى مىدويدند .\r\nبين آنها كسانى براى اقرار به معاصى بسراغ پيش نماز كشتى مىرفتند .\r\nگروهى جرأت و جسارت خود را يكسر از دست داده بودند و نوميد از نجات ، به گوشه‌اى خزيده در به روى خود بسته بودند . در اين ميان برخى نيز با لباس خيس يا لخت و عور با حرارت به انجام وظيفه پرداختند و شگفت آن‌كه با آن حالت چگونه قادر به كار بودند زيرا كشتى كهنه و براى سفرى اينچنين ناتوان بود . سفير از بيم آنكه مبادا بر اثر ضربه‌هاى سنگين دريا در كشتى شكافهائى ايجاد شده قسمت پائين آن را آب فراگرفته باشد ، نجار و چند ملاح ديگر را با فانوس به قسمت تحتانى كشتى فرستاد تا همه‌جا را بازديد كنند و چون اينان كشتى را از هر حيث سالم ديدند قوت قلب يافت و با نشان دادن آب درون كشتى كه شيرين بود و نمىتوانست جز آب باران باشد به ديگران نيز قوت قلب بخشيد . باران چهار ساعت ديگر بىوقفه ادامه يافت و باد وحشى نيز هرساعت شدت مىگرفت چنان كه كشتى قادر نبود با كمترين بادبانى بر دكل مايل نيز حركت كند .\r\nبقاياى شب را درحالىكه باد و سر و صداى آسمان غوغا مىكرد چنان كه سخن يكديگر را نمىشنيديم بدينسان گذرانديم تا آنكه سپيده زد و روز شد اما روزى كه تاريكيش از شب تار كمتر نبود .\r\nروز پنجم باد و توفان با همان شدت روز و شب گذشته ادامه يافت . امواج كوه‌پيكر بيش از پيش سهمناك بود و مغاكها از آنها\r\n\r\n","description":"","footnote":"","page_name":" 445 ","page_number":476},
  {"content":"\r\n\r\nسهمناكتر چنان كه گفتى كوهى آب در يك لحظه ذوب مىشود و در مغاكى فرو مىريزد . اگر كشتى ما كوچك و كم‌بار نبود ، و اگر بادى كه از جلو مىوزيد تا حدى مددكار نمىافتاد قطعا به سرنوشت امواج دچار مىشد . در حقيقت كشتى بر اثر كوچكى و سبكى همواره در برابر امواج راه فرار پيش مىگرفت و اگر در مغاكى فرو مىنشست بلافاصله بالا مىآمد . آنچه در اين روز تا حدى ما را تسكين مىداد فرو نشستن رگبار بود اگرچه ، باران همواره مىباريد و طوفان همچنان بر دوام و هوا تاريك بود . شب بعد نيز همچون شب پيش رگبار و كولاك ادامه داشت چنان كه آنچه را كه هنوز سالم بود خواب كرد . قفسه‌ها و صندوقها و چليكها و وسايل آشپزخانه آسيب ديد و افراد نيز همچنان خيس و خسته و كوفته بودند .\r\nروز ششم همان هوا با همان خشم و شدت ادامه يافت . جاشوان كشتى كه در مدت سه روز بطور مداوم كار كرده جز چند بيسكويت خيس شده غذائى نخورده بودند به زحمت مىتوانستند روى پا بايستند و چون باران همه‌چيز بخصوص لباسها را خيس كرده بود نمىدانستند چگونه خود را بپوشانند .\r\nروز شنبه ، هفتم ، باد ادامه يافت اما باران بند آمد و آسمان رفته‌رفته روشن شد تا آنكه نزديك ظهر آفتاب ظاهر شد و مجال يافتيم نفسى تازه كنيم . كاركنان و مسافران كشتى براى تقويت مزاج به جستجوى غذا پرداختند . همچنين ارتفاع آفتاب را گرفتيم و معلوم شد در يك درجهء سمت الرأس هستيم . هنگام عصر دريافتيم كه از صخره‌هاى ژان دونوا دور نيستيم . باد و موجها همواره ادامه داشت نهايت آنكه نور آفتاب آنها را كوچك‌تر از روز پيش جلوه مىداد . چون ناگزير بايد كوششى براى رسيدن به موزامبيك و دست يافتن به بندر آن مىكرديم سفير به ناخدا پيغام داد كه چون باد موافق و نزديك شدن به لنگرگاه واجب است كشتى را به قدر يك ربع درجه بسوى شمال‌غربى متمايل كند زيرا باد كه از جنوب‌غربى مىوزيد ما را به قدر همان يك ربع درجه بسوى شمال‌شرقى مىكشيد و اگر بدان ترتيب و به گفتهء سفير عمل مىشد در حركت مستقيم\r\n\r\n","description":"","footnote":"","page_name":" 446 ","page_number":477},
  {"content":"\r\n\r\nبسوى ساحل هيچ‌گونه خطرى متصور نبود . اما ناخدا كه مردى لجوج و خودسر بود بدين توصيه عمل نكرد و راه شمال را پيش گرفت .\r\nنتيجه آنكه روز هشتم بمحض آغاز روز فهميديم كه به اندازهء ده فرسنگ از ساحل دور شده‌ايم زيرا حتى كوههاى بلند اين كناره كه دريانوردان پرتغالى بتقليد عوام و بسبب قلهء صافشان آنها را « ميز » « 298 » مىنامند و نشانهء دقيق نزديك بودن به جزيرهء موزامبيك است از نظر ناپديد شده بودند . با آنكه اين كوهساران چهارده تا پانزده فرسنگ از دريا دورند ساحل جلو آنها چهار پنج فرسنگ بسوى شمال موزامبيك كشيده مىشود و روبروى آنها ، اما نزديك‌تر به دريا ، كوه مدور ديگرى هست كه همين ملاحان آن را « نان » « 299 » نام داده‌اند چنان كه ممكن نيست مسافران اين راه دريائى با ديدن اين نشانه‌ها راه خود را گم كنند و دچار اشتباه شوند . ما نيز در اين روز كوهها را مشاهده كرديم و ناخدا كه نمىتوانست اشتباه شب پيش خود را منكر شود با بستن طناب به وسط بادبانها هرچه بيشتر براى رسيدن به خليج كوشش كرد . با اينكه همهء كارگران بيش از هفت ساعت مداوم تلاش كردند باد كه ديگر شديد و موافق نبود نه تنها ما را از رسيدن به خليج باز داشت بلكه همواره از موزامبيك دور كرد . چنان كه هنگام غروب آفتاب شش فرسنگ با ساحل فاصله داشتيم . چون سفير دريافته بود كه ناخدا خشمناك و متزلزل است از بيم آنكه طبق عادت روش بدترى پيش بگيرد به وى پيغام داد كه نبايد از نرسيدن به موزامبيك خشمگين و ناراحت باشد زيرا همه مىدانند كه اين عدم توفيق مولود اشتباه وى نيست و او در حد مقدور وظائف خويش را انجام داده اما چون باد مخالف مسير است اگر هم به موزامبيك مىرسيديم ورود به بندر ممكن نبود .\r\nپس بهتر آنست كه تا پايان گرفتن كولاك خود را در پناه جزاير كيرينبا قرار دهيم . اما ناخدا كه بسبب لجاج و خشونت ذاتى سرسخت‌تر از آن بود كه بدين‌گونه راهنمائيها تن دهد بدين بهانه كه با بادبانهاى طناب بسته پيش خواهد رفت ، درحالىكه دريا بار\r\n\r\n\r\n","description":"","footnote":"\r\n( 298 )  La Table \r\n( 299 )  le pain \r\n","page_name":" 447 ","page_number":478},
  {"content":"\r\n\r\nديگر سخت متلاطم شده بود ، بادبان بزرگ دكل مايل را برافراشت و در آغاز شب جلو كشتى را مخالف جريان باد قرار داد . سفير پس از آگاهى از ماجرا از اطاق خود خارج شد تا ناخدا را از اقدامى چنان جسورانه بازدارد . اما وى با پرخاش به سفير پاسخ داد كه مىداند چه مىكند و بايد او را در عمل به وظائفش آزاد بگذارند . و تأكيد كرد كه باوجود باد مخالف راه خود را بسوى پرتغال دنبال خواهد كرد . از قضا ، همهء ملاحان و ناوخدايان ، كه بدون احتساب پيشخدمتها تعدادشان به سى نفر مىرسيد ، و بررغم دستور سفير و با سوء استفاده از اشتغالات او ، و مواضعهء قبلى ، هنگام حركت از گوآ كشتى را از كالاى تجارى كه مىخواستند در پرتغال بسود خويش به فروش برسانند انباشته و حتى جاى نصب يك عراده توپ هم باقى نگذاشته بودند ، رأى ناخدا را ترجيح داده معتقد بودند باوجود باد مخالف و درياى كاملا خشمگين و متلاطم مىتوانند سفر خود را بسوى پرتغال ادامه دهند . سفير كه مىديد بهيچ‌وجه قادر نيست اين فكر نامربوط را از سر آنان بدر كند ، تن به قضا داد و از ادامهء سخن با ناخدا خوددارى كرد و به اطاق خويش بازگشت . عشق وافر به رسيدن به پرتغال و كسب درآمد چنان همگان را كور و كر كرده بود كه اگرچه تصميم ناخدا نه تنها جسارت‌آميز بلكه ديوانگى بود ، دستجمعى كارهاى وى را صحه مىگذاشتند . اما حدوث حادثه‌اى كه به معجزه شباهت داشت موجب تنبه همگان شد زيرا هنگامى كه راهنمايان مىخواستند يكى از پهلوهاى كشتى را بسوى جنوب‌شرقى قرار دهند باد و موج دريا چنان كشتى را به عقب راندند كه فرداى آن روز ، هنگامى كه هوا روشن شد همگان دريافتيم كه پانزده فرسنگ دور تر از جائى قرار داريم كه ناخدا حركت جسورانهء خود را آغاز كرده بود . در اين‌حال همهء مسافران و ملوانان تصديق كردند كه تنها يك موهبت فوق‌العادهء آسمانى كشتى را از واژگون شدن نجات داده است .\r\nروز نهم درحالىكه دريا بسيار آرام و باد خفيف شده بود در فاصلهء دو سه فرسنگ از خشكى راه خود را بسوى جزاير كيرينبا\r\n\r\n","description":"","footnote":"","page_name":" 448 ","page_number":479},
  {"content":"\r\n\r\nپيش گرفتيم و با افراشتن قسمتى از بادبانها هنگام صبح خود را به دو فرسنگى اين جزاير رسانديم و در ساعت هشت هنگام جزر در آبى به عمق هشت و نيم متر در نيم فرسنگى جزيرهء اويبو « 300 » لنگر انداختيم زيرا اسكله آن بسيار مناسب بود . مجمع الجزاير كيرينبا تا كابودلگادو در مسافتى بيش از سى فرسنگ و در خليجى با همين وسعت گسترده‌اند . برخى از بعضى ديگر بسيار بزرگترند و فاصله‌شان با خشكى نيز كم‌وبيش متفاوت است اما همگان بوسيلهء آبراههاى كوچك و كم‌عمقى كه هنگام جزر مىتوان پياده از آنها گذشت از خشكى جدا شده‌اند . اين جزاير هريك نام مخصوصى دارند اما به سبب آنكه اولين جزيرهء بعد از موزامبيك كيرينبا نام دارد پرتغاليها همهء اين جزاير را بعد از كشف آنها ، به همين نام خوانده‌اند . مسلم است كه سابقا اعراب در اين جزاير مىزيسته‌اند .\r\nشاهد اين امر وجود خرابه‌هاى خانه‌ها و مساجدى است كه پيدا است بوسيلهء مردمى متمدن‌تر از ساكنان كنونى ساخته شده است .\r\nچند سال پيش كه پرتغاليها دريانوردى خود را تا اين حدود ادامه دادند كينه و دشمنى فطرى آنان با مسلمانان موجب شد كه به غارت و سوختن و خراب كردن خانه‌هاى آنها اكتفا نكرده بلكه با جنونى زائد بر بربريت پير و جوان و زن و مرد را از دم تيغ بگذرانند چنان كه در همين روزگار نيز بين دو رگه‌هائى كه در اين جزاير زندگى مىكنند داستان بىرحمى پرتغاليها زبانزد است . بعد از اين وقايع اين جزاير مدتها باير و غيرمسكون ماند تا آنكه چند پرتغالى به سوداى خريد برده و عاج از مومباسا و موزامبيك و ديگر ايالات هند به آنجا رفتند و در عمران آنها كوشيدند . بدين ترتيب در هر جزيره يك خانوادهء پرتغالى سكونت گزيدند و تحت حمايت حاكم موزامبيك كه بيش از شصت فرسنگ با اين جزاير فاصله ندارد به زندگى پرداختند و اكنون هر سال قاضيى از موزامبيك براى قضاوت و رفع اختلاف بين افراد خانواده‌ها بدين جزاير مىرود .\r\nهر خانواده مركب است از زن و فرزندان و بردگان ارباب يا صاحب\r\n\r\n\r\n","description":"","footnote":"\r\n( 300 )  Oybo \r\n","page_name":" 449 ","page_number":480},
  {"content":"\r\n\r\nتيول و احيانا چند تنى از بستگان يا دوستان او . اينان منافع خود را تقسيم كرده براحتى زندگى مىكنند . هر خانواده براى دفاع از خود در برابر سياهانى كه گه‌گاه از خشكى بدانها حمله مىكنند و غالبا هندى هستند ، چند تفنگ فتيله‌اى يا سرپر و برخى سلاحهاى ديگر دارند . چنان كه گفتيم اين جزاير بسيار كوچكند بطورى كه طول برخى از آنها بيش از نيم‌فرسنگ نيست . هنگام جزر دريا پياده از جزيره‌اى به جزيرهء ديگر مىروند . اين جزاير با همهء كوچكى بسيار حاصلخيز و از درخت خرما و ليمو و چنار انباشته‌اند . درختان انجير بسيار ممتاز آنها سالى دوبار ميوه مىدهد و انگور فراوان و مرغوب در آنها به عمل مىآيد . انواع سبزى و ديگر نباتات اين جزيره از آب شيرين چاههاى بيشمار آبيارى مىشود . اگر پرتغاليها اهل زراعت بودند يا بيشتر بدان دل مىدادند مىتوانستند انواع ميوه‌هاى اسپانيا را در اين جزاير به عمل آورند . جزيرهء كيرينبا بزرگترين جزيرهء اين مجمع الجزاير است و به همين‌سبب ، و نيز به جهت آن‌كه اولين جزيره‌اى است كه مسكون شده ، در آن بيست و پنج خانه هست كه قسمتى متعلق به پرتغاليها و تعدادى ملك دو رگه‌هاست كه بيشترشان همچون مردم جزاير ديگر با خانواده و بردگانشان زندگى مىكنند . اين بيست و پنج خانه در كنار يكديگر نيستند بلكه هردو يا سه خانه در يك‌جا بنا شده همچون خانه‌هاى جزيرهء آندارو « 301 » كه در كتاب اول اين سفرنامه آن را توصيف كرده‌ايم ، در اين‌سو و آن‌سو پراكنده‌اند . در اين جزيره صومعه‌اى نيز هست و هر سه سال يك بار يك روحانى دومينيكن از گوآ مىآيد و امور دينى ساكنان را انتظام مىبخشد . مردم ديگر جزاير نيز براى انجام فرايض دينى بدين جزيره مىآيند . در اين جزيره گذشته از ميوه و سبزى فراوان تعداد زيادى بز و گاو نر و ماده و پرندگان بيشمارى ، از جمله كبوتر وحشى و قمرى ، يافت مىشود . دريا نيز انواع ماهى را در اختيار اهالى مىگذارد .\r\nدومين جزيره اويبو نام دارد كه ما در كنار آن لنگر انداخته\r\n\r\n\r\n","description":"","footnote":"\r\n( 301 )  Andaro \r\n","page_name":" 450 ","page_number":481},
  {"content":"\r\n\r\nبوديم . اين جزيره به بزرگى كيرينبا نيست اما هوايش بسيار معتدل‌تر و خنك‌تر است و مىتوان گفت همچون باغى است كه از سالم‌ترين آبهاى جهان سيراب مىشود . صاحب يا ارباب اين جزيره مردى است كه پدرش پرتغالى و مادرش از اهالى باساى « 302 » هند بوده است چنان كه نيمه بربر و نامش دوارته ويرا « 303 » است . مردى است به تمام معنى خوش مشرب كه ميل دارد او را نجيب‌زاده بدانند و خويشاوند شخصى پرتغالى است كه با همين نام در پورتو « 304 » زندگانى مىكند . اين مرد محترم شايستگى دارد كه در اينجا ذكر خيرى از او بشود و بسبب آزادگى و جوانمردى بىحد و ادب بسيارش از او همچون مانتور « 305 » ديگرى سخن بگوئيم . اويبو تنها جزيره از اين مجمع الجزاير است كه گذشته از اسكله لنگرگاهى دارد كه كشتيهاى كوچك مىتوانند در آن لنگر بيندازند . بمحض آنكه كشتى ما لنگر انداخت چند كشتى كوچك از كيرينبا به بندر آمدند .\r\nآنها كشتى ما را از صبح زود ديده دشمن پنداشته بودند اما همين كه به اشتباه خود پى بردند جوانى پرتغالى و چابك و بسيار مؤدب را به نزد ما فرستادند . سفير از طريق اين شخص اطلاعاتى درباره كشتيهاى گمشدهء پرتغالى بدست آورد . عصر هنگام دوارته ويرا شخصا به ديدار سفير آمد و مقدارى آب خنك و نارنج و آب ليمو و نارگيل و انجير و چند بزغالهء بسيار عالى كه نه در لار و نه در هيچ نقطهء جهان به از آنها پيدا نمىشود برسم هديه براى وى آورد .\r\nالبته گوشت اين بزغاله‌ها به لطافت گوشت گوساله‌اى كه فرداى آن روز فرستاد نمىرسيد . عجب آنكه اين گوساله‌ها با همه درشتى اندام گوشتشان از گوشت گوساله‌هائى كه در اسپانيا با شير تغذيه مىشوند لطيف‌تر بود چنان كه گوشت هيچ حيوان اهلى يا شكارى ديگرى به پاى آن نمىرسيد .\r\nاين نيكمرد در اويبو مالك خانه‌اى زيبا و بزرگ است و فرزندانى برومند دارد و با اينكه افراد خانواده‌اش براى دفاع در برابر حملهء\r\n\r\n\r\n","description":"","footnote":"\r\n( 302 )  Baca \r\n( 303 )  Duarte Viera \r\n( 304 )  Porto \r\n( 305 )  Mentor  : دوست اوليس و مربى تلماك و مظهر مشاور يا ناصحى عاقل . - م .\r\n","page_name":" 451 ","page_number":482},
  {"content":"\r\n\r\nسياهان آماده و همگان مسلح‌اند مع‌ذلك با همسايگان خود در صلح و صفا زندگى مىكند . سفير چهار روز در اين جزيره ماند . در اين مدت عدهء زيادى از پرتغاليهاى مقيم مجمع الجزاير به ديدار وى آمدند . چون برخى از ساكنان معتقد بودند كه در انتظار باد موسمى موافق نبايد بود ، سفير چند روزى ديگر در انتظار ماه نو و باد موافق نشست بلكه بتواند تا دماغهء اميد نيك پيش رفته از آنجا به مومباسا و از جزيرهء اخير با كشتيى پرتغالى كه بدانجا آمده بود به گوآ بازگردد . در مدت چهار روزى كه در اين جزيره مانديم دوبار كشتى با خطر به گل نشستن مواجه شد زيرا جزر و مد دريا چنان عظيم بود كه نظير آن را هيچكس به عمر خود نديده بود . ناگزير براى آنكه كشتى در امان باشد جاى آن را تغيير داديم و به محلى امن‌تر برديم .\r\nروز سيزدهم ناخدا و معاونش نزد سفير آمدند و گفتند باد كاملا موافق ادامهء سفر است و چون ميزبان محترم ما نيز بر همين عقيده بود ، سفير با همهء شك و ترديدى كه داشت دستور حركت داد ، اما نيم فرسنگى بيش نپيموده بوديم كه بادى مخالف وزيدن گرفت و همگان را دچار اندوه كرد چنان كه بعد از پنج روز دريانوردى بار ديگر به خليج موزامبيك رسيديم و در همان‌جا كه سابقا ايستاده بوديم لنگر انداختيم .\r\nروز هيجدهم بمحض آنكه حاكم جزيره كشتى را شناخت ملاحانى را براى راهنمائى ما فرستاد . همهء ملاحان معتقد بودند كه بايد به انتظار باد موافق در جزيره توقف كنيم . بدين جهت سفير اجبارا بيست و چهار روز در اين مكان توقف كرد . با اين حال همگان معتقد بودند كه پيش از حلول سال جديد حركت بسوى دماغهء اميد نيك ممكن نيست . سفير در مدتى كه در موزامبيك بوديم دو بار به دژ رفت و آن را زيباتر از آن‌كه از دور تصور مىشد و حتى چيزى زائد بر آنچه براى وى توصيف كرده بودند ، يافت . تنها نقص اين دژ چنان كه پيشتر گفته‌ايم نداشتن خندق بود . با اين حال ساختمان دژ و خاكريزها چنان محكم بود كه در برابر حملهء چند سال پيش هنديها\r\n\r\n","description":"","footnote":"","page_name":" 452 ","page_number":483},
  {"content":"\r\n\r\nمقاومت كرده مانع تسلط آنها بر جزيره شده بود . در اين دژ آب‌انبارى بزرگ هست كه گنجايش بيش از هزار پيپ « 306 » آب دارد . آن را از آب باران پر مىكنند كه پس از ته‌نشين شدن بسيار گوارا است .\r\nدو روز پيش از دومين پهلو گرفتن ما در موزامبيك ، ماهيى سربازى را كه در نزديكى دژ آب‌تنى مىكرد در يك لحظه قطعه‌قطعه كرده بلعيده بود . در مدتى هم كه سفير در اين جزيره متوقف بود اين ماهيهاى درنده دو سياه پوست را در آبهاى نزديك شهرك خوردند .\r\nاين حيوانات چنان ميل و اشتهائى به خوردن گوشت آدمى دارند كه بمحض آنكه كسى در آب بيفتد يا براى شنا بدان داخل شود بلافاصله پاره‌پاره‌اش مىكنند و مىخورند در بندر موزامبيك از اين نوع ماهى بسيار است . مردم محلى آنها را ماراكسو « 307 » و پرتغاليها تنتوره‌را « 308 » مىنامند . اين ماهيها شباهت بسيارى به سگهاى دريائى دارند با جثه‌اى و پوزه‌اى بسيار بزرگتر . در سالى كه سفير از هرمز به فارس رفت چند ماه پيشتر ، در ساحل هرمز ، در قسمتى كه پشت خانهء شاه هرمز است دو ماهى بسيار بدشكل در نزديكى خشكى ديده بودند . اين ماهيهاى بسيار حريص و آدمخوار در همان روزها دو پسر و دو ملاح را كه اثرى از آنها در شهر نيافته بودند بلعيده بودند . دو بربر كه مردم هرمز اسلحه در اختيار آنها گذاشته بودند در دو زورق سوار شده مصمم به شكار اين ماهيهاى آدمخوار شدند .\r\nآنها در انتهاى هريك از زورقها يك قلاب بزرگ ماهيگيرى بسته به هر قلاب نصف گوسفند آويختند و در جائىكه گمان مىرفت ماهيها پديدار شوند توقف كردند . هنوز طعمه‌ها درست روى آب قرار نگرفته بود كه ماهيها بشدت بسوى آنها حمله‌ور شدند و در چند لحظه گوشتها و قلابها را بلعيدند . در نتيجه زورقيان طنابها را با زورق كشيده حيوانات را پس از آنكه از كلنجار رفتن با قلابها و طنابها خسته شدند به خشكى كشيدند و از پا درآوردند . بربرها مىگفتند اين دو جانور نر و ماده بودند و تا آن روز نظيرشان ديده\r\n\r\n\r\n","description":"","footnote":"\r\n( 306 )  Pipe  واحد كيل سابق اسپانياست . براى مايعات كه وزنهاى مختلف داشته است . - م .\r\n( 307 )  Maraxos \r\n( 308 )  Tintoreras \r\n","page_name":" 453 ","page_number":484},
  {"content":"\r\n\r\nنشده است . سرهاى اين جانوران به گفتهء آنها گرد و به قدر يك كيسهء بزرگ انباشته از برنج بود . پوزه‌هاى بسيار بزرگ داشتند چنان كه قادر بودند گوسفندى يا انسانى را بلع كنند . تنهء اين جانوران متناسب با سرهايشان بود . ماهى كوچكتر بيش از دوازده پا درازا داشت و هرچه به دم نزديكتر مىشد باريكتر بود . پوستشان از لكه‌هاى سياه و زرد و سفيد پوشيده بود . ملاحان كشتى به ما گفتند كه هنگام حركت از هرمز به گوآ در نزديكى دماغهء مسندم نظاير آن ماهيها اما خيلى بزرگتر و الا پلنگىتر از آنچه در هرمز كشته بودند ديده‌اند . چند روز پيش از آنكه ما از موزامبيك حركت كنيم دو كشتى تجارى كوچك و يك كشتى جنگى از گوآ وارد شدند كه باوجود باد مخالف جريان آب آنها را به موزامبيك رسانيده بود . در اين موقع سفير زمان را براى بازگشت به گوآ مناسب ديد و به كسان خود دستور داد با شتاب هرچه بيشتر بر كشتى سوار شوند زيرا بادى بسيار موافق از جنوب‌غربى مىوزيد كه خروج از بندر را آسان مىكرد .\r\nروز چهاردهم مارس كه مصادف با صبح يكشنبه‌اى بود ، زير آسمانى پوشيده از ابر از لنگرگاه خارج شديم . باد جنوب‌غربى رفته‌رفته شدت مىيافت كه راه خود را بسوى شمال‌شرقى پيش گرفتيم . بدين‌ترتيب پس از دو ساعت زمين جزيره از ديدرسمان خارج شد و چيزى جز قلهء « ميز » پيدا نبود .\r\nروز پانزدهم با ادامهء همان باد راهمان را ادامه داديم و در همان ساعت روز پيش بادشرقى توأم با بارانى تند و بوران و كولاك آغاز شد كه در بقيهء روز ادامه داشت و چون باد بر خلاف جهت خشكى مىوزيد ما شب هنگام بسوى جنوب‌شرقى رانديم .\r\nاز روز شانزدهم تا بيست و يكم هوائى آرام داشتيم . باد گاه از جنوب‌شرقى و گاه از شرق يا شمال‌شرقى مىوزيد و بسيار ضعيف بود چنان كه تقريبا هيچ پيش نمىرفتيم و همواره با بادبان بسته حركت مىكرديم . ناخدا بخصوص هنگامىكه باد از شمال‌شرقى و شمال مىوزيد ، مىكوشيد از وسط دريا حركت كند ، اما بيشتر\r\n\r\n","description":"","footnote":"","page_name":" 454 ","page_number":485},
  {"content":"\r\n\r\nاوقات هوا آرام و شب هنگام گرما بسيار شديد بود .\r\nروز يكشنبه بيست و يكم ، عصر هنگام ، آسمان را ابرى ضخيم پوشانيد و ناگهان بارانى شديد آغاز شد كه مجال فرود اوردن بادبانها را نداد . در اين روز لجاجت ناخدا كشتى را در خطرى عظيم قرار داد . سفير با مشاهدهء هواى بسيار تاريك به او خبر داده بود كه بادبانها را فرود آرد اما او كه مانند ديگر ناخدايان پرتغالى فرود نياوردن بادبانها را هنگام آغاز طوفان نوعى افتخار و شجاعت به حساب مىآورد از پذيرفتن فرمان وى سرباز زد . در اين موقع باد كه جهت خود را به شمال‌شرقى تغيير داده بود كشتى را با همهء بادبانهايش از جلو مورد حمله قرار داد و رفته‌رفته چنان شدت گرفت كه ملاحان قدرت تسلط بر كشتى را از دست دادند . قسمت اعظم فشار بر كنارهء دست راست كشتى بود چنان كه بادبانها و دكلهاى بزرگ تقريبا به حالت واژگون بر سطح آب مىسودند و در حقيقت اين بزرگترين خطرى بود كه بار ديگر از سر ما گذشت . كشتى در بدترين وضع قرار گرفته در شرف انهدام بود كه ناگهان دكل بزرگ با صدائى مهيب فرود آمد و موجب شد كه كشتى اندكى بالا بيايد و بار ديگر اطاق فرمان كار خود را آغاز كند . بدين‌ترتيب توانستيم همهء بادبانها را پائين بكشيم و زير بارانى سيل‌آسا بسوى شمال و شمال‌شرقى برويم .\r\nروز بيست و دوم همان باد شرقى ، اگرچه بسيار ضعيف ، ادامه يافت با اين‌حال از حركت باز نايستاديم هرچند ساحل را كه به عقيدهء ناخدا پانزده فرسنگ با ما فاصله داشت نمىديديم . در اين روز ارتفاع خورشيد را گرفتيم و معلوم شد در 9 درجه هستيم .\r\nاز بيست و سوم مارس تا 24 آوريل ، جز باد شمال نمىوزيد و بسيار كم و كند پيش مىرفتيم . چند روزى نيز هوا كاملا گرم بود .\r\nبسبب صيد بسيار زياد ماهى دورادو و آلبيكورا « 309 » ذخيرهء غذايمان زياد بود . برخى از اين ماهيها به بزرگى ماهى تون بودند ، چنان كه ملاحان در كشيدن آنها به كنارهء كشتى به زحمت مىافتادند ، و طول\r\n\r\n\r\n","description":"","footnote":"\r\n( 309 )  Albicora \r\n","page_name":" 455 ","page_number":486},
  {"content":"\r\n\r\nبعضى چهار تا پنج پا بود .\r\nبعد از ظهر روز پنجم آوريل كه سفير در ميان راهرو كشتى قدم مىزد و هوا فوق‌العاده آرام بود از كنارهء كشتى صدائى مهيب شنيد شبيه آنكه كسانى دستجمعى خود را به دريا پرتاب كرده باشند . از بيم آنكه مبادا كسى در آب افتاده باشد و چنان كه معمول است - براى نجات او چند نفر خود را در آب انداخته باشند ، كنكاش‌كنان به نظارهء دريا پرداخت . دريا فوق‌العاده كف‌آلود و پر سروصدا بود . زورقى بزرگ كه بوسيلهء محكومان به اعمال شاقه رانده مىشد موجها را مىشكافت و جلو مىرفت اما سروصدا از آن نبود . در اين موقع سفير در فاصلهء شش پائى ميان كفها جانور عجيب‌الخلقه‌اى را مشاهده كرد كه آب را بسوى خود مىكشيد اما اندام حيوان كاملا معلوم نبود جز اين‌كه جثهء آن ، كه از شانه تا دم پيدا بود ، بسيار بزرگ و همچون جثهء پيلى مىنمود كه بيش از چهار تو از طول داشته باشد . رنگش فيلى بود و شباهت به پيكر يا شاسى وارونه شدهء زورقهاى بزرگ هندى داشت كه آنها را مونه‌هوا « 310 » مىنامند و گنبدى شكل و قيراندود است . ملاحانى كه بدين حيوان نزديك شدند در بدن آن هيچ‌گونه باله‌اى نيافتند و از شناى آن معلوم بود كه اندامش شبيه حيوانات زمينى است . بنابراين حيوان با چهار پا و صدائى عجيب شنا مىكرد و آب را در اطراف خود به حركت درمىآورد چنان كه اشخاص سخن يكديگر را نمىشنيدند . شكم حيوان ديده نمىشد اما دم آن در حدود چهار پا بود كه قطرش به قدر كمرگاه آدمى و رنگى سياه داشت . به نظر مىآمد كه سرش مانند سر خوك كاملا به بدن چسبيده باشد . آب بسيارى را به صورت باران از دهان بيرون مىداد كه صدائى عظيم و سهمناك از آن حاصل مىشد و بيشتر ملاحان تا آن زمان نظير آن را نديده بودند .\r\nاگرچه همواره باد مخالف ضعيفى مىوزيد بعد از گذشتن از كابو دلگادو و كيلوآ « 311 » و مومباسا و ملند از خط استوا گذشتيم و تا هفت درجه بعد از آن در جهت شمال پيش رفتيم .\r\n\r\n\r\n","description":"","footnote":"\r\n( 310 )  Munehua \r\n( 311 )  Quiloa \r\n","page_name":" 456 ","page_number":487},
  {"content":"\r\n\r\nروز بيست و پنجم آوريل كه همان باد شرقى همواره مىوزيد ساحل چنان نزديك مىنمود كه نشانه‌هاى آن را مىديديم . اگرچه ملاحان معتقد بودند كه در فاصلهء پنجاه فرسنگى ساحل هستيم در همين روز از عرشهء پائين ساحل را در چهار پنج فرسنگى مشاهده كردند . ناخدا كه از به گل نشستن بيم داشت ، شگفت‌زده از آن‌همه نزديكى به ساحل ، جلو كشتى را بسوى دريا قرار داد و يك شب و دو روز راه جنوب و جنوب‌شرقى را پيش گرفت و چنان كشتى را از ساحل دور كرد كه بيم آن بود كه فرصت مناسب را براى رسيدن به خشكى از دست بدهيم و حال آنكه سفير اصرار داشت كه مسير موازى ساحل را ادامه دهيم و فقط شبها اندكى از آن فاصله بگيريم و اين كارى است كه بيشتر ملاحان مجرب مىكنند . پس از آنكه دو روز بدينسان بسوى جنوب و جنوب‌شرقى رانديم ، باد كه از شمال و شمال شرقى مىوزيد ابتدا بطور آرام و سپس بشدت وزيدن گرفت چنان كه اگر احتياط را از دست نداده بوديم مىتوانستيم شش روزه به ارتفاع مطلوب برسيم و با استفاده از باد شمال‌غربى و بادهاى جنبى آن در مدتى كوتاه خود را به گوآ برسانيم . سفير ناخدا را از اين موضوع آگاه كرد و از وى خواست كه به توصيه‌اش گوش فرا دهد اما اين مرد خشن و لجوج بهيچ‌وجه توصيهء وى را نپذيرفت بلكه جلو كشتى را مستقيما بسوى گوآ قرار داد و راه خود را بسوى شرق و شمال‌شرقى پيش گرفت و اظهار اطمينان نمود كه با دنبال كردن راه مستقيم بهتر پيش خواهد رفت . رفته‌رفته صحت گفتار سفير معلوم شد و هرچه بيشتر از مقصد دور افتاديم با آنكه خطاى ناخدا مسلم بود باز هم با لجاجتى عجيب راه خود را ادامه داد تا آنكه باد بعد از شش روز قطع شد و جهت آن به غرب و شمال‌غربى تغيير كرد و ناخدا كه مىديد لحظه به لحظه در ارتفاع كمترى قرار مىگيرد از بيمارى لجاجت شفا يافت و با بادبان طناب بسته راه شمال‌شرقى و شرق را پيش گرفت .\r\nاز بيست و ششم آوريل تا سوم مه همان راه را ادامه داديم . روز\r\n\r\n","description":"","footnote":"","page_name":" 457 ","page_number":488},
  {"content":"\r\n\r\nچهارم مه صبح‌گاه از روى عرشهء پائين ، جزيرهء زاكوتورا « 312 » را كه مانند ساحل عربستان و خليج فارس بلند و كوهستانى است از شش فرسنگى ديديم چنان كه در سراسر اين روز از معرض ديدمان خارج نشد زيرا باد ضعيف و حركت ما كند بود . در اين روز ارتفاع دوازده درجه و بيست دقيقه بود .\r\nروز پنجم بسيار در دريا پيش رفته بوديم چنان كه ساحل از نظرمان ناپديد شده بود . ارتفاع سيزده درجه و ده دقيقه بود .\r\nروز نهم ، ناخدا كه تصور مىكرد براى رسيدن به گوآ در ارتفاع دلخواه قرار گرفته است راه شرق و شمال‌شرقى را پيش گرفت . در اين روز باد ضعيف اما بسيار مساعدتر از روزهاى گذشته بوده فكر مىكرديم كه بسيار پيش خواهيم رفت ، بخصوص كه در ارتفاع 5 / 15 درجه قرار گرفته بوديم و هنگامى به پيش رفتن يقين كرديم كه تعدادى جانور دريائى گرد و سفيد رنگ ديديم كه بدنهايشان از كرك يا موهاى ريز پوشيده بود . دريانوردان اين جانور را توستونس « 313 » مىنامند و آن را نشانهء قطعى نزديك بودن به ساحل مىدانند . اين تصور عصر هنگام با ديدن مارى بىزهر در جلوى كشتى مبدل به يقين شد . روز دهم كمى پيش از ظهر باد قطع شد و باقى روز هوا كاملا آرام بود . در اين روز گرمائى شديد و تعداد زيادى موش آبى و باراتا « 314 » ما را ناراحت كرد .\r\nاز روز يازدهم تا هيجدهم كشتى گاه در ارتفاع گوآ و گاه در ارتفاع كمترى بود . با اينكه سفير به ناخدا هشدار داده بود كه مطلقا نبايد بسوى شرق براند اين مرد لجوج همواره نظر خود را اعمال مىكرد .\r\nچون هيچ ملاحى در كشتى پيدا نمىشد كه بتوان با اطمينان قطب‌نما را به دو سپرد ، سفير عاقبت نتوانست اطاق فرمان را در وضعى كه ميل داشت قرار دهد . روز هيجدهم ارتفاع ما سيزده درجه و سيزده دقيقه بود .\r\nروز نوزدهم همان باد مغربى را در پشت كشتى داشتيم و چون نه روز بود كه مطلقا خشكى را نمىديديم و نشانه‌اى نيز كه دال بر\r\n\r\n\r\n","description":"","footnote":"\r\n( 312 )  Zacotora  .\r\n( 313 )  Tostones  .\r\n( 314 )  Barata  .\r\n","page_name":" 458 ","page_number":489},
  {"content":"\r\n\r\nوجود آن باشد مشهود نبود همگان معتقد بودند كه كاملا به ساحل هند نزديك شده‌ايم و با اينكه هنگامى كه جزاير سوخته « 315 » در ديدرس بود سفير راندن به جهت مخالف را درست مىدانست و مىگفت خود را زياده از حد به وسط دريا كشانده‌ايم ، از اين پس معتقد شد كه آنگونه كه تصور كرده است در دريا پيش نرفته‌ايم . در اين موقع بسبب تردد و دو دلى ناخدا كه گاه كشتى را در 120 فرسنگى و گاه در نود فرسنگى ساحل مىدانست ، همگان دربارهء رسيدن به مقصد دچار سوءظن شده از رسيدن زمستان بيمناك بوديم . ناخدا معتقد بود كه بايد به بمبئى يا ديو برسيم و اگر اين كار مقدور نباشد چون آذوقه و آب به قدر كافى در كشتى نيست بايد به مسقط برويم .\r\nدر اين موقع آب و آذوقهء ملاحان كاهش يافته بود زيرا از بيش از دو ماه بدون هيچگونه نظمى ، سخاوتمندانه آن را مصرف كرده بودند .\r\nبه همين‌جهت ناخدا دستور داد شب هنگام بسوى شمال‌شرقى و شمال برانند اما در روز جهت حركت از شرق و شمال‌شرقى باشد . در اين روز در ارتفاع 16 درجه بوديم .\r\nروز بيستم ، ماه تازه ظاهر شده بود و در لحظات قران ماه و خورشيد باد چنان آرام شد كه قسمت اعظم روز و سراسر شب را بدون هيچگونه پيشرفتى بسر آورديم . در اين روز ماهى نديديم اما تعدادى پرنده در هوا مشاهده كرديم . ارتفاع ما 16 درجه و 21 دقيقه بود .\r\nاز روز 21 تا 24 همان باد روز و شب ادامه داشت و چون هرروز بر شدت خود مىافزود كشتى چنان به طرف راست خم مىشد كه نمىتوانستيم روى پاى خود بايستيم . در اين روزها همه از اين‌كه مطلقا نشانه‌اى از خشكى نمىديديم در شگفت بوديم . اين امر سبب شد كه همهء شبها را بيدار بمانيم و هر ساعت با ميله‌هاى آهنى عمق آب را اندازه بگيريم و چون بهيچ‌وجه ته دريا را نمىيافتيم معتقد شديم كه ساحل هند از ما فرار مىكند . روز دوشنبه بيست و چهارم ، در ارتفاع هفده درجه بوديم و ناخدا عقيده داشت كه اگر\r\n\r\n\r\n","description":"","footnote":"\r\n( 315 )  Les iles brulees \r\n","page_name":" 459 ","page_number":490},
  {"content":"\r\n\r\nراه شرق و جنوب‌شرقى را در پيش گيرد سفرمان بسيار كوتاه خواهد شد . و بىآنكه توجه كند از اين بىنظمى سودى عايد نخواهد شد و با پيش رفتن به قسمتهاى عميق دريا ارتفاعمان نزول خواهد كرد راه شرق و جنوب‌شرقى را پيش گرفت .\r\nروز بيست و پنجم ، باد هر لحظه شديدتر مىشد و تقريبا از شمال مىوزيد و ما با جسارت مىرانديم اما پس از گرفتن ارتفاع آفتاب معلوم شد ثلث درجه نزول كرده‌ايم . به همين‌سبب سفير كه از تكرار اشتباهات ناوبان كسل شده بود دستور داد همچون گذشته عقب كشتى را بسوى شرق و شمال‌شرقى قرار دهند زيرا ديگر هيچكس در ديوانگى و شگفت‌كارى ناخدا شكى نداشت . براى يافتن پاياب دم به دم عمق دريا را اندازه مىگرفتيم . از تنگ شدن وقت براى رسيدن به گوآ بيم داشتيم زيرا بسته شدن آسمان و شدت گرفتن باد نشانهء نزديكى زمستان بود . ارتفاعمان همان بود و همه بسبب نديدن هيچگونه نشانه‌اى از خشكى سخت اندوهناك بوديم .\r\nروز بيست و ششم ، باد و رگبارى درگرفت كه همه را از رسيدن به گوآ نوميد كرد . به همين جهت سفير با چند تن از ناويان ارشد به مشاوره نشست تا ببيند كه بهتر نيست راه بمبئى را پيش گيرند .\r\nنيمه شب باد عنان كشتى را از دست ملاحان در ربود و چيزى نمانده بود كه كشتى واژگون شود . چوب بست بيرونى چنان صدائى مىكرد كه اشخاصى كه خوابيده بودند به خيال آنكه نيست و نابود شده‌اند سراسيمه از خواب پريدند .\r\nروز پنجشنبه بيست و هفتم ، آسمان از صبح زود تاريك و بطور مداوم ابرى بود . نزديك ظهر هوا كمى باز شد چنان كه توانستيم ارتفاع آفتاب را بگيريم و بدانيم كه در 16 درجه و 52 دقيقه هستيم . باد هرلحظه شديدتر مىشد بىآنكه تلاطمى در دريا مشاهده شود . ساعت سه بعد از ظهر روى آب چيزى شبيه خوشهء انگور يا آنچه در انتهاى برخى نىها يا ساقهء مجوف گاورس ديده مىشود و همچنين تعدادى صدف حلزون يا گوش ماهى مخصوص نواحى كم‌عمق دريا مشاهده كرديم كه نشانه‌اى قطعى بود بر آنكه از زمين دور\r\n\r\n","description":"","footnote":"","page_name":" 460 ","page_number":491},
  {"content":"\r\n\r\nنيستيم . بعضى معتقد شدند كه بيش از سى فرسنگ با خشكى شرق و غرب كاراپاتان « 316 » فاصله نداريم . در آغاز شب آسمان كاملا ابرى و باد شديد بود و ما بسوى شرق مىرانديم . دائما ميلهء آزمايش عمق دريا را در دست داشتيم تا آنكه خشكى ، اگرچه در فاصلهء بسيار دور ، هويدا شد .\r\nروز جمعه بيست و هشتم ، با اينكه زمين در ديدرس ما بود ناخدا راه جنوب‌شرقى را پيش گرفت و سفير كه متوجه شد با وجود باد شديد اگر از ساحل دور شويم باز هم در دريا سرگردان خواهيم شد دستور داد كه راه شرق و جنوب‌شرقى را پيش گيرند در نتيجه با داشتن باد در عقب كشتى ، پيش از ظهر جزائر سوخته را پشت سر گذاشتيم و سه چهار فرسنگ از آن دور شديم . هرچه ساعات روز پيش مىرفت بر شدت باد مىافزود . آب دريا بقدرى قهوه‌اى و گاه سبز رنگ بود كه در هيچ ساحلى نظير آن را نديده بوديم . هنگام ظهر كه برابر بادا « 317 » رسيديم رنگ آب رفته‌رفته تغيير كرد و سفيد شد و به همين سبب سفير حدس مىزد كه در خشكى زمستان آغاز شده است و رودخانهء پانگن « 318 » آب بارانهاى گرد آمده را روى شن و سنگهاى ساحلى مىريزد . در اين موقع كه صخره و فانوس ساحلى را به خوبى مىديديم كشتيى مشاهده كرديم كه در نزديكى بغاز لنگر انداخته بود . در ابتدا نتوانستيم حدس بزنيم كه كشتى تجسسى است يا جنگى اما كمى بعد چون بادبانهاى خود را فرود آورد معلوم شد كه كشتى كوچكى است با چهار بادبان و بادبانهائى متصل به دكل بزرگ از اين جهت حدس زديم كه كشتى دزدان دريائى اروپائى است .\r\nبدين‌سبب سفير بفوريت دستور داد كه همگان سلاح برگيرند و چهار اراده توپ را آمادهء عمل كنند . همچنين به دستور وى چندين منجنيق آمادهء پرتاب سنگ شد و مقدارى سنگ نيز در قسمت آزاد عرشه نهاده شد كه بردگان آنها را با دست پرتاب كنند . در اين موقع به دو فرسنگى ساحل و درست برابر درخت شاپورا « 319 » رسيده بوديم\r\n\r\n\r\n","description":"","footnote":"\r\n( 316 )  Carapatan \r\n( 317 )  Bada \r\n( 318 )  Panguin \r\n( 319 )  Chapora \r\n","page_name":" 461 ","page_number":492},
  {"content":"\r\n\r\nكه براى مسافران اين راه و اين ناحيه بسيار شناساست . با رسيدن بدين مكان ، كشتى متوقف را نيز شناختيم و معلوم شد كه كشتيى تجارى است كه در فاصلهء سه فرسنگى ساحل توقف كرده است . برخى معتقد بودند كه اين كشتى متعلق به چند مرد پرتغالى مقيم خشكى است كه با آن كالاى قاچاق به ايران حمل مىكنند و بعد از خروج از گوآ بسبب نبودن باد موافق در آن نقطه توقف كرده است . پس از رسيدن به گوآ آگاه شديم كه كشتى مزبور حامل دن فرانسيسكو مانوئل « 320 » بوده كه به سمت حاكم به دژ شائول « 321 » مىرفته است .\r\nهنگامىكه آسمان كمى روشن شد باد شدت گرفت و چون از عقب كشتى مىوزيد براى آنكه ما را به ساحل نكوبد ناچار به خشكى نزديك شديم . چون دريا متلاطم بود در بندر نه زورقى ديده مىشد و نه كشتيى كه طبق معمول در هواى آرام از كشتى ما استقبال كند .\r\nمع‌ذلك هنگامى كه به فاصلهء چهارصد پا از بغاز رسيديم . با اين كه آب كف‌آلود دريا بر صخره‌هاى ساحلى مىكوفت فرمانده كشتيهاى گشتى را مشاهده كرديم كه با كشتى جنگى كوچك و كاملا مجهز خود از رودخانه به دريا وارد شد . راهنمايان پانگن نيز كه كاملا به قسمتهاى ورودى و صخره‌هاى زيرآبى بغاز آشنا بودند به خيال آنكه كشتى ما يكى از همان كشتيهاى پرتغالى است كه به بندر نرسيده‌اند در كشتى جنگى كوچك و مجهز ديگرى به استقبال ما آمدند . فرمانده ساحلى و راهنمايان از راهرو عقب به كشتى وارد شدند . سفير از آنان پرسيد كه آيا بسته شدن مصب بغاز و مسير صخره‌هاى زيرآبى آغاز شده است ، و آنها پاسخ منفى دادند و گفتند بلافاصله مىتوانيم از بغاز بگذريم و در نزديكى پانگن لنگر بيندازيم . بدين‌ترتيب بدون هيچگونه بادبانى به بغاز وارد شديم .\r\nسفير پيش از رسيدن فرمانده و راهنمايان تصميم گرفته بود كه در نزديكى دژ اگواد « 322 » لنگر بيندازد اما فرمانده ساحلى كه از كار خود اطمينان داشت و مدتها بود كه اين شغل را تصدى مىكرد براى آنكه به آسانى به مقصد برسيم دستور داد بادبانهاى چهارگوش و\r\n\r\n\r\n","description":"","footnote":"\r\n( 320 )  Don Francisco Manuel \r\n( 321 )  Chaul \r\n( 322 )  Aiguad \r\n","page_name":" 462 ","page_number":493},
  {"content":"\r\n\r\nدكل بزرگ را باز كنند . در اين‌حال راهنمايان محلى كه ملاحظه كردند نيمه جزر و مدى بيش نيست خبر دادند كه براى لنگر انداختن به نزديك دژ خواهيم رفت و پيش از مد كامل كه ساعت شش عصر رخ خواهد داد خطرى متوجه كشتى نخواهد بود . با اين‌حال ساعت سه بعد از ظهر ، سفير دوبار پىدرپى به فرمانده ساحلى پيغام داد كه كشتى از عرشهء پائين به قدر مطلوب تحت فرمان نيست ، بخصوص كه باد بشدت مىوزد . فرمانده كه معتقد بود آب به اندازهء كافى بالاست و كشتى براى گذشتن از كانال به آبى بيش از آن نيازمند نيست خود و راهنمايانش فرماندهى عرشهء پائين را بر عهده گرفتند اما باد چنان با قوت به بادبان صفهء برجستهء قسمت پائين دكل فشار آورد كه ملاح مأمور اطاق فرمان كه آن را با تمام قوت به راست مىكشيد نتوانست كار خود را به پايان برساند . در اين حال همهء سرنشينان كه مىديدند كشتى بسوى صخره‌هاى زيرآبى ساحلى در حركت است فرياد مىزدند كه كشتى در حال عقب نشستن است .\r\nناگهان شدت باد كشتى را بسوى صخره‌اى كشانيد كه بيش از سيزده پا آب روى آن نبود . در نتجه بشدت با صخره برخورد كرد و انتهاى آن از چند نقطه شكست . بلافاصله برخورد ديگرى رخ داد و سكان يكسر از پاشنه درآمد و به دريا افتاد . تيرك شاسى نيز پس از پنج شش بار برخورد با صخره ضربه‌اى چنان سخت ديد كه همهء استخوان‌بندى كشتى به لرزه درآمد . ضربهء شديد ديگرى دكل بزرگ را با بادبانها و تيركهاى كوچك بيش از شش پا از غلافش بيرون كشيد . همهء ناويان و دريانوردان به طرف بادبانها دويدند بلكه آنها را فرود آورند و بدين‌ترتيب ديرك بزرگ بآهستگى فرود آمد و از خسارت سنگينى جلوگيرى شد . برخورد كشتى با صخره‌ها چنان كارى بود كه سفير يقين داشت شكاف برداشته است . در همان حال كه سفير ورود ناويان و مسافران را به كشتى جنگى فرمانده ساحلى ، كه خود شگفت‌زده در كشتى ما بود قدغن مىكرد يكى از خدمه بازويش را گرفته به وى تذكر داد كه پيش از نابودى كشتى بايد خود را نجات دهد . آنگاه همگان خروج از كشتى را از كنارهء دست\r\n\r\n","description":"","footnote":"","page_name":" 463 ","page_number":494},
  {"content":"\r\n\r\nراست كه كشتى جنگى ايستاده بود آغاز كرديم . سفير نيز بمدد طنابى به كشتى جنگى فرود آمد و يكى از خدمه كه در انتظارش بود او را گرفت . وى بمحض فرود آمدن اخطار كرد كه همهء پياده‌شدگان بايد تا نجات يافتن همهء ملاحان و مسافران در كشتى جنگى باشند تا عند اللزوم كسانى را كه شنا نمىدانند نجات دهند . اين حادثه در دويست پائى زمين رخ داد چنان كه همهء مسافران توانستند بدون دريافت كمكى خود را از غرق شدن نجات دهند . در همين حال كشتى روى آب به حركت درآمد و به كانال بغاز وارد شد زيرا از طرفى بسبب نداشتن سكان تقريبا روى آب حركت مىكرد و از طرف ديگر مد دريا و طنابى كه آن را به كشتى جنگى متصل مىداشت مانع برخوردش با صخره‌ها بود . اما كسانى كه در كشتى مانده بودند مىگفتند كه نه تنها كشتى هيچگونه شكافى برنداشته است بلكه قطره‌اى آب در درون آن ديده نمىشود و اين به معجزه بيشتر شباهت داشت . در اين هرج‌ومرج معاون ناخدا هنگامى كه قصد بريدن طناب يكى از بادبانها را داشت در آب افتاد ، و چون با اينكه سالها حرفهء دريانوردى داشت شناگرى نمىدانست ، اگر كاركنان كشتى جنگى وى را مدد نكرده بودند تلف شده بود . بدين ترتيب عاقبت كشتى بدون روبرو شدن با خطر ديگرى از كانال فرودين خارج شد و با انداختن دو لنگر درست در يك فرسنگى ساحل شنى متوقف ماند و با جزر و مد شبانه آن را به پانگن بردند . سفير كه خود را در جائى امن ديد با دو تن از خدمه كه در كشتى جنگى همراه وى بودند قدم به خشكى گذاشت . در همان شب به كالج شاهى كه در همان نزديكى است رفت و پيش از آن نيز به دستور وى جعبهء محتوى اسنادش را در اختيارش گذاشته بودند . وى دو روز در كالج شاهى ماند و پس از آن به خانه‌اى در جزيرهء بارداس « 323 » واقع در وسط پانگن نقل مكان كرد و آنگاه وسائل زندگى و بقاياى خدمه‌اش نيز از كشتى خارج شدند و به دو پيوستند . كشتى نيز اكنون در جائى امن بين خانه‌هاى پانگن و محل اقامت سفير لنگر انداخته بود .\r\n\r\n\r\n","description":"","footnote":"\r\n( 323 )  Barades \r\n","page_name":" 464 ","page_number":495},
  {"content":"\r\n\r\nبسيار بموقع ، يعنى درست پيش از آن‌كه زمستان آغاز شود بار ديگر به گوآ باز گشته بوديم زيرا از همان فردا باران آغاز شد . باد شديد از شمال‌غربى وزيدن گرفت و بغاز بسته شد . در بقاياى ماه مه تا روز اول ژون ، باد همچنان و با همان شدت مىوزيد . سراسر شب دوم ژون نيز بارانى هولناك باريد كه از چند سال پيش نظير آن در هند ديده نشده بود . اين باران تا روز بعد ادامه يافت و با آنكه از شدت آن كاسته شد مانع ورود بسيارى از كشتيها به بغاز گرديد .\r\nچند روز بعد سفير نقل مكان كرد و در خانه‌اى بسيار خوب در خارج شهر ساكن شد زيرا تبهاى موذيى كه سال پيش ناحيهء نزديك درياى گوآ را آلوده بود هنوز وجود داشت . حاكم گوآ و ديگر وزيران شاه بهيچ‌وجه احترامات لازم را نسبت به سفير مرعى نداشتند و هيچگونه پيشنهاد يا خدمتى به دو نكردند بالعكس كشتى « كاراول » را با اينكه خرج زيادى براى تعمير آن كرده بود و حقا مىتوانست متعلق به وى باشد از تصرفش خارج كردند و مصيبتى بر مصيبتهاى ديگر وى افزودند . اما سفير همهء اين اجحافات را ناديده گرفت و هيچگونه عكس‌العملى از خود نشان نداد . حتى حقوق ماهانهء خود را كه سخت بدان نيازمند بود مطالبه نكرد زيرا مىدانست هيچ كارى براى وى انجام نخواهند داد .\r\nاين زمستان نيز همچون زمستان سال گذشته ، بلكه بيش از آن ، بارانى بود با هوائى بسيار سردتر ، چنان كه هنگام خواب ضرورتا از لحافى نازك استفاده مىكرديم . هر روز عدهء زيادى از مردم مىمردند . از نيمهء ماه اوت اين مرگ‌ومير كم و تبهاى بومى تقريبا بر طرف شد .\r\nروز يكشنبه 22 اوت ، ساعت سه بعد از ظهر ، سفير كه در خواب بود با صدايى بلند ، شبيه صداى رعد ، از جا پريد . اين صدا مدتى دوام يافت و بلافاصله بعد از آن لرزه‌اى مهيب رخ داد كه گفتى همهء خانه‌ها رو به فروريختن‌اند . مقدارى خاك از بام خانه كنده شد و با شدتى هرچه تمامتر از پنجره به داخل اطاق فرو ريخت . در\r\n\r\n","description":"","footnote":"","page_name":" 465 ","page_number":496},
  {"content":"\r\n\r\nاين موقع چند تن از خدمهء سفير براى اطلاع از واقعه نزد وى آمدند . سفير از آنها پرسيد كه آيا صاعقه‌اى رخ داده است و آنها جواب منفى دادند زيرا آسمان كاملا صاف و تقريبا بىابر بود اما بلافاصله تاريكى غليظى فضا را فراگرفت . سفير كه براى كسب اطلاع بيشتر سر از پنجره بيرون كرده بود ملاحظه كرد كه توده‌اى از دود و خاك كه از مغرب و جنوب‌غربى شهر برخاسته بود فضا را پر كرده است . پس حدس زد كه آتش در مغازه‌هاى باروت‌فروشى واقع در ميدان نزديك خانه افتاده است . مردم از هرسو مىدويدند و سروصداى زيادى به گوش مىرسيد . گروهى مرد و زن سياه‌پوست و ديگر زنان و مردان شهر در كوى و برزن به راه افتاده فرياد مىكشيدند شهر خراب شده است اما علت واقعه كه بعدا از آن اطلاع يافتيم چنين بود : در آن روز بسبب آرامش هوا ، حاكم شهر تصميم گرفته بود با بيرون كشيدن مقدارى باروت از دكه‌هاى باروت‌فروشى بساط آتش‌بازى را بر فراز برجى برپا دارد . چون جز چند بردهء كارگر هيچيك از محافظان مغازه‌ها و كيسه‌هاى مواد محترقه در محل حاضر نبودند ، يكى از كارگران بر حسب عادت سيگار خود را در كنار باروتها آتش مىزند و جرقهء آتش باروتهاى روى برج را به آتش مىكشد . در يك لحظه برج محترق مىشود و گذشته از آنكه كارگران به هوا پرتاب مىشوند برج سرنگون مىگردد و جرقه‌اى آتش به مغازهء باروت‌فروشى سرايت مىكند . ناگهان دويست و پنجاه كنتال « 324 » باروت مشتعل مىگردد و در يك لحظه نه تنها بقاياى برج و تعدادى خانه را خراب مىكند بلكه درهاى ادارات اوزان و مقادير و گمركات واقع در ميدان را از جا مىكند . اين ميدان همواره پر از جمعيت بود بخصوص هرروز كثيرى از مردم اعم از مسيحى يا كافر ، زن و مرد و برده و آزاد ، براى خريد انواع ماهى و ميوه و سبزى بدانجا مراجعه مىكردند . همچنين مركز تجمع كسبهء خرده‌پا و دادوستد و مبادلهء كالا و تجارت به حساب مىآمد . گذشته از آن ، چون ميدان به\r\n\r\n\r\n","description":"","footnote":"\r\n( 324 )  quintal  : واحد وزن معادل 250 كيلوگرم . - م .\r\n","page_name":" 466 ","page_number":497},
  {"content":"\r\n\r\nدريا نزديك بود همواره عدهء زيادى دريانورد و ملاح براى خريد آذوقه و ظرفهاى چوبين و سفالينى كه در كوچه‌هاى منتهى بدان براى فروش گذاشته مىشد مراجعه مىكردند . مقدار زيادى سنگ و وسائل بنائى كه شدت انفجار آنها را پرتاب كرده بود تقريبا اغلب كسانى را كه در ميدان بودند از پا درآورد چنان كه معدودى توانسته بودند خود را از مهلكه نجات دهند . تقريبا همهء خانه‌هاى مجاور ميدان خراب شده به گورستان ساكنان تبديل شده بود . در محلهء پرتغاليها خرابى بسيار رخ داده بود اما در اين محله تلفات انسانى كم بود . برخى از قطعات سنگ تا نيم‌فرسنگى و بعضى تا ساحل دريا و حتى تا نوتردام دولاگراس پرتاب شده بود .\r\nخانهء سفير اگرچه نو بود و هزار پا با محل انفجار فاصله داشت سخت بلرزه درآمد . قطعات درشت سنگ و خاك از سقف فرو ريخت و درها از پاشنه درآمدند . اين حركت زلزله‌وار يك درخت انجير هندى را در باغچه از ريشه بدر آورد و واژگون كرد . صومعهء ژاكوبنها خسارت فراوان ديد و با آنكه كسى در آن كشته نشد اما همهء بامها فرو ريخت . ديوارها ترك برداشت و درها و پنجره‌ها شكست . خوشبختانه اين مصيبت در روز كار رخ نداد زيرا در آنصورت عدهء زيادى از كارمندان ادارات واقع در ميدان و بازرگانان و گروه كثيرى از عابران كشته مىشدند . با اين‌حال حداقل تلفات اين حادثه بالغ بر چهار صد تا پانصد نفر مىشد .\r\nخانه‌اى كه در آن باروت مىسازند اگرچه چسبيده به مغازهء محل انفجار بود زيان فراوانى نديد جز آنكه شش هفت برده و دو قاطر در آن طعمهء حريق شدند و جان سپردند . در كاخ نايب السلطنه هيچ در و پنجره‌اى سالم نماند و حتى برخى از بامهاى كاخ ويران شد .\r\nچنان كه بامهاى منازل دور تر نيز لطمه ديد . بين حوادثى كه در اين روز رخ داد جالب توجه‌تر از همه داستان همسر حاكم دژ راشول « 325 » بود . خانهء اين زن كه بيمار بود و از شدت تب حالت هيجان و هذيان داشت در برابر صومعهء ژاكوبنها بود . وى كمى پيش از وقوع\r\n\r\n\r\n","description":"","footnote":"\r\n( 325 )  Rachol \r\n","page_name":" 467 ","page_number":498},
  {"content":"\r\n\r\nحادثه با فرياد و فغان از خدمه و بردگان خود خواسته بود كه وى را از اطاقى كه بسترى بود به اطاق ديگر منتقل كنند . خدمه ابتدا به خيال آنكه هذيان مىگويد به سخن وى اعتنا نكرده بودند اما سرانجام در اثر اصرار و الحاح او را به اطاق ديگر انتقال داده بودند . از قضا ، بمحض حدوث واقعهء انفجار سنگ بزرگى بر سقف اطاق نخستين مىافتد و آن را ويران مىكند . و عجب‌تر آنكه صداى انفجار كه همگان را دچار وحشت كرده بود وضع روحى اين زن را به حالت طبيعى باز مىگرداند و بيمارى او را چنان تسكين مىدهد كه پس از چند روز از بستر بيمارى برمىخيزد .\r\nاز آغاز ماه سپتامبر همهء مردم با بىحوصلگى در انتظار ورود ناوگانى از پرتغال بودند كه مىبايست نايب السلطنه را به گوآ بياورد . اين اشتياق بسبب نيازى مبرم بود كه آن زمان ، براى تمشيت امور - چه امور مربوط به صلح و چه امور جنگى - به وجود وى احساس مىشد . اما از آمدن وى مطلقا خبرى نشد جز آنكه نزديك آخر ماه كشتى كوچكى از نوع كشتيهائى كه به حمل و نقل محصولات معادن طلا مىپردازند به گوآ رسيد . ناخداى اين كشتى خبر داد كه دن آلونسو دنورونيا « 326 » به سمت نايب‌السلطنهء هند انتخاب گرديده با ناوگانى مركب از پنج كشتى جنگى و ده كشتى كوچك باربرى كه هنگام خروج از بغاز پرتغال از وى جدا افتاده‌اند ، عازم هند شده است . اما همهء كشتيها باستثناى اين كشتى باركش ، بسبب برخورد با طوفان ناگزير از بازگشت به بندر شده‌اند . اين ناخدا مطمئن بود كه چندروز بعد كشتيها بار ديگر به راه افتاده به زودى به هندوستان خواهند رسيد . شادى اين خبر را خبر ديگرى كه همين ناخدا داد و از تزلزل سلامت شاه اسپانيا حكايت مىكرد مبدل به اندوه ساخت . اين خبر موجبات تأثر و اندوه بسيارى شخصيتهاى محترم ، بخصوص كسانى را كه از وضع ناگوار امور هند آگاه بودند ، فراهم كرد . در حقيقت اوضاع هند به صورتى بود كه كوچكترين تحول سياسى در اسپانيا مىتوانست\r\n\r\n\r\n","description":"","footnote":"\r\n( 326 )  Don Alonco de Niorogna \r\n","page_name":" 468 ","page_number":499},
  {"content":"\r\n\r\nآن را با خطرى جدى مواجه كند . همگان سراسر ماه اكتبر و حتى نوامبر را در انتظار ورود نايب السلطنه گذرانديم . بعد رفته رفته از آمدن وى مأيوس شديم . ظاهر امر چنين بود كه ناوگان مزبور نتوانسته است از اسكلهء ليسبون خارج شود و يا آنكه از اسكله خارج شده ناگزير به بازگشت شده بود .\r\nسفير كه چنان كه گفتيم ناگزير به گوآ بازگشته بود با نهايت علاقه آمدن نايب السلطنه را آرزو مىكرد بلكه با آمدن وى حركتش از گوآ مقدور و تسهيل گردد . و بهمين‌سبب با كوشش زياد هرگونه ذخيرهء لازم براى ادامهء سفر را تدارك كرده بود . اما چون انتظار را بىفايده ديد و وقت نيز مىگذشت بوسيلهء وزيرى از حاكم گوآ درخواست كرد كه با عزيمت وى موافقت كند و براى اين منظور كشتى نوى را كه ساختمان آن در پانگن در شرف اتمام بود در اختيار وى بگذارند . اما چون بعدا خبر شد كه ناخداى كشتى به فرمان حاكم اطاقهاى خوب و راحت را به ديگرى اجازه داده است و وى ناگزير است به اطاقى كوچك قناعت كند با ناخداى كشتى ديگرى كه از سال گذشته در بمبئى متوقف بود مكاتبه كرده از وى درخواست كرد كه نيمى از اطاقهاى قسمت عقب كشتى خود را در اختيار وى بگذارد و وعده كرد كه اجاره بهاى اطاقها را بدلخواه وى خواهد پرداخت . اما نه ناخدا و نه نمايندگان وى ، در گوآ بدين درخواست پاسخى ندادند و با اينكه كشتى از هر حيث آمادهء حركت بود بىآنكه علت توقفش معلوم باشد تا آغاز سال 1622 در بمبئى ماند .\r\nسفير كه ديگر اميدى نداشت آشكارا موانعى را كه در راه اجارهء كشتيهاى ديگر ايجاد مىكردند ملاحظه كرد و بخصوص متوجه شد كه شخص حاكم براى جلوگيرى از حركت وى به هركارى دست مىزند . وى از همداستانى و دسيسهء حكام گوآ عليه خويش چنان آشفته شد كه به بستر بيمارى افتاد و هرروز سلامتش در معرض خطر جدىترى قرار مىگرفت بىآنكه روزنهء اميدى براى عزيمتش مشهود باشد . در حقيقت كشتيها براى حركت در انتظار فصل\r\n\r\n","description":"","footnote":"","page_name":" 469 ","page_number":500},
  {"content":"\r\n\r\nمساعد بودند و شهرت داشت كه تا آخر ماه فوريه هيچ كشتيى نمىتواند حركت كند و در صورت حركت نيز بايد يك ماه در جزيرهء سنت هلن توقف داشته باشند تا بتوانند در امنيت كامل و با اجتناب از هواى بد و كشتيهاى دزدان دريائى در نزديكى عيد نوئل به ليسبون برسد . اين اخبار سفير را از كوره بدر كرد زيرا اگر هيچ محظور ديگرى هم نبود بسبب نقاهت نمىتوانست در چنان موقعى حركت كند . بدين‌سبب به بعضى از همراهانش اجازهء حركت داد و تصميم گرفت تا زمانى كه خداوند وسيلهء ديگرى فراهم كند در انتظار بماند ، بگذريم كه كشتيهائى كه مطلقا به آماده كردن خود نينديشيده بودند نتوانستند تا اول ماه مارس از گوآ حركت كنند .\r\nدو روز بعد از آن‌كه برخى كشتيها از گوآ حركت كردند كشتى بادبانى كوچكى از هرمز رسيد و خبر آورد كه دژى كه بوسيلهء روى فلر دو آندرادا « 327 » در قشم ساخته شده بود از طريق زمين بوسيلهء سربازان حاكم لار و از دريا بوسيلهء كشتيهاى انگليسى مورد حمله قرار گرفته و آسيب ديده است و سربازان پرتغالى پادگان با دشمنان ساخته عليه روىفلر قيام كرده‌اند . و چون اشاره بدين حادثه و آغاز اين نبرد كه به دنبال آن از دست رفتن شهر و قلعهء هرمز امرى حتمى الوقوع بود مسأله‌اى خارج از موضوع نيست ذيلا مختصرى از چگونگى وقوع اين حوادث را آنگونه كه سفير در دفتر خاطرات خويش آورده است نقل مىكنيم .\r\nما پيش از اين كمال علاقهء شاه ايران را به نگاهداشتن آنچه از قلمرو هرمز تصرف كرده بود از جمله جزيرهء بحرين ، زمين موغستان ، دژ بندر و جزيرهء قشم كه همگى پيش از رسيدن سفير اسپانيا به هندوستان و در پايان سال 1614 تصرف شده بود ، بتفصيل بيان كرده‌ايم . همچنين گفته‌ايم كه دن ربرتو « 328 » به ميل شاه ايران و براى تأمين منافع وى به اسپانيا فرستاده شد و نيز\r\n\r\n\r\n","description":"","footnote":"\r\n( 327 )  Ruy Fleire de Andrada \r\n( 328 ) مقصود رابرت شرلى است . - م .\r\n","page_name":" 470 ","page_number":501},
  {"content":"\r\n\r\nتأكيد كرده‌ايم كه پدران روحانى برهنه‌پاى مقيم اصفهان و دن لوى دوگاما حاكم هرمز ، بعللى كه باز هم پيش از اين بيان كرده‌ايم ، موجبات تسهيل سفر دن ربرتو را فراهم كرده بودند . چون وزيران پادشاه اسپانيا در هند نيز با اين سفر موافق بودند دن ربرتو براى حركت از گوآ دچار هيچگونه مشكلى نشد . وى در آغاز سال 1617 در معيت برادر ردمتو دلاكروا « 329 » كه از اصفهان بعنوان معاون به وى همراه گرديده بود ، پيش از حركت سفير از گوآ به هرمز ، عازم اسپانيا شد . چون از اطلاعاتى كه سفير در آن زمان دربارهء بازگشت اين مرد به اسپانيا در اختيار اعليحضرت گذاشت و هشدارى كه دربارهء پيامهاى اين شخص داده بود پيشتر سخن گفته‌ايم نمىخواهيم به تكرار مكررات بپردازيم . فقط اشاره مىكنيم كه مذاكرات ردمتو دلاكروا ، كه بوسيلهء كسى كه نمىخواهيم نامش را ببريم ترتيب داده شده بود ، چنان مؤثر واقع شد كه با آنكه سفير ايران را مدتى در ليسبون و يك روز در مادريد نگاه داشتند ، و با آنكه مذاكرهء با اين مرد نه تنها سودمند نبود بلكه زيان فراوان داشت ، سرانجام در دربار پذيرفته شد و بدانچه مىخواست عمل كردند . بر اين اساس ، بين دن ربرتو به نمايندگى شاه ايران از يك طرف و دولت اسپانيا از طرف ديگر توافق حاصل شد كه روى فلر ، كه سال پيش به هند رفته بود ، با چهار كشتى جنگى به بغاز درياى سرخ برود و ابتدا با پهلو گرفتن در هرمز امور مربوط به قرارداد ابريشم را تمشيت دهد ، سپس دژ بندر و جزيرهء قشم را از ايران مسترد دارد ، و سرانجام دژى را كه ايرانيان در بندر ساخته بودند خراب كند . برادر ردمتو نيز همراه روىفلر به هند بازگشت تا اين قرارداد را به موقع اجرا درآورد . اين درحالى بود كه دن‌ربرتو در مادريد ماند و مدعى شد كه مىخواهد بقاياى پيشنهادهاى خود را مطرح كند و مشكلاتى را كه ممكن است در اجراى امور رخ دهد حل‌وفصل نمايد . اين ادعائى بود كه اگر اطمينان بى جا و احساس اعضاى شوراى دولتى بر عقل و استدلالشان\r\n\r\n\r\n","description":"","footnote":"\r\n( 329 )  Redemto de la Croix \r\n","page_name":" 471 ","page_number":502},
  {"content":"\r\n\r\nنمىچربيد مىتوانست آنان را از اشتباه نجات دهد و مكاريهاى اين مرد را ، حتى پيش از آنكه به خوبى شناخته شود ، آشكار سازد .\r\nبرادر ردمتو پيش از آنكه روىفلر به مومباسا برسد در راه مرد .\r\nاين مرد روحانى زندگانيى كاملا معصومانه داشت با اين‌حال مىتوان گفت كه بىاحتياطيش و نه موذيگرى و مشاركت وى در امورى كه كاملا با حرفه‌اش مغاير بود ، موجبات خرابى اسف‌انگيز هرمز و از دست دادن دژ آن شهر و رسوائى مدافعان را فراهم كرد . سفير چه هنگامى كه در هرمز بود و چه هنگام توقف در ايران ، از خطر بزرگى كه شهر هرمز و قلعهء آن را تهديد مىكرد به اعليحضرت كوتاهى نكرده بود . بخصوص همواره هشدار داده بود كه بمحض ورود ايرانيان به جزيره شهر هرمز تصرف و غارت خواهد شد . اين اتفاق بروشنى حدس زده مىشد . زيرا از طرفى شهر از هرسو باز و دژ ضعيف و بىدفاع بود و حتى براى افراد پادگانش جاى كافى نداشت . از طرف ديگر مدافعان از اراده‌اى قوى كه در اين‌گونه موارد از الزم امور است عارى بودند . گذشته از آن حكام دژ كه هرسه سال عوض مىشدند به كلى فاقد تجربهء جنگى بودند و جز يك صاحب منصب پير و ناخوش كه مهارتى هم در حرفهء خود نداشت نه مهندسى در اختيار داشتند و نه توپچيهاى ماهرى .\r\nدر زمستان 1617 كه سفير براى رفتن به ايران از هرمز عبور كرد پس از ديدن نقايص بيشمار دژ ، بخصوص ديوار بلند و خندق لاىروبى نشدهء آن‌كه بيش از شش پا عمق نداشت . به لوى دگاما « 330 » فرمانده وقت آن اعلام كرد كه چون بيم محاصرهء شهر و دژ مىرود لازم است خندق ديگرى در فاصلهء بيست سى پائى خندق موجود حفر شود و بين دو خندق سنگرهائى ايجاد كند ، چنان كه در بازگشت از ايران نيز لوىدسوفا « 331 » حاكم تازه را به اجراى همان كارها توصيه كرده بود . اما اين آقايان غافل‌تر از آن بودند كه از اين توصيه‌ها به سود خود استفاده كنند . بالعكس تعليمات ديگران را در امور مربوط به خود نوعى توهين تلقى مىكردند . از آن\r\n\r\n\r\n","description":"","footnote":"\r\n( 330 )  Louis de Gama \r\n( 331 )  Louis de Sofa \r\n","page_name":" 472 ","page_number":503},
  {"content":"\r\n\r\nگذشته ، اين حاكمان و همهء آنان كه در هند فرمانروائى مىكردند دچار نوعى خودبينى ساده‌لوحانه و لجاجت شوم بودند تا آنجا كه تصور مىكردند دشمن حتى قدرت محاصره كردن دژ هرمز را ندارد تا چه رسد به تصرف آن . چند روز بعد از عزيمت سفير به هند ، دن فرانسيسكو دسوفا براى تصدى حكومت به هرمز رفت و دن‌لوى دسوفا كه دوران حكومتش تمام شده بود به گوآ بازگشت .\r\nدر اين زمان روىفلر هنوز به مومباسا نرسيده بود . در همين زمان سفير به برخى از سكنهء هرمز پيغام داد كه بمحض رسيدن روىفلر از طرف وى به دو بگويند كه خود را به ساختن دژى در جزيرهء قشم سرگرم نكند - زيرا چنين دژى قابل دفاع نخواهد بود و توصيه كرده بود به وى گوشزد كنند همهء هم خود را مصروف محكم كردن شهر هرمز سازد . و حتى در فرستادن اين پيام فقط به نزديكان خويش قناعت نكرد و به هركس رسيد آن را باز گفت زيرا در آن موقع شهرت داشت كه از طريق خشكى از اسپانيا نامه‌هائى رسيده است حاكى از آن‌كه اگر آنگونه كه دن ربرتو قول داده است شاه ايران قشم و بندر را پس ندهد روىفلر موظف است با وى بجنگد و در محل بارگيرى آب كشتيها در قشم دژى بسازد .\r\nروىفلر در آغاز ماه ژوئن 1620 به هرمز رسيد و چون خبر يافت كه شاه ايران پاسخى ناخوشايند به اعليحضرت شاه اسپانيا داده است ، از آنجا كه او نيز مانند ديگران اطمينان قطعى داشت كه دژ هرمز نه تنها محكم بلكه تسخيرنشدنى است ، و با اين‌كه بسيارى از مردم عكس اين مطلب را به دو يادآور شده بودند ، بدون رعايت جوانب ديگر كار به اجراى فرامين و امورى پرداخت كه شوراى سلطنتى پرتغال به وى توصيه كرده بود . من در اينجا نمىتوانم اظهارنظر كنم كه دژى كه وى در قشم ساخت چه خصوصياتى داشت . آنچه مسلم است ساختمانش بسيار ساده و شبيه دژهائى بود كه در آغاز كشف قارهء هند در آنجا ساخته بودند ، با ديوارى از سنگ و خاك رس ، و چنان كه بعد از اين خواهم گفت توپخانهء كوچك و ضعيف انگليسها در دم آن را چنان ويران كرد كه\r\n\r\n","description":"","footnote":"","page_name":" 473 ","page_number":504},
  {"content":"\r\n\r\nپادگانش بىآنكه مجال جنبشى داشته باشد تسليم شد . من همچنين نمىخواهم از عللى كه شوراى دولتى پرتغال را ناگزير به اتخاذ تصميمى چنين ديوانه‌وار و دور از منطق واداشت پرده بردارم و بگويم درحالىكه شوراى دولتى پرتغال آگاه بود كه نيروى اندك پرتغاليها در شهر و دژ با اولين حملهء دشمن نابود مىشود چرا و چگونه با پادشاهى قدرتمند كه ملت اروپائى هوشمندى همچون انگليسيها نيز ، ولو دزد دريائى يا تاجر ، به مدد وى برخاسته بودند ، آن هم در كشور خودش ، به جنگ دست زدند . روىفلر گذشته از ساختن دژ قشم در آبهاى نزديك جاسك با انگليسها رو در رو شد و آنگونه كه مىگويند در آن سال آنان را از بردن ابريشم ايران محروم ساخت . گذشته از آن به اعراب ناحيهء لار و موغستان زيانهائى رسانيد و چند دهكدهء ساحلى و تعدادى زورق را نيز آتش زد . اين زيانها بهيچ‌وجه از نيروى اين ايالتها نكاست در عوض موجب تحريك شاه ايران شد و او را به كارهائى وا داشت كه از آن پس بدانها دست زد . در حقيقت با اين‌كه شاه ايران در آرزوى تصرف هرمز بود مطلقا قصد نداشت كه مناسبات خود را با دولت اسپانيا برهم زند و تا وقتى كه چند بار با حملاتى كه بعدا خواهيم گفت به تحريك او نپرداختند ، در لار و شيراز نه جنبشى ديده مىشد و نه تدارك نيروئى براى آويز و پيكار . بر اين اساس اسپانيائيها مىتوانستند بار ديگر براى همزيستى مسالمت‌آميز با دولت ايران قدم بردارند ، بخصوص كه در همين زمان شاه عباس دو روحانى آگوستنى ساكن اصفهان را به هرمز فرستاد و به حاكم دژ و روىفلر پيغام داد كه وى صلح با پادشاه اسپانيا را دقيقا پاس مىدارد و در هيچ موردى از قول خود در اين باره عدول نخواهد كرد و از آنان نيز درخواست مىكند به همين شيوه با وى عمل كنند .\r\nمن نتوانستم از مضمون پاسخى كه به شاه ايران دادند آگاه شوم اما بدين نكته واقفم كه پرتغاليها با اين پندار كه شاه ايران از پيش شكست خورده و منكوب شده باشد ، با بىشرمى هرچه بيشتر به تاخت و تاز در سواحل ايران پرداختند و گستاخى را از حد\r\n\r\n","description":"","footnote":"","page_name":" 474 ","page_number":505},
  {"content":"\r\n\r\nگذرانيدند و ابلهانه ، به گوآ خبر دادند كه شاه ايران بقدرى بيمناك است كه بدانها پيشنهاد صلح داده است و آنان پيشنهاد وى را نپذيرفته‌اند . اين خبر را در گوآ ، جاهلانه ، باور كردند چنان كه بعدا نيز مدتها جنگهاى بزرگ و دليرانهء روىفلر در اين شهر ورد زبانها بود .\r\nانگليسيها كه در سورات بودند ، پس از آنكه در جريان اين حوادث قرار گرفتند ، نخست از جهت آنكه با ورود نايب السلطنهء جديد به هند ممكن بود برايشان حوادثى رخ دهد و ديگر براى مطمئن ساختن شاه ايران به كمك خويش براى مقابله با پرتغاليها به تدارك مقدماتى دست زدند ، بخصوص كه مىدانستند شاه ايران اعمال روىفلر را زير نظر دارد و از دژى كه به دستور او در قشم ساخته شده است خشمگين است . به همين سبب در زمانى ، كه برسم همه‌ساله براى حمل ابريشم ايران به جاسك مىرفتند ، دو كشتى بارى را در حمايت چهار كشتى جنگى به حركت درآوردند . با اينكه كشتيهاى انگليسى چند روز در جاسك توقف كردند ، نيروى دريائى هرمز مطلقا خود را نشان نداد ؛ از آنسو شاه ايران نيز نه تنها ابريشمى بدانها تحويل نداد بلكه درخواست آنان را مبنى بر همكارى با صاحب‌منصبان ايرانى در محاصرهء دژ قشم رد كرد .\r\nحاكم گوآ در مارس 1621 دو كشتى بزرگ جنگى را ، هريك مجهز به سى عراده توپ بزرگ براى تقويت نيروهاى روىفلر اعزام داشته بود . اين كار بسيار دير و خارج از فصل ، و چند روز پس از بازگشت قواى انگليسى به سورات انجام گرفت . بطورى كه دو ناو گروه انگليسى و اسپانيائى در نزديكى جاسك از كنار يكديگر گذشتند . اين كشتيها هنگامى به هرمز رسيدند كه تابستان آغاز گرديده و حرارت هوا غيرقابل تحمل بود . بنابراين نه تنها وجودشان در هرمز بيحاصل ماند ، بلكه عدهء زيادى از سربازان و ملاحان ، و توپچيهاى آنها به علت ابتلا به تبهاى موذى و بيماريهاى ديگرى كه بسبب كار در هواى بسيار گرم عارض آنان گرديد مردند . اگرچه با فرامينى كه روىفلر بايد بموقع اجرا مىگذاشت\r\n\r\n","description":"","footnote":"","page_name":" 475 ","page_number":506},
  {"content":"\r\n\r\nو پاسخ شاه ايران به پادشاه اسپانيا شكى باقى نمىماند كه كار طرفين به كدورت آشكارا خواهد انجاميد و همين امر براى مازيان بزرگى بود .\r\n\r\n[ بازگشت ( جنگ هرمز ) 
  ]\r\nچنان كه گفته‌ايم سفير بمحض آنكه در ماه آوريل 1620 به گوآ رسيد به ديدن حاكم رفت و لزوم تقويت نيروى دريائى روىفلر را - بمحض ورود به هرمز گوشزد كرد . وى در اين ديدار بىآنكه در امور مربوط به خودش سخنى بگويد وضع هرمز را براى حاكم تشريح كرد و هرآنچه را كه از شخص او انتظار مىرفت بيان داشت و تذكر داد كه اگر بخواهند در مسئلهء درگيرى هرمز توفيقى داشته باشند لازم است سه كشتى يا لااقل دو فروند از سه كشتى جنگى را كه قرار است زمستان را در رودخانهء پانگن بگذارنند با توپخانه‌اى مجهز و ملاح و توپچى كافى حداكثر تا ماه سپتامبر به كمك روىفلر بفرستند . سفير اتمام حجت لازم را با حاكم كرد و با حرارت تمام اشتباهى را كه در صورت عدم ارسال كمك لازم و به كار بردن دقت كافى در آن موقعيت در امور مربوط به شاه اسپانيا مرتكب خواهد شد به وى خاطرنشان نمود . اما حاكم چنان با بىقيدى و ابهام به وى پاسخ داد كه به آسانى حدس زده مىشد كه نه تنها آن هشدارها براى او ابدا خوشايند نبوده است بلكه نسبت به كسانى كه در اين‌گونه امور مداخله مىكنند به حد افراط بدبين است . ناگفته نگذاريم كه همين حاكم بمحض ورود به گوآ نايب السلطنهء وقت را از رفتن به سورات و مقابله با انگليسها باز داشته بود . بدين‌ترتيب ارماندو دالبو كرك « 332 » بهچوجه حاضر نشد كه كشتيهاى جنگى مذكور را در جريان اين كار قرار دهد يا براى روىفلر نيروى كمكى بفرستد و هنگامى كه بدين كار دست زد كه خود در گوآ به كشتيها و ملاحان آنها نياز مبرم داشت . در همين اوقات روىفلر نامه‌هائى به هرمز فرستاد و تقاضاى نفرات كمكى كرد زيرا بيشتر كسانى كه همراه خود برده بود و همچنين افرادى كه بعدا در دو كشتى جنگى به كمك وى فرستاده شدند\r\n\r\n\r\n","description":"","footnote":"\r\n( 332 )  Hermando d'Albuquerque \r\n","page_name":" 476 ","page_number":507},
  {"content":"\r\n\r\nهمگى تلف شده بودند . به دنبال اين درخواست ، تصميم گرفته شد كه سيصد مرد كه بيشتر آنان سرباز بودند و عده‌اى ملاح به هرمز فرستاده شوند تا در نيروى دريائى هرمز كه تحت فرمان سيمون دملو « 333 » بود به كار گرفته شوند . اين شخص گذشته از فرماندهى نيروى دريائى موجود در هرمز ، از طرف حاكم گوآ مأمور شده بود كه در صورت مرگ فرانسيسكو دسوفا كه در آن زمان سخت بيمار بود ، فرماندهى دژ را بر عهده گيرد . چند روز بعد كه اين شخص باتفاق افرادى كه گفته‌ايم با دوازده كشتى بادبانى و يك كشتى انباشته از آذوقه و ادوات جنگى و چند افسر توپخانه به هرمز رسيد ، فرانسيسكو دسوفا درگذشت و او بموجب حكمى كه داشت جانشين وى شد . روىفلر كه اين انتصاب را اهانتى به خود تلقى مىكرد رنجيده خاطر گشت چنان كه بعدا عدم توفيق وى را در جنگ با انگليسها در برابر بندر جاسك نشانهء اين عدم رضايت دانستند .\r\nهمانطور كه بىعلاقگى سربازان در اين جنگ نيز نشانهء ديگرى بر اين نارضائى بود . اگرچه ، روىفلر علت عدم توفيق خود را فرمان اكيد حاكم گوآ قلمداد كرده بود كه بموجب آن هرگونه اقدام وى موكول به مشورت با حاكم دژ و شورائى كه در حضور او تشكيل مىيافت شده بود . در حقيقت علت‌العلل بسيارى رخدادهاى ناگوار بعد همين شورا بود زيرا هيچيك از اعضاء آن كوچكترين اطلاعى از مسائل جنگى نداشتند و روىفلر را كه ذيصلاح‌ترين فرد براى شركت در چنان شورائى بود به بازى نگرفته بودند . بديهى است اگر روىفلر در اين شورا به بازى گرفته مىشد خود را به دفاع از دژ ، كه وظيفهء او بود ، ناگزير مىديد و در آن صورت هم شورا خود به دو دستور مىداد كه رأسا در كار مداخله كند . ممكن است اظهارنظر من در اين موضوع حمل بر گستاخى شود اما بايد ببينيم اجراى دستور از طرف روىفلر از روى ميل خاطر بوده است يا ، همچنان‌كه بيان كرديم ، براى آنكه ناگزير ابراز وجودى كرده باشد اگرچه در صورتى كه او دستورات شورا را به كلى عقيم\r\n\r\n\r\n","description":"","footnote":"\r\n( 333 )  Simon de Melo \r\n","page_name":" 477 ","page_number":508},
  {"content":"\r\n\r\nمىگذاشت شهر و دژ و نيروى دريائى هرمز زودتر دچار مخاطره مىشد . بديهى است كسانى كه از دور دستى بر آتش دارند نمىتوانند به اتخاذ تدابير مقتضى بپردازند . اگر روىفلر شخصا دربارهء ساختمان دژ قشم تصميم مىگرفت در مرحلهء نخست آن را طورى بنا مىكرد كه قادر باشد لااقل يك ستون نظامى متوسط دشمن را براى مدتى سرگرم كند و از رسيدن به هرمز بازدارد و در صورتى كه متوجه مىشد كه دژ قدرت مقابله با دشمن را ندارد - چنان كه بلافاصله اين امر معلوم شد ، به شيوهء فرماندهان بزرگ و محتاط آن را خراب مىكرد و توپهايش را به هرمز انتقال مىداد .\r\nسرانجام با تصميم روىفلر بر ماندن در قشم ، كشتيهاى كوچك و بزرگ جنگى و كشتيهاى بارى بادبان‌دار كه تعدادشان به بيست بالغ مىشد ، براى آنكه در جائى مطمئن و تحت حمايت توپهاى برج سن پير باشند تا حد ممكن خود را به دژ هرمز نزديك كردند و اين تنها اقدام احتياطى هرمزيان بود بدون آنكه هيچگونه مقدمات ديگرى براى جنگ فراهم كرده باشند .\r\nبا اين‌كه همه مىدانستند خان شيراز با عدهء كثيرى سواره نظام و توپخانه‌اى سنگين از شيراز بسوى لار در حركت است و در همان حال سه هزار مرد از اعراب و مردم محلى لار دژ قشم را محاصره كرده‌اند و براى نزديك شدن به ديوارها به نقب‌زنى پرداخته‌اند ، تعداد افراد پادگان روى فلر در قشم از دويست پرتغالى و دويست و پنجاه عرب ، كه به دستور شاه هرمز هنگام جنگ بندر از جلفار به قشم كوچ داده شده بودند متجاوز نبود . اين اعراب كه از سكنهء كوهستان حمادى ناحيهء موغستان بودند و بدين‌سبب در هرمز به حماديه شهرت داشتند و در نخستين جنگ نيز در دفاع از بندر شجاعتى خارق‌العاده از خود بروز داده بودند ، چند بار از دژ قشم خارج شدند و عدهء زيادى از اعراب لشكر دشمن را كشتند و به كمك چند پرتغالى كه عقب‌نشينى آنها را تسهيل مىكردند ، چند نقب را از مهاجمان پاك كردند .\r\nپيشتر گفته‌ايم كه ساختمان دژ قشم به هيچ نمىارزيد ؛ محوطهء\r\n\r\n","description":"","footnote":"","page_name":" 478 ","page_number":509},
  {"content":"\r\n\r\nآن بقدرى كوچك بود كه حتى جاى همين تعداد عرب شجاع را كه به كمك پرتغاليها آمده بودند نداشت . و به همين علت ، يا به علل ديگرى كه اكنون نمىتوان از آن سخن گفت ، در جائى كاملا نزديك به دژ نوعى چهار ديوارى يا بهتر بگوئيم حياط طويله ساخته بودند با ديوارهائى كوتاه و ضعيف و بىقواره كه اعراب آن را . . . . . « 334 » مىنامند و در دژهاى ديگر براى جا دادن شتران كاروانها به كار مىرود .\r\nبا تمام اين احوال انگليسها كه اينك از بندر جاسك خارج شده بودند چنان آهسته‌آهسته بسوى هرمز مىآمدند كه پيش از رسيدن به دهانهء بغاز دوبار توقف كردند و لنگر انداختند . از طريق خشكى نيز خبر رسيد كه آنان با چهار كشتى جنگى بزرگ و يك كشتى جنگى كوچك از جاسك بيرون آمده‌اند اما در هرمز مسامحه‌كارى تا آن اندازه بود كه به تصور اين‌كه انگليسها از بيم قواى اسپانيا به سورات بازگشته‌اند هيچگونه مقدماتى براى مقابله با آنها تدارك نشد و حتى فرمانروايان هرمز خبر اين بازگشت را ضمن نامه‌اى ، به گوآ نيز اعلام داشته بودند .\r\nانگليسها بعد از آنكه به مدخل بغاز رسيدند ، با اين‌كه فاصلهء اين مكان تا نقطهء ديدرس دژ بيش از دوازده فرسنگ نيست ، همين فاصله را در دو روز پيموده هرمز را در دست راست گذاشته و فرداى آن روز در دويست پائى دژ قشم لنگر انداختند و اين در حالى بود كه حكام دژ هرمز تا هنگام رؤيت آنها از ورودشان خبر نداشتند و بعد از آن نيز ، مانند آنكه هيچگونه بيمى از آنچه قطعا در شرف وقوع است نداشته باشند ، به فكر نيفتادند كه مقادير زيادى مال التجاره و بخصوص اموال چند بازرگان ثروتمند هندى و تجار پرتغالى و عرب و يهودى را به مسقط بفرستند يا در دژ جاى دهند . تقريبا در همين زمان امامقلى خان حاكم شيراز با پنج هزار مرد جنگى به بندر رسيد و قسمتى از اين سربازان را تحت فرمان\r\n\r\n\r\n","description":"","footnote":"\r\n( 334 ) مصنف براى چهارديوارى لغت  xirobundo  را به كار برده است كه تطبيق آن با كلمه‌اى عربى بدين معنى ممكن نشد . - م .\r\n","page_name":" 479 ","page_number":510},
  {"content":"\r\n\r\nامامقلى بيگ ، معاونش ، به محاصرهء دژ قشم فرستاد . مقارن همين اوقات كشتيهاى انگليسى از همان اسكله كه لنگر انداخته بودند تيراندازى بسوى دژ قشم را آغاز كردند . با اينكه توپخانه از دژ خيلى دور بود و قدرت آنكه آسيب زيادى برساند نداشت ، همين نيروى ناچيز قسمتى از ديوارهاى دژ را خراب كرده جسارت و شجاعت را از پرتغاليهاى مدافع چنان سلب كرد كه بىآنكه حتى حالت دفاع بگيرند زمزمهء تسليم و رها كردن دژ را آغاز كردند . چون گلوله‌هائى كه از طرف دريا شليك مىشد در عين آنكه شكافهائى در ديوارها ايجاد مىكرد مانع حمله نيز بود ، انگليسها شش هفت عراده از توپهاى بزرگ خود را به جائى نزديك نقبهاى عربها و ايرانيها رسانيده در پناه سبدهائى انباشته از گل و خاك به راه انداختند و با اين‌كه وزن بزرگترين گلولهء اين توپها از شانزده ليور بيشتر نبود بمدد آنها قسمتى از يك برج بزرگ را فرو ريختند . سربازان پرتغالى كه با يكديگر قرار تسليم گذاشته بودند ، با حملهء اخير توپخانهء انگليسها آشكارا سر به شورش برداشتند و دستجمعى نزد روىفلر رفتند و به وى گفتند هيچگونه ملاحظاتى نمىتواند آنها را از تسليم قلعه بازدارد زيرا نيروى آنها بسيار ضعيف است و ميل ندارند جان خود را بيهوده بخطر اندازند . برخى گفته‌اند كه روىفلر ابتدا خواست آنها را با تهديد از اين كار بازدارد و حتى شمشير كشيد تا مفسدترين آنها را از پاى درآورد ، اما ديگران با وى درافتادند و او را گرفتند و بستند . بعضى نيز با اطمينان اظهارنظر مىكنند كه هنگامى كه روىفلر سربازان را در تسليم مصمم ديد از ترس آنكه وى را به قتل برسانند با آنان از در سازش درآمد و به اين شرط تسليم آنان شد كه اعراب شجاعى را كه به كمك آنان آمده در تمامى دوران محاصره ، بىتزلزل و بدون ابراز كمترين ضعفى آمادهء دفاع بودند آزاد كنند . فرمانده اين گروه عرب امير زين الدين « 335 » محمد نام داشت . با اين ترتيب قلعه به دست انگليسها افتاد و آنها كه ميل نداشتند سربازان پرتغالى به\r\n\r\n\r\n","description":"","footnote":"\r\n( 335 )  Emir Genedin Mahamet \r\n","page_name":" 480 ","page_number":511},
  {"content":"\r\n\r\nهرمز بروند قول دادند كه آنان را سالم به مسقط خواهند رسانيد حال آنكه از اين حيث كاملا در اشتباه بودند زيرا اين اشخاص بيكاره جز آنكه بر ناراحتى افراد دژ هرمز بيفزايند هنرى نداشتند .\r\nبا اين حال انگليسها از قول خود عدول نمودند و از بيم از دست دادن وقت ، آنها را در جزيرهء هرمز پياده كردند و بديهى است آنان نيز مستقيما به دژ رفتند . اين افراد بيشتر جنايتكار بودند تا سرباز و در حقيقت تبهكارانى بودند كه حاكم گوآ ، به شرط شركت در اين جنگ ، آنها را عفو كرده به سيمون دملو سپرده بود تا به قشم و هرمز اعزام شوند . همگان آگاه بودند كه بسيارى از اين افراد بدين وسيله جان خود را از مجازات دارو و چرخ « 336 » باز خريده بودند . حتى جرائم برخى از آنها بقدرى سنگين بود كه براى استفاده از اين فرصت پولى نيز پرداخته بودند . انگليسها ساكنان دژ را براى رساندن به هرمز در دو كشتى جنگى كوچك سوار كردند . اما پيش از آن‌كه كشتيها از اسكله خارج شوند به دستور فرمانده سپاه ايران كه با چند سرباز به درون كشتى رفته بود ، همهء اعراب بيچاره را سر بريدند و الحاح و اعتراض روىفلر به انگليسها دائر بر آنكه به قول خود عمل نكرده‌اند به جائى نرسيد .\r\nعذر انگليسها آن بود كه اين اعراب تبعهء شاه ايران‌اند و نمىتوان ايرانيان را از مجازات آنان بازداشت . بدين‌ترتيب ، به استثناى چند ملاح كه انگليسها آنها را مخفى كردند بقيهء افراد عرب بر اثر خطاى خويش يا عمل انگليسها كه آنها را در دست دشمن رها كرده بودند همگى از دم تيغ گذشتند ، اگر عمل ناجوانمردانهء استرداد شاه و قاضى هرمز را استثنا كنيم ، اين عمل انگليسها و ايرانيها بيشرمانه‌ترين و رسواترين كارى است كه در اين جنگ صورت گرفته است . اگرچه پس از آن نيز امير زين‌الدين را نزد فرمانده\r\n\r\n\r\n","description":"","footnote":"\r\n( 336 ) چرخ  ( Roue )  نوعى سياست يا مجازات بود كه پس از شكستن دست يا پاى محكوم او را بر چرخى قرار مىدادند تا بميرد . يا به قولى محكوم را با زنجير بر چرخ مىبستند و چرخ را ذره‌ذره مىچرخاندند تا بند از بندش بگسلد . - م .\r\n","page_name":" 481 ","page_number":512},
  {"content":"\r\n\r\nسپاه ايران بردند و به دستور وى دامادش ، جلال « 337 » كه حاكم موغستان بود به ضرب خنجر او را از پاى درآورد .\r\nدر حقيقت هرمزيان مىتوانستند محاصره‌شدگان قشم را نجات دهند زيرا بيست كشتى كوچك جنگى و يك كشتى بزرگ تجارى و افراد بسيارى در اختيار داشتند كه بجز توپ مىتوانستند آنها را به هرگونه سلاحى مسلح كنند . از آن گذشته ، پادگان دژ قشم به وسيلهء شخص روىفلر و كوه‌نشينان شجاعى كه بارها آزمايش خود را در اين گونه امور داده بودند مستحكم شده بود . اما فرمانروايان هرمز در اين مورد هيچگونه عمل و اقدامى نكردند زيرا اصلا نمىدانستند كه دژ قشم در شرف تسليم است ؛ بگذريم كه در اين موقع در هرمز نيز ترس و بدگمانى و بىنظمى چندان بود كه كالاى موجود در گمرك را نيز بخاطر نزديكى به دژ انتقال دادند و چنان كه گفته‌ايم عدم اطلاع و تجربهء جنگى نيز مانع از آن بود كه ضرورت ايجاد سنگرهائى در جلو خندق را تشخص دهند ، زيرا بسبب بلندى ديوارها توپخانهء دژ نمىتوانست در كمتر از فاصلهء هشتاد پائى زيانى به دشمن برساند . با اين‌حال در اين مورد هيچگونه اقدامى نكردند و كسى نبود كه در انديشهء اين كار باشد . عجب آنكه دژنشينان هرمز حتى از وسائلى ضرورى چون كلنگ و كج‌بيل ، كه در اين‌گونه موارد نياز بدانها از توپخانه هم بيشتر است ، بىبهره بودند . ما در اينجا خود را سرگرم بيان هرآنچه در هرمز گذشته است نمىكنيم زيرا گزارش كسانى كه از آن جزيره به گوآ مىآمدند متفاوت بود و مصلحت نيست كه حوادثى را كه به وقوع آنها اطمينان نداريم و با چشم خود نديده‌ايم ذكر كنيم ، به همان ترتيب كه نمىخواهيم تقصير را به گردن افراد معينى بيندازيم زيرا در آن صورت بايد مقصران را نام ببريم ، تنها بطور خلاصه اشاره مىكنيم كه فرمانروايان دژ هرمز بمحض آنكه از تسليم قشم آگاه شدند ، به تصور آنكه پيشنهادى مساعد را طرح مىكنند ، به نام شاه هرمز و قاضى شهر كسانى را براى مذاكره با خان شيراز فرستادند و با\r\n\r\n\r\n","description":"","footnote":"\r\n( 337 )  xarial  شايد جلال . - م .\r\n","page_name":" 482 ","page_number":513},
  {"content":"\r\n\r\nاظهار انقيادى شرم‌آور و حاكى از بيم ، از وى تقاضاى صلح كردند چنان كه ايرانيان كه ، با شنيدن اخبار هجوم ازبكان به خراسان خود را بدين نخستين پيروزى راضى كرده بودند ، تصميم گرفتند با استفاده از موقعيت ، سر راه ، شهر ثروتمند هرمز را غارت كنند .\r\nدر نتيجه خان بىآنكه بيشتر خود را در قشم معطل كند بلافاصله تعداد زيادى زورق و نزديك به چهارهزار مرد از عرب و عجم را تحت فرمان امامقلىبيگ كه پيشتر نامى از وى برده‌ايم ، به هرمز فرستاد . اين سربازان شهر را از پرتغاليها و بيشتر اعراب خالى و پر از هرنوع كالاى تجارتى يافتند . سربازان خان كه ، بىآنكه با مقاوميت روبرو شوند ، وارد شهر شده بودند بىهراس به توپخانهء دژ نزديك شدند و از طريق نقبهائى خود را به حاشيهء خندق ، كه چنان كه پيشتر گفته‌ايم در وضعى نامناسب بود ، رسانيدند . آنگاه براحتى از خندق گذشتند و قسمتى از برج سن‌ژاك را خراب كردند و بدين‌ترتيب در ظرف چند روز به برج و قسمتى از دژ تسلط يافتند . عجب آنكه پادگان دژ در تمامى اين مدت كوچكترين اقدامى نكرد . مىگويند چون محاصره‌شدگان يك كشتى بزرگ و دو كشتى كوچك بارى را براى فرارا آماده كرده بودند ايرانيان خود را مالك دژ دانسته ، به اميد آنكه آن را بدون تلفات تصرف كنند ، زمان زمان به محاصره‌شدگان پيشنهاد متاركه مىدادند . عاقبت روز سوم مه ، بيش از چهارصد مرد خود را تسليم قواى دشمن كردند . اين تعداد سواى زنها و اطفالى است كه چند روز پيش از آن به مسقط فرستاده شده بودند . متعاقب اين تسليم ، و پس از احساس و تفضلى كه انگليسها نسبت به پرتغاليهاى محاصره شده به عمل آوردند . و آنان را با دو كشتى جنگى كوچك به مسقط انتقال دادند ، دژ تسليم شد . انگليسها كار نقل و انتقال محاصره‌شدگان را دقيقا انجام دادند جز آنكه ايرانيان شخص شاه هرمز و قاضى و خانواده‌هاى آنان را به عنوان اسير جنگى در تملك خويش گرفتند و گنجينه‌هاى طلا و مرواريد آنان را كه بيش از دو ميليون سكهء طلا مىارزيد تصرف كردند و اين سواى جواهرات و ثروتهاى كلانى بود كه در ديگر\r\n\r\n","description":"","footnote":"","page_name":" 483 ","page_number":514},
  {"content":"\r\n\r\nنواحى شهر به دستشان افتاد ، چنان كه سيصد عراده توپ و بيشتر قورخانهء دژ را نيز بغنيمت گرفتند . آنان همچنين شاه هرمز و گروهى عرب و قاضى نور الدين را كه نه تنها تبعهء شاه اسپانيا بلكه جوانى متشخص و مبادى آداب و خردمند و آگاه به تاريخ ايران و عرب بود و قطعا نمىبايست مورد چنان اهانتها قرار گيرد ، به ايران فرستادند . اين قاضى بمحض آغاز محاصره مبلغى دو كاو اشرفى « 338 » ، كه معادل پانصد هزار اكو ارزش آنها بود ، به پرتغاليها داد تا او را به مسقط يا گوآ بفرستند اما اين ثروت كلان نيز نتوانست موجب نجات وى گردد . بيچاره شاه هرمز نيز كه قاعدتا تحت حمايت شاه اسپانيا بود همهء پولى را كه در اختيار داشت به حكام دژ بخشيد تا نسبت به او نيز همان احسان و تفضل را مرعى دارند اما اين پرتغاليها از قبول درخواست وى سر باز زدند و اين موضوع شكى را كه در دلها پديد آمده بود مبنى بر آنكه تسليم شاه هرمز يكى از شروط قرارداد محرمانهء كه بين پرتغاليها و ايرانيان بود به يقين تبديل كرد . در حقيقت فرمانروايان دژ براى نجات جان و پول خويش به چنين جنايت ننگ‌آورى دست زده بودند . با اين حال ، همانگونه كه در چنين موقعيتها پيش مىآيد ميان گروهى از مردم كه با وضعى بد و نامطلوب جان خود را از دست دادند ، مردمى نيز دليرانه از شرف خويش دفاع كردند . اين افراد كه عده‌شان از چهل نمىگذرد بىآنكه رئيس يا فرماندهى داشته باشند ، با كمال شجاعت و شمشير بدست در ميدان جنگ جان سپردند .\r\nنمايان‌ترين اينان عبارتند از باباسور دكوئس « 339 » كه ناخداى يكى از كشتيهاى جنگى كوچك روىفلر بود ، لويس دمورا رولين « 340 » و فرانسيسكو مونيث « 341 » كه زخمهايش التيام يافت و معالجه شد و چند تن از مردم هرمز از جمله گاسپار فرون « 342 » ، خروينمو فرات « 343 » ، لويس خاخون « 344 » ، فرانسيسكو ريبرو « 345 » و ميگوئل دسيلوا « 346 » كه\r\n\r\n\r\n","description":"","footnote":"\r\n( 338 ) در متن  xerafin \r\n( 339 )  Babasor de Chaues \r\n( 340 )  Louis de Mora Rolin \r\n( 341 )  Francisco Muniz \r\n( 342 )  Gaspar Ferron \r\n( 343 )  Jeronimo Ferrat \r\n( 344 )  Louis Gago \r\n( 345 )  F . Ribero \r\n( 346 )  Miguel de Silva \r\n","page_name":" 484 ","page_number":515},
  {"content":"\r\n\r\nشخص اخير نيز از مرگ نجات يافت اما يك دست خود را از دست داد . از اين افراد نام برديم تا حق كسى را پس از مرگش ضايع نكرده باشيم . همچنين بايد از سربازى بنام برناردو دلاپنا « 347 » نيز نام ببريم كه اگر در شجاعت همسنگ نامبردگان در بالا نباشد دست كمى از آنها ندارد . او نيز در اين محاصره چنان شجاعانه جنگيد كه نه تنها انتقام خون خود بلكه انتقام خون گروهى ديگر را نيز از دشمن گرفت . اين سرباز در سفر سفير به ايران و هرمز و هند در خدمت وى بود و با آنكه عهد و ميثاقى براى جنگيدن نداشت چنين دليرانه عمل كرد .\r\nاما وزيران و مشاوران گوآ كه بعد از فرستادن اين كمك همواره به جلدى و چالاكى خود مىباليدند و در عقيدهء خويش راسخ بودند كه لياقت اين افسران و سربازان ضامن حفاظت دژ و خنثى كردن اقدامات ايرانيها و انگليسها خواهد بود ، از آن پس چهار ماه را بدون آنكه مطلقا به فكر تجهيز ناوگانى جديد باشند يا با صرف مخارجى تعدادى از كشتيهاى موجود را براى جنگ آماده كنند ، در غفلت گذرانيدند و حال آنكه سه كشتى بزرگ در گوآ لنگر انداخته بود كه قابليت و آمادگى هرگونه كمكى را داشت .\r\nروز دوم مارس 1622 كشتى از هرمز رسيد و خبر آورد كه انگليسها دژ قشم را محاصره كرده‌اند و به كوبيدن آن مشغولند و بيم و هراس نه تنها در محاصره‌شدگان قشم بلكه در پادگان هرمز حكمفرماست - گذشته از آنكه ناوگان دريائى نيز قشم را ترك گفته است . با آنكه اين خبر هشدارى در باب حوادث آينده بود ، مع‌ذلك بزرگان گوآ ، يعنى حاكم و مميز دارائى و وزير اعظم با طمأنينهء تمام به مشورت نشستند بىآنكه در اين امر بسيار مهم شخص يا اشخاص ديگرى را مشاركت دهند . بموجب تصميم اين شورا مقرر شد كه ده دوازده كشتى بادبانى را ، كه چنان كه پيشتر گفته‌ايم زورقهائى روباز هستند كه ظرفيت هريك بيش از 25 تا 30 نفر نيست ، به هرمز بفرستند . گذشته از آن‌كه اين نيرو در صورت گذشتن از خطر\r\n\r\n\r\n","description":"","footnote":"\r\n( 347 )  Bernardo de la Pena \r\n","page_name":" 485 ","page_number":516},
  {"content":"\r\n\r\nغيرمكفى ضعيف و تقريبا بيهوده بود ، بىنظمى و آشفتگى فراهم - كنندگان آن دست كمى از سستى و بىمبالاتى فرمانروايان نداشت و آن تحرك و حرارت جنگى كه لازمهء اين‌گونه امور است مطلقا در مباشران و عزيمت‌كنندگان به چشم نمىخورد . سه هفته طول كشيد تا اين زورقهاى معدود آماده شد . در اين‌حال در جمعهء مقدس كشتيى از مسقط رسيد و خبر داد كه شهر هرمز غارت شده است و ايرانيان پيشروى خود را بسوى دژ آغاز كرده‌اند . با اينكه همگان از موقعيت نامساعد دژ آگاه بودند ، اين خبر نيز همانند تصرف دژ در ذهن حكام گوآ تأثيرى نگذاشت چنان كه اعزام همين زورقها تا دوم آوريل به طول انجاميد ، بگذريم كه همين كمك نيز به درخواست كنستانتين دسا « 348 » انجام مىگرفت .\r\nزورقها حركت كردند . اما چون فصل بسيار پيش رفته و زمان بادهاى موسمى براى سفر به هرمز تقريبا گذشته بود ، دچار طوفان شدند ، چنان كه دو سه تاى آنها از راه بازمانده در ساحل شمالى گوآ متوقف ماندند و ديگران بعد از آنكه چندين روز لطمات سهمگين باد و دريا را تحمل كردند ، با وضعى بسيار نامساعد به اسكلهء تب « 349 » واقع در بيست فرسنگى مسقط رسيدند . چون غالبا نوع بشر هنگامى از خطر آگاه مىگردد كه بدان نزديك شده باشد ، همين تعداد زورق نيز پس از آن‌كه خود را به خطر نزديك ديدند چند روز بلاتكليف در اسكلهء تب ماندند مگر از طريق مسقط يا جاى ديگر از آنچه در هرمز مىگذرد آگاه شوند ، و تازه بعد از مدتى انتظار به جهالت و اشتباه كسانى كه آنان را بىآنكه مرگشان كوچكترين سود و حاصلى داشته باشد به سلاخ‌خانه روانه كرده بودند پى بردند . شش هفت روز بعد ، يك كشتى حامل تعدادى زن و گروهى مفت‌خور ديگر كه شبانه از دژ هرمز خارج شده بودند ، رسيد و خبر داد كه بقيهء محاصره‌شدگان امكان خروج از دژ را ندارند . همين كشتى دو روز بعد از تب حركت كرد و در مسقط به روىفلر پيوست . اما روىفلر پس از آن‌كه از از زندان انگليسها در سورات خود را نجات داد در كشتيى كه خود\r\n\r\n\r\n","description":"","footnote":"\r\n( 348 )  Constantine de Sa \r\n( 349 )  Tebe \r\n","page_name":" 486 ","page_number":517},
  {"content":"\r\n\r\nآن را در ديه‌مان « 350 » مسلح كرده بود به مسقط آمد تا يك تنه به كمك محاصره‌شدگان هرمز برود . در نتيجه زورقهائى كه از گوآ رسيده بودند به همين قصد در معيت او به راه افتادند و اگرچه اينان با علم به موقعيت نامساعد دژ تصميم داشتند يا كشته شوند يا به دژ داخل گردند ، دو روز بعد هنگام رسيدن به نزديكى جزيرهء ويكتور واقع در دو فرسنگى بندرى كه از آن خارج شده بودند ، به كشتيى رسيدند كه افراد پادگان هرمز را به مسقط انتقال مىداد و بدين‌ترتيب بطور قطع و يقين از تسليم دژ آگاه شدند . كشتى ديگرى كه حامل سيمون دملو ، و عضو شوراى دولتى و مميز ماليات هرمز بود ، خواه بطور ارادى و خواه بر اثر وجود باد مخالف راه خود را عوض كرده از طريق گوادر و سند بسوى گوآ رفته بود . كشتيهاى كمكى و كشتيهاى حامل افراد پادگان هرمز به مسقط آمدند و دو ماه در انتظار سپرى شدن زمستان سخت هند در آنجا ماندند و در ماه اوت يكى بعد از ديگرى از مسقط عزيمت كردند . اما كسانى كه مسير سند را برگزيده بودند زودتر از آنان به گوآ رسيدند . بدين‌ترتيب انبوهى از فراريان هرمز در گوآ گرد آمدند . بين اين مردم بودند كسانى كه ثروت كلان و شكوه و جلال گذشتهء آنان به همان اندازه كسالت‌آور بود كه فقر كنونيشان قابل ترحم مىنمود . بارى نمايش حزن‌آور هرمز بدينسان پايان يافت و اين حادثه‌اى بود كه بىشك بيش از آنچه در تصور من بگنجد اندوهبار مىنمود .\r\nدر مدتى كه ما در انتظار كشتى بوديم حاكم گوآ و مشاوران وى كه فكر مىكردند دستاويزى خوب بدست آورده‌اند شهرت دادند كه روىفلر با عدهء كمى سرباز كه در مسقط همراه وى بوده‌اند با هنر و ابتكار شخصى شهر هرمز و دژ آن را از انگليسها و ايرانيان بازپس گرفته است . آنان خيال مىكردند كه با اين اختراع ابلهانه و گستاخانه دو نتيجهء بزرگ خواهند گرفت ، نخست آنكه به مردم گوآ دل خواهند داد و ديگر آنكه عظمت كارهاى خود را به رخ شاهان مجاور و حكام خشكى خواهند كشيد . و چون مىدانستند كه باوجود\r\n\r\n\r\n","description":"","footnote":"\r\n( 350 )  Dieman \r\n","page_name":" 487 ","page_number":518},
  {"content":"\r\n\r\nطوفانى بودن دريا خبر گرفتن از آن طريق ممكن نيست وانمود كردند كه اخبار اين پيشرفت معجزه‌آسا را با جلدى و چابكى از طريق خشكى بدست آورده‌اند . و بر اين خبرها افزودند كه پرتغاليها بعد از باز پس گرفتن دژ كشتيهاى انگليسها و زورقهاى ايرانيان را به آتش كشيده‌اند . با اينكه زنان و اطفال نيز با اندكى تفكر وقوع چنان اتفاقاتى را ممكن نمىدانستند خبر چنان به زودى انتشار يافت و مورد قبول عوام الناس قرار گرفت كه هيچكس در درستى آن ترديد نداشت . اين اخبار مجعول بخصوص هنگامى بيشتر مورد قبول قرار گرفت كه كيششان يسوعى و فرقه‌هاى ديگرى كه در انتشار اين‌گونه اخبار يد طولى دارند با حرارت و قيد قسم از آن سخن گفتند و روىفلر را بعنوان قهرمان بزرگ جنگ معرفى كردند چنان كه با وجود خبر قطعى مرگ پادشاه اسپانيا كه از طريق حلب و مارسى رسيده بود سراسر شهر گوآ از اخبار فتوحات روىفلر پر شده ولولهء شادى و جشن و سرور همگان را به خود مشغول داشته بود .\r\nكسانىكه از وضع ناگوار و ميشوم امور هند و بلاهت و نادانى فرمانروايان آن بىاطلاعند و در اين‌گونه امور به علل و اسباب توجه ندارند ، تصور خواهند كرد كه سخن ما دربارهء اين ساده‌لوحى و زودباورى افسانه‌اى بيش نيست در صورتىكه براى اثبات اين مدعا دليلى روشن‌تر از آن نبود كه چگونه ممكن است در حالىكه مدت كوتاهى پيش از آن حكام هرمز با داشتن پانزده هزار سپاهى و نيروى دريائى عظيم و هرنوع وسائل جنگى و توپخانه از عهدهء دفاع از شهر هرمز و دژ آن‌كه در طول سالها آن را ملك شخصى خويش مىدانستند برنيامده بودند ، اكنون روىفلر قادر باشد با سيصد مرد اندوه‌زدهء طعم شكست چشيده و چند كشتى خلع سلاح شده ، فتحى چنان نمايان را بمرحلهء اجرا درآورد . همهء اينها به يك‌سو ، فرمانروايان گوآ از اين‌كه خبرى نادرست را به همهء مردم قبولانده‌اند راضى بودند و بخصوص از اين‌كه سفير نمىخواست با پذيرفتن چنان اخبار نادرست بر حماقت خويش صحه گذارد خشمگين بودند . و بخصوص هنگامى خشمگين‌تر شدند كه اطلاع\r\n\r\n","description":"","footnote":"","page_name":" 488 ","page_number":519},
  {"content":"\r\n\r\nيافتند سفير به ناقلان اين‌گونه اخبار زيانهائى را كه در صورت عدم صحت آنها متوجه مخترعان و جاعلان مىشد تذكر مىداد .\r\nسرانجام با رسيدن اولين كشتى حامل قسمتى از پادگان هرمز ، مردم از شادى دروغينى كه ذهنشان را انباشته بود تهى شدند و پس از آن بود كه سراسر شهر در سكوت مطلق فرو رفت و دستخوش اندوهى جانكاه شد .\r\n* * * سراسر زمستان را در انتظار كشتيهاى پرتغالى مانديم ، چه فكر مىكرديم با نايب السلطنه و دن‌آلونسو دنورونيا در موزامبيك بسر مىبرند . اما چون پيش از آن از طريق دن فرانسيسكو كورينيو « 351 » كه حاكم گوآ وى را براى خبر گرفتن به ساحل حبشه فرستاده بود ، مطلع شديم كه نه كشتى نايب السلطنه و نه كشتى ديگرى از همراهان وى بدان ناحيه نرسيده است ، بنابراين مىبايد در آغاز سال نو در انتظار ورود وى بمانيم اگرچه ، بسيارى معتقد بودند كه چون اين مرد جوان و زيبا پيش از آن دوبار از قبول اين شغل شانه خالى كرده بود و علاقه‌اى به آمدن به هندوستان نداشت ممكن است شخص ديگرى را به جاى وى انتخاب كنند .\r\nروز بيست و دوم اوت ، كه هوا هنوز خوب و اسكله مطمئن بود كشتى « سن توماس » به گوآ رسيد . اين كشتى حامل گاسپاردملو و نونو دآكونا « 352 » بود كه شخص نخستين سال گذشته از گوآ به اسپانيا رفته بود و دومين به سمت حاكم گوام و كوتوال موزامبيك انتخاب گرديده بود . اين دو تن خبر آوردند كه نايب السلطنهء منتخب در آخر ماه آوريل گذشته از بغاز ليسبون بدر آمده پس از رسيدن به ساحل حبشه بار ديگر در كار اهمال كرده به ليسبون بازگشته بود و به همين سبب و همچنين بر اثر اصرار گاسپاردملو كه به منظور تسريع در اعزام نايب السلطنه‌اى به هند با شتاب به اسپانيا رفته بود ، به فرمان شاه اسپانيا ، كنت دويدى گوئرائيريو « 353 » مأموريت يافته بود كه به\r\n\r\n\r\n","description":"","footnote":"\r\n( 351 )  Don Francisco Courigno \r\n( 352 )  Nuno de Acuna \r\n( 353 )  Comte de vidiguerairiot \r\n","page_name":" 489 ","page_number":520},
  {"content":"\r\n\r\nعنوان نايب السلطنه به هند حركت كند . به گفتهء اين آقايان نايب السلطنهء اخير نيز سال گذشته با شتابى كه هيچگاه نامزد پيشين بخرج نداده بود ، با ناوگانى مركب از چهار كشتى جنگى بزرگ و دو كشتى جنگى كوچك و يك كشتى باربر بسوى گوآ حركت كرده بود . اما كشتى « سن توماس » كه حامل روايت‌كنندگان بود بر اثر سرگردانى در ساحل برزيل ناوگان نايب السلطنه را گم مىكند و چون با باد موافق مواجه مىشود احتياط را از دست نمىنهد و بىآنكه به تعقيب ناو گروه نايب السلطنه بپردازد به گوآ مىآيد .\r\nمسافران اين كشتى مىگفتند كه كشتى « ترينيته » « 354 » كه يكى از دو كشتى كوچك همراه نايب السلطنه بود و تا جزيرهء كاكوتورا « 355 » همپاى آنها آمده بود ، چند روز پيش از آنها جدا شده است و ملاحان آن گفته بودند كه بسبب از دست دادن يك بادبان نتوانسته‌اند با ناوگان نايب السلطنه همپائى كنند . چون كشتى « ترينيته » نيز دو روز بعد به گوآ آمد و مسافران آن معتقد بودند كه كشتيهاى نايب السلطنه مىبايست دو سه روز پيش از آنها به گوآ رسيده باشند ، بنابراين هيچكس نمىدانست چه بلائى بر سر نايب السلطنه آمده است . تقريبا در همان روز كه كشتى « ترينيته » به گوآ رسيد كشتى كوچك بادبان‌دار ديگرى از طريق رودخانهء گوام رسيد و خبر داد كه بين جزاير موزامبيك و كومورو « 356 » كشتيهاى هلندى را در آمد و رفت ديده و كشتى بزرگى را مشاهده كرده است كه به گل نشسته بود . چنين خبرى قاعدتا مىبايست براى سهل‌انگارترين مردم نيز ايجاد وحشت و اضطراب كند بخصوص كه بعد از چند روز نه نايب السلطنه و نه خبرى از وى به گوآ نرسيد . اما حكام گوآ نه تنها از اين تأخير مضطرب نشدند بلكه مطمئن بودند كه كشتى به گل نشسته هلندى بوده است و دليل‌شان آن بود كه كشتى « كاپيتن » « 357 » حامل نايب السلطنه به تنهائى براى جنگيدن و منكوب كردن همهء ناوگان هلند و بلكه ناوگانهاى قويتر از آن كفايت مىكند . اينان\r\n\r\n\r\n","description":"","footnote":"\r\n( 354 )  Trinite \r\n( 355 )  Cacotora \r\n( 356 )  Comoro \r\n( 357 )  Capitaine \r\n","page_name":" 490 ","page_number":521},
  {"content":"\r\n\r\nبدين پندار واهى سرگرم بودند ، كه در آخر سپتامبر كشتيى از موزامبيك رسيد و عده‌اى از مسافران كشتى « سن البرت » را همراه آورد و آنگاه بود كه از بلائى كه بر سر نايب السلطنه و همراهانش آمده بود آگاه شديم . بدين‌ترتيب معلوم شد كه ناوگان نايب السلطنه بين جزاير آنگوكسا « 358 » و رودخانهء موكسينكال « 359 » مورد حملهء پنج كشتى هلندى قرار گرفته است و در اين حمله يكى از كشتيهاى ناوگان در اثر برخورد با صخره به گل مىنشيند . كشتى حامل نايب السلطنه نيز بعد از جنگ و گريز دچار همان سرنوشت مىگردد . چنان كه وى ناچار شبانه خود را به دژى در نيم‌فرسنگى محل حادثه مىرساند و از مخمصه نجات مىيابد . از همراهان وى افراد بسيارى كشته مىشوند و بخصوص نزديك يكصد و پنجاه نفر از مسافران كشتى « سن‌خوزه » كه بيشتر آنها زنان يا دختران متشخصى بوده‌اند كه به فرمان شاه در هر سفر اين ناوگروهها براى ازدواج به هند مىروند به بدترين وجهى به قتل مىرسند اما فرمانده كشتى و بيشتر افسران خود را از مهلكه نجات مىدهند . خبر سرنوشت نايب السلطنه در آخر سپتامبر به گوآ رسيد و همگان را غافلگير و شگفت‌زده كرد . زيرا ممكن به نظر نمىآمد كه سه كشتى بدان بزرگى حتى در برابر قوىترين ناوگان جنگى دشمن نيز منكوب گردد . عبث نبود كه در گوآ احدى بدين‌گونه حوادث نمىانديشيد و بالعكس حكام شهر غرق در شادمانى بودند و به اميد آنكه چند روزى بعد نايب السلطنه خواهد رسيد سر از پا نمىشناختند و حتى سفير را بسبب آنكه از ورود قريب الوقوع نايب السلطنه مشكوك بود ريشخند و همواره همان مطلب را تكرار مىكردند كه كشتى « كاپيتن » بتنهايى براى منكوب كردن همهء كشتيهاى هلندى و انگليسى كافى است . عجب آنكه شهوت اين‌گونه مهمل‌بافى و گزافه‌گوئى زيانبار ، عمومى شده بود . هركس به ميل خاطر خويش سخن مىگفت . همه از درك حقيقت شانه خالى مىكردند و هيچكس درصدد درمان درد نبود .\r\nچند روز بعد ، نايب السلطنه عده‌اى را نزد دشمنان فرستاد و از آنها\r\n\r\n\r\n","description":"","footnote":"\r\n( 358 )  Angoxa \r\n( 359 )  Moxincale \r\n","page_name":" 491 ","page_number":522},
  {"content":"\r\n\r\nخواست كه غرامت آنچه را كه از كشتيهاى پرتغالى به يغما برده‌اند بپردازند . اما هلنديها ، چون سه چهار نفر از افرادشان در گوآ زندانى بود ، به فرستادگان جواب دادند كه به بغاز گوآ خواهند رفت و در آنجا دربارهء غرامتى كه بايد در برابر آزادى زندانيان بپردازند مذاكره خواهند كرد . چون نايب السلطنه خبر يافت كه دشمنان به سورات رفته‌اند ، از بيم آنكه مبادا با حركت از راه مستقيم بار ديگر با آنها مواجه شود همراه كسانى كه برايش باقى مانده بود با دو كشتى جنگى كوچك كه در موزامبيك يافت خود را به كوشن « 360 » رسانيد ، مع‌ذلك آمدن وى از كوشن به گوآ باز هم بر اثر مسامحه‌كارى حكام اين شهر نزديك سه ماه به طول انجاميد و سرانجام چند روزى به عيد نوئل مانده وارد گوآ شد .\r\nهلنديها و انگليسها پس از گردشى در سورات و گرفتن آب و آذوقهء كافى با دو كشتى جنگى بزرگ و يك كشتى جنگى كوچك به گوآ آمدند و در برابر بغاز لنگر انداختند و اين هنگامى بود كه چند كشتى پاروئى براى استقبال نايب السلطنه از گوآ به كوشن حركت كرده بود . ناگفته نماند كه سلاح مستقبلين نايب السلطنه ، اعم از نوكربابان و كشيشان يسوعى ، جز آداب‌دانى ظاهرى و چاپلوسى نبود ، و با قطعيت مىتوان ادعا كرد كه با خالى بودن شهر از حكام و نبودن ناوگانى منظم دشمن مىتوانست با پياده كردن هزار سرباز دست به چپاول بزند . در حقيقت تنها كارى كه حكام گوآ در برابر كشتيهاى مجهز دشمن كرده بودند قرار دادن چند كشتى بادبانى و زورق غير مسلح در ساحل دريا و رودخانهء پانگن بود . با همهء اين احوال ، دشمنان كه از چند روز پيش در بغاز لنگر انداخته بودند دست به كارى نزدند و كسى از نقشهء آنها آگاه نشد . همگان حدس مىزدند كه قصد آنان بازپس گرفتن زندانيان خويش و جلوگيرى از حركت كشتيها بسوى پرتغال است .\r\nنايب السلطنه پنج شش روز پيش از عيد نوئل با چهارده پانزده كشتى بادبانى و زورق كه هيچگونه آمادگى جنگى نداشتند ، يعنى\r\n\r\n\r\n","description":"","footnote":"\r\n( 360 )  Cochin \r\n","page_name":" 492 ","page_number":523},
  {"content":"\r\n\r\nهمان كشتيهائى كه از گوآ به استقبال وى رفته بودند ، به گوآ رسيد .\r\nتازه همين اسكورت نيز نه يك جا بلكه با فاصله و يكى پس از ديگرى به بندر وارد شدند . در اين موقع وضعى پيش آمد كه همگان را مطمئن كرد كه كشتيهاى دشمن جز براى بازپس گرفتن زندانيان خويش در بغاز باقى نمانده‌اند زيرا براى آنان كاملا مقدور بود كه به كشتيهاى همراه نايب السلطنه حمله كنند و زيانهاى بسيار وارد آورند اما خواه از روى ادب و خواه از جهت تحقير ، نه تنها دست به حمله نزدند بلكه هنگام نزديك شدن نايب السلطنه كشتيهاى خود را از بندر دور كردند .\r\nزندانيان پرتغالى كه در اسارت هلنديها بودند پيش از ورود نايب السلطنه و پس از آن ، طى چندين نامه از حكام گوآ درخواست كرده بودند كه در بازخريد و تعويض آنان با زندانيان هلندى تسريع شود و حكام گوآ با پائين آوردن غرامتى كه در برابر تعداد كمى زندانى هلندى مطالبه مىكردند آنها را از اسارت نجات دهند .\r\nگوئى خداوند چشم و گوش حكام گوآ را كور و كر كرده مقدر ساخته بود آنان همواره در گمراهى و اشتباه باشند . زيرا غالبا زمزمه مىكردند كه شرف و اعتبار دولت هند و نايب السلطنه اقتضا مىكند كه زندانيان خود را با پرداخت غرامت و تعويض با زندانيان هلندى پس نگيرند . سفير كه ملاحظه كرد اينچنين زمزمه‌هاى خطرناك و وحشيانه گذشته از آنكه حيات زندانيان پرتغالى را بخطر مىاندازد موجب توقف بيشتر دشمنان در بندر و جلوگيرى از حركت كشتيها بسوى پرتغال مىگردد ، دو روز بعد از ورود نايب السلطنه به ديدار وى رفت و با آنكه اين ملاقات كاملا جنبهء تشريفاتى داشت مجال را از دست نداده از وى درخواست كرد كه دربارهء پرداخت غرامت و پس گرفتن زندانيان بينديشد . بخصوص وهن و ننگى را كه بر اثر اسير شدن چند زن پرتغالى به وسيلهء هلنديها دامنگير شخص او و ديگر زعماى گوآ مىگرديد متذكر شد و از وى خواست كه به سخنان كسانى كه تعويض اسيران را موجب نكث اعتبار و سيادت وى مىپندارند گوش فرا ندهد و در هرحال خويشتن را ملزم و موظف به حل و فصل اين\r\n\r\n","description":"","footnote":"","page_name":" 493 ","page_number":524},
  {"content":"\r\n\r\nكار بداند ؛ و تأكيد كرد اگر ملاحظاتى در كار باشد كه نايب السلطنه مصلحت نداند رأسا بدان كار دست زند وى مىتواند شخص مورد اعتمادى را از جانب خود براى مذاكره با هلنديها بفرستد و بخصوص متذكر شد كه با حل و فصل اين كار از نيت واقعى دشمن نيز آگاه خواهد شد كه صرفا بخاطر تعويض زندانيان در گوآ مانده است يا قصد محاصرهء بغاز را دارد . چنين مىنمود كه نايب السلطنه علاقه داشت به پيشنهاد سفير تن در دهد زيرا به وى گفت تصميم خود را در اين مورد صبح فردا به دو ابلاغ خواهد كرد . سفير بدين‌ترتيب به ديدار خود با وى پايان داد و مطلقا متذكر اين موضوع نشد كه در صورت حل و فصل اين مسئله و آزادى بغاز ، خود نيز خواهد توانست به اسپانيا عزيمت كند . دو روز بعد به فرمان نايب السلطنه ، رئيس دبيرخانهء دولتى نامه‌اى به سفير نوشت و از وى پرسيد كه كسى را كه قرار بوده است براى مذاكرهء با دشمنان نامزد كند آماده است يا خير . اما سفير كه نايب السلطنه را در اقدام به چنين كارها كند و مسامحه‌كار تشخيص داده در اين باره فكرى نكرده بود پاسخى نداد و بعدها نيز موضوع به كلى مسكوت ماند .\r\nبا همهء ضرر و زيانى كه در گيرودار جنگ با هلنديها و گرفتار شدن نايب السلطنه نصيب مردم گوآ شده بود وى كه در ميان شادمانى عمومى به گوآ وارد شد پس از چند روز به انجمن خيريهء شهر دستور داد كه افرادى را براى مذاكره با هلنديها بفرستند . چون اين انجمن مرد دو رگه‌اى را براى انجام چنين مأموريتى فرستاده بود ، هلنديها با خشمى هرچه بيشتر وى را پس فرستادند . فرستادهء دوم را نيز اگرچه از طرف اسقف كوشن كه در آن تاريخ قائم مقام اسقف اعظم فيقد گوا بود فرستاده شده بود و ما از هويت وى آگاه نشديم ، بازگردانيدند . آنگونه كه بعدها فهميديم يا حدس زده مىشد ، هلنديها تصور كرده بودند كه فرستادن اين افراد گمنام به منظور تحقير آنها بوده است . دليلى كه نايب السلطنه را از مراجعه به سفير براى انجام دادن اين كار باز داشت بر ما معلوم نشد اما همگان بر اين اعتقاد بودند كه وى و دوستانش مايل نبودند مردى از اهالى\r\n\r\n","description":"","footnote":"","page_name":" 494 ","page_number":525},
  {"content":"\r\n\r\nكاستيل اسپانيا در كارى كه مربوط به پرتغاليان است مداخله كند .\r\n\r\n[ بازگشت 
  ]\r\nسفير هرگونه اقدامى را به عمل آورد تا نايب السلطنه به وى اجازه دهد با كشتيى كه بتازگى به گوآ رسيده بود به اسپانيا عزيمت كند .\r\nزيرا به دلائل زياد خود را موظف مىدانست كه هرچه زودتر به اسپانيا رفته وضع نابسامان امور هند را به اعليحضرت گزارش دهد . اما چون كشتى مهياى حركت نبود و دشمنان نيز از هيچگونه سعايتى از وى نزد نايب السلطنه خوددارى نمىكردند در اين كار توفيق نيافت . درست است كه باوجود كشتيهاى هلندى در بغاز حركت كشتى خالى از خطر نبود اما سفير در صورتى كه نايب السلطنه با حركتش موافقت مىكرد اين خطر را به جان مىخريد . با اين همه نايب السلطنه به بهانهء آنكه با آزاد كردن اسيران جنگى بغاز از محاصرهء دشمن نجات خواهد يافت نزديك يك ماه سفير را سرگرم كرد . از طرف ديگر هلنديها يا بسبب آنكه فصل بادهاى موسمى را در شرف اتمام مىديدند يا بسبب قطع اميد از باز پس گرفتن اسيران خويش ، در آخر ماه فوريه با گرفتن آب و آذوقه بندر گوآ را ترك كردند .\r\nسفير با همه كارآزمودگى به خود جرأت نداد كه خارج از فصل از گوآ عزيمت كند ، بنابراين ناگزير همهء زمستان را در انتظار رسيدن كشتيهاى پرتغالى در گوآ گذرانيد . در آغاز سال نو بار ديگر با اصرار و ابرام درخواست كرد كه به كشتى « سن توماس » كه اينك كاملا مجهز شده بود اجازهء حركت به اسپانيا بدهند اما اين‌بار نيز به عذر آنكه تصميم دارند با رسيدن كشتيهاى ديگر از پرتغال براى آزاد كردن شهر و دژ هرمز بدان صوب عزيمت كنند از حركت كشتى و بالمآل عزيمت سفير جلوگيرى كردند . با اين حال نايب السلطنه به سفير اطمينان داد عنقريب و بىآنكه در انتظار رسيدن كشتيى از پرتغال باشد وى را روانهء اسپانيا خواهد كرد .\r\nسرانجام از طريق يك كشتى كوچك هلندى كه از موزامبيك آمد آگاه شديم كه چند كشتى بزرگ و يك كشتى كوچك بارى پرتغال در آنجا لنگر انداخته‌اند و بادهاى موسمى ماه مه مانع حركت آنها\r\n\r\n","description":"","footnote":"","page_name":" 495 ","page_number":526},
  {"content":"\r\n\r\nبه گوآست . اين موقعيت مىبايست نايب السلطنه را ناگزير مىكرد كه بدون هيچگونه بهانه‌اى كشتى « سن توماس » را بسوى موزامبيك روانه كند اما باز هم بدون آنكه عذر موجهى داشته باشد در اين كار تعلل كرد . چندى بعد باز هم نايب السلطنه شخصى را نزد سفير فرستاد و به وى قول داد كه عنقريب وى را با كشتى « سن توماس » يا كشتى ديگرى كه آمادهء حركت باشد بسوى اسپانيا روانه خواهد كرد . با اين همه از طرف وى اطاقى در كشتى براى سفير در نظر گرفته نشد . از جمعيت زيادى كه مىبايست با سن توماس حركت كنند آنها كه رگ خواب نايب السلطنه را در دست داشتند جائى براى خود تدارك كرده بودند . سفير براى ذخيرهء جا به ناخدا و معاون وى مراجعه كرد و با قيمتى گزاف جائى براى خود و همراهانش خريد . با اينكه همهء مسافران عاشقانه مشتاق حركت بودند و فصل بادهاى موسمى مساعد نيز رو به پايان داشت ، نايب السلطنه بى هيچگونه بهانهء موجهى از صدور دستور حركت خوددارى مىكرد .\r\nاز قرائن وى مايل نبود جز دوستان و علاقه‌مندان نزديكش كسى خبر حوادث ناگوار موزامبيك را به اسپانيا برساند . زيرا اينچنين كسان مىتوانستند خبر را طورى برسانند كه به سود وى باشد .\r\nبه همين جهت شايع شد كه نايب السلطنه يكى از معتمدان يا به عبارت بهتر چاكرانش را از طريق بصره به اسپانيا فرستاده است تا گزارش برخورد فضيحت‌بار خويش را با هلنديها به عرض پادشاه برساند . من مىدانم كه بيان مسائلى اينچنين خارج از موضوع خوانندهء اين سفرنامه را كسل خواهد كرد اما خود را ناگزير مىبينم كه مصيبتهائى را كه بعد از ورود اين نايب السلطنه به گوآ دامنگير مردم شد بازگو كنم و متذكر شوم كه اين سوء رفتار كه ناشى از جهل و پستى بىحد و حصر بوده از حد نامردمى و رشوه‌خوارى گذشته موجب هتك حيثيت و تحقير پادشاه متبوع ما گشته بود . يقين دارم كه اگر ، ولو باختصار ، از اين مسائل سخن نگويم در انهدام و انقراض اين دولت كه تقريبا ناگزير مىنمايد ، و افراطكاريهائى كه با آمدن هر نايب السلطنه رو به افزونى است ،\r\n\r\n","description":"","footnote":"","page_name":" 496 ","page_number":527},
  {"content":"\r\n\r\nشريك گرديده‌ام . براى آنكه سخن را دربارهء حركت كشتى « سن توماس » كه به بهانه‌هاى متعدد به عقب مىافتاد ، تمام كرده باشم مىگويم اگرچه اين كشتى از آغاز ژانويه آمادهء حركت بود ، روز اول فوريهء 1624 در حالى بادبان برافراشت كه در آن جائى بسيار تنگ و ناراحت را به سفير اختصاص داده بودند و چنان انباشته از مسافر و بار بود كه ملاحان قدرت انجام وظائف خويش را نداشتند .\r\nعلت اين بىمبالاتى يكى آن بود كه « سن توماس » نخستين و تنها كشتيى بود كه بعد از مدتها وقفه در حركت كشتيها از گوآ بسوى اسپانيا عزيمت مىكرد و ديگر آنكه بازرگانان آزمند گوآ به خيال آنكه در پرتغال همه‌چيز گران است مقادير زيادى كالا در كشتى بار كرده بودند . افراط در اين كار تا آنجا بود كه ملاحان نه تنها جاى خواب و استراحت خويش را در برابر بهاى گزاف فروخته بودند بلكه جائى براى ذخيرهء آب و آذوقهء خود و كشتى نيز نگذاشته بودند . چون تعداد بردگان فروشى بسيار زياد بود كنارهء بيرونى كشتى و اطاقكهاى عقب و جلو را نيز از بىنهايت كيسه و صندوق و چليك آب انباشته بودند . گرچه انباشتن اين‌گونه كشتيها بخصوص در سفرهاى تجارى امرى معمول است اما انباشتگى اين كشتى حتى منطق كور و خشن بازرگانان نيز خارج بود تا آنجا كه براى دفع حوائج طبيعى نيز جائى نگذاشته بودند . و عجب آنكه قسمت اعظم محمولات كشتى متعلق به نايب السلطنه و وزرايش بود ، غافل از آن‌كه علت سياسى انهدام بسيارى از كشتيهاى پرتغالى همين نوع بارگيريهاست كه سبب مىشود كشتى نه قدرت مقاومت در برابر طوفان داشته باشد و نه بتواند دشمنى را دفع كند . بارى حركت ما از گوآ بدينسان بود چنان كه همگان پيش از رسيدن به بندرى مطلوب از مرگ هراسان بوديم .\r\nدر پنج شش روز اول اين ماه بدشوارى بر كشتى تسلط داشتيم زيرا سكان قادر نبود طرف راست كشتى را كنترل كند بطوريكه هرچند راهمان بسوى مغرب بود نمىتوانستيم از باد شمال و شمال شرقى استفاده كنيم . روز هفتم تا بيستم باد موافق داشتيم و به مدد آن\r\n\r\n","description":"","footnote":"","page_name":" 497 ","page_number":528},
  {"content":"\r\n\r\nاز خط استوا عبور كرديم و صخرهء هفت خواهر را در دست چپ گذاشتيم و از صخره‌هاى خطرناك ديگرى گذشتيم اين هواى خوب كه تا آخر فوريه ادامه داشت سفر ما را تسهيل كرد . در آغاز ماه مارس ، دچار رگبار شديد و هوائى سخت گرفته بوديم و باد بسيار كم بود چنان كه در مدت چند روز مسافتى اندك پيموديم . پس از نزديك شدن به قطب جنوب هنگامى كه ارتفاعمان ده تا دوازده درجه بود ناخدا براى اجتناب از برخورد با صخره‌هاى گراكسائوس « 361 » ، و براى آنكه باد را بيشتر در عقب كشتى قرار دهد راه جنوب و جنوب‌شرقى پيش گرفت و پس از آنكه صخره‌هاى بسيارى را در دست راست گذاشت به جنوب و جنوب‌غربى متمايل شد . در اين موقع ناخدا و ديگر ملاحان معتقد بودند كه چهل فرسنگ از صخره‌هاى خوان براندون « 362 » دور شده‌ايم اگرچه ، برخى اعتقاد داشتند - و بعدا نيز درست بودن آن معلوم شد - كه در كانالى واقع‌بين صخره‌هاى گراكسائوس هستيم كه پنجاه فرسنگ طول دارد و بسيار به جزيرهء خوان براندون نزديك است . در اين سخنان بوديم كه مانوئل دلوس آنخلوس « 363 » ناخداى عاقل و محترمى كه همراه نايب السلطنه به گوآ آمده بود و در كشتى ما سفر مىكرد به اطاق سفير وارد شد و گفتهء ناخداى كشتى را دائر بر اين‌كه چهل فرسنگ با جزيره فاصله داريم مورد تأئيد قرار داد . سفير در حال پاسخ دادن و رد سخن وى بود كه ناگهان از عقب كشتى صدائى مهيب به گوش رسيد و همگان فرياد زدند كه از پشت بادبان بزرگ خشكى را مشاهده كرده‌اند و چون شكى نبود كه اين خشكى متعلق به جزيرهء ديه‌گو رودريگز است مانوئل دلوس آنخلوس براى اطمينان از اطاق سفير خارج شد و بلافاصله قسمت بلند و مديترانه‌اى جزيره را با كوه بزرگ و سراشيبى سفيد رنگش مشاهده كرد . قسمتى از اين‌روز را در برابر همين جزيره توقف كرديم . هرچه بدان نزديكتر مىشديم بزرگيش بيشتر آشكار مىشد . با گذشتن كشتى از جلو جزيره باد نيز در جلو\r\n\r\n\r\n","description":"","footnote":"\r\n( 361 )  Graxaos \r\n( 362 )  Jean Brandon \r\n( 363 )  Manuel de Los Angelos \r\n","page_name":" 498 ","page_number":529},
  {"content":"\r\n\r\nما قرار گرفت و در آغاز شب پنج شش فرسنگ از جزيره فاصله گرفتيم . بين ملاحان كشتى بودند كسانى كه مىگفتند قبلا يكى دو بار از يك فرسنگى اين جزيره گذشته‌اند ، و اظهار مىداشتند كه سرزمينى بسيار زيبا و پوشيده از جنگل است و اسكله‌اى بسيار زيبا دارد چند هلندى نيز كه آن را از طرف فليپين مشاهده كرده بودند مىگفتند در آنسوى جزيره بندرهاى خوب طبيعى ، رودخانه‌هاى بزرگ آب شيرين ، زمينهاى حاصلخيز و جنگلهاى سرسبز هست با انواع ميوه و حيوانات وحشى بسيار و هر قسم پرنده ، بخصوص كبوتر كوهى و قمرى . مىگفتند در جنگلهاى جزيره تعدادى سنگ پشت خاكى هست كه گوشتشان از گوشت بهترين گاوهاى اروپا لذيذتر است و مانند گاوهاى نر و ماده علف مىچرند و از گياهان تغذيه مىكنند .\r\nنكتهء جالب توجه اين است كه هرچند عرض و طول جزيره تقريبا برابر است هوائى معتدل و سالم دارد و به همين سبب هلنديها براى هواخورى از اين جزيره بيش از جزيره سيسن « 364 » استفاده مىكنند و حال آنكه جزيرهء اخير را سالها پيشتر شناسائى كرده‌اند . از چند سال پيش ، هلنديها تعدادى مرغ خانگى و كبك و گاو ماده و بز و گوسفند بدين جزيره آورده‌اند و حتى عده‌اى زن و مرد فقير هلندى را بدان كوچ داده‌اند و در سفرهاى دريائى خويش در اين ناحيه ، هنگام مواجهه با خطر به جزيره پناه مىبرند و از آنها كمك مىگيرند . با همهء استفاده‌اى كه ديگران از اين جزيره مىكنند پرتغاليها هيچگاه در آن پياده نشده‌اند اگرچه ، در بسيارى از موارد ، بخصوص براى استراحت بيماران كشتى ، كه در اين ارتفاع غالبا عده‌شان زياد است ، پهلو گرفتن در آن ضرور بوده است . عجب آنكه ملاحان ما نيز هيچگاه اين جزيره را نشناخته‌اند و از چگونگى وضع اين ساحل كه سالهاست از جوار آن مىگذرند اطلاعى ندارند .\r\nسهل‌انگارى آنان در اين مورد در حدى است كه گوئى هرگز راهشان به مكانى با چنين ارتفاع نيفتاده است . عبث نيست كه كشتيهاى ما بر اثر همين جهالتها دچار آنهمه سوانح مىشوند در صورتى كه\r\n\r\n\r\n","description":"","footnote":"\r\n( 364 )  Cisne \r\n","page_name":" 499 ","page_number":530},
  {"content":"\r\n\r\nملاحان كشورهاى ديگر با آنكه چند سالى بيش نيست كه در اين دريا سفر مىكنند ، از چند و چون اين‌گونه جزاير و سواحل آگاهند و موانع مخاطره‌انگيز را مىشناسند و مكانهاى موافق را كه هنگام طوفان بايد بدانها پناه برند مشخص كرده‌اند . و هم بدين‌سبب سفرهاشان غالبا توأم با موفقيت است ، چنان كه خود را فرمانروايان واقعى دريا معرفى كرده‌اند .\r\nدر ساحل شرقى عربستان بين جزيرهء كورياموريا و دماغهء رأس القوه خليج كوچكى بنام ماسىيرا هست . اين خليج مسافت زيادى در خشكى پيش رفته چند زبانهء صخره‌اى و شنى بوجود آورده است . چون پرتغاليها همواره از وجود اين خليج بىخبر بوده‌اند همه‌ساله تعداد زيادى از كشتيهاى پاروئىشان در آن غرق و نابود شده است در حقيقت پرتغاليها در سراسر سواحل عربستان جز بنادر عدن و مسقط را نمىشناسند و بر اثر خامى و مسامحه از بندر سومى كه در خليج پيش گفته هست ، لااقل تا سال 1621 آگاهى نداشته‌اند . بالعكس ، انگليسها كه در جاسك و سورات تجارت مىكنند غالب اوقات در اين خليج رفت‌وآمد دارند .\r\nآنها در سفرهاى دريائى كه به قصد غارت اموال مسلمانان زائر مكه مىكردند اين خليج را كشف كردند و عمق همهء نواحى آن را با زورقهاى بادبانى اندازه گرفتند و در آن راههائى براى عبور كشتيهاى بزرگ يافتند . به همين سبب در هرسال چهار ماه ، يعنى سراسر زمستان هند را كه مانع رسيدنشان به سورات است در جزيره‌اى كه وسط خليج است توقف مىكنند . آنان اين جزيره را براى كشتيهاى خود پناهگاهى مطمئن يافته از آب شيرين فراوان و گوارا و همچنين از گوسفندان و مرغها و بزهاى فراوان آن استفاده مىكنند ، همچنانكه از خرما و انگور و انار و نارنج آن نيز بىنصيب نمىمانند و هرگونه كمبود ديگر خود را از خانواده‌هاى عربى كه در نزديكى ساحل جزيره بسر مىبرند ، تأمين مىكنند .\r\nدر آغاز روز چهاردهم مارس اين جزيره از نظرمان ناپديد شد و به كمك بادى از جنوب‌شرقى و شرق راه خود را بسوى غرب و\r\n\r\n","description":"","footnote":"","page_name":" 500 ","page_number":531},
  {"content":"\r\n\r\nجنوب‌غربى پيش گرفتيم و مدت نه روز در همين راه رانديم تا به قسمت جنوبى جزيرهء سن‌لوران رسيديم .\r\nروز 24 مارس ، ناخدا براى اجتناب از طوفانهائى كه معمول اين ناحيه است هرچه بيشتر در دريا پيش رفت و با تمايل به جنوب و جنوب‌شرقى خود را به هشت فرسنگى دماغهء اسرومان « 365 » رسانيد .\r\nدر اين ناحيه هوا چنان خنك بود كه در اواخر مارس احساس سرما مىكرديم . از روز اول آوريل باز هم ناخدا در ارتفاع زياد به حركت ادامه داد و گفت بهيچ‌وجه نمىخواهد از مسير دماغهء لاگونا « 366 » واقع در سرزمين ناتال « 367 » بگذرد . معتقد بود كه گذشتن از جلو دماغهء لاس آگياس « 368 » و اميد نيك بدون نزديك شدن به خشكى راهى مطمئن‌تر است . زيرا به عقيدهء او در مسير نخست بيم برخورد با دشمن مىرفت اگرچه ، راهنمايان و راه‌شناسان با اتخاذ اين روش موافق نبودند زيرا كشتى بسيار از ساحل دور مىشد و حال آنكه در اين مسير همواره بايد نزديك به ساحل حركت كرد . با اينكه مسير انتخابى ناخدا غالبا طوفانى بود و چه بسا كشتى را از مسير عادى سفر بدر مىبرد ، وى با پيش گرفتن راه مورد علاقهء خويش وقت زيادى را تلف كرد . تصور مىكرد كه با بالا رفتن ارتفاع بسوى مغرب خواهيم رفت و از اين جهت هرروز در تعقيب همان راه لجاجت بيشتر بخرج مىداد . حركت وى ادامه داشت تا آنكه به ارتفاع سى و شش درجه و بيست دقيقه رسيد . در اين ارتفاع بارانى شديد باريدن گرفت و هوا بسيار سرد شد . در اين حالت بود كه ديگر ملاحان اعلام كردند بسبب تنزل عقربك قطب‌نما و احتمالات ديگر ممكن نيست كه از اين مسير به نصف النهار ساحل ناتال برسيم و اين موضوعى بود كه بوسيلهء مطالعات كريستف برونوى « 369 » يسوعى ، رياضىدان بزرگ ميلانى در خسوف بزرگى كه همان روزها رخ داده بود ، تأئيد مىشد . اما ناخداى ما كه گذشته از لجاجت طبيعى پرتغاليها ، با همهء جوانى خود را بسيار دانشمند و صاحب تجربه\r\n\r\n\r\n","description":"","footnote":"\r\n( 365 )  Sroman \r\n( 366 )  Laguna \r\n( 367 )  Natal \r\n( 368 )  Las Aguias \r\n( 369 )  Christophe Bruno \r\n","page_name":" 501 ","page_number":532},
  {"content":"\r\n\r\nمىدانست ، سخن هيچكس را نپذيرفت و با اطمينان خاطر به راه خويش ادامه داد . عصر روز دوازدهم آوريل ، هوا رو به تاريكى مىرفت كه باد بر شدت خود افزود و چون بار كشتى بيش از حد و موجها بلند و سهمگين بود ناگهان از طناب كلفت دكل صدائى برخاست . متعاقب آن طناب بريده شد و بادبان بزرگ به لرزه درآمد .\r\nدر نتيجه هياهوئى در كشتى به راه افتاد اما چون همگان كمك كردند ، با اين‌كه شبى تاريك بود دكل چنان استوار شد كه در آينده نيز خطرى متوجه آن نبود . از قضا ، دريا كه هنگام استوار ساختن دكل آرام بود رفته رفته متلاطم شد چنان كه موجهاى بزرگ يكى بعد از ديگر برمىخاستند و درهم مىغلطيدند . بدين‌ترتيب همگان حدس مىزدند كه عنقريب طوفانى از جهت مغرب نمودار خواهد شد و چنان نيز شد زيرا در آغاز شب بادى سخت از همان جهت وزيدن گرفت و آسمان را ابر چنان پوشيد كه ناخدا از ترس آنكه كشتى شكاف بردارد مطلقا جرأت حركت در جهت مخالف باد را نداشت و درحالىكه بادبان را تا وسط دكل خوابانيده بود راه شمال را در پيش گرفت زيرا اگر توقف مىكرد شانس ادامهء سفر را از دست مىداد و اگر بسوى جنوب مىرفت با طوفانى سهمگين مواجه مىشد . باد مغرب با تاريكى شب شدت گرفت و با هر لطمه مقاديرى آب را به درون كشتى مىريخت . لطمات ديگر كه در سراسر شب ادامه داشت چند بستهء مال التجاره و چند اطاقك نزديك كنارهء كشتى را از جا كند . اما خوشبختانه تلفات جانى نداشتيم .\r\nروز سيزدهم آوريل ، اوايل شب ، بادى تند وزيدن گرفت اما چون هوا صاف بود اميد داشتيم كه طوفان ادامه نخواهد يافت . در اين شب در ارتفاع 55 درجه و 40 دقيقه بوديم و چون خشكى مطلقا پيدا نبود حدس زديم كه در شرق سرزمين ناتال هستيم . اما ناخدا كه همواره فكر نادرست خويش را درست مىپنداشت مىكوشيد به همه بقبولاند دماغهء اميد نيك را دور زده‌ايم . براى آنكه از اين جهت مطمئن شويم بادبان دكل خميده را برافراشتيم و در روز بعد همان راه را تعقيب كرديم . بمحض فرارسيدن شب باد قطع شد و جهت خود را\r\n\r\n","description":"","footnote":"","page_name":" 502 ","page_number":533},
  {"content":"\r\n\r\nبسوى مغرب و جنوب‌غربى تغيير داد چنان كه بادبان چهارگوش و بادبان بزرگ را برافراشتيم و به اندازه‌گيرى عمق دريا پرداختيم اما وسائل اندازه‌گيرى حتى در عمق صدمترى نيز به ته دريا نمىرسيد . بنابراين در سراسر شب هرچه بيشتر به طرف شمال و شمال غربى رانديم . بمحض دميدن روشنائى روز زمينى بلند را مشاهده كرديم كه بيش از ده فرسنگ وسعت آن بود . برخى معتقد بودند كه زمين مزبور دماغهء خليج لاس لاگوناس است اما آنگونه كه از ارتفاع آفتاب حدس زديم ساحل مزبور متعلق به خليج سن بلاس « 370 » بود . و چون تعدادى گرگ دريائى ديده مىشد و باد ، ولو بسيار ضعيف ، به جنوب متمايل گشت راه خود را بسوى غرب و جنوب‌غربى پيش گرفتيم . در اين‌حال خشكى را كه با ما هفت هشت فرسنگ فاصله داشت در دست راست خود گذاشتيم . صبح فردا ديگر زمين تقريبا ديده نمىشد و بارانى ريز همراه با بادى بسيار ضعيف كه از جنوب و جنوب‌شرقى مىوزيد باريدن گرفت . در اين حال كشتى خويش را به سوى جنوب و جنوب‌غربى متمايل كرديم و به جستجوى دماغهء لاس لاگوناس پرداختيم . عمق آب در اين حوالى ، هفتاد تا هشتاد ذراع بود و ملاحان تعدادى ماهى مولو « 371 » صيد كردند كه از لحاظ شكل و طعم و لطافت با نوع اسپانيائى آن متفاوت بود .\r\nاز روز شانزدهم تا بيستم آوريل ، در ارتفاع 39 درجه و 30 ثانيه بوديم ناخدا حدس زد كه دماغهء لاس آگياس را دور زده است زيرا در آن روز تعدادى گرگ دريائى و نيز پرندگانى از نوع مانياس دولودو « 372 » ديده بوديم كه همواره در اين سواحل در پروازند .\r\nدر اين روزها نيز چند نوع ماهى صيد كرديم . شب بعد كه بسيار تاريك بود باد جهت خود را به جنوب‌غربى كشانيد و نزديك صبح شدت گرفت بطورىكه ناگزير همهء بادبانها را فرود آوريم و با دكل مايل به سوى شمال‌غربى و شمال رانديم . در اين موقع موجهاى عظيم برخاست كه با برقى بدون رعد توأم بود . ملاحان روى صفهء برجستهء اطراف دكل آتش سن‌الم « 373 » را برافروختند و با لحنى\r\n\r\n\r\n","description":"","footnote":"\r\n( 370 )  S . Blas \r\n( 371 )  Moulue \r\n( 372 )  Magnas de Velludo \r\n( 373 )  S . Elme \r\n","page_name":" 503 ","page_number":534},
  {"content":"\r\n\r\nحزن‌آور دعائى خوانده به آتش سلام گفتند . در بين اين تشريفات باد و باران قطع شد چنان كه با دميدن روشنائى روزنه بادى بود و نه بارانى .\r\nروز 21 آوريل ، با همان باد جنوب‌غربى راه خود را بسوى غرب و شمال‌غربى ادامه داديم بدون آنكه خشكيى به نظرمان برسد . در اين روز ارتفاعمان 33 درجه و چند دقيقه بود . سراسر شب را از طرف غرب و جنوب‌غربى رانديم . در اين مسير ساحلى بسيار بلند و شيب‌دار مشاهده كرديم بدون آنكه دقيقا از موقعيت خود آگاه باشيم .\r\nروز بيست و سوم آوريل و دو روز بعد از آن بادى نداشتيم و همواره در برابر همان ساحل متوقف بوديم تا آنكه ساعت سه بعد از ظهر روز بيست و پنجم باد جهت خود را به مغرب كشيد . براى آنكه توقف نكرده باشيم ناخدا كشتى را به وسط دريا هدايت كرد .\r\nاز اين شب تا شب آينده كشتى همواره كج بود و جريان تند آب ، رودخانه‌وار آن را به جلو مىبرد - و بقدرى به عقب رفتيم كه سپيدهء صبح ده فرسنگ از دماغهء لاس‌آگياس دور افتاده بوديم و اين حادثه همهء مسافران كشتى را دچار اندوه كرد . در حقيقت از آن بيم داشتيم كه بسبب سنگينى فوق العادهء كشتى و وضع بسيار بد بارگيرى ، با آغاز شدن زمستان ناگزير به توقف در موزامبيك شويم . هوا همواره آرام بود و دريانوردان و مسافران از اين آرامش در رنج بودند كه پدر روحانى كريستف برونو همگان را واداشت به سن فرانسوا اگزاوير « 374 » ، قديسى كه هنگام حركت از گوآ كشتى را به نام وى تقديس كرده بودند ، متوسل شوند و از وى بخواهند كه شفاعت كند تا خداوند بادى مساعد براى عبور از دماغهء اميد نيك بفرستد و اين رسمى كاملا معمول است كه مسافران دريا اين گونه توسلها را بجا مىآورند ؛ و از اين طريق صدقات بسيارى براى انجمنهاى خيريهء ليسبون گرد مىآيد . همين پدر روحانى براى آنكه بيش از پيش جاشوان و مسافران را به خواندن دعا و دادن صدقات ترغيب كند ، بعد از موعظه‌اى مختصر ، چيزى را كه نظر كردهء\r\n\r\n\r\n","description":"","footnote":"\r\n( 374 )  S . Francois , xavier \r\n","page_name":" 504 ","page_number":535},
  {"content":"\r\n\r\nسن اگزاوير بود بر صفهء دكل بزرگ نهاد و شگفتا كه اتفاقى معجزه‌آسا رخ داد زيرا در همان ساعت پنج بعد از ظهر بادى چنان شديد و خنك از جنوب‌شرقى وزيدن گرفت كه كشتى را بسوى مغرب كه مسير ما بود كشانيد . اين باد در سراسر شب ادامه يافت چنان كه سپيده‌دمان بيش از مسافتى كه عقب رفته بوديم راه پيموديم . در اين موقع از فاصله‌اى كمتر از چهار فرسنگ ، خشكى را بروشنى مشاهده كرديم و حدس زديم كه كابوفالزو « 375 » باشد زيرا كوههاى بسيار بلند آن بسوى مغرب كشيده شده بود . دو ساعت بعد از ظهر ، ناحيه‌اى بسيار مرتفع به نظر رسيد بدون آنكه بتوانيم تشخيص دهيم كه دماغهء اميد نيك است يا نه اگرچه ، دو ساعت بعد از آن با در نظر گرفتن علائمى كه براى همهء جهانيان شناخته است متوجه شديم كه آنچه مىبينيم خود دماغه است . از قلهء اين دماغهء بلند و سنگى تلى بزرگ بيرون زده است كه در دريا پيش مىآيد بدون آنكه با بقاياى خشكى دماغه مشابهتى داشته باشد . بالاى اين تل ، همچون ميزى صاف و هموار است كه به روايت نخستين كسانى از پرتغاليها و انگليسها يا هلنديها كه سالها پيش بر آن صعود كرده‌اند دشتى بسيار بزرگ و زيبا و پوشيده از شاه اسپرم و آويشن است بىآنكه درختى يا درختچه‌اى در آن وجود داشته باشد . هرچه بيشتر كشتى به دماغه نزديك مىشد بهتر شكل آن را تميز مىداديم تا آنكه هنگام غروب آفتاب ، در حالى كه با بادى بسيار مساعد حركت مىكرديم به به چهار پنج فرسنگى آن رسيديم . با اين‌حال بسبب شكل دماغه كه شبيه به پستان زنان است و به جاى آنكه نوك آن بسوى دريا پيش آمده باشد بسوى مشرق كشيده شده است ، ملاحان جرأت اظهار نظر قطعى دربارهء آن نداشتند . گذشته از آن ، فاصلهء ما با دماغه هنوز چهار فرسنگ بود . در اين روز آفتاب 35 درجه و پنجاه دقيقه بود .\r\nروز بيست و ششم ، بعد از آنكه سراسر شب گذشته را با بادى قوى و مساعد بسوى مغرب رانده بوديم در آغاز صبح متوجه شديم كه دماغه را دور زده‌ايم اگرچه ، بسبب وجود مه هيچ‌گونه نشانه‌اى از\r\n\r\n\r\n","description":"","footnote":"\r\n( 375 )  Cabo Falso \r\n","page_name":" 505 ","page_number":536},
  {"content":"\r\n\r\nآن ديده نمىشد . اما بمحض آنكه خورشيد بالا آمد با بشاشت هرچه بيشتر همهء خشكى را در فاصلهء ده دوازده فرسنگى عقب كشتى مشاهده كرديم . بهمين‌سبب ، پس از آنكه همگان با دماغه خداحافظى كردند ، ناخدا راه خود را بجانب شمال‌غربى پيش گرفت و بدين‌ترتيب همگان از پيشرفت سفرمان مطمئن شديم . سراسر روز و شب بعد با همان باد راه خود را ادامه داديم . در اين روز نيز ارتفاع آفتاب 34 درجه و بيست دقيقه بود .\r\nروز بيست و هفتم آوريل ، بر همان منوال راه پيموديم و ارتفاعمان 33 درجه و سى دقيقه بود . روز يكشنبه بيست و هشتم ، در حالىكه باد را در عقب كشتى داشتيم بسوى شمال‌غربى رانديم . سه ساعت بعد از ظهر ، باد ضعيف شد و بيشتر شب نيز هوا آرام بود . در اين روز نيز ارتفاع خورشيد 33 درجه و سى دقيقه بود . در روزهاى بعد ، هيچگونه واقعهء قابل ذكرى رخ نداد جز آنكه با رسيدن به سن سباستين به پايان سفر رسيديم . سفير در اين شهر از كشتى پياده شد و بقاياى سفر خود را تا مادريد از طريق زمين انجام داد .\r\nپايان\r\n\r\n","description":"","footnote":"","page_name":" 506 ","page_number":537},
  {"content":"\r\n\r\n\r\nخلاصه‌اى از امتيازنامهء شاه « 376 »\r\nبموجب تفقد شاهانه و امتياز اعطائى در شهر پاريس مورخ 22 نوامبر 1662 ، كه به امضاى مرژره « 377 » رسيده و با مهر سلطنتى و مركب زردرنگ ، ممهور گرديده به ژان‌دوپوى « 378 » كتابفروش پاريسى اجازه داده مىشود كه كتابى ذيل عنوان سفارت دن گارسيا د سيلوا فيگوئروآ در ايران را كه بوسيلهء آقاى ويكفور « 379 » از زبان اسپانيائى به زبان فرانسه ترجمه شده است چاپ كند يا دستور چاپ بدهد و از روز اتمام طبع به مدت ده سال به فروش برساند . چاپ و دستور چاپ و فروش اين كتاب براى هر مؤسسهء ديگر ممنوع و مقدم بدان به شرحى كه در امتيازنامه آمده است محكوم به پرداخت هزار و پانصد ليور جريمه و توقيف اوراق چاپ شده و پرداخت ضرر و زيان و ديگر حقوق احتمالى ناشر خواهد بود .\r\nدوپوى نام برده آقاى لوىبيلن « 380 » را فقط در اين چاپ اول در امتياز با خود شريك مىداند . نخستين چاپ اين كتاب در پانزدهم ژوئن 1667 پايان گرفته است .\r\n\r\n\r\n","description":"","footnote":"\r\n( 376 ) مقصود لوئى چهاردهم پادشاه فرانسه است كه از 1643 تا 1715 سلطنت كرد . - م .\r\n( 377 )  Mergeret \r\n( 378 )  Jean de Puis \r\n( 379 )  Klicquefort \r\n( 380 )  Louis Billaine \r\n","page_name":" 507 ","page_number":538},
  {"content":"\r\n . \r\n","description":"","footnote":"","page_name":" 508 ","page_number":539},
  {"content":"\r\n\r\n\r\nفهرست اعلام\r\n\r\n","description":"","footnote":"","page_name":" 509 ","page_number":540},
  {"content":"\r\n . \r\n","description":"","footnote":"","page_name":" 510 ","page_number":541},
  {"content":"\r\n\r\nآتش سن الم 503\r\nآتن 189 ، 421\r\nآتنى 189\r\nآدرين ( امپراطور روم ) 350 ، 351\r\nآدميرال ( كشتى ) 438\r\nآذربايجان 4 ، 167 ، 204 ، 222 ، 236 ، 238 ، 246 ، 249 ، 259 ، 261 ، 266 ، 271 ، 282 ، 284 ، 285 ، 296 ، 297 ، 302 ، 354 ، 357\r\nآراسنگ 259 ، 274\r\nآراكس 170\r\nآركو ( جزاير ) 430\r\nآريا ( آرى ) 357\r\nآزوئدو ، هيروينمو 3 ، 14\r\nس 196 ، 197 ، 375 ، 376 ، 378\r\nآسيا 43 ، 72 ، 73 ، 88 ، 98 ، 120 ، 123 - 126 ، 134 ، 151 ، 159 ، 161 ، 163 ، 178 ، 189 ، 204 ، 206 ، 213 ، 236 ، 245 ، 274 ، 277 ، 289 ، 295 ، 307 ، 318 ، 333 ، 350 ، 354 ، 355 ، 357 ، 367 ، 370\r\nآسياى بزرگ 127\r\nآسياى صغير 123 ، 125 ، 127 ، 284\r\nآسيائى 126 ، 127 ، 162 ، 187 ، 276 ، 325\r\nآشور 123 ، 143 ، 285 ، 367\r\nآشورى 124 ، 179 ، 208\r\nآقا رضا ( بازرگان ) 152\r\nآقا رضا ( حاكم دابول ) 161\r\n\r\n","description":"","footnote":"","page_name":" 511 ","page_number":542},
  {"content":"\r\n\r\nآقامير ( صاحب ديوان ) 264 ، 322\r\nاكونا ، نونو 489\r\nالام مسيح 310\r\nآلبانيا 159\r\nآلمان 220 ، 334 ، 350\r\nآلن‌ها 205\r\nآموريو ( لقب مراد ) 126\r\nآنتيستن 355\r\nآندارو ( جزيره ) 450\r\nآندرادا ، روىفلرنك : روىفلر\r\nآندرونيكوس دوم 218\r\nآنگوكسا ( جزاير ) 491\r\nاباقيا ( شاه ) 124\r\nابراهيم خان 155\r\nابراهيم خان ثانى ( امير لار ) 95 ، 399 ، 400 ،\r\nاپامينوندا 356\r\nاتل 220\r\nاتيوپى 257\r\nارخان ( پير عثمان ) 126\r\nاردبيل 282 ، 293 ، 294 ، 297 ، 299 ، 302 ، 303 ، 309\r\nاردميرا ( دشت ) 50\r\nارزروم 298 ، 299\r\nارس ( رودخانه ) 7 ، 167 ، 168 ، 170 ، 187 ، 192 ، 323 ، 379 ، 380\r\nارمنستان 162 ، 167 ، 223 ، 271 ، 296 ، 302 ، 318\r\nارمنى 78 ، 79 ، 107 ، 124 ، 158 ، 208 ، 214 ، 223 ، 224 ، 231 ، 232 ، 254 ، 287 ، 290 ، 297 ، 303 - 305 ، 315 - 319 ، 323 ، 326 ، 328 ، 341 ، 370 ، 378 ، 384 ، 393\r\nاروپا 8 ، 26 ، 31 ، 55 ، 81 ، 88 ، 89 ، 105 ، 106 ، 125 ، 126 ، 138 ، 140 ، 145 ، 147 ، 156 ، 157 ، 159 ، 163 ، 166 ، 180 ، 188 ، 203 ، 219 ، 223 - 225 ، 232 ، 235 ، 244 ، 266 ، 283 ، 309 ، 314 ، 315 - 333 ، 334 ، 349 ، 360 ، 361 ، 365 ، 367 ، 371 ، 388 ، 407 ، 499\r\nاروپائى 64 ، 110 ، 123 ، 124 ، 126 ، 132 ، 140 ، 188 ، 203 ، 232 ، 235 ، 295 ، 317 ، 320 ، 474\r\nازبك ( ازبكها ) 333 ، 335 ، 336 ، 349 ، 354 ، 355 ، 357 ، 483\r\nازبكستان 350\r\nاسپارتها 272\r\nاسپارتين 351\r\nاسپانيا 1 - 3 ، 5 ، 6 ، 13 - 18 ، 27 ، 29 ، 31 ، 35 ، 60 ، 65 ، 66 ، 68 ، 82 ، 83 ، 85 ، 86 ، 94 ، 96 ، 98 ، 106 ، 113 - 115 ، 120 ، 128 ، 129 ، 140 ، 142 ، 146 ، 150 ، 161 ، 166 ، 168 ، 190 ، 205 - 207 ، 210 ، 214 ، 216 ، 221 ، 226 ، 231 ، 248 ، 251 ، 257 ، 259 - 261 ، 263 - 265 ، 270 - 272 ، 281 ، 288 ، 290 ، 291 ، 303 ، 305 ، 316 - 322 ، 325 ، 326 ، 329 ، 333 - 338 ، 430 - 345 ، 347 ، 348 ، 350 ، 351 ، 353 ، 355 ، 356 ، 358 - 362 ، 364 - 370 ، 376 - 380 ، 384 ، 390 ، 392 ، 395 ، 402 ، 406 - 411 ، 414 ،\r\n\r\n","description":"","footnote":"","page_name":" 512 ","page_number":543},
  {"content":"\r\n\r\n417 - 419 ، 422 ، 425 ، 429 ، 438 ، 450 ، 451 ، 453 ، 468 ، 471 ، 473 ، 474 ، 476 ، 479 ، 484 ، 488 ، 489 ، 494 - 497\r\nاسپانيائىها 2 ، 85 ، 267 ، 268 ، 321 ، 323 ، 333 ، 352 ، 360 ، 376 ، 408 ، 425 ، 474 ، 475 ، 503\r\nاسترابون 78 ، 114 ، 167 ، 274 ، 375\r\nاسترامادور ( دهكده ) 86 ، 106 ، 119 ، 120 ، 166 ، 207 ، 318 ، 336 ، 364 ، 395\r\nاسحاق 60\r\nاسرومان ( دماغه ) 501\r\nاسقف اعظم فقيد گوا 494\r\nاسقف بزرگ گوآ 14 ، 16\r\nاسقف سيرنائيك 78 ، 322 ، 360\r\nاسقف ماكيسوان 225\r\nاسكندر بيگ 325 ، 363\r\nاسكندر كبير 7 ، 69 ، 155 ، 167 ، 189 ، 295\r\nاسلام 134 ، 206 ، 277 ، 297 ، 383\r\nاسيا 168 ، 221\r\nاشبيليه ( سويل ) 214\r\nاصفهان 4 ، 5 ، 7 ، 142 ، 162 ، 164 - 166 ، 168 ، 169 ، 181 ، 200 ، 201 ، 203 ، 204 ، 207 ، 208 ، 211 ، 213 ، 215 ، 219 ، 220 ، 222 ، 224 ، 225 ، 230 - 234 ، 246 ، 247 ، 261 ، 273 ، 274 ، 278 ، 279 ، 282 ، 284 - 286 ، 290 - 292 ، 300 ، 301 ، 303 ، 304 ، 306 ، 307 ، 313 - 315 ، 317 ، 319 ، 320 ، 323 ، 324 ، 326 ، 328 ، 329 ، 331 ، 335 ، 341 - 345 ، 350 ، 355 ، 359 ، 360 ، 363 - 365 ، 370 ، 373 - 375 ، 377 ، 379 ، 385 ، 392 ، 404 ، 407 - 410 ، 420 ، 422 ، 423 ، 471 ، 474\r\nاصفهانى 230 ، 231\r\nاعراب نك : عرب\r\nاطريش 2\r\nافريقا 120 ، 163 ، 182\r\nافريقاى شمالى 35\r\nافلاطون 356\r\nاقيانوس هند 43\r\nاكباتان 222\r\nاكبرآباد 128 ، 386\r\nاكبر شاه 335\r\nاگرا 357\r\nاگواد ( دژ ) 462\r\nاگوستن‌ها 31 ، 34 ، 37 ، 57 ، 62 ، 66 ، 233 ، 320 - 323 ، 331\r\nاگوستين 28 ، 51 ، 108 ، 220 ، 337 ، 404 ، 474\r\nالباكسو ( صخره ) 442\r\nالبوكرك ، آلفونس دو 52\r\nالبوكرك ، ارماندو دو 476\r\nالبوكرك ، فرديناند 410\r\nاللهورديخان ( سلطان شيراز ) 88 ، 95 ، 97 ، 103 ، 131 ، 133 ، 155 ، 167 ، 196 ، 198 ، 221 ، 260 ، 298 ، 300 ، 381 ، 396 ، 398 ، 399 ، 402 - 404\r\nالمپ ( كوه ) 126\r\nامامزاده ( دهكده ) 193 ، 234 ، 237 ، 378\r\nامامزاده ( باغ ) 280\r\nامامقلى خان ( فرمانرواى شيراز ) 84 ،\r\n\r\n","description":"","footnote":"","page_name":" 513 ","page_number":544},
  {"content":"\r\n\r\n97 ، 133 ، 155 ، 162 ، 260 ، 293 ، 294 ، 298 - 300 ، 343 ، 363 ، 364 ، 384 ، 385 ، 402 ، 403 ، 479 ، 480 ، 483\r\nامانوئل دل پوپولو ( برادر ) 107 ، 108 ، 115 ، 152\r\nامانوئل دو سن مارى ( برادر ) 404\r\nاميدنيك ( دماغه ) 431 ، 452 ، 501 ، 502 ، 504 ، 505\r\nامير زين الدين محمد 480 ، 482\r\nاناجيل اربعه 160\r\nانجيل 289\r\nاندلس 142\r\nانطاكيه 126\r\nانگلستان ( انگليس ) 5 ، 6 ، 408 ، 409 - 437\r\nانگليسى ( انگليسىها ) 14 ، 15 ، 203 ، 317 ، 323 ، 329 ، 337 ، 348 ، 363 ، 368 ، 407 - 411 ، 413 - 415 ، 417 ، 420 ، 423 ، 438 ، 439 ، 473 - 477 ، 479 - 481 ، 483 ، 485 - 488 ، 491 ، 492 500 ، 505\r\nاوتون ( امپراتور روم ) 351\r\nاوجان ( دهكده ) 195\r\nاورشليم 319 ، 367\r\nاوزن حسن ( شاه ايران ) 124 ، 224\r\nاوليس 451\r\nاويبو ( جزيره ) 449 - 451\r\nاهرام 188\r\nايتاليا 182 ، 205 ، 235 ، 307 ، 350 ، 360 ، 367\r\nايتاليائى 134 ، 135 ، 203 ، 235 ، 307 ، 352 ، 360 ، 433\r\nايران 1 - 8 ، 13 ، 15 - 18 ، 35 ، 37 ، 45 ، 46 ، 48 ، 58 - 60 ، 65 ، 66 ، 69 ، 70 ، 78 ، 84 ، 86 ، 95 ، 98 ، 116 ، 123 ، 124 ، 134 ، 138 ، 143 ، 144 ، 146 ، 153 ، 155 ، 159 ، 160 ، 162 ، 166 ، 170 ، 189 ، 190 ، 193 ، 200 ، 204 - 206 ، 210 ، 211 ، 219 - 221 ، 223 ، 226 ، 229 - 232 ، 234 ، 235 ، 241 ، 245 ، 246 ، 250 ، 257 - 259 ، 261 ، 264 ، 270 ، 277 ، 278 ، 281 ، 282 ، 284 ، 285 ، 289 - 293 ، 295 - 299 ، 301 ، 302 ، 304 ، 305 ، 309 ، 313 ، 315 ، 319 - 322 ، 324 ، 329 ، 334 ، 337 ، 343 ، 345 ، 350 ، 355 ، 357 ، 359 ، 363 ، 364 ، 367 ، 368 ، 370 ، 375 - 378 ، 380 ، 383 ، 386 ، 392 ، 395 ، 402 ، 403 ، 407 ، 408 ، 410 ، 411 ، 416 - 419 ، 421 - 423 ، 429 ، 462 ، 470 - 476 ، 482 ، 484 ، 485\r\nايرانى ( ايرانيان ) 3 ، 6 ، 7 ، 17 ، 21 ، 53 ، 65 - 69 ، 74 ، 75 ، 78 ، 85 ، 86 ، 91 - 93 ، 114 ، 123 ، 124 ، 127 ، 131 ، 134 ، 137 ، 143 ، 146 - 148 ، 157 ، 158 ، 163 ، 164 ، 173 ، 185 ، 189 ، 191 ، 193 ، 198 ، 199 ، 202 ، 203 ، 205 ، 206 ، 209 - 212 ، 214 ، 215 ، 223 ، 225 - 229 ، 231 ، 232 ، 238 ، 239 ، 253 - 255 ، 264 - 267 ، 270 - 272 ، 276 ، 284 ، 287 ، 292 ، 295 ، 298 - 301 ، 307 ، 309 ، 310 ، 316 ،\r\n\r\n","description":"","footnote":"","page_name":" 514 ","page_number":545},
  {"content":"\r\n\r\n320 ، 326 ، 333 ، 335 ، 336 ، 341 ، 346 ، 354 ، 357 ، 372 - 374 ، 335 ، 336 ، 341 ، 346 ، 354 ، 357 ، 372 - 374 ، 381 ، 384 ، 386 ، 400 ، 402 ، 407 ، 412 ، 414 - 422 ، 471 ، 472 ، 475 ، 480 ، 482 - 488\r\nايروان 204 ، 223 ، 226 ، 227 ، 231 ، 315 ، 359\r\nايلدرم بايزيد 126\r\nبابل 181 ، 187 ، 188\r\nبابل ( باغهاى معلق ) نك : باغهاى بابل\r\nبابليها 179\r\nبادا 461\r\nباداخئو 353\r\nبارادس ( جزيره ) 464\r\nباربوتو ، سيمون 290\r\nبارتلمى دو بولونى ( پدر ) 225\r\nباردس ( دماغه ) 19\r\nباسا 451\r\nباستيون 226\r\nباسك 85\r\nباغهاى بابل 8 ، 187\r\nباكتريان 160\r\nباكو 150 ، 151\r\nبانيان 60\r\nبايدو ( شاه ) 124\r\nبت‌پرست ( بت‌پرستان ) 59 ، 60 ، 155 ، 194\r\nبحر خزر نك : درياى خزر\r\nبحرين 3 ، 78 ، 84 ، 118 ، 128 ، 155 ، 321 ، 368 ، 377 ، 470\r\nبخارا 335 ، 339\r\nبخارائى 339\r\nبديع الزمان ( پسر پادشاه شاكاتانيس ) 160\r\nبرامى 169\r\nبراوا 430\r\nبربرستان 158\r\nبربره 111\r\nبربر ( بربرها ) 18 ، 28 ، 35 ، 51 ، 59 ، 80 ، 86 ، 87 ، 106 ، 111 ، 132 ، 158 ، 181 ، 254 ، 257 ، 264 ، 272 ، 353 ، 365 ، 419 ، 421 ، 438 ، 451 ، 453\r\nبرزيل 20 ، 490\r\nبرنارد دو آزئودو ( برادر ) 331 ، 337 ، 345\r\nبرناردن ( فرقه ) 106\r\nبرنو ( ايالت ) 258\r\nبرهمنان 60\r\nبرهنه پاى ( فرقه ) نك : پابرهنگان\r\nبصره 60 ، 78 ، 98 ، 142 ، 302 ، 376 ، 388 ، 416 ، 420 ، 422 ، 496\r\nبطلميوس 223\r\nبغداد 98 ، 203 ، 250 ، 290 ، 303 ، 320 ، 360 ، 367 ، 398 ، 423\r\nبلخ 160 ، 335 ، 336 ، 339 ، 342 ، 347 ، 348 ، 355\r\nبلغارستان 126 ، 334\r\nبلوچستان 168\r\nبلوچستان آكسيا 355\r\nبمبئى 459 ، 460 ، 469\r\nبنارو 102 - 104 ، 106 ، 395\r\nبند امير ( رودخانه ) 142 ، 167 ، 168 ، 379\r\nبندر 4 ، 16 ، 64 ، 66 ، 67 - 72 ، 77 ،\r\n\r\n","description":"","footnote":"","page_name":" 515 ","page_number":546},
  {"content":"\r\n\r\n78 ، 81 ، 87 ، 105 ، 332 ، 390 ، 201 - 405 ، 419 ، 421 ، 470 ، 471 ، 473 ، 478 ، 479\r\nبند على ( كاروان‌سرا ) 70 ، 71 ، 77\r\nبنگاله 18\r\nبورسا 126\r\nبوركس 283\r\nبيت المقدس 125 ، 126\r\nبيت لحم 126\r\nبيسشينيا 126\r\nبئر ( ده ) 101 ، 396\r\nبئوسى 356\r\nبيروت 360\r\nبيسكاى 85\r\nبيگ‌زاده 304 نيز نك : شرلى ، رابرت\r\nبيگم ( مادر تهورث خان ) 159\r\nبيلن ، لوى 507\r\nبين النهرين 123 ، 367\r\nپابرهنگان ( فرقه ) 203 ، 208 ، 219 ، 233 ، 323 ، 471\r\nپاپ 223 ، 319\r\nپاپ پل پنجم 224\r\nپاپ ژان بيست و دوم 225\r\nپاپ كلمان هشتم 219\r\nپاترون ( صخره ) 430\r\nپادوا ( صخره ) 428\r\nپارت 160\r\nپارتها 295\r\nپارسى 201\r\nپاريس 507\r\nپاسارگاد 127 ، 131 ، 142 ، 155 ، 169\r\nپاشاى ارز روم 301\r\nپاشاى بغداد 301\r\nپاشاى حلب 257 ، 261\r\nپاشاى دمشق 301 ، 361\r\nپالما 168\r\nپان لئيرو ( كوه ) 25\r\nپانگن ( برج‌خانه ) 19\r\nپانگن ( رود ) 461 ، 462 ، 464 ، 469 ، 476 ، 492\r\nپانه‌تن 19\r\nپرافينى 242\r\nپرتغال 2 ، 3 ، 6 ، 17 ، 26 ، 65 ، 166 ، 321 ، 322 ، 377 ، 410 ، 415 ، 434 ، 437 ، 448 ، 468 ، 473 ، 474 ، 492 ، 493 ، 495 ، 497\r\nپرتغالى ( پرتغاليها ) 16 ، 17 ، 28 ، 30 ، 35 ، 52 - 54 ، 59 - 62 ، 64 ، 65 ، 67 ، 68 ، 181 ، 219 ، 227 ، 293 ، 295 ، 320 - 323 ، 329 ، 336 ، 409 ، 411 ، 413 - 419 ، 420 ، 425 ، 437 ، 447 ، 449 - 453 ، 467 ، 470 ، 474 ، 475 ، 479 ، 480 ، 483 ، 484 ، 488 ، 489 ، 492 ، 493 ، 495 ، 499 - 501 ، 505\r\nپرسپوليس 7 ، 167 ، 187 - 190\r\nپره‌كب 333 ، 335\r\nپرىخانم ( عمه شاه عباس ) 278\r\nپلاشه بازار 387\r\nپل اللهورديخان 222\r\nپل صوفيان 259\r\nپل مارى ( پدر ) 224\r\nپلوتارك 189\r\nپلين 78\r\nپنجشنبهء مقدس 196\r\n\r\n","description":"","footnote":"","page_name":" 516 ","page_number":547},
  {"content":"\r\n\r\nپوپه سابين 351\r\nپورتو 451\r\nپومبا ( جزيره ) 430\r\nپولس رسول 160\r\nپوئن ، ژان‌دو 9 ، 507\r\nپيس ورگا 221\r\nپيندا ( صخره ) 432\r\nتاتار ( تاتارها ) 122 - 124 ، 133 ، 193 ، 204 ، 220 ، 232 ، 233 ، 259 ، 287 ، 296 ، 299 - 301 ، 333 ، 335\r\nتاتارستان 124 ، 220 ، 260\r\nتاجر آباد 234\r\nتاده دو سنت اليزه ( برادر ) نك : خوان تاده « تاريخ اسكندر » 167\r\nتاوار ، آنتونيو 412\r\nتب 26 ، 27 ، 93 ، 351 ، 486\r\nتبريز 204 ، 220 ، 222 ، 225 ، 227 ، 261 ، 282 ، 293 ، 298 ، 299 ، 302 ، 359\r\nتبريزيان 222 ، 223 ، 345\r\nتخت جمشيد 170 ، 191\r\nتذكرة الملوك 309\r\nتراكيه 79 ، 126\r\nترك ( تركان ) 93 ، 123 ، 124 ، 127 ، 157 ، 191 ، 232 ، 272 ، 292 ، 296 ، 297 ، 299 ، 301 - 303 ، 307 ، 317 ، 354\r\nتركمان ( تركمانان ) 7 ، 110 ، 111 ، 115 ، 122 - 125 ، 127 ، 129 ، 192 ، 354 ، 381 ، 382 ، 392 ، 398\r\nتروا 93 ، 187\r\nترينيته ( كشتى ) 290\r\nتفليس 170\r\nتقى آباد 324\r\nتلماك 451\r\nتميز خان ( قورچى ) 288\r\nتنگ دالان ( كاروان‌سرا ) 79 ، 80\r\nتوتان‌بگ 181 ، 233 ، 324 ، 329\r\nتورات 160 ، 187\r\nتوروبناك 45 ، 50 ، 51 ، 423\r\nتوروس 125\r\nتهمورث خان پاشا ( سردار عثمانى ) 296 ، 299 ، 301\r\nتهورث خان ( حاكم گرجستان ) 159 ، 381 ، 383\r\nتيلوس 78\r\nتيمور 124 ، 250 ، 354\r\nتيمور ( دربان خفيه ) 331 ، 333 ، 354\r\nجاده سنت لوسى 54\r\nجاروستاق 201 ، 370 ، 371\r\nجاسك 26 ، 37 ، 409 - 411 ، 413 - 415 ، 418 ، 474 ، 475 ، 477 ، 479 ، 500\r\nجبرئيل ( دژ ) 103 ، 106\r\nجبل لبنان 360 ، 361\r\nجبون ( كاروان‌سرا ) 79\r\nجرون ( خليج ) 47\r\nجزاير سوخته 459 ، 461\r\nجزيرهء پيروزى 39\r\nجشن تعميد عيساى مسيح 315\r\nجشن تولد عيساى مسيح 315\r\nجشن سن‌كاترين 130\r\nجغتاى 350\r\nجلال ( حاكم موغستان ) 482\r\nجلال الدين اكبر 350\r\n\r\n","description":"","footnote":"","page_name":" 517 ","page_number":548},
  {"content":"\r\n\r\nجلفا 208 ، 220 ، 222 ، 223 ، 225 ، 304 ، 315 ، 316 ، 318 ، 319 ، 345 ، 355 ، 356 ، 359\r\nجلفار 415 ، 416 ، 478\r\nجلفاى ارمنستان 204\r\nجمشيد 143 ، 144\r\nجمعهء مقدس 486\r\nجهودان 96\r\nچالدران ( دشت ) 295\r\nچاووش ( سفير عثمانى ) 264 ، 266 ، 267 ، 269 - 273 ، 296 ، 297 ، 302 ، 333 ، 334 ، 336 ، 361 ، 362 ، 370\r\nچركس ( چركس‌ها ) 133 ، 193 ، 361 ، 213 ، 232 ، 233 ، 297 ، 341 ، 342\r\nچرون 106 ، 387 ، 388 ، 390 ، 391 ، 393\r\nچغال اوغلى پاشا 296 - 298 ، 301 ، 302\r\nچهار باغ 225\r\nچهل منار 7 ، 142 ، 144 ، 155 ، 166 ، 188 ، 191\r\nچيرو ( دماغه ) 47 ، 48\r\nچيرو ( محله ) 50 ، 51\r\nچين 423\r\nحاجى طرخان 220\r\nحبشه 489\r\nحبشى 152 ، 258 ، 312 ، 354\r\nحسن ( ع ) 250 ، 309\r\nحسن‌بك ( قورچى ) 284 ، 286 ، 287 ، 291 ، 331\r\nحسن بگ نك : اوزون حسن ( شاه ايران )\r\nحسن بگ ( منشى خان شيراز ) 381 ، 382\r\nحسن بيگ ( حاكم لار ) 67\r\nحسن بيگ ( رئيس بيوتات سلطنتى ) 260\r\nحسين ( ع ) 250 ، 307 - 311 ، 313 ، 314\r\nحلب 60 ، 203 ، 320 ، 322 ، 360 ، 408 ، 488\r\nحمادى ( كوهستان ) 478\r\nحماديه 478\r\nحوض گز 373 ، 374\r\nحيدر ( بندباز ) 216\r\nحيدر خان ( حاكم دكن و شول‌كن ) 152 ، 161\r\nحيدر خان ( رئيس قبائل كرد ) 274 ، 279 ، 285\r\nخاخون ، يوس 484\r\nخاراما 241\r\nخان بالغ 339\r\nخان عالم ( سفير لاهور ) 354\r\nخانهء كعبه 152\r\nختا 216 ، 339\r\nخدابنده نك : محمد خدابنده\r\nخرابات 359\r\nخراسان 299 ، 357 ، 483\r\nخراسانى 454 ، 357\r\nخرم ( دهكده ) 81 ، 104 ، 113 ، 117 ، 390\r\nخط استوا 23 ، 170 ، 250 ، 258 ، 429 ، 432 ، 439 ، 456 ، 498\r\nخفرگ ( كاروان‌سرا ) 84\r\nخليج فارس 43 ، 45 ، 47 ، 69 ، 70 ،\r\n\r\n","description":"","footnote":"","page_name":" 518 ","page_number":549},
  {"content":"\r\n\r\n77 ، 78 ، 84 ، 118 ، 142 ، 169 ، 170 ، 458\r\nخليفه‌گرى 223\r\nخليفهء مكه 333\r\nخنيل 168 ، 221\r\nخواجه جعفر 319\r\nخواجه نظر ( بازرگان ) 398 ، 399\r\nخوارزم 160\r\nخوان براندون ( جزيره يا صخره ) 498\r\nخوان تاده 219 ، 293 ، 304 ، 331 ، 337 ، 338 ، 366 ، 379 ، 422\r\nخوزستان 142\r\nخونياتوس ، نسه‌تاس 218\r\nخوى 295\r\nخيمنث ، پدرو 82 ، 83\r\nدابول 152\r\nداريوش 295\r\nدانگ 258\r\nداود ( كشيش ارمنى ) 290 ، 319\r\nداود خان ( پسر اللهورديخان ) 260 ، 300 ، 331\r\nدجله ( رود ) 213 ، 187\r\nدربند 220 ، 233\r\nدرخت شاپورا 461\r\nدروازهء آهن 131 ، 158 ، 220\r\nدرياچه ( كاروان‌سرا ) 386\r\nدرياى خزر ( بحر خزر ) 150 ، 162 ، 170 ، 220 ، 232\r\nدرياى سرخ 2 ، 39 ، 43 ، 321 ، 322 ، 376 ، 471\r\nدرياى هند 168 ، 355\r\nدسپينا 224\r\nدستجرد ( دستگرد ) 197 ، 374 ، 375\r\nدكن 161\r\nدلاپنا ، برناردو 485\r\nدلا واله ، پيترو 2\r\nدلگادو ( دماغه ) 432\r\nدمشق 314\r\nدن ربرتو ( رابرت شرلى ) 470 ، 471 ، 473\r\nدن لوئى 423\r\nدنيا 115\r\nدنياى والنسيا 115\r\nدوران جاهليت اعراب 314\r\nدورهء اساطيرى 173\r\nدورهء بربريت 314\r\nدولت‌آباد 234 ، 290 ، 291 ، 329\r\nدومينيكن 450\r\nده‌كوره 101\r\nدهلى 354\r\nدياربكريها 208\r\nديانه 396 ، 398\r\nديماس ( روحانى پروتستان ) 403\r\nدين ارمنىها 315\r\nدين گبرها 7 ، 207 ، 223\r\nدين مسيح نك : مسيحيت\r\nدين يهود نك : يهودى\r\nديو 16 ، 459\r\nديه‌گو ( رئيس صومعهء اصفهان ) 331\r\nديه‌گو رودريگر ( جزيره ) 498\r\nديه‌گو لوبو 424\r\nديه‌مان 487\r\nرأس القوه ( دماغه ) 20 ، 22 ، 25 ، 36 ، 37 ، 40 ، 45 ، 500\r\nرأس المسندام ( دماغه ) 26 ، 39 ، 44 ، 45 ، 77 ، 424 ، 454\r\n\r\n","description":"","footnote":"","page_name":" 519 ","page_number":550},
  {"content":"\r\n\r\nراشول ( دژ ) 467\r\nرودمتو دو لاكروا ( برادر ) 471 ، 472\r\nرودمتو دو لاكروز 376 ، 377\r\nرم 219 ، 284\r\nرودوپ 79\r\nرودوندو 410\r\nروز سن بلز 441\r\nروز سن توماس 427\r\nروس سفيد 232\r\nرولدان 202\r\nروم 76 ، 123 ، 127 ، 172 ، 205 ، 242 ، 266 ، 349 ، 352 ، 353\r\nروملى ( رومانيا ) 127\r\nرومية الصغرى 182\r\nرومى ( روميان يا رومىها ) 76 ، 127 ، 175 ، 176 ، 180 ، 295 ، 350 ، 352\r\nروىفلر ( روىفلر دو آندرادا ) 470 - 478 ، 480 - 482 ، 484 ، 486 - 488\r\nريبرو ، فرانسيسكو 484\r\nزاكوتورا ( جزيره ) 428 ، 458\r\nزامبيائى 335\r\nزاينده‌رود 209 ، 221 ، 315 ، 345\r\nزبور داود 160\r\nزرقان 166\r\nزرين مويان ( فرقه ) 183\r\nزنديق 181\r\nزنگبار 430 ، 436\r\nزينب بيگم ( عمهء شاه عباس ) 278\r\nژاك ( جزيره ) 436\r\nژاكوبنها 467\r\nژول ( نقاش ) 235\r\nژوونال ( شاعر ) 353\r\nسا ، كنستانتين دو 486\r\nسابين اكوست 350 ، 351\r\nسالامين ( جزيره ) 431\r\nسالژ رژينا 43\r\nسالوادر ، خوزه 78 ، 194 ، 208 ، 384\r\nساليان 170\r\nسانتا ، سولى 422\r\nساوه 255 - 258 ، 278 ، 279\r\nسائور ( دژ ) 424\r\nسپاهيان 362 ، 450\r\nستارهء دنباله‌دار 8 ، 305\r\nستارهء قطبى 22\r\nسرخ‌پوستان 362\r\nسرزمين شاد ( عربستان سعيد يا يمن ) 43\r\nسرزمين قدس 124\r\nسرزمين مبارك 70\r\nسرليو ، سباستين 191\r\nسغد 216\r\nسغديانى 160\r\n« سفارت دن‌گارسيا دو سيلوا فيگوئروا در ايران » 507\r\n« سفرنامهء افريقا » 111\r\nسقراط 355 ، 431\r\nسكا 125\r\nسكا ( سكاها ) 123 ، 124 ، 126 ، 296\r\nسلطان سليم ( شاه سليم ) 295 ، 344\r\nسلطانيه 282 ، 285 ، 297 ، 301 ، 304\r\nسمرقند 339\r\nسمرقندى 339\r\n\r\n","description":"","footnote":"","page_name":" 520 ","page_number":551},
  {"content":"\r\n\r\nسن‌آنارو ( كشتى ) 438\r\nسن‌آلبرت ( كشتى ) 491\r\nسن‌بازيل ( فرقه ) 159 ، 316\r\nسن‌برنارد 35\r\nسن‌بلاس ( خليج ) 503\r\nسن‌بنوآ 35 ، 334 ، 423\r\nسن‌پير 25 ، 478\r\nسنت اگوستين 30 ، 47 ، 203 ، 209 ، 219 ، 312 نيز نك : اگوستن‌ها\r\nسنت لوسى ( صومعه ) 47 ، 49\r\nسن‌توماس ( كالج ) 14\r\nسن توماس ( كشتى ) 489 ، 490 ، 495 - 497\r\nسنجاق 301\r\nسن‌خوزه 491\r\nسند 35 ، 59 ، 60 ، 339 ، 354 ، 355 ، 357 ، 416 ، 420 ، 487\r\nسن‌دومينيك 225\r\nسن‌دومينيكن 224 ، 225\r\nسن ژاك ( برج ) 483\r\nسن‌ژاك ( زيارتگاه ) 83\r\nسن ژان اورشليم ( فرقه ) 183\r\nسن‌ژان دونوا 440 ، 442 ، 446\r\nسن‌ژان ( سنت ) 315\r\nسن‌ژرژ ( جزيره ) 436\r\nسن‌ژود ( حوارى ) 84\r\nسن‌سباستين ( بندر ) 6 ، 506\r\nسن سن ( ده ) 247\r\nسن فرانسوا اگزاوير 504 ، 505\r\nسن فرانسوا ( كشتى جنگى ) 66\r\nسن لوران ( جزيره ) 440 - 443 ، 501\r\nسنى ( اهل تسنن ) 307 ، 311 ، 314 ، 368\r\nسورات 14 - 16 ، 406 ، 409 ، 411 ، 413 ، 475 ، 476 ، 486 ، 492 ، 500\r\nسورنتينو ، وينسنت 108\r\nسورى ( سوريائىها ) 208 ، 214 ، 231 ، 323 ، 370\r\nسوريه 43 ، 123 - 126 ، 185 ، 284\r\nسوفا ، فرانسيسكو 423 ، 473 ، 477\r\nسوفا ، لوئىدو 472 ، 473\r\nسوفا پيمانتل ، ميشل‌دو 47\r\nسويا ، لوئىدو 405\r\nسوئز ( خليج ) 39\r\nسه پادشاه ( كالج ) 19\r\nسيد مبارك 70\r\nسيرنائيك 190 ، 219\r\nسيروپوليس ( شيراز ) 4 ، 142\r\nسيروس ( كوروش ) 142\r\nسيستان 357\r\nسيسيلى 167 ، 255\r\nسيسن ( جزيره ) 499\r\nسيكولوس ، ديودورس 167 ، 187 ، 189 ، 190\r\nسيلان 263\r\nسيلوا ، آنتونيو بارتو دو 405\r\nسيلوا ، ميگوئل دو 484\r\nسيوند ( رودخانه ) 118 ، 128 ، 386\r\nشاكاتائيس 160\r\nشائول ( دژ ) 462\r\nشاه اسماعيل صفوى 124 ، 134 ، 229 ، 293 ، 295\r\nشاه حيدر ( حاكم اردبيل ) 124 ، 229\r\nشاه طهماسب 181 ، 225 ، 229 ، 230 ، 278 ، 367 ، 371\r\n\r\n","description":"","footnote":"","page_name":" 521 ","page_number":552},
  {"content":"\r\n\r\nشاه عباس 2 ، 4 - 7 ، 13 ، 70 ، 95 ، 124 ، 125 ، 144 ، 155 ، 159 - 161 ، 209 ، 219 ، 223 ، 229 ، 232 ، 278 ، 295 ، 296 ، 303 ، 309 ، 315 ، 320 - 322 ، 329 ، 344 ، 350 ، 377 ، 399 ، 474\r\nشرق آسيا 127\r\nشرق‌دور 124\r\nشرقى 110 ، 292\r\nشرلى ، آنتونى 2\r\nشرلى ، رابرت ( دن ربرتو ) 2 ، 303 ، 304 ، 321 ، 337 ، 376 ، 377 ، 379 ، 470 ، 471 ، 473\r\nشوش 147 ، 167 ، 168 ، 181 ، 266\r\nشوشتر 147 ، 167 ، 266 ، 274 ، 284 ، 401\r\nشون‌كن 161\r\nشهرك گبرها 359\r\nشيخ بابا 150\r\nشيخ حيدر اردبيلى 268 ، 293\r\nشيخ على باكويه 150 ، 151\r\nشيخ محمد 150\r\nشيراز 4 ، 7 ، 66 ، 67 ، 71 ، 78 ، 87 ، 96 ، 97 ، 110 ، 114 ، 127 - 130 ، 133 ، 142 - 148 ، 150 ، 152 ، 155 ، 156 ، 159 - 162 ، 165 ، 166 ، 168 ، 173 ، 194 ، 201 ، 209 ، 211 - 213 ، 227 - 230 ، 232 ، 239 ، 258 ، 261 ، 272 ، 282 ، 298 ، 299 ، 307 ، 312 ، 314 ، 324 ، 363 ، 373 ، 374 ، 380 ، 381 ، 383 - 386 ، 388 ، 395 ، 398 ، 403 ، 410 ، 411 ، 416 ، 422 ، 474 ، 478 ، 479 ، 482\r\nشيرازىها ( شيرازيان ) 105 ، 144 ، 145 ، 231\r\nشيروان 150 ، 296 ، 370\r\nشيعيان 311 ، 314\r\nصربستان 126\r\nصفوى 213\r\nصفويه 309\r\nصوفى ايران 4 ، نيز نك : شاه عباس\r\nصيدا ( صيدون ) 360\r\nطائيس 7 ، 189\r\nطرابلس 60 ، 126 ، 361 ، 408\r\nطرابوزان 224\r\nطوفان نوح 143\r\nعباس‌آباد 236\r\nعثمان ( حاكم ترك ) 126 ، 303 ، 367\r\nعثمانى ( عثمانىها ) 2 ، 5 ، 7 ، 39 ، 66 ، 124 ، 125 ، 162 ، 204 ، 219 ، 223 ، 225 - 227 ، 245 ، 257 ، 261 ، 266 ، 267 ، 269 - 271 ، 284 ، 285 ، 288 ، 290 ، 292 - 304 ، 321 ، 322 ، 333 ، 334 ، 336 ، 342 ، 360 ، 361 ، 367 ، 368 ، 370 ، 376 ، 377\r\nعجايب هفتگانهء جهان 191\r\nعجم 483\r\nعدن 500\r\nعرب 2 ، 27 ، 28 ، 35 ، 36 ، 40 ، 47 ، 59 ، 70 - 73 ، 81 ، 87 ، 90 ، 93 ، 96 ، 106 ، 112 ، 115 ، 122 - 124 ، 137 ، 142 ، 143 ،\r\n\r\n","description":"","footnote":"","page_name":" 522 ","page_number":553},
  {"content":"\r\n\r\n146 ، 147 ، 173 ، 191 ، 193 ، 204 ، 206 ، 227 ، 231 ، 232 ، 259 ، 272 ، 274 ، 296 ، 303 ، 307 ، 309 ، 326 ، 333 ، 334 ، 354 ، 374 ، 375 ، 388 ، 389 ، 391 ، 393 ، 397 ، 400 ، 403 ، 412 ، 413 ، 416 - 418 ، 449 ، 474 ، 478 - 480 ، 482 - 484\r\nعربستان 20 ، 21 ، 23 - 28 ، 31 ، 32 ، 35 ، 38 ، 39 ، 44 - 46 ، 48 ، 59 ، 69 ، 70 ، 87 ، 138 ، 153 ، 158 ، 277 ، 334 ، 395 ، 406 ، 407 ، 415 ، 416 ، 418 ، 424 ، 458 ، 500\r\nعلى ( ع ) 195 ، 209 ، 25 ، 307 ، 309\r\nعلىبيگ ( حاكم شيراز ) ( قائم مقام سلطان ) 68 ، 128 ، 133 ، 134 ، 164 ، 165 ، 201 ، 402\r\nعلى خان 354\r\nعمر ( روحانى بئر ) 396\r\nعهد جديد ( كتاب مقدس ) 187\r\nعهد عتيق ( دوران ) 185\r\nعهد قديم ( كتاب مقدس ) 187\r\nعيد احياى مسيح 346\r\nعيد فصح ( پاك ) 197 ، 323\r\nعيد ميلاد مريم عذرا 381\r\nعيد نوئل 149 ، 170 ، 492\r\nعيسى مسيح 84 ، 150 ، 369 ، 441\r\nغازان ( شاه ) 124\r\nغرناطه 35 ، 89 ، 158\r\nفارس 4 ، 68 ، 69 ، 71 ، 79 ، 84 ، 87 ، 106 ، 117 ، 120 ، 121 ، 128 ، 131 ، 134 ، 147 ، 155 ، 159 ، 167 ، 168 ، 181 ، 191 ، 195 ، 197 ، 199 ، 228 ، 236 ، 238 ، 282 ، 284 ، 331 ، 357 ، 375 ، 382 ، 399 ، 453\r\nفارسها ( فارس ) 124 ، 389\r\nفاس 35 ، 111\r\nفاطمه ( ع ) 195 ، 250 ، 307 ، 309\r\nفاطمهء معصومه ( ع ) 250\r\nفرات ، خرونيمو 484\r\nفرات ( رودخانه ) 43 ، 69 ، 78 ، 310\r\nفراعنهء مصر 188\r\nفرانسويان 124 ، 126\r\nفرانسه 140 ، 205 ، 263 ، 303 ، 350 ، 360 ، 367 ، 409 ، 507\r\nفرانكها 205\r\nفرح‌آباد 5 ، 162 ، 207 ، 208 ، 231 ، 294 ، 321 ، 323 ، 337 ، 366 ، 368 ، 377\r\nفرنگ ( فرنگستان ) 266 ، 340 ، 343\r\nفرنگى ( فرنگيان ) 110 ، 215 ، 224 ، 250 ، 251 ، 292 ، 329 ، 334 ، 368 ، 370\r\nفرون ، گاسپار 484\r\nفريا ( دوك‌نشين ) 119\r\nفريجى 126\r\nفسا 127 ، 131 ، 142 ، 143\r\nفسا ( رودخانه ) 386\r\nفلورانس 307\r\nفيگوئردو ، سباستين 376\r\nفيليپ ( دوك بورگونى ) 234\r\nفيليپ ( روحانى كبوشى ) 426\r\nفيليپ سوم ( پادشاه اسپانيا ) 115\r\n\r\n","description":"","footnote":"","page_name":" 523 ","page_number":554},
  {"content":"\r\n\r\nقاسم آباد 248\r\nقاضى نور الدين 484\r\nقاهره 111 ، 258\r\nقبرس 361\r\nقبرستان 4 ، 73 - 75 ، 83 ، 113 ، 400 ، 401 ، 403\r\nقرآن 12 ، 309\r\nالقرانيس نك : چهل منار\r\nقرچغاى خان 297 - 300\r\nقرطبه 120 ، 142\r\nقره‌آمو 296\r\nقره‌خواجه 331 ، 333 ، 334 ، 336 ، 337 ، 366\r\nقزوين 4 ، 5 ، 7 ، 168 ، 233 - 235 ، 247 ، 248 ، 258 - 261 ، 263 ، 273 ، 274 ، 279 ، 282 ، 284 - 287 ، 289 - 291 ، 293 ، 294 ، 296 - 298 ، 302 ، 304 ، 321 ، 322 ، 326 ، 329 - 331 ، 337 ، 340 ، 343 ، 345 ، 347 ، 348 ، 355 ، 364 - 366 ، 368 ، 377 ، 384 ، 396\r\nقسطنطنيه 60 ، 125 ، 174 ، 303 ، 322 ، 334 ، 367\r\nقشم 3 ، 13 ، 45 ، 46 ، 49 ، 58 ، 64 ، 65 ، 68 ، 78 ، 321 ، 368 ، 377 ، 390 ، 402 ، 406 ، 407 ، 411 ، 419 ، 470 ، 471 ، 473 - 475 ، 478 - 483 ، 485\r\nقصركوه 120\r\nقطب جنوب 498\r\nقطب شمال 61 ، 162 ، 247\r\nقطيف 420\r\nقفص 70\r\nقفقاز 170\r\nقلهات 25 ، 26\r\nقم 4 ، 249 ، 250 ، 253 ، 279 ، 284 ، 323 ، 324\r\nقمشه 199 - 201 ، 372\r\nقنبربيك ( حاكم لار ) 84\r\nقندهار 356\r\nكابودلگادو 432 ، 449 ، 456\r\nكابوفالزو 505\r\nكاپيتن ( كشتى ) 490 ، 491\r\nكاتوليك 125 ، 219 ، 225 ، 322\r\nكارامانى 87 ، 142 ، 407\r\nكارامانى آباد 69\r\nكارامانى ( كوير ) 4 ، 69 ، 142 ، 168 ، 169 ، 389\r\nكارامانى سعيد 168\r\nكارامانيا 70\r\nكاراول ( كشتى ) 465\r\nكاراپاتان 461\r\nكارتان 417\r\nكارم‌ها ( صومعه ) 57 ، 59\r\nكارم پره‌نان 346\r\nكاروالو ، خوان 378 ، 379\r\nكاريون 221\r\nكاستيل 97 ، 268 ، 318 ، 495\r\nكاشان 4 ، 238 ، 241 ، 242 ، 244 ، 246 - 249 ، 256 ، 279 ، 280 ، 300 ، 324 ، 328 ، 329 ، 357\r\nكاشىبيگ 381 ، 383 ، 385 ، 404\r\nكافا 342\r\nكافالا 442\r\nكافر ( كفار ) 35 ، 49 ، 50 ، 155 ، 232 ، 245 ، 419 ، 466\r\nكافرآباد 254 ، 255\r\n\r\n","description":"","footnote":"","page_name":" 524 ","page_number":555},
  {"content":"\r\n\r\nكافرريا 440 ، 442\r\nكاكوتورا ( جزيره ) 490\r\nكالاباسيرا 436\r\nكالج‌شاهى 464\r\nكالوان 323\r\nكالوژان 224\r\nكانتاكوزنوس ، ژان 126\r\nكبوشى 317 ، 426\r\nكتب مقدس 187\r\nكجى 71 - 74 ، 401\r\nكدروزيا 168\r\nكر ( رودخانه ) 170 ، 380\r\nكرد ( كردها ) 133 ، 162 ، 266 ، 274 ، 276 ، 278 ، 280 ، 284 - 286 ، 291 - 301 ، 364\r\nكردستان 284 ، 285\r\nكرمان 69 ، 87 ، 109 ، 142 ، 155 ، 163 ، 168 ، 169 ، 181 ، 205 ، 225 ، 393 ، 422\r\nكروزرو ( ستاره ) 22\r\nكريستف برونو ( پدر روحانى ) 501 ، 504\r\nكريمه 333 ، 342\r\nكشورهاى مسيحى ( قلمرو مسيحيت ) 8\r\nكفرا 118 ، 120 ، 121 ، 386 ، 387\r\nكلانتر ( دهكده ) 380\r\nكليساى اروپا 316\r\nكليساى رم 223 ، 224\r\nكليساى سن‌كروا 216\r\nكليساى عهد عتيق 317\r\nكليساى لاتينى 224 ، 315\r\nكليساى يونان 224\r\nكليمى 35 ، 382\r\nكمال على 416 ، 417\r\nكوادروس ، خوان‌دو 28\r\nكورس ، كنت 167 ، 189\r\nكورنت 191\r\nكورش بزرگ 155\r\nكورش صغير 98\r\nكوريات 26\r\nكوريا موريا 23 ، 45 ، 500\r\nكورينيو ، فرانسيسكو 489\r\nكوسپوس ، آنجلوس 190\r\nكوشك هزار 197 ، 375\r\nكوشن 492 ، 494\r\nكوفه 314\r\nكولى 92 ، 129\r\nكومبرو ( جزيره ) 438\r\nكومورو 490\r\nكوه شاهى 190\r\nكوه شيطان 256\r\nكوئس ، باباسور دو 484\r\nكوئلو ، آندرئاس 405\r\nكيا سلطان ( قيا سلطان ) 410\r\nكيرينبا ( جزاير ) 432 ، 434 ، 447 - 451\r\nكيلوا 456\r\nگارداسن ( دماغه ) 428\r\nگاردافن ( دماغه ) 432\r\nگاما ، لوئىدو 47 ، 66 ، 320 ، 471 ، 472\r\nگامبايا 59\r\nگبر ( گبرها ) 204 ، 206 - 208 ، 225 ، 345\r\nگتها 205\r\nگجرات 354 ، 355\r\nگراكسائوس ( صخره ) 498\r\nگرجستان 159 ، 193 ، 213 ، 233 ،\r\n\r\n","description":"","footnote":"","page_name":" 525 ","page_number":556},
  {"content":"\r\n\r\n296\r\nگرجى ( گرجىها ) 86 ، 92 ، 132 ، 158 ، 162 ، 213 ، 231 ، 232 ، 274 ، 276 ، 279 ، 284 ، 286 ، 287 ، 291 ، 301 ، 316 ، 318 ، 323 ، 341 ، 370 ، 381 ، 383 ،\r\nگرگان 4 ، 5 ، 207 ، 299 ، 354\r\nگرگوراس ، نسه‌فوروس 218\r\nگريگورى 208\r\nگزانتپپ 431\r\nگزنفون 98\r\nگزنوكرات 356\r\nگل خانم 397 ، 398\r\nگمبرون 3 ، 13 ، 17 ، 47 ، 65 ، 67 ، 227 ، 228 ، 291 ، 321 ، 368 ، 377 ، 383 ، 402 ، 405\r\nگنجور 380\r\nگنگ ( رود ) 355\r\nگوآ 3 - 5 ، 17 ، 18 ، 21 ، 22 ، 38 ، 42 ، 61 ، 65 ، 140 - 142 ، 168 ، 219 ، 245 ، 291 ، 303 ، 345 ، 354 ، 405 ، 406 ، 410 ، 411 ، 423 - 425 ، 428 ، 431 ، 438 ، 443 ، 444 ، 448 ، 450 ، 451 ، 454 ، 457 ، 458 ، 460 ، 462 ، 465 ، 468 - 471 ، 473 ، 475 - 477 ، 479 ، 481 ، 482 ، 484 - 498 ، 504\r\nگواتر ( دماغه ) 37 ، 69 ، 70\r\nگوادر 487\r\nگوام ( رودخانه ) 489 ، 490\r\nگومبرون نك : گمبرون\r\nگونسالث 112\r\nگووآ ، آنتوان دو 190 ، 219\r\nگوين 4\r\nگيلان 266 ، 323\r\nگين 104 ، 105 ، 106 ، 119 ، 387 ، 388 ، 391 - 394\r\nگينه 20 ، 257\r\nگيوم 409\r\nلاتينى 167\r\nلادسما 82\r\nلار 2 ، 4 ، 13 ، 66 - 72 ، 77 ، 79 ، 80 ، 84 - 87 ، 89 - 92 ، 95 - 98 ، 101 - 104 ، 106 ، 107 ، 113 ، 117 ، 118 ، 128 ، 129 ، 132 - 134 ، 142 ، 143 ، 146 ، 155 ، 167 ، 202 ، 221 ، 226 ، 332 ، 374 ، 388 - 390 ، 393 ، 394 ، 396 - 402 ، 404 ، 406 ، 419 ، 422 ، 451 ، 470 ، 474 ، 478\r\nلارك ( جزيره ) 45 ، 46 ، 66 ، 390\r\nلاس آگياس ( دماغه ) 501 ، 503 ، 504\r\nلاس لاگوناس ( دماغه ) 501 ، 503\r\nلانگه‌دك 113\r\nلاهور 273 ، 330 ، 333 ، 335 ، 336 ، 341 - 344 ، 347 - 350 ، 352 ، 353 ، 355 - 357 ، 362 ، 363\r\nلاهور ( شاه ) 357\r\nلزگيها 233\r\nلس راتون ( جزيره ) 44 ، 45\r\nلس راتوس ( جزيره ) 424\r\nلمباردها 205\r\nلمباردى 97\r\nلوپركال 346\r\nلورنس ( جزيره ) 440\r\nلوس‌آنجلوس ، مانوئل دو 498\r\n\r\n","description":"","footnote":"","page_name":" 526 ","page_number":557},
  {"content":"\r\n\r\nلوى دو ريوير ( برادر ) 108\r\nلوئى چهاردهم ( پادشاه فرانسه ) 507\r\nلهستان 22 ، 334\r\nلهستانيها 333\r\nليسبون 304 ، 469 - 471 ، 504\r\nليلا 250\r\nليما ( كوه ) 40 - 42 ، 44\r\nلئاندر ( برادر ) 337\r\nلئونارد ( برادر ) 331\r\nلئون افريقائى ، ژان 111\r\nماتراكا 23 ، 24\r\nمادريد 134 ، 216 ، 241 ، 304 ، 313 ، 317 ، 352 ، 353 ، 376 ، 471 ، 506\r\nمادها 179\r\nمارسى 488\r\nمارونيها 208\r\nمازاداكسو 130\r\nمازندران 231 ، 294 ، 323\r\nماسكاريناس ، خوان كاروالو 376\r\nماسىيرا 23 - 25 ، 500\r\nماكيسوان 225\r\nمالابار 354\r\nمالابار ( دزدان دريائى ) 425\r\nمانتور 451\r\nمانكا 268\r\nمانوس ، آلد 433\r\nمانوس‌ها ( خانواده ) 433\r\nمانولى 360 ، 361\r\nمانوئل ، فرانسيسكو 462\r\nمانيس ، فرانسيسكو 431\r\nماهين 166 ، 193 ، 196 ، 374 ، 378 ، 379\r\nمبارك 274\r\nمبارك ( اسم خاص ) 266\r\nمبارك آباد 259\r\nمحمد ( ص ) 195 ، 250 ، 261 ، 289 ، 309 ، 396\r\nمحمد الاحمر 121\r\nمحمد چاووش نك : چاووش\r\nمحمد خدابنده 225 ، 271 ، 302 ، 343\r\nمحمد همايون شاه ( محمد شاه ، شاه محمد ) 350 ، 354 ، 355\r\nمدوس ( رود ) 170\r\nمديترانه 48\r\nمراد ( نوه عثمان ) 126\r\nمراد دوم 126\r\nمراكش 35\r\nمرژره 507\r\nمرودشت 171 ، 187\r\nمريم عذرا ( مريم باكره ) 92 ، 369 ، 441\r\nمريدا 352 ، 353\r\nمسقط 27 - 29 ، 35 - 37 ، 39 ، 40 ، 42 ، 43 ، 54 ، 59 ، 106 ، 459 ، 479 ، 481 ، 483 ، 484 ، 486 ، 487 ، 500\r\nمسكو 220 ، 260 ، 333 ، 335 ، 336 ، 342\r\nمسكويها 233 ، 333\r\nمسلمان ( مسلمانان ) 49 ، 50 ، 53 ، 59 ، 60 ، 94 ، 106 ، 157 ، 158 ، 245 ، 250 ، 287 ، 309 ، 314 ، 326 ، 354 ، 365 ، 368 ، 449 ، 500\r\nمسيحى ( مسيحيان ) 31 ، 59 ، 62 ، 63 ، 92 ، 124 ، 125 ، 159 ، 164 ، 207 ، 208 ، 219 ، 223 ، 224 ،\r\n\r\n","description":"","footnote":"","page_name":" 527 ","page_number":558},
  {"content":"\r\n\r\n231 ، 233 ، 235 ، 245 ، 307 ، 311 ، 315 ، 318 ، 326 ، 334 ، 361 ، 365 - 367 ، 369 ، 403 ، 466\r\nمسيحيت ( دين مسيح ) 8 ، 161 ، 207 ، 224 ، 303 ، 314 ، 382 ، 383\r\nمشرقيان 301\r\nمشرق‌زمين 1 ، 8 ، 30 ، 78 ، 86 ، 131 ، 146 ، 156 ، 159 ، 185 ، 187 ، 194 ، 213 ، 239 ، 245 ، 246 ، 266 ، 276 ، 296 ، 355 ، 365\r\nمشرق‌زمينيها 157\r\nمشهد 282\r\nمشهد مرغاب 142 ، 166 - 168 ، 192\r\nمصر 43 ، 116 ، 123 ، 124 ، 188 ، 255 ، 277\r\nمصطفى ( حاكم ترك ) 303 ، 367\r\nمصطفى ( ناخداى كشتى ) 21\r\nمغرب‌زمين ، 224 ، 353\r\nمغول ( مغولان ) 7 ، 323 ، 349 ، 350 ، 354 ، 355 ، 360 ، 362\r\nمغول ( لقب سفير لاهور ) 273\r\nمقدونى ( شاه ) 189\r\nمقدونيه 126\r\nمكزياس ( خانواده ) 352 ، 353\r\nملاحسن 314\r\nملشيزدك ( روحانى ) 290 ، 316 ، 319\r\nملك آباد 289\r\nملكيور دز آنژ ( برادر ) 84 ، 321 ، 322 ، 337 ، 366 ، 377\r\nملند 430 - 456\r\nملو ، سيمون دو 477 ، 481 ، 487\r\nملو ، گاسپار دو 489\r\nمليكار خان ( پادشاه تاتارهاى ازبك ) 160\r\nمليك سام 152\r\nممفيس 188\r\nمنسز ، دون آلكسيوس دو 219\r\nموجللو 307\r\nمورا رولين ، لويس دو 484\r\nمورالس 437\r\nموزان 381 ، 382\r\nموزامبيك 432 ، 434 - 437 ، 442 ، 446 ، 447 ، 449 ، 452 - 454 ، 489 - 492 ، 495 ، 496 ، 504\r\nموزيا ( جزيره ) 430\r\nموسى ( كشيشى از فرقهء سن‌بازيل ) 159\r\nموسى كاظم ( ع ) 250\r\nموسيانوس ، ليسينوس 284\r\nموغستان 21 ، 26 ، 45 ، 48 ، 70 ، 77 ، 169 ، 390 ، 419 ، 470 ، 474 ، 478 ، 482\r\nموكسينكال ( رودخانه ) 491\r\nمومباسا 438 ، 449 ، 452 ، 456 ، 472 ، 473\r\nمونروى ، گوستيردو 109 ، 110\r\nمونيث ، فرانسيسكو 484\r\nمهر 205\r\nمهيار 201 ، 371 ، 372\r\nميرانشاه ( پسر تيمور ) 354\r\nميرخواند 354\r\nميرزا خان ( پسر حيدر خان ) 285\r\nناپل 255\r\nناتال 501 ، 502\r\nنتردام دو لسپرانس ( صومعه ) 46 ، 47 ، 49 ، 51\r\nنتردام دو لسپرانس ( دماغه ) 57 ، 58\r\nنخجوان 224\r\nنرون 350 ، 351\r\n\r\n","description":"","footnote":"","page_name":" 528 ","page_number":559},
  {"content":"\r\n\r\nنسطوريها 208 ، 316\r\nنطنز 234 ، 281 - 284 ، 286 ، 288\r\nنوبه 258\r\nنوتردام دو كارمل 54\r\nنوتردام دولاروش 46 ، 48 ، 62\r\nنوتردام دولاگراس 52 - 497\r\nنوتردام دو نازارث ( كشتى ) 425\r\nنور محمد خان ( پادشاه شاكاتائيس ) 160\r\nنورونيا ، آلونسو دو 468 ، 489\r\nنورونيا ، آنتونيو دو 39\r\nنورونيا ، ارناندو دو 39\r\nنيالو 77\r\nنيوبه ( ملكهء تب ) 93\r\nنىتاك ( دزدان دريائى ) 46\r\nنىكىلوز ( دزدان دريائى ) 46\r\nنيكيلو ( نخيلو ) 416 ، 417\r\nنيكيلوئىها 417 ، 418\r\nنينوا 187 ، 188\r\nوالاندها 205\r\nوالنسيا 115 ، 170\r\nوان 285 ، 296 ، 297 ، 301 ،\r\nولگا 220\r\nونسى 242\r\nونيز 224 ، 303 ، 360\r\nونيزى 323 ، 326 ، 327 ، 360 ، 399\r\nونيزى ( ونيزيان ) 135 ، 433\r\nويدى گوئرا ئيرلو ، كنت‌دو 489\r\nويرا ، دوارته 451\r\nويكتور ( جزيره ) 487\r\nويكفور 5 ، 9 ، 507\r\nويلانى ، جان 307\r\nهركول 184\r\nهرمز 1 - 6 ، 13 - 19 ، 21 ، 26 ، 35 ، 36 ، 45 - 47 ، 49 - 53 ، 56 ، 57 ، 59 - 66 ، 68 - 70 ، 87 ، 96 ، 107 ، 108 ، 140 ، 158 ، 162 ، 169 ، 219 ، 291 ، 293 ، 303 ، 320 ، 322 ، 336 ، 345 ، 355 ، 357 ، 365 ، 366 ، 368 - 370 ، 376 ، 377 ، 390 ، 394 ، 398 ، 399 ، 401 - 414 ، 416 ، 417 ، 419 ، 420 ، 422 - 424 ، 430 ، 437 ، 453 ، 454 ، 470 - 474 ، 476 - 479 ، 481 - 489 ، 495\r\nهرمزيان 422 ، 478 ، 482\r\nهفت خواهر ( صخره ) 498\r\nهفتهء مقدس 194\r\nهكتور 94\r\nهلند 97 ، 437 ، 490\r\nهلندى 203 ، 437 - 439 ، 490 - 496 ، 505\r\nهلو خان 364\r\nهمدان 285 ، 423\r\nهمر 187\r\nهند ( هندوستان ) 6 ، 13 - 17 ، 25 ، 31 ، 60 ، 64 ، 69 ، 96 ، 114 ، 140 ، 152 ، 153 ، 161 ، 181 ، 194 ، 245 ، 274 ، 304 ، 321 ، 325 ، 335 ، 336 ، 305 ، 354 ، 355 ، 357 ، 370 ، 376 ، 377 ، 392 ، 405 ، 406 ، 408 - 411 ، 415 ، 417 ، 420 ، 422 ، 434 ، 437 - 439 ، 441 ، 442 ، 449 ، 451 ، 459 ، 465 ، 468 ، 471 ، 473 ، 475 ، 485 ، 487 - 491 ، 493 ، 495 ، 500\r\n\r\n","description":"","footnote":"","page_name":" 529 ","page_number":560},
  {"content":"\r\n\r\nهند ( رودخانه ) 25\r\nهند پرتغال 3\r\nهندو 181\r\nهندى ( هندىها ) 30 ، 59 ، 127 ، 306 ، 326 ، 335 ، 362 ، 450 ، 452\r\nهومان 111\r\nهويزه 4 ، 142 ، 266 ، 401 ، 411\r\nهيكل 441\r\nهيمالايا 354 ، 355\r\nيروا 223\r\nيزد 225 ، 300 ، 324\r\nيسوعىها ( يسوعى ) 350 ، 488 ، 492 ، 501\r\nيعقوب خان ( حاكم شيراز ) 144\r\nيعقوبيان 316\r\nينىچريها 182 ، 288\r\nيوسف آقا خواجه‌باشى 264 ، 325 ، 366\r\nيوسف ارمنى 118\r\nيونان 126 ، 235 ، 355\r\nيونانى ( يونانيان ) 123 ، 126 ، 127 ، 295 ، 296\r\nيونس پيامبر 187\r\nيهودى ( يهوديان ) 35 ، 49 ، 50 ، 59 ، 60 ، 479\r\n\r\n\r\n","description":"","footnote":"","page_name":" 530 ","page_number":561}
  ]