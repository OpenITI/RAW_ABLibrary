[
  {"content":"\r\n\r\nزندگانى چهارده معصوم عليهم السلام\r\nترجمهء كتاب\r\nإعلام الورى بأعلام الهدى\r\nاصل از :\r\nامين الاسلام طبرسى\r\nمتوفى سال 548 ه‍ . ق\r\nترجمه از :\r\nعزيز الله عطاردى\r\nاز انتشارات\r\nكتابفروشى اسلاميه\r\nتهران - خيابان بوذر جمهرى - تلفن 21966\r\nحق چاپ محفوظ\r\nچاپ اسلاميه تلفن 24202 - 1390 ه‍ ق\r\n\r\n","description":"","footnote":"","page_name":" مقدمهء مترجم 1 ","page_number":1},
  {"content":"\r\n . \r\n","description":"","footnote":"","page_name":" مقدمهء مترجم 2 ","page_number":2},
  {"content":"\r\n\r\n\r\nمقدمه مترجم\r\nسيرهء نبى اكرم صلى اللَّه عليه و آله از عصر آن حضرت مورد توجه مسلمين قرار گرفت ، گويند نخستين كسى كه در اين راه قدم برداشت ابو رافع بوده است ، وى در حيات حضرت رسول راجع به جنگ احد و موقعيت نبى اكرم در اين واقعه مطالبى جمع كرد و همچنين نام گروهى از ياران پيغمبر را كه در اين جنگ به شهادت رسيدند ذكر نموده است در قرن دوم هجرى كه يك نهضت علمى در جامعه اسلامى پديد آمد گروهى به اين كار دست زدند كه مهمترين آنها محمد بن اسحاق و محمد بن عمر واقدى است ، ابن اسحاق شايد اولين مورخ اسلامى است كه سيرهء نبى اكرم را بطور تحقيق بررسى كرده و تدوين ساخته است ، مورّخين اسلامى از اين مرد بزرگ بسيار استفاده كرده و در كتب خود از وى به عظمت ياد ميكنند ، و نظريات او را در اين موضوع مورد استناد قرار ميدهند .\r\nمحمد بن عمر واقدى معاصر مأمون عباسى بود و در مشرق بغداد شغل قضاء داشت او نيز يكى از مورّخين و محدثين بزرگ است ، واقدى در ميان مورّخين مسلمان و مستشرقين اروپائى شهرت بسيارى دارد و اطلاعات او در سيرهء نبي اكرم بسيار ارزنده و قابل استفاده است ، واقدى براى اينكه اطلاعات خود را كامل كند تصميم گرفت از تمام نقاطى كه حضرت رسول صلى اللَّه عليه و آله ديدن كرده و يا در آن مناطق به جنگ پرداخته است ديدن كند ، وى پس از اينكه محل غزوات نبى اكرم را بدقت مورد توجه قرار داد و از بيابانهاى بدر و حنين ديدن كرد مغازى خود را تأليف نمود .\r\n\r\n","description":"","footnote":"","page_name":" مقدمهء مترجم 3 ","page_number":3},
  {"content":"\r\n\r\nدر قرن سوم هجرى يعقوبى ، ابو حنيفه دينورى ، محمد بن جرير طبرى پا به عرصهء وجود گذاشتند ، تحقيقات اينان نيز بسيار ارزنده ، و در خور اهميت است ، تنها سيره‌اى كه امروز از آثار قدما مورد استفاده است همين سيرهء ابن هشام است ، اگر چه سيرهء ابن هشام نيز از ابن اسحاق گرفته شده ، سيرهء ابن هشام چون در زمان خلفاى بنى عباس تأليف شده در بعض موارد تعصب بخرج داده و حق را پوشانيده است و ليكن با همه اين چند نقصى كه در آن هست باز هم در موضوع خود بىنظير است .\r\nدر ميان علماى اماميه رضوان اللَّه عليهم گروهى در اين باب فعاليت داشته‌اند البته ابن اسحاق ، واقدى ، و يعقوبى هم از علماى شيعه محسوب ميشوند ، در بين اصحاب ائمه اطهار گروهى را نام مىبرند كه در سيره و غزوات كتاب تأليف كرده‌اند ، اين مقدمه جاى تفصيل و بحث در اين موضوع نيست ، جويندگان به كتب رجال و يا فهرست‌ها مىتوانند مراجعه كنند ، يكى از اين دانشمندان و محققين اماميه كه در اين مورد بحث كرده و حق مطلب را ادا كرده است فضل بن حسن طبرسى رضوان اللَّه عليه است .\r\n\r\nزندگى و خصوصيات طبرسى :\r\nفضل بن حسن امين اسلام طبرسى يكى از مفاخر شيعه است و در بارهء او هر چه گفته شود كم است ، طبرسى يكى از محققين بىنظير است كه با گذشت چند قرن هنوز زنده و جاودان است ، او در كليه علوم و فنون عقلى و نقلى و معارف اسلامى دست داشته و در هر رشته از فرهنگ و فضيلت متبحر بوده است .\r\nطبرسى فقيهى ارجمند . اديبى چيره دست ، مفسرى بىنظير ، مورّخى بيمانند محدثى عاليقدر ، متكلمى توانا و نويسندهء بزرگ مىباشد ، تأليفات اين مرد بزرگ و شخصيت عظيم الشأن و جليل القدر در هر موضوعى از مباحث دينى مورد توجه علماء و محققين گرفته و در تمام اعصار و امصار و در همه شهرها و ولايات محل استفاده و استناد قرار دارد .\r\nبا همه شهرتى كه طبرسى دارد و در همه كتب رجال و تذكره‌ها از نام وى ذكرى هست ، با كمال تأسف از خصوصيات زندگى و حتى محل تولد او نيز اطلاعى در دست\r\n\r\n","description":"","footnote":"","page_name":" مقدمهء مترجم 4 ","page_number":4},
  {"content":"\r\n\r\nنيست ، و هنوز روشن نشده كه وى در طبرستان و يا تفرش متولد شده و يا در مشهد مقدس چشم به جهان گشوده است ، آنچه مسلم است طبرسى در مشهد مقدس طوس زندگى ميكرده و از آنجا به سبزوار مهاجرت كرده است ، طبرسى در سبزوار به تدريس و تأليف مشغول بوده تا سرانجام در همين شهر ديده از جهان بسته و جنازه‌اش را به مشهد مقدس انتقال داده و در آن جا در مقبرهء قتلگاه به خاك سپرده‌اند .\r\nنخستين كسى كه در بارهء طبرسى سخن گفته است ابن فندق بيهقى در تاريخ بيهق است ، وى گويد : طبرس منزلى است ميان قاشان و اصفهان و اصل ايشان از آن بقعت است و ايشان در مشهد سناباد طوس متوطن بوده‌اند ، و مرقد او آنجا است بقرب مسجد قتلگاه و از اقارب نقباى آل زباره بودند رحمهم اللَّه . و اين امام در نحو فريد عصر بود و بتاج القراء كرمانى اختلاف داشته بود و در علوم ديگر بدرجه افادت رسيده و با قصبه انتقال كرد در سنه ثلاث و عشرين و خمسمائة و اين جا ( سبزوار ) متوطن گشت و مدرسه دروازهء عراق برسم او بود و او را اشعار بسيار است كه در عهد صبى انشاء كرده است ، در كتاب وشاح بعضى از آن بياورده‌ام ، و از آن جمله اين ابيات است :\r\n الهى به حق المصطفى و وصيّه * و سبطيه و السجّاد ذى الثفنات\r\nو باقر علم الأنبياء و جعفر * و موسى نجىّ اللَّه في الخلوات\r\nو بالطهر مولانا الرضا و محمد * تلاه علىّ خيرة الخيرات\r\nو بالحسن الهادى و بالقائم الذي * يقوم على اسم اللَّه بالبركات\r\nأنلنى الهى ما رجوت بحبّهم * و بدّل خطيئاتى بهم حسنات \r\nو تصانيف بسيار است او را ، و غالب بر تصانيف او اختيارات است ، و اختيار از كتب رتبه بلند دارد ، فان اختيار الرجل يدلّ على عقله ، مثلا از كتاب مقتصد در نحو اختيارى نيكو كرده است بغايت كمال و از شرح حماسه مرزوقى اختيارى كرده است في غاية الجودة ، و او را تفسيرى است مصنف ده مجلد و كتب ديگر بسيار ، و در علوم حساب و جبر و مقابله مشار اليه بود ، توفى بقصبة سبزوار ليلة الاضحى العاشر من ذى الحجة\r\n\r\n","description":"","footnote":"","page_name":" مقدمهء مترجم 5 ","page_number":5},
  {"content":"\r\n\r\nسنة ثمان و اربعين و خمسمائة ، و تابوت او را به مشهد رضوى على ساكنها التحية و السلام نقل كردند .\r\nدر « نامه دانشوران » گويد : اسمش فضل است پسر على بن فضل و لقبش امين الدين وى در علم تفسير از أئمه و در فقه از مجتهدين و در حديث از ثقات معدود ميگردد و از مشاهير مائه ششم هجرى محسوب مىشود ، تصانيف او در فن شريف تفسير اشتهار كامل و اعتبار تمام دارد ، ترجمه حال اين بزرگوار را صاحب رياض العلماء كه از تلامذهء مجلسى دوم رضوان اللَّه عليهما بوده است از همه علماء رجال و تواريخ بهتر نوشته است .\r\nافندى پس از عنوان كردن نام وى گفته : الشيخ الشهير السعيد و الحبر الفقيه الفريد امين الدين ، ابو على ، الفضل بن الحسن بن الفضل الطبرسى المشهدى الفاضل العالم المفسر الفقيه المحدث الجليل الثقة الكامل النبيل ، صاحب كتاب تفسير مجمع البيان لعلوم - القرآن و جوامع الجامع و غيرهما ، اين بزرگوار و پسرش رضى الدين ابو نصر حسن بن فضل صاحب مكارم الاخلاق و پسر پسرش ابو الفضل على بن حسن صاحب مشكاة الانوار و ساير سلسله و خويشاوندانش همه از اكابر علماء بوده‌اند ، از وى جمعى از افاضل روايت حديث نموده و كسب علم فرموده‌اند ، از جمله است رضى الدين ابو نصر حسن ابن فضل علماء رجال در احوال طبرسى رضوان اللَّه عليه مينويسند كه از جمله روايات شيخ طبرسي صحيفة الرضا عليه السلام است ، و اين صحيفه مباركه قرب هفتصد بيت كتابت دارد فعلا در نزد نگارنده موجود است ، احاديث منطويه و اخبار مرويه آن اختصاص دارد به حضرت امام ابو الحسن على بن موسى عليهما السلام ، شيخ طبرسى آن را به سند خود كه متصل مىشود به حضرت مقدس رضوى روايت فرموده ، و اخذ روايت آن را در زمانى كه مجاور تربت شريف حضرت رضا عليه السلام بوده نموده ، سياقت روايت و اسامى روات آن بر وجهى كه در بدايت اين نسخه لطيفه ضبط شده چنين است :\r\nأخبرنا الشيخ الامام العالم الراشد ، امين الدين ، ثقة الاسلام ، امين الرؤساء ، ابو على الفضل بن حسن طبرسى اطال اللَّه بقاه في يوم الخميس غرة شهر اللَّه الأصم رجب سنة تسع\r\n\r\n","description":"","footnote":"","page_name":" مقدمهء مترجم 6 ","page_number":6},
  {"content":"\r\n\r\nو عشرين و خمسمائة ، حديث را به شش واسطه از معصوم روايت مىكند ، و هكذا ساير احاديثى را كه در صحيفه مقدسه رضويه درج شده نيز به همين سند نقل فرموده است و براى صحيفة الرضا سند ديگرى نيز غير از سند طبرسى وجود دارد كه تفصيل آن را بايد در رياض العلماء مشاهده كرد .\r\nدر « مجالس المؤمنين » گويد : امين الدين ، ثقة الاسلام ، ابو على فضل بن حسن طبرسى از بزرگان مفسرين و اركان علماى تفسير است ، و تفسير بزرگ وى مجمع - البيان خود دليل بارزى است كه اين بزرگوار در علوم و معارف قرآن در چه پايهء بلندى بوده و او را در ميان علماى امت مقامى بسيار ارجمند است .\r\nسيد محسن امين صاحب اعيان الشيعه گويد : فضيلت و مقام طبرسى و بزرگوارى و عظمت وى در ميان علماى اماميه روشن‌تر از اين است كه بيان گردد ، وفور علم و دانش و كمالات عاليه وى بر همگان واضح و مبرهن است و كسى را در اين مورد سخنى نيست ، وثاقت و عدالت او نيز نزد علماى رجال محرز و مسلم مىباشد ، كتاب مجمع البيان بزرگترين شاهد بر وسعت اطلاعات و كمال او است .\r\nدر « نقد الرجال » گويد : طبرسى از ثقات و اجلاء مذهب اماميه بشمار است عدالت و فضيلت و شايستگى وى بر هيچ كس پوشيده نيست ، تصانيف و تأليفات او هر كدام در موضوع خود كم نظير و قابل استناد مىباشد ، آثار طبرسى در ميان آثار علماى شيعه مانند ستارگان فروزان ميدرخشند .\r\nدر « روضات الجنات » گفته : شيخ شهيد سعيد ، و محقق فقيه فريد ، امين الدين ابو علي فضل بن حسن طبرسى از فضلاى عاليقدر و محققين ارجمند است ، طبرسى در فقه ، حديث ، تفسير ، ادبيات ، سر آمد علماى زمان خود بود و در هر دانشى تبحر داشت جلالت قدر و عظمت مقام وى در نزد همگان روشن و واضح است ، تفسير مجمع البيان و جوامع الجامع وى از مهمترين آثار علمى هستند كه وفور دانش و كثرت اطلاعات او را بيان ميكنند محدث نورى در خاتمهء مستدرك چنين گويد : افتخار علماى اعلام و امين ملت اسلام ، مفسر بزرگوار ، فقيه ارجمند ، ابو على فضل بن حسن طبرسى از بزرگان علماء\r\n\r\n","description":"","footnote":"","page_name":" مقدمهء مترجم 7 ","page_number":7},
  {"content":"\r\n\r\nو رجال كامل و با جلالت بشمار است ، تفسير مجمع البيان كه از هنگام تأليف تا كنون مورد استفاده مفسرين بوده و تمام جويندگان علوم قرآن از وى استفاده مىبرند از آثار اين عالم جليل القدر است ، اين عالم بزرگوار تأليفات ديگرى نيز دارد كه هر كدام در موضوع خود جالب و قابل استفاده ميباشند .\r\nمحدث قمى در « الكنى و الالقاب » ميفرمايد : فضل بن حسن طبرسى كه دوست و دشمن به وفور علم و دانش و فضل و كمال وى گواهى ميدهند يكى از ثقات فقهاء و محدثين عاليقدر است ، مجمع البيان يكى از تأليفات اين محقق عظيم الشأن است كه شيخ شهيد در بارهء آن گويد : مانند اين تفسير نوشته نشده و مؤلف آن از بزرگوارترين افراد علماى اماميه است .\r\nچاپلقى در « الروضة البهية » گويد : طبرسى از فضلاى اماميه و ثقات جليل القدر است ، وى در ميان علماى شيعه به عدالت و وثاقت و جلالت شأن مشهور است ، طبرسى داراى تأليفات متعددى است كه از همه مشهورتر مجمع البيان است اين تفسير از بهترين تفاسير محسوب است و در آن تمام علوم و معارف قرآن تشريح شده است ، بطور كلى تمام علماى رجال و تذكره نويسان از طبرسى بعظمت و بزرگوارى ياد كرده‌اند و او را بسيار تجليل و تكريم ميكنند ، و اين مقدمه جاى ذكر همهء آنها نيست .\r\n\r\nفرزندان و احفاد طبرسى :\r\nاز فضل بن حسن طبرسى - رضوان اللَّه عليه - فرزندانى به جاى ماندند كه هر كدام در زمان خود مشعل فروزانى بودند ، و محيط زندگى خود را روشن ساختند ، شيخ طبرسى با سادات آل زباره بستگى و قرابت پيدا كرد و با آنان وصلت نمود ، رضى الدين ابو نصر مؤلف مكارم الأخلاق يكى از فرزندان اوست كه بعلم و كمال و دانش و فضيلت و بزرگوارى و شرافت معروف بود ، كتاب مكارم الأخلاق كه در موضوع خود بسيار جالب و بىنظير است از تأليفات اين عالم جليل القدر مىباشد ، مكارم الأخلاق مكرر در مصر و ايران چاپ شده و در چاپ مصر تحريفاتى نيز به عمل آمده است .\r\nعلي بن حسن بن فضل حفيد مرحوم طبرسى نيز از اجلهء علماء اماميه است ،\r\n\r\n","description":"","footnote":"","page_name":" مقدمهء مترجم 8 ","page_number":8},
  {"content":"\r\n\r\nكتاب مشكاة الانوار كه در ميان محدثين اماميه معروف مىباشد از تأليفات منيفه اين عالم جليل و فاضل نبيل است ، كتاب مشكاة الانوار نيز در آداب و اخلاق تأليف گرديده و در واقع ذيلى است كه بر مكارم الأخلاق نوشته شده است ، غير از اين دو نفر گروهى ديگر نيز از خويشاوندانش از اكابر علماء بوده‌اند كه هر كدام در موقعيت خود منشأ اثر گشته‌اند .\r\n\r\nتأليفات طبرسى :\r\n1 - مجمع البيان في تفسير القرآن ، اين كتاب يكى از مهمترين آثار اسلامى و مذهب تشيع است ، جويندگان علوم و معارف قرآن از قديم و جديد بر اين تفسير روى آورده و از اين درياى معرفت استفاده ميكنند ، اين تفسير مكرر در مصر ، لبنان و ايران چاپ شده و اخيرا هم با تصحيح و تنقيح كامل از طرف كتابفروشى اسلاميه چاپ و منتشر شده است .\r\n2 - جوامع الجامع ، اين تفسير مختصريست از تفسير مجمع البيان ، طبرسي پس از اينكه مجمع البيان را تأليف كرد متوجه شد كه زمخشرى تفسير كشاف را تأليف كرده است ، هنگامى كه كشاف را مطالعه كرد تصميم گرفت تفسيرى بنويسد كه جامع هر دو باشد ، از اين رو به نوشتن جوامع الجامع پرداخت ، علامهء بزرگوار شيخ آقا بزرگ طهرانى دامت بركاته گويد : طبرسى جوامع الجامع را به درخواست فرزندش حسن بن فضل نوشت و آن را در دوازده ماه به پايان رسانيد ، تفسير مزبور با مقدمهء محققانهء حضرت حجة الاسلام و المسلمين قاضى طباطبائى سيد محمد علي در تبريز چاپ شده است .\r\n3 - تفسير ديگرى كه شايد « الكاف الشاف » باشد ، اين كتاب كوچكتر از مجمع البيان و جوامع الجامع بوده است ، خصوصيات اين تفسير روشن نيست و در حال طبرسى از اين كتاب نام برده شده است .\r\n4 - إعلام الورى بأعلام الهدى - طبرسى اين كتاب را در سيره نبى اكرم و اهل بيت اطهار عليهم السلام تأليف كرده و در آن از تاريخ مواليد و وفيات ، دلائل نبوت و امامت\r\n\r\n","description":"","footnote":"","page_name":" مقدمهء مترجم 9 ","page_number":9},
  {"content":"\r\n\r\nخوارق عادات ، فضائل ، مناقب مكارم اخلاق و محامد آداب آن بزرگواران ذكر نموده است .\r\n5 - الوجيز ، اين كتاب نيز در تفسير قرآن است و خصوصيات آن چندان روشن نيست .\r\n6 - النور المبين .\r\n7 - رسالة في حقائق الامور .\r\n8 - العمدة في اصول الدين ، اين كتاب به زبان فارسى نوشته شده و در آن اصول و فروع مذهب و فرائض مورد بحث قرار گرفته و شايد رساله عمليه مؤلف باشد .\r\n9 - شواهد التنزيل لقواعد التفضيل ، طبرسى در مجمع البيان در ذيل آيه «  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ  » ، از اين كتاب نام برده و بطورى كه از نام كتاب معلوم است بايد در موضوع امامت باشد .\r\n10 - عدة السفر و عدة الحضر ، گروهى اين كتاب را بفرزندش حسن بن فضل نسبت داده‌اند .\r\n11 - نثر اللئالى ، طبرسي در اين كتاب كلمات امير المؤمنين عليه السلام را به ترتيب حروف معجم مرتب ساخته و بروش « غرر و درر » آمدى آن را مبوب نموده است .\r\n12 - كنوز النجاح 13 - معارج السؤول\r\n\r\nمشايخ طبرسى :\r\nفضل بن حسن طبرسى از جماعتى حديث روايت مىكند كه اينك نام چند نفر از مشاهير رجال حديث و روايت كه در طرق وى آمده‌اند ذكر ميشوند :\r\n1 - حسن ابن شيخ الطائفة ابو على ملقب به مفيد ثانى .\r\n2 - عبد الجبار بن على مقرى ابو الوفاء لؤلؤى .\r\n3 - حسين بن ابى الفتح موفق الدين واعظ بكرابادى .\r\n4 - حسن بن حسين بن حسن بابويه قمى .\r\n\r\n","description":"","footnote":"","page_name":" مقدمهء مترجم 10 ","page_number":10},
  {"content":"\r\n\r\n5 - عبيد اللَّه بن محمد ابو الحسن بيهقى .\r\n6 - محمد بن حسين حسينى جرجانى .\r\n7 - عبد اللَّه بن عبد الكريم بن هوازن قشيرى نيشابورى .\r\n\r\nتلاميذ و راويان او :\r\nگروهى از بزرگان و علماى شيعه از طبرسى اخذ حديث كرده و از او روايت ميكنند و اينك نام آنها :\r\n1 - حسن بن فضل ابو نصر طبرسى فرزندش .\r\n2 - محمد بن على بن شهر آشوب مازندرانى مؤلف مناقب .\r\n3 - على بن عبيد اللَّه منتجب الدين بن بابويه رازى از احفاد شيخ صدوق .\r\n4 - سعيد بن هبة اللَّه ابو الحسين قطب راوندى .\r\n5 - عبد اللَّه بن جعفر طرشتى از مشاهير محدثين كه اينك مزار آن در طرشت تهران موجود است .\r\n6 - شاذان بن جبرئيل قمى .\r\n7 - مهدى بن نزار ابو الحمد حسينى قائنى .\r\n8 - شرفشاه بن محمد بن زياد افطسى .\r\n9 - فضل اللَّه بن على بن عبيد اللَّه ضياء الدين رازى .\r\n\r\nطبرس كجاست ؟\r\nدر اينكه فضل بن حسن طبرسى از طبرستان و يا تفرش بوده و يا بقول بعضى از طبس اختلاف است ، ابن فندق بيهقى در تاريخ بيهق او را از تفرش ميداند ، البته قول وى كه معاصر طبرسى و از شاگردان او بوده قابل توجه است ، و ليكن از طرف ديگر تمام علماء اجماع دارند كه وى از طبرستان بوده است ، نگارنده نيز پس از تفحص در حالات طبرسى عقيده دارد كه وى از طبرستان مىباشد و يا لا اقل با آن جا ارتباط و نسبتى داشته است .\r\nطبرسى در آغاز كتاب اعلام الورى پس از حمد و ثناى پروردگار و درود به\r\n\r\n","description":"","footnote":"","page_name":" مقدمهء مترجم 11 ","page_number":11},
  {"content":"\r\n\r\nحضرت رسول و اهل بيت عليهم السلام از پادشاه مازندران تجليل و تعظيم مىكند و او را يكى از دوستان اهل بيت معرفى مىكند ، اين تعريف از پادشاه مازندران و تقديم كتاب اعلام الورى به آن سلطان ، خود بزرگترين دليل است كه وى از طبرستان بوده و با آن ناحيه ارتباط داشته است . و الا چه مناسبت دارد كسى در تفرش متولد شده و در مشهد يا سبزوار زندگى كند و بعد از پادشاه مازندران تجليل كرده و كتاب خود را به آن اهداء كند .\r\nطبرسى پس از چند سطر در تعريف پادشاه مازندران گويد : الاصفهبد الاجل الملك العادل ، المؤيد المنصور ، شرف الدنيا و الدين ، ركن الاسلام و المسلمين ، ملك مازندران ، علاء الدوله شاه فرشواذكر ، ابي الحسن على بن شهريار بن قارن اعلى اللَّه شانه و نصر سلطانه ، واحد الدهر ، و ثمال اهل العصر ، غرة الافلاك الدائرة ، و عمدة العترة الطاهرة ، شد به ازر الاسلام ، و مهد له اسباب المعدلة في الانام ، و جعل ايامه للزمان اعيادا و مواسم ، و للاقبال مباهج و مباسم .\r\nمزار شيخ طبرسى ( ره )\r\n\r\n","description":"","footnote":"","page_name":" مقدمهء مترجم 12 ","page_number":12},
  {"content":"\r\n\r\n\r\nوفات طبرسى :\r\nامين الاسلام طبرسى - رضوان اللَّه عليه - در شب عيد اضحى سال - 548 - در شهر سبزوار ديده از جهان بست و جنازه‌اش را به مشهد مقدس انتقال دادند و در مقبره قتلگاه به خاك سپردند ، مزار طبرسى اكنون در مشهد مقدس در حاشيه غربى خيابان طبرسى ( خيابانى كه بنام وى نام‌گذارى شده ) موجود است و در اين اواخر يكى از مردان نيكوكار ساختمان مجللى بر روى آن ساخته ، و در حال حاضر مزار او يكى از مزارات مشهور مشهد مقدس مىباشد كه روزى هزاران نفر از زوار و مجاورين آن را زيارت ميكنند .\r\n\r\nموضوع نبش قبر طبرسى :\r\nدر نامه دانشوران به نقل از عبد اللَّه افندى مؤلف رياض العلماء گويد : از عجيب امر اين شيخ جليل بلكه از غريب كرامات وى تفصيلى است كه در ميان خواص و عوام از نبش قبر وى اشتهار دارد كه ميگويد : طبرسى را سكته‌اى عارض شد ، پس چنان دانستند كه درگذشته است ، به تغسيل و تكفين و تجهيز وى پرداختند و به خاك سپرده و بازگشتند .\r\nطبرسى در قبر به هوش آمد و با خود عهد كرد كه اگر از اين ورطه خلاصى يابد تفسيرى بر قرآن كريم بنويسد ، در اين هنگام نباشى رسيد و طبق معمول خود گور جديد را شكافت و طبرسى را زنده يافت ، طبرسى جريان را بوى گفت و او نيز طبرسى را به منزل وى رسانيد ، و نباش در اثر موعظه طبرسى از اين كار دست كشيد .\r\nموضوع نبش قبر او را فقط ملا عبد اللَّه افندى نوشته و او نيز اين قضيه را از السنه و افواه گرفته است و به هيچ يك از كتب رجال نسبت نداده است ، و لذا صحت آن مورد ترديد بلكه واضحتر بگوئيم اصلى براى آن نيست ، در روضات الجنات اين موضوع را به ملا فتح اللَّه كاشانى نسبت داده و گويد اين قضيه براى وى اتفاق افتاده است مرحوم سيد محسن امين گويد : موضوع نبش قبر طبرسى داستانى است بىاساس و اگر\r\n\r\n","description":"","footnote":"","page_name":" مقدمهء مترجم 13 ","page_number":13},
  {"content":"\r\n\r\nاين موضوع به اين بزرگى اصل داشت مرحوم طبرسى در مقدمهء مجمع البيان اظهار ميداشت و يا لا اقل در يكى از تأليفات خود به آن اشاره ميكرد .\r\nسيد محسن امين رضوان اللَّه عليه فرموده : اين داستان از نظر عقل نيز روا نيست زيرا محال است شخصى بدون تنفس بتواند مدتى در زير خاك زندگى كند ، و اين داستان را جز عبد اللَّه افندى كسى قبل از وى ذكر نكرده است .\r\n\r\n","description":"","footnote":"","page_name":" مقدمهء مترجم 14 ","page_number":14},
  {"content":"\r\n\r\n\r\nاهميت اعلام الورى :\r\nاعلام الورى يكى از مشهورترين كتب شرح حال و سيره مرضيه رسول اكرم و اهل بيت اطهار عليهم السلام است ، در اين كتاب مطالبى ذكر شده كه در كتب مشابه آن ديده نميشود ، مرحوم طبرسى كه در هر موضوعى از مباحث دين محقق و صاحب نظر است در اين باب نيز بسيار باذوق و سليقه عمل كرده است ، در شرح مطالب نه طريق افراط را پيموده كه خوانندگان را خسته كند ، و نه طريق تفريط را در پيش گرفته كه موضوعات را ناقص بگذارد و خواننده چيزى درك نكند .\r\nطبرسى قدس سره اعلام الورى را در چهار ركن تأليف كرده ، ركن اول را اختصاص داده به حضرت رسول ، دوم را به امير المؤمنين و حضرت زهرا ، سوم را به امام حسن تا امام حسن عسكرى و چهارم را به حضرت مهدى عليهم السلام ، طبرسى در تنظيم مطالب بسيار دقت كرده و هر موضوعى را در فصل جداگانه‌اى ترتيب داده است ، وى نخست تاريخ تولد ، خصوصيات زندگى هر يك از چهارده معصوم را با اولاد و احفاد آن بزرگواران بيان مىكند ، و در شرح حالات حضرت صاحب الزمان بسيار تحقيق كرده و شبهات مخالفين را پاسخ گفته است .\r\nاعلام الورى از روز نخست در ميان علماى شيعه مورد توجه قرار گرفته و همه مؤلفين در كتب خود از آن نقل ميكنند ، علامه مجلسى در مطاوى « بحار الانوار » تمام اين كتاب را نقل كرده و او را يكى از مآخذ معتبر دانسته است ، يكى از مطالب شگفت كه انسان را متحير ساخته اين است كه كتابى بنام « ربيع الشيعة » از تأليفات ابن طاوس موجود است كه عينا همين اعلام الورى است بدون اينكه فصول و ابواب آن هم تغيير كرده باشد ، جويندگان براى تحقيق در اين موضوع به « الذريعة » رجوع كنند ، تا از اين راز عجيب مطلع گردند حقير در نظر داشتم كتابى در شرح حال چهارده معصوم تأليف كنم ، و ليكن هنگام طبع دوم اين كتاب كه افتخار شركت در تصحيح آن را داشتم ، تصميم گرفتم به جاى تأليف مجددى همين كتاب را ترجمه كنم ، زيرا بهتر و كاملتر از اين نميتوان تأليفى\r\n\r\n","description":"","footnote":"","page_name":" مقدمهء مترجم 15 ","page_number":15},
  {"content":"\r\n\r\nانجام داد . اينك خداوند را سپاسگزارم كه ما را در اين هدف مقدس موفق داشت و ترجمه آن آماده چاپ گرديد ، اين اثر ناچيز را به آستان مقدس نبى اكرم و اهل بيت اطهار عليهم السلام تقديم داشته و اميدوارم كه با كرم خود از مخلص به پذيرند و در دو جهان اين بنده را مورد لطف و عنايت خود قرار دهند .\r\nسيد شريف ما جد جناب آقاى حاج سيد اسماعيل كتابچى و اخوان مدير محترم كتابفروشى اسلاميه كه همواره به نشر فضائل و مناقب و آثار اهل بيت عليهم السلام شوقى وافر دارند ، اين كتاب را در جزء انتشارات خود قرار دادند ، از خداوند مهربان اميدوارم كه به معظم له نيز توفيق خدمت‌گزارى بيشترى به معارف دينى و نشر علوم و معارف اهل بيت مرحمت كند .\r\nمسجد جواد الائمة - ميدان 25 شهريور - تهران :\r\nعزيز اللَّه عطاردى\r\n\r\n","description":"","footnote":"","page_name":" مقدمهء مترجم 16 ","page_number":16},
  {"content":"\r\n\r\nبخش اول\r\nحالات و خصوصيات\r\nحضرت خاتم النبيين\r\nصلى الله عليه وآله\r\n\r\n","description":"","footnote":"","page_name":" 1 ","page_number":17},
  {"content":"\r\n . \r\n","description":"","footnote":"","page_name":" 2 ","page_number":18},
  {"content":"\r\n\r\n\r\nبخش اول حالات و خصوصيات حضرت خاتم النبيين صلى اللَّه عليه و آله\r\n بِسْمِ اللَّهِ الرَّحْمنِ الرَّحِيمِ \r\n\r\n[ ( 1 ) در ذكر نسب و ولادت و أسماء و صفات و مدت حيات و وقت رحلت پيامبر ص 
  ]\r\n\r\n( ولادت حضرت رسول صلى اللَّه عليه و آله )\r\nحضرت رسول صلى اللَّه عليه و آله روز جمعه هفدهم ربيع الأول در عام الفيل هنگام طلوع آفتاب متولد شده در روايات عامه تولد آن جناب روز دوشنبه ذكر شده ، آنان پس از اين اختلاف كرده و بعضى معتقدند كه تولد حضرت در شب دوم اين ماه بوده ، و گروهى گفته‌اند : در شب دهم اتفاق افتاده است .\r\nولادت حضرت رسول صلى اللَّه عليه و آله در سى و چهارمين سال سلطنت انوشيروان پادشاه ايران واقع شده اين سلطان همان است كه مزدك و اطرافيان او را كشت ، و زنادقه را هلاك كرد ، گمان نموده‌اند كه پيغمبر در بارهء او فرموده « من در زمان سلطان عادل متولد شده‌ام » و تولد حضرت مصادف بود با هشتمين سال سلطنت عمرو بن هند پادشاه عرب ، و كنيه‌اش ابو القاسم بود .\r\nانس بن مالك گويد : هنگامى كه ابراهيم فرزند پيغمبر متولد شد ، جبرئيل نزد آن حضرت آمد و گفت : السلام عليك يا أبا ابراهيم . و نسب آن حضرت از اين قرار است : محمد بن عبد اللَّه بن عبد المطلب بن هاشم بن عبد مناف بن قصىّ بن مرة بن كعب ابن لؤى بن غالب بن فهر بن مالك بن النضر بن كنانة بن خزيمة بن مدركة بن الياس\r\n\r\n","description":"","footnote":"","page_name":" 3 ","page_number":19},
  {"content":"\r\n\r\nابن مضر بن نزار بن معد بن عدنان از حضرت رسول صلى اللَّه عليه و آله روايت شده كه آن جناب فرمود : هر گاه نسب من به عدنان رسيد توقف كنيد .\r\nاز ام سلمه زوجهء پيغمبر صلى اللَّه عليه و آله نقل شده كه وى گفت : از پيغمبر شنيدم ميفرمود :\r\nعدنان بن ادد بن زيد بن ثرا بن أعراق الثرى ، ام سلمه گفت : زيد نامش « هميسيع » است و « ثرا » نيز نام گياهى است و « اعراق الثرى » هم اسماعيل بن ابراهيم عليهما السّلام مىباشد ام سلمه گويد : حضرت رسول اين آيه را قرائت فرمود : «  وَ عاداً وَ ثَمُودَ وَ أَصْحابَ الرَّسِّ وَ قُرُوناً بَيْنَ ذلِكَ كَثِيراً  » .\r\nابو جعفر صدوق - رضوان اللَّه عليه - نقل كرده : عدنان بن ادّ بن ادد بن يامين بن يشجب بن منحر بن صابوغ بن هميسع ، و در روايت ديگرى آمده : عدنان بن ادد بن زيد بن يقدد بن يقدم الهميسيع بن نبت بن حمل بن قيدار بن اسماعيل بن ابراهيم .\r\nگفته شده قول درستى كه اكثر اهل نسب بوى اعتماد كرده‌اند اين است كه :\r\nعدنان همان ادّ بن ادد بن اليسع بن هميسيع بن سلامان بن نبت بن حمل بن قيدار بن اسماعيل ابن ابراهيم بن تارح بن تاخور بن ساخور بن ارعواء بن فالغ بن عابر ( اين همان هود پيغمبر است ) بن شالخ بن ارفخشذ بن سام بن نوح بن لمك بن متوشلخ بن اخنوخ ( اين شخص ادريس نبى بوده ) بن يا رد بن مهلائيل بن قينان بن أنوش بن شيث بن آدم ابو البشر عليه السّلام است .\r\nمادر حضرت رسول صلى اللَّه عليه و آله « آمنه » دختر وهب بن عبد مناف بن زهرة بن كلاب ابن مرّة بن كعب بن لؤى بن غالب مىباشد .\r\nپيغمبر را ابتداء « ثويبة » كنيز ابو لهب شير داد ، و اين ثويبه اسلام اختيار كرد و در سال هفتم هجرت از دنيا رفت ، اين زن قبل از حضرت رسول حمزة بن عبد المطلب را نيز شير داده بود ، و براى همين جهت پيغمبر به دختر حمزه ميفرمود اين دختر برادر رضاعى من است . و حمزه از حضرت رسول صلى اللَّه عليه و آله چهار سال بزرگتر بوده .\r\nپس از ثويبة « حليمه » دختر عبد اللَّه بن حارث از قبيلهء سعد بن هوازن حضرت را\r\n\r\n","description":"","footnote":"","page_name":" 4 ","page_number":20},
  {"content":"\r\n\r\nشير ميداد جدهء پيغمبر - مادر عبد اللَّه پدر بزرگوارش - « فاطمه » دختر عمرو بن عائذ بن عمران بن مخزوم ، و مادر عبد المطلب « سلمى » دختر عمرة از بنى نجار و مادر هاشم « عاتكه » دختر مرة بن هلال از بنى سليم ، و مادر قصى و زهره نيز « فاطمه » دختر سعد از قبيله ازد بودند .\r\nحضرت خاتم النبيين صلى اللَّه عليه و آله روز بيست و هفتم رجب در حالى كه چهل سال از عمر شريفش گذشته بود ، رسالت خود را بجهانيان اعلام فرمود ، و آنان را به توحيد دعوت كرد . و در روز دوشنبه بيست و هشتم صفر سال يازدهم از هجرت هنگامى كه شصت و سه سال از عمرش ميگذشت دار فانى را وداع گفت ، و به جوار پروردگار شتافت .\r\n\r\n( اسماء و صفات حضرت رسول صلى اللَّه عليه و آله )\r\n\r\n[ اسماء و صفات آن حضرت در قرآن كريم 
  ]\r\nاسماء و صفات پيغمبر صلى اللَّه عليه و آله و القاب شريفه آن بزرگوار بر دو قسم است ، اول صفات و نام‌هائى كه در قرآن كريم از وى ذكر شده ، دوم القاب و صفاتى كه در اخبار و احاديث راجع به آن جناب رسيده ، اينك نام‌هاى گرامى او كه در قرآن آمده :\r\nرسول ، نبى و امى  الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ  مزمل و مدثر   يا أَيُّهَا الْمُدَّثِّرُ   ، و   يا أَيُّهَا الْمُزَّمِّلُ   نذير و مبين  قُلْ إِنِّي أَنَا النَّذِيرُ الْمُبِينُ  احمد  وَ مُبَشِّراً بِرَسُولٍ يَأْتِي مِنْ بَعْدِي اسْمُهُ أَحْمَدُ  محمد  مُحَمَّدٌ رَسُولُ اللَّهِ  مصطفى  اللَّهُ يَصْطَفِي مِنَ الْمَلائِكَةِ رُسُلًا وَ مِنَ النَّاسِ  كريم  إِنَّهُ لَقَوْلُ رَسُولٍ كَرِيمٍ *  نور  قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ  نعمت  يَعْرِفُونَ نِعْمَتَ اللَّهِ ثُمَّ يُنْكِرُونَها  رحمت  وَ ما أَرْسَلْناكَ إِلَّا رَحْمَةً لِلْعالَمِينَ \r\n\r\n","description":"","footnote":"","page_name":" 5 ","page_number":21},
  {"content":"\r\n\r\nعبد   نَزَّلَ الْفُرْقانَ عَلى عَبْدِهِ   رؤف و رحيم  بِالْمُؤْمِنِينَ رَؤُفٌ رَحِيمٌ  شاهد ، مبشر ، نذير و داعى   إِنَّا أَرْسَلْناكَ شاهِداً وَ مُبَشِّراً وَ نَذِيراً وَ داعِياً إِلَى اللَّهِ بِإِذْنِهِ وَ سِراجاً مُنِيراً   منذر  إِنَّما أَنْتَ مُنْذِرٌ *  عبد اللَّه  وَ أَنَّهُ لَمَّا قامَ عَبْدُ اللَّهِ يَدْعُوهُ كادُوا يَكُونُونَ عَلَيْهِ لِبَداً  مذكر  إِنَّما أَنْتَ مُذَكِّرٌ  و همچنين خداوند حضرت رسول را بعنوان « يس » و « طه » خطاب كرده است .\r\n\r\nصفات و نامهاى حضرت كه در اخبار و روايات ذكر شده .\r\nجبير بن مطعم گويد : از پيغمبر شنيدم ميفرمود : مرا نامهاى متعددى مىباشد ، كه از جمله آنها است : محمد احمد و ماحى كه خداوند بوسيله من كفر را محو ميفرمايد ، و « حاشر » كه پروردگار مردم را مقابل من جمع خواهد كرد و « عاقب » كه پس از من رسول و پيغمبرى نخواهد بود ، و گفته شده : كه يكى از نامهاى مبارك حضرت « ماحى » است يعنى خداوند گناهان پيروان او را بوسيلهء آن جناب محو خواهد فرمود .\r\nو در خبر ديگرى آمده كه از اسماء شريفهء حضرت اين نامها نيز بشمار رفته است « مقفى » و « نبى التوبة » و « نبى الملحمة » و « خاتم » و « غيث » و « متوكل » .\r\nو نامهاى پيغمبر در كتب انبياى سابق زياد است كه از جمله آنها است : « مؤذمؤذ » به زبان عبرانى در تورات و « فاروق » در زبور .\r\nابو بكر احمد بيهقى در كتاب دلائل النبوة از ابن عباس نقل كرده كه وى گفت :\r\nحضرت رسول صلى اللَّه عليه و آله فرمود : خداوند مردمان را به دو نوع تقسيم فرمود و مرا در ميان نيكان قرار داد ، همين است معنى قول او كه در قرآن فرموده : اصحاب يمين و اصحاب شمال ، و من از اصحاب يمين هستم و از آنان نيز بهترم .\r\nپس از اين اين دو قسم را به سه نوع قرار داد ، و مرا از ميان اين سه دسته برگزيده\r\n\r\n","description":"","footnote":"","page_name":" 6 ","page_number":22},
  {"content":"\r\n\r\nخداوند در قرآن فرموده : مردم سه دسته هستند : اصحاب ميمنه ، اصحاب مشأمه ، و سابقون ، من از سابقون ميباشم و از آنها هم بهتر هستم ، بعد از اين پروردگار فرمود ما شما را دسته دسته و گروه گروه آفريديم من از پرهيزكارترين فرزندان آدم هستم و گرامىترين آنان در نزد خداوند ميباشم ، و اين گفتار من جهت فخر و مباهات نيست خداوند متعال قبائل را بوسيله بيوت از هم جدا نموده و مرا در بهترين بيت‌ها قرار داد ، و اين است معنى قول پروردگار كه فرمود :  إِنَّما يُرِيدُ اللَّهُ لِيُذْهِبَ عَنْكُمُ - الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  اكنون ، من و اهل بيتم از لوث معصيت و گناه پاك هستيم .\r\nحاكم ابو عبد اللَّه از سفيان بن عيينه روايت كرده كه او گفت : بهترين شعرى كه عرب گفته بيتى است كه حضرت ابو طالب در بارهء پيغمبر صلى اللَّه عليه و آله گفته :\r\n و شقّ له من اسمه كى يجلّه * فذو العرش محمود و هذا محمد \r\nو ليكن عده‌اى گفته‌اند ، كه اين بيت از حسان بن ثابت است و اول آن قصيده نيز اين است :\r\n ا لم تر انّ اللَّه أرسل عبده * ببرهانه و اللَّه أعلى و أمجد \r\nو از جمله صفات حضرت رسول كه در احاديث آمده اين چند اسم است :\r\n« راكب الجل » و « آكل الذراع » و « محرم الميتة » و « قابل الهدية » و « خاتم النبوة » و « حامل الهراعة » و « رسول الرحمة » و گفته مىشود : كنيه آن جناب در تورات ابو الأرامل و اسم مباركش صاحب الهراوة مىباشد .\r\nروايت شده كه حضرت فرمود : من « قثم » ميباشم ، يعنى جامع و كامل ، و نيز فرمود : منم اول و آخر ، يعنى در نبوت در رتبهء اول هستم ، و در بعثت در مرتبهء آخر قرار گرفته‌ام .\r\n\r\n( مدت زندگى حضرت رسول صلى اللَّه عليه و آله )\r\nحضرت خاتم النبيين صلى اللَّه عليه و آله شصت و سه سال در اين جهان زندگى فرمود : از اين\r\n\r\n","description":"","footnote":"","page_name":" 7 ","page_number":23},
  {"content":"\r\n\r\nمدت دو سال و چهار ماه با پدرش ، و هشت سال با جدش عبد المطلب زندگانى كرد ، پس از وفات جدش ، ابو طالب كفالت او را به عهده گرفت ، حضرت ابو طالب تا آنگاه كه حيات داشت از آن جناب حمايت ميكرد ، و او را تكريم و تعظيم مينمود ، و از كيد دشمنان و مكر مشركين او را نگهدارى ميفرمود .\r\nمحمد بن اسحاق گفته : عبد اللَّه پدر حضرت رسول هنگامى كه وى در رحم مادرش قرار داشت از دنيا رفت ، و بعضى نيز گفته‌اند : والد ما جد پيغمبر هنگامى كه شش ماه از سن او گذشته بود وفات كرده .\r\nابن اسحاق گفته : مادر حضرت رسول « آمنه » به اتفاق پيغمبر نزد اخوال آن جناب كه در مدينه بودند رفت ، هنگامى كه از مدينه به طرف مكه مراجعت ميكرد در « ابواء » وفات نمود ، و پيغمبر در اين موقع شش سال از سن شريفش ميگذشت .\r\nاز بريده نقل شده كه وى گفت : حضرت رسول صلى اللَّه عليه و آله به قبرى رسيد و در آنجا نشست ، و مردم هم با آن جناب نشسته ، وى در اين هنگام سر خود را تكان داد ، مثل اين كه با كسى سخن ميگفت ، پس از اين گريه كرد ، به آن حضرت عرض كردند :\r\nعلت گريهء شما چه بود ؟\r\nفرمود : اين قبر آمنه مادر من است ، از خداوند اذن خواستم به زيارت قبر مادرم بروم ، خداوند هم به من اذن مرحمت فرمود من از محبت‌هاى مادرم ياد كردم و لذا گريه نمودم ، راوى گويد : من آن حضرت را مانند اين وقت گريان نديدم و در خبر ديگرى است كه من از خداوند اذن خواستم تا مادر خود را زيارت كنم ، و شما هم به زيارت اهل قبور برويد ، تا به ياد مرگ باشيد .\r\nحضرت رسول هنگامى كه بيست و پنج سال از عمر شريفش ميگذشت با خديجه ازدواج نمود ، و در سن چهل و سه سالگى عمويش ابو طالب از دنيا رفت ، و خديجه نيز بعد از سه روز از وفات ابو طالب از دنيا رفت ، و پيغمبر اين سال را « عام الحزن » ناميدند .\r\nهشام بن عروة گويد : پدرم ميگفت : حضرت رسول صلى اللَّه عليه و آله فرمود : قريش همواره\r\n\r\n","description":"","footnote":"","page_name":" 8 ","page_number":24},
  {"content":"\r\n\r\nاز من ميترسيدند تا آنگاه كه ابو طالب از دنيا رفت .\r\nپيغمبر تا سيزدهمين سال بعثت در مكه اقامت داشت و پس از اين به مدينه مهاجرت فرمود ، سه روز يا شش روز در غار « ثور » مخفى بود ، و روز دوشنبه يازدهم ربيع الأول به مدينه منوره وارد شد و در اين جا ده سال زندگى كرد و در روز دوشنبه بيست و هشتم ماه صفر سال يازدهم از هجرت دار فانى را وداع فرمود .\r\nهنگام وفات آن حضرت اهل بيتش در محل دفن او اختلاف كردند ، امير المؤمنين عليه السّلام فرمود : خداوند روح پيغمبرش را در شريفترين بقاع زمين اخذ مىكند ، اكنون نيز لازم است كه آن حضرت در اطاقى كه از دنيا رفته دفن شود .\r\n\r\n( 2 ) ( معجزات حضرت رسول صلى اللَّه عليه و آله )\r\nمعجزات حضرت رسول بر دو قسم است ، اول معجزاتى كه پيش از بعثت او ظاهر شده ، دوم آنهائى كه بعد از بعثت به معرض بروز رسيده ، اينك معجزاتى كه قبل از بعثت به ظهور رسيده نگاشته مىشود .\r\n\r\n[ معجزاتى كه قبل از بعثت به ظهور رسيده نگاشته مىشود . 
  ]\r\n1 - در احاديث مستفيضه وارد شده كه مادر حضرت رسول صلى اللَّه عليه و آله در هنگام ولادت آن جناب نورى مشاهده كرد ، و بوسيلهء آن قصور شامات را ديد ، مادر آن حضرت فرمود : هنگامى كه آن جناب در رحم من قرار گرفت ، به من گفته شد : تو سيد اين ملت را در بر گرفته‌اى ، موقعى كه فرزندت متولد شد ، بگو : من فرزندم را از شر هر حاسدى به خدا ميسپارم .\r\nهنگامى كه فرزندت پا به جهان گذارد با او نورى خواهد درخشيد كه روشنائى آن كاخ‌هاى « بصرى » را در زمين شام روشن خواهد كرد ، و چون فرزندت متولد گرديد ، وى را « محمد » نام گذار زيرا اسم او در تورات « احمد » مىباشد و اهل زمين و آسمان وى را ميستايند و نام گرامى او در انجيل « حميد » است و اهل آسمان و زمين وى را حمد و ستايش ميكنند و در فرقان نام او « محمد » است مادر حضرت رسول فرمود : من اسم فرزندم را « محمد » گذاشتم .\r\n\r\n","description":"","footnote":"","page_name":" 9 ","page_number":25},
  {"content":"\r\n\r\nامامه گويد : به حضرت رسول عرض شد آيا مردم از نبوت شما اطلاع داشتند ؟\r\nفرمود : پدرم ابراهيم مردم را به طرف من دعوت كرد ، و عيسى نيز برسالت من مژده داد و مادرم مشاهده كرد كه از وى نورى بيرون ميگردد و بوسيله آن قصور شامات را مشاهده مىكند .\r\n2 - ابو سعيد خرگوشى از مخزومى و او از پدرش روايت كرده كه گفت : شبى كه حضرت رسول صلى اللَّه عليه و آله متولد شد ايوان كاخ كسرى به شدت لرزيد و بيست و چهار غرفه از آن فرو ريخت و آتشكده‌هاى فارس خاموش شد در حالى كه مدتى قبل از آن ميسوخت و هزار سال اين آتش در حال اشتعال بود و درياچه ساوه نيز خشك گرديد موبدان - رئيس مذهب زردشت - در خواب ديد شتران سركشى اسبان عربى را با خود ميكشند اين شتران از دجله گذشته و در شهرها پراكنده گرديدند هنگامى كه كسرى از خواب بيدار شد از خرابى ايوان سخت بهراس افتاد و از اين جهت ناراحت شد ، و ليكن براى اظهار شجاعت صبر خود را از دست نداد پس از اندكى به فكر افتاد اين موضوع را از وزراء و مرزبانان خود پنهان ندارد و لذا آنان را جمع كرد و جريان خواب را به آنها گفت در اين هنگام كه انوشيروان با آنان سخن ميگفت ناگهان قاصدى از راه رسيد و نامه‌اى در دست داشت در اين نامه براى كسرى نوشته بودند كه : آتشكدهء فارس خاموش گرديد .\r\nموبدان در اين موقع خواب خود را براى انوشيروان نقل كرد ، وى گفت : معنى خواب شما چيست ؟ و او را چه گونه تعبير ميكنى ؟ گفت : در ناحيه عربستان حوادث و اتفاقاتى بظهور خواهد رسيد انوشيروان در اين هنگام براى نعمان بن منذر پادشاه عرب نامه‌اى نوشت و گفت : مرد دانشمندى نزد ما بفرست تا از وى مسائلى كه مورد نظر است پرسيده شود .\r\nنعمان بن منذر عبد المسيح غسانى را نزد انوشيروان روانه كرد ، هنگامى كه به حضور شاه رسيد ، كسرى جريان خرابى ايوان و خواب موبدان را بوى گفت ، عبد المسيح جوابداد ، تعبير اين خواب را دائى من « سطيح » كه اكنون در « مشارق » شام اقامت دارد\r\n\r\n","description":"","footnote":"","page_name":" 10 ","page_number":26},
  {"content":"\r\n\r\nميداند .\r\nانوشيروان گفت : اينك بايد نزد او به روى و جواب اين مسأله را از وى اخذ كنى و براى ما بياورى ، عبد المسيح از نزد او بيرون شد و بشام رفت و جريان خواب را به دائى خود گفت ، وى در اين هنگام مشرف بموت بود ، حتى از جواب سلام نيز عاجز شده بود ، عبد المسيح چند بيتى از براى او خواند و قصد خود را بوى اظهار داشت .\r\nسطيح در اين هنگام چشم خود را باز كرده و گفت : عبد المسيح بر شترى سوار شده و به طرف سطيح آمده در حالى كه وى مشرف بموت است ، پس از اين روى خود را به طرف او كرد و گفت : پادشاه ساسانى تو را به طرف من فرستاده ، تا در بارهء خراب شدن ايوان كاخ او ، و خاموشى آتشكده ، و خواب مؤبدان نظريات خود را بگويم .\r\nاى عبد المسيح هنگامى كه تلاوت‌كنندگان زياد گردند و صاحب « عصا » ظاهر شود و بيابان « سماوه » فرو رود ، و درياچه « ساوه » خشگ گردد ، و آتشكدهء « فارس » خاموش بشود ، در اين موقع شام براى سطيح نخواهد ماند و به عدد غرفه‌هائى كه از ايوان كسرى خراب شده ، از ساسانيان به سلطنت خواهند رسيد ، و اين اوضاع حتما پيش خواهد آمد ، پس از اظهار اين مطالب سطيح از دنيا رفت .\r\nدر اين هنگام عبد المسيح از شام بيرون شد و به حضور انوشيروان رسيد ، و جريان را با وى در ميان گذاشت ، انوشيروان گفت : پس بنا بر اين چهارده نفر از ما بسلطنت خواهند رسيد و بعد از آن حوادثى روى خواهد داد . راوى گويد : ده نفر از آنان مدت چهار سال سلطنت كردند ، و چهار نفر ديگر هم تا زمان خلافت عثمان منقرض شدند و به انقراض آنها دولت ساسانيان از بين رفت .\r\n3 - ابراهيم بن هاشم از مشايخ خود روايت كرده كه گفتند : در مكه مردى از يهود كه يوسف نام داشت زندگى ميكرد ، او در شبى كه حضرت رسول صلى اللَّه عليه و آله متولد ميشد ، مشاهده كرد ستارگان وضع طبيعى خود را از دست داده ، و به يك ديگر فرو ريخته‌اند ، اين مرد گفت : بايد در اين شب پيغمبرى متولد شده باشد ، زيرا ما در كتب خود خوانده‌ايم ، هر گاه پيغمبر آخر الزمان متولد شود ، شياطين از صعود به\r\n\r\n","description":"","footnote":"","page_name":" 11 ","page_number":27},
  {"content":"\r\n\r\nآسمانها ممنوع ميشوند .\r\nاين مرد يهودى هنگام صبح در اجتماع قريش حاضر شده و گفت : آيا در خانواده‌هاى شما فرزندى متولد گرديده ؟ گفتند : آرى ديشب براى عبد اللَّه بن عبد المطلب پسرى متولد شده ، گفت : او را به من نشان دهيد ، وى را به در منزل آمنه بردند ، و به او گفتند : فرزندت را بيرون كن ، او نيز كودك خود را در حالى كه در قماط پيچيده بود بيرون آورد .\r\nاين مرد همواره به چشم‌هاى اين مولود نگاه ميكرد ، پس از اين كتف آن جناب را باز كرد ، و خال سياهى كه چند دانه موى ريز در آن ديده ميشد بين دو كتف آن حضرت ديد ، هنگامى كه چشمش به اين خال افتاد روى زمين افتاده و بيهوش گرديد .\r\nقريش از اين جريان تعجب كردند ، و به اين مرد يهودى خنديدند ، وى پس از اين كه به هوش آمد گفت : اى جماعت قريش اين مولود در آيندهء نزديكى شما را به هلاكت خواهد رسانيد ، و نبوت بنى اسرائيل نيز براى هميشه از بين خواهد رفت ، مردم از أطراف او پراكنده شدند و گفته‌هاى او را در محافل و مجالس نقل ميكردند .\r\n4 - بشارتى است كه حضرت موسى عليه السّلام در تورات راجع به آن حضرت داده ، در اين مورد شخصى كه محل اعتماد و اطمينان است به من گفت : در تورات نوشته شده كه از فرزندان اسماعيل شخصى خواهد آمد كه صفات او از قرار ذيل است : « و ليشمعيل شمعتخ هنى ، برختى اتو دهفرتى ، اتو دهربتى ، و اتو بماد ماد ، شينيم آسور ، نسيئم و اناتيتو الكوى كادل » معنى اين كلمات كه از تورات نقل شده اين است كه : من نماز اسماعيل را قبول كردم و به او بركت دادم ، و مقام او را بالا بردم ، و اولاد او را بوسيلهء فرزندش « محمّد » زياد نمودم ، زود است كه دوازده نفر امام از نسل او خارج خواهم كرد ، و به او خويشاوندان زيادى خواهم بخشيد .\r\n5 - شيخ صدوق رضوان اللَّه عليه در كمال الدين روايت مىكند كه يكى از ثقات ميگفت : صفات حضرت رسول صلى اللَّه عليه و آله در انجيل چنين است : منم خدائى كه هرگز برايم زوال و فنائى نيست ، پيغمبر امّى را كه صاحب شتر و مدرعه و تاج و نعلين\r\n\r\n","description":"","footnote":"","page_name":" 12 ","page_number":28},
  {"content":"\r\n\r\nو قضيب است تصديق كنيد ( مقصود از تاج عمامه مخصوصى است كه حضرت رسول صلى اللَّه عليه و آله بر سر مبارك خود ميگذاشت و مقصود از قضيب يا هراوة نيز چوب مخصوصى بود كه آن جناب در دست ميگرفت و با آن مردمان خاطى و متجاوز را تنبيه ميكرد ) نبى امّى داراى چشمهاى باز و نافذ است ، و پيشانيش پهن و گونه‌هايش روشن و دماغش كشيده و دندانهايش از هم باز مىباشد گردن او از فرط سفيدى مانند نقرهء خام است رگهاى بدنش چنان نمايان است كه جريان خون در آن به خوبى ديده مىشود و خون در رگهاى گردن او مانند طلاى مذاب در حال حركت مىباشد .\r\nدر سينه و ناف او چند دانه مو بيشتر نيست و بدن وى از موهاى زياد خالى است رنگ وى سفيد مايل بسياهى است دست و پايش قوى و استوار مىباشد ، هر گاه ميخواست با افرادى سخن گويد با تمام بدنش متوجه مجلس ميشد و چون راه ميرفت با وقار و آرامى حركت ميفرمود و هر گاه با جماعتى به جايى تشريف فرما ميشد از ميان همگان نمايان بود و عرق در روى مباركش مانند مرواريد جارى ميگرديد .\r\nاز پيغمبر اكرم بوى خوش استشمام ميشد مانند وى در گذشته ديده نشد و در آينده هم كسى مثل او را نخواهد ديد بسيار خوشبو باشد و زنان متعددى در اختيار گيرد ، ذريه‌اش اگر چه كم است و ليكن از يك دختر با بركت نسل وى باقى خواهد ماند دخترش را در بهشت خانه‌اى باشد كه در آن وى را سختى و تعب نرسد دختر را در آخر الزمان كفالت كند همچنان كه زكريا مادرت را كفالت نمود .\r\nآن دختر گرامى را دو فرزند باشند كه هر دو شهيد گردند سخن آن پيغمبر قرآن و دينش اسلام باشد ، طوبى به حال آن كس كه زمان اين پيغمبر را دريابد و روزگار او را مشاهده كند و سخنان او را بشنود حضرت عيسى عليه السّلام عرض كرد : اى پروردگار طوبى چه باشد ؟ خداوند فرمود : طوبى درختيست در بهشت كه با دست تواناى خود آن را كاشته‌ام .\r\nدرخت طوبى بر بهشت سايه مىافكند اصل طوبى از رضوان است و آبش\r\n\r\n","description":"","footnote":"","page_name":" 13 ","page_number":29},
  {"content":"\r\n\r\nاز تسنيم ، سردى آن مانند كافور و مزه‌اش مثل زنجبيل است ، هر كس از آن آب مقدارى بياشامد هرگز تشنه نخواهد شد ، عيسى عليه السّلام فرمود : خداوندا مرا از آن آب سيراب گردان .\r\nخداوند فرمود : اى عيسى آشاميدن از اين آب بر پيامبران حرام است تا آنگاه كه آن پيامبر از آن نياشامد و بر همه امت‌ها نيز حرام است تا وقتى كه امت آن پيغمبر از آن سيراب نگردند اى عيسى من تو را بالا خواهم برد و در آخر الزمان بار ديگر تو را به زمين نازل خواهم كرد تا از امت اين پيغمبر شگفتيها مشاهده كنى و آنان را در جنگ با رجال مساعدت نمائى در هنگام نماز تو را به زمين خواهم فرستاد تا با امت مرحومه نماز بگذارى .\r\n6 - سلمان فارسى همواره در سير و گردش بود و از علماء و دانشمندان در بارهء پيغمبر آخر الزمان تحقيق ميكرد ، او همواره در اين مورد بحث و مذاكره مينمود ، و به اخبار و روايات استدلال ميكرد ، وى مدت چهار صد سال زندگى نمود ، پيوسته انتظار ظهور حضرت خاتم النبيّين صلى اللَّه عليه و آله را ميكشيد ، پس از مدتى كه در شهرها گردش و سياحت ميكرد از تولد حضرت رسول مطلع شد ، هنگامى كه قصد داشت به طرف حجاز حركت كند وى را گرفتند و به عنوان برده فروختند ، جريان حديث سلمان در كمال الدين بتفصيل بيان شده است .\r\n7 - از جملهء اين اخبار حديث « تبّع » است ، وى ميگفت : در همين نزديكى پيغمبرى از مكه بيرون خواهد شد و پس از مدتى به « يثرب » مهاجرت خواهد كرد براى همين جهت « تبّع » عده‌اى از اهل يمن را بيثرب فرستاد تا هنگامى كه حضرت رسول به آنجا تشريف بردند وى را يارى كنند ، و در اين مورد گفته .\r\n شهدت على أحمد انه * رسول من اللَّه بارى النسم\r\nفلو مدّ عمرى الى عمره * لكنت وزيرا له و ابن عم\r\nو كنت عذابا على المشركين * و أسقيهم كأس خوف و غم \r\n\r\n","description":"","footnote":"","page_name":" 14 ","page_number":30},
  {"content":"\r\n\r\n8 - صدوق از ابن عباس روايت كرده كه وى گفت : براى عبد المطلب در كنار ديوار كعبه فرشى پهن ميكردند و روى آن مىنشست ، ديگران براى احترام او از نشستن روى آن بساط خوددارى ميكردند ، فرزندان عبد المطلب قبل از وى پيرامون آن فرش جمع ميشدند ، و انتظار پدر خود را ميكشيدند .\r\nهنگامى كه حضرت رسول متولد شد - وى باتفاق جدش روى آن بساط اختصاصى مىنشست ، اين مطلب بر فرزندان عبد المطلب گران بود ، آنان قصد داشتند حضرت رسول را كه در اين موقع كودك بود از نشستن در پهلوى پدر خودشان جلوگيرى كنند عبد المطلب از اين موضوع اطلاع پيدا كرد ، و آنان را منع كرد .\r\nعبد المطلب گفت : اين فرزند من داراى مقام ارجمندى است ، و من مينگرم كه وى روزى سيد شما خواهد شد ، من در پيشانى او نشانهء سيادت و بزرگوارى را مشاهده ميكنم ، وى پس از اظهار اين گفتار حضرت رسول را با خود روى فرش مىنشانيد و دست به پشت مبارك او ميكشيد ، و چهره‌اش را ميبوسيد .\r\nعبد المطلب ميفرمود : من بوسه‌اى خوشبوتر از بوسيدن اين كودك نمىبينم ، پس از اين روى خود را به طرف ابو طالب كه با عبد اللَّه پدر حضرت رسول از يك مادر بودند ميكرد ، و ميگفت : اى ابو طالب اين فرزند بزرگوار را كه داراى موقعيت بزرگى خواهد شد به خوبى نگهدارى كن ، و خود را به او نزديك نما زيرا كه او تنها مىباشد ، و مانند پدرش از وى محافظت كن ، تا آسيب و ناراحتى و ضررى بوى نرسد .\r\nحضرت عبد المطلب او را بر گردنش ميگذاشت ، و در كوچه‌ها بگردش ميبرد و چون ميدانست وى با لات و عزّى مخالفت دارد و از ديدن آنها ناراحت ميگردد او را نزد بت‌ها نمىبرد ، هنگامى كه به شش سال رسيد مادرش آمنه از دنيا رفت مادر حضرت رسول باتفاق فرزندش نزد برادران خود در مدينه رفته بود ، هنگامى كه مراجعت ميكرد در بين راه جهان را وداع نمود .\r\nحضرت رسول صلى اللَّه عليه و آله در سن شش سالگى بىپدر و مادر گرديد ، در اين هنگام\r\n\r\n","description":"","footnote":"","page_name":" 15 ","page_number":31},
  {"content":"\r\n\r\nعاطفهء عبد المطلب نسبت بوى افزايش يافت ، وى همواره مورد عنايت و توجه او بود تا آنگاه كه مرگش نزديك شد ، در اين وقت عبد المطلب دنبال فرزندش ابو طالب فرستاد ، وى موقعي كه حضور پدرش رسيد مشاهده كرد پدرش آخرين دقائق و لحظات زندگى را ميگذراند ، و محمّد صلى اللَّه عليه و آله نيز روى سينهء جدش نشسته .\r\nعبد المطلب در حالى كه ميگريست گفت : اى ابو طالب به اين كودك كه اكنون تنها مانده با نظر محبت بنگر ، اين كودك از بوى پدر و محبت مادر محروم گرديده اينك او را بايد چون جان و بدن خود نگهدارى كنى ، من از ميان فرزندانم تو را براى اين جهت اختيار كردم كه با پدر او از يك مادر هستى .\r\nاگر زمان وى را دريافتى از او متابعت كن ، و با دست و زبان و مال خود از وى پشتيبانى نما ، زيرا كه من داناتر و بيناتر به حالات او هستم ، و من در عرب پدر و مادرى كه جريان فوت آنها مانند پدر و مادر اين باشد نديدم ، اكنون در تنهائى مونس وى باش و از وى به خوبى نگهدارى كن ، پس از اين مطالب روى خود را به طرف ابو طالب كرد ، و فرمود : آيا وصاياى مرا در بارهء اين كودك قبول كردى ؟\r\nابو طالب عرض كرد : آرى قبول كردم و خداوند را نيز بر اين مطلب شاهد ميگيرم ، در اين هنگام عبد المطلب فرمود : دست خود را به طرف من بياور ، وى دستش را به طرف پدرش برد او نيز دست خود را جلو آورد و بدست ابو طالب گذاشت پس از اين فرمود : اكنون مرگ بر من آسان و سبك گرديد ، و بعد حضرت رسول صلى اللَّه عليه و آله را در بغل خود كشيده و بوسيد .\r\nدر اين هنگام عبد المطلب گفت : گواهى مىدهم كه من خوشبوتر و زيباتر از تو در ميان فرزندانم نديدم ، و آرزو داشتم كه زنده باشم و زمان تو را درك كنم ، موقعى كه عبد المطلب از دنيا رفت وى هشت ساله بود ، پس از درگذشت عبد المطلب ابو طالب وى را به منزلش برد ، و شب و روز از وى نگهدارى ميكرد ، و تا هنگام بلوغ او را با خود ميخوابانيد ، و در مورد حضرت رسول به كسى اطمينان نداشت .\r\n9 - ابن عباس گويد : دو سال از ولادت حضرت رسول صلى اللَّه عليه و آله گذشته بود كه سيف\r\n\r\n","description":"","footnote":"","page_name":" 16 ","page_number":32},
  {"content":"\r\n\r\nابن ذى يزن بر حكومت حبشه غالب شده در اين هنگام جماعتى از قريش كه از جملهء آنها يكى عبد المطلب بود نزد او رفتند ، هنگامى كه نزد او رسيدند از وى اجازهء ورود خاستند ( در اين جا مرحوم طبرسى مقدارى از حديث را حذف كرده و بعد فرموده ) : راوى گويد : سيف بن ذى يزن عبد المطلب را دعوت كرد او را نزد خود جاى داد و گفت : من در نظر دارم از اسرار خود مقدارى با شما صحبت كنم ، و جز شما با كسى ديگر از اين موضوعات بحث نميكنم ، و چون شما را محل اطمينان ميدانم از اين جهت قصد دارم تو را از اين مطالب آگاه كنم ، اين مطالب بايد در نهان بماند تا خداوند او را ظاهر سازد و امر خود را آشكار نمايد .\r\nمن در كتاب مخصوصى كه اكنون در نزد ما نگهدارى مىشود ، و علوم آن را جز ما كسى نميداند ، خبر عظيمى يافته‌ام كه بسيار اهميت دارد ، در اين خبر مطلبى است براى مردم عموما و براى خانوادهء شما خصوصا شرافت و عزت بزرگى در بر دارد كه موجب شرف و فضيلت در حيات و ممات خواهد بود .\r\nعبد المطلب گفت : چه قدر خوب است كه اين خبر خوش و مسرت بخش از طرف ملك اعلام شود ، اكنون بفرمائيد اين موضوع از چه قرار است جان باديه‌نشينان قربانت گردد ؟ ! گفت : در تهامه كودكى متولد خواهد شد كه بين دو كتف او خالى خواهد بود ، وى پيشواى مردم خواهد شد ، و رياست و زعامت در خانوادهء شما تا روز قيامت باقى خواهد ماند .\r\nعبد المطلب گفت : ما اكنون انتظار خواهيم كشيد تا اين موضوع ظاهر گردد و من از اين خبر خوش كه به ما داديد خوش وقت شدم ، و اگر از عظمت و بزرگوارى و عزت و قدرت ملك نبود هر آينه از اسرار اين خبر بزرگ مىپرسيدم تا بيشتر خوش حال گردم .\r\nسيف بن ذى يزن گفت : اين كودكى كه متولد خواهد شد ، نام او محمّد است ، پدر و مادرش خواهند مرد و كفالت او به عهدهء جد و عمويش خواهد افتاد ، و اين كودك\r\n\r\n","description":"","footnote":"","page_name":" 17 ","page_number":33},
  {"content":"\r\n\r\nاگر چه بىسر و صدا به دنيا خواهد آمد و ليكن خداوند آوازهء او را بلند ميگرداند ، و از خويشان ما از براى او ياورانى قرار ميدهد ، پروردگار دوستان خود را به وسيلهء او عزت ميدهد ، و دشمنانش را نابود مىكند .\r\nمردم براى رفع نيازمنديهاى خود به طرف آنان خواهند آمد ، و نفائس و جواهرات زمين براى آنان مباح ميگردد ، در زمان او بت‌ها شكسته ميگردند ، و آتشكده‌ها خاموش ميشوند ، مردم خداوند را مىپرستند ، و شيطان را از خود دور ميكنند ، گفتار وى حق را از باطل جدا مىكند ، و فرمانش منشور عدل و داد ميگردد ، مردم را به كارهاى نيك وادار مىكند ، و خود نيز به سخنانش عمل مينمايد ، و از كارهاى زشت مردم را نهى مىكند و آنها را باطل و نابود ميسازد .\r\nعبد المطلب گفت : اى ملك مقامت روز بروز عزت پيدا كند ، و شأنت بالا رود و سلطنت شما باقى باشد ، و عمرت بدرازا كشد ، اكنون مرا خوشوقت نما و از چشمهء علمت سيراب كن و مقدارى از اين مطالب را بيان كن تا من به موضوع روشن گردم .\r\nملك گفت : سوگند به خانهء كعبه و ذبايحى كه در آنجا انجام ميدهند شما جد آن كسى هستيد كه اين اوصاف از براى او گفته شد و دروغ هم نميگويم ، راوى گويد عبد المطلب در اين هنگام به سجده افتاد ، ملك به او گفت : پيشانى خود را از زمين بردار ، اكنون دلت آرام گرفت و قلبت مطمئن گرديد .\r\nدر اين هنگام سيف بن ذى يزن گفت : آيا از اين مطالبى كه گفتم موضوعى را به خاطر آوردى كه براى او سجده كردى ؟ عبد المطلب فرمود : آرى فرزندى داشتم كه بسيار مورد علاقه و محبت من بود ، دخترى از شريفترين افراد قوم خود را براى وى تزويج كردم ، كودكى از اين دختر متولد شد نام وى را محمّد گذاشتم ، پس از اين پدر و مادر او مردند ، اكنون من و عمويش كفالت او را به عهده گرفته‌ايم .\r\nابن ذى يزن گفت : من اين حرفها را به شما گفتم ، و اكنون نيز ميگويم :\r\nفرزند خود را نگهدارى كن و او را از شر يهوديان محافظت نما زيرا آنان دشمن او هستند ، و خداوند او را از مكر و كيد يهوديان نگهدارى خواهد فرمود ، اينك اين مطالب را\r\n\r\n","description":"","footnote":"","page_name":" 18 ","page_number":34},
  {"content":"\r\n\r\nمستور بدار و به همراهان خود مطلبى اظهار مكن ، زيرا اينها با او دشمن هستند ، من ميترسم اينها بر وى حسد برند .\r\nاين جماعت مىترسند كه وى رياست را در دست بگيرد ، و لذا براى او مشكلاتى ايجاد خواهند كرد ، و مكر و حيله‌ها به كار خواهند برد تا از كارهاى او جلوگيرى كنند يقينا اين افراد و يا فرزندان آنها اين عمل را انجام ميدهند ، اگر من قبل از بعثت از دنيا نروم با افراد و لشكريان خود از وى حمايت ميكنم تا او را در يثرب در جاى خود مستقر كنم .\r\nمن در كتاب خود ديده‌ام كه وى در يثرب اقامت خواهد كرد ، و اين محل مركز حكومت او ميگردد ، وى در اين شهر احكام خود را بمردم خواهد رسانيد و در همان جا از دنيا خواهد رفت ، اگر من ميدانستم كه وى از آفات و بليات محفوظ ميماند ، اكنون با اينكه وى كودك است امر او را بمردم اعلان ميكردم ، و اشراف عرب را بدنبال او ميكشانيدم ولى اكنون من محبت‌هاى خود را در باره تو انجام مىدهم و به دوستان و همراهان تو نيز كمك‌هاى لازم را مينمايم .\r\nراوى گويد : پس از اين سيف بن ذى يزن امر كرد به هر يك از همراهان عبد المطلب ده غلام و ده كنيز و دو حله از برد يمانى و صد عدد شتر و پنج رطل طلا و ده رطل نقره و مقدار زيادى عنبر بدهند ، و به عبد المطلب ده برابر اينها بخشيد و گفت قبل از اين كه سال به پايان برسد بار ديگر نزد من بيا ، ليكن وى پيش از اينكه سال بپايان رسد وفات كرد .\r\nراوى گويد : عبد المطلب در اكثر مواقع مىگفت : اى جماعت قريش شما از كثرت عطاء ملك نسبت به من غبطه نخوريد ، زيرا اين نوع بخشش‌ها زود از بين ميرود ليكن وى هديه‌اى به من داد كه براى هميشه محفوظ است ، خوب است براى اين غبطه بخوريد ، زيرا فخر و شرف در اين جا مىباشد ، مردم در جواب حضرت عبد المطلب ميگفتند : اين هديه چه بود كه ملك بشما داد و ما او را نديديم ، ميفرمود : آثار اين هديه را بعد از اين خواهيد ديد .\r\n\r\n","description":"","footnote":"","page_name":" 19 ","page_number":35},
  {"content":"\r\n\r\nمرحوم طبرسى گويد : اين حديث را شيخ ابو بكر احمد بن حسين بيهقى در كتاب دلائل النبوة از دو طريق نقل كرده است .\r\n10 - محمّد بن اسحاق گويد : هنگامى كه ابو طالب تصميم گرفت با كاروان تجارتى به طرف شام حركت كند حضرت رسول صلى اللَّه عليه و آله به پا خواست و مهار شتر او را گرفت و فرمود اى عم مرا بكه مىسپارى من كه پدر و مادرى ندارم تا از من نگهدارى نمايند .\r\nدر اين هنگام ابو طالب دلش براى او به درد آمد و از گفتار حضرت رسول ناراحت شد ، و گفت : به خدا قسم من او را همراه خود خواهم برد ، و وى را هرگز از خود جدا نخواهم كرد ، و ابو طالب به طرف شام حركت كرد و پيغمبر را نيز با خود برد .\r\nموقعى كه كاروان به شهر « بصرى » در زمين شام رسيد ، راهبى كه وى را بحيراء ميگفتند در صومعه‌اى به عبادت اشتغال داشت او از علماء و دانشمندان نصارى بشمار ميرفت . راهب مدتى بود كه در اين محل اقامت داشت ، و به احدى از كاروانيان توجهى نميكرد ليكن در اين مرتبه كه كاروان در نزديك صومعهء او فرود آمده بود از جاى خود بيرون گرديد ، و براى اهل كاروان غذا فراهم كرد ، گمان كرده‌اند علت اين كه وى در اين بار با كاروانيان با محبت رفتار كرد ، اين بود كه او هنگامى كه در صومعهء خود نشسته بود مشاهده كرد از دور كارواني مىآيد و ابرى نيز بر آنان سايه افكنده است .\r\nدر اين هنگام كاروان از راه رسيد و در نزديك صومعه در سايه درختى نازل شدند ، در اين وقت آن قطعه ابر كه بر آنان سايه افكنده بود بر فراز آن درخت توقف كرد و درخت را در سايه‌اش گرفت ، و شاخه‌هاى درخت نيز به طرف حضرت رسول صلى اللَّه عليه و آله مايل شدند .\r\nهنگامى كه بحيراء راهب اين جريان را مشاهده كرد از صومعهء خود فرود آمد و غذائى را كه دستور داده بود آماده كردند ، پس از اين براى اهل كاروان پيغام فرستاد ، و گفت : من براى شما غذا حاضر كرده‌ام ، اى گروه قريش من دوست دارم كه\r\n\r\n","description":"","footnote":"","page_name":" 20 ","page_number":36},
  {"content":"\r\n\r\nهمهء شما در سر سفره حاضر گرديد .\r\nيكى از حاضران گفت : اى بحيراء تو امروز غير عادى هستى ، ما در سابق كه از اين جا ميگذشتيم اين گونه پذيرائى را از شما نميديديم علت اينكه اكنون بر سر محبت آمده‌ايد ، و از ما دعوت كرديد چيست ؟ راهب گفت : تو راست مىگوئى ليكن شما مهمانيد و بايد از شما پذيرائى كرد ، من دوست دارم از شما احترام كنم و براى اهل كاروان غذا تهيه نمايم .\r\nاهل كاروان همگان دعوت راهب را پذيرفتند ، و در مهمانى او شركت كردند حضرت رسول صلى اللَّه عليه و آله براى اينكه سنش كم بود از شركت در آن مجلس خوددارى كردند هنگامى كه بحيراء مهمانان خود را ديد حضرت رسول را كه قبلا با خصوصياتش در نظر گرفته بود در ميان آنان مشاهده نكرد .\r\nراهب فرياد زد اى جماعت قريش مگر نگفته بودم تمام افراد شما در اين مجلس شركت كنند ، گفتند : تمام افراد كاروان اكنون حاضرند جز يك جوان آن هم براى اينكه تازه سال است از آمدن خوددارى كرده است ، گفت اكنون بفرستيد تا او نيز در اين اجتماع شركت كند .\r\nدر اين هنگام يكنفر از قريش گفت : به لات و عزّى سوگند ما اين ننگ را چگونه تحمل كنيم كه فرزند عبد المطلب از ما جدا شود و در سر اين سفره نباشد ، راوى گويد : اين مرد فورا از جاى خود بلند شد و حضرت رسول را در بغل گرفت و آورد در مجلس نشانيد .\r\nهنگامى كه بحيراء راهب چشمش بر آن جناب افتاد ، با دقت به آن حضرت نگاه ميكرد ، و تمام خصوصيات او را مورد نظر قرار داد ، در اين موقع كه قوم از خوردن طعام فارغ شدند و هر يك به طرفى رفتند بحيراء به پا خواست و گفت اى كودك به حق لات و عزّى آن چه از تو مىپرسم جواب بده ، علت اينكه راهب به لات و عزّى آن جناب را سوگند داد اين بود كه وى ديد اهل كاروان به اين دو قسم ياد مىكنند .\r\nحضرت رسول صلى اللَّه عليه و آله فرمود : مرا به لات و عزّى سوگند مده ، به خدا قسم\r\n\r\n","description":"","footnote":"","page_name":" 21 ","page_number":37},
  {"content":"\r\n\r\nمن چيزى را مانند اين دو دشمن نميدارم ، بحيراء عرض كرد : به خدا قسمت مىدهم هر چه به پرسم جواب بدهى ، فرمود : اينك آنچه خواهى بپرس ، وى در اين وقت از حالات حضرت رسول سؤالاتى كرد ، حضرت نيز سؤالاتى را پاسخ مىگفت و بحيراء صفات آن حضرت را با مطالبى كه در نظر داشت تطبيق مىكرد .\r\nپس از اين به پشت پيغمبر نگاه كرد مهر نبوت را ديد كه در ما بين دو كتفش قرار داشت ، راوى گويد : هنگامى كه راهب از حضرت رسول فارغ شد ، روى خود را به طرف ابو طالب عموى آن حضرت كرد و گفت : اين جوان با شما چه ارتباطى دارد ابو طالب گفت : وى فرزند من است ، راهب گفت : نبايد اين جوان فرزند شما باشد بايد پدر اين در حيات نباشد .\r\nابو طالب فرمود : اين برادرزادهء من است گفت : پدر اين چه شده ؟ گفت :\r\nفوت كرده است ، گفت : اين برادرزاده‌ات را به شهر خودش برگردان و او را از مكر و شرّ يهوديان محافظت كن ، به خدا قسم اگر يهوديان وى را ببينند و آن چه را كه من در وجود او ديدم ببينند به او آسيب خواهند رسانيد ، و اين برادرزاده‌ات قريبا شأن و مقامى پيدا خواهد كرد ، و او را هر چه زودتر برگردان .\r\nابو طالب نيز پس از اينكه تجارت خود را در شام انجام داد او را با عجله به مكه برگردانيد ، جماعتى خيال كرده‌اند كه عده‌اى از اهل كتاب در اين سفر از حضرت رسول چيزهائى مشاهده كردند و تصميم داشتند آن حضرت را آسيب برسانند ، ليكن بحيراء راهب آنها را از او دور كرد ، و صفات حضرت رسول صلى اللَّه عليه و آله را كه در كتب آسمانى ذكر شده به آنان تذكر داد ، و گفت : اگر همه اهل كتاب پشت بهم بدهند نميتوانند به او صدمه برسانند ، راهب با مطالب خود مخالفين را متوجه عظمت حضرت خاتم النبيين كرد و آنان را وادار نمود تا در برابر آن جناب خاضع گردند ، پس از اين جريان آن چند نفر از اهل كتاب نيز دست از مخالفت خود برداشتند و گفته‌هاى راهب را تصديق كردند ، حضرت ابو طالب در اين مورد فرموده :\r\n انّ ابن آمنة النبىّ محمّدا * عندى به مثل منازل الأولاد \r\n\r\n","description":"","footnote":"","page_name":" 22 ","page_number":38},
  {"content":"\r\n\r\n لما تعلق بالزمام رحمته * و العيس قد قلّصن بالازواد\r\nفارفضّ من عينىّ دمع ذرف * مثل الجمان مفرّق الافراد\r\nراعيت فيه قرابة موصولة * و حفظت فيه وصية الاجداد\r\nو امرته بالسير بين عمومة * بيض الوجوه مصالت أنجاد\r\nساروا لأبعد طيّة معلومة * و لقد تباعد طيّة المرقاد\r\nحتى اذا ما القوم بصرى عاينوا * لاقوا على شرك من المرصاد\r\nحبرا فأخبرهم حديثا صادقا * عنه و ردّ معاشر الحسّاد\r\nقوما يهودا قد رأوا ما قد رأى * ظل الغمام و عزّ ذى الاكباد\r\nساروا لقتل محمّد فنهاهم * عنه و أجهد أحسن الاجهاد \r\nاز اين گونه مطالب و موضوعات در مورد حضرت نبى اكرم صلى اللَّه عليه و آله بسيار وارد شده است و چون بناى ما در تأليف اين كتاب بر اختصار است لذا از ذكر آنها خوددارى مىشود .\r\n\r\n( معجزات حضرت رسول صلى اللَّه عليه و آله بعد از بعثت )\r\nمعجزات حضرت رسول صلى اللَّه عليه و آله كه پس از بعثت و اظهار نبوت او به ظهور رسيده بر دو نوع است : اول قرآن كريم است كه خاتم النبيين بوسيلهء او تحدّى كرده ، دوم معجزات ديگرى است كه از او به معرض بروز و ظهور رسيده است ، اينك معجزه باقيهء او كه قرآن است چند سطرى در بارهء او نگاشته مىگردد .\r\n\r\n[ معجزه قران كريم 
  ]\r\nوجه استدلال به قرآن اينست هر عاقلى كه با اخبار و اهل آن آميزش داشته باشد از ظهور پيغمبر اسلام و ادعاى او كه عبارت از رسالت پروردگار است اطلاعى دارد حضرت رسول صلى اللَّه عليه و آله بوسيلهء اين قرآن با عرب تحدّى كرد ، و در تمام دوران زندگانى خود مردم را به آوردن مانند آن دعوت نمود .\r\nاعراب نتوانستند با قرآن معارضه كنند ، زيرا از معارضه و آوردن مثل آيات شريفهء قرآن عاجز بودند ، اين عدم معارضه و عجز آنان بزرگترين دليل بر اعجاز\r\n\r\n","description":"","footnote":"","page_name":" 23 ","page_number":39},
  {"content":"\r\n\r\nقرآن مىباشد ، مقصود از تحدّى به قرآن اينست كه آن حضرت ميفرمود : جبرئيل بر من نازل مىشود و كلماتى را از طرف خداوند بر من قرائت مىكند ، اينك اگر شما قادريد مانند آن بياوريد .\r\nو همچنين آيات قرآن صراحت دارند كه آن حضرت به قرآن تحدّى كرده ، در قرآن كريم آمده :  فَأْتُوا بِعَشْرِ سُوَرٍ مِثْلِهِ مُفْتَرَياتٍ  و در جاى ديگر فرموده :  فَأْتُوا بِسُورَةٍ مِنْ مِثْلِهِ  دليل عدم معارضه از اين جا معلوم است كه در اين مورد چيزى نقل نشده ، اگر اعراب با قرآن معارضه كرده بودند ، گفته‌هاى آنان براى ما نقل ميشد و چون نقل نگرديده پيداست كه معارضه‌اى در بين نبوده است .\r\nبيان مطلب از اين قرار است تمام مقتضياتى كه در نقل قرآن بوده و اهتمامى كه حضرت رسول صلى اللَّه عليه و آله در انتشار آن داشته در بارهء معارضين و مخالفين آن حضرت نيز موجود است ، زيرا هنگامى كه پيغمبر به تنهائى قادر بود كلام خداوند را به مردم برساند و آنها هم براى يك ديگر نقل كنند ، دشمنان او كه از نظر عدّه و عدّه و داشتن وسائل تبليغاتى قدرت فوق العاده‌اى داشتند مىتوانستند گفته‌هاى خود را كه در مقابل قرآن آورده بودند بمردم برسانند .\r\nمطلب قابل توجه اين است كه قرآن در آن روز در ميان مخالفين عنوان « شبهه » پيدا كرده بود ، آنان در مقابل كلام پروردگار كه بوسيلهء حضرت رسول براى آنها قرائت ميشد ، دچار حيرت و ترديد شده بودند ، براى همين جهت يكى ميگفت : اين كلام جن است ، ديگرى اظهار ميداشت : اين گفتارها به سحر و كهانت نزديك است ، بعضى ميگفتند : اين مرد ديوانه است ، جماعتى ميگفتند : اين كلمات را ديگران ميگويند محمّد آنها را مىخواند ، قرآن كريم هم تمام گفته‌هاى مخالفين را در اين مورد نقل كرده است .\r\nپس قرآن طبق نظر عده‌اى از مشركين عنوان شبهه داشت ، و اگر كسى در مقابل قرآن معارضه كرده بود سخنان او عنوان « حجت » به خود ميگرفت ، البته معلوم است كه نقل حجت و برهان ، احتياجش زيادتر است تا نقل شبهات ، اگر گويند : معارضه\r\n\r\n","description":"","footnote":"","page_name":" 24 ","page_number":40},
  {"content":"\r\n\r\nبوده و نقل نشده ، جواب اين سؤال اين است كه : كلمات مسيلمه را با آن سستى و ركاكتى كه دارد و به هيچ وجه عنوان شبهه را به خود نخواهد گرفت نقل كرده‌اند .\r\nاگر كسى گويد : عدم نقل كلام معارضين با قرآن براى ترس از مسلمانان بود ، و چون عدد آنان زياد بوده از اين جهت مخالفين نتوانستند گفتارهاى خود را براى مردم بيان كنند .\r\nپاسخ اين پرسش اين است كه : وجود مخالفين و ترس از دشمنان موجب عدم نقل نمىشود ، آرى ترس از دشمن سبب مىشود كه انسان نتواند تظاهر به مخالفت كند بلكه بطور خصوصى در ميان دوستان و آشنايان خود مىتواند مطالب خويش را بيان كند .\r\nشاهد اين مطلب وجود امير المؤمنين على عليه السّلام است با اينكه دشمنان او سعى فراوانى كردند تا مناقب و فضائل وى را مخفى بدارند و دوستان و شيعيان آن حضرت هم از ترس بنى اميه از گفتن فضائل او دست كشيدند ليكن با تمام اين اوضاع و احوال اكنون مناقب امير المؤمنين نقل شده و همگان از فضائل و خصوصيات او مطلع شده‌اند .\r\nموضوع ديگر اين است كه : اگر مخالفين حضرت رسول صلى اللَّه عليه و آله از تظاهر به نقل معارضه خود از مسلمين مىترسيدند ، مىبايست دشمنان اسلام كه آن روز از هر جهت قوى بودند كلمات آنها را براى مردم بازگو ميكردند ، يا لا اقل كلمات معارضين در بين خودشان مكتوم مىماند ، تا پس از آنها بوسيله ديگران نقل ميگرديد .\r\nمطلب ديگر از اين قرار است كه : مسلمين پس از هجرت قدرت و شوكت پيدا كردند ، و كثرت عدد آنان بعد از ساليان درازى پيش آمد ، هنگامى كه حضرت رسول صلى اللَّه عليه و آله در مكه اقامت داشت ، جز معدودى از مردم مكه مسلمان ديگرى در بين نبود و حال اينكه مخالفين پيغمبر در اين شهر زياد بودند و هر گونه وسائل را هم در دست داشتند ، در اين هنگام كه اسلام بسيار ضعيف بود آنان مىتوانستند ، با آن حضرت معارضه كنند ، و گفته‌هاى خود را به ساير بلدان و امكنه برسانند ، و پس از اين قدرت اسلام قادر نبود آن مطالب را مخفى بدارد ، مگر اين كه گفته شود : در آغاز امر\r\n\r\n","description":"","footnote":"","page_name":" 25 ","page_number":41},
  {"content":"\r\n\r\nمعارضه‌اى نبوده و معارضه پس از هجرت واقع شده اين خود دليل است كه : قرآن معجزه بوده و بوسيله آن خرق عادت گرديده است .\r\nاگر اسلام در مدينه قدرت و شوكت پيدا كرد ، مخالفين قرآن و مسلمين در ساير بلدان و امكنه بودند ، مملكت ايران و روم با آن عظمت و اقتدار ثابت و پابرجا بودند ، در اين صورت لازم بود كسانى كه با قرآن معارضه كردند گفتار آنان در اين ممالك منتشر شود .\r\nيكى از دلائلى كه عدم معارضه را ثابت مىكند اين است كه : هنگامى كه حضرت رسول صلى اللَّه عليه و آله عرب را براى معارضه با قرآن دعوت فرمود ، آنان با اينكه با دعوت حضرت مخالفت كردند ، و هر روز براى وى ناراحتى فراهم مىكردند ، و موجبات معارضه نيز فراهم شده بود ، با همهء اين‌ها از معارضه با قرآن خوددارى كردند .\r\nاز اين جا معلوم است كه عدم معارضه آنها براى عجز آنان بوده ، و فصحاى عرب قادر نبودند در برابر قرآن عرض و اندام كنند ، اگر عرب قادر به آوردن مانند كلام خدا بود ، آن همه مشكلات را براى خود ايجاد نميكرد ، جنگهائى كه مشركين با حضرت رسول كردند ، و مصائب و مشقاتى كه در اين باره متحمل شدند ، براى اين بود كه با قرآن نتوانستند معارضه كنند .\r\nحضرت رسول صلى اللَّه عليه و آله گردنكشان و متكبران عرب را به اسلام دعوت كرد ، و به آنان امر نمود كه دست از دين پدران خود بردارند ، و از رياست و قدرت و عزت دنيائى خويش چشم بپوشند ، و از پدران و گذشتگان نيز برائت جويند ، و نيز از آنان خواست با دشمنان اسلام اگر چه با آنها خويشاوند باشند ، جنگ كنند .\r\nمشركين هم ميدانستند كه پيغمبر ابتداء آنها را دعوت بمعارضه با قرآن نموده و فرمود : اگر مانند اين كلامى را كه من براى شما قرائت ميكنم بياوريد ، من دست از دعوت خود برميدارم ، ليكن آنها به جاى اينكه با قرآن معارضه كنند در برابر آن جناب به جنگ و قتال پرداختند ، و در اين راه مال‌هاى فراوانى خرج كردند و رنج‌هاى زيادى كشيدند .\r\n\r\n","description":"","footnote":"","page_name":" 26 ","page_number":42},
  {"content":"\r\n\r\nحضرت رسول صلى اللَّه عليه و آله كه آنان را به جنگ و خونريزى دعوت نكرده بود ، بلكه فرموده بود : اگر مانند سخن‌هاى مرا بياوريد من با شما كارى ندارم ، اگر مشركين قادر بودند مانند گفتارهاى او را بياورند ، احتياج به جنگ و لشكر كشى نبود ، و آن همهء مشقات و ناراحتىها را نميديدند .\r\nممكن است در اين جا گفته شود : حضرت رسول صلى اللَّه عليه و آله از معاصرين خود فصيح‌تر بوده ، و ديگران چون فصاحت و بلاغتشان به اندازهء او نبوده ، از اين جهت نتوانستند مانند كلام او را بياورند ، و يا اينكه چون پيغمبر مدت كمى در دنيا زندگى كرد ، لذا فرصت پيدا نشد تا با او معارضه نمايند . دو نظريه فوق مردود است و توسل به عدم فصاحت مخالفين و تنگى وقت موردى ندارد .\r\nبيان مطلب از اين قرار است كه : نبى اكرم با تمام فصحاى عرب كه در حجاز و نجد و ساير نواحى شبه جزيره عربستان زندگى ميكردند تحدّى كرده و آنان را به معارضه با قرآن دعوت فرموده است ممكن است فصحاى زمان حضرت رسول صلى اللَّه عليه و آله در تمام موارد نميتوانستند با قرآن معارضه كنند و مانند آن را بياورند ، و ليكن در يك مورد خاص كه ميتوانستند با آن معارضه كنند پيغمبر با زبان و لغت قومش با آنان سخن ميگفت ، و مخالفين خود را به آوردن يك آيه مانند قرآن دعوت ميكرد و ميفرمود : اگر يك آيه مانند قرآن بياوريد من از دعوت خود دست برميدارم ، قاعده طبيعى اين است كه با شخص فصيح در همه موارد فصاحت نميتوان معارضه كرد و ليكن در يك مورد بخصوص اين قاعده مستثنى است ما ميگوئيم فلان شاعر در قرن چهارم از همه شاعران فصيح‌تر است ، و كسى مانند آن سخن نگفته است ، و ليكن در قرن پنجم شاعر ديگرى بظهور رسيده كه در يك مورد خاصى از آن شاعر بهتر شعر سروده است ، و مخالفين پيغمبر اگر قدرت داشتند لا اقل در يك مورد ميتوانستند با آن جناب معارضه كنند پس بنا بر اين معلوم است كه قرآن در تمام موارد معجزه است و كسى را ياراى آوردن مانند آن نيست .\r\nاما در مورد دوم كه ميگويند : پيغمبر مدت كمى در دنيا زندگى كرد و مخالفين\r\n\r\n","description":"","footnote":"","page_name":" 27 ","page_number":43},
  {"content":"\r\n\r\nفرصت نكردند با قرآن معارضه كنند ، جواب اينست كه مخالفين ميتوانستند در زمان‌هاى بعد با قرآن معارضه كنند ، قرآن هنوز هم فرياد مىزند كه يك سوره مانند من بياوريد ، پس هر گاه ثابت شد كه قرآن خرق عادت كرده اين از دو جهت بيرون نيست يا قرآن با فصاحت خود فصحاى عرب را از آوردن مانند آن ناتوان ساخته ، و يا اينكه خداوند آنان را از معارضهء آن باز داشته است .\r\nدر هر دو صورت صحت نبوت حضرت رسول صلى اللَّه عليه و آله و معجزه قرآن ثابت است زيرا خداوند هيچ دروغگوئى را تصديق نميكند و براى مدعيان به باطل خرق عادت نميفرمايد موضوع معجزه بودن قرآن و تحدّى حضرت رسول به آن در علم كلام مشروحا بحث شده است .\r\n\r\nبقيه معجزات حضرت رسول كه در موارد مختلفه بمعرض ظهور رسيده\r\n\r\n1 - آمدن درخت به حضور حضرت\r\n- امير المؤمنين عليه السّلام در خطبهء قاصعه فرموده :\r\nمن خدمت حضرت رسول صلى اللَّه عليه و آله بودم كه اشراف قريش خدمت او رسيدند و گفتند : يا محمد تو أمر بزرگى را مدعىشده‌اى ، پدران و هم‌چنين كسى از اهل بيت و خاندان شما از اين گونه ادعاها نكردند ، ما اكنون از شما مطلبى را مىپرسيم اگر پاسخ ما را دادى تصديق نبوت و رسالت تو را خواهيم كرد ، اگر چنانچه از جواب آن عاجز شدى معلوم است كه در ادعاى خود صادق نيستى .\r\nحضرت فرمود : سؤال شما چيست ؟ عرض كردند : اين درخت را كه اكنون در مقابل ما قرار گرفته امر كن تا از زمين كنده شود و با ريشه‌هاى خود در نزد ما حاضر گردد و جلو شما توقف كند ، حضرت فرمود : خداوند به همه چيز قادر است ، اگر پروردگار اين كار را انجام دهد شما ايمان خواهيد آورد ، و به حق گواهى ميدهيد ؟ گفتند : آرى حضرت فرمود : من اينك خواسته‌هاى شما را انجام خواهم داد ، ليكن ميدانم شما هرگز طالب خير و سعادت نبوده‌ايد ، و من در ميان شما كسانى را مىبينم كه به چاه افكنده خواهند شد ، و اشخاصى را مينگرم كه مردمان متفرق را دور يك ديگر جمع مىكنند ، و حزب و جمعيت درست مينمايند .\r\n\r\n","description":"","footnote":"","page_name":" 28 ","page_number":44},
  {"content":"\r\n\r\nپس از اين فرمود : اى درخت اگر به خدا و روز جزا ايمان دارى ، و ميدانى كه من رسول پروردگار هستم از جاى خود حركت كن و باذن خداوند در مقابل من قرار گير ، امير المؤمنين عليه السّلام فرمود : به خداوند قسم درخت از محل خود كنده شد و در حالى كه جوش و خروشى هم ميكرد خدمت حضرت رسول توقف كرد ، و مانند پرندگان كه بالهاى خود را پهن ميكنند ، شاخه‌هاى خود را روى آن حضرت باز كرد ، مقدارى از شاخه‌ها روى سر حضرت قرار گرفت ، و بعضى هم بر پشت من نشست .\r\nدر اين هنگام قريش به اين جريان نگاه ميكردند ، و از روى تكبر و نخوت گفتند : امر كن نصف آن نزد شما بيايد ، و نصف ديگرش در جاى خود توقف كند ، حضرت امر فرمود درخت هم اطاعت كرد ، و با وضع شگفت‌انگيزى رو به آن جناب كرد باندازه‌اى كه نزديك بود به بدن او چسبيده شود ، آنان بار ديگر از روى كفر و عناد گفتند : امر كن اين نصف هم به نصف ديگر ملحق گردد ، حضرت امر فرمود آن نصف به جاى اول خود برگشت .\r\nامير المؤمنين عليه السّلام فرمود : من گفتم : خدائى جز خداى يكتاى بيهمتا نيست يا رسول اللَّه من اولين كسى هستم كه به اين موضوع اقرار ميكنم و ايمان مىآورم من اعتقاد دارم كه اين درخت اين كارهائى را كه انجام داد بفرمان پروردگار بود و اين عمل درخت تصديق نبوت و رسالت تو و هم‌چنين براى احترام فرمايش تو بود ، اشراف قريش گفتند : اين عمل شما سحر و جادوگرى است و آيا جز اين ( مقصودشان امير المؤمنين عليه السّلام بود ) ديگرى شما را تصديق مىكند ؟ !\r\n\r\n2 - بيرون شدن آب از ميان انگشتان حضرت رسول صلى اللَّه عليه و آله\r\nدر يكى از مسافرتها اصحاب آن حضرت از بىآبى شكايت كردند و خدمت پيغمبر عرض نمودند : ما از نبودن آب در معرض هلاك و تلف قرار گرفته‌ايم فرمود :\r\nناراحت نباشيد خداوند با من هست و من كارهاى خود را به پروردگار واگذار ميكنم .\r\nدر اين هنگام حضرت رسول صلى اللَّه عليه و آله مشك آبى را طلبيد و مقدارى آب بر وى پاشيد ، پس از اين دست مبارك خود را در آن قرار داد ، در اين هنگام آب از ميان\r\n\r\n","description":"","footnote":"","page_name":" 29 ","page_number":45},
  {"content":"\r\n\r\nانگشتان مبارك او جارى شد ، و مردم را براى آشاميدن آب طلب كردند ، همه آنان از آن آب سيراب شدند ، در حالى كه عدد آنها از هزار نفر هم بيشتر بود ، حضرت ميفرمود :\r\nمن گواهى مىدهم كه رسول حقيقى خداوند هستم .\r\n\r\n3 - ناله و فرياد ستون در فراق حضرت رسول صلى اللَّه عليه و آله .\r\nدر مسجد پيغمبر صلى اللَّه عليه و آله درخت خشكى بود كه حضرت بر او تكيه ميكرد و براى مردم موعظه ميفرمود ، هنگامى كه جمعيت مسلمين رو بافزايش نهاد ، براى آن بزرگوار منبرى درست كردند ، موقعى كه حضرت رسول بالاى منبر تشريف بردند ، از اين ستون خشكيده فرياد و ناله‌اى مانند فرياد شير شنيده شد ، حضرت از منبر پائين آمد و درخت را در بر گرفت ، و او مانند كودكان كه مورد نوازش مادران قرار ميگيرند از ناله و فرياد باز ايستاد .\r\n\r\n4 - حضرت رسول صلى اللَّه عليه و آله و گوسفند ام معبد .\r\nحضرت خاتم النبيين صلى اللَّه عليه و آله هنگامى كه از مكه به طرف مدينه مهاجرت ميفرمود ابو بكر و عامر بن فهيره ، و عبد اللَّه بن اريقط ليثى نيز در خدمت آن جناب بودند ، در اين هنگام به خيمهء امّ معبد خزاعيه رسيدند ، امّ معبد در حالى كه جامه‌اى را به خود پيچيده بود ، در كنار خيمهء خود نشسته بود .\r\nحضرت رسول و همراهان از وى مقدارى گوشت و خرما خواستند ، ليكن وى چيزى نداشت تا به آنان بفروشد در اين موقع حضرت و همراهانش زاد و توشه‌اى نداشتند و لذا از اين زن طعام و غذا طلب كردند ، ام معبد گفت : اگر ما چيزى داشتيم احتياجات شما را رفع ميكرديم ، و نميگذاشتيم شما از بىطعامى ناراحت شويد .\r\nدر اين هنگام حضرت رسول صلى اللَّه عليه و آله به گوشهء خيمه نظر افكند ، فرمود : اى ام معبد پس اين گوسفند چيست ؟ عرض كرد : اين گوسفند به علت مرضى كه دارد از ساير گوسفندان باز مانده است ، حضرت فرمود : آيا در پستان او شيرى وجود دارد ؟ عرض كرد : اين گوسفند مريض است و در پستان او شير وجود ندارد ، حضرت فرمود :\r\nآيا اجازه ميدهى من او را بدوشم ؟ عرض كرد آرى پدر و مادرم فدايت گردد ، اگر\r\n\r\n","description":"","footnote":"","page_name":" 30 ","page_number":46},
  {"content":"\r\n\r\nدر پستان او چيزى باشد شما در دوشيدن مجاز هستيد .\r\nحضرت رسول صلى اللَّه عليه و آله گوسفند را طلبيد و با دست مبارك خود پستان او را گرفت ، و نام خدا را بر زبان جارى كرد و گفت : خداوندا مرا در گوسفند اين زن بركت مرحمت كن ، در اين هنگام گوسفند پاهاى خود را از هم باز كرد و شير از پستانش جارى گرديد ، حضرت ظرفى را طلب كرد تا با دست خود شير گوسفند را بدوشد در اين موقع ظرفى كه وسيله آب خورى آن جماعت بود خدمت پيغمبر آوردند ، حضرت از گوسفند مقدارى شير دوشيد باندازهء كه روغن و چربى آن بالا آمد .\r\nحضرت رسول صلى اللَّه عليه و آله ابتدا از آن شير مقدارى به ام معبد مرحمت فرمودند و او از آن آشاميد تا آنگاه كه سير شد ، و پس از اين اصحاب خود را نيز مشروب كرد و در آخر همه خودش هم ميل فرمود ، و گفت : ساقى قوم بعد از اينكه ديگران سيراب شدند مىخورد ، بارى همگان از شير اين گوسفند استفاده كردند ، و پس از مدتى تشنگى و گرسنگى كاملا سيراب شدند .\r\nحضرت رسول صلى اللَّه عليه و آله بار ديگر از اين گوسفند شير دوشيد ، و پس از مدتى استراحت از اين محل گذشتند ، پس از اينكه پيغمبر صلى اللَّه عليه و آله تشريف بردند زوج اين زن ابو معبد از راه رسيد ، و يك عدد بز لاغرى هم با خود آورده بود ، هنگامى كه چشمش به شير افتاد گفت : اين شير را از كجا آورده‌ايد ؟ در اين جا گوسفندى كه شير بدهد موجود نبود و بقيه گوسفندان هم از اين محل دور بودند ام معبد گفت : نه به خدا قسم مرد با بركتى از منزل ما عبور كرد و قضاياى او از اين قرار است - مرحوم طبرسى رضوان اللَّه عليه اين خبر را تا اينجا نقل كرده و بقيه اين داستان مفصل است و در كتب حديث و تواريخ ضبط گرديده .\r\n\r\n5 - خبر سراقة بن جعشم .\r\nهنگامى كه حضرت رسول صلى اللَّه عليه و آله از غار ثور به طرف مدينه حركت فرمودند ، سراقة بن جعشم بدنبال آن حضرت رفت ، او در نظر داشت پيغمبر را دستگير كند و به مشركين تحويل دهد ، تا جاه و مقام او در نزد آنها بيشتر گردد ، وى حضرت رسول را\r\n\r\n","description":"","footnote":"","page_name":" 31 ","page_number":47},
  {"content":"\r\n\r\nتعقيب مينمود ، موقعى كه به آن جناب رسيد يقين نمود كه به مقصود خود رسيده و هنگامى كه در پى فرصت بود و ميخواست نيت و قصد خود را انجام دهد ناگهان دست و پاى اسبش به زمين فرو رفت .\r\nسراقة بن جعشم در اين هنگام كه به اين بلاى ناگهانى گرفتار شد ، در بيابان خشك و لم يزرعى بود ، وى يقين كرد كه اين يك نوع بلائى است كه از آسمان براى او نازل شده است ، و لذا فرياد زد : يا محمد از خداى بخواه تا اسبم را رها كند ، و با خداوند عهد خواهم كرد كه احدى را بر عليه شما راهنمائى نكنم حضرت نيز تقاضاى او را قبول فرمودند و از پروردگار خواستند تا اسب وى را نجات دهد .\r\nدر اين هنگام اسب وى از جاى خود حركت كرد ، و مثل اين بود كه از بندى رهائى يافته است ، سراقة بن جعشم مردى باهوش و زرنگ بود از اين موضوع دريافت اين مطلب با جاى بزرگى ارتباط دارد و در آيندهء نزديكى حوادثى پيش خواهد آمد و براى همين جهت به حضرت رسول عرض كرد : براى من امان‌نامه‌اى بنويس پيغمبر هم خواستهء او را مورد عمل قرار داد وى امان‌نامه را از آن جناب گرفت و برگشت .\r\nمحمد بن اسحاق گويد : ابو جهل در مورد سراقة بن جعشم اشعارى گفته بود و سراقة نيز اين ابيات را در جواب او گفت :\r\n أبا حكم و اللَّه لو كنت شاهدا * لأمر جوادى إذ تسيخ قوائمه\r\nعلمت و لم تشكك بأنّ محمّدا * نبىّ ببرهان فمن ذايكاتمه\r\nعليك بكفّ الناس عنه فإنني * أرى أمره يوما ستبدو معالمه \r\nروايت شده حضرت رسول صلى اللَّه عليه و آله به ابو بكر فرمود : مردم را از من منصرف كن ، زيرا براى انبياء شايسته نيست دروغ بگويند ، و لذا هر وقت از ابو بكر سؤال مىكردند شما چه كاره‌ايد ؟ مىگفت : دنبال گم‌شده خود ميروم ! و هر گاه ميپرسيدند پس اين همراه شما كيست ؟ جواب ميداد : اين راهنماى من است !\r\n\r\n6 - حديث غار ثور\r\nحضرت خاتم النبيين صلى اللَّه عليه و آله هنگامى كه در غار « ثور » در نزديكى مكه منزل\r\n\r\n","description":"","footnote":"","page_name":" 32 ","page_number":48},
  {"content":"\r\n\r\nكرده بود تصميم گرفت به طرف مدينه حركت كند ، اين غار در مكانى قرار گرفته بود كه همواره محل عبور مرور كاروان و آمد و رفت چوپانان بود ، مشركين مكه موقعى كه متوجه شدند كه حضرت از مكه رفته است او را تعقيب كردند ، با اينكه پيغمبر در غار ثور نشسته بود و كفار قريش را كه دنبال او را داشتند ميديد ، ليكن خداوند جلو چشم آنها پرده كشيد ، و آنان قادر نبودند آن جناب را مشاهده بنمايند پروردگار عنكبوت را برانگيخت و دهان غار را پرده كشيد ، و حضرت رسول صلى اللَّه عليه و آله در پشت پردهء عنكبوت از كيد و مكر و حيله و نيرنگ مشركين محفوظ ماند ، كفار مكه از دسترسى به پيغمبر مأيوس شدند و نوميد برگشتند . سيد اسماعيل حميرى شاعر معروف در اين باره گفته :\r\n حتى اذا قصدوا لباب مغارة * القوا عليه نسيج غزل العنكب\r\nصنع الاله له فقال فريقهم : * ما في المغار لطالب من مطلب\r\nميلوا و صدّهم المليك و من يرد * عنه الدفاع مليكه لم يعطب \r\nدر اين هنگام خداوند متعال دو كبوتر وحشى را به در غار رهنمائى فرمود ، و اين دو كبوتر در اين مكان جا گرفتند ، موقعى كه جوانان قريش از قبائل مختلف در حالى كه هر كدام شمشير و چوبى در دست داشتند نزديك غار رسيدند ، و مقدار چهل ذرع بين آنان و حضرت رسول فاصله بود ، مردى از ميان مشركين با عجله به طرف غار رفت تا آنجا را تحت نظر بگيرد اين مرد بلافاصله از طرف غار برگشت رفقايش پرسيدند چرا برگشتى ؟ مىخواستى درون غار را هم نگاه كنى گفت : در غار كبوترها را ديدم و فهميدم كه در درون آن كسى نيست ، حضرت رسول در اين وقت گفتگوهاى آنان را مىشنيد ، و براى اين دو كبوتر دعاى خير فرمود ، و براى آنها حقوقى معين كرد و اين كبوتران در حرم آزاد مىباشند و كسى حق تعرض به آنها را ندارد .\r\n\r\n7 - مكالمات گرگ با چوپان در بارهء حضرت رسول صلى اللَّه عليه و آله\r\nچوپانى گوسفندهاى خود را ميچرانيده روزى مختصر غفلتى برايش پيش آمد و از گوسفندان غافل شد ، در اين هنگام گرگى از راه رسيد و گوسفندى را ربود ،\r\n\r\n","description":"","footnote":"","page_name":" 33 ","page_number":49},
  {"content":"\r\n\r\nچوپان متوجه شد گرگ گوسفند را گرفته و مىبرد ، وى گرگ را دنبال كرد ، هنگامى كه گرگ متوجه شد كه چوپان وى را تعقيب مىكند گوسفند را به زمين افكند پس از اين با كلام روشنى با چوپان سخن گفت ، و از جملهء سخنان گرگ اين بود كه :\r\nشما روزى خداوند را از من منع مىكنيد ، چوپان گفت : عجب است كه گرگ سخن مىگويد ! گرگ گفت : تعجب از شما زيادتر است ، و بايد مردم از شما عبرت بگيرند اينك محمّد در مكه مردم را به طرف حق دعوت مىكند شما به او توجهى نداريد .\r\nچوپان در اين هنگام به خود آمد ، و از كلمات گرگ برايش روشنائى حاصل شد و عقل و رشدش را به كار بست ، پس از اين جريان به طرف حضرت رسول صلى اللَّه عليه و آله آمد و مسلمان شد ، و در اعقاب خود شرفى به جاى گذاشت ، فرزندان اين چوپان همواره به اين فضيلت افتخار ميكردند ، و ميگفتند : ما فرزندان آن شخصى هستيم كه با گرگ سخن گفته است .\r\n\r\n8 - تكلم ذراع مسموم با حضرت خاتم النبيين صلى اللَّه عليه و آله .\r\nزنى از يهوديان خيبر گوسفندى را كه قبلا مسموم كرده بود براى حضرت رسول صلى اللَّه عليه و آله هديه فرستاد ، وى قبلا پرسيده بود كدام يك از اعضاى گوسفند مورد علاقه پيغمبر است ، به او گفتند ، حضرت رسول به ذراع بيشتر علاقه دارد ، او هم ذراع گوسفند را مسموم كرد ، حضرت خاتم النبيين صلى اللَّه عليه و آله اصحاب خود را براى خوردن گوشت هديه شده دعوت كرد ، هنگامى كه غذا را حاضر كردند آن جناب فرمود : اين طعام را برداريد ، زيرا كه وى به من ميگويد : من مسموم هستم .\r\nممكن است گفته شود : كه علت برداشتن طعام براى سوء ظنى است كه حضرت رسول صلى اللَّه عليه و آله نسبت به آن زن يهوديه داشت ، اين احتمال درست نيست ، زيرا كه اگر مطلب چنين بود و پيغمبر در بارهء وى گمان بد داشت ، هديه او را قبول نميكرد ، و اصحاب خود را هم براى خوردن آن گوشت دعوت نميفرمود بلكه حضرت رسول صلى اللَّه عليه و آله قبل از اينكه ذراع با وى تكلم كند مقدارى از آن گوشت را ميل فرموده بود ، و گوشت مسموم هم اثر خود را در بدن مبارك او گذاشت ، لذا سالى يك بار براى حضرت\r\n\r\n","description":"","footnote":"","page_name":" 34 ","page_number":50},
  {"content":"\r\n\r\nاز اين جهت ناراحتى پيش مىآمد ، و حتى علت و سبب شهادتش هم از همين گوشت مسموم بوده و مسموميت حضرت از اين جهت بود تا معلوم گردد كه وى نيز مانند ساير مردمان است و پيغمبر در اين گونه امور با ساير مردم فرقى ندارد .\r\n\r\n9 - اطعام حضرت رسول صلى اللَّه عليه و آله اصحاب خود را .\r\nدر روز جنگ احزاب زاد و توشه اصحاب پيغمبر تمام شد ، و آنان از نبودن طعام و غذا سخت ناراحت شدند ، و نزديك بود كه همهء آنها از بين بروند ، در اين هنگام يكى از ياران آن حضرت كه مختصر غذائى داشت از آن جناب دعوت كرد تا مهمان وى باشد .\r\nموقعى كه پيغمبر در مجلس آن مرد حاضر شد ، ديگران هم در آنجا شركت كردند ، ميزبان حضرت هم غذاى مختصرى كه براى يك و يا دو نفر بيشتر نبود حاضر داشت ، حضرت رسول صلى اللَّه عليه و آله متوجه قضيه شد ، و به ميزبان گفت : پارچه‌اى روى ظرف غذا بيندازيد ، در اين هنگام حضرت ظرف طعام را پيش كشيد ، و همه آنان را كه هزاران نفر بودند اطعام فرمود ، آنان هم كاملا اشباع شدند ، و غذا هم مانند اول ماند و از وى چيزى كسر نشد .\r\n\r\n10 - اطعام حضرت رسول صلى اللَّه عليه و آله جماعت زيادى را با خرماى مختصرى\r\nهنگامى كه پيغمبر صلى اللَّه عليه و آله در جنگ تبوك بودند ، عده‌اى از اصحاب و فقراى مسلمين پيرامون وى جمع شدند ، و از گرسنگى شكايت كردند ، حضرت رسول باقى ماندهء توشهء آنها را كه مقدار كمى خرما بود طلب كرد و آنها را به زمين ريخت و مردم هم اطراف او را گرفتند ، حضرت دست مبارك خود را روى آن چند دانه خرما گذاشت و فرمود اينك بخوريد ، مردم هم از آن خرماها ميخوردند تا سير شدند ، و خرما نيز همچنان به حال خود بود و مردم هم اين جريان را به چشم خود ميديدند .\r\n\r\n11 - سيراب كردن حضرت رسول صلى اللَّه عليه و آله ياران خود را .\r\nحضرت خاتم النبيين صلى اللَّه عليه و آله در جنگ تبوك به آبى رسيدند كه فوق العاده كم بود\r\n\r\n","description":"","footnote":"","page_name":" 35 ","page_number":51},
  {"content":"\r\n\r\nو حتى يكنفر را هم سيراب نميكرد ، اصحاب آن جناب در اين هنگام بسيار تشنه بودند و از بىآبى به او شكايت كردند ، پيغمبر در اين وقت تيرى از تيركش بيرون كرد و به يكى از اصحاب مرحمت فرمود ، و پس از اين به وى فرمود : اين تير را در چاه فرو بر وى نيز طبق فرمان پيغمبر آن تير را در چاه آب فرو برد ، در اين هنگام آب از چاه بيرون شد و تا بالاى آن رسيد ، همه اصحاب و مسافران از آب خوردند و سيراب شدند در حالى كه سى هزار نفر بشمار ميرفتند ، و در ميان اين جماعت عده‌اى از منافقين هم حضور داشتند ، اگر چه باطنا با آن حضرت موافق نبودند .\r\n\r\n12 - تكلم آهو با حضرت رسول صلى اللَّه عليه و آله .\r\nروزى حضرت رسول صلى اللَّه عليه و آله از محلى عبور ميفرمود ، در اين هنگام آهوئى كه در دامى گير كرده بود به آن جناب شكايت برد ، آهو گفت : يا رسول اللَّه من كودكى دارم كه احتياج به شير من دارد ، من اكنون در اين دام گرفتارم و كودكم گرسنه مانده است ، اينك مرا از اين دام برهان تا كودك خود را شير دهم .\r\nحضرت فرمود : من چگونه شما را آزاد كنم و حال اينكه صاحب دام اكنون در اينجا نيست ، آهو گفت : شما مرا رها كنيد من پس از اينكه كودكم را شير دادم مراجعت خواهم كرد ، پيغمبر صلى اللَّه عليه و آله به اين شرط او را از دام صياد رهانيد ، و در آن جا توقف فرمود تا آهو مراجعت كرد ، در اين هنگام صاحب دام نيز از راه رسيد ، حضرت از آهو شفاعت نمود ، صياد نيز او را رها كرد ، پس از اين مردم اين محل را مسجدى ساختند .\r\n\r\n13 - شكايت مردم به حضرت رسول صلى اللَّه عليه و آله در بارهء آب تلخ .\r\nجماعتى خدمت پيغمبر صلى اللَّه عليه و آله رسيدند ، و از شورى و تلخى آب محل خود شكايت كردند و عرض كردند : يا رسول اللَّه آب محل ما بسيار شور است و مردم از تشنگى ناراحت هستند و آب شيرين هم از ما دور افتاده و ما قادر به استفاده از آن نيستيم .\r\nحضرت رسول صلى اللَّه عليه و آله در معيت گروهى از ياران خود به محلهء آنان تشريف بردند هنگامى كه بر سر چاه آب آن قوم رسيدند مقدارى از آب دهان خود را بر آن چاه افكندند\r\n\r\n","description":"","footnote":"","page_name":" 36 ","page_number":52},
  {"content":"\r\n\r\nو پس از اين عمل مراجعت فرمودند ، اين آب علاوه بر اينكه تلخ و شور بود از جريان نيز بازمانده بود .\r\nپس از اين جريان آب گوارائى از اين محل جريان يافت ، و ساليان درازى مردم اين آب را از يك ديگر ارث ميبردند ، و اين امر را يكى از مفاخر و شرافت قوم خود ميدانستند ، و البته اين مردم حق هم داشتند كه در اين باره فخر و مباهات كنند هنگامى كه اين عمل حضرت رسول صلى اللَّه عليه و آله در همه جا منتشر شد ، و خداوند متعال صداقت و راستگوئى وى را تأكيد فرمود ، جماعتى از مسيلمهء كذاب درخواست كردند كه وى نيز مانند اين عمل پيغمبر را انجام دهد ، او هم بالاى چاه آبى رفت و آب دهان خود را در وى انداخت ، آب شور و بىمزه شد ، و اكنون اين آب در آن منطقه موجود است .\r\n\r\n14 - شفاء كودكى از بركت حضرت رسول صلى اللَّه عليه و آله .\r\nروزى زنى كودك خود را در حالى كه مريض و ناتوان بود خدمت حضرت آورد و اميدوار بود كه آن حضرت با دست مبارك وى را مس نمايد و براى او دعا كند تا خداوند ناخوشى وى را بهبودى بخشد ، پيغمبر دست خود را بر سر كودك كشيد در اين هنگام موى سر او برآمد و مرضش نيز بهبودى يافت اين مطلب به يمامه رسيد و زنى كودك خود را نزد مسيلمه برد ، او دست خود را بر سر آن كودك كشيد ، در اين وقت موى سر او ريخت ، و اعقاب او نيز هم‌چون پدر خود موى سر ندارند .\r\n\r\n15 - حديث گوسفندان طائفهء عبد القيس .\r\nجماعتى از قبيلهء عبد القيس خدمت حضرت رسول صلى اللَّه عليه و آله رسيدند و گوسفندان خود را نيز همراه داشتند ، از پيغمبر درخواست كردند كه براى گوسفندان آنها علامتى بگذارد ، تا از ساير گوسفندان تميز داده شوند ، حضرت خاتم النبيين سلام اللَّه عليه و آله انگشت مبارك را در گوش آن گوسفندان فرو برد ، و بلافاصله گوش آنها سفيد شد نسل و نژاد اين گوسفندان هم اكنون نيز گوش آنان سفيد مىباشد .\r\n\r\n16 - حديث استسقا .\r\nمدتى در مدينه باران زيادى مىآمد ، مردم از زياد آمدن باران نگران شدند\r\n\r\n","description":"","footnote":"","page_name":" 37 ","page_number":53},
  {"content":"\r\n\r\nو بيم داشتند كه خانه‌ها و ساختمانهاى آنان خراب گردد ، در اين هنگام حضرت رسول صلى اللَّه عليه و آله فرمود : « اللهم حوالينا لا علينا » يعنى خداوندا امر كن باران در اطراف مدينه ببارد و در شهر و خانه‌هاى ما نيايد .\r\nپس از دعاى حضرت رسول ابرها از هم باز شد و فضاى بالاى شهر روشن گرديد و ابرها دور مدينه حلقه زدند در اين موقع در ميان شهر آفتاب مىتابيد و ليكن در اطراف آن باران بشدّت مىآمد اين جريان را مؤمن و كافر هر دو مينگريستند هنگامى كه پيغمبر اين منظره را مشاهده فرمود خنده‌اش گرفت به اندازهء كه نواجدش نمايان گرديد و گفت : خوشا به حال ابو طالب اگر اكنون زنده بود چشمش از اين منظره روشن ميشد و بعد فرمود : كسى هست ابيات او را براى ما بخواند .\r\nدر اين هنگام امير المؤمنين عليه السّلام از ميان جمعيت برپا خواست و عرض كرد :\r\nيا رسول اللَّه گويا مقصود شما از قول ابو طالب اين اشعار باشد كه وى گفته :\r\n و أبيض يستسقى الغمام بوجهه * ثمال اليتامى عصمة للأرامل\r\nيطوف به الهلاك من آل هاشم * فهم عنده من نعمة و فواضل \r\n\r\n17 - انداختن حضرت رسول صلى اللَّه عليه و آله سنگريزه‌ها را به طرف مشركين .\r\nحضرت خاتم النبيين صلى اللَّه عليه و آله در روز جنگ بدر دست‌هاى خود را از سنگريزه پر كرد و به طرف مشركين انداخت و فرمود : « شاهت الوجوه » سياه باد اين چهره‌ها خداوند متعال به اين سنگهاى ريز اهميت زيادى داد هر كدام از مشركين كه از اين سنگها مورد اصابت قرار گرفته بودند ديدگان آنها گرفته شده بود و جلوى خود را نميديدند .\r\nدر اين موقع مسلمين به آنان حمله كردند عده‌اى را كشتند و جماعتى را نيز به اسيرى گرفتند مشركين حيران و سرگردان مانده و قادر نبودند راه تميز دهند همواره خاكهاى چشم خود را پاك ميكردند .\r\n\r\n","description":"","footnote":"","page_name":" 38 ","page_number":54},
  {"content":"\r\n\r\n\r\n18 - گم شدن ناقهء حضرت رسول صلى اللَّه عليه و آله .\r\nهنگامى كه ناقهء پيغمبر صلى اللَّه عليه و آله گم شده بود منافقين در مدينه به فتنه‌انگيزى برخاستند و گفتند : وى از آسمان بما خبر ميدهد و ليكن از محل ناقه‌اش بىاطلاع است ، هنگامى كه حضرت از فتنه‌انگيزى منافقين و وساوس شياطين مطلع شد حالات ناقه را كه وى اكنون در كجا واقع شده براى مردم بيان فرمود و گفت : ناقه اينك در كنار درختى مىباشد و جريان كار او از اين قرار است ، عده‌اى رفتند او را همانطور كه پيغمبر وصف كرده بود مشاهده كردند .\r\n\r\n19 - حديث انشقاق قمر .\r\nموقعى كه حضرت رسول صلى اللَّه عليه و آله در مكه اقامت داشت مشركين از وى خواستند تا ماه را به دو نيم كند اين جريان در اوائل مبعث واقع شد و قرآن نيز به اين موضوع ناطق است عبد اللَّه مسعود گويد : ماه از هم شكافته شد و دو پاره گرديد كفار مكه پس از ديدن اين جريان گفتند : اين يك نوع جادوگرى است كه ابن ابى كبشه انجام ميدهد اينك بنگريد مسافرينى كه از اطراف مىآيند اگر آنان اين جريان را مشاهده كرده‌اند كه اين مرد راستگو است ، و اگر چنانچه آنها از اين قضيه اظهار بىاطلاعى كردند معلوم است كه وى شما را مسحور كرده است .\r\nراوى گويد : مسافرينى كه از راه رسيدند گفتند : ما جريان انشقاق ماه را مشاهده كرديم ، مرحوم طبرسى رحمة اللَّه عليه گويد : بخارى صاحب صحيح به اين حديث در كتاب خود استشهاد كرده است .\r\n\r\n20 - بهبودى يافتن چشم يكى از اصحاب بدست حضرت رسول صلى اللَّه عليه و آله\r\nيكى از اصحاب حضرت رسول صلى اللَّه عليه و آله در يكى از جنگها تيرى به چشمش اصابت كرد و خون زيادى از ديدگانش جارى گرديد و چشمش نيز بر گونه‌هاى او آويزان شد اين مرد صحابى حضور حضرت رسيد و از وى استغاثه كرد پيغمبر هم با دست خود چشم او را به جاى خود گذاشت باندازه‌اى كه از چشم ديگرش هم بهتر و تيزتر شد .\r\n\r\n","description":"","footnote":"","page_name":" 39 ","page_number":55},
  {"content":"\r\n\r\n\r\n21 - بهبودى يافتن ابو براء از بركت حضرت رسول صلى اللَّه عليه و آله .\r\nابو براء ملاعب الاسنة به مرض استسقاء گرفتار بود وى لبيد بن ربيعه را خدمت حضرت رسول صلى اللَّه عليه و آله فرستاد ، و مقدارى اشياء نفيسه و دو عدد اسب هم بعنوان هديه براى آن روانه كرد ، هنگامى كه لبيد با اين هدايا خدمت پيغمبر رسيد ، و آنها را عرضه داشت ، حضرت فرمود من هداياى مشركين را قبول نمىكنم .\r\nلبيد عرض كرد : من تا كنون نديده‌ام مردى از طايفه مضر هديه ابو براء را نپذيرد ، حضرت فرمود : من اگر از مشركين هديه قبول مىكردم ، اينك هديه ابو براء را نيز مىپذيرفتم ، لبيد عرض كرد : ابو براء اكنون مريض است وى در نظر گرفته به همين زودى از شما استشفاء كند .\r\nدر اين هنگام حضرت رسول مقدارى خاك از زمين برداشت ، پس از اين آب دهان خود را بر وى افكند و به لبيد داد ، فرمود : اين خاك را با آب ممزوج كنيد و بدهيد ابو براء بخورد ، لبيد خاك را از آن جناب گرفت ليكن خيال كرد حضرت او را مسخره مىكند ، لبيد اين خاك را براى ابو براء برد و او بدستور پيغمبر عمل كرد و از مرضش نجات پيدا نمود .\r\n\r\n22 - شكايت شتر به حضرت رسول صلى اللَّه عليه و آله .\r\nهنگامى كه حضرت خاتم النبيين از غزوهء بنى ثعلبة مراجعت ميكردند ، اشترى به آن جناب شكايت برد ، حضرت فرمود ميدانيد اين شتر چه ميگويد ؟ جابر گويد :\r\nما گفتيم : خدا و رسول به اظهارات او داناترند ، حضرت به اصحاب خود فرمودند :\r\nاين شتر مىگويد : صاحب من مدتى از من بار كشيده اينك كه پير شده و پشتم زخم گرديده است ، مىخواهد مرا بكشد و گوشتم را بفروشد .\r\nپيغمبر فرمود : يا جابر اكنون باتفاق اين شتر نزد صاحب او برويد ، و او را با خود در اين جا حاضر كنيد ، جابر گويد : عرض كردم : به خداوند سوگند من صاحب اين شتر را نمىشناسم ، فرمود : اين شتر صاحبش را بشما معرفى خواهد كرد ، جابر گويد : به اتفاق شتر رفتيم تا به محله « بنى حنظله » يا « بنى واقف » رسيديم گفتم :\r\n\r\n","description":"","footnote":"","page_name":" 40 ","page_number":56},
  {"content":"\r\n\r\nكدام يك از شما صاحب اين شتر هستيد ؟ يكنفر از ميان جمعيت گفت : صاحب شتر من هستم .\r\nگفتم : هر چه زودتر نزد رسول خدا حاضر گرديد ، من و اين مرد و شتر هر سه خدمت پيغمبر رسيديم ، حضرت فرمود : شتر شما از شما شكايت دارد و ادعاهاى او از اين قرار است ، عرض كرد شترم راست ميگويد ، فرمود : پس اينك او را به من به فروش ، عرض كرد : او را به شما بخشيدم ، حضرت فرمود : او را به من بفروشيد .\r\nدر اين هنگام وى شتر خود را به حضرت رسول صلى اللَّه عليه و آله فروخت ، پيغمبر پس از اينكه شتر را از او خريدند با دست خود به صورت او زدند ، و او را واگذاشتند تا در اطراف مدينه به آزادى بچرد ، جابر گويد : اين مرد پس از اين جريان از ما جدا نشد ، و هر گاه در صبح و شام خدمت پيغمبر ميرسيد ، آن جناب عطايائى به وى مرحمت ميفرمود . جابر گفت : من اين شتر را بعد از اين ديدم در حالى كه زخمش خوب شده و به حالت اوليه برگشته بود .\r\n\r\n23 - دفع ضرر ابو جهل از حضرت رسول صلى اللَّه عليه و آله .\r\nابو جهل پيمان بسته بود كه با سنگى فرق مبارك پيغمبر صلى اللَّه عليه و آله را بشكافد ، و تصميم گرفته بود هنگامى كه آن جناب به سجده ميرود نيت شوم و پليد خود را بمرحلهء عمل برساند ، حضرت رسول موقعى كه نماز مىخواند در بين ركن اسود و يمانى مىايستاد و كعبه را بين خود و شام قرار ميداد ، موقعى كه به نماز مشغول ميشد ابو جهل سنگ را برميداشت تا فرصت را دريابد و به آن جناب آسيب برساند .\r\nدر اين هنگام كه پيغمبر به نماز اشتغال داشت و به سجده ميرفت ابو جهل به آن حضرت نزديك مىگرديد و چون قصد مىكرد ضربهء خود را بزند ناگهان با چهره درهم ريخته و حالت پژمرده از قصد خود منصرف مىشد و برمىگشت و از شدت ترسى كه برايش عارض شده بود ، رنگ و رويش كاملا تغيير پيدا كرده و دستهايش از حركت باز مانده بود .\r\nدر اين وقت عدهء از مردان قريش به پا خواستند و گفتند : يا ابا الحكم !\r\n\r\n","description":"","footnote":"","page_name":" 41 ","page_number":57},
  {"content":"\r\n\r\nتو را چه شده ؟ گفت : بين من و او شتران نرينه قوى هيكل و گردن كلفتى كه من هرگز مانند آنها را نديده‌ام حائل شدند ، نزديك بود كه اين شتران با دندان‌هاى خودشان مرا پاره پاره كنند .\r\n\r\n24 - حديث ابو جهل و مرد غريب .\r\nابو جهل از مرد غريبى شترى خريده بود ، هنگامى كه ميخواست پول او را بدهد از قرارداد اول اعراض كرد و خواست از قيمت شتر كه قبلا تعيين شده بود بكاهد ، صاحب شتر در مجلس رسمى قريش حاضر گرديد ، و از ستم ابو جهل به آنان شكايت كرد ، و به حرمت كعبه نزد آنها متذكر شد ، قريش پس از استماع مطالب او وى را خدمت پيغمبر صلى اللَّه عليه و آله فرستادند ، و اين عمل را براى استهزاء حضرت رسول انجام دادند ، اين مرد به پيغمبر پناه برد ، و حضرت نيز به اتفاق او درب منزل ابو جهل رفتند ، پيغمبر درب منزل را كوبيد ، ابو جهل نيز آن جناب را شناخت ، و در حالى كه ناراحت و مضطرب بود از خانه بيرون شد .\r\nهنگامى كه چشمش به حضرت رسول صلى اللَّه عليه و آله افتاد گفت : خوش آمديد يا أبا القاسم پيغمبر فرمود : حق اين مرد غريب را بدهيد ، گفت : آرى اكنون خواهم داد ، وى فورا بدون تأخير حق آن مرد را داد ، پس از اين به ابو جهل گفتند : علت اين قضيه چه بود و شما چگونه فورا پول او داديد ؟ گفت : چيزى را مشاهده كردم كه شما از ديدن او عاجز بوديد ، به خداوند سوگند مار بزرگى بالاى سرم ايستاده و دهان باز كرده بود اگر اندكى غفلت ميكردم و حقوق او را نمىپرداختم مرا مىبلعيد .\r\n\r\n25 - حديث اسماء بنت ابو بكر .\r\nاسماء بنت ابو بكر گويد : هنگامى كه   تَبَّتْ يَدا أَبِي لَهَبٍ   نازل گرديد ام جميل دختر حرب كه زوجهء ابو لهب بود بسيار ناراحت شد ، و با چشمان كجش فرياد و جوش و خروشى راه انداخته بود و ميگفت : « مدمّما أبينا ، و دينه قلينا ، و أمره عصينا » در اين هنگام حضرت رسول در مسجد نشسته بود ، و ابو بكر هم در خدمت آن جناب بودند هنگامى كه ابو بكر چشمش به امّ جميل افتاد عرض كرد : يا رسول اللَّه ، امّ جميل\r\n\r\n","description":"","footnote":"","page_name":" 42 ","page_number":58},
  {"content":"\r\n\r\nبه طرف ما مىآيد و من ميترسم از طرف او به شما آسيبى برسد ، حضرت فرمود : او مرا نخواهد ديد ، در اين وقت پيغمبر چند آيه از قرآن را خواندند و به كلام خدا پناهنده شدند ، و از جمله آياتى كه قرائت فرمودند اين آيهء شريفه بود :  وَ إِذا قَرَأْتَ الْقُرْآنَ جَعَلْنا بَيْنَكَ وَ بَيْنَ الَّذِينَ لا يُؤْمِنُونَ بِالْآخِرَةِ حِجاباً مَسْتُوراً  .\r\nدر اين هنگام امّ جميل آمد نزد ابو بكر توقف كرد ولى حضرت رسول صلى اللَّه عليه و آله را نديد و گفت : يا ابا بكر به من اطلاع دادند كه صاحب تو مرا هجو كرده است ، ابو بكر گفت : به پروردگار كعبه سوگند صاحب من تو را هجو نكرده است ، وى پس از اين گفتار از نزد ابو بكر رفت و ميگفت : قريش ميداند كه من دختر رئيس آنها هستم .\r\n\r\n26 - رفتن وليد بن مغيرهء مخزومى براى كشتن حضرت رسول صلى اللَّه عليه و آله .\r\nابن عباس گويد : جماعتى از بنى مخزوم مانند ابو جهل و وليد بن مغيره با يك ديگر قرار گذاشته بودند حضرت رسول صلى اللَّه عليه و آله را به قتل رسانند ، هنگامى كه آن جناب به نماز اشتغال داشت وليد بن مغيره را فرستادند تا تصميم آنها را عملى نمايد وليد براى انجام اين توطئه به محلى كه حضرت رسول نماز ميخواند رفت ، وى صداى قرائت آن را مىشنيد و ليكن شخص او را مشاهده نميكرد ، وليد به طرف رفقاى خود رفت و جريان را با آنان در ميان گذاشت .\r\nبعد از اين ابو جهل و وليد باتفاق چند نفر ديگر آمدند ، هنگامى كه به محل نماز آن حضرت رسيدند صداى قرائت را شنيدند ولى خود او را مشاهده نكردند ، و آنان در اين موقع به طرفى كه صوت را مىشنيدند رفتند و متوجه شدند كه صدا از پشت سرشان مىآيد ، در هر صورت اينان قادر نشدند به حضرت خاتم النبيين آسيبى برسانند خداوند در اين باره فرموده :  وَ جَعَلْنا مِنْ بَيْنِ أَيْدِيهِمْ سَدًّا وَ مِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ  .\r\n\r\n27 - حديث سدره\r\nحضرت رسول صلى اللَّه عليه و آله هنگامى كه در جنگ طائف بودند شبانه در حالى كه بر\r\n\r\n","description":"","footnote":"","page_name":" 43 ","page_number":59},
  {"content":"\r\n\r\nمركب خود سوار بود از محلى عبور ميكرد در اين هنگام به وادئى رسيدند كه او را ( نجيب ) ميگفتند ، در اين وادى درختان زيادى از سدر و طلح وجود داشت حضرت در اين وقت روى مركب در خواب سنگينى فرو رفته بودند ، مركب پيغمبر از روى درخت سدر عبور كرد ، و درخت را به دو نيم نمود .\r\nاين درخت هم اكنون به همين حالت مانده و هنوز بهم نيامده و از بين هم نرفته است ، اين قضيه در آن منطقه مشهور مىباشد ، و به سدرة النبىّ معروف شده است .\r\nاين حديث را شيخ ابو سعيد واعظ در كتاب « شرف النبى » آورده است .\r\nمرحوم طبرسى - قدس سره - فرمايد : اگر ما كليه معجزات خاتم النبيين صلى اللَّه عليه و آله را كه در كتب حديث نقل شده ذكر كنيم اين كتاب به طول خواهد انجاميد ، زيرا پيغمبر ما آيات و معجزات زيادى دارد ، بعضى از نويسندگان ذكر كرده‌اند كه معجزات حضرت رسول بالغ بر هزار عدد شده است .\r\n\r\n( اخبار حضرت رسول صلى اللَّه عليه و آله از غائبات )\r\nيكى از دلائل حضرت رسول صلى اللَّه عليه و آله اخبار به غائبات و حوادث گذشته و آينده است در اين مورد مطالب زيادى وجود دارد كه از حد احصاء و شمارش درگذشته است 1 - ابىّ بن كعب روايت كرده كه پيغمبر در بارهء آيهء شريفه  لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ *  فرمود : اين امت به مجد و عظمت و عزت و رفعت خواهند رسيد ، و خداوند آنان را در روى زمين قدرت و سلطنت مىبخشد ، و هر كس از امت من عمل آخرت را براى رسيدن به جاه و جلال دنيا انجام دهد در آن جهان بهره‌اى نخواهد داشت .\r\n2 - بريدهء اسلمي روايت كرده كه حضرت رسول صلى اللَّه عليه و آله فرمود : زود است جماعتى را برانگيخته گردند ، و تو در ميان مردمانى قرار گير كه به طرف خراسان فرستاده خواهند شد ، پس از اينكه بخراسان رفتى در شهر مرو منزل كن ، زيرا كه اين شهر را ذو القرنين بنا كرد و براى او از خداوند بركت خواست ، حضرت فرمود :\r\n\r\n","description":"","footnote":"","page_name":" 44 ","page_number":60},
  {"content":"\r\n\r\nمردمان مرو را هيچ گاه بدى نخواهد رسيد .\r\n3 - ابو هريره گويد : حضرت رسول صلى اللَّه عليه و آله فرمود : قبل از اينكه قيامت برسد گروهى از مردمان عجم كه داراى صورت‌هاى سرخ و دماغهاى پهن و چشمان كوچك هستند با اهالى خوزستان و كرمان جنگ خواهند كرد و چهره‌هاى اين مردم مانند سپر مىباشد .\r\n4 - انس بن مالك گويد : حضرت رسول صلى اللَّه عليه و آله فرمود : شبى در خواب ديدم مثل اينكه در منزل عقبة بن رافع هستم و براى ما دو دانه خرما از خرماى طاب آوردند ، من خرماى اول به عزت و سربلندى در دنيا ، و خرماى دوم را به عافيت در آخرت تعبير كردم و البته دين ما هم پاك است .\r\n5 - از جمله دلائل حضرت رسول صلى اللَّه عليه و آله اخبار به حوادث و وقايعى است كه بعد از او در اين ملت پديد آمده ، و از جمله آن اخبار و گفتار آن جناب است كه فرمود :\r\nشما پس از من كافر خواهيد شد ، و گردن يك ديگر را خواهيد زد اين حديث را بخارى در صحيح خود از ابن عمر روايت كرده است .\r\nابو حازم از سهل بن حنيف روايت كرده كه حضرت رسول فرمود : من قبل از شما در كنار حوض كوثر خواهم بود ، هر كس بر آن حوض وارد شود و از آب آن بياشامد هرگز تشنه نخواهد شد ، عده‌اى بر من وارد خواهند شد كه آنها را مىشناسم و آنان هم مرا ميشناسند ، و ليكن بين من و آنها فاصله ايجاد خواهد شد .\r\nابو حازم گويد : من در حضور نعمان بن ابى عياش اين حديث را براى مردم ميخواندم ، او گفت : من نيز اين روايت را به همين طريق از سهل بن حنيف شنيده‌ام و همچنين گفت : من از ابو سعيد خدرى هم اين حديث را شنيدم و او مقدارى هم بر اين روايت اضافه ميكرد .\r\nدر حديث ابو سعيد دنبال حديث اين است كه : پيغمبر فرمود : خداوندا اينها امت من هستند چرا امروز از خوردن آب كوثر محروم شدند ، جواب آمد اينان بعد از شما مرتكب اعمالى شده‌اند كه شما از آن اطلاع نداريد ، من در اين هنگام خواهم\r\n\r\n","description":"","footnote":"","page_name":" 45 ","page_number":61},
  {"content":"\r\n\r\nگفت : معذب باشند كسانى كه پس از من در دين تغيير و تبديل دادند اين حديث را بخارى در صحيح خود روايت كرده است .\r\nقيس بن ابى حازم گويد : هنگامى كه عايشه از « حوأب » ميگذشت ، فرياد سگها را شنيد و گفت : من گمان دارم از اين سفر برگردم ، زيرا از حضرت رسول صلى اللَّه عليه و آله شنيدم به ما ميگفت : كدام يك از شما خواهيد بود كه سگهاى حوأب بر او پارس خواهند كرد ، زبير گفت : خير شما از اين مسافرت برنگرديد اميد است خداوند بوسيلهء شما بين مردم را اصلاح كند .\r\n7 - حضرت رسول صلى اللَّه عليه و آله روزى بزبير هنگامى كه خدمتش رسيده بود ، و امير المؤمنين در اين وقت در سقيفهء بنى ساعده بودند فرمود : يا زبير آيا علي بن ابى طالب را دوست دارى ؟ عرض كرد : چرا وى را دوست نداشته باشم ؟ ! فرمود : چگونه خواهى بود هنگامى كه از روى ظلم و ستم با وى جنگ كنى .\r\n8 - ابو جروهء مازنى گويد : از علي بن ابى طالب عليه السّلام شنيدم بزبير ميفرمود :\r\nتو را به خداوند قسم مىدهم آيا از پيغمبر صلى اللَّه عليه و آله نشنيدى كه ميفرمود : تو با علي ابن ابى طالب خواهى جنگيد ، و به وى ظلم خواهى كرد ، گفت : آرى شنيدم و ليكن فراموش كردم .\r\n9 - حضرت رسول صلى اللَّه عليه و آله بعمار بن ياسر فرمود : جماعتى ستمگر پس از من ترا خواهند كشت اين حديث را مسلم در صحيح خود تخريج كرده است ، ابو البخترى روايت كرده كه براى عمار بن ياسر مقدارى شير آوردند ، وى هنگامى كه شير را ديد خنده‌اش گرفت ، گفتند : چرا در اين وقت خنديدى ؟ گفت : پيغمبر فرمود : آخرين شربت تو در دنيا مقدارى شير خواهد بود .\r\n10 - حضرت خاتم النبيين صلى اللَّه عليه و آله در بارهء خوارج فرمود : به زودى در امت من جماعتى خوش‌گفتار و بدكردار پيدا خواهند شد ، اينان مردم را به كتاب خداوند دعوت ميكنند و حال اينكه خودشان هيچ خبرى از وى ندارند .\r\nاين گروه قرآن را ميخوانند و ليكن از خواندن آن سودى نخواهند برد ، آنان از\r\n\r\n","description":"","footnote":"","page_name":" 46 ","page_number":62},
  {"content":"\r\n\r\nدين بيرون ميروند همان گونه كه تير از كمان خارج ميگردد ، و اين جماعت به طرف دين نخواهند آمد ، هم‌چنين كه تير به طرف تيركش باز نميگردد ، اينها بد ترين مخلوقات هستند ، خوشا به حال آن كس كه بدست اين طائفه كشته گردد ، و يا با آنان جنگ كند و آنها را بكشد ، و كسى كه اين مردم را بكشد در نزد خداوند مقامش از آنها شايسته‌تر است ، در اين هنگام عرض كردند : يا رسول اللَّه ! علامت اين گونه مردمان چيست ؟ فرمود : نشانهء اين جماعت سر تراشيدن است .\r\nاين حديث را انس بن مالك از حضرت رسول صلى اللَّه عليه و آله نقل كرده است .\r\n11 - حضرت رسول به امير المؤمنين عليه السّلام فرمود : زود است كه امت پس از من در بارهء شما مكر و خدعه كنند .\r\n12 - حضرت خاتم النبيين صلى اللَّه عليه و آله از كشته شدن حجر بن عدى و اصحاب او بدست معاويه خبر دادند ، و اين موضوع را ابو الاسود روايت مىكند .\r\nابو الاسود گويد : هنگامى كه معاويه نزد عايشه رفت ، عايشه گفت : چرا حجر و اصحاب او را كشتى ؟ معاويه گفت : يا ام المؤمنين ! من كشتن اينها را براى اصلاح امت انجام دادم ، و اگر چنانچه از كشتن آنان دست باز ميداشتم ملت را به طرف فساد ميكشانيدند .\r\nعايشه گفت : از حضرت رسول صلى اللَّه عليه و آله شنيدم ميفرمود : زود است در « عذراء » مردمانى كشته شوند ، و خداوند با اهل آسمانها براى كشته شدن اين جماعت به خشم و غضب خواهند آمد .\r\n13 - عبد اللَّه بن رزين غافقى گويد : از علي بن ابى طالب عليه السّلام شنيدم ميفرمود :\r\nاى اهل عراق به همين زودى در « عذراء » هفت نفر كشته خواهند شد ، و مثل اين‌ها مانند اصحاب اخدود است ، پس از فرمايش آن حضرت چندى نگذشت كه حجر بن عدى و اصحاب او در « عذراء » كشته شدند .\r\n14 -\r\n\r\nاخبار آن حضرت به شهادت حضرت سيد الشهداء عليه السّلام\r\nام سلمه گويد : در يكى از روزها پيغمبر به خواب رفته بودند ، پس از اندكى ناگهان از خواب بيدار شدند و قدرى ناراحت و افسرده به نظر ميرسيدند ، بار ديگر به\r\n\r\n","description":"","footnote":"","page_name":" 47 ","page_number":63},
  {"content":"\r\n\r\nخواب رفتند و پس از اندكى باز بيدار گرديدند ، و باز براى سومين بار خوابيدند ، و هنگامى كه از خواب برخاستند در دستشان مقدارى خاك قرمز بود .\r\nام سلمه گويد : عرض كردم : اين خاك چيست كه در دست داريد ؟ فرمود :\r\nاينك جبرئيل به من خبر داد كه فرزند شما حسين عليه السّلام در زمين عراق كشته خواهد شد ، من گفتم : يا جبرئيل زمينى كه وى در آنجا كشته خواهد شد به من نشان بده ، اكنون اين خاك كه در دست دارم از آن زمين است .\r\n15 - انس بن مالك گويد : فرشتهء موكل به باران از حضرت رسول صلى اللَّه عليه و آله اذن گرفت تا خدمت آن بزرگوار برسد ، پيغمبر بوى اذن ورود دادند ، در اين هنگام به امّ سلمه فرمودند : مواظب در منزل باشيد تا كسى داخل نگردد .\r\nدر اين وقت حسين بن على عليهما السّلام از راه رسيد و به سرعت داخل خانه شد ، و بر دوش حضرت رسول قرار گرفت ، فرشته گفت : او را دوست دارى ؟ فرمود : آرى گفت : امت شما در آيندهء نزديكى وى را خواهند كشت ، اگر ميل داريد من اكنون زمينى را كه او را در آنجا ميكشند به شما نشان دهم .\r\nفرشته موكل بر باران كه در خدمت پيغمبر بودند ، دست خود را به طرفى زد ، و مقدارى خاك قرمز به آن جناب نشان داد ، پس از اين ام سلمه اين خاك را گرفت و در گوشهء جامه‌اش نگهدارى كرد ، انس بن مالك گويد : ما مىشنيديم كه وى در كربلا كشته خواهد شد .\r\n16 -\r\n\r\nاخبار حضرت رسول صلى اللَّه عليه و آله از مشاهد اهل بيت\r\nحاكم أبو عبد اللَّه حافظ از حضرت سجاد عليه السّلام و او از جدش روايت كرده كه آن حضرت فرمود : روزى حضرت رسول صلى اللَّه عليه و آله بديدن ما آمدند ، و ما براى آن جناب غذائى تهيّه كرده بوديم ، و امّ ايمن هم مقدارى طعام به آن جناب هديه نموده بود ، در اين هنگام حضرت از اين غذا ميل فرمود و ما هم با او شركت كرديم .\r\nپس از اين پيغمبر صلى اللَّه عليه و آله وضو گرفتند و رو به طرف قبله كردند و مقدارى دعا نمودند ، و بعد به سجده رفتند ، در اين موقع مانند باران از ديدگانش اشگ\r\n\r\n","description":"","footnote":"","page_name":" 48 ","page_number":64},
  {"content":"\r\n\r\nجارى بود ، ما خواستيم از حضرت رسول سؤالاتى كنيم ، كه ناگهان حسين خود را به روى او انداخت ، و گفت : اى پدر من امروز از شما عملى را ديدم كه تا كنون نديده بودم فرمود : اى پسرك من ، من امروز بوسيلهء شما خوشوقت شدم باندازهء كه مانند امروز برايم خوشحالى حاصل نشده بود ، دوست من جبرئيل آمد و به من اطلاع داد كه همهء شما كشته خواهيد شد ، و مشاهد شما از همديگر پراكنده خواهد گرديد ، و اين موضوع براى من موجب نگرانى شد ، لذا براى شما دعا كردم .\r\nحسين عرض كرد : اكنون كه قبور ما از يك ديگر دور خواهد ماند ، و ما از هم متفرق خواهيم شد پس چه اشخاصى ما را زيارت خواهند كرد ؟ پيغمبر صلى اللَّه عليه و آله فرمود گروهى از امت من براى اينكه به صله و عطاى من برسند به زيارت شما خواهند آمد هنگامى كه روز قيامت بيايد من در موقف به زيارت آنها خواهم رفت ، و آنان را از شدائد و سختيهاى آن روز نجات مىدهم .\r\n17 -\r\n\r\nاخبار حضرت رسول صلى اللَّه عليه و آله از كشته شدن اهل حره .\r\nايوب بن بشير گويد : حضرت خاتم النبيين صلى اللَّه عليه و آله براى سفر از مدينه بيرون شدند هنگامى كه به « حرهء زهره » مرور فرمودند توقف كردند و كلمهء استرجاع بر زبان جارى نمودند ، اشخاصى كه در خدمت آن جناب بودند از اين موضوع ناراحت شدند ، و خيال كردند كه اين عمل پيغمبر از اين جهت است كه در اين سفر براى آنها پيش آمد سوئى روى خواهد داد .\r\nعمر بن خطاب گفت : يا رسول اللَّه چيزى را مشاهده كرديد ؟ فرمود : نگران نباشيد در اين سفر به شما رنج و آسيبى نخواهد رسيد ، گفتند : پس چرا استرجاع نموديد ؟ فرمود در اين حره بهترين امت من پس از اصحابم كشته خواهند شد . ، انس بن مالك گويد روز حره هفتصد نفر از حملهء قرآن كشته شدند ، كه در ميان آنان سه نفر صحابى نيز بودند حسن بصرى گويد : روز حره اهل مدينه كشته شدند ، و نزديك بود كه يك نفر از آنها نجات پيدا نكند ، و در ميان كشته‌شدگان دو پسر زينب ربيبهء حضرت رسول صلى اللَّه عليه و آله كه از زمعة بن عبد الاسود بودند وجود داشتند وقعهء حره در روز چهارشنبه 27\r\n\r\n","description":"","footnote":"","page_name":" 49 ","page_number":65},
  {"content":"\r\n\r\nذو الحجه سال 63 اتفاق افتاد .\r\n18 - حضرت رسول صلى اللَّه عليه و آله در بارهء ابن عباس فرمود : وى قبل از اينكه از دنيا برود نابينا خواهد شد ، و از علم و دانش هم بهره‌مند خواهد گرديد ، و او نيز همان - گونه شد كه پيغمبر فرموده بود .\r\n19 - خاتم النبيين صلى اللَّه عليه و آله هنگامى كه به عيادت زيد بن ارقم تشريف برده بودند فرمودند : تو از اين مرض ضررى نخواهى ديد ، و ليكن چه ميكنى در وقتى كه پس از من زندگى كنى و نابينا گردى ؟ عرض كرد : در آن هنگام صبر خواهم كرد فرمود :\r\nدر صورتى كه صبر كنى داخل بهشت خواهى شد .\r\n20 -\r\n\r\nگفتار حضرت رسول صلى اللَّه عليه و آله در بارهء وليد بن يزيد اوضاعى\r\nسعيد بن مسيب گويد : از براى برادر مادرى ام سلمه كودكى متولد شد و او را وليد نام نهادند حضرت رسول فرمود : نامهاى متكبرين و فراعنه خود را بر كودكان مگذاريد ، اكنون اسم او را برگردانيد و عبد اللَّه بگذاريد ، زيرا كه پس از اين مردى در اين امت خواهد آمد كه به او وليد خواهند گفت و ضرر او براى امت من از زيان فرعون بر قومش بيشتر است .\r\nراوى گويد : مردم خيال ميكردند مقصود حضرت وليد بن عبد الملك بوده و ليكن پس از اين دانستيم كه مقصود از اين مرد وليد بن يزيد بن عبد الملك بوده است .\r\n21 -\r\n\r\nگفتار حضرت رسول صلى اللَّه عليه و آله در بارهء بنى اميه و بنى ابى العاص\r\nابو سعيد خدرى از خاتم النبيين صلى اللَّه عليه و آله روايت كرده كه آن جناب فرمود :\r\nهنگامى كه بنو ابى العاص به سى نفر رسيدند ، دين خداوند را وسيلهء مكر و حيله و خدعه و نيرنگ خود قرار خواهند داد ، و بندگان خدا را براى خويش برده و عبيد خواهند كرد ، و مال پروردگار را بين خود تقسيم ميكنند و به يك ديگر به ارث ميدهند و در حديث ابو هريره عدد اين اشخاص چهل نفر ذكر شده است .\r\n22 - ابن مرحب گويد : نزد معاويه بودم كه مروان بر او داخل شد و با وى در\r\n\r\n","description":"","footnote":"","page_name":" 50 ","page_number":66},
  {"content":"\r\n\r\nمورد حاجت خود سخن ميگفت ، مروان ضمن سخنانى كه با وى داشت اين بود كه : حاجت مرا روا كن و خواسته‌ام را انجام بده ، زيرا كه من مخارج زيادى دارم ، من پدر ده نفر و عموى ده نفر و برادر ده نفر هستم .\r\nهنگامى كه مروان از نزد معاويه بيرون شد ابن عباس پهلوى معاويه نشسته بود در اين موقع معاويه روى خود را به طرف ابن عباس كرد و گفت : اى پسر عباس شما را به خدا آيا نميدانى كه پيغمبر فرمود : هر گاه بنو حكم به چهل نفر برسند مال خدا را بين خود تقسيم كرده و بندگان او را عبد قرار داده و دين و مذهب را وسيلهء مكر و فريب قرار خواهند داد ، و هر گاه به چهار صد و نود و نه نفر رسيدند هلاكت آنان از خوردن يك دانه خرما سريع‌تر است .\r\nابن عباس گفت : آرى به خدا قسم چنين است ، در اين هنگام مروان از حاجت خود دست برداشت ، پس از اين عبد الملك وارد شد و با معاويه بگفتگو پرداخت بعد از اينكه او نيز از نزد معاويه بيرون شد معاويه به ابن عباس گفت : آيا به خاطر دارى كه حضرت رسول صلى اللَّه عليه و آله در بارهء اين شخص فرمود : اين پدر چهار نفر جبار است ؟ ابن عباس گفت : آرى به خدا چنين است .\r\n23 - يوسف بن مازن راسبى گويد : شخصى نزد حضرت حسن بن على عليهما السّلام به پا خواست و گفت : اى سياه‌كننده چهرهء مؤمنين ، حضرت مجتبى عليه السّلام فرمود : مرا ملامت و سرزنش مكن خداوند تو را رحمت كند ، همانا پيغمبر صلى اللَّه عليه و آله در خواب ديدند بنى اميه بر منبر او رفته و خطبه ميخوانند ، اين موضوع موجب ناراحتى آن جناب گرديد و خداوند در اين هنگام اين آيهء شريفه را نازل فرمود :   إِنَّا أَعْطَيْناكَ الْكَوْثَرَ   كوثر نام نهرى در بهشت مىباشد ، و هم‌چنين اين آيات شريفه نازل گرديد :     إِنَّا أَنْزَلْناهُ فِي لَيْلَةِ الْقَدْرِ * وَ ما أَدْراكَ ما لَيْلَةُ الْقَدْرِ * لَيْلَةُ الْقَدْرِ خَيْرٌ مِنْ أَلْفِ شَهْرٍ     مقصود از هزار ماه مدت خلافت و سلطنت بنى اميه مىباشد راوى گويد : ما حساب كرديم اين مدت را و خلافت آنان درست هزار ماه بود .\r\nمرحوم طبرسى گويد : روايات در اين موضوع زياد است و ذكر همهء اينها در\r\n\r\n","description":"","footnote":"","page_name":" 51 ","page_number":67},
  {"content":"\r\n\r\nاين كتاب موردى ندارد ، و همين چند روايت نيز براى اهل بصيرت و عقل و دانش كفايت مىكند .\r\n\r\n[ ( 3 ) ذكر مختصرى از حالات پيامبر ص از مبدء تا هجرت و امر به قتال 
  ]\r\n\r\n( مبدء مبعث حضرت رسول صلى اللَّه عليه و آله )\r\nعلي بن ابراهيم كه از بزرگان روات و اصحاب اماميه است در كتاب خود گفته حضرت خاتم النبيين صلى اللَّه عليه و آله هنگامى كه به سى و هفتمين سال زندگى خود رسيدند ، در خواب ميديدند كه يكنفر نزد وى مىآيد و آن حضرت را به عنوان « رسول اللَّه » خطاب مىكند ، حضرت رسول صلى اللَّه عليه و آله از اين موضوع اظهار تعجب ميكردند .\r\nاين مطلب براى آن جناب چندين بار تكرار شد ، در يكى از روزها كه در ميان كوه گوسفندان ابو طالب را مىچرانيد ناگهان مردى را ديد كه وى را مورد خطاب قرار داده و مىگويد : يا رسول اللَّه ! حضرت فرمود : شما چكاره هستيد ؟ گفت : من جبرئيل هستم خداوند مرا بسوى شما فرستاده تا شما را بعنوان رسالت برگزيند .\r\nدر اين هنگام حضرت رسول جريان امر را با خديجه در ميان نهادند خديجه در بارهء آن حضرت اطلاعاتى از يهوديان و بحيراء راهب داشت ، و از آمنه مادر آن جناب نيز مطالبى را شنيده بود لذا گفت : يا محمّد من اميدوارم كه شما به مقام رسالت و نبوت برگزيده گرديد .\r\nپيغمبر اين موضوع را از مردم مخفى ميداشت ، در يكى از روزها جبرئيل نازل گرديد و مقدارى آب براى آن حضرت از آسمان آورد و گفت : يا محمّد برخيز از اين آب وضو بگير ، جبرئيل در اين هنگام به آن جناب آداب وضو و شستن دست و صورت از مرفق و مسح سر و پا تا كعبين ، و همچنين سجود و ركوع را تعليم كرد .\r\nهنگامى كه پيغمبر به چهلمين سال زندگى خويش رسيد ، جبرئيل او را به اداء نماز و حدود آن دعوت كرد ، و حضرت رسول نماز را در اوقات خود دو ركعتى انجام مىداد ، و علي بن ابى طالب عليه السّلام با او محبت و مهربانى مىكرد ، و در اياب و ذهابش همواره با او بود .\r\n\r\n","description":"","footnote":"","page_name":" 52 ","page_number":68},
  {"content":"\r\n\r\nروزى علي بن ابى طالب بر آن جناب داخل گرديد ، در حالى كه وى به نماز اشتغال داشت ، موقعى كه چشمش بر پيغمبر افتاد ، عرض كرد : يا ابا القاسم ! اين چه عملى است انجام ميدهى ؟ فرمود : اين همان نماز است كه خداوند مرا به انجام آن امر فرموده است ، حضرت رسول صلى اللَّه عليه و آله پس از اين علي بن ابى طالب را به اسلام دعوت فرمود ، علي عليه السّلام هم دعوت او را پذيرفت ، و با آن حضرت به نماز پرداخت .\r\nدر اين هنگام خديجه نيز اسلام اختيار كرده بود ، و او با علي بن ابى طالب با پيغمبر نماز مىخواندند و جز اين هر سه ديگرى در آن روز نماز نمىخواند ، چند روزى كه از اين قضيه گذشت ناگهان ابو طالب باتفاق جعفر بر حضرت رسول وارد شدند در اين وقت مشاهده كرد كه رسول خدا و علي عليهما السّلام به خواندن نماز اشتغال دارند ، ابو طالب به جعفر گفت : خود را به پسر عمويت نزديك كن و با او نماز بگذار ، جعفر نيز در يكطرف حضرت قرار گرفت .\r\nهنگامى كه جعفر بن ابى طالب در طرف دست چپ پيغمبر قرار گرفته بود ، حضرت رسول صلى اللَّه عليه و آله از ميان آن دو نفر بيرون شد و به طرف ابو طالب آمد ، در اين وقت ابو طالب اين چند بيت را انشاء كرد :\r\n انّ عليا و جعفرا ثقتى * عند ملمّ الزمان و الكرب\r\nو اللَّه لا أخذل النبىّ و لا * يخذله من بنىّ ذو حسب\r\nلا تخذلا و انصرا ابن عمكما * أخى لامّى من بينهم و أبى \r\nعلي بن ابراهيم گويد : حضرت خاتم النبيين صلى اللَّه عليه و آله پيش از اينكه با خديجه ازدواج كند نزد او اجير بود و براى وى تجارت مىكرد ، خديجه آن جناب را به اتفاق غلامش با كاروان تجارتى قريش به شام فرستاد ، اين كاروان در نزديكى صومعهء يكى از رهبانان فرود آمد .\r\nدر اين هنگام راهب از صومعهء خود بيرون شد و به حضرت رسول نگاه كرد و گفت : اين كيست ؟ گفتند : اين فرزند عبد المطلب است ، راهب گفت : بايد پدر اين زنده نباشد ، پس از اين به چشمهاى آن جناب و بين دو كتف او نگاه مىكرد و گفت :\r\n\r\n","description":"","footnote":"","page_name":" 53 ","page_number":69},
  {"content":"\r\n\r\nاين پيغمبر امت است ، اين رسول شمشير است .\r\nبعد از اينكه كاروان به مكه برگشت ميسره غلام خديجه كه با حضرت رسول در مسافرت همراه بود جريان راهب را به خديجه گزارش داد ، و همين غلام بود كه او را با ازدواج حضرت موافقت نمود و در اين سفر تجارتى براى خديجه هزار دينار سود ماند .\r\nروزى پيغمبر به يكى از بازارهاى عرب بيرون شدند ، و در آن جا زيد را كه جوان باهوشى بود ديدند ، و او را براى خديجه خريدارى كردند ، هنگامى كه حضرت با خديجه ازدواج فرمودند خديجه اين زيد را به آن جناب بخشيد ، موقعى كه پيغمبر نبوت خود را اظهار داشت ، پس از علي بن ابى طالب اين زيد به آن حضرت ايمان آورد ، و بعد از اين چهار نفر كه عبارت از علي بن ابى طالب و جعفر و خديجه و زيد باشند با پيغمبر نماز ميگزاردند .\r\nبيهقى در دلائل النبوة از امير المؤمنين عليه السّلام روايت كرده كه آن جناب فرمود :\r\nما در مكه خدمت حضرت رسول صلى اللَّه عليه و آله بوديم و او در بعضى از نواحى مكه گردش ميكرد و ما به هر درخت و يا سنگى كه ميرسيديم به آن جناب به عنوان « رسول اللَّه » سلام مىكردند .\r\nعباد گويد : از علي بن ابى طالب عليه السّلام شنيدم مىفرمود : من با حضرت رسول صلى اللَّه عليه و آله هنگامى كه به بيابان ميرفتيم وى بهر سنگ و درختي كه عبور ميفرمود او را به عنوان « رسول اللَّه » سلام مىكردند و من هم صداى سلام آنها را مىشنيدم .\r\nاسماعيل بن اياس بن عفيف از جدش روايت مىكند كه وى گفت : من مرد تاجرى بودم ، و در يكى از روزها به منى رفته بودم و عباس بن عبد المطلب هم به تجارت اشتغال داشت ، من نزد او رفتم و قصد داشتم كه با وى خريد و فروش نمايم .\r\nراوى گويد : در اين هنگام كه من با عباس سرگرم گفتگو بوديم ناگهان مردى از گوشهء در آمد و در مقابل كعبه ايستاد و به نماز مشغول شد ، پس از او زنى و بعد جوانى آمدند و با او به نماز مشغول گرديدند ، من گفتم : اى عباس اين دين چيست ؟\r\nما اين دين را تا امروز نديده بوديم ، مطلب از چه قرار است ؟\r\n\r\n","description":"","footnote":"","page_name":" 54 ","page_number":70},
  {"content":"\r\n\r\nعباس گفت : اين محمّد بن عبد اللَّه است كه گمان مىكند وى رسول خداوند است ، و به همين زوديها گنج‌هاى كسرى و قيصر به روى او گشوده ميگردد ، او نيز خديجه دختر خويلد همسر اوست كه بوى ايمان آورده ، و آن جوان هم پسر عمويش علي بن ابى طالب است كه بوى گرويده است ، عفيف گويد : كاش من آن روز به او ايمان آورده بودم و از وى پيروى ميكردم .\r\nمحمّد بن اسحاق گويد : در حديث آمده هر گاه حضرت رسول از گوشه‌اى خارج ميشدند ، فورا به آسمان نگاه ميكردند ، هنگامى كه مشاهده مىنمودند كه خورشيد از وسط آسمان به طرف غرب مايل شده به پا مىخواستند و نماز مىگزاردند ، پس از اين راوى از نماز خديجه در پشت سر حضرت رسول يادآورى كرده است .\r\nمجاهد بن جبر گويد : از نيكىهائى كه خداوند در باره علي بن ابى طالب عليه السّلام انجام داد اين بود كه : براى قريش گرفتارى شديدى پيش آمد كرد ، و آنان از نظر زندگى ناراحت شدند در ميان آنها وضع ابو طالب كه فرزندان و اهل و عيال زيادى داشت خوب نبود ، يكى از روزها حضرت رسول صلى اللَّه عليه و آله به عباس بن عبد المطلب گفت تو از اين سختى كه اكنون پديد آمده اطلاع دارى ، و اوضاع ابو طالب را هم ميدانى اكنون لازم است برويم هر كدام يكى از فرزندان او را تكفل كنيم تا وى از اين سختى رهائى يابد .\r\nدر اين هنگام حضرت رسول و عباس نزد ابو طالب رفتند ، و مطالب خود را بوى اظهار داشتند ، ابو طالب گفت : عقيل را براى من بگذاريد ، و ديگران را با خود ببريد ، پيغمبر علي را با خود برد ، و او همواره در نزد او بود ، تا آنگاه كه آن حضرت برسالت برانگيخته شد ، و علي عليه السّلام هم بلافاصله به او ايمان آورد و گفته‌هاى او را تصديق كرد .\r\nعلى بن ابراهيم گويد : پس از اينكه سه سال از بعثت گذشت ، خداوند اين آيه را براى او نازل فرمود :  فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ  در اين هنگام رسول خدا بيرون شد و به مسجد الحرام رفت و در حجر توقف كرد و فرمود :\r\nاى گروه قريش و اى جماعت عرب ! من شما را به عبادت خداوند دعوت ميكنم\r\n\r\n","description":"","footnote":"","page_name":" 55 ","page_number":71},
  {"content":"\r\n\r\nو از شرك و بت‌پرستى باز ميدارم ، و از شما ميخواهم كه به خداى يگانه گواهى دهيد و مرا برسالت از طرف خداوند قبول كنيد ، اكنون شما جماعت قريش پيشنهاد مرا بپذيريد تا بر عرب سرورى كنيد و در اين هنگام عجم نيز در مقابل شما خاضع گردند و در بهشت جاودانى نيز شاه و سلطان خواهيد شد .\r\nقرشيان كه اين سخنان را از آن جناب شنيدند به خنده افتادند و او را مورد استهزاء قرار دادند ، و گفتند : محمّد بن عبد اللَّه ديوانه گرديده و پيغمبر را با زخم زبان آزار و اذيت كردند ، ابو طالب گفت : اى برادرزاده اين چه سخن است كه ميگوئى ؟\r\nفرمود : اى عم اين دين پروردگار است كه وى را براى فرشتگان و پيغمبران بر گزيده ، و اين همان دينى است كه ابراهيم و پيغمبران بعد از وى آورده‌اند ، اينك خداوند براى اظهار اين دين مرا برانگيخته تا بمردم برسانم .\r\nابو طالب گفت : اى برادرزاده خويشاوندان شما اين دين را نخواهند پذيرفت اكنون از آنها دست بردار ، فرمود : من از عقيدهء خود دست برنخواهم داشت ، زيرا خداوند مرا امر كرده كه آنها را به اين دين دعوت كنم ، در اين هنگام ابو طالب سكوت كرد و چيزى نگفت .\r\nحضرت رسول صلى اللَّه عليه و آله پس از اين در هر وقت مناسبى آنان را بدين خود دعوت ميكرد و آنها را تحذير مىنمود ، در اين هنگام عده‌اى كه از كتب سالفه در بارهء پيغمبر اطلاعاتى داشتند به آن ايمان مىآوردند ، موقعى كه قريش از اين جريان اطلاع پيدا كردند ناراحت شدند ، و نزد ابو طالب رفتند و گفتند : برادرزاده‌ات را از ما دفع كن ، زيرا وى ما را بىعقل و خرد ميخواند ، و خدايان ما را دشنام ميدهد ، و جوانان ما را از راه بيرون مىكند ، و اجتماع ما را از هم پراكنده ميسازد .\r\nابو طالب آن حضرت را نزد خود خواند و گفت : اى برادرزاده قريش نزد من آمده‌اند و از شما ميخواهند كه از خدايان آنها دست بردارى ، فرمود : يا عم من نميتوانم از فرمان خداوند سرپيچى كنم ، و او همچنان آنها را از عذاب پروردگار مى ترسانيد و بسوى حق دعوت ميكرد .\r\n\r\n","description":"","footnote":"","page_name":" 56 ","page_number":72},
  {"content":"\r\n\r\nدر اين هنگام قريش پيرامون هم گرد آمدند ، و به يك ديگر گفتند : محمّد ما را به چه طريقى دعوت مىكند ؟ گفتند : وى ميگويد بايد به خداى يگانه معتقد گرديد و از شرك و بت‌پرستي دست بكشيد ، گفتند : ما از سيصد و شصت خدا دست برداريم و خداى واحدى را بپرستيم ؟ ! پروردگار گفتار قريش را براى پيغمبر و مسلمانان بازگو كرد ، و فرمود   وَ عَجِبُوا أَنْ جاءَهُمْ مُنْذِرٌ مِنْهُمْ وَ قالَ الْكافِرُونَ هذا ساحِرٌ كَذَّابٌ * أَ جَعَلَ الْآلِهَةَ إِلهاً واحِداً إِنَّ هذا لَشَيْءٌ عُجابٌ   تا آنجا كه فرمود :  بَلْ لَمَّا يَذُوقُوا عَذابِ  بار ديگر قريش نزد ابو طالب آمدند و گفتند : اگر برادرزاده‌ات از جهت فقر و نادارى اين ادعا را مىكند ما اموال و ثروت زيادى به او ميدهيم تا وى از همهء قريش ثروتش بيشتر باشد ، ابو طالب به آن جناب گفت : قريش چنين پيشنهادى را ميكنند ، پيغمبر فرمود : من به اين اموال احتياجى ندارم ، آنان دين مرا بپذيرند تا پادشاه دنيا و آخرت گردند و عرب و عجم در برابر آنها خاضع شوند .\r\nپس از اين هم متفرق شدند ، و بار ديگر آمدند و گفتند : يا ابا طالب شما از رؤساء و مشايخ ما هستيد ، اينك برادرزادهء شما ما را بىشعور مىخواند و خدايان ما را بد ميگويد ، و جماعت ما را از هم متفرق مىكند ، ما اكنون حاضريم كه زيباترين جوان قريش را كه در صباحت و ملاحت نظير ندارد و از نظر حسب و نسب نيز فوق العاده است - مانند عمارة بن وليد - به شما ببخشيم ، و در مقابل آن برادرزاده‌ات محمّد را بما بده تا او را بكشيم .\r\nابو طالب گفت : شما در اين جا انصاف نكرديد ، من پسرم را بدهم تا شما او را بكشيد ، و شما نيز در مقابل او پسرتان را به من بدهيد تا او را تربيت كنم ؟ ! هنگامى كه قريش اين سخن را از ابو طالب شنيدند نوميد برگشتند و از ابو طالب دست كشيدند .\r\nطلحة بن عبيد اللَّه گويد : در بازار « بصرى » بودم كه ناگهان راهبى در صومعهء خود ميگفت : از اين مردم كه در اينجا اجتماع كرده‌اند بپرسيد آيا كسى از اهل\r\n\r\n","description":"","footnote":"","page_name":" 57 ","page_number":73},
  {"content":"\r\n\r\n« حرم » در ميان آنها هست ؟ طلحه گويد : گفتم : آرى من از اهل حرم ميباشم گفت :\r\n« احمد » ظاهر شده ؟ گفتم : احمد كه باشد ؟ گفت : فرزند عبد اللَّه بن عبد المطلب ، زيرا وى در اين ماه مبعوث ميگردد و او آخرين پيغمبران است و محل بعثت او نيز در حرم خواهد بود ، و پس از اين به طرف نخلستان و حره و زمين‌هائى كه داراى سنگ سياه است مهاجرت مىكند ، و اكنون هر چه زودتر بوى ايمان بياور .\r\nطلحه گويد : از گفتار اين راهب دل من تكان خورد ، و با شتاب خود را به مكه رسانيدم ، و گفتم : آيا مطلب تازه‌اى هست ؟ گفتند : آرى محمّد بن عبد اللَّه امين اظهار نبوت كرده ، و ابن ابى قحافه هم از او متابعت مىكند ، گويد : من بيرون شدم نزد ابو بكر رفتم ، و گفتم : تو واقعا از اين مرد متابعت مىكنى ؟ گفت : آرى اكنون بيا شما را نزد وى برم و تو هم از او متابعت كن .\r\nطلحه در اين هنگام مطالب راهب را با وى در ميان نهاد ، و ابو بكر او را با خود نزد حضرت رسول برد و طلحه هم اسلام آورد ، و مطالب راهب را به حضرت عرض كرد ، پيغمبر صلى اللَّه عليه و آله از اين جريان خوشوقت گرديد هنگامى كه ابو بكر و طلحه اسلام اختيار كردند ، نوفل بن خويلد اين دو نفر را بريسمانى بست ، و بنو تميم هم از وى جلوگيرى نكردند ، و اين نوفل از شديدترين مردان قريش محسوب ميشد .\r\n\r\n( اعتراف قريش به اعجاز قرآن )\r\nمشركين قريش به اعجاز قرآن اعتراف داشتند ، و ميدانستند كه اين كلمات هيچ گونه شباهتى به كلمات آنان ندارد ، با اينكه آنها از فصحاء عرب و اهل لغت و بيان بودند ، حضرت رسول صلى اللَّه عليه و آله همواره از خدايان مشركين انتقاد مىكرد و براى آنها قرآن مىخواند .\r\nمشركين ميگفتند : اين گفتارها اشعار محمّد است ، و بعضى اظهار ميداشتند :\r\nاين كلمات خطبه‌هائيست كه وى براى ما قرائت مىكند ، وليد بن مغيره يكى از شيوخ\r\n\r\n","description":"","footnote":"","page_name":" 58 ","page_number":74},
  {"content":"\r\n\r\nبزرگ عرب بود و اعراب در اختلافات خود براى داورى به وى رجوع ميكردند و هم‌چنين اشعار خود را براى او ميخواندند هر كدام را كه وى اختيار مىكرد مورد توجه واقع مىشد .\r\nوليد بن مغيره فرزندان زيادى هم داشت كه هميشه در مكه بودند ، و نيز ده غلام مالك بود كه در نزد هر كدام از آنان هزار دينار بود كه از براى وليد تجارت مىكردند ، اين وليد از صاحبان قنطار بشمار ميرفت و قنطار پوست گاوى بود كه از طلا انباشته مىكردند .\r\nوليد بن مغيره از جمله اشخاصى بود كه به حضرت رسول صلى اللَّه عليه و آله اذيت و آزار ميرسانيدند ، و او عموى ابو جهل بن هشام بود ، روزى به وى گفتند : يا ابا عبد الشمس اين كلماتى كه محمّد بر زبان جارى ميسازد چيست ؟ آيا اين‌ها سحر است و يا كهانت و يا خطبه ميباشند ؟ گفت : اكنون مرا به حال خود واگذاريد تا سخنان او را بشنوم پس از اين ، جريان را بشما بگويم .\r\nهنگامى كه حضرت رسول در حجر نشسته بود وليد نزد آن جناب رفت و گفت يا محمّد از اشعار خود براى من بخوان ، پيغمبر صلى اللَّه عليه و آله فرمود : كلمات من شعر نيست بلكه كلام خداوند است كه پيمبران خود را براى اظهار آنها مبعوث فرموده است ، وليد گفت اينك براى من از آن كلمات قرائت كن .\r\nحضرت رسول در اين هنگام «  بِسْمِ اللَّهِ الرَّحْمنِ الرَّحِيمِ *  » را براى او قرائت كرد وليد موقعى كه كلمهء « رحمان » را شنيد ، حضرت را استهزاء نمود ، و گفت تو مردم را به طرف شخصى كه اكنون در يمامه است و رحمان نام دارد دعوت ميكنى ؟ ! پيغمبر فرمود : چنين نيست بلكه من مردم را بسوى خداوند كه رحمان و رحيم است ميخوانم حضرت خاتم النبيين صلى اللَّه عليه و آله بعد از اين مذاكرات حم سجد را قرائت نمود ، هنگامى كه به اين آيهء شريفه رسيد :  فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَ ثَمُودَ  وليد چون اين آيه را شنيد بدنش لرزيد و موهاى بدن و ريشش راست شد ، پس از اين از جاى خود برخاست و به منزلش رفت ، و ديگر به طرف قريش باز نگشت .\r\n\r\n","description":"","footnote":"","page_name":" 59 ","page_number":75},
  {"content":"\r\n\r\nدر اين هنگام قريش گفتند : يا ابا حكم ! عبد شمس هم از دين آباء و اجدادى خود دست كشيد ، و به مذهب جديد گرائيد آيا نمىبينيد كه وى به طرف ما بازنگشت او قول محمد را قبول كرده و به منزل خود رفته است ، مشركين قريش از اين موضوع بسيار ناراحت گرديدند و غم و اندوهى آنها را فرا گرفت .\r\nابو جهل هنگام صبح نزد وليد رفت و گفت : يا عم ! تو ما را رسوا كردى و سر افكنده ساختى ، وليد گفت : چرا ؟ اى برادرزاده گفت : تو دين محمد را قبول كرده‌اى ، وليد گفت : چنين نيست من بر دين پدران خود باقى هستم ، و ليكن من كلامى شنيدم كه بدنم از آن بلرزه در آمد ، ابو جهل گفت : آيا آن كلام شعر است ؟\r\nگفت : شعر نيست ، ابو جهل گفت : آيا گفتار محمد خطبه است ؟ وليد گفت : خطبه هم نيست ، زيرا خطبه كلامى است كه بهم متصل است ، ولى كلام محمد از هم پراكنده مىباشد ، و بهم شباهتى ندارد ، و بسيار شيرين و زيبا است .\r\nابو جهل گفت : من خيال ميكنم كه كلمات او خطبه باشند ، وليد پاسخ داد :\r\nخطبه نيستند ، ابو جهل بار ديگر گفت : پس چيست ؟ وليد گفت : مرا اندكى مهلت بده تا در اين باره بينديشم ، چون روز ديگر شد گفتند : جواب ما را بگوئيد ، وليد گفت بگوئيد كلام او سحر است ، و دل مردم را مسحور مىكند ، پس از اين خداوند در بارهء وليد فرمود :    ذَرْنِي وَ مَنْ خَلَقْتُ وَحِيداً * وَ جَعَلْتُ لَهُ مالًا مَمْدُوداً * وَ بَنِينَ شُهُوداً    تا آنجا كه فرمود :  عَلَيْها تِسْعَةَ عَشَرَ  .\r\nعكرمه گويد : وليد بن مغيره خدمت حضرت رسول صلى اللَّه عليه و آله آمد و گفت : از كلمات خود براى من بخوان حضرت اين آيهء شريفه را قرائت فرمود :  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ  وليد عرض كرد : بار ديگر بخوان ، حضرت دو مرتبه آيه را تكرار كرد ، گفت :\r\nبه خدا قسم اين كلام شيرينى و ملاحت و شيوائى و فصاحت فوق العاده‌اى دارد ، اين كلام ريشه‌اش بسيار قوى بوده و ميوه‌هاى خوبى خواهد داد ، و به اين بلاغت بشر سخن نخواهد گفت .\r\n\r\n","description":"","footnote":"","page_name":" 60 ","page_number":76},
  {"content":"\r\n\r\n\r\n( مستهزئين به حضرت رسول صلى اللَّه عليه و آله )\r\nعلى بن ابراهيم گويد : پنج نفر حضرت رسول صلى اللَّه عليه و آله را اذيت و آزار و استهزاء ميكردند ، و آنان عبارت بودند از : وليد بن مغيره ، عاص بن وائل سهمي ، اسود بن مطلب ، اسود بن عبد يغوث از بنى زهره ، و حارث بن طلاطله خزاعى .\r\nراوي گفت : وليد بن مغيره بر حضرت رسول گذشت ، و در اين هنگام جبرئيل نزد آن جناب بود گفت : يا محمد اين وليد بن مغيره است كه شما را استهزاء مىكند حضرت فرمود : آرى ، وليد هنگامى كه از در مسجد ميگذشت به مردى از خزاعه برخورد كرد ، اين مرد به اصلاح تيرها مشغول بود ، در اين هنگام وليد پاى خود را روى يكى از آن تيرها گذاشت و پايش زخم گرديد و خون از آن جارى شد .\r\nدر اين وقت جبرئيل به محل زخم اشاره كرد و خون از آن روان گرديد ، وليد در حالى كه خون از پايش ميريخت به منزل دخترش رفت ، دخترش هنگامى كه پدر خود را در اين حال ديد فريادى كشيد و گفت : بند مشك باز شد ، مقصودش اين بود كه رگهاى پدرش باز شده ، و خون مانند آبى كه از مشك ميريزد روان است .\r\nوليد گفت : اى دخترك من اين آب مشك نيست ، اين خون پدر شما هست كه اكنون جارى گرديده اكنون فرزندان من و فرزندان برادرم را پيرامونم جمع كن زيرا من مردنى هستم ، هنگامى كه آنان اطراف او گرد آمدند وصيت خود را براى آنها گفت ، و پس از اندكى درگذشت .\r\nاسود بن مطلب هم برسول خدا صلى اللَّه عليه و آله گذشت ، جبرئيل به او نيز اشاره كرد و چشمان او كور شد ، و پس از اين درگذشت . اسود بن عبد يغوث هم بر آن جناب گذشت جبرئيل به طرف شكم او اشاره كرد و ناگهان گرفتار استسقاء شد ، و بعد از زمانى شكمش پاره گرديد .\r\nعاص بن وائل از نزد پيغمبر صلى اللَّه عليه و آله عبور كرد و جبرئيل به طرف پاى او اشاره كرد در اين هنگام ميخى به كف پاى او فرو رفت ، و از پشت پا بيرون شد ، و در نتيجه پاى\r\n\r\n","description":"","footnote":"","page_name":" 61 ","page_number":77},
  {"content":"\r\n\r\nاو ورم كرد و درگذشت . طلاطله نيز از نزديكى پيغمبر عبور كرد ، جبرئيل آب دهان به صورت او افكند ، وى به طرف كوه تهامه بيرون شد ، و گرفتار باد سموم گرديد .\r\nدر اين هنگام از شدت حرارت چهره‌اش سوخت و سياه شد ، و هنگامى كه به طرف منزلش مراجعت كرد ، وى را از ورود در منزل منع كردند ، و گفتند : تو صاحب ما نيستى ! او پس از اين از منزل بيرون شد و گرفتار تشنگى گرديد ، و همواره در طلب آب بود تا شكمش از هم شكافته شد آيهء شريفهء :  إِنَّا كَفَيْناكَ الْمُسْتَهْزِئِينَ  ناظر به اين افراد است كه حضرت را استهزاء ميكردند .\r\n\r\n( مهاجرت به حبشه و تصديق نجاشى حضرت رسول صلى اللَّه عليه و آله را )\r\nهنگامى كه مشركين قريش نسبت به ياران حضرت رسول صلى اللَّه عليه و آله سخت‌گيرى كردند و آنان را مورد آزار و اذيت قرار دادند ، خاتم النبيين آنها را فرمود به حبشه مهاجرت كنند ، و دستور داد تا جعفر نيز با آنان هجرت كند ، جعفر هم با هفتاد نفر از مكه بيرون شدند و با كشتى به حبشه رفتند .\r\nمشركين از اين موضوع مطلع شدند ، و پس از رفتن آنان عمرو بن عاص و عمارة بن وليد را به طرف نجاشى فرستادند ، تا نجاشى مهاجرين را به محل خودشان برگرداند ، و هم‌چنين به او بفهمانند كه اين اشخاص با قريش مخالفند .\r\nدر اين هنگام عمارة بن وليد كه جوانى خوش صورت و زيبا و عياش و خوش گذران بود به طرف حبشه بيرون شد ، و عمرو عاص هم به اتفاق زوجه‌اش با او همراه گرديد ، هنگامى كه سوار كشتى شدند شراب خوردند ، عماره گفت : بزوجه‌ات بگو مرا ببوسد ، عمرو عاص گفت : مگر اين موضوع انجام خواهد گرفت ؟ ! پس از اين سكوت كرد تا عمرو از بادهء ناب مست گرديد .\r\nعمارة بن وليد از جاى برخاست و عمرو عاص را به دريا افكند ، در اين موقع عمرو به اطراف كشتى متشبث شد ، مسافرين او را كمك كردند و از دريا بيرون نمودند عمرو عاص هنگامى كه اين عمل را از عماره مشاهده كرد ، بزن خود گفت او را به بوس\r\n\r\n","description":"","footnote":"","page_name":" 62 ","page_number":78},
  {"content":"\r\n\r\nموقعى كه بر نجاشى وارد شدند ، مقدارى هدايا نيز با خود داشتند ، عمرو گفت : اى ملك عده‌اى از خويشاوندان ما با دين و عقيدهء ما مخالفت كردند و نزد شما آمدند ، اكنون آنها را بما بازگردان ، نجاشى فرستاد جعفر را حاضر كردند و گفت :\r\nيا جعفر ! اين‌ها ميگويند من شما را به آنان تحويل دهم .\r\nجعفر گفت : اى ملك از اينها بپرس آيا ما عبد آنها هستيم ؟ عمرو گفت : اينها آزاد هستند و از بزرگان ما ميباشند ، بار ديگر جعفر گفت : از اينها بپرس آيا آنان از ما مطالباتى دارند ؟ گفت : ما از اين اشخاص طلبى نداريم ، گفت : از اينها سؤال كن كه ما از خويشاوندان آنان كسى را كشته‌ايم كه از ما خون آنها را ميخواهند ؟\r\nعمرو گفت : ما از اين‌ها خونى طلب نداريم .\r\nجعفر گفت : پس شما از ما چه ميخواهيد ؟ ! عمرو عاص گفت : اين‌ها با دين ما مخالفت كردند و خدايان ما را فحش دادند ، و جوانان ما را از راه بيرون نمودند و اجتماع ما را از هم پراكنده ساختند ، اكنون اين‌ها را به مملكت خودمان برگردان تا با هم زندگى كنيم .\r\nجعفر گفت : اى ملك مخالفت ما با اين گروه از اين جهت است كه خداوند پيغمبرى را در ميان ما برانگيخت ، اين پيغمبر ما را از شرك و بت‌پرستى و افعال زشت بازداشت ، و به اداء نماز و زكات امر كرد ، ظلم و ستم و خون‌ريزى و زناء و ربا و خوردن خون و ميته را حرام كرد ، و به عدل و احسان و دستگيرى از خويشاوندان فرمان داد ، و از ارتكاب فحشاء و منكر و جنايت و عناد نهى فرمود .\r\nنجاشى گفت : خداوند عيسى عليه السّلام را نيز براى همين امور مبعوث كرد ، پس از اين گفت : يا جعفر ! آيا از گفتارهاى خداوند كه بر پيغمبر شما نازل گرديده چيزى بخاطر داريد ؟ گفت : آرى ، نجاشى گفت : اكنون برايم مقدارى از آنها را بخوان .\r\nجعفر سورهء مريم را براى نجاشى خواند هنگامى كه به اين آيهء شريفه رسيد :\r\n  وَ هُزِّي إِلَيْكِ بِجِذْعِ النَّخْلَةِ تُساقِطْ عَلَيْكِ رُطَباً جَنِيًّا * فَكُلِي وَ اشْرَبِي وَ قَرِّي عَيْناً   نجاشى گريه كرد و گفت : به خدا سوگند اين دين حق است ، عمرو عاص گفت : اى\r\n\r\n","description":"","footnote":"","page_name":" 63 ","page_number":79},
  {"content":"\r\n\r\nملك اين شخص دين ما را ترك گفته اينك او را بما برگردان تا او را به شهر خود ببريم در اين هنگام نجاشى با دست خود به چهرهء عمرو زد و گفت : اگر او را به بدى ياد كنى تو را خواهم كشت ، عمرو عاص در حالى كه خون از صورتش روان بود گفت : اى ملك اگر اين همان گونه است كه شما بيان ميكنيد ما متعرض او نخواهيم شد ، و پس از اين جريان از نزد نجاشى بيرون شد .\r\nهنگامى كه عمرو عاص و عمارة بن وليد در كاخ نجاشى بودند ، يكى از كنيزان ملك بالاى سرش ايستاده و از وى محافظت ميكرد ، او در اين وقت به عمارة بن وليد كه جوانى زيبا بود نگاه ميكرد ، عمرو عاص پس از اينكه به منزل آمد به عماره گفت اگر براى كنيز ملك مراسله‌اى بفرستى تو را اجابت خواهد كرد ، عماره هم اين عمل را انجام داد و كنيز هم پاسخ مساعد داد ، عماره گفت : اينك آن كنيز جواب مرا داده است .\r\nعمرو عاص گفت : براى او سفارش كن مقدارى از عطر مخصوص ملك را براى شما بفرستد ، عماره نيز اين موضوع را به كنيز نجاشى اطلاع داد و او نيز حاجت او را برآورد ، عمرو عاص اين عطر را از عماره گرفت ، چون عمرو از جريان كشتى راجع به عماره كينه در دل گرفته بود ، لذا ميخواست موقع فرصت از وى انتقام بگيرد براى همين جهت هنگامى كه عطر مخصوص ملك توسط كنيز وى براى عماره فرستاده شد و بدست عمرو افتاد خواست از اين فرصت استفاده كند و انتقام خود را از عماره بگيرد لذا فورا عطر را برداشت و نزد نجاشى رفت ، و گفت : اى ملك ما از هنگامى كه به خدمت شما رسيده‌ايم جز احترام و پذيرائى چيزى نديده‌ايم ، و لازم بود كه در مقابل اين همه عواطف و احترام كه از ناحيهء ملك بما شده ، نسبت بوى خيانتى از ما ظاهر نشود .\r\nاكنون رفيق و همراه من نسبت به ملك خيانت كرده ، و با كنيز شما ارتباط برقرار كرده است ، اينك براى شاهد قضيه اين مقدارى از عطر مخصوص ملك است كه براى عماره فرستاده ، عمرو عاص عطر شاه را بوى نشان داد .\r\n\r\n","description":"","footnote":"","page_name":" 64 ","page_number":80},
  {"content":"\r\n\r\nنجاشى پس از استماع اين داستان و ديدن عطر مخصوص خود بسيار خشمگين شد ، و تصميم گرفت عماره را بكشد ، پس از اين گفت : كشتن او جايز نيست زيرا كه وى با عهد و ضمان به مملكت من وارد شده ، در اين وقت جادوگران را طلبيد و گفت عملى در بارهء اين انجام دهيد كه از كشتن بدتر باشد ، جادوگران وى را گرفتند ، و مقدارى زيبق بر احليل او دميدند و او ديوانه‌وار به طرف بيابان فرار كرد ، و با وحوش انس و الفت گرفت .\r\nپس از اين قضيه قريش عده‌اى را براى آوردن عماره فرستادند ، و آنان در گوشه‌اى كمين كردند ، موقعى كه عماره با وحوش براى خوردن آب آمده بود وى را گرفتند ، او همواره در اضطراب بود و فرياد ميكشيد ، تا آن‌گاه كه جان داد ، عمرو عاص هم برگشت به طرف مكه و مشركين را از جريان مطلع ساخت ، و گفت : جعفر ابن ابى طالب با عزت و احترام در نزد ملك حبشه زندگى مىكند .\r\nجعفر هم‌چنين در حبشه ماند تا وقتى كه شنيد حضرت رسول صلى اللَّه عليه و آله با كفار مكه صلح كرده ، در اين هنگام با اهل بيت و همراهان خود حركت كرد ، موقعى به حضرت رسيد كه خيبر فتح شده بود ، و عبد اللَّه فرزند جعفر از اسماء بنت عميس در حبشه متولد شد ، و براى نجاشى نيز فرزندى آمد كه وى را محمد نام گذاشت ، و اسماء هم وى را شير داد ، ابو طالب نجاشى را به يارى پيغمبر تحريض ميكرد و در اين مورد گفته :\r\n تعلّم مليك الحبش انّ محمدا * نبيّ كموسى و المسيح بن مريم\r\nأتى بالهدى مثل الّذى أتيا به * و كلّ بأمر اللَّه يهدى و يعصم\r\nو انكم تتلونه في كتابكم * بصدق حديث لا حديث مرجّم\r\nفلا تجعلوا للَّه ندّا و أسلموا * فانّ طريق الحق ليس بمظلم \r\nمحمد بن اسحاق گويد : حضرت رسول صلى اللَّه عليه و آله عمرو بن اميه ضميرى را نزد نجاشى فرستاد تا در بارهء جعفر بن ابى طالب و ياران او با وى مذاكره كند ، و نامه‌اى هم در اين باره براى ملك حبشه نوشت و متن آن نامه از اين قرار است :\r\nبنام خداوند بخشايندهء مهربان اين نامه‌ايست از محمد رسول پروردگار براى\r\n\r\n","description":"","footnote":"","page_name":" 65 ","page_number":81},
  {"content":"\r\n\r\nنجاشى پادشاه حبشه ، سلام بر شما ، من اينك خداى را براى شما وصف ميكنم :\r\nخداوند مالك و مقتدر كه از هر عيب و نقصى پاك و مبراست خداوندى كه همگان را در پرتو عنايت خود از هر آسيبى نگاه ميدارد ، و به همه موجودات غالب و فرمانروا و همه چيز را در تحت قدرت خود دارد .\r\nگواهى مىدهم كه عيسى بن مريم روح خداوند و كلمهء اوست كه به مريم بتول القاء فرموده ، و مريم از هر گونه زشتى و ناروائى پاك و دامنش از هر آلودگى منزه است مريم در اثر ارادهء پروردگار به عيسى حامله شد ، و خداوند وى را از روحى كه مورد عنايتش بود آفريد همانطور كه آدم را آفريد و از آن روح در وى دميد .\r\nاينك من شما را به خداوند يگانه دعوت ميكنم ، و از شما ميخواهم كه از خداوند اطاعت كنيد ، و هم‌چنين از من كه فرستادهء او هستم پيروى كنى و به من و آنچه بر من نازل ميگردد تصديق نمائى ، من رسول پروردگار هستم و اينك پسر عم خود جعفر را نزد شما فرستاده‌ام و عده‌اى از مسلمين هم با وى همراه هستند ، هنگامى كه آنان نزد شما آمدند برسالت من اقرار كن و كبر و بزرگى را از خود دور نما ، من شما و لشكريان شما را به طرف خداوند دعوت ميكنم ، من اينك تبليغ رسالت كردم و شما نيز وظيفه داريد از من بپذيريد ، سلام بر كسانى كه راه درست و صحيح ميروند .\r\nهنگامى كه نامهء حضرت رسول صلى اللَّه عليه و آله به پادشاه حبشه رسيد وى نيز نامه‌اى براى پيغمبر نوشت كه متن آن از قرار ذيل است :\r\nبنام خداوند بخشايندهء مهربان اين نامه‌ايست براى محمد رسول خدا از نجاشى اصحمه ، سلام بر شما اى پيغمبر خدا رحمت خداوند بر شما باد پروردگارى كه جز وى خدائى نيست و مرا به اسلام هدايت كرد ، يا رسول اللَّه نامهء شما به من رسيد مطالبى كه در بارهء عيسى بن مريم ذكر كرده بودى بسيار بزرگ و با اهميت بود ، به پروردگار سوگند كه عيسى غير از گفتار شما چيزى نفرموده .\r\nما از پسر عم شما پذيرائى كرديم و از ياران او محافظت نموديم ، و از گفته‌هاى شما اطلاع حاصل كرديم ، اكنون گواهى مىدهم كه شما پيغمبر راستگو هستيد\r\n\r\n","description":"","footnote":"","page_name":" 66 ","page_number":82},
  {"content":"\r\n\r\nو من اينك با شما توسط پسر عمت بيعت ميكنم ، و دين اسلام را قبول مينمايم ، و اكنون اريجان بن اصحمه را خدمت شما ميفرستم ، و اگر ميل داشته باشى خودم نيز خدمت ميرسم زيرا كه من جز نفس خود مالك ديگرى نيستم .\r\nيا رسول اللَّه من گواهى مىدهم كه گفته‌هاى شما حق است ، پس از اين نجاشى هدايائى براى حضرت رسول صلى اللَّه عليه و آله فرستاد كه از آن جمله « ماريهء قبطيه » مادر ابراهيم فرزند رسول خدا بود ، و مقدارى البسه و عطريات و چند عدد اسب هم حضور حضرت رسول صلى اللَّه عليه و آله روانه كرد .\r\nو هم‌چنين سى نفر از قسيسين و علماى نصارى را فرستاد تا با آن حضرت مذاكره كنند و اخلاق و اطوار و معاشرت او را از نزديك مشاهده نمايند ، اين اشخاص به مدينه آمدند ، حضرت ابتداء آنان را به اسلام دعوت كرد و آنها هم ايمان آوردند و نزد نجاشى مراجعت كردند و در حديث جابر بن عبد اللَّه آمده كه : حضرت رسول صلى اللَّه عليه و آله بر نجاشى نماز گزاردند .\r\n\r\n( آزار و اذيت مشركين به حضرت رسول صلى اللَّه عليه و آله )\r\nعلى بن ابراهيم گفت : مشركين قريش در آزار و اذيت حضرت رسول صلى اللَّه عليه و آله كوشش داشتند ، و از همه ستمكارتر ابو لهب عموى آن جناب بود ، يكى از روزها كه پيغمبر در حجر نشسته بود ، مشركين رحم گوسفندى را كه بچه‌اش از وى بيرون شده بود توسط اراذل خود بر حضرت رسول انداختند .\r\nخاتم النبيين صلى اللَّه عليه و آله از اين جهت بسيار محزون و غمگين شد ، و نزد عمويش ابو طالب رفت ، و فرمود : يا عم موقعيت من در ميان شما چگونه است ؟ گفت : براى چه برادرزاده‌ام ؟ فرمود : قريش مرا آزار ميدهند و رحم گوسفند را روى من مىاندازند ابو طالب به حمزه گفت : شمشير خود را بردار ، در اين هنگام مشركين در مسجد نشسته بودند ، و ابو طالب نيز شمشير خود را برداشت و باتفاق حمزه به مسجد آمدند ابو طالب گفت : اين بچه‌دان گوسفند را بردار و بر لبهاى اين اشخاص بكش ، و هر\r\n\r\n","description":"","footnote":"","page_name":" 67 ","page_number":83},
  {"content":"\r\n\r\nكس از اين امر جلوگيرى كرد ، گردنش را بزن ، راوى گويد حمزه امر ابو طالب را اجرا كرد و آنان هم مقاومت نكردند ، پس از اين گفت : اى برادرزاده اين است مقام و شخصيت شما در نزد ما .\r\nعمرو بن ميمون از عبد اللَّه نقل كرده كه وى گفت : هنگامى كه حضرت رسول صلى اللَّه عليه و آله در حال سجده بود و جماعتى از قريش هم نزديك او بودند و بچه‌دان شترى هم در آنجا بود ، يكى از آنها گفت : كه اين رحم شتر را ميگيرد و بر روى محمد مىاندازد ؟ در اين هنگام عقبة بن ابى معيط حاضر شد و اين عمل زشت را انجام داد حضرت فاطمه عليها السّلام آمد و او را از پشت حضرت برداشت ، و به كسى كه مرتكب اين كار شده بود نفرين كرد ، عبد اللَّه گويد : من پيغمبر را ديدم كه در آن روز مشركين را نفرين ميكرد ، و جز در اين روز او را در حال نفرين نديده بودم .\r\nپيغمبر فرمود : خدايا اشراف قريش مخصوصا ابو جهل ، و عتبة بن ربيعه ، و شيبة بن ربيعه ، و عقبة بن ابى معيط ، و امية بن خلف را هلاك كن ، عبد اللَّه گفته : حضرت رسول صلى اللَّه عليه و آله نام هفت نفر را بردند و من همهء آنها را در روز بدر كشته ديدم كه اجساد آنها را به چاه عميقى انداختند . و امية بن خلف چون مردى جسيم بود قبل از اينكه به ته چاه برسد از هم پاره پاره شد - بخارى اين روايت را در صحيح خود نقل كرده است خباب گويد : خدمت حضرت خاتم النبيين رسيدم در حالى كه خود را به بردى پيچيده و در سايهء كعبه نشسته بود ، و ما از مشركين آزار و اذيت زيادى را ديده بوديم ، عرض كردم : يا رسول اللَّه ! آيا براى ما دعا نميكنى ؟ پيغمبر در اين هنگام نشسته و چهره‌اش قرمز شده بود ، فرمود : كسانى كه قبل از شما بودند ، اگر با ميخها گوشت و استخوان آنها را سوراخ ميكردند ، آنان از دين و عقيدهء خود بر نميكشتند .\r\nقبل از شما اشخاصى بودند كه آنها را با اره از هم نصف ميكردند ، ليكن از عقيده و مذهب خود دست بردار نبودند ، خداوند اين امر را به پايان خواهد رسانيد ، و هنگامي خواهد رسيد كه يك سواره از صنعاء تا حضرموت خواهد رفت و جز پروردگار از احدى نخواهد ترسيد . اين حديث را بخارى در صحيح خود روايت كرده است .\r\n\r\n","description":"","footnote":"","page_name":" 68 ","page_number":84},
  {"content":"\r\n\r\nجابر گويد : حضرت رسول صلى اللَّه عليه و آله به عمار و خانواده‌اش گذشتند در حالى كه مشركين آنان را اذيت ميكردند ، و اين عذاب از جهت اين بود كه آنان به خداوند ايمان آورده بودند ، پيغمبر فرمود : اى آل عمار صبر كنيد شما را در مقابل اين عذاب به بهشت پروردگار مژده مىدهم ، مجاهد گويد : اول كسى كه در اسلام شهيد شد « سميه » مادر عمار بود ، ابو جهل با يك تيرى كه به قلب وى زد او را از پا در آورد على بن ابراهيم گفته : روزى ابو جهل متعرض پيغمبر شد و با سخنان خود او را اذيت كرد ، در اين هنگام بنى هاشم اجتماع كردند ، و حمزة بن عبد المطلب كه به شكار رفته بود از راه رسيد ، و متوجه اجتماع مردم شد ، و گفت : اين جريان از چه قرار است ؟ زنى از پشت بام گفت : يا ابا يعلى ! عمرو بن هشام متعرض محمد شده است و او را اذيت كرده .\r\nدر اين موقع حمزه با حالت خشم و غضب به طرف ابو جهل رفت ، و كمان او را گرفت و به سرش كوبيد ، پس از اين وى را برداشت و بر زمين افكند ، مردم پيرامون او جمع شدند ، و نزديك بود جنگ و فسادى درگيرد ، گفتند : يا ابا يعلى تو هم بدين برادرزاده‌ات گرويدى ؟ ! گفت : آرى أشهد أن لا إله الّا اللَّه و أشهد أنّ محمدا رسول اللَّه حمزة بن عبد المطلب اين مطلب را از روى حميت و تعصب و خشم و غضبش گفت .\r\nبعد از اين جريان حمزه به منزل خود مراجعت كرد ، و از عمل خود پشيمان شد روز بعد خدمت حضرت رسول صلى اللَّه عليه و آله رسيد و گفت : برادرزاده آيا اين مطالبى را كه اظهار ميكنى درست است ؟ پيغمبر سورهء از قرآن را براى عمويش حمزه قرائت كرد و او اسلام را اختيار كرد و بدين مقدس ثابت و پابرجا ماند ، حضرت خاتم النبيين از اسلام حمزه بسيار خوشوقت شد و ابو طالب هم از مسلمان شدن حمزه خوشنود گرديد و گفت :\r\n فصبرا أبا يعلى على دين أحمد * و كن مظهرا للدّين وفّقت صابرا\r\nو خط من أتى بالدين من عند ربه * بصدق و حق لا تكن حمز كافرا \r\n\r\n","description":"","footnote":"","page_name":" 69 ","page_number":85},
  {"content":"\r\n\r\n فقد سرّنى اذ قلت أنك مؤمن * فكن لرسول اللَّه في اللَّه ناصرا\r\nو ناد قريشا بالذى قد أتيته * جهارا و قل : ما كان أحمد ساحرا \r\n\r\n( معراج حضرت رسول و دخول او به شعب ابو طالب )\r\nجبرئيل پيغمبر صلى اللَّه عليه و آله را به براق سوار كرد و او را از مكه به بيت المقدس برد و محراب‌هاى پيغمبران را به وى نشان داد و حضرت بر انبياء امامت كردند و پس از اين به مكه برگردانيد ، خاتم النبيين در هنگام مراجعت به كاروانى از قريش بر خوردند ، و در نزد آنها مقدارى آب كه در ظرفى قرار داشت مشاهده فرمودند حضرت رسول صلى اللَّه عليه و آله مقدارى از اين آب را ميل فرمود ، و بقيه را روى زمين ريخت اين جماعت شترى را گم كرده بودند و دنبال او ميگشتند .\r\nهنگامى كه پيغمبر صبح كرد به قريش فرمود : خداوند ديشب مرا از مكه به بيت المقدس برد و آيات و نشانه‌هاى انبياء را با منازل و جايگاه آنها به من معرفى فرمود و من هنگام مراجعت به جماعتى از قريش برخورد كردم كه در فلان بيابان دنبال شترى ميگشتند ، و من از آب آنها خوردم ، و باقى آن را هم به زمين ريختم .\r\nابو جهل گفت : اكنون فرصتى بدست شما آمده ، از وى راجع به قناديل و ستون‌هاى بيت المقدس به پرسيد ، گفتند : يا محمد ! در اين جا كسانى هستند كه بيت المقدس را ديده‌اند ، اينك ستون‌ها و محراب‌ها و قنديل‌هاى آنجا را براى ما وصف كنيد .\r\nدر اين هنگام جبرئيل آمد و صورت بيت المقدس را مقابل آن حضرت قرار داد ، و آنها هر چه از او مىپرسيدند او جواب آنان را ميداد ، وقتى كه پيغمبر تمام خصوصيات و اوضاع و احوال بيت المقدس را براى آنان وصف كرد ، گفتند ما منتظر خواهيم بود تا كاروان قريش از راه برسد ، تا از آنها راجع به گفته‌هاى شما سؤال كنيم .\r\nحضرت رسول صلى اللَّه عليه و آله فرمود : كاروان شما در هنگام طلوع آفتاب خواهد رسيد\r\n\r\n","description":"","footnote":"","page_name":" 70 ","page_number":86},
  {"content":"\r\n\r\nكه در پيشاپيش آنها شتر قرمزى خواهد بود كه دو عدل سنگينى بر او نهاده شده ، هنگامى كه صبح شد مردم ديدگان خود را به طرف عقبه دوخته بودند تا رسيدن كاروان را ببينند ، و با خود ميگفتند : اكنون آفتاب بيرون خواهد شد و هنوز از كاروان خبرى نيست .\r\nدر اين وقت كه سرگرم مذاكره و گفتگو بودند ، ناگهان برآمدن خورشيد با رسيدن كاروان توأم شد ، و پيش درآمد قافله نيز شتر قرمز رنگ بود ، مشركين از فرمايشات حضرت رسول صلى اللَّه عليه و آله از اهل كاروان پرسيدند ، آنها گفتند : مطلب چنين است ما شترى را گم كرده بوديم و در بيابان دنبال او روان بوديم ، و آب خود را در محلى گذاشته بوديم ، هنگامى كه برگشتيم متوجه شديم آب به زمين ريخته است ! .\r\nمشركين قريش از اين موضوع بر قساوت و دشمنى آنها افزوده شد ، و در دار - الندوة اجتماع كردند و بين خود قراردادى گذاشتند ، و نامه‌اى هم نوشتند كه پس از اين با بنى هاشم ، سخن نگويند ، و با آنان ازدواج نكنند ، و خريد و فروش ننمايند ، و آنها را در مجالس و اجتماعات خود شركت ندهند تا آنگاه كه محمد را براى كشتن به آنان تسليم كنند ، و با هم پيمان بستند كه بهر وسيله شده آن حضرت را از بين ببرند هنگامى كه ابو طالب از تصميم كفار قريش مطلع شد ، بنى هاشم را جمع كرد و به شعب درآمد ، و در حدود چهل مرد با ابو طالب رفتند ، ابو طالب به كعبه و حرم و ركن و مقام سوگند ياد كرد ، كه اگر خارى بپاى محمد رود بر عليه شما قيام خواهم كرد .\r\nابو طالب اطراف شعب را محكم و استوار كرد تا دشمن نتواند ناگهان بر آنها بريزد ، شب و روز از حضرت رسول صلى اللَّه عليه و آله محافظت ميكرد ، هنگامى كه شب فرا ميرسيد با شمشير نزد او مىايستاد و پيغمبر به خواب ميرفت ، پس از مدتى برميخواست و جاى خواب او را تغيير ميداد . ابو طالب و فرزندان و برادرزادگان او همواره از پيغمبر نگهدارى ميكردند و راضى نبودند كه به وجود مبارك وى آسيبى برسد .\r\nبنى هاشم در شعب ناراحتيهاى زيادى ديدند و سختيهاى بيشمارى كشيدند كسانى كه از خارج وارد مكه ميشدند از ترس مشركين جرأت نميكردند با بنى هاشم خريد و فروش\r\n\r\n","description":"","footnote":"","page_name":" 71 ","page_number":87},
  {"content":"\r\n\r\nكنند ، و اگر كسى با آنان معامله‌اى انجام ميداد اموال او را غارت ميكردند .\r\nابو جهل به اتفاق عاص بن وائل و نضر بن حارث و عقبة بن ابى معيط طرق ارتباطى مكه را ميگرفتند ، تا اگر كسى قصد كند طعامى به بنى هاشم بفروشد او را از نيتش برگردانند ، و او را تهديد ميكردند كه اگر طعام و غذائى را به بنى هاشم بفروشد ، هستى او را تاراج خواهند كرد .\r\nخديجه زوجهء حضرت رسول صلى اللَّه عليه و آله اموال زيادى داشت كه همه را در راه پيغمبر خرج كرد ، مطعم بن عدى بن نوفل بن عبد المطلب از كسانى بود كه صحيفه را امضاء نكرده بود ، وى گفت : اين ظلم است كه ما در بارهء بنى هاشم اين اعمال را انجام دهيم صحيفه را چهل نفر امضاء كرده بودند كه از جمله ابو لهب عموى پيغمبر بود ، و اين صحيفه را از كعبه آويزان كرده بودند .\r\nخاتم النبيين صلى اللَّه عليه و آله در موسم حج از شعب بيرون ميشد ، و قبائل عرب را به خود متوجه ميكرد ، و ميفرمود : از من محافظت كنيد تا كتاب خداوند را براى شما بخوانم و ثواب اين عمل شما در نزد پروردگار بهشت خواهد بود ، ابو لهب در اين موقع دنبال حضرت ميرفت و ميگفت : حرف اين برادرزاده‌ام را گوش ندهيد زيرا وى ساحر و دروغ‌گو است ! حضرت رسول صلى اللَّه عليه و آله چهار سال در شعب ماند در اين مدت كسى با آنها معامله و رفت و آمد نميكرد و آنان جز در موسم حج كه از شعب خارج ميشدند و خريد و فروش ميكردند ، و با مردم سخن ميگفتند در ايام ديگر همواره در شعب بودند و ارتباط آنها با خارج قطع بود .\r\nدر مكه سالى دو مرتبه ايام موسم پيش مىآمد ، اول در ماه رجب كه براى عمره حاضر ميشدند ، و دوم در ماه ذى حجه كه براى حج ميرفتند ، بنى هاشم فقط در اين دو موسم ميتوانستند آذوقهء خود را تهيه كنند و در بقيه ايام قادر نبودند با مردم رابطه برقرار كنند ، و لذا در ناراحتى فوق العاده بسر ميبردند .\r\nمشركين براى ابو طالب پيغام فرستادند ، محمد را تسليم كن تا وى را بكشيم ،\r\n\r\n","description":"","footnote":"","page_name":" 72 ","page_number":88},
  {"content":"\r\n\r\nو شما را به عنوان ملك براى خود انتخاب كنيم ، ابو طالب در اين باره گفته :\r\n فلما رأيت القوم لا ودّ فيهم * و قد قطعوا كلّ العرى و الوسائل\r\nأ لم تعلموا أن ابننا لا مكذب * لدينا و لا يعنى بقول الأباطل\r\nو أبيض يستسقى الغمام بوجهه * ثمال اليتامى عصمة للأرامل\r\nيطوف به الهلاك من آل هاشم * فهم عنده من نعمة و فواضل\r\nكذبتم و بيت اللَّه - نبزى محمدا * و لما نطاعن دونه و نناضل\r\nو نسلمه حتى نصرع دونه * و نذهل عن أبنائنا و الحلائل\r\nلعمرى و قد كلفت و جدا بأحمد * و أحببته حبّ الحبيب المواصل\r\nوجدت بنفسى دونه و حميته * و دافعت عنه بالذرى و الكلاكل\r\nفلا زال في الدنيا جمالا لأهلها * و شينا لمن عادى و زين المحافل\r\nحليما رشيدا حازما غير طائش * يوالى إله الحق ليس بما حل\r\nفأيدّه ربّ العباد بنصره * و أظهر دينا حقه غير باطل \r\nچون كفار قريش اين قصيده را از ابو طالب شنيدند از وى نااميد شدند ابو العاص بن ربيع داماد حضرت رسول صلى اللَّه عليه و آله گاهى كه با كاروان از راه ميرسيد مقدارى گندم و خرما به شعب ميرسانيد ، و بنى هاشم از اين خرماها مىخوردند ، پيغمبر مى فرمود : ابو العاص حق دامادى ما را ادا مىكند .\r\nهنگامى كه چهار سال از اقامت رسول خدا در شعب گذشت ، خداوند موريانه را بر صحيفهء مشركين مسلط فرمود ، و او را پاره پاره كردند و از بين بردند ، و جور و ستم و قطع رحم كه از طرف كفار قريش نسبت به بنى هاشم اعمال شده بود بوسيلهء موريانه نابود شد ، تنها كلمه‌اى كه از صحيفه مانده بود نام خداوند بود .\r\nجبرئيل بر خاتم النبيين صلى اللَّه عليه و آله نازل شد و جريان صحيفه را به آن حضرت اطلاع داد ، پيغمبر هم موضوع را با عمويش ابو طالب در ميان نهاد ، ابو طالب به پا خواست و لباس خود را پوشيد ، و به اجتماع قريش در مسجد الحرام رفت ، هنگامى كه او را ديدند گفتند : اينك ابو طالب از اقامت در شعب خسته شده ، و آمده تا\r\n\r\n","description":"","footnote":"","page_name":" 73 ","page_number":89},
  {"content":"\r\n\r\nبرادرزاده‌اش را بما تسليم كند .\r\nابو طالب نزد قريش رسيد و به آنها سلام كرد ، آنان براى احترام او از جاى خود برخاستند و او را تكريم و تعظيم كردند ، و گفتند : يا ابا طالب ! ما فهميديم شما قصد كرده‌ايد با ما آميزش كنيد ، و به اجتماع ما برگرديد و برادرزادهء خود را بما تسليم نمائيد .\r\nابو طالب گفت : به خدا قسم من براى اين مطالب كه شما گفتيد نيامده‌ام ، برادرزاده‌ام موضوعى را به من تذكر داده و من هم ميدانم كه وى به من دروغ نميگويد وى گفت : خداوند خبر داده كه موريانه صحيفه شما را خورده و مندرجات وى از بين رفته است ، و جز كلمه « اللَّه » بقيهء مطالب پاك شده است .\r\nاينك بنگريد اگر راست ميگويد ، و مطالب همين طور است شما دست از تعصب و عناد و لجاج برداريد و از خداوند بترسيد ، اگر چنان چه اين سخن دروغ است و صحيفه دست نخورده و هم چنان محفوظ مىباشد ، من او را بشما تسليم خواهم كرد اگر ميل داريد بكشيد ، و يا زنده نگهداريد .\r\nكفار قريش در اين هنگام عده‌اى را براى تحقيق دنبال صحيفه فرستادند ، و او را از كعبه پائين آوردند ، در حالى كه چهل مهر بر وى زده شده بود ، اشخاصى كه بر آن صحيفه مهر داشتند ديدند از مهرها اثرى نيست ، و جز كلمهء « باسمك اللهم » چيزى در آنجا نبود .\r\nابو طالب گفت : اى قوم اكنون از خداوند بترسيد ، و دست از اين ظلم و ستم برداريد ، پس از اين جريان آن جماعت پراكنده شدند و ابو طالب هم به شعب مراجعت كرد و در اين مورد قصيدهء گفته كه از جمله آن اين چند بيت است :\r\n ألا من لهم آخر الليل منصب * و شعب القضا من قومك المتشعب\r\nو قد كان في امر الصحيفة عبرة * متى ما يخبر غائب القوم يعجب\r\nمحا اللَّه منها كفرهم و عقوقهم * و ما نقموا من ناطق الحق معرب\r\nو أصبح ما قالوا من الأمر باطلا * و من يختلق ما ليس بالحق يكذب \r\n\r\n","description":"","footnote":"","page_name":" 74 ","page_number":90},
  {"content":"\r\n\r\n و امسى ابن عبد اللَّه فينا مصدّقا * على سخط من قومنا غير معتب\r\nفلا تحسبونا مسلمين محمدا * لذى عزة منا و لا متعزب\r\nستمنعه منا يد هاشميّة * مركبها في الناس خير مركب \r\nپس از اين جريان عده‌اى از رجال قريش كه از زنان بنى هاشم بودند و از جملهء آنها مطعم بن عدى كه از بزرگان و ثروتمندان محسوب ميشد ، و همچنين ابو البخترى بن هشام و زهير بن اميه مخزومى گفتند : ما از اين صحيفه و مندرجات او اظهار برائت ميكنيم ، ابو جهل گفت : اين مطلب ريشه دار است و دنبال يك توطئه اى است كه شب در بارهء آن تصميم گرفته شده . در اين هنگام حضرت رسول صلى اللَّه عليه و آله از شعب بيرون شدند و بقيه نيز همراه او آمدند و با مردم رفت و آمد كردند ، پس از مختصرى ابو طالب و خديجه از دنيا رفتند و پيغمبر از اين دو مصيبت بزرگ فوق العاده ناراحت شدند .\r\nهنگامى كه پيغمبر بر ابو طالب وارد شد و او در حال نزع بود فرمود : يا عم مرا در كودكى تربيت كردى و در بزرگى يارى نمودى ، و هنگامى كه يتيم بودم كفالت مرا به عهده گرفتى ، خداوند جزاى خير بشما بدهد ، اكنون كلمه‌اى را بگو تا در نزد خداوند شما را شفاعت كنم ، ابو طالب گفت : اگر نه اين بود كه مرا سرزنش كنند هر آينه چشم شما را روشن ميكردم ، وى پس از ذكر اين كلمه درگذشت .\r\nروايت شده كه ابو طالب در هنگام مرگ پيغمبر را از خود راضى ساخت ، ابن عباس گويد : هنگامى كه ابو طالب سنگين شد ، ديدند وى لب‌هاى خود را حركت ميدهد ، عباس گوش خود را نزديك دهان او برد و گفت : يا رسول اللَّه ! به خداوند قسم كلمه‌اى را كه شما از وى پرسيدى ميگويد ، و نيز ابن عباس گفته : پيغمبر در هنگام تشييع جنازه ابو طالب گفت : يا عم تو صلهء رحم را به نيكى بجا آوردى و پاداش نيكى دادى .\r\nمحمد بن اسحاق نقل كرده كه خديجه و ابو طالب در يك سال مردند ، و در اثر\r\n\r\n","description":"","footnote":"","page_name":" 75 ","page_number":91},
  {"content":"\r\n\r\nدرگذشت آنها مصيبت‌هاى زيادى به پيغمبر رسيد ، خديجه همواره به حضرت رسول كمك ميكرد و براى آن جناب بمنزلهء وزيرى بود ، وى به اسلام مصدق بود ، و رسول خدا بوسيلهء او آرامش دل پيدا ميكرد .\r\nابو عبد اللَّه بن منده گفته : وفات خديجه سه روز بعد از درگذشت ابو طالب واقع شد ، و واقدى گمان كرده كه آنها سه سال قبل از هجرت از شعب بيرون شدند و در همين سال خديجه و ابو طالب فوت كردند و فاصله فوت اين دو نفر 35 روز بوده .\r\n\r\n( بيعت انصار )\r\nزهرى گويد : حضرت رسول صلى اللَّه عليه و آله در هر موسمى كه اعراب در مكه اجتماع داشتند دعوت خود را اظهار ميكرد و با بزرگان هر يك از قبائل عرب بگفتگو مى - پرداخت ، و از آنان تقاضا ميكرد كه وى را در مقابل كفار پشتيبانى كنند و مانع اذيت و آزار آنها نسبت بوجود مقدسش بشوند .\r\nپيغمبر ميفرمود : من كسى را جبرا به طرف خود دعوت نميكنم ، مردم بايد از روى ميل و رغبت و صفا و صميميت گفته‌هاى مرا قبول كنند ، و هر كس از دعوت من خود - دارى كند من او را وادار به پذيرفتن مذهب خود نخواهم كرد ، ليكن من از شما خواستارم اكنون كه مشركين قريش تصميم دارند خون مرا بريزند از من دفاع كنيد و بگذاريد من آزادانه مطالب خود را بمردم برسانم ، و كلمات خداوند را تبليغ كنم تا آنگاه كه قضاء و قدر پروردگار در بارهء من و اصحابم در رسد .\r\nقبائل عرب در اين هنگام به حضرت رسول صلى اللَّه عليه و آله توجهى نكردند ، و آنان همگان گفتند : خويشاوندان اين مرد از حالات و خصوصيات او اطلاعات كامل دارند تعجب است مردى كه خاندان خود را فاسد كرده و از آنها رانده شده اينك ميخواهد ما را اصلاح كند ؟ ! .\r\nپس از اينكه ابو طالب درگذشت ، مصيبت و گرفتارى پيغمبر زياد شد ، حضرت خاتم النبيين صلى اللَّه عليه و آله به طائف رفتند ، تا بنى ثقيف او را از آزار و اذيت كفار مكه\r\n\r\n","description":"","footnote":"","page_name":" 76 ","page_number":92},
  {"content":"\r\n\r\nجلوگيرى كنند و او را در شهر و قبيلهء خود جا دهند ، پيغمبر سه نفر از بزرگان ثقيف را كه با هم برادر بودند كنار يك ديگر مشاهده كردند ، اينها عبد ياليل بن عمرو ، و حبيب بن عمرو ، و مسعود بن عمرو بودند كه از رؤساء ثقيف بشمار ميرفتند .\r\nحضرت رسول صلى اللَّه عليه و آله جريان خود را با آنان در ميان گذاشت و دعوت خويش را اظهار نمود ، و از ظلم و ستم قريش آنها را آگاه كرد ، يكى از آنها گفت : من پردهء كعبه را دزديده باشم اگر تو پيغمبر خدا باشى ! ، ديگرى گفت : مگر خداوند عاجز بود كه تو را بفرستد ، ميخواست ديگرى را كه قدرت و نيرو داشت براى رسالت بفرستد سومى گفت : به خدا قسم من پس از اين با شما سخن نخواهم گفت ، اگر شما پيغمبر باشى بزرگتر از اين هستى كه كسى مانند من با شما گفتگو كند ، و اگر دروغ بگوئى و پيغمبر نباشى باز هم بدتر از اين ميباشى كه با شما سخن بگويم ؟ ! .\r\nاين سه برادر حضرت رسول صلى اللَّه عليه و آله را استهزاء و ريشخند نمودند ، و جريان او را در ميان مردم افشا كردند ، هنگامى كه پيغمبر خواست از طائف بيرون رود ، اراذل و ولگردان به تحريك اين سه نفر در طرفين راه قرار گرفتند ، و خاتم النبيين را سنگ باران كردند ، و پاهاى مبارك آن بزرگوار را مجروح و خون آلود نمودند .\r\nحضرت رسول از دست آنها رهائى پيدا كرد در حالى كه خون از قدمهايش جارى بود ، در اين موقع پيغمبر به كنار ديوارى رفت و در سايهء درختى نشست ، در حالى كه از شدت درد و رنج فوق العاده ناراحت به نظر ميرسيد ، در اين هنگام خاتم - النبيين صلى اللَّه عليه و آله متوجه شد كه عتبه و شيبة پسران ربيعه در ميان باغ هستند ، و از جهت عداوتى كه اين دو برادر با حضرت داشتند ، پيغمبر از ديدن آنان ناراحت گرديد .\r\nعتبة و شيبة نيز پيغمبر را ديدند كه در كنار ديوار باغ آنها نشسته ، غلام خود را كه « عداس » نام داشت و از اهل « نينوا » بود با مقدارى انگور نزد حضرت رسول فرستادند ، هنگامى كه عداس خدمت آن جناب رسيد پيغمبر از وى سؤال كرد شما از اهل كجا هستى ؟ عرض كرد : من از اهل نينوا ميباشم ، فرمود : از شهر بندهء صالح يونس بن متى ميباشى ؟ عداس عرض كرد : تو از يونس بن متى چه خبرى دارى ؟\r\n\r\n","description":"","footnote":"","page_name":" 77 ","page_number":93},
  {"content":"\r\n\r\nحضرت رسول صلى اللَّه عليه و آله كه به هر كس در هر مقامى بود رسالت خود را تبليغ ميكرد به عداس فرمود : من رسول پروردگار هستم ، و خداوند جريان يونس بن متى را براى من نقل كرده است ، هنگامى كه جريان زندگى و خصوصيات يونس را شرح داد ، عداس به سجده افتاد ، و خود را بپاهاى خون آلود پيغمبر افكند و بوسيد .\r\nدر اين هنگام عتبه و شيبه از دور جريان غلام خود را با حضرت رسول مشاهده ميكردند ، و چيزى نميگفتند ، عداس از نزد پيغمبر برگشت ، و پيش اربابان خود رفت ، گفتند : چرا با محمد اين گونه رفتار كردى و پاهاى او را بوسيدى و حال اينكه با ما اين طرز معاشرت ندارى ؟ ! عداس گفت : اين مرد صالح و درستكارى است ، وى از اخبار پيغمبر ما يونس ابن متى مطالبى اظهار داشت ، كه من قبلا از آنها اطلاع داشتم . عتبه و شيبه از حرف غلام خود خنديدند و گفتند : اين مرد فريبنده است مواظب باش شما را از نصرانيت بر نگرداند ، حضرت رسول صلى اللَّه عليه و آله پس از اين جريان به طرف مكه برگشتند .\r\nعلى بن ابراهيم گويد : هنگامى كه پيغمبر از طائف مراجعت كردند و نزديك مكه رسيدند قصد داشتند براى عمره به مسجد الحرام بروند ، و ليكن به علت اينكه در مكه طرفدارى نداشت كه از وى حمايت كند لذا از ورود به مكه خوددارى ميكرد حضرت رسول در اين هنگام مردى از قريش را كه در باطن اسلام اختيار كرده بود ملاقات كردند پيغمبر به اين مرد فرمود : سفارش مرا به اخنس بن شريف برسان و به او بگو : محمد از تو ميخواهد از وى حمايت كنى تا عمرهء خود را به پايان رساند ، اين مرد قرشي آمد و پيام حضرت رسول رسانيد ، اخنس گفت : من از قريش نيستم و ليكن حليف آنها هستم ، حليف نميتواند در مقابل خالص كسى را در پناه خود بگيرد ، و من ميترسم قريش پيمان خود را با من بشكنند و اين باعث سرافكندگى من بشود .\r\nاين مرد برگشت و جريان را به پيغمبر اطلاع داد و حضرت در اين وقت با زيد در غار حراء مخفى بود ، پيغمبر فرمود : نزد سهيل بن عمرو برو و پيام مرا به او برسان\r\n\r\n","description":"","footnote":"","page_name":" 78 ","page_number":94},
  {"content":"\r\n\r\nاين شخص قرشى نزد سهيل رفت و سفارش حضرت را به او رسانيد وى گفت : من نميتوانم از او حمايت كنم و پناهش دهم ، بار ديگر فرمود : نزد مطعم بن عدى برو و از وى بخواه از من در برابر مشركين حمايت نمايد ، او فرمايش حضرت رسول را به مطعم بن عدى رسانيد .\r\nمطعم گفت : محمد كجا است ، او ترسيد جاى پيغمبر نشان دهد و گفت : در همين نزديكىها مىباشد ، مطعم گفت : برو از طرف من به محمد بگو اينك بدون ترس و واهمه بيا و اعمال عمره را انجام بده و من از تو حمايت خواهم كرد ، حضرت رسول صلى اللَّه عليه و آله پس از اين جريان به مكه داخل شدند .\r\nمطعم بن عدى به فرزندان و برادر و خواهرش گفت : من محمد را در پناه خود گرفته‌ام ، اكنون شمشيرهاى خود را برداريد ، و در اطراف كعبه توقف كنيد تا وى آزادانه اعمال خود را پايان دهد ، خويشاوندان مطعم كه ده نفر بودند اسلحه خود را برداشتند ، و پيغمبر نيز در حمايت اين عده وارد مسجد گرديد .\r\nدر اين هنگام ابو جهل ديد حضرت رسول صلى اللَّه عليه و آله در مسجد الحرام است . گفت :\r\nاى گروه قريش اكنون محمد در اين جا حاضر است ، و حامى و ناصرش نيز مرده اينك تصميم خود را در بارهء او انجام دهيد ، طعيمة بن عدى گفت : يا عم در بارهء محمد سخن مگو ، زيرا ابو وهب محمد را در پناه خود گرفته .\r\nابو جهل نزد مطعم بن عدى رفت و گفت : يا ابا وهب ! آيا محمد را پناه داده‌اى و يا دين وى را قبول كرده‌اى ؟ گفت : من او را پناه داده‌ام ، ابو جهل گفت : اينك پيمان خود را با شما نقض نخواهيم كرد ، هنگامى كه حضرت رسول صلى اللَّه عليه و آله از اعمال عمره فارغ گشت ، نزد مطعم بن عدى رفت و فرمود : يا ابا وهب ! تو ما را پناه دادى و از ما حمايت كردى و نيكى نمودى اينك حق حمايتى كه بر شما داشتم به من برگردان .\r\nمطعم بن عدى عرض كرد : علت اينكه در حمايت و پناه من در اينجا اقامت نميكنى چيست ؟ حضرت فرمود : من كراهت دارم از اينكه بيش از يك روز در پناه مشركين بسر برم ، مطعم گفت : اى جماعت قريش اكنون محمد از حمايت من بيرون\r\n\r\n","description":"","footnote":"","page_name":" 79 ","page_number":95},
  {"content":"\r\n\r\nشده است .\r\nعلى بن ابراهيم گويد : اسعد بن زراره و ذكوان بن عبد قيس كه از قبيلهء خزرج بودند ، در يكى از مراسم به مكه آمده بودند ، علت اين مسافرت اين بود كه بين اوس و خزرج مدت زيادى جنگ و خون‌ريزى ادامه داشت ، و آنان شب و روز اسلحه را زمين نميگذاشتند ، و در جنگ بعاث قبيلهء اوس بر خزرج پيروز شده بودند ، و لذا خزرجيان ناراحت به نظر ميرسيدند .\r\nبراى همين جهت اسعد بن زراره و ذكوان به مكه آمده بودند تا عمرهء رجب را انجام دهند و از مشركين قريش براى خود كمك بگيرند ، اسعد بن زراره از دوستان عتبة بن ربيعه بود و در خانهء وى منزل كرده بود ، اسعد بن زراره گفت : بين ما اكنون جنگ است و ما آمده‌ايم از شما كمك بگيريم تا با مخالفين خود جنگ كنيم .\r\nعتبه گفت : محل ما از شما دور است ، و ما نيز اكنون گرفتارى داريم ، اسعد ابن زراره گفت : گرفتارى شما چيست ؟ شما كه در حرم امن خداوند هستيد ، عتبه گفت مردى در ميان ما پيدا شده كه مدعى است من رسول خدا هستم ، وى جوانان ما را از راه بيرون مىكند ، و خدايان ما را دشنام ميدهد ، و ما را ديوانه و نادان ميخواند .\r\nاسعد گفت : وى در ميان شما چگونه كسى است ؟ عتبه گفت : او فرزند عبد اللَّه بن عبد المطلب و از شرفاء و بزرگان ما هست ، اسعد و ذكوان و همهء اوس و خزرج از يهوديان بنى نظير و قريظه و قينقاع ميشدند كه همين روزها پيغمبرى از مكه ظهور خواهد كرد و به مدينه مهاجرت مينمايد ، و ما بوسيلهء او با شما جماعت عرب جنگ خواهيم كرد هنگامى كه اسعد بن زراره اين موضوع را از عتبه شنيد از اين گفتار يهوديان چيزى بنظرش رسيد ، لذا گفت ؛ آن كسى كه گوئى مدعى رسالت شده در كجاست ؟\r\nگفت : اكنون در حجر نشسته است ، و آنها جز در موسم نميتوانند از شعب بيرون شوند ، و با مردم آميزش كنند - اين مذاكرات در هنگامى كه بنى هاشم در شعب محاصره بودند انجام گرفت - عتبه گفت : مواظب باش از سخن‌هاى او چيزى به گوش شما نرسد و با او سخن نيز نگوئى زيرا وى ساحر است و با كلام خود شما را سحر خواهد كرد .\r\n\r\n","description":"","footnote":"","page_name":" 80 ","page_number":96},
  {"content":"\r\n\r\nاسعد بن زراره گفت : من براى عمره آمده‌ام و چاره ندارم جز اينكه طواف كنم ، عتبه گفت : در گوشهاى خود پنبه بگذار ! ، اسعد وارد مسجد گرديد در حالى كه پنبه در گوش خود گذاشته بود ، وى بيت را طواف كرد ، و حضرت رسول صلى اللَّه عليه و آله در حجر نشسته بود و جماعتى از بنى هاشم نيز پيرامون وى را گرفته بودند .\r\nدر اين هنگام چشم اسعد بن زراره به حضرت رسول صلى اللَّه عليه و آله افتاد و ليكن از وى گذشت و التفاتى نكرد موقعى كه در شوط دوم بود با خود گفت : اين چه جهل و نادانى است ، من به مكه آمده‌ام و از اين خبر مهم بىاطلاع باشم ، من اگر به محل خود بر گردم و از من از اين موضوع بپرسند من جواب آنان را چه بدهم .\r\nپس از اين حديث نفس پنبه را از گوش خود بيرون كرد و بدور انداخت ، و به حضرت رسول گفت : « انعم صباحا » پيغمبر سر خود را بلند كرد و فرمود : خداوند اين طرز سلام كردن را تغيير داده و شما مانند اهل بهشت بگوئيد : « السلام عليكم » اسعد گفت : اين مطلب تازه‌ايست شما مردم را به چه دعوت ميكنيد ؟ .\r\nحضرت خاتم النبيين صلى اللَّه عليه و آله فرمود : من مردم را به خداى يگانه و رسالت خود از طرف پروردگار دعوت ميكنم و شما را دعوت ميكنم كه به پروردگار شرك نياوريد ، و والدين خود را نيكى كنيد و به آنان احترام نمائيد ، و فرزندان خود را براى فقر و مسكنت از بين نبريد ، ما بشما و آنها روزى ميدهيم ، و دنبال كارهاى زشت نرويد ، و قتل نفس نكنيد و مردم را بدون جهت نكشيد اين وصيت‌ها را كه خداوند براى شما مىكند براى اين است كه شما تقوى پيشه كنيد .\r\nاز خوردن مال ايتام بپرهيزيد مگر آن اندازه كه خداوند مقرر فرموده ، و در مورد كيل و وزن با عدالت رفتار كنيد و از كم فروشى دورى نمائيد ، خداوند هر نفسى را باندازهء وسع و قدرتش مكلف فرمود و اعمال خارج از وسع و قدرت را به كسى تكليف نكرده و در هنگام گفتار مواظب باشيد با عدالت سخن گوئيد اگر چه در مورد خويشاوندان خود صحبت كنيد و به عهد و پيمان خداوند وفا كنيد خداوند اين اندرزها را بشما مىكند براى اينكه متذكر گرديد .\r\n\r\n","description":"","footnote":"","page_name":" 81 ","page_number":97},
  {"content":"\r\n\r\nهنگامى كه اسعد بن زراره اين كلمات شريفه را از حضرت رسول صلى اللَّه عليه و آله شنيد گفت :\r\n« اشهد ان لا إله الّا اللَّه وحده لا شريك له و أنك رسول اللَّه » گفت يا رسول اللَّه ! پدر و مادرم فداى شما گردد من از اهل يثرب و قبيلهء خزرج هستم مدتى است بين ما و اوس رشته محبت و دوستى و برادرى بريده شده .\r\nاكنون اگر خداوند بوسيله شما اين رشته گسيخته را بهم پيوند دهد ما گرامىتر از شما نخواهيم داشت ، اينك يكى از خويشاوندان من نيز با من در اين سفر همراه است و اگر او هم داخل در اين امر بشود اميد ميرود كه خداوند امور ما را بوسيله شما انجام دهد يا رسول اللَّه ! به خداوند سوگند ما از يهوديان ميشنيديم كه شما در همين نزديكى ظهور خواهيد كرد .\r\nيهوديان ما را به خروج شما مژده ميدادند و از صفات و شمايل شما براى ما ميگفتند اكنون اميدوارم محل و ديار ما اقامتگاه شما قرار گيرد و شما به آن سر زمين مهاجرت كنيد همانطور كه از يهوديان آن منطقه شنيده‌ايم خداوند متعال را ستايش ميكنم و سپاسگزارى مىنمايم كه مرا به طرف شما رهنمائى كرده من به اين محل آمدم براى اينكه از قريش كمك بگيرم و ليكن خداوند تفضل فرمود و اين سعادت و فضيلت را كه از همه بالاتر است به ما مرحمت فرمود .\r\nپس از اين ذكوان آمد اسعد بن زراره به او گفت : اين همان پيغمبرى است كه يهوديان ما را به ظهور او مژده ميدادند و از صفات وى خبرهائى اظهار ميداشتند اينك بشتاب و اسلام را قبول كن ، در اين هنگام ذكوان نيز مسلمان شده بعد از اين جريان گفتند : يا رسول اللَّه ! مردى را با ما بفرست تا بما قرآن را تعليم كند و مردم را به طرف شما دعوت نمايد .\r\nحضرت رسول صلى اللَّه عليه و آله اين مأموريت را به مصعب بن عمير كه جوانى تازه‌سال بود واگذار كرد ، وى در نزد پدر و مادرش عزيز و محترم بود ، و زندگى مجلل و با شكوهى داشت ، هنگامى كه اسلام را اختيار كرد پدر و مادرش وى را جفا كردند و از خود راندند ، اين جوان در شعب با پيغمبر زندگى ميكرد و گرفتار مشقت و سختى\r\n\r\n","description":"","footnote":"","page_name":" 82 ","page_number":98},
  {"content":"\r\n\r\nگرديد ، و اوضاع و احوالش دگرگون شد .\r\nپيغمبر اين جوان را با اسعد بن زراره به مدينه فرستاد و او از قرآن آيات زيادى را ياد گرفته بود مصعب با اسعد به مدينه وارد شدند و جريان حضرت رسول صلى اللَّه عليه و آله را با مردمان مدينه در ميان گذاشتند در اين هنگام يك نفر دو نفر از قبائل مختلف دين مقدس اسلام قبول ميكردند .\r\nمصعب بن عمير فرستادهء حضرت خاتم النبيين صلى اللَّه عليه و آله در منزل اسعد بن زراره نازل شد وى روزها در مجالس خزرج حاضر ميشد و آنان را باسلام دعوت ميكرد ، طبقهء جوان دعوت او را قبول ميكردند و مسلمان ميشدند .\r\nعبد اللَّه بن ابى كه شريف و رئيس خزرج بود ، و قبيلهء اوس و خزرج در نظر داشتند وى را براى خود به سلطنت برگزينند ، و براى او تاجى هم تهيه ديده بودند و دنبال كسى ميگشتند كه اين تاج را بر سر وى بگذارند ، علت اين محبوبيت عبد اللَّه از اين جهت بود كه وى در جنگ بعاث شركت نكرد و لذا اوس و خزرج هر دو از وى راضى بودند ، وى ميگفت : شما به قبيلهء أوس ظلم ميكنيد و من به ظلم و ستم كمك نميكنم .\r\nهنگامى كه اسعد بن زراره از راه رسيد و مصعب را نيز با خود آورده بود ، عبد اللَّه از اين موضوع ناراضى به نظر ميرسيد ، زيرا وى ميدانست كه اين جريان بنفع او نخواهد بود ، اسعد به مصعب گفت : دائى من سعد بن معاذ از رؤساء قبيلهء اوس است و او مردى عاقل و شريف و در ميان خويشاوندان خود مطاع مىباشد ، اگر وى دعوت شما را بپذيرد ما موفق خواهيم شد ، اينك لازم است كه ما به منزل وى برويم .\r\nمصعب بن عمير به اتفاق اسعد بن زراره به محلهء سعد بن معاذ رفتند ، و روى چاه آبى نشستند ، در اين هنگام جوانان قبيله پيرامون آنها اجتماع كردند و مصعب براى آنها مقدارى قرآن خواند ، اين جريان به گوش سعد بن معاذ رسيد ، وى به اسيد بن حضير گفت : به من اطلاع داده‌اند كه ابو امامه اسعد بن زراره به اتفاق يك نفر قرشى به محلهء ما آمده و جوانان ما را فاسد ميكنند اكنون لازم است نزد او برويد و وى را\r\n\r\n","description":"","footnote":"","page_name":" 83 ","page_number":99},
  {"content":"\r\n\r\nاز اين جريان بازداريد .\r\nاسيد بن حضير آمد ، هنگامى كه چشم اسعد بر وى افتاد به مصعب گفت : اين مرد يكى از اشراف است اگر امر شما را قبول كند اميدوارم موفق گرديد ، اينك وى را هدايت كنيد ، اسيد نزد آنها رسيد و گفت : يا ابا امامه دائى شما ميگويد :\r\nدر اجتماعات ما شركت نكن و جوانان ما را فاسد نگردان و از اوس بر خود نگران باش مصعب گفت : ممكن است مقدارى توقف كنيد تا مقصود خود را به شما عرضه كنيم اگر مايل شديد پيشنهاد ما را بپذيريد و اگر مطالب ما را قبول نكرديد ما از محله شما خواهيم رفت ، اسيد نشست مصعب براى او سوره از قرآن را خواند ، اسيد گفت :\r\nشما چگونه داخل اين امر ميشويد ، گفت : ما ابتداء غسل ميكنيم و پس از آن لباس پاكيزه ميپوشيم و نماز ميگزاريم .\r\nدر اين هنگام اسيد بن حضير خود را در چاه آب افكند ، و پس از خروج از چاه لباس‌هاى خود را خشك نمود ، و گفت : مطالب خود را بر من عرضه كن ، مصعب كلمهء شهادتين به او تلقين كرد ، اسيد نيز آن را بر زبان جارى نمود ، و بعد از آن دو ركعت نماز نيز خواند .\r\nپس از اين گفت : يا ابا امامه من اينك دائى شما را به اين جا ميفرستم ، و به هر وسيله‌اى باشد او را نزد شما روانه خواهم كرد ، اسيد از نزد آنها به منزل سعد بن معاذ مراجعه كرد ، هنگامى كه چشم سعد بر وى افتاد گفت : من سوگند ياد ميكنم كه اسيد قيافه‌اش تغيير كرده و مانند اول نيست .\r\nسعد بن معاذ پس از اينكه اسيد مطالبى را به وى گفت ، نزد اسعد بن زراره و مصعب رفت ، مصعب هنگامى كه سعد را ديد سورهء    حم تَنْزِيلٌ مِنَ الرَّحْمنِ الرَّحِيمِ    براى او قرائت كرد ، مصعب گويد وقتى كه سعد اين آيات را شنيد من اسلام را در چهرهء او ديدم پيش از اينكه وى سخن بگويد ، او پس از استماع قرآن سفارش كرد از منزلش لباس تميز آوردند ، پس از اينكه غسل كرد جامه‌ها را پوشيد و شهادتين را بر زبان جارى و دو ركعت نماز هم خواند .\r\n\r\n","description":"","footnote":"","page_name":" 84 ","page_number":100},
  {"content":"\r\n\r\nبعد از اين جريان دست مصعب را گرفت و او را به منزل خود برد و گفت : اكنون از كسى نترس و تبليغات خود را ادامه بده ، بعد از اين سعد بن معاذ در ميان بنى عمرو بن عوف فرياد زد اى فرزندان عمرو بن عوف ! همهء شما از زن و مرد و دختر و پسر و جوان و پير اجتماع كنيد ، هنگامى كه آنان پيرامون هم جمع شدند سعد گفت :\r\nموقعيت من در ميان شما چگونه است ؟ گفتند : تو مطاع و سرور ما هستى ، هر چه فرمان دهى اطاعت ميكنيم .\r\nسعد بن معاذ گفت : اينك تا به وحدانيت خداوند و رسالت محمد بن عبد اللَّه اقرار نكنيد من سخن گفتن شما را با خودم تحريم ميكنم ، اين همان محمد است كه يهوديان خيبر ما را از ظهور و خروج وى اطلاع ميدادند .\r\nبعد از اين گفتار سعد بن معاذ تمام خويشاوندان و قبيلهء او به حضرت رسول صلى اللَّه عليه و آله ايمان آوردند ، مصعب بن عمير نزد سعد رفت ، و سعد به او گفت : اكنون علنا دعوت خود را اظهار كن ، و مردم را به طرف اسلام بخوان ، در اين هنگام دين مقدس اسلام در مدينه شيوع پيدا كرد .\r\nاشراف قبيله اوس و خزرج و بقيه مردمان كه خبر حضرت خاتم النبيين را از يهوديان شنيده بودند كم‌كم رو به اسلام آوردند ، خبر مسلمان شدن اوس و خزرج به پيغمبر رسيد و مصعب نيز جريان را به آن جناب اطلاع داد ، پس از اين مسلمانان مكه كه از طرف مشركين آزار و اذيت ميديدند يكى پس از ديگرى مخفيانه به طرف مدينه حركت كردند ، و اوس و خزرج هم وسايل زندگى آنها را فراهم مينمودند .\r\nراوى گويد : هنگامى كه عده‌اى از اوس و خزرج براى انجام مناسك حج به مكه آمده بودند ، حضرت رسول به آنان فرمود : شما از من حمايت كنيد تا آيات قرآن را براى شما بخوانم ، و خداوند براى اين عمل شما را به بهشت خواهد برد ، گفتند يا رسول اللَّه ! هر تصميم و اراده‌اى را كه دارى انجام بده .\r\nپيغمبر فرمود : وعدهء ما با شما در شب دوازدهم ماه كه از ليالى تشريق است در عقبه خواهد بود هنگامى كه افراد اوس و خزرج از اعمال حج فارغ شدند و در ميان\r\n\r\n","description":"","footnote":"","page_name":" 85 ","page_number":101},
  {"content":"\r\n\r\nآنان عدهء زيادى مسلمان و جماعتى هم از مشركين مدينه كه از جمله عبد اللَّه بن ابى حضور داشتند در عقبه حاضر شدند .\r\nحضرت رسول صلى اللَّه عليه و آله فرمودند در روز دوازدهم از ايام تشريق در خانه عبد المطلب واقع در عقبه اجتماع كنيد ، مواظب باشيد خوابيده‌ها را بيدار نكنيد ، و متفرقا در آن مجلس شركت كنيد ، و بطور دسته‌جمعى نيائيد ، پيغمبر در آن روز در خانه عبد المطلب بودند و حمزة و على و عباس نيز در خدمت آن جناب بودند .\r\nدر اين هنگام هفتاد نفر از اوس و خزرج خدمت پيغمبر آمدند ، و در منزل پيرامون وى اجتماع كردند ، پيغمبر به آنان فرمود : اينك اطراف مرا داشته باشيد تا من كتاب خدا را براى شما بخوانم ، و پروردگار در برابر اين عمل بهشت را به شما پاداش خواهد داد .\r\nاسعد بن زراره و براء بن معرور و عبد اللَّه بن حزام گفتند : آرى يا رسول اللَّه ! اينك مطالب خود را اظهار كن و عهد پروردگار را انجام بده ، پيغمبر فرمود : همانطور كه از خودتان دفاع ميكنيد از من نيز دفاع كنيد و از اهل بيت و خاندان من هم مانند اهل بيت و خاندان خود جانب دارى نمائيد ، گفتند : يا رسول اللَّه ! پاداش ما در مقابل اين عمل چيست ؟ .\r\nحضرت رسول صلى اللَّه عليه و آله فرمود : جزاء شما در مقابل اين عمل بهشت خواهد بود علاوهء بر اين نتيجه اين كار شما سلطنت بر عرب و عجم خواهد بود ، گفتند : ما اكنون راضى شديم ، از اين ميان عباس بن نضله كه از اوس بود به پا خواست و گفت : اى گروه اوس و خزرج ! ميدانيد شما پس از اين با كدام اشخاص روبرو خواهيد شد ؟ .\r\nبعد از اين شما با ملوك جهان طرف خواهيد شد ، و با نژاد سفيد و قرمز روبرو ميگرديد ، اينك خوب متوجه قضيه باشيد اگر قادر بدفاع از وى نيستيد او را فريب ندهيد ، زيرا حضرت رسول اگر چه خويشاوندانش او را ترك گفته‌اند ، ليكن وى در عزت و حشمت زندگى مىكند ، عبد اللَّه بن حزام و اسعد بن زراره و ابو الهيثم ابن تيهان گفتند : يا رسول اللَّه ! چرا از اين گونه گفتارها بر زبان جارى ميسازى ؟ ! ما\r\n\r\n","description":"","footnote":"","page_name":" 86 ","page_number":102},
  {"content":"\r\n\r\nخون خود را در راه شما خواهيم ريخت و از شما حمايت و جانبدارى خواهيم كرد ، اينك عهد و پيمانى را كه با خداوند بسته‌اى انجام بده .\r\nپس از اين مذاكرات حضرت رسول صلى اللَّه عليه و آله فرمود : اينك دوازده نفر « نقيب » از ميان خود انتخاب كنيد ، تا امور شما را اداره كنند ، همانطور كه موسى بن عمران عليه السّلام از ميان بنى اسرائيل دوازده نفر انتخاب كرد ، گفتند : اكنون هر كس را ميل داريد اختيار كنيد ، در اين وقت جبرئيل آمد و نه نفر از خزرج و سه نفر از اوس را به پيغمبر معرفى كرد ، و حضرت هم آنان را معرفى فرمود .\r\nاسامى نقباء از اين قرار بود ، از قبيلهء خزرج نه نفر : اسعد بن زراره ، براء بن معرور ، عبد اللَّه بن حزام ، ابو جابر بن عبد اللَّه ، رافع بن مالك ، سعد بن عبادة ، منذر بن عمرو ، عبد اللَّه بن رواحه ، سعد بن ربيع ، و عبادة بن ثابت . و سه نفر نقيب اوس نيز از اين قرارند : ابو الهيثم بن تيهان كه از اهل يمن و حليف بنى عمرو ابن عوف بود ، اسيد بن حضير ، و سعد بن خيثمه .\r\nهنگامى كه اين افراد اجتماع كردند و با حضرت رسول صلى اللَّه عليه و آله بيعت نمودند ، شيطان فرياد كشيد : اى گروه قريش و اى جماعت عرب اينك محمد با عده‌اى از اوس و خزرج كه به او گرويده‌اند در عقبه گرد هم آمده‌اند ، و براى جنگيدن با شما بيعت كردند ، مشركين قريش كه در منى بودند فرياد او را شنيدند و با اسلحه به طرف عقبه رو آوردند .\r\nحضرت رسول صلى اللَّه عليه و آله فرياد شيطان را شنيد و به انصار فرمود : از هم پراكنده شويد ، عرض كردند : يا رسول اللَّه ! ما را فرمان دهيد تا با شمشيرهاى خود به آنها حمله كنيم ، پيغمبر فرمود : من به جنگ و قتال مأمور نيستم ، و خداوند مرا به جنگيدن اذن نداده است ، گفتند : پس اينك شما در اين محل خواهيد بود يا با ما بيرون ميشويد ؟\r\nفرمود : من منتظر امر پروردگار هستم .\r\nمشركين همگان بطور دسته‌جمعى در حالى كه مسلح بودند به طرف حضرت رسول آمدند ، در اين هنگام حمزة بن عبد المطلب با شمشير خود راه عقبه را گرفته بود\r\n\r\n","description":"","footnote":"","page_name":" 87 ","page_number":103},
  {"content":"\r\n\r\nو علي بن ابى طالب نيز با او بود موقعى كه حمزه را ديدند گفتند : اين اجتماع شما براى چيست ؟ حمزه گفت : ما اجتماعى نداريم و كسى هم در اين جا وجود ندارد ، به پروردگار سوگند اگر احدى از شما از اين عقبه بگذرد با شمشير او را خواهم زد .\r\nمشركين چون اين جريان را ديدند مراجعت كردند ، روز بعد نزد عبد اللَّه بن ابى رفتند و گفتند : بما اطلاع داده‌اند كه خويشاوندان و قبيلهء شما با محمد بيعت كرده‌اند تا با ما جنگ كنند ، عبد اللَّه سوگند ياد كرد و از اين جريان اظهار بىاطلاعي نمود ، مشركين هم از وى پذيرفتند ، در اين هنگام انصار متفرق شدند و پيغمبر نيز به مكه مراجعت كردند .\r\n\r\n( حوادث ليلة المبيت و حيلهء مشركين ) و هجرت پيغمبر به مدينه\r\nبعد از اينكه انصار با حضرت رسول صلى اللَّه عليه و آله بيعت كردند ، و كفار قريش از اين جريان مطلع شدند ، چهل نفر از اشراف آنها در دار الندوه اجتماع كردند ، افرادى كه در اين مجلس شركت ميكردند ، بايد چهل سال از عمر آنها ميگذشت تا بعضويت انتخاب ميشدند ، فقط عتبة بن ربيعه در اين بين مستثنى بود ، وى با اينكه چهل سال كمتر داشت در اين مجلس شركت ميكرد .\r\nدر اين هنگام كه آنان پيرامون هم جمع شده بودند شيطان از راه رسيد و قصد كرد در اين مجلس شركت كند ، دربان گفت : شما كه هستى ؟ گفت : من يكى از مشايخ نجد هستم ، دربان پس از اينكه براى او اذن گرفت وى داخل مجلس شد گفت : شنيده‌ام شما در اين جا اجتماع كرده‌ايد تا در بارهء اين مرد تصميم بگيريد ، اكنون من نظريه و پيشنهاد خود را در اين مورد خواهم گفت و راه صواب را به شما نشان مىدهم هنگامى كه مجلس رسميت پيدا كرد ابو جهل گفت : اى گروه قريش ! در ميان ملت عرب كسى عزيزتر از ما نبود ، و ما در حرم امن خداوند در\r\n\r\n","description":"","footnote":"","page_name":" 88 ","page_number":104},
  {"content":"\r\n\r\nكمال آسايش بسر ميبرديم ، و اعراب از اطراف و اكناف به طرف ما مىآمدند و سالى دو بار در اين جا اجتماع ميكردند ، و احدى فكر تجاوز بما نداشت .\r\nهنگامى كه محمد در ميان ما پيدا شد ، و ما براى امانت و درستكارى او وى را « امين » نام گذاشتيم ، او اكنون گمان كرده كه پيغمبر خدا مىباشد ، در نتيجه خدايان ما را فحش ميدهد ، و ما را ديوانه و نادان خطاب مىكند ، و اجتماعات ما را پراكنده ميسازد ، و جوانان ما را فاسد ميگرداند ، من اكنون پيشنهاد ميكنم ، مردى را برانگيزم تا وى را در نهان بكشد ، اگر بنى هاشم خون او را از ما خواستند ده مقابل ديه به آنها خواهيم داد .\r\nشيطان گفت : اين رأى زشتى است ، زيرا بنى هاشم نخواهد گذاشت قاتل محمد روى زمين راه برود ، و در نتيجه در محلى كه مورد احترام شما است بجنگ خواهيد پرداخت .\r\nديگرى گفت : من پيشنهاد ميكنم محمد را دستگير كنيم و او را بزندان اندازيم ، و او را در آنجا نگهدارى كنيم ، غذاى روزانه‌اش را خواهيم داد تا مانند زهير و نابغه از دنيا برود .\r\nشيطان بار ديگر گفت : بنى هاشم به اين موضوع هم رضايت نخواهند داد ، هنگامى كه موسم اعراب در رسد او را از زندان بيرون خواهند كرد ، و او با سحر و جادوئى خود شما را فريب خواهد داد .\r\nيكى از مجلسيان گفت : من پيشنهاد ميكنم : محمد را از شهر خود بيرون كنيم و با كمال آسايش خدايان خود را پرستش كنيم .\r\nشيطان گفت : اين نظريه از هر دو پيشنهاد اول بدتر است ، زيرا شما زيباترين و شيواترين مردم را كه در سحر و جادوئى نيز نظير ندارد از شهر خود خارج ميسازيد و او را به نزد اعراب در بيابان‌ها ميفرستيد ، محمد با زبان شيوائى كه دارد آنها را به خود جلب خواهد كرد ، و ناگهان با عده‌اى پياده و سواره بر شما حمله خواهد كرد و شهر مكه را پر مىكند ، و شما نيز حيران و سرگردان خواهيد ماند .\r\n\r\n","description":"","footnote":"","page_name":" 89 ","page_number":105},
  {"content":"\r\n\r\nاهل مجلس گفتند : پس نظريه شما چيست ؟ گفت : من يك رأى بيشتر ندارم رأى من اينست كه از هر عشيره‌اى يكنفر حاضر شوند و از بنى هاشم يكنفر باشد اين عده ناگهان بر محمد بريزند و با شمشير و يا آهني او را بكشند ! در اين صورت قاتل او معلوم نميشود و خون او از بين ميرود ، و بنى هاشم نيز با همهء شما نميتوانند جنگ كنند ، و فقط از شما ديه خواهند گرفت و شما هم ديه او را بدهيد .\r\nدر اين هنگام همه گفتند : پيشنهاد شيخ نجدى قابل توجه است و بايد مورد عمل قرار گيرد ، پس از اين پانزده نفر را كه يكى از آنان ابو لهب بود انتخاب كردند و تصميم گرفتند شبانه بر حضرت رسول صلى اللَّه عليه و آله داخل شوند و او را بكشند .\r\nخداوند پيغمبر خود را از تصميم آنان مطلع كرد و اين آيه شريفه را نازل فرمود :  وَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ  موقعى كه مشركين خواستند به منزل وارد شوند ابو لهب گفت : اكنون شب است و صلاح نيست ما وارد خانه شويم ، شايسته است صبر كنيم تا صبح شود ، موقعى كه خواست از منزل خارج گردد بر او وارد خواهيم شد .\r\nمشركين شب را تا صبح درب منزل پيغمبر بسر بردند ، حضرت رسول صلى اللَّه عليه و آله طبق معمول امر كرد تا بستر وى را پهن كنند ، و به علي بن ابى طالب فرمود : حاضرى جانت را در راه من فدا كنى ؟ عرض كرد : آرى يا رسول اللَّه ! فرمود : پس اينك در بستر من بخواب ، امير المؤمنين عليه السّلام هم جامهء پيغمبر را بر سر كشيد و در جاى او به خواب رفت .\r\nجبرئيل آمد و گفت : يا رسول اللَّه ! اينك مشركين پيرامون منزل شما اجتماع كرده‌اند ، شما از خانه بيرون شويد ، مشركين مواظب منزل پيغمبر بودند و ميديدند كه بستر او پهن شده و كسى هم در آنجا خوابيده آنها خيال ميكردند كه پيغمبر در ميان بستر بخواب رفته است .\r\nحضرت خاتم النبيين صلى اللَّه عليه و آله از خانه بيرون شد و سورهء « يس » را تاو  فَأَغْشَيْناهُمْ فَهُمْ لا يُبْصِرُونَ  قرائت نمود ، و مقدارى خاك برداشت و به طرف قريش ريخت ، مشركين\r\n\r\n","description":"","footnote":"","page_name":" 90 ","page_number":106},
  {"content":"\r\n\r\nبه خواب رفتند و پيغمبر از ميان آنان گذشت .\r\nجبرئيل گفت : به طرف غار ثور حركت كن ، هنگامى كه حضرت عازم غار ثور بود در بين راه ابو بكر را ديد ، دست او را گرفت و با خود برد ، موقعى كه به غار ثور رسيدند در آنجا توقف كردند ، چون صبح شد و هوا روشن گرديد مشركين ناگهان به خانه ريختند ، و به طرف بستر پيغمبر رفتند ، ناگهان على بن ابى طالب عليه السّلام از جاى خود برخاست و در مقابل مشركين ايستاد و فرمود : چه ميخواهيد ؟ گفتند : پسر عمت كجا هست ؟ .\r\nعلى عليه السّلام فرمود : مگر شما مرا محافظ او قرار داده بوديد ؟ ! شما به او پيشنهاد كرديد از مكه بيرون رود او نيز خارج شد اكنون از من چه ميخواهيد ؟ ! مشركين در اين موقع او را اذيت كردند ليكن ابو لهب از آنها جلوگيرى كرد .\r\nهنگامى كه صبح شد در كوه‌هاى اطراف مكه متفرق شدند ، در ميان كفار قريش مردى از قبيله خزاعه بود كه در شناختن جاى قدم‌هاى اشخاص تخصص كافى داشت مشركين به او گفتند : يا ابا كرز ! امروز روز كمك است ، اين مرد جاى پاهاى حضرت رسول صلى اللَّه عليه و آله را گرفت و گفت : به خدا سوگند اين محل قدمهاى محمد است ، و اين اثر نيز جاى قدمهاى ابو بكر و يا ابو قحافه است .\r\nاين مرد خزاعى اثر اقدام حضرت رسول را گرفت و به اتفاق مشركين تا در غار ثور رسيدند ، وقتى كه درب غار رسيد توقف كرد و گفت : محمد و ابو بكر تا اين جا آمده‌اند و از اين جا به محل ديگرى نرفته‌اند ، معلوم نيست از اين جا به آسمان رفته‌اند و يا به زمين فرو شده‌اند .\r\nدر اين هنگام كه مشركين نزديك غار گرم گفتگو بودند خداوند عنكبوت را فرستاد تا درب غار را به تارهاى خود پرده كشد ، فرشته‌اى نيز در صورت يك انسان در حالى كه بر اسبى سوار بود رسيد و گفت : محمد در اين جا نيست در اين دره‌ها گردش كنيد تا وى را دريابيد ، مشركين از نزديك غار دور شدند و در شكاف كوه‌ها به تجسس و تحقيق مشغول شدند .\r\n\r\n","description":"","footnote":"","page_name":" 91 ","page_number":107},
  {"content":"\r\n\r\nحضرت خاتم النبيين صلى اللَّه عليه و آله سه روز در غار ثور توقف كردند ، بعد از آن خداوند وى را اذن دادند تا هجرت كند و فرمود يا محمد ! اكنون از مكه بيرون شويد زيرا كه در اين شهر بعد از ابو طالب ياورى نداريد ، پيغمبر از غار بيرون شد و ديد چوپان يكى از افراد قريش بنام « ابن اريقط » به طرف او مىآيد .\r\nحضرت رسول صلى اللَّه عليه و آله چوپان را به طرف خود خواند و فرمود : اى پسر اريقط ! تو را بر جان خود امين ميگيرم آيا در اين امانت خيانت نخواهى كرد ؟ عرض كرد : من از تو نگهدارى و حراست خواهم كرد ، و مشركين را كه در جستجوى تو هستند رهنمائى نميكنم ، اينك بفرمائيد كجا ميخواهيد برويد ؟ فرمود : قصد كرده‌ام به يثرب بروم گفت : اكنون راهى را به شما نشان خواهم داد كه هيچ كس نتواند شما را پيدا كند .\r\nحضرت رسول فرمود : اكنون نزد على بن ابى طالب برويد و به او مژده دهيد كه خداوند به من اذن مهاجرت داده و براى من زاد و راحله‌اى بفرستد ، ابو بكر نيز گفت نزد دخترم اسماء برويد و بگوئيد براى من زاد و راحله بفرستد و جريان كار ما را به عامر بن فهيرة نيز اطلاع بده - عامر بن فهيره از غلامان ابو بكر بود كه مسلمان شده بود - ابن اريقط آمد و سفارش حضرت رسول را به امير المؤمنين رسانيد ، و پيام ابو بكر را هم به اسماء و عامر بن فهيره ابلاغ كرد و براى آنها زاد و راحله فرستادند .\r\nحضرت خاتم النبيين صلى اللَّه عليه و آله از غار بيرون شدند و به طرف مدينه حركت كردند ، ابن اريقط پيغمبر را از طريق نخلستان‌هاى منطقه كوهستان حركت داد ، و آنها همواره بيراهه ميرفتند تا در « قديد » به راه معمولى رسيدند و در كنار خيمهء ام معبد نازل شدند ، در اين هنگام سراقة بن جعشم به حضرت رسول رسيد و جريان او در باب معجزات گذشت .\r\nموقعى كه سراقه برگشت در بين راه جماعتى از كفار قريش را ديد ، گفتند : يا سراقه ! آيا از محمد اطلاعى دارى ؟ گفت : به من خبر دادند كه وى از نزد شما بيرون گرديده ، و من هر چه در اين ناحيه جستجو كرده‌ام اثرى از وى نديده‌ام ، اينك شما هم برگرديد من كار شما را سبك كرده‌ام و اين منطقه را در نظر گرفته‌ام .\r\n\r\n","description":"","footnote":"","page_name":" 92 ","page_number":108},
  {"content":"\r\n\r\nدر اين هنگام خبر خروج حضرت خاتم النبيين صلى اللَّه عليه و آله از مكه به انصار در مدينه رسيده بود ، و آنان هر آن در انتظار مقدم مبارك آن جناب بودند ، مردم از زن و مرد هنگام صبح از منزل بيرون ميشدند و چشم به راه مكه داشتند ، و چون آفتاب گرم ميشد به خانه‌هاى خود مراجعت ميكردند .\r\nزهرى گويد : بين بيعت انصار در عقبه تا مهاجرت حضرت رسول صلى اللَّه عليه و آله بمدينه سه ماه بود انصار در ذى الحجه با پيغمبر بيعت كردند و هجرت آن حضرت نيز در ربيع الأول واقع شد و آن جناب روز دوازدهم اين ماه بمدينه وارد گرديدند .\r\nانصار در انتظار پيغمبر بودند و همواره از منازل خود بيرون ميشدند و به راه نگاه ميكردند هنگامى كه مأيوس ميشدند بار ديگر به خانهاى خود برميگشتند ، موقعى كه حضرت رسول به ذو الحليفه رسيدند راه منزل بنى عمرو بن عوف را پرسيدند اشخاصى كه در آن جا بودند آن جناب را رهنمائى كردند .\r\nيكى از يهوديان كه بالاى ديوارى ايستاده بود از دور شبحى بنظرش رسيد ، و فرياد برآورد : اى جماعت مسلمان ! اكنون صاحب شما به طرف مدينه مىآيد ، فرياد اين مرد در مدينه پيچيد ، مردم از زن و مرد و كودك از منازل بيرون شدند و براى آمدن حضرت رسول خوشوقت گرديدند .\r\nحضرت رسول صلى اللَّه عليه و آله در قبا توقف كردند و به مسجد تشريف بردند و در آنجا نشستند بنو عمر بن عوف پيرامون او اجتماع كردند ، و از حضور آن بزرگوار اظهار فرح و انبساط و شادمانى مينمودند پيغمبر در قبا به منزل كلثوم بن هدم كه يكى از مشايخ بنى عمرو و مرد صالحى بود نازل شدند .\r\nدر اين هنگام خانواده‌هاى مختلف اوس نزد پيغمبر رفت و آمد كردند و ليكن از قبيلهء خزرج به علت اينكه بين آنها با اوس اختلاف بود كسى نزد حضرت رسول نيامد پيغمبر هر چه نگاه ميكرد از خزرجيان كسى را نميديد ، و قبل از آن جناب نيز عده‌اى از مهاجرين در اين محل فرود آمده بودند ، روايت شده موقعى كه حضرت خاتم النبيين صلى اللَّه عليه و آله بمدينه وارد شدند زنان و كودكان اين بيت را ميخواندند :\r\n\r\n","description":"","footnote":"","page_name":" 93 ","page_number":109},
  {"content":"\r\n\r\n طلع البدر علينا من ثنيات الوداع * وجب الشكر علينا ما دعا للَّه داع \r\nسلمان فارسى غلام يكى از يهوديان مدينه بود ، وى از شهر و مملكت خود بيرون شده بود و در بارهء دين « حنيف » تحقيق و بررسى ميكرد ، وى در ضمن مسافرت خود به يكى از رهبانان نصارى در شام برخورد كرد و از راهب راجع به دين حنيف سؤالاتى كرد و با وى دوست و رفيق شد ، راهب گفت : اين مذهب در مكه ظاهر خواهد شد شما به آنجا برويد ، پس از آن به يثرب برويد زيرا كه اين پيغمبر به آن طرف مهاجرت خواهد كرد .\r\nسلمان فارسى از شام حركت كرد هنگامى كه بيثرب رسيد يكى از اعراب او را گرفت و بعنوان برده بيكى از يهوديان فروخت ، سلمان روزها در نخلستان اين مرد يهودى كار مىكرد ، روزى كه حضرت رسول صلى اللَّه عليه و آله بمدينه تشريف فرما شدند سلمان طبق معمول در اين نخلستان بود در اين هنگام يكى از يهوديان آمد و به صاحب سلمان گفت ، اطلاع دارى كه پيغمبر مسلمانان مدينه امروز وارد شد .\r\nسلمان فارسى هنگامى كه اين موضوع را شنيد گفت : چه مىگوئى ؟ ! صاحب سلمان گفت : كار خود را بكن بشما ارتباطى ندارد ، راوى گويد : سلمان پس از شنيدن اين خبر از درخت به زير آمد و طبقى را پر از خرما كرد و براى حضرت رسول برد پيغمبر صلى اللَّه عليه و آله فرمود : اين خرما چيست ؟ عرض كرد : اين صدقه خرماى ما مى باشد چون مطلع شديم شما غريب هستيد و از راه دور به اين شهر آمده‌ايد لذا دوست دارم كه از خرماى ما بخوريد ، حضرت فرمود : نام خداوند را بر زبان جارى كنيد و از اين خرماها بخوريد .\r\nسلمان در اين هنگام متوجه حضرت رسول شد و به زبان فارسى گفت : اين يكى از نشانه‌ها است ! ، بار ديگر طبقى آورد و گفت : چون ديدم شما از خرماى صدقه نميخوريد و لذا اين طبق را بعنوان هديه براى شما آورده‌ام ، حضرت فرمود : نام خدا را به زبان بياوريد و از اين خرما ميل كنيد ، در اين مرتبه خود آن جناب هم ميل فرمودند ، سلمان گفت : اين علامت دوم است ! .\r\n\r\n","description":"","footnote":"","page_name":" 94 ","page_number":110},
  {"content":"\r\n\r\nپس از اين جريان سلمان پشت سر پيغمبر رفت ، حضرت نيز شانه مبارك را باز كرده بود در اين هنگام چشم سلمان به خاتم نبوت افتاد و او را بوسيد ، خاتم النبيين فرمود : تو كه هستى ؟ عرض كرد : من مردى از اهل فارس هستم و مدتى است كه از شهر خود بيرون شده‌ام ، سلمان جريان كار خود را حضور پيغمبر عرض كرد ، و بعد مسلمان شد ، حضرت رسول فرمود : تو را مژده مىدهم كه به زودى از دست اين يهودى آزاد ميگردى .\r\nهنگامى كه شب فرا رسيد ابو بكر از پيغمبر مفارقت كرد و به طرف مدينه آمد و در خانهء يكى از انصار نازل شد ، ليكن حضرت رسول صلى اللَّه عليه و آله همچنان در قبا توقف كردند ، پس از اينكه نماز مغرب و عشاء را اداء نمودند اسعد بن زراره در حالى كه نقابى بر چهرهء خود داشت حضور آن جناب رسيد ، و از قدوم حضرت اظهار شادمانى كرد .\r\nبعد از اين عرض كرد : يا رسول اللَّه ! من گمان نميكردم كه خبر آمدن شما را بشنوم و ليكن حضور شما نرسم ولى شما ميدانيد كه بين ما و برادران ما از اوس اختلاف و كدورتى هست و لذا ميل نداشتم كه در منزل آنان خدمت شما برسم ، ولى اكنون لازم ديدم حضور شما برسم .\r\nحضرت رسول صلى اللَّه عليه و آله فرمود : اى قبيلهء اوس اكنون كدام يك از شما اسعد بن زراره را حمايت خواهيد كرد ، گفتند : يا رسول اللَّه ! شما از وى حمايت كنيد و او را در پناه خود بگيريد ، پيغمبر فرمود : من ميل دارم يكى از شما او را پناه دهد ، در اين هنگام عويم بن ساعده و سعد بن خيثمه عرض كردند : يا رسول اللَّه ! اسعد بن زراره در پناه ما باشد .\r\nپس از اين جريان اسعد بن زراره خدمت پيغمبر ميرسيد و به آن جناب نماز مى خواند و صحبت ميكرد حضرت رسول مدت پانزده روز در قبا توقف كردند ، در يكى از روزها ابو بكر آمد و عرض كرد يا رسول اللَّه ! مردم مدينه اشتياق ديدار شما را\r\n\r\n","description":"","footnote":"","page_name":" 95 ","page_number":111},
  {"content":"\r\n\r\nدارند ، اينك لازم است بمدينه داخل شويد .\r\nحضرت فرمود : من از جاى خود تكان نخواهم خورد تا برادرم علي بن ابى طالب برسد پيغمبر براى علي عليه السّلام سفارش كرده بود كه خانوادهء او را از مكه به طرف مدينه حمل كند ، و خودش هم حركت نمايد ، ابو بكر گفت : من خيال نمىكنم علي ابن ابى طالب بيايد ، فرمود : علي هر چه زودتر خواهد آمد ، پس از پانزده روز كه از توقف پيغمبر گذشت علي عليه السّلام به اتفاق اهل بيت پيغمبر رسيدند موقعى كه امير المؤمنين به حضرت رسول رسيدند ، سعد بن ربيع و عبد اللَّه بن رواحه بت‌هاى خزرجيان را از بين ميبردند و آنها را ميشكستند .\r\nهر كدام از بزرگان و رؤساى قبائل در منزل خود بت مخصوصى داشتند ، و اين بت‌ها را معطر ميكردند و به آنها تبرك ميجستند خاندان‌هاى مختلف نيز بت‌هائى داشتند كه متعلق بخانواده بود و بطور دسته جمعى در عبادت آنها شركت ميكردند اين بت‌ها را با پارچه‌ها زينت مينمودند و براى آنها گوسفند قربانى ميكردند .\r\nموقعى كه نقباى دوازده‌گانه كه حضرت رسول صلى اللَّه عليه و آله قبلا در مكه آنها را انتخاب كرده بودند وارد مدينه شدند بت‌ها را از منازل خود و كسانى كه از آنان اطاعت كرده بودند خارج ساختند ، و هنگامى كه هفتاد نفر از مسلمين به مدينه رسيدند اسلام در اين شهر شهرت پيدا كرد و مسلمين قوت گرفتند ، و لذا بت‌هاى مشركين را از بين مىبردند .\r\nراوى گويد : پيغمبر بعد از ورود علي عليه السّلام دو روز ديگر نيز در قبا توقف كردند پس از آن براى عزيمت به مدينه سوار مركب شد ، در اين هنگام بنى عمرو بن عوف پيرامون آن جناب اجتماع كردند و عرض كردند : يا رسول اللَّه ! در نزد ما توقف كنيد زيرا ما اهل جنگ و جهاد و عهد و پيمان هستيم و شما را از دشمنان و مخالفين نگهدارى خواهيم كرد پيغمبر فرمود : اين مركب مأموريت دارد مرا به محل معينى ببرد .\r\nخبر حركت حضرت خاتم النبيين صلى اللَّه عليه و آله باوس و خزرج رسيد آنان مسلح شدند و به استقبال آن جناب شتافتند پيغمبر به هر خاندانى از انصار كه عبور مىكردند\r\n\r\n","description":"","footnote":"","page_name":" 96 ","page_number":112},
  {"content":"\r\n\r\nاطراف ناقهء او را ميگرفتند و ميگفتند : يا رسول اللَّه ! در منزل ما فرود آييد حضرت مىفرمود جلوى مركب مرا نگيريد و او را آزاد بگذاريد زيرا وى مأمور است به جاى معينى برود و در آنجا بر زمين نشيند .\r\nحضرت رسول صلى اللَّه عليه و آله صبح روز جمعه از قبا حركت كردند و ظهر همان روز به بنى سالم رسيدند افراد بني سالم جلوى آن جناب را گرفتند و گفتند : يا رسول اللَّه ! اكنون در اين جا فرود آييد زيرا اهل اين محل از مجاهدين و فداكاران هستند و شما را از گزند بدخواهان و دشمنان حفظ خواهند كرد ، ناقهء حضرت رسول صلى اللَّه عليه و آله نزديك مسجد اين قبيله كه قبل از تشريف فرمائى او درست كرده بودند به زمين نشست پيغمبر در مسجد فرود آمد و نماز ظهر را اداء كرد و براى آنان خطبه خواند ، و اين اولين مسجدى بود كه آن حضرت در آن جا خطبهء جمعه خواندند ، و اين نماز به طرف بيت المقدس خوانده شد و صد نفر با آن جناب نماز گزاردند .\r\nبعد از خواندن نماز حضرت خاتم النبيين صلى اللَّه عليه و آله سوار ناقه شدند و مهار او را نيز بگردنش انداختند ، ناقه به محلهء عبد اللَّه بن ابيّ رسيد و حضرت رسول در اين محل توقف كردند و ميتوانستند بر عبد اللَّه بن ابى نازل شوند ، پس از اينكه گرد و غبار بلند شد و عبد اللَّه آستين خود را جلوى دماغ و دهان گرفته بود ، گفت : اى مرد از اين محل برويد و در منازل كسانى كه شما را گول زدند و به اينجا آوردند نازل شويد و محلهء ما را بهم نزنيد .\r\nخداوند در اثر حرف عبد اللَّه بن ابىّ موريانه را بر منازل بنى حبلي كه جد اين عبد اللَّه بود مسلط كرد و تمام خانه‌هاى آنان از بين رفت تا آن جايى كه افراد اين قبيله در منازل ديگران اقامت كردند ، در اين هنگام سعد بن عباده از جاى خود برخاست و گفت :\r\nيا رسول اللَّه ! از گفته‌هاى اين مرد نگران نباشيد ، زيرا ما در نظر داشتيم وى را به عنوان « ملك » براى خود انتخاب كنيم .\r\nاكنون وى مىبيند با آمدن شما اين موضوع منتفى شده لذا از ورود شما ناراحت به نظر ميرسد ، اينك در خانهء من فرود آييد ، زيرا در ميان اوس و خزرج كسى\r\n\r\n","description":"","footnote":"","page_name":" 97 ","page_number":113},
  {"content":"\r\n\r\nباندازهء ما قدرت پذيرائى ندارد ، و ما قوى و نيرومند هستيم ، اكنون از محلهء ما تجاوز نكنيد .\r\nحضرت رسول صلى اللَّه عليه و آله بار ديگر زمام ناقه را افكند و او هم چنان به راه خود ادامه داد تا به محلى كه اكنون مسجد پيغمبر واقع شده رسيد - اين محل قبلا خوابگاه گوسفندان و شتران بود ، و به دو كودك يتيم از خزرجيان تعلق داشت ، و اين دو كودك نيز در تحت كفالت سعد بن عباده بودند .\r\nناقهء حضرت رسول صلى اللَّه عليه و آله در خانه ابو ايوب انصارى رسيد ، و در آنجا به زمين آمد ، پيغمبر از ناقه پائين شد ، هنگامى كه آن جناب از مركب خود نازل گرديد مردم اطراف او جمع شدند و او را بمنازل خويش دعوت كردند ، در اين هنگام كه مردم پيرامون وى اجتماع كرده بودند ، مادر ابو ايوب وسائل و اثاثيه حضرت را به منزل خود برد .\r\nموقعى كه پيغمبر ديد مردم از وى دست برنميدارند پرسيد لوازم و وسائل من چه شد ؟ گفتند : مادر ابو ايوب به منزلش برده ، حضرت فرمود : « المرء مع رحله » اكنون كه لوازم و اثاثيه مرا آنجا برده‌اند من در آنجا منزل خواهم كرد ، اسعد بن زراره نيز شتر آن حضرت را به منزلش بردند .\r\nابو ايوب در منزل خود يك اطاق بيش نداشت و بالاى اين اطاق نيز غرفه‌اى بود ، او راضى نشد كه خود بالا رود و حضرت را در اطاق پائين پذيرائى كند ، و لذا پرسيد يا رسول اللَّه ! پدر و مادرم فداى شما باد باطاق بالا ميل داريد برويد و يا در پائين اقامت ميكنيد ؟ زيرا من دوست ندارم در اطاق بالا زندگي كنم .\r\nحضرت رسول صلى اللَّه عليه و آله فرمود : اطاق پائين براى ما مناسب‌تر است زيرا مردم با ما رفت و آمد ميكنند و اين موجب سهولت از براى مراجعين مىباشد ، ابو ايوب گويد : من و مادرم در بالا زندگى ميكرديم ، و هنگامى كه ميخواستيم از دلو آب بر داريم مىترسيديم قطرهء از آن به طرف پيغمبر بچكد و موجب ناراحتى گردد .\r\nهنگامى كه ميخواستيم از غرفه رفت و آمد كنيم بسيار آهسته ميرفتيم و هنگام\r\n\r\n","description":"","footnote":"","page_name":" 98 ","page_number":114},
  {"content":"\r\n\r\nسخن گفتن نيز آهسته گفتگو ميكرديم تا حضرت رسول ناراحت نگردد ، و هر گاه پيغمبر به خواب ميرفت ما سكوت ميكرديم و از خود حركتى نداشتيم ، بعضى از اوقات كه ميخواستيم غذا طبخ كنيم در غرفه را مىبستيم تا پيغمبر از دود ناراحت نشود .\r\nيكى از روزها خمرهء آب به زمين افتاد و آب آن ريخت و مادرم برخاست و تنها « قطيفهء » كه در منزل داشتيم روى آب انداخت و قطيفه آبها را به خود گرفت و به اين وسيله از ريزش آب به اطاق پائين كه پيغمبر در آنجا نشسته بود جلوگيرى شد ، در اين ايام مسلمين اوس و خزرج خدمت آن جناب رفت و آمد ميكردند .\r\nاسعد بن زراره هر روز براى حضرت رسول صلى اللَّه عليه و آله نهار و شام ميفرستاد ، غذائى كه براى او مىآوردند مقدارى آبگوشت بود ، و سعد بن عباده نيز هر شب براى آن جناب شام مىآورد ، كسانى كه در خدمت پيغمبر بودند از اين غذاها ميخوردند ، و چيزى از آنها كاسته نميشد .\r\nپس از مدتى شام و نهار نوبتى شد ، و چند نفر از مسلمانان ، مانند اسعد بن زراره ، و سعد بن خيثمه ، و منذر بن عمرو ، و سعد بن ربيع ، و اسيد بن حضير هر كدام يك روز غذا مىآوردند ، راوى گويد : يكى از روزها كه نوبت اسيد بن حضير بود وى غذا را طبخ كرد و حاضر نمود ، ولى كسى را نديد تا براى حضرت رسول ببرد لذا خودش با اينكه مردى بزرگ و شريف بود غذا را به حضور آن جناب برد ، وى هنگامى كه حضرت از مسجد مراجعت ميكرد با او برخورد نمود ، پيغمبر فرمود : خودت براى ما غذا آورده‌اى ؟ عرض كرد : آرى يا رسول اللَّه ! چون كسى نبود براى شما غذا بياورد لذا خودم آوردم ، فرمود : خداوند به خانوادهء شما بركت مرحمت كند انس بن مالك گويد : هنگامى كه حضرت رسول صلى اللَّه عليه و آله به مدينه وارد شدند .\r\nانصار زن و مرد خدمت آن جناب رسيدند و گفتند : يا رسول اللَّه ! به طرف ما تشريف بياوريد ، حضرت فرمود : ناقهء مرا واگذاريد وى هر جا كه مأموريت دارد خواهد نشست ، پس از اين ناقه در خانهء ابو ايوب به زمين آمد ، در اين هنگام دختران بنى نجار بيرون شدند و از ورود پيغمبر اظهار شادمانى كردند و ميگفتند :\r\n\r\n","description":"","footnote":"","page_name":" 99 ","page_number":115},
  {"content":"\r\n\r\n نحن جوار من بنى النجّار * و حبّذا محمد من جار \r\nراوى گويد : حضرت خاتم النبيّين صلى اللَّه عليه و آله به طرف آنها متوجه شد و گفت : آيا مرا دوست داريد انصار گفتند : آرى شما را دوست داريم فرمود : من نيز شما را دوست دارم .\r\nعلى بن ابراهيم گويد : يهوديان بنى نضير و بنى قريظه و بنى قينقاع خدمت حضرت رسول رسيدند و گفتند : يا محمد ! مردم را به چه دعوت ميكنى ؟ فرمود :\r\nبه يگانگى خداوند و رسالت خود مردم را ميخوانم ، من همان رسولى هستم كه شما اوصاف مرا در تورات مىبينيد و از پيغمبران خود نيز راجع به من مطالبى را شنيده‌ايد مگر انبياء شما نگفتند ، كه : پيغمبرى از مكه ظاهر خواهد شد و به يثرب هجرت خواهد كرد .\r\nيكى از علماى شما كه از شام آمده بود به شما گفت : من از لذت زندگى و طعام‌هاى لذيذ گذشتم ، و به طرف فقر و گرسنگى رو آوردم ، اين رنجها براى اينست كه در همين نزديكىها در « حره » پيغمبرى ظاهر خواهد شد ، اين پيغمبر در مكه مبعوث ميگردد و به اين جا مهاجرت مىكند ، وى آخرين انبياء و افضل آنان مىباشد .\r\nاين پيغمبر بر حمارى سوار مىشود ، و لباس مختصرى ميپوشد ، و به نان اندكى قناعت مىكند ، در چشمهايش قرمزى مشاهده ميگردد ، و بين شانه‌هايش خاتم نبوت قرار دارد ، او شمشيرى روى شانه‌اش ميگذارد و از احدى هم باك ندارد ، اين پيغمبر در معاشرت و مجالست خنده‌رو و بشاش است ، ليكن در ميدان جنگ خون ميريزد حكومت و سلطنت او تا آنجا كه پاى آدمى رسيده خواهد رفت .\r\nيهوديان گفتند : ما اين مطالب را شنيده‌ايم ، ولى اكنون نزد شما آمده‌ايم تا با هم عهد و پيمان ببنديم خواسته ما از شما اينست كه ما را با همديگر اختلافى نباشد ما راجع به شما بىطرفى اختيار خواهيم كرد و با دوستان و دشمنان شما كارى نخواهيم داشت ، شما هم با ما و ياران ما كارى نداشته باشيد تا ببينيم كار شما به كجا خواهد رسيد .\r\n\r\n","description":"","footnote":"","page_name":" 100 ","page_number":116},
  {"content":"\r\n\r\nحضرت رسول صلى اللَّه عليه و آله پيشنهاد آنان را پذيرفتند ، و در اين مورد عهد نامه‌اى نوشتند ، و مقرر شد كه : يهوديان نسبت به پيغمبر و مسلمانان كارى نداشته باشند ، و بدشمنان آنان هيچ گونه كمك و مساعدت نكنند ، و به مخالفين پيغمبر و اصحاب آن جناب اسب و شتر و اسلحه و آذوقه ندهند ، و به اين عهدنامه در آشكارا و نهان و شب و روز عمل كنند ، و خداوند را در اين موضوع شاهد گرفتند .\r\nو اگر چنانچه يهوديان به متن اين قرارداد و معاهده عمل نكردند و مواد آن را نقض نمودند ، پيغمبر اسلام مجاز است با يهوديان جنگ كند ، و خون آنها را بريزد ، و زنان و كودكان آنها را اسير كند و اموال آنان را ضبط نمايد ، و در اين مورد براى هر قبيلهء از يهوديان عهدنامهء جداگانه‌اى نوشته شد .\r\nحيى بن اخطب كه رئيس و گردانندهء امور بنى نضير بود ، به منزل خود مراجعت كرد ، برادران او جدىّ بن اخطب ، و ابو ياسر بن اخطب نزد او رفتند و گفتند : از اين ملاقات چه فهميدى ؟ گفت : اين همان كسى است كه ما در تورات وى را ميشناسيم و علماى ما هم مژدهء ظهور او را بما داده‌اند ، و ليكن من با اين امر دشمن هستم ، زيرا كه در اين صورت نبوت از فرزندان اسحاق بيرون خواهد شد و به فرزندان اسماعيل منتقل خواهد گرديد ، و نبوت هيچ گاه تابع فرزندان اسماعيل نخواهد شد .\r\nرياست بنى قريظه با « كعب بن اسد » بود ، و رياست بنى قينقاع را « مخيريق » در اختيار داشت ، اين مرد ثروت زياد و باغ‌هاى فراوانى داشت ، وى پس از اينكه از خدمت حضرت رسول صلى اللَّه عليه و آله برگشت به قوم خود گفت : اگر ميدانيد اين پيغمبر براستى مبعوث شده اكنون برويم به او ايمان بياوريم و به هر دو كتاب معتقد گرديم ولى بني قينقاع از وى اطاعت نكردند .\r\nعلى بن ابراهيم گويد : حضرت رسول در به دو ورود به مدينه در « مربد » نماز ميگذاردند ، پس از چندى به اسعد بن زراره فرمودند اين محل را از صاحبش خريدارى كنيد ، اسعد بن زراره در نظر گرفت اين زمين را كه متعلق به دو يتيم بود به قيمت زيادى خريداري كند ، صاحبان زمين گفتند : ما او را به پيغمبر بخشيديم ، حضرت\r\n\r\n","description":"","footnote":"","page_name":" 101 ","page_number":117},
  {"content":"\r\n\r\nفرمود : من بدون ثمن زمين را قبول نميكنم .\r\nبعد از اين مذاكرات زمين مزبور را به ده دينار خريدند ، در اين محل گودالى بود و آب‌هاى اطراف در آنجا جمع ميشد ، حضرت رسول با دست اشاره كردند و آن آب‌ها جارى شد و گودال خالى گرديد ، پس از آن امر فرمود مقدارى خشت تهيه كردند ، پيغمبر شخصا بناى مسجد را زير نظر گرفتند ، ابتداء مقدارى از زمين را گود كردند و با سنگ‌هائى كه از حره آورده ميشد پايه‌هاى مسجد را استوار نمودند .\r\nافراد مسلمين از حره سنگ مىآوردند ، حضرت رسول نيز سنگى را در حالى كه روى سينهء خود گذاشته بود حمل ميكرد ، اسيد بن حضير عرض كرد : يا رسول اللَّه اجازه بدهيد من اين سنگ را ببرم ، فرمود : من اين را خواهم برد شما برويد سنگ ديگرى بياوريد ! ، پايه‌هاى مسجد را با سنگ تا برابر زمين آوردند ، بعد از اين مقدارى را با يك خشت كار كردند ، و بعد مختصرى را با يك خشت و نصفى بالا آوردند و بعد دو خشت بطور مخالف كار گذاشتند و ديوار را به اندازهء قامت يك مردى بالا آوردند ، و سطح مسجد هم باندازهء صد ذرع بود .\r\nهنگامى كه هوا گرم شد به حضرت رسول گفتند : خوب است سايه‌بانى بالاى مسجد بگذاريم تا از گرمى و حرارت آفتاب آسوده باشيم ، پيغمبر دستور داد چند ستون نصب كردند و مقدارى سعف خرما روى آنها انداختند ، پس از اين گفتند :\r\nيا رسول اللَّه ! اگر اين مسجد سقف داشت بهتر بود ، فرمود : سايه‌بانى مانند سايه‌بان موسى براى ما كفايت مىكند ، علاوه ما كارهاى ديگرى داريم كه الزم از اين كار است بعد از اين كه بناى مسجد به پايان رسيد ، حضرت رسول براى خود و اصحابش در اطراف مسجد خانه‌هائى بنا كرد ، و براى هر يك از آنها محل‌هائى معين كرد تا آنان خانه‌هاى خود را در آنجا بسازند ، براى حمزة بن عبد المطلب و على بن ابى طالب نيز جايى در نظر گرفت ، پس از اين دستور داد از خانه‌ها به طرف مسجد درى باز كنند و از آنجا رفت و آمد كنند .\r\nجبرئيل نازل شد و فرمود : خداوند امر مىكند درهاى خانه‌ها را كه به مسجد\r\n\r\n","description":"","footnote":"","page_name":" 102 ","page_number":118},
  {"content":"\r\n\r\nباز مىشود ببنديد ، جز در خانه خودت و على بن ابى طالب كه لازم نيست آنها را ببنديد ، در اين هنگام حمزه و بقيه اصحاب به خشم و غضب آمدند ، حمزه گفت :\r\nمن عم وى هستم امر مىكند در خانه مرا ببندند و ليكن على كه برادرزاده‌ام هست و از من كوچك‌تر است از اين جريان مستثنى است .\r\nپيغمبر آمد و به حمزه گفت : اى عم ناراحت نباش و از بستن در خانه‌ات غضب نكن ، به خداوند سوگند من به اين موضوع امر نكرده‌ام ، خداوند دستور داده است كه درب خانه‌هاى شما را ببندم و از بستن در منزل علي خوددارى كنم ، حمزه عرض كرد : يا رسول اللَّه ! اكنون راضى شدم و تسليم خداوند و رسولش گرديدم .\r\nعلى بن ابراهيم گفت : هنگامى كه حضرت رسول صلى اللَّه عليه و آله خانه‌هاى خود را بنا ميكرد ، حضرت زهرا عليها السّلام در خدمت آن جناب بود ، ابو بكر فاطمه را از پيغمبر خطبه كرد ، حضرت فرمود : من در انتظار فرمان خداوند هستم ، بعد از ابو بكر عمر از حضرت ، زهرا را خواستگارى نمود پيغمبر همان جواب اولى را دادند .\r\nدر اين هنگام به على بن ابى طالب گفتند : چرا فاطمه را خطبه نميكنى ؟\r\nگفت : من چيزى ندارم ! گفتند : پيغمبر از شما چيزى نخواهد خواست على بن ابى طالب عليه السّلام خدمت حضرت رسول صلى اللَّه عليه و آله آمدند و ليكن از شرم و حيا چيزى نگفتند و برگشتند ، روز ديگر آمد باز مراجعت كرد .\r\nروز سوم كه خدمت پيغمبر رسيد فرمود : يا على ! آيا حاجتى دارى ؟ عرض كرد : آرى يا رسول اللَّه ! فرمود : شايد آمده‌اى فاطمه را خطبه كنى ؟ عرض كرد :\r\nآرى يا رسول اللَّه ! ، فرمود : از زندگى چه دارى ؟ عرض كرد ، غير از يك زره چيزى ندارم .\r\nحضرت رسول صلى اللَّه عليه و آله فاطمه عليها السّلام را به دوازده و نيم اوقيه به علي بن ابى طالب عقد بستند ، و امير المؤمنين هم زره خود را به حضرت رسول دادند ، پيغمبر فرمود :\r\nاينك منزلى تهيه كن تا فاطمه را آنجا بياورند ، علي عليه السّلام عرض كرد : يا رسول اللَّه ما جز منزل حارثة بن نعمان جاى ديگرى نداريم .\r\n\r\n","description":"","footnote":"","page_name":" 103 ","page_number":119},
  {"content":"\r\n\r\nروزى كه حضرت زهرا را به منزل علي بن ابى طالب بردند نه سال بيشتر نداشت پيغمبر ميفرمود : ما از حارثة بن نعمان شرم داشتيم ، زيرا كه همهء منزل او را گرفته بوديم ، حارثه از اين گفتار حضرت رسول اطلاع پيدا كرد و خدمت آن جناب رسيد و عرض كرد : يا رسول اللَّه ! جان و مالم در راه خدا و پيغمبرش ارزشى ندارد ، من آن را دوست دارم كه تو از من گرفته باشى .\r\nحضرت خاتم النبيين در بارهء وى دعا فرمود و براى او جزاى خير طلبيد ، پس از اين حضرت فاطمه را نزد علي بن ابى طالب عليه السّلام در منزل حارثه بردند ، و بستر آنها در شب زفاف عبارت بود از يك پوست گوسفندى كه روى او خوابيدند .\r\nعلي بن ابراهيم گويد : حضرت رسول صلى اللَّه عليه و آله در مكه و تا هفت ماه بعد از هجرت نيز به طرف بيت المقدس نماز ميخواندند ، در اين هنگام يهوديان به آن جناب گفتند تو از ما متابعت و پيروى ميكني ، زيرا كه شما به طرف بيت المقدس كه قبله ما هست نماز ميخوانى ، و ما قبل از تو نماز ميخوانيم .\r\nپيغمبر از اين جهت اندوهگين شد و دوست داشت كه خداوند قبله را به طرف كعبه تغيير دهد ، حضرت در دل شب از منزل بيرون ميشد و به اطراف آسمان نگاه ميكرد و منتظر فرمان خداوند بود ، روزى كه تغيير قبله پيش آمد پيغمبر در مسجد بنى سالم نماز ميخواند ، حضرت دو ركعت به طرف بيت المقدس خواند ، و دو ركعت به طرف كعبه اداء كرد .\r\nدر اين هنگام كه در اين مسجد بود اين آيهء شريفه نازل گرديد :  قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها  - الايات » پس از اين آيات قتال و جهاد با مشركين قريش آمد :   أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ * الَّذِينَ أُخْرِجُوا مِنْ دِيارِهِمْ بِغَيْرِ حَقٍّ إِلَّا أَنْ يَقُولُوا رَبُّنَا اللَّهُ   - الآية .\r\n\r\n","description":"","footnote":"","page_name":" 104 ","page_number":120},
  {"content":"\r\n\r\n\r\n( 4 ) ( جنگهاى حضرت رسول صلى اللَّه عليه و آله ) [ به نفسه و سراياى حضرت و گوشه‌اى از اخبار حضرت تا وقت وفات 
  ]\r\nمفسرين و اهل سير گفته‌اند : حضرت رسول صلى اللَّه عليه و آله در بيست و شش جنگ شخصاً شركت داشتند ، و سراياى آن جناب را هم سى و شش عدد ذكر كرده‌اند ، پيغمبر در نه جنگ بنفسه به جهاد پرداختند و با دشمنان خود نبرد نمودند ، اينها عبارت بودند از : بدر احد ، خندق ، بنى قريظه ، مصطلق ، خيبر ، فتح ، حنين ، و طائف .\r\n\r\n1 - [ سريهء حمزة بن عبد المطلب و برخورد با ابو جهل بن هشام و رجعت بدون جنگ 
  ]\r\nاول سريه‌اى كه حضرت خاتم النبيين صلى اللَّه عليه و آله فرستادند اين بود كه : حمزة ابن عبد المطلب را به اتفاق سى نفر سواره مبعوث فرمودند و آنها تا زمين جهينه پيش رفتند ، و در آنجا با ابو جهل بن هشام كه با صد و سى نفر از سواران مشركين از آن محل عبور ميكردند برخوردند ، قبل از آنكه تصادمى بين آنان روى دهد ، مجدى ابن عمرو جهنى ميان آنها فاصله شد و بدون جنگ و قتال مراجعت كردند .\r\n\r\n2 - [ رفتن حضرت رسول صلى اللَّه عليه و آله پس از دوازده ماه اقامت در مدينه تا ابواء براى جنگيدن با مشركين قريش و رجعت بدون جنگ 
  ]\r\nحضرت رسول صلى اللَّه عليه و آله پس از دوازده ماه اقامت در مدينه در ماه صفر از مدينه بيرون شدند و براى جنگيدن با مشركين قريش خود را آماده كردند ، پيغمبر تا ابواء پيش آمدند و ليكن با مشركين برخورد نكردند و بار ديگر بمدينه بازگشتند .\r\n\r\n3 - [ رفتن عده اى از مهاجرين با پرچم به سوى مشركين و تير اندازى به همديگر 
  ]\r\nهنگامى كه از اين مسافرت به مدينه مراجعت كردند ، عبيدة بن حارث را با شصت نفر سوار از مهاجرين كه هيچ يك از انصار در آن شركت نداشتند براى مقابله به طرف مشركين فرستادند ، در اين جنگ براى اولين بار مسلمين پرچم در دست داشتند ، اين جماعت روى آبى كه وى را « احياء » ميگفتند با مشركين كه فرماندهى آنها را ابو سفيان به عهده داشت برخورد كردند و به همديگر تيراندازى نمودند .\r\n\r\n4 - [ رفتن حضرت رسول صلى اللَّه عليه و آله از مدينه تا بواط براى جنگيدن با مشركين قريش و رجعت بدون جنگ 
  ]\r\nحضرت رسول در ربيع الآخر براى جنگ قريش از مدينه بيرون شدند و تا « بواط » تشريف بردند ، ولى با كسى برخورد نكردند .\r\n\r\n5 - غزوهء عشيره :\r\nپيغمبر صلى اللَّه عليه و آله براى جنگ قريش خارج شدند ، و تا « عشيره » در نزديكى\r\n\r\n","description":"","footnote":"","page_name":" 105 ","page_number":121},
  {"content":"\r\n\r\n« ينبع » رفتند ، و چند روزى از جمادى الاولى و جمادى الآخرة را در آنجا توقف كردند ، و با بني مدلج و بنى ضمره قراردادهائى گذاشتند .\r\nعمار بن ياسر گويد : من و على بن ابى طالب عليه السّلام در غزوهء عشيره مصاحب بوديم علي بن ابي طالب به من گفت : يا ابا اليقظان ! اينك بنى مدلج بالاى چشمهء آب جمع شده‌اند ، بيائيد به اتفاق همديگر نزديك آنها برويم ، ببينيم به چه كارى اشتغال دارند .\r\nعمار گفت : يا علي بن ابى طالب به طرف آنها رفتيم ، و مدتى آنان را نگاه كرديم ، پس از اين خواب ما را گرفت و ما در اين هنگام به چند درخت خرما كه در زمين صاف و بىعلفى واقع شده بود پناه برديم و در آنجا خوابيديم ، بعد از مدتى متوجه شديم حضرت رسول صلى اللَّه عليه و آله با پاى مبارك خود ما را از خواب بيدار مىكند پس از اينكه از خواب بيدار شديم و گرد خاك را از خود پاك كرديم ، حضرت به على ابن ابى طالب عليه السّلام فرمود : يا ابا تراب ! آيا شما را از شقىترين مردم اطلاع ندهم گفتيم آرى ما را از آن خبر دهيد ، پيغمبر فرمود : يكى از اشقياء « احيمر » ثمود است كه ناقهء حضرت صالح عليه السّلام را پى كرد ، و ديگرى آن كس است كه محاسنت را با خونت خضاب خواهد كرد\r\n\r\n6 - بدر اولى :\r\nبعد از چندى حضرت رسول صلى اللَّه عليه و آله از « عشيره » به طرف مدينه مراجعت كردند و چند روزى از اقامت آن جناب نگذشته بود كه كرز بن جابر فهرى در اطراف مدينه دست به نهب و غارت زد ، پيغمبر براى تعقيب او از مدينه بيرون شدند و تا « سفوان » در ناحيه بدر پيش آمدند .\r\nاين غزوه را بدر اولى گفته‌اند و حامل پرچم حضرت رسول صلى اللَّه عليه و آله در اين غزوه على بن ابى طالب عليه السّلام بود ، هنگامى كه پيغمبر از مدينه بيرون شدند زيد بن حارثه را به جاى خود در مدينه گذاشتند ، كرز بن جابر از حركت پيغمبر مطلع شد و از\r\n\r\n","description":"","footnote":"","page_name":" 106 ","page_number":122},
  {"content":"\r\n\r\nآن منطقه دور گرديد ، و حضرت رسول پس از اينكه به وى دست نيافت به طرف مدينه مراجعت كرد .\r\n\r\n7 - [ فرستادن حضرت رسول صلى اللَّه عليه و آله سعد بن ابى وقاص را بتعقيب دشمن و برگشت بدون جنگ 
  ]\r\nحضرت رسول صلى اللَّه عليه و آله از تعقيب كرز بن جابر مراجعت كردند و جمادى و رجب و شعبان را اقامت فرمودند ، در اين بين سعد بن ابى وقاص را با هشت دسته از مسلمين بتعقيب دشمن فرستادند ولى آنان با كسى برخورد نكردند و بمدينه بازگشتند\r\n\r\n8 - [ فرستادن پيامبر عبد اللَّه جحشى را به طرف نخله و دستور رساندن اخبار قريش به حضرت و عدم جنگ 
  ]\r\nپس از اين پيغمبر عبد اللَّه جحشى را به طرف « نخله » فرستادند ، و فرمودند :\r\nدر آنجا توقف كن و اخبار قريش را بما برسان ، و او را اجازهء جنگ نفرمودند و اين موضوع در يكى از ماه‌هاى حرام واقع شد .\r\nخاتم النبيين صلى اللَّه عليه و آله نامه‌اى بعبد اللَّه نوشت و فرمود : اينك باتفاق ياران خود بيرون شويد و پس از اينكه دو روز راه پيموديد نامه را باز كنيد و قرائت نمائيد ، و شما مأموريد آنچه در نامه نوشته شده انجام دهيد .\r\nعبد اللَّه طبق فرمان پيغمبر از مدينه بيرون شد و پس از اينكه دو روز راه رفت نامه را باز كرد و قرائت نمود ، در نامه نوشته شده بود : در « نخله » توقف كنيد و اخبار قريش را بما برسانيد ، هنگامى كه عبد اللَّه نامه را براى اصحاب خود خواندند گفتند : ما گفتار پيغمبر را شنيديم و اكنون از او اطاعت مىكنيم ، هر كس طالب شهادت است با ما بيايد .\r\nاصحاب عبد اللَّه از وى اطاعت كردند و با او رفتند ، آنها طبق امريهء حضرت رسول در « نخله » بازايستادند ، در اين هنگام عمرو بن حضرمى و حكم بن كيسان و عثمان و مغيره فرزندان عبد اللَّه با مقدارى مال التجاره از راه رسيدند ، و اصحاب حضرت رسول آنها را ديدند ، واقد بن عبد اللَّه در حالى كه سر خود را تراشيده متوجه آنها شد ، مشركين گفتند نگران نباشيد اينها ساكنين اين محل هستند .\r\nپس از اين جريان اصحاب پيغمبر با يك ديگر مشورت كردند و گفتند : اينك ماه حرام است اگر ما با آنها جنگ كنيم احترام ماه حرام از بين ميرود ، و اگر آنان را به حال خود واگذاريم به مكه خواهند رفت و ما را از پيشروى باز خواهند داشت .\r\n\r\n","description":"","footnote":"","page_name":" 107 ","page_number":123},
  {"content":"\r\n\r\nدر اين هنگام تصميم گرفتند با مشركين جنگ كنند ، ابتداء واقد بن عبد اللَّه تميمى تيرى بسوى عمرو بن حضرمى افكند و او را كشت ، عثمان بن عبد اللَّه و حكم بن كيسان تسليم شدند ، و مغيره نيز فرارى شد ، اصحاب پيغمبر مال التجارهء آنها را ضبط كردند و بمدينه آوردند .\r\nحضرت رسول صلى اللَّه عليه و آله فرمود : من شما را بجنگ دستور ندادم ، چرا در ماه حرام جنگ كرديد ، پيغمبر اين دو نفر اسير را نگهدارى كرد و از اموال آنها چيزى نگرفت ، و عبد اللَّه بن جحش نيز با ياران خود از اين عمل خود كه بر خلاف دستور پيغمبر انجام داده بودند پشيمان شدند .\r\nهنگامى كه اين جريان به مشركين قريش رسيد گفتند : محمد ماه حرام را حلال كرده است ، پس از اين آيه شريفه  يَسْئَلُونَكَ عَنِ الشَّهْرِ الْحَرامِ قِتالٍ فِيهِ  - الايات در اين مورد نازل گرديد ، پيغمبر پس از نزول اين آيه مال و فديه دو نفر اسير را گرفتند و آنها را آزاد كردند ، مسلمين نيز گفتند : ما پس از اين دنبال ثواب غزا و جنگ نخواهيم رفت ، بلكه سعى خواهيم كرد كه از ما گناهى سر نزند ، خداوند اين آيهء شريفه را در مورد اين اشخاص فرستاد :  إِنَّ الَّذِينَ آمَنُوا وَ الَّذِينَ هاجَرُوا  - تا آنجا كه فرموده : - اؤلئك يرجون رحمة اللَّه » و اين حادثه دو ماه قبل از جنگ بدر اتفاق افتاد .\r\n\r\n9 - غزوهء بدر كبرى :\r\nبه حضرت رسول صلى اللَّه عليه و آله اطلاع دادند ابو سفيان بن حرب باتفاق چهل نفر سواره از مشركين قريش از تجارت شام برمىگردد ، پيغمبر پس از استماع اين خبر با سيصد و چند نفر سواره و عده‌اى پياده كه در ميان آنها فقط هشتاد عدد شتر و يك اسب وجود داشت ، و گفته شده كه اين اسب نيز متعلق به مقداد بوده است اصحاب پيغمبر چون اكثرا پياده بودند لذا هر چند نفر بر يك شتر سوار شده بودند ، حضرت رسول نيز با مرشد بن ابى مرشد غنوى بر يك شتر سوار شدند ، و اين جريان در ماه مبارك رمضان واقع شد ، هنگامى كه پيغمبر از مدينه بيرون شدند ، و خبر به ابو سفيان رسيد وى كاروان را به طرف ساحل كشانيد ، و از آنجا به مكه رفت .\r\n\r\n","description":"","footnote":"","page_name":" 108 ","page_number":124},
  {"content":"\r\n\r\nهنگامى كه ابو سفيان به مكه رسيد فريادى كشيد و مشركين را از جريان مطلع ساخت ، قريب هزار نفر از اهل مكه كه از تيرهاى مختلف قريش بودند با دويست اسب يدكى بيرون شدند ، زنان آوازه خوان را نيز با خود آوردند و آنان در هجو مسلمين اشعارى مىخواندند و مىنواختند اخنس بن شريق ثقفى كه از هم‌پيمانان قريش بود با بنى زهره از بين راه برگشتند .\r\nبقيهء مشركين كه نهصد و نود نفر بودند ، و در ميان آنها عباس بن عبد المطلب و عقيل و نوفل بن حارث بن عبد المطلب نيز وجود داشتند ، و ليكن اين سه نفر به اختيار نيامده بودند بلكه از طرفين مشركين با جبر و كراهت به اين مسافرت تن دادند ، مخارج اين عده را جماعتى از اشراف قريش مانند عباس بن عبد المطلب ، عتبة بن ربيعه ، طعيمة بن عدى ، ابو البخترى بن هشام ، امية بن خلف ، حكيم بن حزام ، نضر بن حارث ابو جهل بن هشام ، و سهيل بن عمرو مىدادند .\r\nحضرت رسول صلى اللَّه عليه و آله بمنطقه « بدر » رسيدند ، در اين هنگام از گذشتن كاروان و رسيدن مشركين قريش مطلع شدند و سپس با اصحاب خود راجع به اين كه بمدينه مراجعت كنند و يا اينكه با مشركين مقابله نمايند به مشاوره پرداختند اصحاب عرض كردند : اختيار ما در دست شما است اينك ما را با قوم روبرو كنيد .\r\nپس از اين جريان پيغمبر به طرف مشركين رفتند و در هفدهم ماه رمضان با مشركين برخوردند علم سفيد رنگ حضرت رسول در اين روز دست مصعب بن عمير و پرچم نيز دست علي بن ابى طالب عليه السّلام بود خداوند در روز بدر مسلمين را بوسيلهء فرشتگان معاونت نمود و آنها را در انظار مشركين زياد جلوه داد ، و مشركين را در انظار مسلمين حقير و كوچك نمود .\r\nپيغمبر در روز جنگ بدر مشتى خاك برگرفت و به طرف كفار پراكنده كرد ، و فرمود : چيره‌ها سياه باد ! در اين هنگام افراد مشركين به ديدگان خاك آلود خود مشغول شدند و هفتاد نفر از آنها كشته شدند و هفتاد نفر از آنها اسير گرديدند ، و در ميان اسيران عباس بن عبد المطلب ، عقيل بن ابى طالب و نوفل بن حارث هم بودند\r\n\r\n","description":"","footnote":"","page_name":" 109 ","page_number":125},
  {"content":"\r\n\r\nكه اسلام اختيار كردند و عقبة بن ابى معيط و نضر بن حارث هم بدستور پيغمبر كشته شدند .\r\nحضرت رسول صلى اللَّه عليه و آله به عباس فرمود : اكنون براى خود و برادرزادگانت عقيل و نوفل فديه بده ، و همچنين براى حليفت عتبة بن عمرو و برادران بنى حارث بن فهر نيز فديه بده زيرا شما ثروت‌مند و مرد متمولى هستيد ، عباس عرض كرد : من اسلام اختيار كرده بودم ولى مشركين مرا با اكراه و اجبار به اين جنگ كشانيدند .\r\nپيغمبر فرمود : اگر شما در واقع مسلمان بوده‌ايد ، خداوند به شما پاداش خواهد داد ، و ليكن شما در ظاهر قضيه بر عليه ما اقدام كرده‌ايد ، عباس عرض كرد :\r\nمن مالى كه فديه بدهم ندارم ، حضرت فرمود : پس آن پولها كجا است كه در مكه به امّ الفضل دادى و به او گفتى : اگر من در اين سفر به خطر افتادم و از بين رفتم اين پول را به فرزندان من فضل و عبد اللَّه و قثم بدهيد ، و كسى هم جز شما و ام الفضل از اين جريان اطلاع ندارد .\r\nعباس عرض كرد ، يا رسول اللَّه ! من ميدانم شما رسول خدا هستيد ، زيرا از اين قضيه كسى جز من و امّ الفضل اطلاع ندارد ، اكنون مرا به بيست اوقيه كه در جنگ از من غنيمت گرفته‌ايد فديه كنيد ، پيغمبر فرمود : آن بيست اوقيه را خداوند بما ارزانى كرده و در فديهء شما حساب نخواهد شد ، پس از اين مذاكرات عباس خود را به صد اوقيه و نوفل و عقيل نيز هر كدام به چهل اوقيه خود را فديه كردند .\r\nامير المؤمنين عليه السّلام در روز بدر وليد بن عتبة بن ربيعه و عاص بن سعيد بن عاص و طعيمة بن عدى و نوفل بن خويلد را كشتند ، على عليه السّلام تيرى به طرف طعيمه افكند و او را كشت پس از آن فرمود : به خدا سوگند بعد از اين روز از دشمنى و عداوت ما دست كشيد ، نوفل بن خويلد نيز در مكه ابو بكر و طلحه را با ريسمان بسته و آنها را عذاب ميداد .\r\nپس از اينكه جنگ بدر تمام شد و گرد و خاك فرو نشست ، پيغمبر به پا خواست و فرمود ، ستايش ميكنم خدا را كه دعوت مرا اجابت كرد ، و مشركين را\r\n\r\n","description":"","footnote":"","page_name":" 110 ","page_number":126},
  {"content":"\r\n\r\nهلاك نمود .\r\nامير المؤمنين عليه السّلام فرمود : من روز بدر از جرات مشركين تعجب كردم هنگامى كه وليد بن عتبه را كشتم ، حنظلة بن ابى سفيان به طرف من آمد ، شمشير را بر فرق او زدم از چشمانش خون جارى شد ، و بر زمين افتاد و كشته گرديد جماعتى هم با حنظله بودند و كشته شدند ، و آنان عبارت بودند از : زمعة بن اسود ، حارث ابن زمعة ، عمير بن عثمان بن كعب تيم عموى طلحة بن عبيد اللَّه ، و عثمان و مالك برادران طلحه كه به اتفاق سى و شش مرد آمده بودند .\r\nحمزة بن عبد المطلب نيز شيبة بن عبد شمس و اسود بن عبد الاسود مخزومى را كشتند ، و عمرو بن جموح شمشيرى به طرف ابو جهل افكند و شمشير به پاى وى اصابت كرد و قطع نمود ، عبد اللَّه بن مسعود بالاى سر او نشست و با شمشير خود سر او را از پشت گردن بريد ، و براى حضرت رسول صلى اللَّه عليه و آله آورد .\r\nعبد اللَّه بن مسعود گفت : من در آخرين لحظات حيات او را ديدم و شناختم و پاى خود را بر گردنش گذاشتم ، گفتم : اى دشمن خدا پروردگار شما را خوار و زبون كرد ، گفت : اى چرانندهء گوسفند به جاى بلندى قرار گرفته‌اى عبد اللَّه گفت : پس از اين جريان سر او را بريدم و خدمت پيغمبر بردم و عرض كردم : اين سر دشمن خدا ابو جهل است ، حضرت رسول هنگامى كه چشمش بر وى افتاد شكر خدا را به جا آورد ، و امية بن خلف نيز بدست عمار بن ياسر كشته شد .\r\nحضرت رسول صلى اللَّه عليه و آله امر كرد كشته‌ها را در چاه بدر انداختند ، پس از آن سر چاه توقف كرد و آنها را يگان يگان با نام خود و پدرانشان خواندند ، و بعد فرمود :\r\nما بوعده‌هاى خداوند رسيديم آيا شما هم به وعده‌هاى پروردگار و اصل شديد ؟ ! بعد فرمود : اين‌ها صداى مرا ميشنوند همان گونه كه شما ميشنويد ليكن آنان از دادن جواب ممنوع هستند .\r\nدر جنگ بدر از مسلمين چهارده نفر كشته شدند كه از جملهء آنها است : عبيدة ابن حارث بن عبد المطلب و ذو الشمالين عمرو بن نضله ، و مهجع مولى عمر ، و عمير\r\n\r\n","description":"","footnote":"","page_name":" 111 ","page_number":127},
  {"content":"\r\n\r\nابن ابى وقاص ، و صفوان بن ابى البيضاء اين افراد از مهاجرين بودند و بقيه از انصار .\r\n\r\n10 - غزوهء بنى سليم :\r\nهنگامى كه حضرت رسول صلى اللَّه عليه و آله از بدر مراجعت كردند و پس از هفت روز اقامت به غزوهء بني سليم رفتند ، و بر سر چاه آبى كه متعلق به اين قبيله بود توقف كردند ، پيغمبر سه روز در اين محل ماندند و پس از آن به مدينه برگشتند و با كسى برخورد ننمودند ، حضرت بقيهء شوال و ذو القعده را در مدينه بود و اسيران قريش را كه از بدر آورده بودند با دادن فديه آزاد كردند .\r\n\r\n11 - غزوهء سويق :\r\nجريان اين جنگ از اين جهت بود كه ابو سفيان نذر كرده بود از جنابت خود را پاك نكند ، تا آنگه كه با پيغمبر اكرم جنگ كند ، وى با صد نفر سوار از مشركين براى جنگيدن با حضرت رسول از مكه بيرون شد ، و قصدش اين بود كه خود را از اين نذر برىء الذمّه كند .\r\nابو سفيان تا يك منزلى مدينه پيش آمد ، و به محله بنى نضير رفت و شبانه در خانه حيى بن اخطب را زد ، حيى در خانه خود را به روى او نگشود ، ابو سفيان نيز از وى منصرف شد ، و به طرف سلام بن مشكم كه رئيس قبيله بنى نضير بود رفت و از وى اذن ورود خواست ، و او هم اجازه داد و ابو سفيان را از خود خوشحال كرد ابو سفيان روز بعد به طرف ياران خود مراجعت كرد ، و يكنفر از قريش را به مدينه فرستاد ، و خود با بقيه اصحابش به ناحيه « عريض » در نزديك آمدند ، و در اين هنگام يك نفر از انصار كه با يكى از حلفاء در اين ناحيه بودند توسط مشركين كشته شدند ، و آنان پس از اين جريان برگشتند .\r\nمسلمين از اين قضيه ناراحت شدند و عهد كردند كه خون اين دو نفر را بگيرند لذا حضرت رسول صلى اللَّه عليه و آله با جماعتى از اصحاب خود در تعقيب ابو سفيان و ياران او از مدينه بيرون شدند ، و تا « قرقرة الكدر » پيش آمدند ، ابو سفيان از حركت\r\n\r\n","description":"","footnote":"","page_name":" 112 ","page_number":128},
  {"content":"\r\n\r\nپيغمبر اطلاع حاصل كرد و اسباب و وسائل خود را انداخت و از آن محل دور شد ، در اين هنگام مسلمين به اين محل رسيدند مقدارى لوازم خوراكى كه از آن‌ها به جاى مانده بود مشاهده كردند و مشركين براى اينكه سبكبار باشند از بردن آنها خوددارى كرده بودند پيغمبر پس از اينكه به ابو سفيان دست نيافت به طرف مدينه برگشت ، مسلمانان از آن جناب پرسيدند ، آيا پس از اين جنگى واقع خواهد شد ؟ حضرت فرمود : آرى .\r\n\r\n12 - غزوهء ذى امر :\r\nحضرت خاتم النبيين صلى اللَّه عليه و آله هنگامى كه از غزوهء سويق مراجعت كردند بقيهء ماه ذى الحجه و محرم را در مدينه اقامت فرمودند در اين هنگام اطلاع رسيد كه گروهى از « غطفان » اجتماع كرده و قصد دارند در اطراف مدينه دست به آشوب و بلوا بزنند ، و رياست آنها نيز با مردى بنام « دعثور بن حارث بن محارب » است .\r\nپيغمبر به اتفاق چهار صد و پنجاه نفر در حالى كه چند اسب نيز با خود داشتند به مقابلهء اين جماعت پرداختند ، اين اعراب هنگامى كه از حركت حضرت رسول مطلع شدند به ارتفاعات كوهستانها فرار كردند ، پيغمبر به اتفاق اصحاب خود در محلى بنام « ذا امر » فرود آمدند ، و آنجا لشكرگاه قرار دادند .\r\nهنگامى كه پيغمبر با اصحاب خود در اين جا اقامت داشت باران مفصلى باريد و آن جناب براى انجام امرى به محلى تشريف فرما شدند و لباسهاى او از اين باران تر شده بود ، پس از اين حضرت لباسهاى خود را بيرون كردند و آن‌ها را فشار دادند تا آب‌هاى آن ريخت ، و سپس بالاى درختى انداختند تا خشك گردد ، و خودش هم در زير درخت باستراحت پرداختند .\r\nدر اين هنگام اعراب از دور ناظر اين جريان بودند ، و به رئيس خود « دعثور » كه بسيار شجاع و بىباك بود گفتند : اين محمد است كه اكنون از اصحاب خود دور افتاده و در اينجا راحت نشسته است ، اينك شما ميتوانيد او را بكشيد ، و اگر او بخواهد اصحاب خود را به يارى بطلبد تا آنها برسند تو او را خواهى كشت .\r\n\r\n","description":"","footnote":"","page_name":" 113 ","page_number":129},
  {"content":"\r\n\r\nاين مرد نيز بلافاصله شمشير بران و خون‌ريزى را برداشت ، و به طرف حضرت رسول صلى اللَّه عليه و آله آمد و ناگهان با شمشير كشيده بالاى سر آن جناب ايستاد و گفت :\r\nيا محمد ! كه امروز قادر است مرا از كشتن تو باز دارد ، حضرت فرمود : خداوند ، در اين هنگام جبرئيل ضربتي به سينهء او نواخت و شمشير از دستش رها شد ، پيغمبر بلافاصله شمشير را برداشت و فرمود : چه كسى قادر است از كشتن تو جلوگيرى كند ؟ ! ، عرض كرد : هيچ كس قدرت ندارد مرا از دست شما نجات دهد .\r\nدعثور بن حارث در اين وقت كلمهء شهادتين را بر زبان جارى كرد و گفت :\r\nبه خدا قسم من پس از اين بر ضد شما مردم را جمع نخواهم كرد ، پيغمبر پس از اين جريان شمشير او را مرحمت فرمود و از آن محل دور شد ، وى هنگامى كه از حضرت جدا شد روى خود را برگردانيد و عرض كرد : به خداوند سوگند تو از من بهترى ، حضرت فرمود : آرى مطلب همين است و بايد چنين باشد .\r\nوى موقعى كه پيش رفقايش برگشت ، به او گفتند : پس آن حرفها كه ميگفتى و از شجاعت خود تعريف ميكردى كجا رفت ؟ ! تو شمشير بر دست گرفتى و فرصت مناسبى داشتى ولى نتوانستى محمد را بكشى ، گفت : شما راست ميگوئيد ، جريان از همين قرار بود ، و ليكن من مردى دراز قد و سفيد پوشى را ديدم كه با دست خود بر سينه‌ام زد كه پشتم را بلرزه در آورد و فهميدم كه اين شخص جز فرشته چيز ديگرى نيست ، و لذا اسلام را اختيار كردم .\r\nاينك به خداوند سوگند من مردم را بر ضد او تحريك نخواهم كرد ، وى بعد از اين مذاكرات خويشاوندان خود را به طرف اسلام دعوت كرد و اين آيهء شريفه در اين مورد نازل شد :  يا أَيُّهَا الَّذِينَ آمَنُوا اذْكُرُوا نِعْمَتَ اللَّهِ عَلَيْكُمْ إِذْ هَمَّ قَوْمٌ أَنْ يَبْسُطُوا إِلَيْكُمْ أَيْدِيَهُمْ فَكَفَّ أَيْدِيَهُمْ عَنْكُمْ  .\r\n\r\n13 - غزوهء قرده :\r\nحضرت رسول صلى اللَّه عليه و آله بعد از اينكه از بدر بمدينه مراجعت كردند ، پس از شش ماه زيد بن حارثه را به منطقه « قرده » در نجد فرستادند اصحاب پيغمبر بيكى از\r\n\r\n","description":"","footnote":"","page_name":" 114 ","page_number":130},
  {"content":"\r\n\r\nكاروانهاى قريش برخوردند ، در ميان اين قافله تجارتى ابو سفيان هم بودند ، وى مقدار زيادى نقره با خود داشت .\r\nجريان اين واقعه از اين قرار است كه : مشركين قريش پس از وقعهء بدر راه بازرگانى خود را به طرف شام تغيير دادند ، و از طريق عراق به اين مسافرت اقدام كردند كفار قريش مردى از قبيلهء بكر بن وائل را كه وى را فرات بن حيان مىگفتند براى راهنمائى اجير كردند زيد بن حارثه به اين كاروان دست يافت و آنان فرار كردند .\r\nدر روايت واقدى آمده كه رياست اين كاروان را صفوان بن اميه به عهده داشت و اصحاب حضرت رسول صلى اللَّه عليه و آله اين كاروان را حضور پيغمبر آوردند و دو مرد را نيز اسير گرفتند يكى از اسيران فرات بن حيان بود كه وى اسلام اختيار كرد و از كشته شدن رهائى يافت .\r\n\r\n14 - غزوهء بنى قينقاع :\r\nاين غزوه روز شنبه نيمهء شوال پس از گذشتن بيست ماه از هجرت اتفاق افتاد جريان اين واقعه از اين قرار است كه : حضرت رسول صلى اللَّه عليه و آله اصحاب خود را جمع كرد و در بازار « بنى قينقاع » حاضر گرديد و به يهوديان فرمود : از خداوند بترسيد كه مانند قريش گرفتار عذاب پروردگار نشويد اكنون اسلام را اختيار كنيد زيرا شما اوصاف مرا در كتاب خود مىبينيد .\r\nيهوديان گفتند : يا محمد ! اين پيروزىها شما را گول نزند ، و از موفقيتى كه در برابر خويشاوندانت پيدا كردى فريب نخورى به خداوند سوگند اگر ما با تو جنگ كنيم آن وقت مىفهمى كه ما بر خلاف آنها هستيم ، در اين هنگام نزديك بود كه مشاجره و نزاع بين مسلمين و يهوديان درگيرد ، و اين آيهء شريفه در اين مورد نازل شد :  قَدْ كانَ لَكُمْ آيَةٌ فِي فِئَتَيْنِ الْتَقَتا  - تا آنجا كه گفت :  لِأُولِي الْأَبْصارِ  » .\r\nروايت شده كه حضرت رسول صلى اللَّه عليه و آله شش روز يهوديان را محاصره فرمود تا آنگاه كه از دستور پيغمبر اطاعت كردند عبد اللَّه بن ابىّ به پا خواست و عرض كرد :\r\n\r\n","description":"","footnote":"","page_name":" 115 ","page_number":131},
  {"content":"\r\n\r\nيا رسول اللَّه ! اينان از « موالى » و هم‌پيمانان من هستند اينها كسانى هستند كه همواره مرا از دشمن نگه داشته‌اند و چهار صد نفر زره‌پوش و سيصد نفر بىزره در ميان اين طائفه مىباشند اكنون شما تصميم گرفته‌ايد كه در يك روز همهء اينها را از بين ببريد و نابود سازيد به خداوند قسم من از اين جريان بيمناكم و ميترسم اوضاع و احوال تغيير پيدا كند راوى گويد : اين يهوديان از هم‌عهدان خزرج بودند و با اوس ارتباطى نداشتند در هر صورت عبد اللَّه بن ابىّ بسيار درخواسته خود پافشارى كرد تا حضرت رسول صلى اللَّه عليه و آله را قانع كرد و آنها را بعبد اللَّه بن ابىّ بخشيد .\r\nهنگامى كه يهوديان اين جريان را مشاهده كردند و در خود احساس ذلت و حقارت نمودند از مدينه بيرون شدند و در « اذرعات » كه در شام واقع شده فرود آمدند ، و اين آيهء شريفه در بارهء عبد اللَّه بن ابىّ و جماعتى از خزرج فرود آمد  يا أَيُّهَا الَّذِينَ آمَنُوا لا تَتَّخِذُوا الْيَهُودَ وَ النَّصارى أَوْلِياءَ  - تا آخر مطلب كه گفت :  فِي أَنْفُسِهِمْ نادِمِينَ  .\r\n\r\n15 - غزوهء احد :\r\nجنگ احد يك سال پس از وقعهء بدر روى داد و فرمانده مشركين در اين غزوه ابو سفيان بن حرب بود در اين وقعه اصحاب حضرت رسول صلى اللَّه عليه و آله هفتصد نفر و كفار قريش دو هزار تن بودند پيغمبر پس از اين كه از آمدن مشركين مطلع شد ، در اين مورد با ياران خود به مشورت پرداخت .\r\nحضرت رسول نظرش اين بود كه در مدينه بمانند و پس از اين كه ابو سفيان با لشكريانش وارد شدند در كوچه‌هاى مدينه با آنان بجنگند ، و تيراندازان از بالاى خانها به طرف دشمن تيراندازى كنند و ليكن اصحاب با رأى پيغمبر مخالفت كردند و تصميم بر اين شد كه از مدينه بيرون روند .\r\nهنگامى كه از شهر بيرون شدند در وسط راه از نظر خود بازگشتند ، و بپيغمبر عرض كردند بمدينه برگرديم و پس از ورود مشركين در آنجا با آنها جنگ كنيم حضرت فرمود : براى پيغمبر روا نيست كه هر گاه اراده قومى كردند از آن‌ها برگردند اصحاب پيغمبر در اين وقت هزار نفر بودند .\r\n\r\n","description":"","footnote":"","page_name":" 116 ","page_number":132},
  {"content":"\r\n\r\nعبد اللَّه بن ابىّ از وسط راه برگشت و يك سوم از لشكريان حضرت رسول را با خود برگردانيد ، اين اشخاص مىگفتند : ما نمىدانيم براى چه بايد خود را بكشتن دهيم و حال اينكه محمد با خويشاوندان خود جنگ مىكند بنو حارثه نيز تصميم گرفتند برگردند و ليكن خداوند آنان را از مراجعت باز داشت .\r\nو اين آيهء شريفه در اين مورد نازل شده است  إِذْ هَمَّتْ طائِفَتانِ مِنْكُمْ أَنْ تَفْشَلا  حضرت رسول صلى اللَّه عليه و آله هنگامى كه باحد رسيدند آمادهء جنگ شدند پرچم مهاجرين را به علي عليه السّلام دادند و پرچم انصار را به سعد بن عباده مرحمت فرمودند و خودش نيز زير پرچم انصار قرار گرفتند ، پيغمبر در اين هنگام كه صفوف خود را منظم مىكرد بصف تيراندازان كه پنجاه نفر بودند و رياست آنها را عبد اللَّه بن جبير به عهده داشت مرور فرمودند و آنها را موعظه و نصيحت كردند .\r\nپيغمبر صلى اللَّه عليه و آله به اين جماعت فرمود : از خداوند بترسيد و در مقابل شدائد و سختى صابر باشيد اگر ديديد پرندگان مىخواهند ما را بربايند شما از جاى خود تكان نخوريد تا آنگاه كه اطلاع من بشما برسد و شما را اذن حركت بدهم ، پيغمبر اين عده را در دهان دره قرار دادند و گفتند شما از اين جا محافظت كنيد .\r\nهنگامى كه بين مسلمين و مشركين جنگ درگرفت كفار فرار كردند و مسلمين آنها را با شمشيرهاى خود از پا درآوردند در اين هنگام كه مشركين فرار كردند اصحاب عبد اللَّه بن جبير گفتند اينك غنيمت را دريابيد ، عبد اللَّه گفت : آيا پيغمبر به شما سفارش نكرد كه از جاى خود تكان نخوريد من از اين محل حركت نمىكنم تا فرمان حضرت رسول صلى اللَّه عليه و آله برسد .\r\nاصحاب عبد اللَّه بسخنان او گوش ندادند و براى غنيمت از اطراف او پراكنده شدند در اين وقت خالد بن وليد كه از طرف مشركين در كمين بود اطراف عبد اللَّه را خالى ديد و به او حمله آورد و وى را از پا درآورد پس از اين جريان فراريان كفار مراجعت كردند و با مسلمين بجنگ و قتال پرداختند و مسلمانان از ميدان جنگ فرار نمودند .\r\n\r\n","description":"","footnote":"","page_name":" 117 ","page_number":133},
  {"content":"\r\n\r\nدر اين هنگام شيطان فرياد كشيد : محمد كشته شد و اين صدا در ميان مسلمين پيچيد پيغمبر صلى اللَّه عليه و آله از عقب آنها فرياد برآورد : من رسول خدا هستم پروردگار به من وعدهء نصرت داده شما كجا فرار مىكنيد ؟ ! مسلمان‌ها صداى پيغمبر را مىشنيدند و ليكن به عقب خود نگاه نمىكردند فرياد شيطان در اين روز تا مدينه رسيد و تمام زنان هاشميه و حضرت فاطمه با فرياد شيون از خانه‌ها بيرون شدند حضرت صادق عليه السّلام فرمود : مردم در روز احد از حضرت رسول صلى اللَّه عليه و آله دور شدند و آن جناب را در ميدان جنگ تنها گذاشتند ، پيغمبر از اين جريان فوق العاده خشمگين شد ، و حضرت هنگامى كه غضب ميكرد عرق از چهره‌هاى مباركش جارى ميشد .\r\nدر اين هنگام كه حضرت رسول صلى اللَّه عليه و آله در ميدان جنگ تنها مانده بودند ، و تمام اصحاب و ياران او فرار كرده بودند ؛ ناگهان متوجه شدند كه على بن ابى طالب عليه السّلام در پهلوى وى ايستاده ، پيغمبر فرمود : يا على ! چرا مانند خويشاوندان پدرى خود از ميدان فرار نكردى ؟ ! علي عليه السّلام عرض كرد : يا رسول اللَّه ! آيا پس از اسلام كفر را اختيار كنم من به شما اقتداء كرده و از شما جدا نخواهم شد .\r\nحضرت فرمود : اينك مرا از دشمنان محافظت كن ، على عليه السّلام به طرف مشركين حمله كرد و يكى از آنها را از پا در آورد ، در اين هنگام جبرئيل گفت : يا محمّد مواساة اين است ، حضرت رسول فرمود : او از من است و من از او ، جبرئيل گفت : من هم از شما هستم .\r\nپس از مدتى جماعتى از اصحاب پيغمبر كه از ميدان فرار كرده بودند به طرف او برگشتند ، در جنگ احد هفتاد نفر از ياران پيغمبر به شهادت رسيدند ، از اين عده چهار نفر از مهاجرين بودند مانند : حمزة بن عبد المطلب ، عبد اللَّه بن جحش ، مصعب بن عمير ، و شماس بن عثمان بن شريد ، و بقيه از انصار بشمار ميرفتند .\r\nدر اين روز ابىّ بن خلف در حالى كه بر اسبي سوار شده بود ميگفت : اى پسر ابى كبشه اكنون به گناه خود اعتراف كن و از اين گفتار خود برگرد ، و الّا نجات\r\n\r\n","description":"","footnote":"","page_name":" 118 ","page_number":134},
  {"content":"\r\n\r\nپيدا نخواهى كرد ، در اين وقت پيغمبر به حارث بن صمه و سهل بن حنيف تكيه كرده بود ، ابىّ بن خلف به حضرت رسول حمله كرد و ليكن مصعب بن عمير بين او و پيغمبر فاصله شد وى تيرى به طرف مصعب افكند و او را از پا درآورد .\r\nدر اين هنگام حضرت رسول تيرى از سهل بن حنيف گرفت و او را به طرف ابىّ بن خلف افكند ، و تير به گردن وى اصابت كرد ، او در حالى كه دست خود را به گردن اسبش انداخته بود به لشكرگاه مشركين برگشت ، و صدائى مانند گاو از خود بيرون ميداد ، ابو سفيان گفت : واى بر تو چرا ناراحتى ، از اين مختصر خراشى كه برايت پيش آمده نبايد اين اندازه جزع و بيتابى كنى .\r\nابىّ بن خلف گفت : واى بر تو اى پسر حرب ميدانى كه تير كدام كس به من اصابت كرده ؟ اين تير كه اكنون به من رسيد از طرف محمد است ، و او در مكه ميگفت : من در همين نزديكىها شما را خواهم كشت ، و من ميدانم كه كشندهء من جز او كسى ديگر نيست ، به خداوند سوگند اگر اين دردى كه اكنون در من هست به كليهء افراد حجاز تقسيم گردد همه آنها را خواهد كشت ، اين مرد همواره فرياد ميكشيد تا به جهنم و اصل شد .\r\nر كتاب ابان بن عثمان آمده هنگامى كه فاطمه و صفيه به طرف حضرت رسول صلى اللَّه عليه و آله آمدند و چشمهاى آنان به پيغمبر افتاد ، حضرت به امير المؤمنين فرمود :\r\nاز آمدن عمه‌ام به طرف من جلوگيرى كن ولى فاطمه را بگذار نزد من بيايد ، هنگامى كه فاطمه نزد آن جناب رسيد و مشاهده كرد كه خون از صورت و دهان پدر بزرگوارش جارى شده فرياد برآورد ، و خون‌ها را از چهرهء پيغمبر پاك كرد ، و گفت : خداوند بر كسانى كه صورت رسولش را خون آلوده كرده‌اند غضب خواهد كرد و آنان را به عقوبت گرفتار خواهد نمود .\r\nحضرت رسول خون‌ها را با دست مبارك ميگرفت و به آسمان پرتاب ميكرد و چيزى از آن خون‌ها به طرف زمين باز نميگشت ، حضرت صادق عليه السّلام فرمود :\r\nاگر اندكى از آن خون‌ها پائين مىآمد عذاب خداوند نازل ميگرديد .\r\nصباح بن سيابه گويد : از حضرت صادق سلام اللَّه عليه پرسيدم آيا دندان‌هاى\r\n\r\n","description":"","footnote":"","page_name":" 119 ","page_number":135},
  {"content":"\r\n\r\nپيغمبر بطورى كه ميگويند در جنگ احد شكسته شد ؟ فرمود : به خداوند سوگند به دندان‌هاى آن جناب آسيبى نرسيد ، پروردگار آن حضرت را سالم و كامل قبض روح فرمود ، و ليكن چهره‌اش در آن روز خون‌آلود شد .\r\nگويد : عرض كردم مردم ميگويند پيغمبر در روز احد به طرف غارى رفتند و در آنجا پناهنده شدند ، فرمود : به پروردگار سوگند كه حضرت رسول در آن روز از جاى خود تكان نخوردند ، به آن جناب گفته شد : آيا در بارهء مشركين نفرين نميكنيد ، پيغمبر گفت : خدايا اين مردم جاهل را هدايت كن زيرا اين‌ها نادان هستند .\r\nدر روز احد ابن قميئة تيرى به طرف حضرت رسول صلى اللَّه عليه و آله انداخت و تير به كف دست آن جناب اصابت كرد و شمشير از كف پيغمبر افتاد ، ابن قميئة گفت : بگير اين تير را من ابن قميئة هستم ، پيغمبر فرمود : خداوند تو را ذليل و خوار كند ، عتبة بن أبى وقاص نيز ضربتى به آن حضرت وارد آورد و دهان او را خون‌آلود كرد ، و عبد اللَّه بن شهاب هم سنگى از زمين كند و به مرفق پيغمبر وارد آورد .\r\nهيچ يك از اين سه نفر به مرگ طبيعى از دنيا نرفتند ، ابن قميئة در نجد به خواب رفته بود ناگهان يك آهوى كوهى شاخ خود را در شكم او فرو برد ، وى هر چه فرياد برآورد كسى به كمك او نرسيد ، تا جان كثيفش از بدنش بيرون گرديد .\r\nوحشى قاتل حضرت حمزه گفت : من غلام جبير بن مطعم بودم ، او در جنگ احد به من گفت : على بن ابى طالب در جنگ بدر عمويم را كشته است - يعنى طعيمة بن مطعم را - اينك اگر محمد و يا على و يا حمزه را بكشى تو را آزاد ميكنم ، من هم اسلحهء مخصوص خود را برداشتم و با قريش حركت كردم .\r\nعلت حركت من با قريش فقط از براى آزادى بود و الّا هدف و مقصود ديگرى نداشتم ، من در بارهء محمد داراى نظرى نبودم ، ولى تصميم گرفتم على يا حمزه را هرطور شده از پا درآورم ، شايد به اين وسيله بتوانم خود را از قيد رقيت آزاد كنم من در زمين حبشه راجع به تيراندازى تعليمات لازم را گرفته بودم و تيرم هرگز\r\n\r\n","description":"","footnote":"","page_name":" 120 ","page_number":136},
  {"content":"\r\n\r\nبه خطا نمىرفت ، و حمزة بن عبد المطلب در روز احد شجاعتهاى بىنظيرى از خود نشان ميداد و حملات مكررى به دشمن ميكرد .\r\nحضرت صادق عليه السّلام فرمود : وحشى تيرى به طرف حمزه افكند ، و اين تير بر سينهء وى اصابت كرد و از بالاى مركب به زمين افتاد ، مشركين پيرامون وى را گرفتند و آن بزرگوار را شهيد كردند ، وحشى كبد حضرت حمزه را بيرون كرد و براى هند زن ابو سفيان برد ، وى براى انتقام و تشفى كبد حمزه را در دهان گرفت هنگامى كه خواست او را بجود كبد مانند استخوان سخت و محكم شد ، هند از فرط ناراحتى جگر را از دست خود بدور انداخت .\r\nحضرت صادق عليه السّلام فرمود : حليس بن علقمه متوجه شد كه ابو سفيان بر اسبى نشسته ، و نيزه‌اى در دست گرفته ، و نيزه خود را در دهان حمزه فرو ميكرد ، حليس گفت : اى جماعت قريش ! بنگريد كسى كه خود را بزرگ و رئيس قريش ميداند با پسر عموى خود كه اينك كشته شده چگونه رفتار مىكند ، ابو سفيان در اين هنگام ميگفت : اى حمزه تو در جنگ بدر خويشاوندان خود را كشتى اكنون سزاى عمل خود را ببين .\r\nابو سفيان به حليس بن علقمه گفت : تو راست ميگوئى ولى اكنون لازم است كه از اين لغزش من چشم بپوشى و ديگران را از اين جريان مطلع نسازى ، حضرت صادق فرمود : در اين هنگام ابو سفيان فرياد زد : آيا ابن ابى كبشه زنده است ؟ مقصودش حضرت رسول صلى اللَّه عليه و آله بود - اما على بن ابى طالب كه در جاى خود ايستاده و تكان نخورده است .\r\nامير المؤمنين عليه السّلام فرمود : آرى به خداوندى كه وى را براستى برانگيخته او زنده است و گفتار شما را هم ميشنود ، ابو سفيان گفت : اين جنگى كه با شما انجام گرفت و اين مصيبت‌ها كه بر شما وارد شد براى اين بود كه شما عبرت بگيريد و از عقوبت اعمال خود بترسيد ، به خداوند سوگند من در اين جنگ آمر و ناهى نبودم ، اينك وعدهء ما و شما در ماه آينده در « بدر » خواهد بود .\r\n\r\n","description":"","footnote":"","page_name":" 121 ","page_number":137},
  {"content":"\r\n\r\nدر اين هنگام حضرت رسول صلى اللَّه عليه و آله به امير المؤمنين عليه السّلام فرمود : بگو :\r\nآرى ما نيز به اين مواعده حاضر هستيم ، علي عليه السّلام فرمايش پيغمبر را به ابو سفيان رسانيد ، وى گفت : ابن ابى قميئه به من اطلاع داد كه من محمد را كشته‌ام ، ولى من شما را راستگو ميدانم ، پس از اين گفتگو ابو سفيان رو به طرف اصحاب خود كرد و گفت : اينك از شب استفاده كنيد و از اين منطقه دور گرديد .\r\nبعد از رفتن مشركين حضرت رسول به على بن ابى طالب عليهما السّلام فرمودند : دنبال آنها را بگير به بين بكدام طرف ميروند ، اگر سوار اسبان شده‌اند و شتران را با خود ميكشند معلوم است به مدينه ميروند ، و اگر سوار بر شتران شده‌اند و اسبان را ميكشند پيداست عازم مكه هستند .\r\nگفته شده كه حضرت رسول صلى اللَّه عليه و آله براى تحقيق اين قضيه سعد بن ابى وقاص را فرستادند ، وى برگشت و گفت : من اسبهاى مشركين را ديدم كه دم خود را به پشت و پهلوى خود ميزدند ، و مردم هم بر شترها سوار بودند و راه مىرفتند ، مسلمين از رفتن مشركين خوشوقت شدند ، و در ميدان جنگ پراكنده گرديده و دنبال كشته‌ها ميگشتند .\r\nكفار قريش تمام مقتولين را مثله كرده بودند ، جز حنظلة بن ابى عامر كه پدر او از مشركين بود و براى خواطر او از مثله كردن وى خوددارى كرده بودند حمزة بن عبد المطلب را در حالى كه شكمش شكافته و گوشها قطع شده و دماغش بريده يافتند ، كبد او را هم قطع كرده و برده بودند .\r\nهنگامى كه حضرت رسول جسد حضرت حمزه را ديدند ، گريه او را گرفت و فرمود : براى انتقام حمزه هفتاد نفر از قريش را مثله خواهم كرد ، خداوند در اين باره فرمود :  وَ إِنْ عاقَبْتُمْ فَعاقِبُوا بِمِثْلِ ما عُوقِبْتُمْ بِهِ  حضرت فرمود : بلكه صبر خواهم كرد ، پيغمبر پرسيد آن مرديكه در دامنه كوه فرشتگان وى را غسل ميدهند كيست ؟ ، ياران پيغمبر از زن او پرسيدند ، وى گفت : حنظلة بن ابى عامر هنگامى كه از منزل براى جهاد بيرون شد در حال جنابت بود و لذا فرشتگان\r\n\r\n","description":"","footnote":"","page_name":" 122 ","page_number":138},
  {"content":"\r\n\r\nوى را غسل ميدهند .\r\nابو بصير از حضرت صادق عليه السّلام روايت كرده كه آن جناب فرمود : به پيغمبر اطلاع دادند يكى از اصحاب بنام « قزمان » در ميدان جنگ به برادران خود كمك فراوانى كرده است ، حضرت فرمود : او از اهل آتش است ! بار ديگر عرض كردند :\r\nيا رسول اللَّه ! قزمان به شهادت رسيده فرمود : خداوند مشيت خود را جارى خواهد كرد ، پس از اين خدمت آن جناب رسيدند و عرض كردند : قزمان خودكشى كرده است .\r\nخاتم النبيّين صلى اللَّه عليه و آله فرمود : گواهى مىدهم كه رسول حقيقى پروردگار هستم راوى گفت : قزمان جنگ سختى با مشركين انجام داد و هفت نفر از آنها را كشت پس از اينكه زخمهاى زيادى برداشت به طرف بنى ظفر رفت ، مسلمانان گفتند اى قزمان تو امروز احسان كردى و فداكارى نمودى اينك تو را به ثواب و جزا مژده ميدهيم .\r\nقزمان پاسخ داد : چرا به ثواب و جزا مرا مژده ميدهيد ، به خداوند سوگند من به خاطر طرفدارى از خويشاوندان خود در اين جنگ شركت كردم ، و اين همه فعاليت را از خود اظهار نمودم ، و اگر اقوام من در اين ميان نبودند من هرگز جنگ نميكردم ، هنگامى كه زخمهايش شدت پيدا كرد ، وى تيرى از تيركش خود كشيد و به وسيلهء آن خودكشى نمود .\r\nحضرت باقر سلام اللَّه عليه فرمود : زنى از بنى نجار كه پدر و برادر و شوهرش در جنگ احد كشته شده بودند خدمت پيغمبر صلى اللَّه عليه و آله رسيد در حالى كه مسلمين پيرامون وى اجتماع كرده بودند ، گفت : رسول خدا زنده است ؟ گفتند : آرى ، گفت : من ميتوانم وى را ببينم ؟ گفتند : آرى . اصحاب راهى براى اين زن باز كردند و او خدمت پيغمبر رسيد و عرض كرد : تمام گرفتاريها و مصيبتها بعد از سلامتى شما براى ما گواراست ، و تندرستى شما تمام ناراحتىهاى ما را جبران مىكند ، اين زن پس از ذكر اين مطلب برگشت .\r\n\r\n","description":"","footnote":"","page_name":" 123 ","page_number":139},
  {"content":"\r\n\r\nراوى گويد : حضرت رسول پس از اينكه شهداى احد را دفن كردند به طرف مدينه مراجعت كردند ، هنگامى كه از محلهء بنى اشهل و بنى ظفر ميگذشتند فرياد ناله و شيون زنان اين دو قبيله را شنيدند ، در اين هنگام ديدگان مباركش پر از اشك شد و گريه كرد ، پس از اين فرمود ، اينك براى حمزه گريه‌كننده‌اى نيست .\r\nسعد بن معاذ و اسيد بن حضير چون اين سخن از آن جناب شنيدند گفتند : هيچ زنى ابتداء بر كشته‌هاى خود گريه نكند ، مگر اينكه قبلا در منزل فاطمه حاضر شود و در مصيبت حمزه با وى شركت كند ، هنگامى كه پيغمبر فرياد شيون زنان را در منزل فاطمه شنيد فرمود : برگرديد خداوند شما را رحمت كند ، شما امروز حق مواسات را انجام داديد .\r\n\r\n16 - غزوهء حمراء الاسد :\r\nابان بن عثمان گويد : روز بعد از واقعهء احد حضرت رسول مسلمين را جمع كرد و آنان هم وى را اجابت نمودند ، و آنان با اينكه هنوز زخمهاى زيادى داشتند و فشار سختي و محنت بر آنها سنگيني ميكرد ، با پيغمبر بيرون شدند ، حضرت امير المؤمنين عليه السّلام در حالى كه پرچم مهاجرين را در دست داشت مقابل حضرت خاتم النبيّين حركت ميكرد پيغمبر به اتفاق ياران خود تا « حمراء الاسد » پيش رفتند و از آنجا به طرف مدينه برگشتند ، در بارهء اين واقعه آيهء شريفهء  الَّذِينَ اسْتَجابُوا لِلَّهِ وَ الرَّسُولِ مِنْ بَعْدِ ما أَصابَهُمُ الْقَرْحُ  فرود آمد .\r\nابو سفيان بعد از اينكه از احد برگشت به طرف « روحاء » رفت در آنجا فرود آمد ، وى قصد داشت بار ديگر به مدينه برگردد و با حضرت رسول صلى اللَّه عليه و آله جنگ كند ابو سفيان ميگفت : ما بزرگان اصحاب محمد را از بين برديم و آنها را از پا در آورديم اينك به طرف مدينه برگرديم همهء آنها را مستأصل خواهيم كرد .\r\nدر اين هنگام كه قصد داشتند به مدينه حركت كنند ، معبد خزاعى به آنان برخورد كرد ، ابو سفيان گفت : در آن طرفها چه خبر است ؟ معبد گفت : به خداوند سوگند محمد و ياران او را ديدم كه نسبت به شما در ناراحتى بسر مىبرند و در صدد\r\n\r\n","description":"","footnote":"","page_name":" 124 ","page_number":140},
  {"content":"\r\n\r\nانتقام از شما هستند ، اينك علي بن ابى طالب در پيشاپيش وى حركت مىكند و مردمان كه در جنگ احد از وى تخلف كرده بودند اكنون پيرامون او جمع شده‌اند .\r\nمعبد گفت : اين جريان مرا وادار كرد كه در اين باره شعرى بگويم ، ابو سفيان گفت : شعر شما در چه موضوعى است ؟ ، معبد گفت :\r\n كادت تهدّ من الأصوات راحلتى * اذ سالت الارض بالجرد الأبابيل\r\nتردى باسد كرام لا تنابلة * عند اللقاء و لا خرق معازيل \r\n- الابيات - ابو سفيان از اين جهت كينه و عداوت پيغمبر را در دل گرفت ، پس از اين جريان به كاروانى از بنى عبد القيس برخوردند كه خواروبار به مدينه ميبردند ، ابو سفيان به افراد اين قافله گفت : به محمد برسانيد كه من قصد مراجعت دارم و قصد كرده‌ام كه اصحاب او را از پا درآورم و آنها را در فشار بگذارم ، شما اگر اين پيام را به وى برسانيد در بازار « عكاظ » كشمش‌هاى فراوانى به شما خواهم داد ، افراد اين كاروان پس از اينكه به « حمراء الاسد » رسيدند جريان را به پيغمبر عرض كردند پيغمبر فرمود : خداوند ما را يارى و نصرت خواهد داد و ما امور خود را بوى واگذار كرده‌ايم حضرت رسول صلى اللَّه عليه و آله روز جمعه به مدينه مراجعت كردند ، راوى گويد : هنگامى كه پيغمبر به غزوهء حمراء الاسد رفته بودند ، زن بدكارى از بنى خطمه كه او را « عصماء » ميگفتند در مجالس اوس و خزرج شركت ميكرد و با خواندن اشعار تحريك آميز مردم را بر ضد حضرت رسول به شورش واميداشت و در بنى خطمه جز يك نفر بنام « عمير بن عدى » مسلمان ديگرى نبود هنگامى كه حضرت رسول صلى اللَّه عليه و آله مراجعت فرمودند عمير اين زن را كشت و پس از اين خدمت آن جناب رسيد و عرض كرد : من مادر منذر را براى اينكه شما را هجو كرده بود كشتم ، حضرت رسول با دست خود روى كتف او زد و فرمود : اين مردى است كه خدا و رسول را در نهاني يارى كرده است ، و راجع به قتل اين زن اتفاقى رخ نخواهد داد و حتى دو بز هم به يك ديگر شاخ نميزنند ، عمير گفت : من صبح\r\n\r\n","description":"","footnote":"","page_name":" 125 ","page_number":141},
  {"content":"\r\n\r\nاز در خانهء آنها ميگذشتم و ديدم خويشاوندان او بدفن وى مشغولند ، و كسى هم متعرض من نشد .\r\n\r\n17 - غزوة الرجيع :\r\nحضرت رسول صلى اللَّه عليه و آله مرثد بن ابى مرثد غنوى حليف حمزة بن عبد المطلب را با خالد ابن بكير و عاصم بن ثابت بن افلج و خبيب بن عدى و زيد بن دثنه و عبد اللَّه بن طارق را به طرف رجيع فرستادند و امارت اين جماعت را مرشد بن ابى مرشد به عهده داشت .\r\nدر اين هنگام جماعتى از « عضل » و « ديش » نزد پيغمبر آمدند و گفتند :\r\nعده‌اى را به قبيلهء ما بفرست تا قرآن بما بياموزند و دين را بما بفهمانند ، فرستادگان قبيله به اتفاق اصحاب پيغمبر از مدينه بيرون شدند و به بيابان « رجيع » كه متعلق به « هذيل » بود رسيدند و بر روى آبى فرود آمدند ، در اين موقع جماعتى از « هذيل » كه به آنان « بنو لحيان » ميگفتند آمدند و با اصحاب پيغمبر به جنگ پرداختند و آنها را از پا درآوردند .\r\nابان گفت : قبيلهء هذيل هنگامى كه عاصم بن ثابت را كشتند ، تصميم گرفتند سر او را به « سلاقة » دختر « سعد » بفروشند ، اين زن هنگامى كه دو پسرش در جنگ احد از بين رفته بودند نذر كرده بود اگر سر عاصم را به چنگ آورد در كاسهء سر او شراب بخورد ، افراد قبيله هذيل چون خواستند سر او را بگيرند و براى اين زن بفرستند زنبورها پيرامون آنها جمع شدند و آنان را نيش زدند و لذا نتوانستند اين عمل را انجام دهند .\r\nدر اين هنگام كه زنبوران بين مشركين و عاصم حايل شدند ، گفتند : اينك برگرديم تا شب بيايد ، در شب زنبوران به لانه‌هاى خود برميگردند آنگاه بر ميگرديم و تصميم خود را عملى ميكنيم ، در آن شب سيلى آمد و بدن عاصم را با خود برد ، عاصم با خداوند عهد بسته بود كه با مشركين آميزش نكند ، و هيچ مشركى نيز با او تماس نگيرد تا آنگاه كه حيات دارد ، خداوند براى نيت او وى را از دست برد مشركين نجات داد .\r\n\r\n","description":"","footnote":"","page_name":" 126 ","page_number":142},
  {"content":"\r\n\r\n\r\n18 - غزوهء معونه :\r\nپس از اينكه چهار ماه از واقعهء احد گذشت ابو براء عامر بن مالك بن جعفر ملاعب الأسنه در مدينه خدمت حضرت رسول صلى اللَّه عليه و آله رسيد ، پيغمبر اسلام را بر وى عرضه داشت او نيز قبول كرد و مسلمان شد ، پس از آن عرض كرد : اگر جماعتى از ياران خود را به طرف نجد بفرستى و مردمان آن سامان را به اسلام دعوت كنند اميدوارم آنها اسلام را اختيار كنند .\r\nپيغمبر فرمود : من از اهل نجد بر آنها بيمناك هستم ، ابو براء عرض كرد : يا رسول اللَّه ! من اصحاب شما را در پناه خود خواهم گرفت ، در اين هنگام حضرت رسول منذر بن عمرو را با گروهى از مسلمين كه عدد آنها را مختلف نوشته‌اند به ديار نجد فرستادند در ميان اين جمعيت حارث بن صمه ، حرام بن ملحان و عامر بن فهيره هم بودند اصحاب پيغمبر از مدينه بيرون شدند نزديك بئر معونه كه در زمين‌هاى بنى عامر و بنى سليم واقع شده بود فرود آمدند ، پس از اين حرام بن ملحان را با نامهء پيغمبر نزد عامر بن طفيل فرستادند ، هنگامى كه قاصد نامهء پيغمبر را به عامر داد وى بنامه توجهى نكرد ، و دستور قتل حرام بن ملحان را داد ، موقعى كه خواستند حرام را بكشند وى گفت : اللَّه اكبر به خداوند كعبه به آرزوى خود رسيدم ! .\r\nعامر بن طفيل پس از اينكه حرام بن ملحان را كشت ، خويشاوندان خود را دعوت كرد تا با مسلمين جنگ كنند آنها دعوت او را رد كردند ، و گفتند : ما با ابو براء نقض عهد نخواهيم كرد ، در اين هنگام قبائل بنى سليم مانند « عصيه » و « رعل » و « ذكوان » به علت اينكه حضرت رسول آنها را نفرين كرده بود فرياد كشيدند و به طرف مسلمين هجوم آوردند .\r\nهنگامى كه مسلمانان ديدند كه مشركين تصميم دارند با آنان جنگ كنند ، آنها نيز شمشيرهاى خود را كشيدند و آمادهء كارزار شدند ، در اين جنگ همهء مسلمين كشته شدند و كسى از آنها باقى نماند ، فقط دو نفر از مسلمانها يكى بنام عمرو بن اميهء ضمرى و مردى از انصار كه در بيابان مركب‌ها را ميچراندند از جريان بىخبر بودند\r\n\r\n","description":"","footnote":"","page_name":" 127 ","page_number":143},
  {"content":"\r\n\r\nاين دو نفر مشاهده كردند پرندگان در اطراف لشكرگاه آنها گردش ميكنند ، و گفتند بايد قضيهء تازه‌اى باشد ، هنگامى كه از بيابان آمدند ديدند تمام آنان در خون خود غوطه ميخورند .\r\nمرد انصارى به عمرو گفت : شما چه نظر دارى ؟ عمرو گفت : من خيال ميكنم خدمت حضرت رسول برويم و او را از جريان آگاه كنيم ، انصارى جواب داد : من دلم يارى نميكند از منذر بن عمرو جدا شوم ، اين مرد برگشت و با مشركين جنگ كرد تا كشته شد ، عمرو نيز به مدينه مراجعت كرد و جريان را به پيغمبر گزارش داد .\r\nحضرت رسول صلى اللَّه عليه و آله از اين جريان سخت ناراحت گرديد و فرمود : من به اين كار راضى نبودم اين پيش آمد در اثر پيشنهاد ابو براء اتفاق افتاد ، هنگامى كه جريان كشتن مسلمين به ابو براء رسيد وى از نقض عهد عامر بن طفيل ناراحت شد و از مصيبت‌هائى كه به اصحاب پيغمبر رسيده بود فوق العاده متأثر گرديد و مشرف بموت شد در اين هنگام ربيعة بن ابو براء در قبيله عامر بن طفيل حاضر شد و او را در ميان خويشاوندانش هدف تير قرار داد تير به ران او رسيد ، عامر گفت : اين به تحريك عموى من ابو براء است ، اگر من مردم خون من براى عمويم خواهد بود ؛ و اگر زنده ماندم تصميم خود را در اين باره خواهم گرفت .\r\n\r\n19 - غزوهء بنى نضير :\r\nحضرت رسول صلى اللَّه عليه و آله نزد « كعب بن اشرف » رفتند تا از وى قرضى بگيرند ، او ابتداء از پيغمبر احترام نمود و از وى تجليل كرد ، پس از اينكه حضرت با اصحاب خود نشستند ، كعب به بهانهء فراهم كردن طعام و غذا از مجلس بيرون شد ، ولى باطنا در نظر گرفت آن جناب را بقتل برساند .\r\nدر اين وقت جبرئيل عليه السّلام فرود آمد و پيغمبر را از نيت كعب بن اشرف مطلع ساخت ، حضرت رسول از خانهء كعب بن اشرف بيرون شد ، و طورى وانمود كرد كه براى قضاى حاجتى ميرود ، پيغمبر چون ميدانست اطرافيان كعب اصحاب او را نخواهند كشت لذا به تنهائى راه مدينه را در پيش گرفت .\r\n\r\n","description":"","footnote":"","page_name":" 128 ","page_number":144},
  {"content":"\r\n\r\nهنگامى كه پيغمبر به مدينه مراجعت ميكردند يكى از اصحاب كعب كه براى كمك و يارى او مىآمد در راه حضرت رسول صلى اللَّه عليه و آله را ديد ، او جريان حضرت را به كعب اطلاع داد ، و اصحاب پيغمبر نيز از قضيهء مراجعت آن جناب مطلع شدند و آنان هم برگشتند .\r\nعبد اللَّه بن صوريا كه دانشمندترين يهوديان بود گفت : به خداوند سوگند پروردگار محمد او را از نيت سوء و مكر و فريب شما خبر داده ، و اينك فرستادهء وى خواهد آمد و شما را به ترك اين ديار امر خواهد كرد ، اكنون به حرف من گوش فرا دهيد و به وى ايمان بياوريد ، تا مال و جان شما در امان باشد ، و اگر از گفتار او درگذريد شما را از اين محل بيرون خواهد كرد .\r\nيهوديان گفتند : خروج ما از اين محل و ترك مال و ديار بر ما گواراتر است تا اينكه به محمد ايمان بياوريم ! ، عبد اللَّه گفت : ولى اگر ايمان بياوريد براى شما بهتر است ، و اگر براى رسوائى شما نبود من ايمان مىآوردم پس از اينكه حضرت رسول صلى اللَّه عليه و آله به مدينه مراجعت كردند ، محمد بن مسلمه را نزد يهوديان فرستادند ، و براى آنها سفارش اكيد كردند كه هر چه زودتر از اموال خود برداشته و از ديار خود بيرون شوند ، و حضرت امر فرمودند كه تا سه روز بايد يهوديان منازل خود را تخليه كنند .\r\n\r\n20 - غزوهء بنى لحيان :\r\nدر اين غزوه پيغمبر صلى اللَّه عليه و آله نماز خوف خواندند ، و هنگامى كه در « عسفان » توقف داشتند خداوند آن حضرت را از مقاصد مشركين مطلع فرمودند ، بعضى گفته‌اند غزوهء بنى لحيان پس از غزوهء بنى قريظه واقع شده است .\r\n\r\n21 - غزوهء ذات الرقاع :\r\nغزوهء ذات الرقاع دو ماه بعد از غزوهء بنى نضير اتفاق افتاد ، بخارى گويد : اين غزوه بعد از خيبر بوده ، حضرت رسول در اين جنگ با جماعتى از « غطفان » بر خورد كردند ولى بين آنها جنگى واقع نشد ، در اين غزوه مردم يك ديگر را ميترسانيدند\r\n\r\n","description":"","footnote":"","page_name":" 129 ","page_number":145},
  {"content":"\r\n\r\nتا آنجائى كه پيغمبر نماز خوف خواندند ، و پس از آن مراجعت كردند گفته شده : علت اينكه اين غزوه را « ذات الرقاع » گويند ، براى اين است كه اين محل در كوهي واقع شده كه مقدارى از آن قرمز و مقدارى سياه و سفيد است و از اين جهت او را ذات الرقاع گفته‌اند ، بعضى گفته‌اند : وجه تسميهء اين غزوه به ذات الرقاع از اين جهت است كه : پاهاى مردم در اين زمين از سوزش و حرارت زمين زخم شد و اصحاب پاهاى خود را با كهنه ميبستند .\r\nحضرت رسول صلى اللَّه عليه و آله هنگامى كه در اين محل بودند ، روزى كنار رودخانه‌اى قرار گرفتند ، و اصحاب آن جناب در اين هنگام در طرف ديگر رودخانه بودند ، ناگهان سيلى جارى شد و بين او و يارانش را فاصله انداخت يكى از مشركين از دور پيغمبر را ديد و گفت : من اكنون محمد را خواهم كشت ، او شمشيرش را در دست گرفت و به طرف حضرت آمد و گفت : يا محمد ! اكنون چه كسى شما را از دست من نجات ميدهد ؟ پيغمبر فرمود : واى بر تو خداوند مرا نجات خواهد داد .\r\nدر اين هنگام كه وى با حضرت سخن ميگفت ناگهان با سينه بر زمين آمد ، و پيغمبر شمشير را از وى گرفت و بر سينه‌اش نشست و فرمود : چه كسى شما را از من ميرهاند ؟ عرض كرد : بزرگوارى و سخاوت شما ، پيغمبر از روى سينهء او حركت كرد و آن مرد ميگفت : به خداوند قسم تو از من شريف‌تر هستى .\r\n\r\n22 - غزوهء بدر اخيره :\r\nحضرت خاتم النبيين صلى اللَّه عليه و آله براى مواعده‌اى كه با ابو سفيان داشتند ، در ماه شعبان به طرف « بدر » حركت كردند ، و هشت روز در آن محل اقامت فرمودند ، ابو سفيان با جماعتى از اهل تهامه بيرون شدند و قصد داشتند به طرف بدر بيايند ، هنگامى كه به « ظهيران » رسيد از قصدش منصرف گرديد ، پيغمبر پس از اينكه از مراجعت ابو سفيان مطلع شدند ، در بازار محل حاضر گرديدند ، و مقدارى خريد و فروش نمودند و سود فراوانى بردند .\r\n\r\n","description":"","footnote":"","page_name":" 130 ","page_number":146},
  {"content":"\r\n\r\n\r\n23 - غزوهء خندق ، يا احزاب :\r\nدر ماه شوال سال چهارم از هجرت حيى بن اخطب ، كنانة بن ربيع ، سلام بن ابى الحقيق ، و جماعتى از يهوديان با قبائل قريش و كنانه و غطفان به مدينه حمله كردند جريان اين جنگ از اين قرار است كه : يهوديان در مكه حاضر شدند و نزد ابو سفيان و قريش رفتند ، و آنان را دعوت كردند تا با حضرت رسول صلى اللَّه عليه و آله جنگ كنند .\r\nيهوديان گفتند : ما با شما جماعت قريش معاونت و مساعدت خواهيم كرد تا محمد و اصحاب او را از بين ببريم ، پس از اينكه از قريش قول مساعد گرفتند ، به طرف غطفان رو آوردند و آنها را هم به جنگ پيغمبر دعوت كردند و آنان هم قول همكارى دادند .\r\nدر اين هنگام قريش بفرماندهى ابو سفيان ، و غطفان برياست عيينة بن حصن فزارى ، و بنى مره به سرپرستى حارث بن عوف ، و اشجع برياست مسعر بن زحيلة به طرف مدينه حركت كردند ، حضرت رسول از جريان كار اين جماعت مطلع شدند و پس از اينكه در اين مورد با سلمان مشورت كردند ، تصميم گرفتند در دور مدينه خندقى حفر كنند ، در جريان حفر خندق نشانه‌هائي از نبوت ظاهر شد كه ذيلا نوشته مىشود .\r\n1 - جابر بن عبد اللَّه گويد : در حفر خندق اصحاب حضرت رسول صلى اللَّه عليه و آله به زمين سفت و محكمى رسيدند ، و هر چه كوشش كردند نتوانستند آن زمين سخت را از هم بشكافند ، هنگامى كه مأيوس شدند خدمت پيغمبر رسيدند و جريان را عرض كردند .\r\nحضرت خاتم النبيين ظرف آبى را خواستند ، و آب دهان خود را در آن ظرف ريختند ، و پس از آن مختصرى دعا خواندند ، و بعد آب را بر آن زمين محكم ريختند كسانى كه در آن محل حاضر بودند گفتند : به خداوند سوگند زمين به اندازه‌اى سست شد كه هر بيل و كلنگى در او كار ميكرد ، و تمام آن خاك‌ها را قطعه قطعه بيرون كردند و زمين را صاف و هموار نمودند .\r\n2 - جابر روايت مىكند كه حضرت رسول صلى اللَّه عليه و آله در اين روز جماعت زيادى را\r\n\r\n","description":"","footnote":"","page_name":" 131 ","page_number":147},
  {"content":"\r\n\r\nاز غذاى كمى سير كردند ، و اين حديث در سابق گذشت .\r\n3 - سلمان فارسى - رضي اللَّه عنه - گويد : در گوشه‌اى از خندق مشغول كار بودم ، و حضرت رسول هم در نزديكى من تشريف داشتند ، هنگامى كه مشاهده كردند من در تلاش هستم ، كلنگ را از من گرفتند ، و شروع بكندن زمين كردند .\r\nدر اين هنگام كه كلنگ را به زمين ميزدند از ضربت او برق جستن ميكرد ، عرض كردم : يا رسول اللَّه ! اين چيست كه من مشاهده ميكنم ؟ فرمود : برقى كه از ضربت اول جستن كرد علامت اين است كه خداوند يمن را به روى من خواهد گشود برق دوم نشانه اين است كه بلاد شام و مغرب را فتح خواهم كرد ، برق سوم نيز علامت فتح مشرق است .\r\nاحزاب به طرف حضرت رسول رو آوردند و در كنار خندق توقف كردند ، اصحاب پيغمبر از جريان كار ترس و وحشت آنها را گرفت ، مشركين بيست و پنج شبانه روز در كنار خندق ماندند ، و در اين مدت به طرف يك ديگر تيراندازى ميكردند .\r\nپس از اين جريان جماعتى از سواران قريش مانند عمرو بن عبد ودّ ، عكرمة بن ابى جهل ، و هبيرة بن وهب ، و ضرار بن خطاب آمادهء جنگ شدند ، اين عده در حالى كه بر اسب سوار بودند تا لب خندق آمدند ، هنگامى كه خندق را ديدند گفتند : اين مكر تازه‌ايست كه در عرب سابقه نداشته است .\r\nدر اين هنگام كه مشركين در اطراف كندن خندق مذاكره ميكردند ، ناگهان متوجه شدند در طرف راست خندق جاى تنگى واقع شده ، آنان به اسبهاى خود فشار آوردند و از خندق گذشتند ، و در بين شهر و خندق جولان دادند ، در اين موقع علي ابن ابى طالب عليه السّلام با گروهى از مسلمين راه آنها را گرفتند عمرو بن عبد ودّ از ميان جمعيت ظاهر شد و مبارز طلب كرد ، امير المؤمنين عليه السّلام به طرف او رفت و وى را كشت ، هنگامى كه عكرمه و هبيره ديدند عمرو كشته شد از ميدان فرار كردند ، و امير المؤمنين سلام اللَّه عليه در اين باره فرموده :\r\n\r\n","description":"","footnote":"","page_name":" 132 ","page_number":148},
  {"content":"\r\n\r\n نصر الحجارة من سفاهة رأيه * و نصرت ربّ محمد بصواب\r\nفضربته و تركته متجدّلا * كالجذع بين دكادك و روابى\r\nو عففت من أثوابه و لو أنّنى * كنت المقطر بزّنى أثوابى\r\nلا تحسبنّ اللَّه خاذل دينه * و نبيّه يا معشر الأحزاب ! \r\nدر اين هنگام ابن عرقه تيرى انداخت و به چشم سعد بن معاذ اصابت كرد و گفت بگير اين تير را من ابن عرقه هستم سعد بن معاذ گفت : خداوند تو را در آتش بسوزاند و پس از اين جريان گفت : خداوندا اگر بنا هست بعد از اين با قريش جنگى درگيرد مرا زنده بدار تا با آنها جنگ كنم زيرا محبوب‌ترين چيز در نزد من اينست كه با مكذبين پيغمبرت جنگ كنم ، زيرا آنان بر وى ظلم كردند و او را از حرم تو بيرون نمودند .\r\nسعد گفت : پروردگارا ! اگر بين ما و مشركين جنگى نخواهد بود اين تير را وسيلهء شهادت من قرار ده و تا بنى قريظه را نبينم و چشمم بديدن آنها روشن نشده مرا نميران ، بعد از اين سعد بن معاذ را خدمت حضرت رسول بردند و او بر زمين قرار گرفته بود و قدرت به نشستن نداشت .\r\nحضرت صادق عليه السّلام فرمود : پيغمبر صلى اللَّه عليه و آله در شب سرد و تاريكى بالاى تلى كه اكنون مسجد فتح در آنجا قرار گرفته توقف كردند و فرمودند : هر كس برود و از مشركين براى ما خبرى بياورد ببهشت داخل خواهد شد ، كسى متوجه اين گفتار پيغمبر نشد بار ديگر حضرت گفتار خود را تكرار كرد باز متوجه سخنان او نشدند .\r\nدر مرتبهء سوم حذيفه به پا خواست و اين مأموريت را به عهده گرفت ، حضرت رسول فرمود : اينك به طرف مشركين برويد و گفتار آنها را بشنويد و براى ما بياوريد ، هنگامى كه وى به راه خود مىرفت پيغمبر فرمود : خداوندا حذيفه را از تمام اطراف و جوانب محافظت كن و او را بسلامتى به من برگردان و بحذيفه فرمود : قبل از اينكه نزد من بيائى جريان را با كسى در ميان نگذار .\r\nهنگامى كه حذيفه از خدمت آن حضرت رفت پيغمبر به نماز مشغول شد ، پس از نماز با صوتى حزين گفت : اى فريادرس درماندگان اى جواب دهندهء دعاى بيچارگان ،\r\n\r\n","description":"","footnote":"","page_name":" 133 ","page_number":149},
  {"content":"\r\n\r\nاندوه و غم مرا بر طرف كن زيرا كه تو از حال من و يارانم اطلاع دارى ، در اين وقت جبرئيل فرود آمد و گفت : خداوند گفته‌هاى تو را شنيد و دعاى تو را مستجاب فرمود و تو را از شر دشمنان و اندوه مخالفان كفايت كرد .\r\nپس از اينكه حضرت خاتم النبيين صلى اللَّه عليه و آله اين كلمات را از جبرئيل شنيد به دو زانو نشست و دست باز نمود و در حالى كه اشك از ديدگان مباركش جارى بود گفت « شكرا شكرا كما آويتنى و آويت من معى » خداوندا تو را سپاسگزارم كه مرا و يارانم را جا و مكان دادى جبرئيل گفت : خداوند شما را يارى كرد و مشركين را ريگ باران نمود .\r\nحذيفه گفت : پس از اينكه دنبال مأموريت خود رفتم ، ديدم آتشهاى مشركين خاموش شده و از بين رفته در اين هنگام لشكر خدا كه باد شديدى بود وزيدن گرفت در ميان اين باد و طوفان سنگ‌ريزه‌هائى وجود داشت كه آتش‌هاى آنها را خاموش كرد و خيمه‌هاى آنان را بر زمين افكند و نيزه‌ها را معلق ساخت شدت سنگ‌باران به اندازه‌اى بود كه مشركين خود را در پناه سپرها قرار داده بودند و من برخورد سنگ ريزه‌ها را به سپر مىشنيدم .\r\nپس از اين لشكر بزرگ پروردگار رسيد و صخره‌هاى بزرگ از آسمان باريدن گرفت ، ابو سفيان برخاست و سوار اسب شد و فرياد كشيد : بشتابيد و خود را نجات دهيد ، بعد از او عيينة بن حصن و حارث بن عوف نيز اين عمل را انجام دادند و از مدينه فرار كردند ، و به اين وسيله احزاب متفرق شدند .\r\nبعد از اين جريان حذيفه خدمت حضرت رسيد و جريان را عرض كرد و در اين هنگام اين آيهء شريفه فرود آمد :  اذْكُرُوا نِعْمَةَ اللَّهِ عَلَيْكُمْ إِذْ جاءَتْكُمْ جُنُودٌ فَأَرْسَلْنا عَلَيْهِمْ رِيحاً وَ جُنُوداً لَمْ تَرَوْها  تا پايان اين قضيه كه در قرآن مبارك ذكر شده است .\r\nهنگامى كه صبح شد پيغمبر به اتفاق مسلمين به مدينه وارد شدند ، حضرت فاطمه عليها السّلام براى پدرش مقدارى آب تهيه ديده بود و پيغمبر به شستن سرش مشغول بود ، در اين وقت جبرئيل در حالى كه بر استرى سوار بود و عمامهء سفيدى بر سر داشت و قطيفه‌اى كه با درّ و ياقوت مزين شده بر خود افكنده بود خدمت پيغمبر رسيد و جبرئيل در اين وقت غبارآلود به نظر ميرسيد .\r\n\r\n","description":"","footnote":"","page_name":" 134 ","page_number":150},
  {"content":"\r\n\r\nحضرت رسول صلى اللَّه عليه و آله برخاست و غبار را از چهرهء جبرئيل پاك كرد ، جبرئيل گفت : خداوند به شما ترحم كرد ، شما اينك اسلحه را زمين گذاشته‌ايد ، و ليكن اهل آسمان‌ها اسلحه خود را زمين نگذاشته‌اند ، من مشركين را تا « روحاء » تعقيب كردم .\r\nپس از اين گفت : اينك به طرف اهل كتاب كه با آنها همكارى ميكردند برويد و من آنها را در هم خواهم كوبيد ، در اين هنگام حضرت رسول على بن ابى طالب را طلبيد ، و فرمود : اكنون پرچم مهاجرين را بردار و به طرف بنى قريظه حركت كن ، و من در نظر گرفته‌ام شما قبل از اينكه نماز عصر را اداء كنيد در بنى قريظه حاضر شويد .\r\nعلى بن ابى طالب عليه السّلام با مهاجرين و بنو عبد الأشهل و بنو نجار به طرف بنى قريظه حركت كردند و پيغمبر هم افرادى را پس از وى فرستادند ، هنگامى كه امير المؤمنين عليه السّلام در بنى قريظه حاضر شدند ، يهوديان نسبت بوى بدگوئى كردند و گفتند : خداوند به تو و پسر عمت اين همه بلا نازل كرد و شما را به مصيبت و گرفتارى دچار نمود ، باز هم عبرت نميگيريد ، علي بن ابى طالب عليه السّلام سكوت كرد و جوابى به آنان نداد .\r\nهنگامى كه پيغمبر در بنى قريظه حاضر شدند و مسلمين هم پيرامون او را گرفته بودند ، امير المؤمنين خدمت آن بزرگوار رسيد ، و عرض كرد : يا رسول اللَّه ! خداوند مرا فداى شما كند ، پروردگار در همين نزديكى سزاى اينها را خواهد داد پيغمبر از جريان امير المؤمنين با بنى قريظه اطلاع داشت .\r\nپس از اين حضرت رسول فرمود : اگر آنان مرا ديده بودند چيزى نميگفتند بعد فرمود : اى برادران بوزينه‌ها ، ما هر گاه در سرزمين قومى فرود آييم ، آنان صبح بدى خواهد داشت ، اى پرستندگان « طاغوت » دور شويد ، خداوند شما را دور كند ، يهوديان از هر طرف فرياد زدند يا ابا القاسم ! تو كه فحاش نبودى مطلب از چه قرار است كه اينك ما را فحش ميدهى ؟ ! .\r\n\r\n","description":"","footnote":"","page_name":" 135 ","page_number":151},
  {"content":"\r\n\r\nحضرت صادق عليه السّلام فرمود : هنگامى كه يهوديان اين سخن را به پيغمبر گفتند ، حضرت از شرم و حيا ردايش ، از دوشش افتاد و عصائى كه در دست داشت رها شد ، و به عقب حركت نمود ، پيغمبر يهوديان را بيست و پنج روز محاصره كرد ، تا به حكم سعد بن معاذ تن دادند .\r\nسعد بن معاذ حكم كرده بود اموال يهوديان بنى قريظه بين مسلمين تقسيم گردد و زنان و كودكان اسير شوند ، و مردان نيز كشته گردند ، و اراضى و نخلستانهاى آنان هم در ميان مهاجرين تقسيم بشود . پيغمبر به سعد بن معاذ فرمود : اين حكم شما مانند حكمى است كه خداوند از بالاى هفت آسمان فرستاده باشد .\r\nهنگامى كه اسيران را آوردند پيغمبر امر فرمود همهء آنها را در يك خانه حبس كردند ، پس از اين امر كرد ده نفر را بيرون آوردند امير المؤمنين همهء آنها را گردن زد ، پس از اين ده نفر آوردند ، زبير بن عوام آن‌ها را بقتل رسانيد ، يكى از اصحاب حضرت رسول گفت : چرا اين‌ها را يك نفر دو نفر نميكشيد ؟ ! .\r\nحضرت صادق عليه السّلام فرمود : پس از كشتن بنى قريظه زخم سعد بن معاذ از هم باز شد و خون از او روان گرديد تا آن‌گاه كه جان داد ، پيغمبر ردايش را بيرون آورد و در جنازهء او حركت نمود ، و عبد اللَّه بن عتيك را به خيبر فرستاد و ابو رافع بن ابى الحقيق را بقتل رسانيد .\r\n\r\n24 - غزوهء بنى مصطلق :\r\nغزوهء بنى مصطلق در ماه شعبان سال ششم از هجرت واقع شد ، علت اين جنگ از اين جهت بود كه بنى مصطلق از قبيلهء خزاعه برياست حارث بن ابى ضرار آماده شدند به طرف حضرت رسول بيايند ، و اين جنگ را « مريسيع » هم گفته‌اند .\r\nجويريه بنت حارث زوجهء حضرت رسول صلى اللَّه عليه و آله گويد : ما در مريسيع بوديم كه پيغمبر خدا به آنجا آمدند ، از پدرم شنيدم ميگفت : جماعتى به طرف ما مىآيند كه ما قادر نيستيم در مقابل آنها مقاومت كنيم ، جويريه گويد : من جماعت زيادى كه اسلحه و اسبان فراوانى داشتند ديدم .\r\n\r\n","description":"","footnote":"","page_name":" 136 ","page_number":152},
  {"content":"\r\n\r\nهنگامى كه مسلمان شدم و خاتم النبيين مرا تزويج كرد ، مشاهده كردم عدد مسلمانها كمتر از سابق بود ، من فهميدم اين كثرت عدد براى ارعاب مشركين بوده و خداوند ميخواسته رعب مسلمانها را در دل كفار بيندازد ، وى گفت : من سه روز قبل از آمدن پيغمبر در خواب ديدم كه ماه از طرف يثرب آمد و در دامنم نشست ، و من كراهت داشتم اين خواب خود را براى كسى بازگو كنم ، هنگامى كه مرا اسير كردند از خواب خود اميدوار شدم ، پس از اين رسول خدا مرا به همسرى برگزيد .\r\nپيغمبر در اين جنگ به اصحاب خود فرمان داد بطور دسته جمعى به دشمن حمله كنند ، و لذا يكنفر از مشركين هم نتوانست فرار كند ، ده نفر كشته شدند و بقيه اسير گرديدند ، و شعار مسلمين در اين جنگ « يا منصور أمت » بود ، رسول خدا دستور فرمود ، تمام زنان و كودكان ، و چهار پايان و گوسفندان را ضبط كردند .\r\nدر اين هنگام به مردم خبر رسيد كه پيغمبر جويريه دختر حارث را تزويج كرده‌اند ، گفتند : پس بنا بر اين بنى مصطلق از خويشاوندان حضرت رسول شدند و آنان آنچه در دست داشتند براى او فرستادند امام صادق سلام اللَّه عليه فرمود : من زنى مانند جويريه كه موجب بركت و شرافت قومش شد زن ديگرى را نديدم و در اين غزوه بود كه : عبد اللَّه بن ابى گفت :  لَئِنْ رَجَعْنا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ  و همچنين بقيهء آياتى كه در اين باره فرود آمده ، و قضيه « افك » عايشه هم در اين جنگ پيش آمد .\r\n\r\n25 - سريهء عكاشة بن محصن :\r\nحضرت رسول صلى اللَّه عليه و آله در ماه ربيع الأول سال ششم از هجرت عكاشة بن محصن را با چهل نفر به « غمرة » فرستادند ، و اين جماعت با گروهى از مشركين برخوردند ليكن آنان مقاومت نكرده فرار كردند و اصحاب پيغمبر با دويست عدد شتر به مدينه بازگشتند .\r\n\r\n","description":"","footnote":"","page_name":" 137 ","page_number":153},
  {"content":"\r\n\r\n\r\n26 - سريهء ابو عبيدهء جراح :\r\nپيغمبر ابو عبيدهء جراح را به همراهى چهل نفر از اصحاب به طرف « قصه » فرستادند ، مسلمين در اين محل به گروهى از مشركين رسيدند و آنها را مورد حمله قرار دادند ، ولى آنان از مقابله عاجز شدند و در كوهها پراكنده گرديدند ، يكى از كفار اسير شد و اسلام اختيار كرد .\r\n\r\n27 - سريهء زيد بن حارثة :\r\nدر سال ششم از هجرت حضرت رسول صلى اللَّه عليه و آله زيد بن حارثه را به ناحيهء « جموم » در اراضى بنى سليم فرستادند ، و آنها مقدارى گوسفند و چند نفر را اسير كرده با خود بردند .\r\n\r\n28 - سرية زيد بن حارثه به منطقه « عيص »\r\n\r\n29 - سريهء زيد بن حارثه :\r\nدر همين سال پيغمبر صلى اللَّه عليه و آله زيد بن حارثه را به ناحيهء « طرف » ارسال فرمودند زيد با پانزده نفر به طرف بنى ثعلبه كه در اين منطقه ساكن بودند رفتند ، ولى مشركين فرار كردند ، مسلمين با بيست عدد شتر به مدينه بازگشت نمودند .\r\n\r\n30 - غزوهء على بن ابى طالب عليه السّلام :\r\nدر سال ششم به حضرت رسول صلى اللَّه عليه و آله اطلاع دادند كه جماعتى از اهل فدك تصميم دارند از يهوديان خيبر حمايت كنند ، پيغمبر امير المؤمنين عليه السّلام را به طرف عبد اللَّه بن سعد كه در « فدك » اقامت داشت فرستادند .\r\n\r\n31 - سريهء عبد الرحمن بن عوف :\r\nحضرت خاتم النبيين صلى اللَّه عليه و آله عبد الرحمن بن عوف را در ماه شعبان سال ششم هجرى به طرف « دومة الجندل » فرستاد و به او فرمود : اگر مردمان آن ناحيه از شما اطاعت كردند ، و مسلمان شدند با دختر رئيس آنها ازدواج كن ، هنگامى كه اصحاب پيغمبر به اين محل رسيدند اهالى آنجا اسلام را قبول كردند ، پس از اين عبد الرحمن با « تماضر » دختر « اصبغ » كه رئيس اين ناحيه بود ازدواج نمودند .\r\n\r\n","description":"","footnote":"","page_name":" 138 ","page_number":154},
  {"content":"\r\n\r\n\r\n32 - سريهء عرنيين :\r\nواقدى گفته : در سال ششم جماعتى از اهالى « عرنيين » چوپان حضرت رسول را كشتند ، و پيغمبر از اين موضوع ناراحت شد ، و لذا گروهى از مسلمين را به اين ناحيه فرستادند ، اصحاب رسول خدا بيست نفر از سواران مشركين را با شتران اين قبيله به مدينه آوردند ، و حضرت رسول امر كردند دست و پاى اين جماعت را بريدند و چشمهاى آنها را كور كردند ، و آنان را در « حره » بازداشت كردند تا همگان مردند .\r\nجابر بن عبد اللَّه گفته : پيغمبر در بارهء اين جماعت نفرين كردند ، و گفتند :\r\nپروردگارا چشم اين جمعيت را كور كن تا راه را نبينند . جابر گفت : دعاى پيغمبر در بارهء آنها مستجاب شد .\r\n\r\n33 - گرفتن اموال ابو العاص بن ربيع :\r\nابو العاص بن ربيع براى تجارت به طرف شام حركت كرد ، و مقدارى از اموال قريش را با خود همراه داشت ، يكى از سراياى حضرت رسول به اين كاروان برخورد كردند و اموال آنها را گرفتند ، ولى ابو العاص فرار كرد و مسلمين به او دست پيدا نكردند ، اصحاب پيغمبر اموال را به مدينه خدمت آن حضرت آوردند ، و او هم در ميان آنان تقسيم كرد .\r\nابو العاص به مدينه آمد و بزينب دختر پيغمبر پناهنده شد ، و از وى خواست تا از پدرش درخواست كند اموال او را برگرداند ، و همچنين امانتهاى اشخاصى را كه در اختيار او بود بوى رد كند ، پس از اينكه زينب جريان را خدمت پدرش عرض كرد ، حضرت رسول اشخاصى را كه در سريه بودند احضار كرد و به آنان فرمود :\r\nبطورى كه اطلاع داريد ابو العاص از خانوادهء ما هست ، اكنون اگر ميل داريد اموالش را برگردانيد .\r\nاصحاب حضرت رسول پس از شنيدن سخنان پيغمبر اموال وى را برگردانيدند پس از اين ابو العاص به مكه برگشت و امانت‌هاى مردم را برگردانيده و گفت : من قبل از اينكه نزد شما حاضر شوم ميل داشتم مسلمان گردم ، ولى خيال كردم شما خواهيد گفت ، ابو العاص براى اين مسلمان شد كه اموال مردم را از بين ببرد ،\r\n\r\n","description":"","footnote":"","page_name":" 139 ","page_number":155},
  {"content":"\r\n\r\nاينك گواهى مىدهم كه خداوند يكى است و محمد صلى اللَّه عليه و آله هم رسول او مىباشد .\r\n\r\n34 - غزوهء حديبيه :\r\nدر ذى القعدهء سال ششم حضرت رسول صلى اللَّه عليه و آله با گروه زيادى از اصحاب خود براى عمره به طرف مكه حركت كردند ، و هفتاد عدد شتر نيز براى قربانى با خود ميبردند ، خبر عزيمت پيغمبر به مشركين مكه رسيد و آنها هم تصميم گرفتند با آن حضرت مقابله كنند ، و لذا سواران خود را فرستادند تا راه آن جناب را بگيرند .\r\nپيغمبر تصميم داشت در اين سفر با مشركين جنگ نكند و براى همين جهت در ماه حرام به طرف مكه بيرون شد ، سهيل بن عمرو با پسرش ابو جندل در اين هنگام راجع به رسالت پيغمبر در ترديد افتادند ، و در مذهب خود كه مشرك و بت پرست بودند به شك درآمدند .\r\nبريد بن ورقاء نزد گروهى از قريش رفت و گفت : اى جماعت آرام بگيريد و ساكت باشيد ، محمد براى جنگيدن به مكه نمىآيد ، وى در نظر گرفته خانه خدا را زيارت كند ، مشركين گفتند : ما اين حرف را از شما قبول نميكنم ! ، فردا اعراب خواهند گفت : محمد به زور و قدرت داخل مكه شده است ، و ما اكنون ميل داريم محمد برگردد و به مكه داخل نشود .\r\nپس از اين مشركين بكر بن حفص و خالد بن وليد را فرستادند و آنها راه شترانى را كه براى « هدى » در پيشاپيش حركت ميكردند بستند ، عثمان بن عفان از اهل مكه اذن گرفت تا براى انجام عمره به مكه وارد شود ، وى پس از اينكه به مكه داخل شد ، مشركين او را حبس كردند و از بازگشت وى جلوگيرى نمودند ، پيغمبر گمان كرد كه مشركين وى را كشته‌اند .\r\nدر اين هنگام به اصحاب خود فرمود : آيا حاضريد به مرگ با من بيعت كنيد ؟\r\nاصحاب اطاعت كردند و در زير درختى اجتماع كردند و با آن جناب بيعت كردند كه از ميدان جنگ فرار نكنند ، پس از اين جريان مشركين سهيل بن عمرو را خدمت حضرت رسول فرستادند و گفتند : يا ابا القاسم ! مكه موجب عزت و شرافت و محل\r\n\r\n","description":"","footnote":"","page_name":" 140 ","page_number":156},
  {"content":"\r\n\r\nامن و آسايش بوده است ، اينك ملت عرب اطلاع دارد كه شما با ما در حال جنگ هستى .\r\nاكنون اگر شما وارد مكه شويد گمان خواهند كرد كه ما عاجزشده‌ايم ، ناگهان بر سر ما خواهند ريخت و ما را از بين خواهند برد ، و ما به خواطر خويشاوندى كه با شما داريم آرزومنديم شما از تصميم خود منصرف شويد ، زيرا كه مكه محل نشو و نماى شما بوده ؛ و مانند اين است كه از بدن شما جدا شده باشد ، حضرت به سهيل ابن عمرو فرمود : اينك مقصود شما از آمدن چيست ؟ و مطلب از چه قرار است ؟ .\r\nسهيل عرض كرد : من تصميم دارم بين خود و شما قرار دادى بنويسم ، تا شما در سال آينده بدون خوف و هراس و لشكركشي به مكه بيائيد ، و اكنون از دخول در مكه منصرف شويد ، پيغمبر على بن ابي طالب را پيش خود خواست و پوستى كه براى نوشتن نامه تهيه ديده بودند به او مرحمت كردند ، و فرمودند : بنويسيد «  بِسْمِ اللَّهِ الرَّحْمنِ الرَّحِيمِ *  » .\r\nسهيل گفت : ما اين كلمه را نمىفهميم جمله‌اى را بنويسيد كه در نزد ما معروف باشد ، امر كنيد بنويسند : « باسمك اللهمّ » پيغمبر به امير المؤمنين فرمودند :\r\nهمان طورى كه وى ميگويد بنويس ، علي عليه السّلام عرض كرد : اگر نه اين بود كه اطاعت شما را بنمايم من آنچه را كه نوشته‌ام پاك نميكردم .\r\nپيغمبر فرمود : بنويسيد اين معاهده‌اى است كه محمد رسول خدا با سهيل بن عمرو انجام ميدهد ، سهيل گفت : اگر من اين موضوع را كه رسالت شما است قبول داشتم ديگر احتياجي به نوشتن اين نامه و قرارداد نبود ، امر كنيد بنويسند « محمد بن عبد اللَّه » امير المؤمنين گفت : به خداوند قسم وى رسول پروردگار است اگر چه دماغ شما به خاك ماليده گردد .\r\nدر اين هنگام حضرت رسول صلى اللَّه عليه و آله به امير المؤمنين فرمودند : موضوع رسالت را از نامه پاك كنيد وى عرض كرد : دست من يارى نميكند اين عمل را انجام دهم و كلمهء نبوت را پاك كنم ، پيغمبر فرمود : دست مرا روى آن جمله بگذاريد ، در اين\r\n\r\n","description":"","footnote":"","page_name":" 141 ","page_number":157},
  {"content":"\r\n\r\nوقت حضرت با دست خود محل نزاع را پاك نمود .\r\nپس از اين جريان فرمود : يا على در آيندهء نزديكى شما هم مانند من گرفتار اين گونه مطالب خواهى شد ، و از روى ناراحتى و ناچارى بپيشنهاد آنان تن ميدهى ، بعد از اين عهد نامه را نوشتند و متن آن بقرار ذيل بود :\r\nمحمد بن عبد اللَّه بن عبد المطلب از طرف مسلمين ، و سهيل بن عمرو از طرف اهل مكه معاهده بستند كه با يك ديگر بموارد ذيل عمل كنند :\r\nاول - از جنگيدن با همديگر خوددارى كنند ، و يك ديگر را فريب ندهند دوم - موضوع عقيده بدين و مذهب آزاد باشد ، و هر كس به هر مذهبى كه ميل دارد عمل كند .\r\nسوم - مسلمانان مكه در اظهار مذهب خود آزاد باشند ، و فرائض مذهبى خود را آزادانه انجام دهند .\r\nچهارم - محمد مجاز است كه در سال آينده مدت سه روز به مكه بيايد و همهء قريش از آنجا خارج شوند جز يك نفر كه با محمد و اصحاب او در مكه خواهند ماند پنجم - هر كس از قريش به محمد و اصحاب او ملحق شد بايد او را بقريش برگردانند .\r\nششم - و هر كس از اصحاب محمد به طرف قريش رفت آنان حق دارند وى را بر نگردانند حضرت رسول فرمود : كسى كه پس از شنيدن كلمات من به طرف شما بيايد من بوى احتياجى ندارم .\r\nهفتم - قريش حق ندارند به دشمنان محمد كمك كنند و به آنان اسلحه و نفرات بدهند پس از اين جريان ابو جندل پسر سهيل بن عمرو آمد و در خدمت حضرت رسول نشست پدرش گفت : او را به من برگردانيد مسلمين گفتند : ما او را بر نميگردانيم ، پيغمبر دست او را گرفت و فرمود : خداوندا اگر ابو جندل در گفتار خود صادق است وى را نجات بده بعد روى خود را به طرف مسلمان‌ها كرد و گفت : بر ابو جندل باكى نيست وى نزد پدر و مادرش ميرود ، من تصميم دارم به اين قرارداد عمل كنم پس از عهد\r\n\r\n","description":"","footnote":"","page_name":" 142 ","page_number":158},
  {"content":"\r\n\r\nو پيمان به طرف مدينه مراجعت كردند ، و در بين راه سورهء   إِنَّا فَتَحْنا   فرود آمد حضرت صادق عليه السّلام فرمود : مدت قرارداد منقضى نشده بود كه اسلام بر مكه مستولى شد هنگامى كه پيغمبر به مدينه مراجعت كردند ابو بصير بن اسيد بن جاريهء ثقفى كه از مشركين بود از مكه به طرف مدينه فرار كرد اخنس بن شريق دو نفر را در تعقيب او فرستاد ابو بصير يكى از اين دو نفر را كشت و خودش هم خدمت رسول خدا رسيد و مسلمان شد .\r\nپيغمبر فرمود : اگر كسى با اين شخص باشد ميتوان آتش جنگ را بر عليه مشركين روشن كرد پس از اين به ابو بصير گفت : اشيائى كه از مقتول در دست شما هست براى خودت باشد و اينك هر جا ميل داريد برويد در اين هنگام ابو بصير به اتفاق پنج نفر كه با وى همراهى كرده و مسلمان شده بودند از خدمت پيغمبر بيرون گرديدند و به طرف منطقهء « عيص » و « ذى المروة » كه در اراضى « جهينه » واقع شده بود رفتند تا جلو كاروان‌هاى قريش را كه از « سيف البحر » عبور ميكردند بگيرند .\r\nابو جندل بن سهيل بن عمرو نيز با هفتاد نفر سواره كه همگان اسلام اختيار كرده بودند از مكه بيرون شدند ، و به ابو بصير و ياران او ملحق گرديدند ، در اين هنگام گروه زيادى از « غفار » و « جهينة » و « اسلم » نيز به اين جماعت پيوستند و عدد اين جنگجويان به سيصد نفر رسيد .\r\nپس از اين جريان اين عده به كاروان‌هاى قريش حمله ميكردند و بعد از اخذ اموال مشركين را ميكشتند ، در اين وقت مشركين ابو سفيان را خدمت حضرت رسول صلى اللَّه عليه و آله فرستادند و از آن جناب درخواست كردند تا ابو بصير و ابو جندل را بمدينه فرا خواند .\r\nابو سفيان و يارانش عرض كردند پس از اين هر كس از مكه آمد و بشما ملحق شد لازم نيست شما او را به طرف ما بفرستيد ، - در قرارداد حديبيه مقرر شده بود هر كس از طرف مشركين بپيغمبر ملحق شد بايد او را برگرداند ولى پس از جريان ابو بصير و ابو جندل اين موضوع لغو شد - در اين هنگام جماعتى از اصحاب پيغمبر كه\r\n\r\n","description":"","footnote":"","page_name":" 143 ","page_number":159},
  {"content":"\r\n\r\nدر هنگام عقد قرارداد با اين ماده مخالفت كرده بودند و ابو جندل بن سهيل بن عمرو را از بازگشت منع مىنمودند از اين جريان خوشوقت شدند و فهميدند كه اطاعت پيغمبر موجب خير و خوشبختى آنها مىباشد .\r\nابو بصير و ابو جندل با ياران خود بكاروان ابو العاص بن ربيع برخوردند و چند نفر از قريش را كه با وى همراهى ميكردند اسير نموده و اموال آنها را گرفتند و ليكن بخاطر ابو العاص كه داماد حضرت رسول بود كسى را نكشتند و ابو العاص را هم آزاد گذاشتند و او به طرف مدينه حركت كرد و به منزل زينب دختر پيغمبر كه زوجه او بود فرود آمد وى وقتى كه از مكه عازم شام بود بزينب اجازه داده بود تا در مدينه خدمت پدرش برسد اين ابو العاص خواهرزادهء خديجه زوجهء حضرت رسول صلى اللَّه عليه و آله بود\r\n\r\n35 - غزوهء خيبر :\r\nغزوهء « خيبر » در ذى حجهء سال ششم هجرى واقع شد ، واقدى گفته : اين غزوه در اول سال هفتم اتفاق افتاده است ، حضرت رسول صلى اللَّه عليه و آله مردمان خيبر را بيش از بيست روز در محاصره داشت .\r\nدر خيبر در حدود چهارده هزار يهودى اقامت داشتند ، و اين‌ها قلعه‌هاى محكم و دژهاى استوارى را براى خود تهيه ديده بودند ، پيغمبر در هنگام محاصره قلعه‌هاى آنها را يكى پس از ديگرى ميگرفت ، و سخت‌ترين حصار آنها « قموص » بود كه اهميت فوق العاده‌اى داشت .\r\nدر يكى از روزها ابو بكر پرچم مهاجرين را در دست گرفت ، و مدتى با يهوديان جنگ كرد و ليكن تاب مقاومت نياورد و از ميدان مبارزه فرار كرد ، پس از فرار كردن ابو بكر عمر بن خطاب پرچم را گرفت وى نيز از دشمن عقب‌نشينى كرد ، و مردم را از مقابلهء با آنان ميترسانيد ، مسلمانان هم وى را ميترسانيدند .\r\nدر اين هنگام حضرت رسول صلى اللَّه عليه و آله از اين جريان ناراحت شدند و فرمودند :\r\nفردا پرچم را به مردى خواهم داد كه از ميدان مبارزه فرار نميكند ، خداوند و رسول او را دوست دارند ، و او نيز خدا و رسول را دوست دارد ، وى هرگز از جنگ\r\n\r\n","description":"","footnote":"","page_name":" 144 ","page_number":160},
  {"content":"\r\n\r\nفرار نميكند تا آنگاه كه خداوند قلعه‌هاى محكم را به دست او بگشايد .\r\nپس از اين گفتار پيغمبر ، مردم به همديگر ميگفتند : مقصود پيغمبر از اين مرد علي بن ابى طالب نيست ، زيرا كه وى اكنون به درد چشم گرفتار است و حتى جلو پاهاى خود را نمىبيند ، علي عليه السّلام نيز هنگامى كه فرمايش پيغمبر را شنيد گفت :\r\nخداوندا اگر اراده كنى به كسى نعمتى بدهى احدى قادر نيست جلوى عطاى شما را بگيرد ، و اگر بخواهى نعمتي از كسى سلب كنى باز هم احدى نتواند وى را عزيز و ارجمند كند .\r\nهنگامى كه پيغمبر صبح نمود اصحاب پيرامونش اجتماع كردند ، سعد گويد :\r\nمن مقابل حضرت رسول روى پاى خود ايستادم و اميدوار بودم كه آن جناب مرا به طرف خود بخواند و پرچم را به من بدهد ، در اين هنگام فرمود : علي را به طرف من بياوريد مردم از هر طرف فرياد زدند وى به درد چشم گرفتار است و جلوى پاى خود را نمىبيند .\r\nپيغمبر فرمود : كسي را بفرستيد تا بيايد ، پس از اين امير المؤمنين عليه السّلام در حالى كه دستش را گرفته بودند ، حضور حضرت رسول رسيد ، و سرش را روى دامن پيغمبر گذاشت ، در اين وقت حضرت خاتم النبيين صلى اللَّه عليه و آله آب دهان خود را در چشمهاى او كشيد وى بلافاصله از درد چشم راحت شد ، پيغمبر پرچم را بدست او داد ، علي عليه السّلام بعد از اين كه پرچم را گرفت با جوش و خروشى به طرف قلعه‌هاى يهوديان حمله برد .\r\nجابر گويد : ما با عجله و شتاب اسلحهء خود را پوشيديم ، سعد فرياد زد :\r\nيا ابا الحسن ! مقدارى آرام بگير تا مردم به شما برسند ، علي عليه السّلام با يك حملهء سريع خود را تا پاى حصار رسانيد و پرچم را در ديوار قلعه نصب كرد ، در اين هنگام مرحب طبق عادت يهوديان در مقابل او بيرون شد ، امير المؤمنين با يك ضربت پاى او را قطع كرد ، و مسلمانها به يهوديان حمله آوردند و آنها را از ميدان بيرون كردند .\r\n\r\n","description":"","footnote":"","page_name":" 145 ","page_number":161},
  {"content":"\r\n\r\nزراره گويد : حضرت باقر عليه السّلام فرمود : امير المؤمنين عليه السّلام به طرف حصن يهودان پيش رفتند ، و آنان در قلعه را به روى آن جناب بسته بودند ، علي عليه السّلام در حصار را از جاى كندند ، و براى خود سپر قرار دادند ، و بعد او را پشت گرفتند تا مسلمان‌ها از روى آن عبور كنند .\r\nحضرت باقر سلام اللَّه عليه فرمود : به خداوند قسم علي بن ابى طالب از سنگينى در كه به پشت آن جناب فشار آورده بود عبور و مرور مردم را احساس نميكرد پس از اينكه مسلمين از روى در عبور كردند و داخل قلعه شدند امير المؤمنين عليه السّلام در را دور انداخت ، و در اين وقت به حضرت رسول عليه السّلام مژده آوردند كه علي بن ابى طالب قلعه‌هاى يهوديان را گشود و اينك داخل حصن شده است .\r\nدر اين هنگام حضرت خاتم النبيين صلى اللَّه عليه و آله به طرف حصار تشريف فرما شدند علي بن ابى طالب از آن جناب استقبال كرد ، پيغمبر فرمود : كارهاى پسنديدهء شما را به من رسانيدند ، اينك خداوند و من از شما راضى هستيم ، هنگامى كه امير المؤمنين اين سخن را شنيدند گريه كردند ، پيغمبر فرمود : چرا گريه ميكنى ؟ عرض كرد :\r\nاز رضايت خدا و رسول گريه شوق مرا فرا گرفته است و خوشوقت هستم كه عمل من در پيشگاه پروردگار مورد قبول واقع گرديده .\r\nعلي بن ابى طالب عليه السّلام در جنگ خيبر صفيه دختر حيى بن اخطب را به اسارت گرفتند ، و او را به بلال حبشي سپردند و فرمودند : صفيه را خدمت حضرت رسول صلى اللَّه عليه و آله ببريد تا در بارهء وى تصميم بگيرد ، بلال صفيه را از ميدان جنگ و كنار كشته‌ها عبور داد ، هنگامى كه چشم او به كشته‌شدگان افتاد از فرط اندوه نزديك شد قالب تهى كند ، پيغمبر به بلال فرمود : مگر رحم در دل شما نبود كه صفيه را از ميدان جنگ عبور دادى ؟ ! ، پس از اين پيغمبر صفيه را آزاد كرد و سپس با وى ازدواج نمود .\r\nابان گويد : هنگامى كه حضرت رسول صلى اللَّه عليه و آله از امر خيبر فارغ شدند ، پرچمى را برافراشتند تا عده‌اى را براى تصرف باغهاى فدك بفرستند ، پس از عقد لواء فرمود :\r\nكدام يك از شما حاضريد اين پرچم را در دست گيريد و مأموريت را به خوبى انجام\r\n\r\n","description":"","footnote":"","page_name":" 146 ","page_number":162},
  {"content":"\r\n\r\nدهيد ، زبير بن عوام به پا خواست و عرض كرد : يا رسول اللَّه ! من امر شما را اطاعت ميكنم ، حضرت فرمود : شما بنشينيد اين مأموريت از عهدهء شما خارج است .\r\nبعد از اين سعد به پا خواست و خود را براى در دست گرفتن پرچم آماده ساخت ، پيغمبر فرمود : شما نيز توقف كنيد زيرا انجام اين كار از عهدهء شما هم بيرون است ، در اين هنگام حضرت رسول روى خود را به طرف على بن ابى طالب آورد و فرمود : برخيزيد و اين پرچم را در دست گيريد ، و به طرف فدك حركت كنيد .\r\nامير المؤمنين عليه السّلام طبق فرمان حضرت رسول صلى اللَّه عليه و آله به طرف فدك حركت كردند و با مردم آن محل صلح و معاهده بستند كه : باغهاى فدك براى پيغمبر باشد و در مقابل ، جان آنها از طرف مسلمين تأمين گردد و كسى به آنان صدمه و آزار نرساند ، در اين هنگام جبرئيل نازل شد و به پيغمبر گفت : خداوند به شما امر مىكند كه حقوق خويشاوندان خود را بدهيد ، و آنها را از خود راضى كنيد .\r\nحضرت رسول صلى اللَّه عليه و آله فرمود : يا جبرئيل خويشاوندان من كه هستند ، و حقوق آنان چيست ؟ گفت : مقصود از خويشاوند فاطمه است ، اينك باغهاى فدك را به او بدهيد زيرا خدا و رسول در آن حقى ندارند ، پيغمبر فاطمه را طلبيد و كتبا فدك را به وى تسليم كرد ، فاطمه عليها السّلام پس از وفات حضرت رسول نزد ابو بكر رفت و اين نامه را به وى ارائه داد و گفت : طبق اين نامه فدك مال من و فرزندان من بوده است ، و شما عدوانا او را تصرف كرده‌ايد .\r\nابان گويد : هنگامى كه پيغمبر از فتح خيبر فارغ شد ، به وى مژده دادند كه جعفر بن ابى طالب و ياران او از حبشه آمده‌اند ، حضرت فرمود : امروز دو خوشحالي به من رسيده ، يكى فتح خيبر و ديگرى آمدن جعفر بن ابى طالب .\r\nجابر گويد : هنگامى كه جعفر بن ابى طالب از حبشه وارد شدند ، پيغمبر از وى استقبال كردند ، چون چشم جعفر بر آن جناب افتاد براى تعظيم و تكريم از رسول اللَّه با يك پاى خود به طرف آن جناب حركت كرد ، و پيغمبر هم از پيشانى وى بوسيد .\r\nحضرت باقر عليه السّلام فرمود : پيغمبر به استقبال جعفر رفتند و چون به او رسيدند\r\n\r\n","description":"","footnote":"","page_name":" 147 ","page_number":163},
  {"content":"\r\n\r\nوى را در برگرفتند ، و پيشانى او را بوسيدند ، حضرت رسول قبل از اينكه به خيبر بروند ، عمرو بن اميه ضميرى را به طرف حبشه فرستادند و نجاشي را به اسلام دعوت كردند ، و او هم مسلمان شد و دعوت پيغمبر را قبول كرد ، و نيز عمرو مأمور بود كه جعفر را با اصحابش به طرف مدينه بياورد ، نجاشى هم وسائل حركت آنها را تهيه كرد و آنان را با دو كشتى روانهء مدينه نمود .\r\n\r\n36 - سريهء عبد اللَّه بن رواحه :\r\nزهرى روايت مىكند حضرت رسول صلى اللَّه عليه و آله عبد اللَّه بن رواحه را به اتفاق سى نفر سواره كه از جمله آنها عبد اللَّه بن انيس بود به طرف يسير بن رزام يهودى فرستادند ، جريان واقعه از اين قرار بود كه : به پيغمبر اطلاع داده بودند « يسير بن رزام » جماعتى از « غطفان » را جمع كرده و تصميم دارد با مسلمين جنگ كند .\r\nاصحاب حضرت رسول نزد يسير بن رزام رفتند و گفتند : ما فرستادگان پيغمبر هستيم ، و او ميل دارد شما را در خيبر حاكم قرار دهد ، يسير بن رزام با سى نفر از ياران خود به اتفاق مسلمين حركت كردند تا حضور حضرت رسول برسند ، در اين هنگام اصحاب عبد اللَّه آنان را تحت نظر داشتند ، و هر كدام از مسلمانها با يكى از يهوديان هم رديف شدند .\r\nهنگامى كه شش ميل از محل دور شدند ، يسير بن رزام از آمدن خود به اتفاق عبد اللَّه پشيمان شد ، و دستش را به طرف شمشير عبد اللَّه دراز كرد ، عبد اللَّه از نيت او مطلع شد و شتر خود را به طرف جلو راند ، عبد اللَّه بن رواحه از اين نيت شوم وى ناراحت گرديد و يهوديان را با فشار و سختى تعقيب كرد ، تا وقتى كه فرصت پيدا كرد خود را به يسير بن رزام رسانيد ، و با شمشير پاى وى را قطع نمود .\r\nدر اين هنگام يسير با شدت و شتاب خود را جلو كشيد و با عصائى كه در دست داشت استخوان سر عبد اللَّه را آسيب رسانيد و صورت او را خون آلود كرد ، پس از اين جريان مسلمين يهوديان را كشتند ، جز يك نفر از آنان كه كشته نشد ، و از مسلمانان كسى آسيب نديد ، و آنان بعد از اين جريان خدمت حضرت رسول صلى اللَّه عليه و آله\r\n\r\n","description":"","footnote":"","page_name":" 148 ","page_number":164},
  {"content":"\r\n\r\nرسيدند ، پيغمبر آب دهان خود را به زخم عبد اللَّه بن انيس كشيدند و او از درد و رنج راحت شد ، و پس از مدتى درگذشت .\r\n\r\n37 - سريه غالب بن عبد اللَّه كلبى :\r\nحضرت رسول صلى اللَّه عليه و آله غالب بن عبد اللَّه كلبي را به اراضى بنى مره فرستادند ، وى با آنان جنگيد ؛ تا كشته شد و يارانش نيز اسير گرديدند .\r\n\r\n38 - سريه عيينة بن حصن :\r\nحضرت خاتم النبيين صلى اللَّه عليه و آله عيينة بن حصن بدرى را به طرف بنى عنبر فرستادند او هم كشته شد و اصحابش هم به اسارت رفتند .\r\n\r\n39 - غزوهء عمرة القضاء :\r\nدر سال هفتم از هجرت حضرت رسول براى قصد عمره به طرف مكه حركت كردند ، اشخاصى كه در جريان معاهدهء حديبيه با او همراه بودند در اين غزوه شركت داشتند ، هنگامى كه قريش از جريان حركت مسلمين مطلع شدند ، از مكه بيرون شده و در اطراف متفرق گرديدند .\r\nپيغمبر وارد مكه شد و طواف خانه را در حالى كه بر شتر سوار بود انجام داد و با عصائى كه در دست داشت استلام حجر كردند ، و عبد اللَّه بن رواحة نيز مهار شتر او را در دست گرفته بود و اشعار ذيل را ميخواند :\r\n خلّوا بنى الكفار عن سبيله * خلّوا فكلّ الخير في رسوله\r\nقد أنزل الرحمن في تنزيله * نضربكم ضربا على تأويله\r\nكما ضربناكم على تنزيله * ضربا يزيل الهام عن مقيله\r\nيا رب انّى مؤمن بقيله \r\nحضرت رسول صلى اللَّه عليه و آله سه روز در مكه اقامت كرده ، و با ميمونه دختر حارث ازدواج نمودند ، پس از اين از مكه بيرون شده و در محلى بنام « سرف » با ميمونه مضاجعت كردند ، و سپس بمدينه مراجعت فرمودند .\r\n\r\n","description":"","footnote":"","page_name":" 149 ","page_number":165},
  {"content":"\r\n\r\n\r\n40 - غزوهء موته :\r\nحضرت خاتم النبيين صلى اللَّه عليه و آله در سال هشتم لشكر بزرگى را تجهيز كرده و به طرف « مؤته » فرستاد ، امارت اين لشكر را به عهدهء زيد بن حارثه گذاشته و فرمود : اگر وى را آسيبى رسيد فرماندهى لشكر در اختيار جعفر بن ابى طالب باشد ، و اگر او هم كشته شد ، عبد اللَّه بن رواحه رياست مسلمين را تحت نظر بگيرد ، و اگر او هم از بين رفت مسلمانان يكى از ميان خود را براى پرچمدارى اختيار نمايند .\r\nدر روايت ابان بن عثمان از حضرت صادق عليه السّلام آمده كه پيغمبر ابتداء جعفر بن ابى طالب را برياست لشكر برگزيد ، بعد از آن زيد و عبد اللَّه بن رواحه را براى پرچمدارى اختيار كردند ، مسلمين به طرف موته حركت كردند و در محلى بنام « معان » فرود آمدند ، در اين هنگام خبر رسيد هرقل پادشاه روم با صد هزار نفر رومى و صد هزار عرب زبان در « مآرب » اجتماع كرده است .\r\nدر كتاب ابان بن عثمان ذكر شده كه مسلمين از كثرة كفار عرب و عجم و اجتماع مشركين در « مشارف » شام مطلع شدند ، و پس از اينكه دو روز در « معان » توقف كردند ، و بعد از مشورت با يك ديگر گفتند : لازم است حضرت رسول صلى اللَّه عليه و آله را از زيادى دشمن مطلع كنيم ، تا وى رأى خود را در اين باره اظهار نمايد .\r\nعبد اللَّه بن رواحه گفت : جنگيدن ما با كفار براى كثرت آنان نيست و ما از نظر مذهبى و ديني با آنها مخالفت داريم و از اين جهت با آنان جنگ ميكنيم ، و لذا از كثرت عدد كفار هم باكى نداريم ، مسلمانان گفتند : نظريهء شما درست است و ما با مشركين خواهيم جنگيد ، در اين هنگام مسلمين آمادهء جنگ شدند ، و به طرف « جموع » در ناحيه روم پيش رفتند .\r\nعدد مسلمين در اين جنگ سه هزار بود و آنان ابتداء در يكى از دهكده‌هاى « بلقاء » كه او را « شرف » ميگفتند فرود آمدند ، و از آنجا به قريهء « مؤته » در منطقهء « احساء » رفتند .\r\nبخارى از انس بن مالك روايت مىكند كه حضرت رسول صلى اللَّه عليه و آله خبر شهادت\r\n\r\n","description":"","footnote":"","page_name":" 150 ","page_number":166},
  {"content":"\r\n\r\nجعفر بن ابى طالب و عبد اللَّه بن رواحه و زيد بن حارثه را بمردم اطلاع دادند پيش از اينكه اخبار آنها بمدينه برسد .\r\nفضيل بن يسار از حضرت صادق عليه السّلام روايت كرده كه آن جناب فرمود : در جنگ موته به جعفر بن ابى طالب پنجاه زخم رسيد كه بيست و پنج جراحت در صورت او مشاهده ميشد ، عبد اللَّه بن جعفر گويد : من ياد دارم هنگامى كه حضرت رسول صلى اللَّه عليه و آله به منزل ما تشريف آورد و خبر مرگ پدرم را به مادرم داد .\r\nدر اين هنگام پيغمبر بسيار ناراحت به نظر ميرسيد و از ديدگان مباركش اشك جارى بود ، و دست خود را بر سر من و برادرم ميكشيد و ما را مورد نوازش قرار ميداد ، و من ديدم كه اشكهايش بر محاسن شريفش جارى ميشد ، پس از اين فرمود :\r\nپروردگارا ! جعفر اكنون با بهترين پاداش در جوار شما آمده خداوندا در ذريه و نژاد او بهترين فرزندان را قرار بده تا نام نيك او را هم چنان نگهدارند .\r\nبعد از اين به مادرم فرمود : يا اسماء ! اكنون شما را مژده‌اى بدهم عرض كرد : بفرمائيد پدر و مادرم فدايت گردد ، فرمود ، خداوند دو عدد بال به جعفر عطا فرموده كه در بهشت با فرشتگان پرواز مىكند ، پس از اينكه مردم از شهادت جعفر مطلع شدند ، پيغمبر مرا به مسجد بردند و در نزد مهاجر و انصار از من دلجوئى كردند ، پيغمبر به منبر تشريف بردند و مرا هم در پله اول قرار دادند و حضرت رسول در اين روز بسيار محزون و دلگير بودند .\r\nحضرت خاتم النبيين صلى اللَّه عليه و آله فرمود : من از شهادت برادر و پسر عمويم بسيار اندوهگين هستم ، و ليكن پس از شهادت او خداوند دو بال به وى مرحمت فرمود كه در بهشت پرواز مىكند ، پس از اين از منبر فرود آمد و به منزل تشريف برد و مرا هم به اتفاق برادرم به منزل بردند و براى ما غذا تهيه كردند و مدت سه روز در خدمت او بوديم بعد از اين به منزل خود برگشتيم .\r\nروزى پيغمبر به منزل ما تشريف آوردند در حالى كه من گوسفند برادرم را ميفروختم و با مشترى گرم گفتگو بودم ، حضرت فرمود : خداوندا ! در دست او بركت\r\n\r\n","description":"","footnote":"","page_name":" 151 ","page_number":167},
  {"content":"\r\n\r\nقرار ده ، عبد اللَّه گفت : پس از اين دعا در معاملات و خريد و فروش همواره سود ميبردم و در همه چيز براى من نفع حاصل ميشد .\r\nحضرت صادق عليه السّلام فرمود : پيغمبر به فاطمه امر كرد به منزل جعفر برود و بر وى گريه كند ، ولى جزع و فزع نكند و از مصائب وارده بر وى اظهار ناراحتى نكند ، و بذكر فضائل و مناقب وى بپردازد .\r\nمحمد بن اسحاق گويد : هنگامى كه اصحاب حضرت رسول صلى اللَّه عليه و آله از موته مراجعت ميكردند پيغمبر از آنها استقبال كردند و مسلمانان هم در خدمت آن جناب بودند ، و به طرف آنان خاك ميريختند و ميگفتند : اى فراركنندگان از راه پروردگار ! حضرت رسول فرمود : اين افراد از جنگ كفار فرار نكرده‌اند و ان شاء اللَّه بعد از اين حمله خواهند كرد و تلافى خواهند نمود .\r\n\r\n41 - غزوهء فتح :\r\nدر سال هشتم از هجرت غزوهء فتح واقع شد ، جريان اين قضيه از اين قرار است كه : چون پيغمبر در حديبيه با مشركين صلح كردند ، قبيلهء خزاعه در عهد و پيمان حضرت رسول در آمدند ، و عشيره كنانه هم با مشركين همدست شدند ، پس از اينكه دو سال از اين جريان گذشت مردى از كنانه شروع به هجو پيغمبر كرد ، يكتن از خزاعه كه با حضرت رسول هم عهد بود به وى گفت : دست از اين گفته‌ها بردار .\r\nمرد كنانى گفت : تو به اين موضوعات چه كار دارى ؟ خزاعى گفت : اگر گفتارت را تكرار كنى دهانت را خواهم شكست ، وى بار ديگر حضرت رسول را ناسزا گفت ، در اين هنگام خزاعى وى را مضروب كرد و او هم از خويشاوندان خود استنصار كرد و جنگ و مخالفت بين كنانه و خزاعه در گرفت ، چون قبيله كنانه از نظر عده و نفرات بيشتر بودند لذا بر خزاعه غلبه كردند و آنها را تا حرم پيش راندند .\r\nدر اين هنگام جماعتى از خزاعه كشته شدند ، و مشركين قريش هم به آنها كمك كردند ، پس از اين جريان و كشمكش‌ها عمرو بن سالم خدمت حضرت خاتم النبيين صلى اللَّه عليه و آله رسيد و جريان قضيه را به آن جناب عرض كرد و چند بيت ذيل را\r\n\r\n","description":"","footnote":"","page_name":" 152 ","page_number":168},
  {"content":"\r\n\r\nنيز خواند :\r\n لا همّ أنّى ناشد محمّدا * حلف أبينا و أبيه الأتلدا\r\nانّ قريشا أخلفوك الموعدا * و نقضوا ميثاقك المؤكّدا\r\nو قتّلونا ركّعا و سجدا \r\nحضرت رسول صلى اللَّه عليه و آله به عمرو فرمودند : شما اندكى توقف كنيد ، پس از اين برخاستند و داخل منزل ميمونه شدند ، و در آنجا به غسل پرداختند ، در هنگام غسل ميفرمود : اگر بنى كعب را يارى نكنم ، كسى مرا معاونت نخواهد كرد .\r\nپس از اين جريان اصحاب خود را جمع كرد و تصميم حركت به طرف مكه را به آنان رسانيد ، و فرمود : پروردگارا جاسوسان مشركين قريش را به خودشان گرفتار نما تا ما به مكه داخل شويم و آنان را در خانه‌هاى خود سركوب كنيم ، در اين هنگام حاطب بن ابى بلتعه نامه‌اى براى مشركين نوشت و آنان را از تصميم پيغمبر مطلع كرد ، و نامه را به ساره كنيز ابو لهب داد تا وى به مكه برساند .\r\nجبرئيل حضور حضرت رسول رسيد و او را از جريان قضيه آگاه كرد ، پيغمبر على و زبير را طلبيد و به آنها فرمود : هر چه زودتر ساره را تعقيب كنيد ، و نامه را از وى بگيريد ، على و زبير از مدينه بيرون شدند تا به ذو الحليفه رسيدند ، حضرت رسول صلى اللَّه عليه و آله در اطراف مدينه نگهبانانى گذاشته بودند تا طرق و ارتباطات را محافظت و تحت نظر داشته باشند ، و حارثة بن نعمان هم فرماندهى اين عده را در اختيار داشت .\r\nعلي و زبير از اين افراد جريان را پرسيدند ، و آنان گفتند : ما كسى را نديده‌ايم پس از اين نزد حاطب رفتند و از وى موضوع را پرسيدند وى گفت : من زن سياهى را ديدم كه از حره پائين ميرفت ، علي و زبير در تعقيب او روان شدند تا وى را يافتند و نامه را از او گرفتند ، و به خدمت حضرت رسول آوردند .\r\nراوى گويد : در اين هنگام پيغمبر امر فرمود : حاطب را در مجلس حاضر كردند ، فرمود : به بين چه كارهائى انجام ميدهى ؟ عرض كرد : به خداوند سوگند من به خدا و رسولش ايمان دارم ، من از كسى شكايت نكرده‌ام ، و من در مكه خويشاوندانى\r\n\r\n","description":"","footnote":"","page_name":" 153 ","page_number":169},
  {"content":"\r\n\r\nدارم و در نظر داشتم آنها را از خود راضى سازم ، تا آنان بعدا مرا محافظت كنند .\r\nعمر بن خطاب گفت : يا رسول اللَّه ! اكنون به من فرمان دهيد تا گردن اين منافق را بزنم ، پيغمبر فرمود : اين مرد از اهل بدر است و در جنگ بدر شركت داشته ، و اميد است كه خداوند وى را آمرزيده باشد ، اينك او را از مسجد بيرون كنيد .\r\nمسلمانان در اين هنگام او را اذيت ميكردند و با دستهاى خود به پشت او ميزدند و او هم به حضرت رسول متوجه بود كه شايد آن جناب بوى توجهى كند ، پيغمبر دستور داد او را به مسجد آوردند و فرمود : من از تقصير تو درگذشتم اينك از خداوند درخواست كن تا وى از شما درگذرد ، و ديگر دنبال اين گونه جنايات نرويد ؛ و اين آيهء شريفه در اين مورد نازل شد :   يا أَيُّهَا الَّذِينَ آمَنُوا لا تَتَّخِذُوا عَدُوِّي وَ عَدُوَّكُمْ أَوْلِياءَ   .\r\nعيسى بن عبد اللَّه قمى از حضرت صادق عليه السّلام روايت كرده كه آن جناب فرمود :\r\nهنگامى كه خبر خزاعه و قريش در شام به ابو سفيان رسيد ، وى بلافاصله خدمت حضرت رسول رسيد و عرض كرد : يا محمد ! خون خويشاوندان خود را حفظ كن ، و مدت معاهده را زياد نما ، حضرت فرمود : يا ابا سفيان : شما با ما مكر ميكنيد عرض كرد : ما با شما مكرى نداريم ، و به قرارداد خود عمل ميكنيم .\r\nپس از اين ابو سفيان نزد ابو بكر رفت و گفت : به قريش پناه دهيد ، ابو بكر گفت : واى بر تو كسى ميتواند در برابر حضرت رسول به مشركين قريش پناه دهد و از آنان طرفدارى كند ، ابو سفيان بعد از اين نزد عمر رفت و اين گفته‌ها را براى او هم گفت ، پس از اين به منزل خواهرش ام حبيبه رفت و هنگامى كه اراده كرد روى فرش به نشيند ام حبيبه فرش‌ها را جمع كرد تا ابو سفيان روى آن جلوس نكند .\r\nابو سفيان گفت : اي دخترك من ميل ندارى من روى اين فرش بنشينم ، گفت :\r\nآرى اين فرش پيغمبر است و چون شما مشرك و پليد هستى نميتوانى روى بساط حضرت رسول جلوس كنى ، ابو سفيان از منزل دخترش هم بيرون شد و به منزل فاطمه\r\n\r\n","description":"","footnote":"","page_name":" 154 ","page_number":170},
  {"content":"\r\n\r\nعليهما السّلام رفت ، و گفت : اى دختر پيغمبر قريش را پناه ميدهى و به مدت معاهده مى افزائى ، تا از گرامىترين زنان باشى .\r\nحضرت فاطمه عليها السّلام فرمود : كسى را كه پيغمبر پناه دهد وى در پناه من خواهد بود ، گفت : پس به فرزندانت امر كن تا آنان مردم را در پناه خود بگيرند ، فرمود :\r\nفرزندان من قريش را نمىشناسند تا آنها را در پناه خود بگيرند ابو سفيان از نزد حضرت فاطمه عليها السّلام نوميد برگشت و خدمت امير المؤمنين عليه السّلام رفت و گفت : تو از نزديكترين خويشاوندان من هستى ، و اكنون كار بر من مشكل شده انتظار دارم راه خروج از گرفتاريها را از براى من باز كنى .\r\nامير المؤمنين سلام اللَّه عليه فرمود : تو شيخ و رئيس قريش هستى اينك درب مسجد بنشين و قريش را در پناه و حمايت خود قرار بده ، و پس از اين براحلهء خود قرار گير و به خويشاوندانت در مكه ملحق شو ، عرض كرد : يا علي ! اين عمل به من نفعى خواهد داد ، حضرت فرمود : من نميدانم ! .\r\nابو سفيان در اين هنگام از نزد علي عليه السّلام بيرون شد و به طرف مسجد رفت ، روى خود را به مسلمين كرده گفت : من قريش را در پناه و حمايت خود گرفتم ، و پس از اين گفتار بلافاصله بر شتر خود سوار شد و به طرف مكه رفت ، هنگامى كه به مشركين رسيد گفتند : پشت سر شما چه خبر است ؟ گفت : من نزد محمّد رفتم با من سخنى نگفت ، بعد از آن نزد پسر ابى قحافه رفتم ، در نزد او خيرى نديدم ، پس از اين پيش پسر خطاب رفتم او هم توجهى نكرد .\r\nپس از اينكه از اينها نوميد شدم نزد فاطمه رفتم او هم جواب مرا نداد ، و از آنجا پيش علي بن ابى طالب رفتم ، وى مرا امر كرد كه قريش را در حمايت خود بگيرم ، من هم طبق دستور او عمل كردم ، گفتند : آيا محمّد به اين مطلب رضايت دارد ؟ گفتم از رضايت او اطلاع ندارم ، گفتند : علي تو را مسخره كرده است ، تو ميخواهى قريش را در پناه و حمايت خود قرار دهى ؟ ! .\r\nحضرت رسول صلى اللَّه عليه و آله روز جمعه دوم ماه رمضان بعد از نماز عصر از مدينه خارج\r\n\r\n","description":"","footnote":"","page_name":" 155 ","page_number":171},
  {"content":"\r\n\r\nشد ، و ابو لبابة بن عبد المنذر را به جاى خود در مدينه گذاشت ، پس از اينكه تصميم گرفت به طرف مكه حركت كند رؤساى قبائل را دعوت كرد ، و به آنان فرمود :\r\nبايد هر رئيسى به اتفاق افراد خود در لشكر اسلام شركت كند .\r\nحضرت باقر عليه السّلام گفت : پيغمبر براى غزوهء فتح از مدينه بيرون شد ، در حالى كه خود و اصحابش روزه داشتند ، هنگامى كه به « كراع الغميم » رسيدند امر كرد مسلمانان افطار كنند ، جماعتى از اصحاب از امر پيغمبر سرباز زدند و روزهء خود را نگشودند ، اين گروه براى اينكه افطار نكردند عصاة و نافرمانان ناميده شدند .\r\nحضرت رسول صلى اللَّه عليه و آله از كراع الغميم حركت فرمودند ، و در « مر الظهران » فرود آمدند و در اين هنگام در حدود ده هزار نفر در خدمت پيغمبر بودند كه از جملهء آنان چهار صد نفر سوار شركت داشتند ، مشركين قريش از حركت حضرت رسول اطلاعى نداشتند و از جريان سير آن جناب كاملا بىاطلاع بودند .\r\nدر اين وقت ابو سفيان بن حرب و حكيم بن حزام و بديل بن ورقاء از مكه بيرون شدند براى اينكه خبر تازه‌اى بدست آورند ، قبل از اينها عباس بن عبد المطلب به اتفاق ابو سفيان بن حارث و عبد اللَّه بن ابى اميه به استقبال پيغمبر بيرون شده بودند ، و در « نيق العقاب » به آن حضرت پيوستند .\r\nحضرت رسول صلى اللَّه عليه و آله هنگام آمدن عباس در قبه‌اى قرار داشت ، و فرماندهى نگهبانان با زياد بن اسيد بود ، در اين هنگام اسيد به طرف آنها رفت ، و به عباس گفت : شما ميتوانيد در زير خيمه خدمت پيغمبر برسيد ، ولى همراهان شما بايد برگردند .\r\nعباس بن عبد المطلب حضور حضرت رسول رسيد و عرض كرد : پدر و مادرم فدايت گردد ، اينك پسر عمو و پسر عمه‌ات خدمت شما رسيده‌اند و از كارهاى خود بازگشت و توبه ميكنند ، پيغمبر فرمود : من به آنان احتياجى ندارم زيرا آنها احترام مرا نگه نداشتند ، و آبروى مرا بردند ، مگر پسر عمهء من در مكه نميگفت :\r\nما ايمان نخواهيم آورد تا از زمين براى ما چشمهء آبى بجوشد ؟\r\n\r\n","description":"","footnote":"","page_name":" 156 ","page_number":172},
  {"content":"\r\n\r\nهنگامى كه عباس از خدمت حضرت رسول صلى اللَّه عليه و آله بيرون شد ، ام سلمه عرض كرد : يا رسول اللَّه ! پدر و مادرم فدايت گردد اكنون پسر عمت آمده و توبه كرده و برادر پسر عمه‌ات نيز از كرده‌هاى خود پشيمان است ، اينها كه نسبت به شما سخت‌گير نبوده‌اند ، اينك از خطاها و لغزشهاى آنان درگذريد و توبهء آنها را بپذيريد .\r\nدر اين هنگام ابو سفيان بن حارث فرياد زد : يا رسول اللَّه ! شما در بارهء ما مانند عبد صالح كه فرمود : «  لا تَثْرِيبَ عَلَيْكُمُ الْيَوْمَ  » عمل كنيد ، و از گذشتهاى ما فراموش نمائيد ، حضرت ابتداء ابو سفيان بن حارث و پس از آن عبد اللَّه بن أبى اميه را خواستند و از آنان گذشت كردند ، عباس گفت : اگر رسول خدا با غلبه وارد مكه شود قريش براى هميشه از بين خواهند رفت .\r\nعباس بن عبد المطلب گويد : من سوار استر سفيد حضرت رسول صلى اللَّه عليه و آله شدم و رفتم مقدارى هيزم بياورم ، ولى در نظر داشتم چوپانى را در بيابان پيدا كنم و او را نزد مشركين قريش بفرستم تا آنها خدمت پيغمبر حاضر شوند و با آن جناب صلح و آشتى كنند .\r\nدر اين موقع كه در اين افكار بودم ناگهان ابو سفيان بن حرب و بديل بن ورقاء و حكيم بن حزام را ديدم كه با هم سخن ميگفتند ، ابو سفيان به بديل ميگفت :\r\nاين آتش‌ها چيست ؟ وى گفت : آتش‌ها مربوط به خزاعه است ! ، ابو سفيان گفت :\r\nخزاعه كمتر از اين است كه اين مقدار آتش داشته باشد ، ولى من خيال ميكنم كه اين افراد بايد « تيم » و يا « ربيعه » باشند .\r\nعباس گويد : من صداى ابو سفيان را شناختم و گفتم : ابا حنظله ! گفت : آرى شما كه باشى ؟ گفتم : من عباس هستم ، گفت : پس اين آتشها براى چيست ؟ گفتم :\r\nاينك حضرت رسول با ده هزار نفر از مسلمين در اين محل تشريف دارند ، گفت :\r\nما چه كار كنيم ؟ گفتم : دنبال من سوار شويد تا شما را خدمت پيغمبر ببرم ، و از براى شما امان بگيرم .\r\n\r\n","description":"","footnote":"","page_name":" 157 ","page_number":173},
  {"content":"\r\n\r\nعباس گفت : من ابو سفيان را دنبال خود سوار استر كردم : و به طرف پيغمبر به راه افتادم ، و به هر گروهى از مسلمين كه ميرسيديم ميگفتند اين عموى پيغمبر است راه بدهيد برود ، در اين هنگام به درب خيمه عمر بن خطاب رسيديم ، وى ابو سفيان را شناخت و گفت : اى دشمن خدا اكنون به تو دست پيدا كرديم ، من استر را نهيب زدم و به سرعت خود را نزديك خيمه پيغمبر رسانيدم .\r\nعمر بن خطاب قبل از ما نزد پيغمبر رفت و گفت : يا رسول اللَّه ! اينك خداوند ابو سفيان را در چنگ شما قرار داده و با شما عهد و پيمانى هم ندارد ، اكنون مرا اجازه دهيد تا گردن وى را بزنم ، عباس گفت : من نزديك پيغمبر رفتم و عرض كردم :\r\nمن ابو سفيان را امان داده‌ام و خدمت شما آورده‌ام ، پيغمبر فرمود : او را داخل خيمه كنيد .\r\nهنگامى كه ابو سفيان بن حرب در حضور حضرت رسول صلى اللَّه عليه و آله قرار گرفت ، پيغمبر فرمود : هنوز وقت آن نرسيده كه خداى يگانه را قبول كنيد و رسالت مرا بپذيريد ؟ ! ابو سفيان عرض كرد : اگر غير از خداى يكتا خدائى ديگر بود در روز احد از ما حمايت ميكرد ، و اما تو هم رسول خدا هستى و من در دل خود از اين موضوع رضايت دارم .\r\nعباس بن عبد المطلب گفت : شهادتين را بگو و الا اكنون گردن شما را خواهند زد ، ابو سفيان در اين وقت شهادتين را بر زبان جارى كرد ولى زبانش در اضطراب بود مثل اينكه راضى به نظر نميرسيد و از ترس جانش اضطرارا اسلام اختيار كرد ، ابو سفيان به عباس گفت : پس با لات و عزّى چه عملى انجام دهيم ؟ عمر گفت : به لات و عزّى تغوط كنيد . . .\r\nابو سفيان گفت : چه اندازه فحاشى به شما چه مربوط است كه در ميان كلام من و پسر عم من وارد ميشوى ، پيغمبر فرمود : امشب در كجا بسر خواهى برد ؟ گفت :\r\nنزد ابو الفضل خواهم بود ، در اين هنگام حضرت رسول فرمود يا ابا الفضل امشب از او نگهدارى كن ، و فردا وى را نزد من بياور ، عباس بن عبد المطلب هم به اتفاق او\r\n\r\n","description":"","footnote":"","page_name":" 158 ","page_number":174},
  {"content":"\r\n\r\nاز نزد پيغمبر خارج شدند .\r\nهنگام صبح ابو سفيان صداى اذان بلال را شنيد ، گفت : يا ابا الفضل اين فرياد و ندا چيست ؟ عباس گفت : اين بلال مؤذن پيغمبر است مسلمانان را براى اداى نماز دعوت مىكند ، اينك برخيزيد و وضوء بگيريد و خود را براى نماز آماده كنيد ، گفت : من از وضوء و نماز اطلاعى ندارم ، عباس وى را از طرز نماز و وضوء مطلع ساخت .\r\nدر اين هنگام ابو سفيان مشاهده كرد حضرت رسول صلى اللَّه عليه و آله وضوء ميگيرد ، و اصحاب پيرامون وى اجتماع كرده و آب وضويش را كه از صورت مباركش ميريزد براى تبرك ميگيرند ، و نميگذارند قطره‌اى از آن بر زمين بريزد ، ابو سفيان به عباس گفت : آيا كسرى و قيصر چنين مقامى دارند ؟ ! .\r\nپس از اداى نماز عباس به اتفاق ابو سفيان خدمت حضرت رسول رسيدند ، ابو سفيان گفت : يا رسول اللَّه ! مرا اجازه دهيد تا قريش را به خدا و رسول دعوت كنم پيغمبر هم خواسته او را اجابت فرمود ، ابو سفيان به عباس گفت : من به مشركين قريش چه بگويم ، اكنون شما مرا در اين مورد راهنمائى كنيد .\r\nعباس بن عبد المطلب گفت : به قريش بگوئيد : هر كس به خدا و رسولش ايمان آورد و در خانهء خود بنشيند و سلاح خود را بر زمين بگذارد ، وى در امن و آسايش خواهد بود ، عباس عرض كرد : يا رسول اللَّه ! ابو سفيان از اهل فخر و مباهات است اگر ممكن باشد امتيازى براى وى در نظر بگيريد ، حضرت رسول فرمود : هر كس از قريش و اهل مكه به خانهء ابو سفيان برود جان و مالش محفوظ است ، ابو سفيان عرض كرد : خانهء من ! فرمود : آرى خانهء شما ، هر كس از اهل مكه و مشركين اسلحهء خود را زمين نهاد و در خانه‌اش را بست وى در كمال آسايش و راحتى خواهد بود .\r\nهنگامى كه ابو سفيان رفت عباس عرض كرد : يا رسول اللَّه ! ابو سفيان مردى حيله‌گر و نيرنگ باز است ، وى در ميان مسلمين اختلاف و تفرقه را مشاهده كرد و ممكن است وى دست بخرابكارى بزند ، پيغمبر فرمود : او را درياب و در شكاف\r\n\r\n","description":"","footnote":"","page_name":" 159 ","page_number":175},
  {"content":"\r\n\r\nيكى از كوهها از وى محافظت كن تا لشكر اسلام به طرف مكه حركت كند و با كمال راحتى و اطمينان وارد آن شهر بشود .\r\nعباس بن عبد المطلب در تعقيب ابو سفيان روان شد و او را دريافت ، وى گفت :\r\nيا بنى هاشم شما هم ما را فريب ميدهيد ، عباس گفت : به همين زودى خواهى فهميد كه ما اهل فريب و غدر نيستيم ، اكنون شما تا هنگام صبح در اين محل توقف كنيد و لشكريان پيغمبر را كه به طرف مكه ميروند مشاهده نمائيد .\r\nعباس گفت : پس از مدتى خالد بن وليد با جماعتى از نزد ما عبور كردند ، ابو سفيان گفت : اين رسول خداست كه عبور مىكند ، گفتم : اين خالد بن وليد است كه در پيشاپيش حركت مىكند ، بعد از خالد زبير با جماعتى از « جهينه » و « اشجع » از نزد ما عبور كردند ، ابو سفيان گفت : اين محمد است ؟ گفتم : اين زبير بن عوام است .\r\nدر اين هنگام لشكريان اسلام يكى پس از ديگرى عبور كردند ، تا آنگاه كه حضرت خاتم النبيين صلى اللَّه عليه و آله با جماعت انصار كه در خدمت او بود از نزد ما عبور كردند ، سعد بن عباده در حالى كه پرچم انصار را در دست گرفته بود ، نزد ابو سفيان آمد و گفت : يا ابا حنظله ! « اليوم يوم الملحمة اليوم تسبى الحرمة » پس از اين گفت : اى گروه اوس و خزرج اينك قصاص كشته‌هاى خود را كه در كوه احد از بين رفتند از ابو سفيان بگيريد .\r\nهنگامى كه ابو سفيان اين گفته‌ها را از سعد بن عباده شنيد ، عباس را رها كرد و با شتاب و عجله از زير نيزه‌ها عبور كرد و خود را به حضرت رسول صلى اللَّه عليه و آله رسانيد و ركاب آن جناب را بوسيد ، و پس از اين گفت : پدر و مادرم فدايت شود شما گفته‌هاى سعد را استماع نفرموديد ؟ پيغمبر فرمود : از كلمات سعد بن عباده ناراحت نشويد .\r\nحضرت خاتم النبيين صلى اللَّه عليه و آله به امير المؤمنين عليه السّلام فرمود : پرچم را از سعد بگيريد و با نرمى و ملاطفت وارد مكه شويد ، علي عليه السّلام پس از اينكه پرچم را از وى گرفت طبق فرمان پيغمبر عمل كرد ، روز ورود مسلمين به مكه حكيم بن حزام ، بديل بن\r\n\r\n","description":"","footnote":"","page_name":" 160 ","page_number":176},
  {"content":"\r\n\r\nورقاء و جبير بن مطعم اسلام آوردند ، و در اين هنگام ابو سفيان با شتاب و عجله خود را به مكه رسانيد .\r\nدر اين هنگام كه مسلمين بنزديك مكه رسيده بودند گرد و غبار زيادى از زمين برخاسته بود ، و مشركين قريش از جريان قضيه بىاطلاع بودند ، ابو سفيان كه خود را با شتاب و عجله به مكه رسانيده بود ، از وى پرسيدند اين گرد و طوفان چيست ؟\r\nو از پشت سر چه خبر دارى ؟\r\nابو سفيان گفت : اينك محمد با گروه زيادى ميرسد ، پس از اين فرياد زد يا آل غالب ! در خانه‌هاى خود قرار گيريد ، و به منزل من پناه بريد هر كس در منزل خود قرار گيرد و يا به خانه من پناه آورد وى در امن و امان است ، هند زن ابو سفيان گفت : اين پيرمرد خبيث را كه جلو دار اين قوم شده است بكشيد ، و مردم را كه به آنجا پناه آورده بودند بيرون ميكرد .\r\nابو سفيان بزن خود گفت : واى بر تو من سلاطين گذشته را ديدم و فرزندان بزرگان از سلاطين ايران را مشاهده كردم ، شاهان كنده و جوان مردان حمير را ملاقات نمودم اينان در نزد دشمنان خود سرانجام تسليم ميشدند ، اكنون ساكت باش زيرا كه حق رسيده و بلا نزديك شده است .\r\nحضرت رسول صلى اللَّه عليه و آله قبل از اين كه به مكه تشريف فرما شوند ، به مسلمين امر كردند در مكه به كسى صدمه و آزار نرسانند مگر كسانى كه با آنها در معرض مبارزه در آيند ، جز چند نفر كه قبلا پيغمبر را اذيت كرده بودند و در مجامع و محافل او را هجو و ناسزا گفته بودند ، كه از آن جمله مقيس بن صبابة ، و عبد اللَّه بن سعد بن ابى سرح ، و عبد اللَّه بن خطل ، و دو نفر كنيز آوازه خوان كه اشعارى را در اجتماعات قريش در بارهء پيغمبر ميخواندند .\r\nپيغمبر امر كرده بود اين چند نفر را هر جا مشاهده كردند بكشند و لو خود را به پردهء كعبه آويزان كرده باشند ، مسلمين در تعقيب اين چند نفر برآمدند ، ابن خطل را در حالى كه خود را به استار كعبه آويخته بود بدست عمار بن ياسر كشته\r\n\r\n","description":"","footnote":"","page_name":" 161 ","page_number":177},
  {"content":"\r\n\r\nشد ، مقيس بن صبابه را هم در بازار كشتند ، يكى از آوازه‌خوانها بدست امير المؤمنين كشته شد و ديگرى فرار كرد ، و همچنين علي عليه السّلام حويرث بن نقيذ بن كعب را هم بقتل رسانيدند .\r\nبه على بن ابى طالب عليه السّلام اطلاع دادند كه امّ هانى خواهرش عده‌اى از بنى مخزوم را در منزلش پناه داده كه از جمله آنها است : حارث بن هشام و قيس بن صائب ، امير المؤمنين عليه السّلام در حالى كه صورت خود را در زير نقابى پنهان كرده بود به طرف منزل ام هانى حركت كرد ، هنگامى كه درب خانه رسيد فرياد زد : كسانى كه در اين جا پنهان شده‌اند بيرون گردند ، اين جماعت از ترس و خوف حيران و سرگردان شدند .\r\nدر اين هنگام ام هانى از خانه بيرون شد و على را نشناخته گفت : اى بنده خدا من ام هانى دختر عم رسول خدا و خواهر على بن ابى طالب هستم اكنون از درب خانهء من دور شويد ، على عليه السّلام فرمود : مردمانى كه در اين جا اجتماع كرده‌اند بيرون كنيد ، ام هانى گفت : به خداوند از شما به حضرت رسول شكايت خواهم كرد .\r\nامير المؤمنين عليه السّلام نقاب از چهره كشيد ، خواهرش به طرف وى آمد و برادرش را در بر گرفت ، و گفت : جانم فدايت گردد ، من سوگند ياد كردم شكايت شما را به پيغمبر بنمايم ، على عليه السّلام به خواهرش گفت : اكنون حضرت رسول صلى اللَّه عليه و آله در بالاى مكه قرار دارد ، نزديك او برويد و جريان سوگندت را با وى در ميان گذاريد .\r\nام هانى گويد : من خدمت حضرت رسول رفتم ، وى در ميان خيمهء غسل ميكرد و فاطمه عليها السّلام هم پرده‌اى مقابل او قرار داده بود تا پيغمبر براحتى غسل كند و چشم كسى بر وى نيفتد ، هنگامى كه پيغمبر از آمدن من مطلع شد ، گفت : خوش آمديد عرض كردم ، قربانت گردم آمده‌ام از جريان كار على شما را آگاه كنم .\r\nپيغمبر فرمود : كسانى را كه در پناه گرفته‌اى من هم از آنها حمايت ميكنم و آنان در پناه من هستند ، فاطمه گفت : آمده‌اى از على شكايت كنى براى اينكه وى دشمنان خدا و رسولش را ترسانيده است ؟ ، ام هانى گفت : جانم فدايت گردد\r\n\r\n","description":"","footnote":"","page_name":" 162 ","page_number":178},
  {"content":"\r\n\r\nاين موضوع را مخفى بدار و اظهار مكن ، پيغمبر فرمود : خداوند از مساعى على سپاسگزار است ، و من به خاطر ام هانى كه خواهر على مىباشد اشخاصى را كه در خانهء او هستند پناه مىدهم .\r\nبشير نبال از حضرت صادق عليه السّلام روايت كرده كه آن جناب فرمود : حضرت رسول صلى اللَّه عليه و آله در فتح مكه فرمودند : كليد كعبه در دست كيست ؟ عرض كردند : كليد نزد ام شيبه است ، فرمود : شيبه را حاضر كنيد وى خدمت آن جناب رسيد ، فرمود :\r\nاكنون نزد مادر خود برويد و كليد را از وى بگيريد بياوريد ، شيبه نزد مادرش رفت و جريان را گفت ، مادر شيبه از اين جريان ناراحت شد و به پسرش گفت : به محمّد بگو :\r\nشما مردان ما را كشتى و اينك تصميم گرفته‌اى شرافت و افتخار را هم از ما بگيرى ؟ ! .\r\nحضرت رسول فرمود : به مادرت بگو يا كليد را بفرستد و يا اينكه دستور خواهم داد وى را بكشند ، ام شيبه كليد را خدمت پيغمبر فرستادند و پس از اين پيغمبر عمر را خواستند و فرمودند : اين است تعبير خوابى كه قبلا ديده بودم ! ، بعد از اين جريان ، حضرت رسول به پا خواستند و درب خانه را گشودند و سپس كعبه را پوشانيدند و از آن روز كعبه پوشانيده ميگردد .\r\nحضرت خاتم النبيين آن كودك را پيش خود دعوت كردند ، و رداى خود را هم پهن نمودند و كليد را روى آن گذاشتند ، و به آن غلام فرمودند : اينك كليد را بمادر خود برگردانيد ، امام صادق سلام اللَّه عليه فرمود : بزرگان و مشايخ قريش در كعبه خدمت پيغمبر رسيدند و آنان خيال ميكردند كه كشته خواهند شد .\r\nپيغمبر در اين هنگام به طرف خانه آمد و دستش را در دو طرف در بيت قرار داد و فرمود : خداوندى كه وعدهء خود را پايان داد ، و بنده‌اش را يارى كرد ، و بر احزاب و جمعيتها غلبه داد ، پس از اين فرمود : شما چه خيال ميكنيد و چه نظرى داريد ؟\r\nسهيل بن عمرو گفت : ما در بارهء شما گمان خير داريم شما برادر مهربان و پسر عم\r\n\r\n","description":"","footnote":"","page_name":" 163 ","page_number":179},
  {"content":"\r\n\r\nگرامى ما هستيد ! حضرت فرمود : من مانند برادرم يوسف با شما رفتار خواهم كرد ، اينك از همهء شما گذشتم و اميدوارم خداوند شما را رحمت كند و از تقصيرات شما درگذرد ، اكنون بدانيد كه تمام دماء و اموال و مآثر زمان جاهليت در نزد من محكوم و مردود است ، جز سدانت كعبه و سقايت حاج كه به اهلش بر ميگردد .\r\nاكنون بدانيد كه مكه حرم خداوند است و پروردگار وى را محترم قرار داده است ، قبل از من و پس از من تا روز قيامت كسى نميتواند بدون احرام به اين شهر وارد شود ، فقط يك ساعت براى من اين موضوع مستثنى شد و من بدون احرام وارد بيت شدم ، اينك كسى حق ندارد درخت‌هاى حرم را قطع كند ، و يا حيوانات او را اذيت و آزار برساند و يا گياهان او را به چيند ، و كسى حق ندارد اشيائى را كه در حرم گم شده ، براى خود اخذ كند ، مگر او را بردارد براى اينكه به صاحبش برساند .\r\nپس از اين فرمود : شما براى پيغمبر همسايهء بدى بوديد ، او را تكذيب كرديد و از خود رانديد ، و وى را از خانه و شهرش بيرون نموديد ، و به او صدمه رسانيديد ، حتى به اين جنايات قناعت نكرديد ، به شهر ما آمديد و با ما جنگ نموديد ، اينك برويد همهء شما را در راه خدا آزاد كردم .\r\nراوى گفت : مردم از اطراف و اكناف بيرون شدند و اسلام را اختيار كردند ، و حضرت رسول با اسلحه و بدون احرام وارد مكه شده بودند زيرا كه قصد حج و عمره نداشتند ، و هنگام عصر بود كه پيغمبر به مسجد الحرام وارد گرديدند و امر نمودند تا بلال بر بام كعبه رود و اذان بگويد .\r\nهنگامى كه بلال اذان ميگفت : عكرمه گفت : من از فرياد ابن رياح ناراحت بودم و ليكن اكنون وى بر بام كعبه رفته و اذان ميگويد ، خالد بن اسيد گفت :\r\nالحمد للَّه كه خداوند ابو عتاب را گرامى داشت تا وى فرياد ابن رياح را بر فراز كعبه نشنود ، سهيل بن عمرو كه مردى ميانه‌رو و با احتياط بود گفت : اين جا خانه خداست و اگر او از اين جريان راضى نباشد اوضاع را تغيير خواهد داد .\r\n\r\n","description":"","footnote":"","page_name":" 164 ","page_number":180},
  {"content":"\r\n\r\nابو سفيان هم كه با اين جماعت نشسته بود گفت : من در اين باره حرفى ندارم زيرا گمان من اينست كه اين ديوارها گفته‌هاى ما را به محمّد اطلاع ميدهند ، پس از اين حضرت رسول كسى را نزد اين عده فرستادند و فرمودند : چرا از اين گونه كلمات ميگوئيد ؟ عتاب گفت : يا رسول اللَّه ! ما اين سخنان را گفته‌ايم و ليكن از سخنان خود تائب هستيم ، عتاب پس از اين مسلمان شد و در عقيدهء خود ثابت گرديد ، و پيغمبر او را حاكم مكه قرار داد .\r\nابان بن عثمان گويد : فتح مكه در سيزدهم ماه رمضان واقع شد ، و از مسلمانان سه نفر به علت اينكه راه را گم كرده بودند در اطراف مكه بدست مشركين كشته شدند .\r\n\r\n42 - سريهء غالب بن عبد اللَّه :\r\nهنگامى كه حضرت رسول صلى اللَّه عليه و آله در مكه اقامت داشتند ، جماعتى از مسلمين را به اطراف مكه فرستادند تا قبائل و عشائر را به اسلام دعوت كنند ، و به آنها امر فرموده بود با كسى جنگ و قتال نكنند .\r\nاولين كسى كه از مكه بيرون شد غالب بن عبد اللَّه بود ، وى با گروهى از مسلمين به « بنى مدلج » رفت ، آنان گفتند : ما نسبت به شما بيطرفى اختيار خواهيم كرد ، مسلمانان گفتند : اينك با اين گروه جنگ كنيم ، حضرت رسول فرمود : در ميان بنى مدلج يك نفر اديب عاقل و شريفى هست ، و همچنين در ميان اين قبيله مردمان جنگجوئى هستند كه در راه خدا شهيد خواهند شد .\r\n\r\n43 - سريهء عمرو بن اميه :\r\nپيغمبر عمرو بن اميهء ضمرى را به طرف عشيرهء « هذيل » فرستادند ، وى افراد اين قبيله را به اسلام دعوت كرد و ليكن آنان به شدت از پذيرش اسلام امتناع كردند مسلمانان گفتند : يا رسول اللَّه ! با آنان جنگ كنيد ، فرمود : اينك رئيس آنها خواهد آمد و اسلام را اختيار مىكند ، و پس از آن افراد عشيره هم مسلمان خواهند شد .\r\n\r\n","description":"","footnote":"","page_name":" 165 ","page_number":181},
  {"content":"\r\n\r\n\r\n44 - سريهء عبد اللَّه بن سهيل :\r\nحضرت رسول صلى اللَّه عليه و آله عبد اللَّه بن سهيل بن عمرو را به طرف « بنى محارب » فرستادند و آنان مسلمان شدند و جماعتى هم خدمت پيغمبر رسيدند .\r\n\r\n45 - سريهء خالد بن وليد :\r\nپيغمبر اكرم خالد بن وليد را به سوى « بنى جذيمه » فرستاد ، خالد بن وليد چون از زمان جاهليت با افراد اين قبيله اختلاف داشت لذا موقع را غنيمت شمرد و بر خلاف فرمان پيغمبر با اين عشيره جنگ كرد و عده‌اى از آنها را كشت و جماعتى را اسير كرد .\r\nجريان قضيه از اين قرار است كه : چون خالد بن وليد نزديك منازل بنى جذيمه رسيد آنان با اسلحه خود از وى استقبال كردند ، و گفتند : يا خالد ما سلاح خود را براى جنگ با خدا و رسولش بر نداشته‌ايم و اينك همه مسلمان هستيم ، و اگر چنان چه پيغمبر شما را براى اخذ زكات و صدقات فرستاده ، شتران ما را برداريد ببريد .\r\nخالد گفت : اسلحه خود را زمين بگذاريد ، گفتند : ما ميترسيم شما با ما مكر كنيد و احقاد زمان جاهليت را مورد عمل قرار دهيد ، و حال اينكه خدا و رسولش جريان جاهليت را از بين بردند و اخوت اسلامى جاى تفرقه را گرفت ، خالد از نزد آنها مراجعت كرد و پس از مختصرى با افراد خود به آنان حمله آورده عده‌اى را كشت و جماعتى را هم اسير كرد . و بعد از اين امر كرد اسيران را هم كشتند .\r\nجريان اين واقعه را به حضرت رسول گزارش دادند ، وى از كارهاى خودسرانهء خالد و فجايع او اظهار عدم رضايت كرد ، و دست خود را به طرف آسمان برداشت و گفت : پروردگارا من از اعمال خالد برائت دارم پس از اين گريه كرد و على عليه السّلام را نزد خود طلبيد ، و فرمود : اكنون برويد و جريان امر را از نزديك مشاهده كنيد حضرت مقدارى طلا هم دادند تا به افراد اين قبيله داده شود و آنان را از پيغمبر راضى نمايد .\r\n\r\n","description":"","footnote":"","page_name":" 166 ","page_number":182},
  {"content":"\r\n\r\n\r\n46 - غزوهء حنين :\r\nبه حضرت خاتم النبيين صلى اللَّه عليه و آله اطلاع دادند كه « هوازن » عدهء زيادى را جمع كرده‌اند ، و در مغز خود انديشه‌هائى دارند ، در اين هنگام پيغمبر مطلع شده بود كه صد عدد زره در نزد صفوان بن اميه وجود دارد ، پيغمبر از وى درخواست كه آن زره‌ها را به آن جناب بدهد ؛ صفوان گفت : تصميم دارى اين زره‌ها را از من غصب كنى ؟ حضرت فرمود : من بطور عاريه مضمونه از شما ميگيرم .\r\nصفوان گفت : زره‌ها را بشما مىدهم ، پيغمبر پس از اينكه زره را از صفوان گرفتند به اتفاق دو هزار نفر از مكه و ده هزار نفر هم كه قبلا با او بودند از مكه خارج شدند ، يكى از اصحاب حضرت رسول گفت : هيچ جماعتى بر ما غلبه نخواهند كرد ؟ پيغمبر از اين گفته ناراحت شد ، و در اين هنگام اين آيات شريفه نازل شد :\r\n وَ يَوْمَ حُنَيْنٍ إِذْ أَعْجَبَتْكُمْ كَثْرَتُكُمْ  تا آخر آيات كه در بارهء غزوهء « حنين » رسيده است .\r\nمالك بن عوف نصرى با ياران خود از قبائل قيس و ثقيف به طرف حضرت رسول صلى اللَّه عليه و آله آمدند ، پيغمبر أكرم عبد اللَّه بن ابى حدرد را براى اطلاع از حالات كفار عرب به طرف آنان فرستادند ، عبد اللَّه شنيد ابن عوف ميگويد : اى گروه هوازن شما از تيزرو ترين افراد عرب و با استعدادترين آنان هستيد ، اين مرد - يعنى حضرت رسول - با جماعتى كه اهل جنگ و قتال باشند روبرو نگرديده .\r\nاكنون شما كه از دلاوران عرب و كار آزموده هستيد ، هنگامى كه با او برخورد كرديد غلاف شمشيرها را بشكنيد و يك بار بر او و اصحابش حمله كنيد ، ابن ابى حدرد كه اين گفته‌ها را از وى شنيد به طرف پيغمبر آمد و آنها را براى آن جناب بازگو نمود ، عمر گفت : يا رسول اللَّه ! به گفته‌هاى اين مرد توجه نكنيد ، پيغمبر فرمود : يا عمر شما را خداوند پس از گمراهى و ضلالت هدايت كرد ولي ابن ابى حدرد مردى است راستگو ، و صادق القول .\r\nحضرت صادق عليه السّلام فرمود : دريد بن صمه كه پير مرد بزرگى بود با هوازن\r\n\r\n","description":"","footnote":"","page_name":" 167 ","page_number":183},
  {"content":"\r\n\r\nبيرون شده و آنان رأى و نظريه او را ميمون ميدانستند ، و چون به « اوطاس » رسيدند دريد گفت : اين محل جاى جولان اسبها است ، زيرا كه اين بيابان هموار است ، و كوه و تپه‌اى و فراز و نشيبى در اين جا نيست و زمين هم سخت و محكم است و پاهاى اسبان در آن فرو نميرود .\r\nدريد گفت : من فرياد گريهء كودكان و صداى شتران و چهار پايان را ميشنوم جريان از چه قرار است ؟ ! گفتند : مالك بن عوف مردم را با زنان و كودكان و تمام اموال و هستى با خود حمل كرده است ، گفت : مالك كجا است ؟ مالك را نزد او حاضر كردند ، گفت : يا مالك ! شما رئيس اين قوم هستى ؛ و ممكن است بعد از اين ، جريان و حوادثى روى دهد ، چرا زنان و كودكان و چهارپايان را با خود حمل كرده‌اى ؟ .\r\nگفت : من اموال و خانوادهء افراد را با آنها حمل كردم تا براى حفاظت و طرفدارى از آنها از ميدان جنگ فرار نكنند ، دريد گفت : واى بر تو ! اينك همهء هوازن را با خود آورده‌اى و آنها را در مقابل دشمن قرار داده‌اى اگر اينها كشته شدند ديگر مركزيت و اجتماع قبيله از بين خواهد رفت ، تو از فرار كردن افراد بيم نداشته باش اگر بنا شد جنگ بنفع تو باشد يك نفر با شمشير و نيزهء خود براى شما كافى است ، و اگر ميدان جنگ بر ضرر تو باشد ديگر اهل و مال جز رسوائى چيزى عايد شما نخواهد كرد .\r\nمالك بن عوف گفت : شما پيرشده‌اى و عقلت هم به حد كمال رسيده است ، دريد گفت : اگر من بزرگ شده‌ام و از اين جهت نظريه مرا قبول دارى ، فردا با اين عقل ناقص و رأى كوتاه خود گرفتارى برايت پيش خواهى آورد ، من اكنون با شما هستم و ليكن مثل اين است كه با شما نيستم ، زيرا من پير شده‌ام و از جنگ و قتال باز مانده‌ام ، پس از اين گفت :\r\n يا ليتنى فيها جذع * أخبّ فيها و أضع \r\nجابر گويد : ما بسير خود ادامه داديم تا به وادى حنين رسيديم ، كفار عرب\r\n\r\n","description":"","footnote":"","page_name":" 168 ","page_number":184},
  {"content":"\r\n\r\nدر پناهگاههاى بيابان خود را مخفى كرده بودند ، و ناگهان جماعتى از آنان در حالى كه شمشير و عمود و نيزه در دست داشتند بر ما حمله كردند ، و مسلمين فرار نمودند و به طرف مكه مراجعت كردند ، و كسى متوجه كسى نشد ، و حضرت رسول نيز به طرف راست رو آوردند و نه نفر از خويشاوندانش كه همه از فرزندان عبد المطلب بودند ، پيرامون او گرفتند .\r\nدر اين هنگام مالك بن عوف به طرف پيغمبر آمد و گفت : محمد را به من نشان دهيد ، هنگامى كه وى حضرت رسول را شناخت به آن جناب حمله آورد ، و مالك مردى دراز قد و كم عقل بود ، يكى از مسلمين با او روبرو شد و بدست مالك كشته شد ، بعضى گفته‌اند : اين مقتول ايمن بن ام ايمن بوده است .\r\nپس از اين جريان مالك بن عوف اسب خود را نهيب زد تا به حضرت رسول حمله كند ، ولى اسب او از جاى خود حركت نكرد ، در اين وقت كلدة بن حنبل برادر امى صفوان بن اميه كه هنوز جزء مشركين بود فرياد زد : امروز سحر باطل شد ! صفوان گفت : خاموش باش ! خداوند دهانت را بشكند ، اگر من در زير فرمان مردي از قريش واقع شوم بهتر است از اينكه تابع مردى از هوازن قرار گيرم .\r\nمحمّد بن اسحاق گفت : شيبة بن عثمان در جنگ حنين گفت : من اكنون خون پدرم را كه در جنگ احد كشته بود از محمد خواهم گرفت ، هنگامي كه اراده كردم او را بكشم ، ناگهان چيزى بطرفم آمد و دلم را پوشانيد و قدرت اراده را از من سلب كرد ، و دانستم كه به كشتن محمد دسترسى نيست .\r\nعكرمه از شيبة روايت مىكند كه او گفت : هنگامى كه محمد را ديدم بدون يار و معين و تنها مانده است ، از پدر و عمويم كه در دست علي و حمزه كشته شده بودند ياد كردم و ارادهء كشتن وى را نمودم تا قصاص خود را از وى بگيرم ، در اين هنگام از طرف راست بر وى حمله آوردم ، ناگهان متوجه شدم عباس بن عبد المطلب در حالى كه زره سفيدى پوشيده بود بالاى سر محمد ايستاده و گرد و غبار را از وى دور ميكرد .\r\n\r\n","description":"","footnote":"","page_name":" 169 ","page_number":185},
  {"content":"\r\n\r\nشيبه گويد : با خود انديشيدم كه عمويش از وى محافظت مىكند ، و من از طرف راست نخواهم توانست خود را به وى برسانم ، و لذا از پشت سر او را مورد حمله قرار دادم ، و اندكى مانده بود كه با شمشير خود وى را پاره پاره كنم در اين هنگام يك پاره آتش به طرف من آمد و بين ما را فاصله داد ، من از ترس اينكه سوخته نشوم دست خود را بصورتم گذاشتم و به پشت سر برگشتم .\r\nپس از اين جريان محمد متوجه من شد و گفت : يا شيبة ! نزديك من بيا ، و فرمود : خداوندا شيطان را از وى دور كن ، شيبه گفت : من دست از چشم و صورت خود برداشتم ، و در اين هنگام محمد از چشم هم نزد من عزيزتر و محبوب‌تر بود و بعد فرمود : اينك با كفار جنگ كن .\r\nموسى بن عقبه گفت : حضرت رسول صلى اللَّه عليه و آله در حالى كه بر استرى سوار بود بالاى آن ايستاد و دستهاى خود را بلند كرد و فرمود : خداوندا وعدهء خود را در بارهء من انجام بده پروردگارا سزاوار نيست كه كفار عرب بر ما غلبه كنند ، پس از اين اصحاب خود را مورد مذمت و سرزنش قرار داد ، او گفت : اى كسانى كه با من بيعت كرديد تا پاى جان فداكارى كنيد ، اينك خداوند را در نظر بگيريد ، و پيغمبر را تنها نگذاريد .\r\nگفته‌اند : كه حضرت رسول صلى اللَّه عليه و آله ميفرمود : اى يارىكنندگان رسول خدا ، اى فرزندان خزرج ، پس از اين عباس بن عبد المطلب را امر كرد تا مردم را به طرف او دعوت كند ، بعد از اين اصحاب يكى پس از ديگرى به طرف پيغمبر رو آوردند و روايت شده كه پيغمبر ميفرمود : اكنون تنور جنگ گرم شده است و نيز ميفرمود :\r\n أنا النبىّ لا كذب * أنا ابن عبد المطلب \r\nسلمة بن اكوع گويد : پيغمبر اكرم از استر خود پائين آمد و مقدارى خاك از زمين برداشت ، و به طرف اعراب پاشانيد و فرمود : كور باد چشمها ! ، از آن خاك به چشم همهء آنان فرو رفت و آنها فرار كردند ، مسلمانان دنبال اعراب هوازن را گرفتند و عده‌اى از آنها را كشتند ، و زنان و فرزندان و شتران و گوسفندان آنان را گرفتند .\r\n\r\n","description":"","footnote":"","page_name":" 170 ","page_number":186},
  {"content":"\r\n\r\nمالك بن عوف فرمانده و رئيس هوازن كه اين جنگ را به پا كرده بود از ميدان مبارزه فرار كرد ، و با جماعتى از اشراف قبيله‌اش در حصن طائف مخفى شد ، پس از فرار كردن مشركين جماعت زيادى از اهل مكه مسلمان شدند و دين خداوند عزت و رونق گرفت .\r\nحضرت صادق عليه السّلام فرمود : پيغمبر در جنگ حنين دوازده هزار شتر و چهار هزار گوسفند و مقدار زيادى از اموال مشركين را به غنيمت گرفت ، و اموال را با اسيران در « جعرانه » نگهداشت ، و مشركين هم بعد از اين واقعه دو دسته شدند گروهى به طرف اوطاس رفتند ، جماعتى هم بسوى طائف رو آوردند ، پيغمبر هم ابو عامر اشعرى را به طرف اوطاس فرستاد و او با مشركين جنگيد تا كشته شد ، بعد از او پرچم را برادرش ابو موسى اشعرى گرفت و او بر اعراب غلبه كرد و آنها را از بين برد .\r\n\r\n47 - غزوهء طائف :\r\nحضرت رسول صلى اللَّه عليه و آله در شوال سال هشتم به طائف رفتند و آن جا را محاصره نمودند ، پيغمبر چند روز طائف را در محاصره داشت ، تا اينكه نافع بن غيلان با جماعتى از ثقيف بيرون شدند ، امير المؤمنين عليه السّلام با اين جماعت روبرو شدند و ميان آنان زد و خوردى شد و نافع از پا درآمد مشركين هم فرار كردند .\r\nپس از اين حادثه جماعتى ديگر از اهل طائف خدمت پيغمبر آمدند كه از جمله آنان ابو بكره و وردان بودند و اين دو نفر مسلمان شدند ابو بكره غلام حارث بن كلدة بود و مضطجع نام داشت ، ولى پيغمبر اسم او را برگردانيد و او را « منبعث » نام گذاشت ، وردان هم غلام عبد اللَّه بن ربيعه بود .\r\nبعد از اين جماعت گروهى ديگر از طائف آمدند و آنان هم مسلمان شدند ، و به حضرت رسول صلى اللَّه عليه و آله عرض كردند : چند نفر از غلامان ما آمده‌اند و در خدمت شما هستند ، اينك آنها را به ما برگردانيد ، پيغمبر فرمود : آنها به طرف شما نخواهند آمد و ما آنان را در راه خدا آزاد كرده‌ايم .\r\nواقدى از مشايخ خود روايت كرده كه پيغمبر اكرم در بارهء حصن طائف با اصحاب\r\n\r\n","description":"","footnote":"","page_name":" 171 ","page_number":187},
  {"content":"\r\n\r\nخود به مشورت پرداخت ، سلمان فارسى عرض كرد : يا رسول اللَّه نظر من اينست كه براى گشودن اين حصار منجنيق نصب كنيم ، حضرت رسول صلى اللَّه عليه و آله امر كرد منجنيق آوردند و كار گذاشتند ، و يزيد بن زمعه را هم متصدى منجنيق قرار دادند ، و بعضى گفته‌اند : خالد بن سعيد مأمور اين كار بوده است .\r\nحضرت در جنگ طائف از « دبابه » كه يكى از آلات حرب در آن زمان بود استفاده كردند ، و گروهى از مسلمين در ميان دبابه قرار گرفتند و به سوى حصار مشركين حمله كردند ، در اين هنگام كفار عرب آهن‌هاى سرخ شده را به طرف دبابه انداختند و او را سوزانيدند ، پيغمبر اكرم از اين جريان ناراحت شد و امر كرد تا درخت‌هاى انگور را قطع كنند و بسوزانند .\r\nسفيان بن عبد اللَّه ثقفى فرياد كشيد ، درخت‌هاى ما را قطع نكنيد ، اگر بر ما غلبه كرديد درختان به شما تعلق خواهند داشت ، و اگر نه براى خدا و خويشاوندى از بريدن درخت انگور صرف نظر كنيد ، حضرت رسول فرمود : من براى خداوند و خويشاوندى خود با شما از بريدن درختان شما صرف نظر ميكنم . و امر كرد مسلمانان از بريدن درختان دست بكشند .\r\nهنگامى كه پيغمبر طائف را در محاصره داشتند امير المؤمنين را با جماعتى به اطراف فرستادند تا هر جا بتى ديدند بشكنند ، امير المؤمنين عليه السّلام از طائف بيرون شد و گروهى از قبيلهء « خثعم » را ملاقات كرد ، در اين هنگام يكنفر از آنان جلو آمد و مبارز طلبيد ، كسى از مسلمانان به طرف او نرفت ، و علي عليه السّلام آماده شد با او مبارزه كند .\r\nابو العاص بن ربيع داماد پيغمبر اكرم جلو آمد و گفت : ايها الأمير شما او را كفايت خواهيد كرد ، فرمود : خير اگر من كشته شدم شما بر مردم امير باشيد ، پس از اين امير المؤمنين عليه السّلام بر او حمله آورد و گفت :\r\n انّ على كلّ رئيس حقا * أن يروى الصعدة أوتدقا \r\nبعد از اين شمشير را بر او فرود آورد و وى را از پا در آورد ، و به راه خود\r\n\r\n","description":"","footnote":"","page_name":" 172 ","page_number":188},
  {"content":"\r\n\r\nادامه داد و بت‌ها را از بين برد ، و به حضرت رسول ملحق گرديد ، پيغمبر اكرم بعد از محاصرهء اهل طائف در انتظار علي بودند ، و هنگامى كه او را ديدند تكبير گفتند و با وى در خلوت بگفتگو پرداختند .\r\nجابر بن عبد اللَّه گويد : چون حضرت رسول با علي عليهما السّلام در طائف با يك ديگر خلوت كردند ، عمر بن خطاب به حضرت رسول عرض كرد : با علي خلوت ميكنى و گفتگوى محرمانه انجام ميدهى و ما را در مذاكرات شركت نميدهى ؟ ! فرمود من با وى خلوت نكرده‌ام بلكه پروردگار با وى در خلوت بگفتگو پرداخته است .\r\nراوى گفت : در اين هنگام عمر از وى اعراض كرد و گفت : اين حرف شما مانند گفتار روز حديبيه است ، كه ميگفتي : ما در كمال امن و آسايش وارد مسجد الحرام خواهيم شد ، و حال اينكه ما را از ورود به مكه منع كردند ، پيغمبر فرمود : من به شما نگفتم در اين سال كه اكنون در آن هستيم وارد مكه ميشويم .\r\nهنگامى كه امير المؤمنين به حضرت رسول پيوست ، پيغمبر را مضطرب و ناراحت ديد ، ناگهان فريادى برآورد ، و به سعيد بن عبيد گفت : آيا مردم در جاى خود ايستاده‌اند ؟\r\nوى گفت : من قدرت استقامت و پايدارى و راه رفتن را ندارم ، و ناگهان از پا درآمد ، و رانش شكست .\r\nمحمّد بن اسحاق گويد : حضرت رسول صلى اللَّه عليه و آله اهل طائف را در حدود يك ماه در محاصره داشت ، پس از اين از محاصره دست كشيد زيرا كه از طرف پروردگار بيش از اين مأذون نبود ، و بعد از مدتى گروهى از اهل طائف خدمتش رسيدند و مسلمان شدند .\r\nحضرت خاتم النبيين صلى اللَّه عليه و آله از طائف به « جعرانه » مراجعت كردند ، تا غنائم حنين را بين مسلمانان تقسيم كنند ، پيغمبر اكرم اموال را بين قريش و سائر اعراب كه آنها را « مؤلفة قلوبهم » ميگفتند قسمت كردند ، و به انصار چيزى ندادند ، بعضى از مورّخين گفته‌اند : مقدار كمى از اموال به انصار داده شد و قسمت زيادى به منافقين رسيد .\r\n\r\n","description":"","footnote":"","page_name":" 173 ","page_number":189},
  {"content":"\r\n\r\nمحمّد بن اسحاق گويد : حضرت رسول از اموال حنين صد عدد شتر به ابو سفيان ، و صد عدد به معاويه ، و صد عدد به حكيم بن حزام ، و صد عدد به حارث بن كلده ، و صد عدد به حارث بن هشام ، و صد عدد به جبير بن مطعم ، و يك صد عدد به مالك بن عوف نصرى دادند ، و در قول بعضى از مورّخين آمده كه به هر يك از علقمة بن علاثه و اقرع بن حابس و عيينة بن حصن نيز صد شتر دادند ، و به عباس بن مرداس چهل شتر داد و او از اين جهت ناراحت شد و اين چند بيت را براى پيغمبر خواند :\r\n أ تجعل نهبى و نهيب العبيد * بين عيينة و الأقرع\r\nفما كان حصن و لا حابس * يفوقان مرداس في المجمع\r\nو ما كنت دون امرء منهما * و من تضع اليوم لا يرفع\r\nو قد كنت في الحرب ذاتدرأ * فلم أعط شيئا و لم امنع \r\nپيغمبر اكرم فرمود شما بگوئيد :\r\n أ تجعل نهبى و نهب العبيد * بين الأقرع و عيينة \r\nابو بكر عرض كرد : پدر و مادرم فدايت شود ، شما كه شاعر نيستى فرمود : مطلب از چه قرار است ، در اين هنگام ابو بكر اشعار او را براى حضرت رسول خواندند ، پيغمبر بامير المؤمنين فرمودند : برخيزيد زبان وى را قطع كنيد ! عباس بن مرداس گفت : به خداوند قسم اين گفتار پيغمبر از گرفتارى روز جنگ خثعم بر من گران‌تر آمد ، در اين وقت علي دست مرا گرفت ، و بيرون كشيد ، من گفتم : يا علي ! شما واقعا زبان مرا خواهى بريد ؟ ! .\r\nعلي بن ابى طالب گفت : من فرمان حضرت رسول را در بارهء شما اجرا خواهم كرد ، او مرا تا بخوابگاه شتران برد ، و گفت : اينك از چهل تا صد عدد از اين شتران را براى خود اختيار كن ، عباس گويد : گفتم : پدر و مادرم فداى شما باد شما چه اندازه شريف و بزرگوار و حليم و بردبار و با دانش و كمال هستيد ، علي عليه السّلام فرمود :\r\nپيغمبر شما را مانند مهاجرين محسوب داشته و چهل عدد شتر براى شما مقرر داشته است ، و اگر ميل دارى صد شتر انتخاب كن ، و از آن جماعت كه شتر گرفته‌اند\r\n\r\n","description":"","footnote":"","page_name":" 174 ","page_number":190},
  {"content":"\r\n\r\nمحسوب باش .\r\nگويد : به علي عليه السّلام گفتم : شما هرطور نظر داريد مرا راهنمائى كنيد ، گفت :\r\nمن ميل دارم آن چه كه پيغمبر به شما مرحمت فرموده بگيريد و راضى شويد ، گفت :\r\nمن به اين راضى هستم . راوى گويد : جماعتى از انصار از جريان تقسيم غنائم حنين ناراضى بودند و سخنان زشتى بر زبان جارى كردند ، يكى از آنان گفت : اين مرد خويشاوندان و بنى اعمامش را بر ما انصار كه در يارى كردن او مشقت‌هاى فراوانى را ديديم ترجيح داد .\r\nهنگامى كه حضرت رسول صلى اللَّه عليه و آله از نيت انصار مطلع شد ، امر كرد آنان در يك جا اجتماع كنند ، و ديگران در جلسهء آنها شركت نداشته باشند ، پس از اين در حالى كه مقدارى خشمگين به نظر ميرسيد ، و علي عليه السّلام را نيز همراه خود داشت ، در اجتماع آنان شركت فرمود ، و در ميان مجلس در وسط مردم جلوس فرمود .\r\nدر اين هنگام گروه انصار را مخاطب قرار داده گفت : آيا شما در كنارهء حفره‌اى از آتش قرار نداشتيد و من نزد شما آمدم و خداوند بوسيلهء من شما را از افتادن در آتش نجات داد ، گفتند : آرى چنين است ، و ما منت خدا و رسول را قبول داريم و از اين نعمت و فضيلت سپاسگزاريم ، فرمود : من نزد شما آمدم در حالى كه همه با هم دشمن بوديد و خداوند بين شما را الفت و مودت قرار داد ، گفتند : آرى چنين است .\r\nپس از اين فرمود : من در حالى نزد شما آمدم كه عدد شما بسيار كم بود و خداوند بوسيلهء من شما را نيرو داد و بر جمعيت شما افزود ، پس از اين سكوت فرمود ، و بعد گفت : چرا جواب نميدهيد ؟ گفتند : جواب ميدهيم يا رسول اللَّه ! پدر و مادر ما فدايت باد ، منت شما را قبول داريم ، و از اين شرافت و فضيلت سپاسگزاريم .\r\nحضرت رسول صلّى اللَّه عليه و آله فرمود : ممكن است بگوئيد : شما را تكذيب كردند ، و از خانه و زندگي بيرونت نمودند ، ما شما را مكان داديم ، و گفتارت را تصديق كرديم ، و خوف را از شما بر طرف ساختيم ، و وسائل آسايش شما را فراهم نموديم ، در اين هنگام فرياد انصار بلند شد و بزرگان و مشايخ آنها به پا خواستند و دست و پاى او را\r\n\r\n","description":"","footnote":"","page_name":" 175 ","page_number":191},
  {"content":"\r\n\r\nبوسيدند .\r\nانصار گفتند : ما از خدا و رسولش رضايت داريم ، اينك اموال ما را هم اختيار داريد قسمت فرمائيد ، حضرت رسول فرمود : اى گروه انصار من براى اينكه عده‌اى را راضى داشته باشم ، و دل آنها را بدست بياورم مقدارى از اين اموال را به آنان بخشيدم ولى شما را به ايمان خودتان واگذار كردم .\r\nاى گروه انصار شما چگونه راضى نميشويد كه ديگران با گوسفندان و شتران باز گردند ، و شما به اتفاق رسول خدا مراجعت كنيد ، پس از اين فرمود : جماعت انصار از ياوران و افراد مورد اعتماد من هستند ، اگر همهء مردم به طرفى روانه و انصار به طرفى ، من به راه انصار خواهم رفت ، پروردگارا انصار و فرزندان انصار را مورد لطف و مرحمت خود قرار بده .\r\nمحمّد بن اسحاق گفت : از جمله سباياى حنين دختر حليمهء سعديه خواهر رضاعى پيغمبر بود ، هنگامى كه دختر حليمه نزديك حضرت رسول رسيد گفت : يا محمّد اينك خواهر شما اسير شده است ، راوى گويد : پيغمبر رداى خود را براى او پهن نمود و خواهر رضاعيش را روى آن نشانيد ، پس از آن به طرف او متوجه شد و از حالات او سؤال كرد ، دختر حليمه هنگامى كه مادرش پيغمبر را شير ميداد نسبت به حضرت رسول محبت ميكرد و از وى دلجوئى مينمود .\r\nگروهى از هوازن كه مسلمان شده بودند ، در جعرانه خدمت حضرت رسول رسيدند ، و گفتند : يا رسول اللَّه ! ما داراى اصل و نسب و عشيره هستيم ، و اكنون شما ميدانيد گرفتار مصيبت شده‌ايم ، اينك بر ما منت گذاريد ، تا خداوند بر شما منت نهد .\r\nدر اين هنگام زهير بن صرد ، كه سخنگو و خطيب آنها بود برخاست و عرض كرد : يا رسول اللَّه ، اگر ما حارث بن ابى شمر و نعمان بن منذر را شير داده بوديم ، و پس از اين ، گرفتار اين گونه بلاها شده بوديم ، آنها با فضل و كرم و عاطفه خود از ما ميگذشتند ، اكنون شما كه عزيزتر و بزرگوارتر از آنها هستى و اميد است ما را در تحت كفالت خود بگيريد زيرا كه ما كفيلى بهتر از شما سراغ نداريم .\r\n\r\n","description":"","footnote":"","page_name":" 176 ","page_number":192},
  {"content":"\r\n\r\nاينك خواهران حليمهء سعديه كه مرضعهء شما بود و زن‌هائى كه شما را تربيت و بزرگ كردند ، و دختران آنها در بند هستند و همهء آنان را اسير نموده‌اند ما اموال خود را از شما نميخواهيم ، و ليكن انتظار داريم زنان و كودكان ما را باز گردانيد .\r\nحضرت رسول صلّى اللَّه عليه و آله قبل از اين كه اين جماعت خدمتش برسند اموال و اسيران و سباياى هوازن را قسمت كرده بودند ، هنگامى كه دختر حليمه خواهر رضاعيش را ديدند و دختر حليمه در اين مورد مطالبى را عرض كردند ، پيغمبر فرمود : من و بنى عبد المطلب از قسمت خود گذشتيم و سهم خود را به شما برگردانديم ، و اما آنچه در ميان مسلمين تقسيم شده شما از آنان نزد من شفاعت كنيد .\r\nپيغمبر پس از اينكه نماز ظهر را ادا كردند ، دختر حليمه برخاست و براى مردم سخن گفت ، و جريان قضيه را در ميان نهاد ، و مردم هم در اين باره مطالبى گفتند ، در اين هنگام تمام مسلمين از سهم خود گذشتند مگر اقرع بن حابس و عيينة كه اين دو نفر از اعطاء سهم خود امتناع كردند ، و عرض كردند : يا رسول اللَّه ! اين مردم قبل از اين زنان ما را به اسارت گرفته بودند و ما اينك تلافى كرده‌ايم و زنان آنها را بعنوان اسارت در اختيار گرفته‌ايم .\r\nبعد از گفتار اين دو نفر پيغمبر بين آنان قرعه افكند ، و فرمود : پروردگارا سهم اين دو نفر را باطل نما ، پس از قرعه به يكى از آنان خادمى از بنى عقيل اصابت كرد ، و به ديگرى خادمى از بنى نمير رسيد ، اين دو نفر بعد از اين زنها را برگردانيدند و اين دو خادم را به جاى آنها پذيرفتند ، راوى گفت : اگر اين زنها در قرعه هم خارج نشده بودند حضرت رسول به خاطر دختر حليمه آنها را آزاد ميكرد ، و ليكن پيغمبر به وسيلهء قرعه ميخواست آن دو نفر با رضايت از سهم خود صرف نظر كنند .\r\nروايت شده كه حضرت رسول صلّى اللَّه عليه و آله فرمود : هر كس از حقوق خود صرف نظر نكند نسبت به هر فردى كه در اختيار گرفته شش فريضه بر او لازم است كه بايد آنها را\r\n\r\n","description":"","footnote":"","page_name":" 177 ","page_number":193},
  {"content":"\r\n\r\nانجام دهد ، در اين هنگام مسلمانان زنان و فرزندان هوازن را برگردانيدند ، راوى گفت : خواهر رضاعى پيغمبر در بارهء مالك بن عوف كه جنگ حنين را برپا كرده بود نيز شفاعت كرد ، پيغمبر اكرم فرمود : اگر او نزد من حاضر شود ، در امن و راحتى خواهد بود ، پس از اين مالك بن عوف خدمت آن جناب رسيد و حضرت اموال او را بوى برگردانيد ، و صد شتر هم به او مرحمت فرمود .\r\nابو سعيد خدرى گويد : هنگامى كه حضرت خاتم النبيين صلى اللَّه عليه و آله اموال را قسمت ميكردند و ما هم در خدمت او بوديم ، ناگهان ذو الخويصره تميمى پيدا شد و گفت :\r\nيا رسول اللَّه ! در تقسيم اموال جانب عدالت را مراعات كن ، حضرت فرمود : واى بر تو اگر من عدالت نداشته باشم پس كدام كس عادل خواهد بود ، تو در اظهار اين مطلب مرتكب زيان و ضرر شدى كه اين نسبت ناروا را به من دادى .\r\nعمر بن خطاب عرض كرد : يا رسول اللَّه ! اجازه فرما گردن اين مرد را بزنيم پيغمبر فرمود : او را به حال خود واگذاريد اين مرد اصحاب و رفقائى دارد كه در اداء نماز و داشتن روزه كوشش دارند ، و شما نماز و روزه خود را در مقابل نماز و روزه آنان به حساب نخواهيد آورد ، اين گروه قرآن را زياد خواهند خواند ، ولى از گردن‌هاى آنها تجاوز نخواهد كرد ، اين جماعت از اسلام بيرون ميروند همچنان كه تير از كمان خارج ميگردد ، مردى سياه در آينده پيدا خواهد شد كه بازوى او مانند پستان زن و يا پارهء گوشت مىباشد كه همواره در حال حركت است و اين مرد به اتفاق جماعتى بر عليه بهترين جماعتى از مردم قيام خواهند كرد .\r\nابو سعيد گويد : من شهادت مىدهم كه اين حديث را از حضرت رسول شنيدم و نيز گواهى مىدهم كه على بن ابى طالب با اين گروه جنگ كرد ، و من هم در خدمت آن جناب بودم ، و امر كرد اين مرد را آوردند ، و علامتى را كه پيغمبر فرمودند من در آن مرد مشاهده كردم - اين روايت را بخارى در صحيح خود نقل كرده است .\r\nاهل سير گفته‌اند : پس از اين جريان حضرت رسول صلّى اللَّه عليه و آله سوار شدند و مردم در دنبال وى حركت كردند و ميگفتند : يا رسول اللَّه ! غنائم ما را در بين ما تقسيم\r\n\r\n","description":"","footnote":"","page_name":" 178 ","page_number":194},
  {"content":"\r\n\r\nكن و در اين مورد آن حضرت را در فشار قرار دادند تا آنگاه كه آن جناب ناچار شد در زير درختى فرود آمد ، و ردايش را هم از روى دوشش برداشته بودند .\r\nبعد از اينكه پيغمبر در زير درخت جا گرفتند فرمودند : اى مردم رداى مرا به من برگردانيد ، به خداوند قسم اگر به اندازهء درختان اين بيابان گوسفند داشتم همه را بين شما تقسيم ميكردم ، و شما هم مرا بخيل و ترسو نميدانستيد ، و در اين هنگام كنار شترى قرار گرفتند ، و از كوهان او مقدارى پشم برداشتند و او را بين دو انگشت قرار دادند ، و گفتند : اى مردم به پروردگار سوگند من به اندازهء اين پشم از اين غنائم تصرف نكرده‌ام ، و حتى خمس غنائم كه به من تعلق دارد نيز گذشتم .\r\nاينك آنچه از همديگر تصرف كرده‌ايد برگردانيد ، زيرا كه مكر و خيانت نسبت به همديگر ، بسيار زشت و ننگ است ، و موجب دخول در آتش و رسوائى در روز قيامت خواهد بود ، در اين هنگام مردى از انصار خدمت پيغمبر آمد و عرض كرد : من اين مقدار نخ را برداشته‌ام تا پالان شتر خود را اصلاح كنم ، فرمود : من از حق خود گذشتم آن مرد انصارى گفت : هر گاه مطلب چنين باشد من احتياجى به اين ندارم ، و پس از اين او را از دست خود افكند .\r\nبعد از اين جريان حضرت رسول صلّى اللَّه عليه و آله در ذى القعده از جعرانه بيرون شدند و به مكه آمدند ، و پس از انجام عمره به طرف مدينه حركت كردند ، و معاذ بن جبل را به جاى خود در مكه گذاشتند ، محمد بن اسحاق گويد : عتاب بن اسيد را با معاذ بن جبل در مكه گذاشتند ، تا معاذ به مردم قرآن بياموزد و تعليمات دينى به آنان بدهد ، و در اين سال عتاب بن اسيد بر اعمال حج مردم نظارت داشت ، و پيغمبر تا ماه رجب در مدينه اقامت كردند .\r\n\r\n","description":"","footnote":"","page_name":" 179 ","page_number":195},
  {"content":"\r\n\r\n\r\n48 ( غزوهء تبوك )\r\nپس از جنگ طائف كه حضرت رسول صلّى اللَّه عليه و آله به مدينه مراجعت كردند ، براى جنگيدن با روميان خود را آماده ساختند ، و از تمام قبائل عرب كه دين مقدس اسلام را پذيرفته بودند براى شركت در اين غزوه دعوت نمودند ، و به عتاب بن اسيد عامل خود در مكه دستور دادند كه اهالى مكه را در اين امر ترغيب كند .\r\nبعد از اين مقدمات در ماه رجب آماده گرديدند كه از مدينه بيرون شوند ، و در اين هنگام براى مردم خطبه خواندند و حمد و ثناى پروردگار را به جا آوردند ، و مردم را به مواسات و طرفدارى از ضعفاء و انفاق در راه خداوند ترغيب و تحريص كردند .\r\nدر اين روز گروهى از اصحاب مقدارى از اموال خود را انفاق كردند ، كه از جمله آنان عثمان بن عفان بود ، وى مقدارى طلا آورد و در دامن پيغمبر ريخت ، و پيغمبر از اين انفاق مقدارى به ضعفا بخشيد و آن‌ها را براى شركت در جنگ تجهيز فرمود ، و پس از او عباس بن عبد المطلب مقدارى انفاق كرد ، و بعد از وى انصار رو آوردند ، و آنان هم مقدارى از اموال خود را واگذار كردند ، و همچنين عبد الرحمن و زبير و طلحه و گروهي از منافقين هم براى ريا و تظاهر در اين امر شركت داشتند .\r\nحضرت خاتم النبيين صلّى اللَّه عليه و آله لشكريان خود را در « ثنية الوداع » جمع كرد ، و گروهى از مهاجرين و قبائل عرب و بنى كنانه و اهل تهامه و مزينه و جهينه و طى و تميم در لشكر پيغمبر شركت داشتند .\r\nحضرت رسول امير المؤمنين را به جاى خود در مدينه گذاشتند و فرمودند :\r\nنبايد مدينه از من و شما خالى باشد ، و سپس به طرف « تبوك » حركت كردند ، پرچم مهاجرين را به زبير بن عوام دادند ، و ميمنهء سپاه خود را به طلحه و ميسره را به\r\n\r\n","description":"","footnote":"","page_name":" 180 ","page_number":196},
  {"content":"\r\n\r\nعبد الرحمن بن عوف واگذار نمودند .\r\nپيغمبر صلّى اللَّه عليه و آله بسير خود ادامه دادند تا به محلى بنام « جرف » رسيدند و در آنجا فرود آمدند ، در اين هنگام عبد اللَّه بن ابى بدون اجازه از حضرت رسول از لشكر جدا شد و مراجعت كرد ، پيغمبر فرمود : خداوند مرا كفايت مىكند و او ما را در مقابل كفار تأييد كرده و مؤمنين را يارى خواهد كرد و بين آنها ايجاد محبت و الفت مينمايد .\r\nهنگامى كه پيغمبر در جرف اقامت داشتند ، امير المؤمنين خدمت آن جناب رسيد و گفت : يا رسول اللَّه ! قريش گمان ميكنند شما از من ناراحتى و عدم رضايت داريد ، و از اين جهت مرا در مدينه گذاشته‌اى ، پيغمبر فرمود : امت‌هاى انبياء همواره پيغمبران خود را اذيت ميكردند ، آيا شما رضايت نداريد كه از من بمنزلهء هارون در نزد موسى باشى ؟ .\r\nامير المؤمنين عليه السّلام فرمود : به اين امر راضى هستم ، پس از اين به مدينه مراجعت كرد ، و حضرت رسول صلّى اللَّه عليه و آله در ماه شعبان به « تبوك » وارد شدند ، و تا مقدارى از ماه رمضان هم در آنجا اقامت كردند ، و در اين هنگام « يحنة بن روبة » صاحب « ايله » خدمت پيغمبر رسيدند ، و جزيه دادند و حضرت رسول هم در اين مورد معاهده‌اى با وى بستند ، و قراردادهائى هم با اهل « جرباء » و « اذرح » گذاشتند .\r\nهنگامى كه پيغمبر در تبوك بودند ، ابو عبيدهء جراح را با زنباع بن روح جذامى به طرف گروهى از جذام فرستادند ، و مقدارى از نفائس اموال و چند نفر اسير از آن قبيله گرفتند ، و سعد بن عباده را به سوى جماعتى از بنى سليم و گروهى از « بلى » روانه كردند ، و آنها از مسلمين فرار كردند ، و خالد بن وليد را به طرف « اكيدر » رئيس دومة الجندل فرستاد و به او فرمود : خداوند اكيدر را به صيد بقر مشغول خواهد كرد و بدست شما گرفتار مىشود .\r\nخالد به اتفاق يارانش به طرف دومة الجندل رفتند ، و در شبى كه ماه در آسمان\r\n\r\n","description":"","footnote":"","page_name":" 181 ","page_number":197},
  {"content":"\r\n\r\nميدرخشيد و فضا كاملا روشن بود به حصن اكيدر رسيدند ، در اين هنگام گاوى آمد و با شاخهاى خود در حصار او را كوبيد ، اكيدر در اين وقت با دو زن به شراب خوردن مشغول بود ، و از كوبيده شدن در حصن ناراحت شد ، و به اتفاق برادرش حسان و گروهى از خانواده‌اش از حصار بيرون شد ، و در جستجوى آن گاو برآمد .\r\nخالد بن وليد قبلا در گوشه‌اى پنهان شده بود ، و انتظار فرصت را ميكشيد تا بر وى دست پيدا كند ، در اين هنگام كه اكيدر دنبال گرفتن گاو روان شده بود ، ناگهان به خالد بن وليد برخورد كرد و بلافاصله دستگير شد و برادرش هم بدست مسلمين كشته گرديد ، و ياران او هم داخل حصن شدند و در را بستند .\r\nاكيدر را در حالى كه قبائى كه از طلا بافته شده در برداشت ، دستگير كردند و او را به طرف در حصار آوردند ، وى به اصحاب خود گفت در را باز كنيد و ليكن آنان امتناع كردند ، اكيدر گفت : به من اجازه دهيد وارد حصن گردم و در را به روى شما بگشايم ، پس از اينكه از وى عهد و پيمانى گرفتند او را رها كردند .\r\nاكيدر داخل حصار شد ، و درب را به روى خالد و ياران او گشود ، و از آنها پذيرائى كرد و سپس هشتصد گوسفند و دو هزار شتر و چهار صد زره و چهار صد نيزه و پانصد شمشير به خالد داد ، و او هم اين هدايا را خدمت حضرت رسول صلّى اللَّه عليه و آله آورد ، و پيغمبر جزيه از وى پذيرفت و با او صلح كرد ، و جانش را نيز در محافظت گرفت .\r\nبيهقى در دلائل النبوة از عروه روايت كرده كه او گفت : هنگامى كه رسول اللَّه صلّى اللَّه عليه و آله با مسلمين از تبوك مراجعت ميكرد و در راه مدينه بسير خود ادامه ميداد ، گروهى از اصحاب او اجتماعى كردند ، و تصميم گرفتند كه آن جناب را در يكى از گردنه‌هاى بين راه بطور مخفيانه از بين ببرند ، و در نظر داشتند كه با آن حضرت از راه عقبه حركت كنند .\r\nپيغمبر اكرم از اين تصميم خائنانه مطلع شد و فرمود : هر كس ميل دارد از راه بيابان برود زيرا كه آن راه وسيع است و جمعيت به آسانى از آن ميگذرد ، حضرت رسول هم از راه عقبه كه منطقهء كوهستانى بود به راه خود ادامه داد ، و ليكن آن چند\r\n\r\n","description":"","footnote":"","page_name":" 182 ","page_number":198},
  {"content":"\r\n\r\nنفر كه اراده قتل پيغمبر را داشتند براى اين كار مهيا شدند ، و صورتهاى خود را پوشانيدند و جلو راه را گرفتند .\r\nحضرت رسول امر فرمود ، حذيفة بن يمان و عمار بن ياسر در خدمتش باشند ، و به عمار فرمود : مهار شتر را بگيرد و حذيفه هم او را سوق دهد ، در اين هنگام كه راه ميرفتند ناگهان صداى دويدن آن جماعت را شنيدند ، كه از پشت سر حركت ميكنند و آنان حضرت رسول را در ميان گرفتند و در نظر داشتند قصد شوم خود را عملى كنند .\r\nپيغمبر اكرم از اين جهت به غضب آمد ، و به حذيفه امر كرد كه آن جماعت منافق را از آن جناب دور كند ، حذيفه به طرف آنها حمله كرد و با عصائى كه در دست داشت ، بر صورت مركب‌هاى آنها زد و خود آنها را هم مضروب كرد ، و آنها را شناخت ، پس از اين جريان خداوند آنها را مرعوب نمود و آنها فهميدند كه حذيفه آنان را شناخته و مكرشان آشكار شده است ، و با شتاب و عجله خودشان را به مسلمين رسانيدند و در ميان آنها داخل شدند .\r\nبعد از رفتن آنها حذيفه خدمت حضرت رسول رسيد ، و پيغمبر فرمود : حركت كنيد ، و با شتاب از عقبه خارج شدند ، و منتظر بودند تا مردم برسند ، پيغمبر اكرم فرمود : اى حذيفه شما اين افراد را شناختيد ؟ عرض كرد : مركب فلان و فلان را شناختم ، و چون شب تاريك بود ، و آن‌ها هم صورت‌هاى خود را پوشيده بودند لذا از تشخيص آنها عاجز شدم .\r\nحضرت فرمود : فهميديد كه اينها چه قصدى داشتند ؟ و در نظر داشتند چه عملى انجام دهند ؟ گفتند : مقصود آنان را ندانستيم ، گفت : اين جماعت در نظر گرفته بودند از تاريكى شب استفاده كنند و مرا از كوه به زير اندازند ، عرض كردند :\r\nيا رسول اللَّه ! امر كنيد تا مردم گردن آنها را بزنند ، فرمود : من دوست ندارم مردم بگويند كه محمد اصحاب خود را متهم مىكند و آنها را ميكشد ، شما هم اين موضوع را نديده بگيريد و ابراز نكنيد .\r\n\r\n","description":"","footnote":"","page_name":" 183 ","page_number":199},
  {"content":"\r\n\r\nاعمش گويد : اين جماعت دوازده نفر بودند كه هفت تن آنها از قريش بشمار ميرفتند ، راوى گويد : حضرت رسول هنگامى كه به مدينه وارد ميشدند ابتداء نزد حسنين عليهما السّلام ميرفتند ، و آنها را در بر ميگرفتند ، و مسلمين هم پيرامون وى را اجتماع ميكردند و پس از اين به خانه فاطمه سلام اللَّه عليها وارد ميگرديد ، اصحاب در خانه مىنشستند و هر گاه پيغمبر از منزل خارج ميشد به اتفاق آن جناب حركت مىنمودند و آنگاه كه به خانه برميگشت از اطرافش پراكنده ميشدند .\r\nابو حميد ساعدى گفت : به اتفاق حضرت رسول صلى اللَّه عليه و آله از تبوك مراجعت كرديم و هنگامى كه نزديك مدينه رسيديم ، فرمود : اين سرزمين طهارت و پاكيزگى است و اين كوه احد است كه ما را دوست دارد و ما هم او را دوست داريم .\r\nاز انس بن مالك روايت شده كه حضرت رسول هنگامى كه نزديك مدينه رسيدند فرمودند : در اين جا مردمانى بودند كه آنان همواره با شما بودند ، و شما به هر جا كه قدم گذاشتيد با شما همكارى ميكردند ، عرض كردند : يا رسول اللَّه ! اين مردمان كه در مدينه بودند ، و با لشكر حركت نكردند ، فرمود ، آرى آنان در مدينه ماندند و ليكن اقامت آنها از جهت عذر بود ، و الا دلهاى آن جماعت با شما بود ، تبوك آخرين غزوات پيغمبر اكرم بود ، و عبد اللَّه بن ابى بعد از مراجعت حضرت رسول درگذشت .\r\n\r\nنزول سوره برائة\r\nدر سال نهم هجرت سورهء براءة نازل شد ، و حضرت رسول ابو بكر را طلبيد و سورهء برائة را به او داده و فرمود : آيات شريفهء اين سوره را در مكه براى مردم بخواند ، هنگامى كه ابو بكر طبق فرمان پيغمبر به طرف مكه حركت كرد و مقدارى هم راه پيمود ، جبرئيل حضور حضرت رسول رسيد و گفت : مأمور تبليغ اين آيات بايد خودت و يا يكى از افراد خاندانت باشد .\r\nپس از اين پيغمبر امير المؤمنين را طلبيد ، و او را بر ناقه « عضباء » شتر مخصوص خود سوار كرد و فرمود : هر چه زودتر خود را به ابو بكر برسان و آيات را از وى بگير\r\n\r\n","description":"","footnote":"","page_name":" 184 ","page_number":200},
  {"content":"\r\n\r\nو در موسم براى مردم قرائت كن ، على عليه السّلام به راه خود ادامه داد تا به ابو بكر رسيد و جريان را به او گفت و نامه را با آيات از وى گرفت ، ابو بكر گفت آيا در بارهء من آيه‌اى نازل شده كه مرا از اين مأموريت باز داشته است .\r\nامير المؤمنين عليه السّلام فرمود : در بارهء شما آيه‌اى نازل نشده و ليكن اين آيات را جز پيغمبر و من ديگرى نبايد تبليغ كند ، علي عليه السّلام آيات را از وى گرفت و به طرف مكه به راه خود ادامه داد ، و وارد آن شهر شد ، و آيات برائة را روز عيد و ايام تشريق كه هنگام اجتماع مردم بود به آنان رسانيد .\r\nپيغمبر صلّى اللَّه عليه و آله به امير المؤمنين فرمان داده بود ، كه به مشركين ابلاغ كند ، پس از اين داخل مسجد الحرام نگردند ، و مردم برهنه و عريان كعبه را طواف نكنند ، و كليهء قراردادهاى پيغمبر با مشركين و غير آنها پس از چهار ماه لغو است ، و بعد از گذشت اين مدت آنان را هر جا ديدند خواهند كشت ، و آيه شريفه  فَإِذَا انْسَلَخَ الْأَشْهُرُ الْحُرُمُ  تا آخر ناظر به اين جريان است .\r\nراوى گفت : هنگامى كه علي بن ابى طالب عليه السّلام وارد مكه شد شمشير خود را از غلاف بيرون كشيد و فرمود : به خداوند قسم هر كس امروز بخواهد برهنه طواف كند او را با اين شمشير خواهم كشت ، مردم پس از اين مجبور شدند لباس بپوشند و طواف كنند .\r\n\r\nرسيدن عروة بن مسعود ثقفى به حضور حضرت رسول صلّى اللَّه عليه و آله\r\nابان بن عثمان گويد : عروة بن مسعود ثقفى مسلمان شد و به حضور پيغمبر رسيد ، و پس از مدتى از آن جناب اجازه خواست تا به طرف خانواده و خويشاوندانش مراجعت كند ، حضرت فرمود : من بيمناكم خويشاوندانت تو را بكشند ، عرض كرد : اگر افراد قبيلهء من مرا در خواب به بينند از خواب بيدارم نخواهند كرد .\r\nدر اين هنگام پيغمبر او را اجازه فرمود ، و او به طرف طائف حركت كرد ، و خويشاوندانش را به اسلام دعوت نمود ، و آنان را نصيحت و اندرز داد ، ولى افراد خانواده‌اش گفتار او را قبول نكردند ، و سخنان زشت و ناروائى را بر زبان\r\n\r\n","description":"","footnote":"","page_name":" 185 ","page_number":201},
  {"content":"\r\n\r\nراندند و او را اذيت و آزار كردند ، عروة بن مسعود ، هنگام طلوع فجر از خواب برخاست اذان و شهادتين را بر زبان جارى كرد ، در اين وقت ناگهان تيرى به طرف او آمد و او را از پا درآورد .\r\nپس از كشته شدن عروة بن مسعود گروهى از اشراف ثقيف خدمت حضرت رسول صلى اللَّه عليه و آله رسيدند ، و مسلمان شدند ، پيغمبر هم آنان را گرامى داشت ، و از آنها پذيرائى شايانى كرد ، و عثمان بن ابى العاص بن بشر را كه مقدارى از قرآن را ياد گرفته بود امير آن قوم قرار داد ، و در خبر وارد شده كه عثمان بن ابى العاص عرض كرد : يا رسول اللَّه ! شيطان بين نماز و قرائت من حائل مىشود ، پيغمبر فرمود : آن شيطان را « خنزب » ميگويند ، و هر گاه ترسى از وى برايت حاصل شد ، از او به خداوند پناه بر و آب دهانت را سه بار به طرف چپ بريز ، وى گفت : من اين كارها را كردم و خداوند او را از من دفع كرد . ( اين حديث را مسلم بن حجاج در صحيح خود روايت كرده ) .\r\n\r\nمسلمان شدن قبائل عرب\r\nپس از اينكه عشيرهء ثقيف مسلمان شدند ، نمايندگان عشائر و قبائل عرب خدمت حضرت رسول صلّى اللَّه عليه و آله رسيدند ، و دين مقدس اسلام را قبول كردند ، همان گونه كه خداوند فرمود :  يَدْخُلُونَ فِي دِينِ اللَّهِ أَفْواجاً  ، عطارد بن حاجب بن زراره با جماعتى از اشراف بنى تميم كه از جمله آنان اقرع بن حابس ، و زبرقان بن بدر ، و قيس بن عاصم ، و عيينة بن حصن فزارى ، و عمرو بن اهتم حضور حضرت رسول رسيدند ، اقرع و عيينة قبل از اين در فتح مكه و جنگ حنين و طائف هم در خدمت پيغمبر حضور داشتند .\r\nهنگامى كه نمايندگان بنى تميم آمدند اين دو نفر هم در معيت آنها حضور پيغمبر رسيدند ، و پيغمبر هم به آنان احترام گذاشت و آنها را در پناه خود گرفت و از كسانى كه خدمت حضرت رسول رسيدند جماعتى از بنى عامر بودند كه از جملهء آنان عامر بن طفيل و اربد بن قيس برادر امى لبيد بن ربيعه بود ، عامر بن اربد\r\n\r\n","description":"","footnote":"","page_name":" 186 ","page_number":202},
  {"content":"\r\n\r\nگفت : من او را - يعنى حضرت رسول - مشغول ميكنم و وى را متوجه خود ميسازم تو ناگهان با شمشير به او حمله كن .\r\nچون خدمت حضرت رسول رسيدند ، عامر گفت : يا محمّد با من محبت و دوستى كن ، پيغمبر فرمود : تا به خداوند و رسول ايمان نياورى اين امر ممكن نيست ، پس از اينكه پيغمبر از پذيرفتن گفته‌هاى او امتناع فرمود گفت : به خداوند سوگند مدينه را از سواره و پياده پر خواهم كرد .\r\nهنگامى كه عامر بن طفيل از خدمت پيغمبر بيرون شد ، حضرت فرمود : خداوندا مرا از شر و مكر او كفايت كن ، بعد از خروج آن دو نفر از خدمت نبى اكرم ، عامر بن اربد گفت : چرا دستور مرا در بارهء او اجرا نكردى ؟ اربد گفت : هر گاه قصد كردم فرمان شما را اجرا كنم ، شما ميان من و محمّد فاصله ميشدى ، آيا من شما را با شمشير ميزدم ؟ ! .\r\nپس از اينكه عامر بن طفيل از مدينه بيرون شد ، و به محل خود ميرفت ، پروردگار در بين راه طاعون را بر وى مسلط ساخت و او را از بين برد ، اصحابش او را دفن كردند و به ولايات خود برگشتند ، و بعد از مردن عامر خداوند بوسيله صاعقه اربد و شتر او را سوزانيد .\r\nدر كتاب ابان بن عثمان آمده كه اين دو نفر بعد از غزوهء بنى نضير خدمت پيغمبر رسيدند ، راوى گويد : عامر در هنگام مرگ ميگفت : اين مرض شتران جوان است كه به من اصابت كرده و من هرگز از اين مرض رهائى نخواهم يافت ، و در خانه زن سلوليه خواهم مرد ، ابان گويد : حضرت رسول در بارهء عامر و اربد ميفرمود :\r\nخداوندا در مقابل اين‌ها دو نفر سوار عرب را به من برسان ، پس از اين زيد بن مهلهل طائى معروف بزيد الخيل و عمرو بن معديكرب حضور پيغمبر رسيدند .\r\n\r\nآمدن عدى بن حاتم به خدمت حضرت رسول صلّى اللَّه عليه و آله\r\nاز جمله كسانى كه خدمت نبى اكرم رسيدند ، جماعتى از قبيلهء « طى » بودند كه از جملهء آنان زيد الخيل و عدى بن حاتم بشمار ميرفتند ، پيغمبر اسلام را بر\r\n\r\n","description":"","footnote":"","page_name":" 187 ","page_number":203},
  {"content":"\r\n\r\nاين جماعت عرضه داشت ، و آنان هم اسلام را قبول كردند ، و از روى صدق و صفا مسلمان شدند و حضرت رسول زيد الخيل را « زيد الخير » نام گذاشتند ، و مقدارى زمين و اشجار هم به او واگذاشته و در اين مورد قراردادى هم با وى نوشتند .\r\nهنگامى كه زيد از نزد پيغمبر بيرون شد و بسوى خويشاوندانش حركت كرد ، حضرت فرمود : زيد از تب مدينه نجات پيدا نخواهد كرد ، وى موقعى كه به نجد رسيد در محلى بنام « فرده » گرفتار تب و مرض شد ، و فوت نمود ، و زنش نامه‌هاى پيغمبر را كه در اختيار زيد بود سوزانيد .\r\nمحمّد بن اسحاق گويد : عدى بن حاتم از مسلمين فرار كرد ، ولى خواهرش به اسارت افتاد ، و او را خدمت پيغمبر آوردند ، حضرت رسول بر او منت نهاد و او را لباس پوشانيد و مقدارى نفقه نيز به وى مرحمت كرد خواهر عدى پس از اين از مدينه بيرون شد و با كاروانى به طرف شام رفت ، و برادرش را واداشت تا حضور پيغمبر اكرم برسد ، عدى بن حاتم خدمت حضرت رسول صلّى اللَّه عليه و آله رسيدند و مسلمان شدند ، و پيغمبر هم از وى احترام كرد و او را روى و سادهء نشانيد .\r\n\r\nرسيدن عمرو بن معد يكرب خدمت پيغمبر اكرم\r\nعمرو بن معد يكرب خدمت پيغمبر رسيد و اسلام اختيار كرد ، پس از اين روزى نظرش به ابو عثعث خثعمى افتاد و از گردن او گرفت تا حضور حضرت رسول رسانيد و گفت : اين فاجر پدرم را كشته است اينك مرا اجازه دهيد تا انتقام بگيرم ، پيغمبر فرمود : اسلام جريان جاهليت را از بين برده ، و شما نميتوانيد از وى قصاص بگيريد .\r\nدر اين هنگام عمرو ناراحت شد و از اسلام برگشت و بار ديگر در سلك كفار و مشركين درآمد ، و پس از خروج از مدينه بر گروهى از بنى حارث حمله آورد و اموال آنان را بغارت برد ، حضرت رسول علي بن ابى طالب را به بنى زبيد فرستاد و او را بر مهاجرين امير نمود ، و خالد بن وليد را با جماعتى از اعراب به طرف « جعفى » فرستادند و فرمودند : هر گاه اين دو گروه بهم رسيدند امارت لشكر در\r\n\r\n","description":"","footnote":"","page_name":" 188 ","page_number":204},
  {"content":"\r\n\r\nاختيار علي بن ابى طالب باشد .\r\nعلي عليه السّلام طبق فرمان پيغمبر حركت كردند ، و مقدمهء لشكر خود را به خالد بن سعيد بن عاص دادند ، هنگامى كه بنو زبيد مسلمانان را ديدند به عمرو گفتند : يا ابا ثور اكنون با اين جوان قرشى چه ميكنى ؟ و اگر وى از تو خراج و جزيه طلب كند چه كارى انجام ميدهى ؟ عمرو گفت : وى هنگامى كه با من برخورد كند ميفهمد كه با وى چه عملى انجام خواهم داد .\r\nامير المؤمنين عليه السّلام به طرف عمرو بيرون شد و فريادى كشيد ، عمرو از ميدان مبارزه فرار كرده و برادرش با برادرزاده‌اش كشته شدند ، و زن او « ركانه » نام داشت به اسارت افتاد و زنان ديگرى هم اسير شدند ، و علي عليه السّلام هنگام مراجعت خالد ابن سعيد را در آنجا گذاشت تا از آنان زكات بگيرد ، و فرمود : هر كس از فراريان برگشت و مسلمان شد او را پناه ده .\r\nعمرو بن معديكرب برگشت و از خالد بن سعيد اذن ورود خواست ، خالد اجازهء ملاقات داد و او بار ديگر مسلمان شد و از خالد استخلاص زنان و فرزندان خود را طلبيد ، و او هم زنان و كودكان را برگردانيد .\r\nامير المؤمنين عليه السّلام از ميان اسيران كنيزى براى خود انتخاب كرده بود ، خالد بن وليد از اين جهت ناراحت شد و بريدهء اسلمى را خدمت حضرت رسول فرستاد و گفت : به پيغمبر برسان كه علي بن ابى طالب از ميان اسيران براى خود كنيزى را انتخاب كرده است ، بريده آمد و جريان را به پيغمبر عرض كرد ، و نامهء خالد را هم به حضرت رسول داد .\r\nدر اين هنگام كه بريده مشغول خواندن نامه بود آثار خشم و غضب از چهرهء حضرت نمايان بود ، بريده عرض كرد : يا رسول اللَّه ! اگر هر كس بخواهد طبق ميل خود عمل كند ، غنيمت و قسمت ديگران از بين ميرود ، پيغمبر فرمود : يا بريده ! آيا تو هم با علي بن ابى طالب منافق‌شده‌اى ، و او را در دل دشمن گرفته‌اى ؟ از\r\n\r\n","description":"","footnote":"","page_name":" 189 ","page_number":205},
  {"content":"\r\n\r\nغنائم مسلمين آنچه براى من شايسته است براى او هم شايسته است .\r\nاينك علي بن ابى طالب از همهء مردمان نسبت به تو و خويشاوندانت مهربان‌تر است ، و او بهترين كسي است كه پس از خود در ميان شما خواهم گذاشت اكنون از بغض و دشمنى علي دورى كن تا خداوند بر بشما غضب نكند .\r\nبريده گويد : پس از استماع اين سخنان آرزو كردم كاش زمين از هم ميشكافت و مرا فرو ميبرد ، به حضرت عرض كردم : من به خداوند از خشم و غضب او و شما پناه ميبرم ، اينك يا رسول اللَّه ! از خداوند براى من طلب مغفرت كنيد ، من ديگر علي را مورد بغض قرار نخواهم داد ، و در بارهء او جز خير و خوبى چيزى نخواهم گفت ، پيغمبر هم از وى گذشت كردند و از پروردگار براى او طلب آمرزش نمودند بريده گفت : پس از اين فرمايشات با علي بن ابى طالب از همه بيشتر دوستى و الفت گرفتم و بعد از خدا و رسول به وى علاقه داشتم .\r\n\r\nمباهلهء نصاراى نجران با حضرت رسول صلّى اللَّه عليه و آله\r\nگروهى از نصاراى نجران كه در حدود ده نفر بودند خدمت حضرت رسول صلى اللَّه عليه و آله رسيدند ، اين جماعت از اشراف و بزرگان و رؤساى آنان بشمار ميرفتند .\r\nسه نفر از اين عده سمت رياست و زعامت بر نصارى را داشتند كه از آن جمله « عاقب » بود كه امير اين قوم بشمار ميرفت و مورد مشورت آنها قرار ميگرفت ، و نصارى از آراء و نظريات وى استفاده ميكردند و نام اين مرد « عبد المسيح » بود .\r\nدوم شخصى بود كه او را « سيد » ميگفتند ، و اين مرد عنوان سرپرستي اين گروه را داشت و نامش « ايهم » بود ، سومى ابو حارثة بن علقمة اسقف نصارى كه عالم و پيشواى و رئيس مدارس مسيحيان نجران بودند ، اين مرد در ميان جماعت نصارى شخصيت فوق العاده‌اى داشت و مورد احترام و تكريم آنها بود ، پادشاهان روم براى وى معابدى درست كرده بودند و براى علم دانش وى او را عزت و احترام نموده و از وى تجليل ميكردند .\r\nهنگامى كه اين جماعت از محل خود حركت كردند ؛ ابو حارثه بر استرى\r\n\r\n","description":"","footnote":"","page_name":" 190 ","page_number":206},
  {"content":"\r\n\r\nسوار بود ، و برادرش كرز هم در كنار او حركت ميكرد ، و بشر بن علقمه نيز آنها را همراهى مينمود ، در اين هنگام كه به طرف پيغمبر مىآمدند ناگهان استر ابو حارثه به زمين افتاد ، كرز گفت : هلاك باد خائن ، مقصودش از اين جمله حضرت رسول صلى اللَّه عليه و آله بود .\r\nابو حارثه گفت : هلاكت و نابودى در خور تو خواهد بود ، علقمه اظهار داشت چرا من هلاك گردم ؟ گفت : به خداوند سوگند اين همان پيغمبرى است كه ما انتظار آن را مىكشيديم ، كرز گفت : چرا از وى متابعت نميكنى ؟ ابو حارثه اظهار كرد :\r\nما از اين قوم جز اظهار محبت چيزى نديده‌ايم ، و اينان در تعظيم و تكريم ما كوشيده‌اند .\r\nگروه نصارى با اين پيغمبر مخالفت ميكنند ، و اگر من به او ايمان بياورم نصارى از من برميگردند ، كرز هنگامى كه اين سخنان را از برادرش شنيد در دم مسلمان شد ، در اين هنگام مركب خود را به راه انداخت و ابيات ذيل را خواند :\r\n إليك تغد و قلقا و ضينها * معترضا في بطنها جنينها\r\nمخالفا دين النصارى دينها \r\nراوى گويد : نصاراى نجران هنگام عصر خدمت حضرت رسول صلّى اللَّه عليه و آله رسيدند و لباسهاى فاخر و گرانبهائى در بر داشتند و اين جماعت با طرز مخصوصى كه در ميان اعراب رسميت نداشت در نزد پيغمبر حاضر شدند ابو بكر عرض كرد : يا رسول اللَّه پدرم و مادرم فدايت گردد ، شما نيز لباس مخصوصى را كه از طرف قيصر هديه شده است در بر كنيد تا اين گروه نصارى شما را در آن لباس زيبا مشاهده كنند .\r\nراوى گفت : پس از اين كه نصرانيان در نزد آن جناب حاضر شدند ، ابتداء بر آن حضرت سلام كردند ، پيغمبر جواب سلام آنان را نفرمود و با آنها سخن نگفت ، نصارى از اين جريان ناراحت شدند و در دنبال عثمان بن عفان و عبد الرحمن بن عوف به راه افتادند .\r\nدر اين هنگام عثمان و عبد الرحمن در ميان گروهى از مهاجرين بودند ، نصرانيان\r\n\r\n","description":"","footnote":"","page_name":" 191 ","page_number":207},
  {"content":"\r\n\r\nپس از اينكه در نزد اين دو نفر حاضر شدند اظهار نمودند : پيغمبر شما براى ما نامه‌اى نوشت و ما هم دعوت او را اجابت كرديم ، هنگامى كه در مجلس وى وارد شديم ابتداء بر وى سلام نموديم و ليكن او جواب سلام را بر نگردانيد ، و ما هم با وى سخن نگفتيم اكنون نظر شما در اين باره چيست ؟ .\r\nعثمان و عبد الرحمن به على بن ابى طالب گفتند : يا ابا الحسن نظر شما در اين موضوع چگونه است ؟ ، حضرت فرمود : عقيده من اين است كه اين جماعت از اين هيئت و لباس و زيورهائى كه اكنون در بر دارند بيرون شوند و پس از آن خدمت حضرت رسول صلّى اللَّه عليه و آله حاضر گردند .\r\nعلماى نصارى طبق دستور امير المؤمنين عليه السّلام عمل كردند ، و پس از اين در نزد حضرت خاتم النبيين صلّى اللَّه عليه و آله حضور بهم رسانيدند ، ابتداء بر آن جناب سلام كردند و در اين مرتبه جواب سلام خود را شنيدند حضرت رسول فرمود : به خداوندى كه مرا براستى برانگيخت سوگند ياد ميكنم ، اين جماعت در مرتبه اولى كه در نزد من حاضر شدند ، شيطان را در ميان آنان مشاهده كردم .\r\nنمايندگان نصارى در اين هنگام با حضرت رسول بگفتگو پرداختند و در موضوعات مختلف بحث كردند ، اسقف گفت : نظر شما در بارهء « مسيح » چيست ؟\r\nپيغمبر فرمود : او بنده خداوند و فرستادهء اوست ، وى در موضوع حضرت مسيح به مجادله پرداخت و ميان پيغمبر و اسقف مطالب مختلفى رد و بدل شد .\r\nدر اين موقع كه در بارهء خصوصيات حضرت عيسى عليه السّلام گفتگو ميشد از طرف پروردگار هفتاد آيه از سورهء مباركهء آل عمران نازل شد ، نصارى اظهار داشتند : ما فردا با شما مباهله خواهيم كرد ، ابو حارثه به علماى نصارى گفت : اگر فردا محمد با فرزندان و خويشاوندان خود در مباهله حاضر شد شما از وى حذر كنيد و اگر چنانچه با اصحاب و ياران خود آمد با او مباهله نمائيد ابان گويد : روز بعد حضرت رسول دست حسنين را گرفتند و به اتفاق حضرت امير و فاطمه عليهم السّلام براى مباهله به راه افتادند ، از طرف نصارى نيز « عاقب » و « سيد »\r\n\r\n","description":"","footnote":"","page_name":" 192 ","page_number":208},
  {"content":"\r\n\r\nدر حالى كه دست دو كودك خود را در دست داشتند بسوي محل مباهله روان شدند .\r\nدر اين هنگام كه چشم اين دو نفر به حضرت رسول و اهل بيتش عليهم السّلام افتاد از ابو حارثه پرسيدند اين عده كه همراه محمد آمده‌اند با وى چه نسبتى دارند ، گفت يكى از آنان پسر عم و داماد اوست ، ديگرى دخترش فاطمه است ، و آن دو كودك هم فرزندان دختر او ميباشند ، اين جماعت كه اكنون با وى همراهى ميكنند از عزيز ترين و گرامىترين خاندان او هستند .\r\nدر اين هنگام حضرت رسول صلّى اللَّه عليه و آله پيش آمد و با طرز مخصوصى جلوس فرمود ابو حارثه گفت : به خداوند سوگند اين طرز نشستن پيغمبران است ، و انبياء در هنگام مباهله با اين هيئت جلوس ميكنند « عاقب » از اين مطلب سخت ناراحت شد و از مباهله دست كشيد .\r\n« سيد » گفت : يا ابا حارثه شما پيش آييد و با وى مباهله كنيد ، ابو حارثه پاسخ داد : من در چهرهء اين مرد جز صداقت و راستگوئى چيز ديگرى مشاهده نميكنم و اين مرد اكنون با تمام قواى خود در مباهله حاضر شده است و من هرگز با وى مباهله نخواهم كرد ، زيرا بيم دارم وى راستگو باشد و در نتيجه ما و تمام نصرانيان از بين برويم .\r\nراوى گويد : اگر نصرانيان با آن جناب مباهله ميكردند همگان گرفتار عذاب و خشم پروردگار قرار ميگرفتند ، آنان پس از اين جريان عرض كردند : يا ابا القاسم ما با شما مباهله نميكنيم و ليكن حاضريم با هم مصالحه نمائيم .\r\nحضرت رسول صلّى اللَّه عليه و آله با اين جماعت صلح كردند ، و قرار نهاده شد كه نصرانيان سالى دو هزار حله كه بهاى هر يك از حله‌ها چهل درهم باشد به پيغمبر بدهند ، و در اين باره نوشته‌هائى نيز رد و بدل شد ، حضرت به ابو حارثه فرمود : گويا مينگرم كه به طرف راحله‌ات رفته‌اى تا زين بر پشت او گذارى ، ليكن چون سنگينى خواب حواست را پرت كرده زين را وارونه بر پشت مركب قرار داده‌اى ، ابو حارثه هنگامى كه آمد بر مركب خود سوار شود مشاهده كرد زين را وارونه گذاشته است ، بلافاصله گفت\r\n\r\n","description":"","footnote":"","page_name":" 193 ","page_number":209},
  {"content":"\r\n\r\nأشهد أنّ محمدا رسول اللَّه .\r\n\r\nعزيمت امير المؤمنين عليه السّلام به طرف يمن\r\nپس از اينكه نصرانيان نجران از مباهله دست كشيدند و با پيغمبر مصالحه كردند ، حضرت رسول صلّى اللَّه عليه و آله امير المؤمنين عليه السّلام را به طرف يمن فرستادند ، علت عزيمت آن جناب به طرف يمن مختلف نقل شده است ، گروهى گفته‌اند : آن حضرت براى دعوت مردم يمن بسوى اسلام به آن ديار رهسپار شد .\r\nبعضى عقيده دارند امير المؤمنين عليه السّلام براى تعليم احكام شرع مقدس و بيان حلال و حرام و جمع آورى زكات تشريف فرماى يمن شدند ، و همچنين مأمور شدند پس از خاتمه كارهاى يمن به نجران هم بروند و صدقات و جزيه‌هاى آنان را هم جمع آورى كرده و به مدينه بياورند .\r\nابو عبد اللَّه حافظ از عمرو بن شاس اسلمى روايت كرده كه وى گفت : من در خدمت علي بن ابى طالب بودم ، وى در انجام كارى بر من اعتراض كرد و پرخاش نمود از اين تندى كه نسبت به من ظاهر شد در دلم از علي ناراحت شدم و در نظر گرفتم هنگامى كه به مدينه رسيدم از وى به حضرت رسول شكايت كنم .\r\nدر يكى از روزها كه حضرت رسول در مسجد تشريف داشتند خدمت آن جناب رسيدم هنگامى كه چشم پيغمبر بر من افتاد فرمود : اى عمرو تو مرا سخت آزرده كرده‌اى عرض كردم يا رسول اللَّه به خداوند و اسلام پناه ميبرم اگر شما را اذيت كرده باشم ، فرمود : هر كه علي را اذيت كرده باشد مانند اين است كه مرا اذيت كرده است .\r\nقبل از اين كه امير المؤمنين به طرف يمن حركت كند ، حضرت رسول خالد ابن وليد را به آن منطقه فرستاده بودند تا مردمان آن نواحى را به طرف اسلام دعوت كند ، و ليكن مردم يمن به سخنان خالد گوش ندادند و گفته‌هاى او را اجابت نكردند .\r\nبراء گويد : من با علي بن ابى طالب بودم هنگامى كه نزديك مردم يمن رسيديم\r\n\r\n","description":"","footnote":"","page_name":" 194 ","page_number":210},
  {"content":"\r\n\r\nآنان در مقابل ما بيرون شدند ، در اين موقع علي بن ابى طالب نماز خواندند و پس از اين ما را در يك صف قرار دادند و در مقابل صف ايستادند و نامهء حضرت رسول صلى اللَّه عليه و آله را براى مردم قرائت كردند ، در اين هنگام قبيله همدان اسلام اختيار كردند و علي عليه السّلام جريان كار را براى پيغمبر نوشتند ، آن جناب پس از قرائت نامه سجده شكر بجا آوردند و بعد فرمودند درود و رحمت باد بر قبيلهء همدان .\r\nاعمش روايت كرده از علي عليه السّلام كه آن حضرت فرمود : هنگامى كه پيغمبر مرا به طرف يمن ميفرستادند عرض كردم : يا رسول اللَّه تصميم دارى مرا به طرف يمن بفرستى تا در ميان آنان به امور قضائى اشتغال داشته باشم ، و حال اينكه من جوان هستم و از احكام قضائى اطلاعى ندارم .\r\nامير المؤمنين عليه السّلام فرمود : در اين هنگام حضرت رسول با دست مباركش به سينه‌ام اشاره فرمود و گفت : « اللهم اهد قلبه و ثبّت لسانه » سوگند به خداوندى كه جانم در دست اوست من پس از اين در هيچ امرى از امور قضائي به شك گرفتار نشدم .\r\n\r\nحجة الوداع\r\nحضرت خاتم النبيين صلّى اللَّه عليه و آله در بيست و پنجم ذى القعده سال دهم از هجرت از مدينه بيرون شدند و براى اداى مناسك حج به طرف مكه روى آوردند ، قبل از اين كه از مدينه بيرون شوند امر كردند تا در ميان مسلمين اعلام شود و همگان براى زيارت خانهء خدا حاضر گردند .\r\nمسلمين دعوت پيغمبر را اجابت كردند و از هر طرف بسوى مدينه روى آوردند شهر مدينه و اطراف آن از جمعيت مسلمانان پر شد ، پس از اينكه به ذو الحليفه رسيدند محمّد بن ابى بكر از اسماء بنت عميس متولد شد ، و از اين جهت پيغمبر يك شب در اين محل اقامت گزيد حضرت رسول صلّى اللَّه عليه و آله از ذو الحليفه محرم شدند و مسلمين هم از آن جناب تبعيت كردند و همگان در لباس احرام درآمدند ، پيغمبر در اين مسافرت باشكوه و مجلل شصت و شش شتر براى قربانى با خود همراه داشت .\r\nامير المؤمنين عليه السّلام هم از يمن براى حج حركت كرد و سى و چهار شتر بزرگ را\r\n\r\n","description":"","footnote":"","page_name":" 195 ","page_number":211},
  {"content":"\r\n\r\nبراى قربانى برداشت ، و لشكريان مسلمان هم كه در خدمتش بودند با وى حركت كردند و با جامه‌هائى كه از نصاراى نجران گرفته بودند به طرف مكه آمد .\r\nهنگامى كه حضرت رسول از طرف مدينه به شهر مكه نزديك شدند امير المؤمنين نيز از راه يمن به مكه نزديك گرديدند و با هم برخورد كردند علي عليه السّلام لشكريان را خدمت حضرت رسول معرفى كرد و آن جناب از اين برخورد و ملاقات بسيار خوشوقت گرديد .\r\nپيغمبر فرمود : يا علي با چه نيتى قصد دارى وارد مكه شوى عرض كرد : يا رسول اللَّه شما مرا از جريان كار خود اطلاع ندادى و من از نيت و قصد شما خبر ندارم هنگام عزيمت به طرف مكه گفتم : « اللهم إهلالا باهلال نبيّك » و با نيت و قصد شما اراده مكه را كرده‌ام حضرت رسول فرمود : يا علي شما در حج من شريك هستى و در مناسك و قربانى من سهم دارى و بر همين احرام باقى باش و هر چه زودتر با لشكريان خود مهيا شويد تا در مكه پيرامون همديگر باشيم .\r\nامام صادق عليه السّلام فرمود : حضرت رسول صلّى اللَّه عليه و آله صد شتر را براى قربانى با خود ميكشيد بيش از شصت عدد را خود نحر فرمود و بقيه را به علي عليه السّلام بخشيد ، هنگامى كه امير المؤمنين به طرف لشكريانش مراجعت كرد ، مشاهده كرد مردم لباسهائى را كه از نصاراى نجران گرفته شده بود پوشيده‌اند .\r\nدر اين هنگام آن جناب خشمگين شد و به فرمانده آنان پرخاش كرد كه چرا بدون اجازه حضرت رسول صلّى اللَّه عليه و آله لباس‌ها را در بر كرده‌اند ، امير لشكر گفت : اين جماعت از من درخواست كردند تا با اين البسه محرم شوند و خود زينت نمايند حضرت فرمود : اين جماعت بسيار كار زشتى را مرتكب شده‌اند ، و تو خود هم از حد خويشتن تجاوز كردى كه اين اجازه را به آنان دادى ، اكنون هر چه زودتر لباسها را از بدن آنان بيرون كن و در ميان عدل‌ها نگهدارى نما .\r\nاين جمعيت از اين شدت عمل علي عليه السّلام سخت برآشفتند و بناى اعتراض و شكايت گذاشتند ، هنگامى كه حضرت رسول صلّى اللَّه عليه و آله از شكايت و داد و فرياد مردم مطلع شد\r\n\r\n","description":"","footnote":"","page_name":" 196 ","page_number":212},
  {"content":"\r\n\r\nبسيار ناراحت گرديد ، در اين وقت منادى پيغمبر فرياد زد زبان خود را نگهداريد و در مورد علي بن ابى طالب سكوت كنيد ، زيرا كه وى نسبت به احكام و فرامين پروردگار بسيار سخت‌گير است .\r\nحضرت رسول صلى اللَّه عليه و آله وارد مكه شدند و طواف خانه و سعى بين صفا و مروه را انجام دادند ، هنگامى كه در مروه قرار گرفتند جبريل عليه السّلام بر وى فرود آمد و آيه شريفه  وَ أَتِمُّوا الْحَجَّ وَ الْعُمْرَةَ لِلَّهِ  را براى او آورد پس از اين پيغمبر براى مردم خطبه خواند و حمد و ثناى خداوند را بجا آورد و فرمود : عمره را داخل در حج كردم و اين عمل تا روز قيامت خواهد بود و تغيير پيدا نخواهد كرد . در اين هنگام انگشتانش را بهم چسبانيد ، و بعد از اين جمله فرمود : اگر بعد از اين هم بخواهم حج انجام دهم مانند عمل همين سال انجام خواهم داد و سوق هدي نخواهم كرد .\r\nپس از اين به منادى خود فرمان داد تا به مردم اعلام كند كه : هر كس از مسلمين با خود قربانى نياورده است بايد محل شود ، هر كدام كه با خود قربانى همراه دارند در احرام باقي بمانند ، در اين هنگام مردى از بنى عدى برخاست و گفت : يا رسول اللَّه آيا در نظر دارى به طرف منى حركت كنى و حال اينكه ما با زنان آميزش كرده‌ايم و اكنون آب غسل از سر و صورت ما ميريزد .\r\nحضرت رسول صلى اللَّه عليه و آله از اين گفته بسيار ناراحت و اندوهگين گشت و به وى فرمود :\r\nتو هرگز به اين موضوع ايمان نخواهى آورد تا آنگاه كه از دنيا بروي ، سراقة بن مالك بن جعشم به پا خواست و عرض كرد : يا رسول اللَّه آيا اين حكم جديد مخصوص امسال است و يا اينكه الى الابد جارى است ؟ فرمود : تا قيامت اين حكم قابل تغيير نخواهد بود .\r\nدر اين هنگام مردم از احرام بيرون شدند مگر آن كسانى كه با خود قربانى آورده بودند ، پيغمبر در روز خروج از منى براى مردم خطبه خواند و با آنان توديع كرد ، و چون از مناسك خود فارغ گرديد بسوى مدينه حركت نمود .\r\nحضرت خاتم النبيين صلى اللَّه عليه و آله در مسير خود به طرف مدينه به موضع معروف به\r\n\r\n","description":"","footnote":"","page_name":" 197 ","page_number":213},
  {"content":"\r\n\r\n« غدير خم » رسيدند ، اين محل به جهت نبودن آب و چراگاه براى فرود آمدن مناسبت نداشت ، و ليكن جبرئيل خدمت پيغمبر رسيد و او را امر كرد كه در اين جا بايد فرود آيد و على بن ابى طالب عليه السّلام را بعنوان خلافت و امامت به مسلمين معرفى كند .\r\nپيغمبر فرمود : امت من هنوز خوى جاهليت دارند و ممكن است در اثر اين قضيه مخالفت‌هائى بشود ، جبرئيل گفت اين موضوع بايد انجام يابد و هرگز تاخير نشود و آيهء شريفه  وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ  در اين مورد فرود آمد .\r\nحضرت رسول صلّى اللَّه عليه و آله بىدرنگ از مركب فرود آمد و در بيابان بىآب و علف رحل اقامت افكند و مسلمين هم به تبعيت از آن جناب از مراكب خود پائين شدند و در پيرامون او اجتماع كردند در اين هنگام هوا بسيار گرم و ناراحت‌كننده بود ، حضرت امر فرمود سايبان‌هاى بزرگى براى استراحت و آسايش مسلمانان درست كردند ، و جهاز شتران را بالاى يك ديگر قرار دادند ، پس از آن منادى پيغمبر فرياد زد مردم بايد همگان در پيرامون رسول اللَّه اجتماع كنند و مطلب مهمى را استماع نمايند .\r\nمسلمين در دنبال اين اعلام در اطراف آن جناب جمع شدند و از حرارت آفتاب زمين داغ و سوزان بود ، اكثر مردم تاب و تحمل نداشتند و رداى خود را روى زمين پهن كرده و پاى خود را روى آن ميگذاشتند ، حضرت بالاى جهاز شتران قرار گرفتند و امير المؤمنين عليه السّلام را نزد خود طلبيده و او را نيز همراه خود بالا بردند .\r\nپس از اين جريان خطبه مفصلى انشاء فرمودند ، و حمد و ثناى پروردگار را بجا آوردند و مقدارى مردم را موعظه و پند نصيحت كرده و سپس خبر رحلت خود را به گوش مردم رسانيده و فرمود : من بسوى پروردگار دعوت شده‌ام و در همين نزديكى از ميان شما خواهم رفت و ستاره زندگى من در آينده غروب خواهد كرد ، و من در ميان شما دو چيز گرانبهائى خواهم گذاشت كه اگر از آنها دست بر نداريد گمراه\r\n\r\n","description":"","footnote":"","page_name":" 198 ","page_number":214},
  {"content":"\r\n\r\nنخواهيد شد .\r\nيكى از آن دو كتاب خداوند است و دوم عترت و اهل بيت من ميباشند اين دو از هم جدا نميشوند تا در كنار حوض كوثر بر من وارد شوند ، بعد با فرياد بلند مردم را ندا كرد : آيا من نسبت به شما از نفس خودتان اولى و احق نيستم ؟ همگان گفتند :\r\nآرى به خداوند سوگند چنين است .\r\nدر اين هنگام بازوى علي بن ابى طالب عليه السّلام را گرفت و او را بالا برد تا اندازهء كه سفيدى زير بغل آن دو نمايان شد بعد از اين جريان فرمود : « من كنت مولاه فهذا عليّ مولاه ، اللّهم وال من والاه ، و عاد من عاداه ، و انصر من نصره ، و اخذل من خذله » .\r\nپس از اين فرمايش از بالاى جهاز شتران پائين آمد و آفتاب به نصف النهار رسيده بود ، بلافاصله دو ركعت نماز اداء فرمود ، و مؤذن خود را فرمان داد تا اذان ظهر بگويد و بعد از اداء فريضه ظهر در خيمه خود جلوس فرمود و امر كرد علي عليه السّلام هم در خيمه مقابل او قرار گيرد .\r\nمسلمين مأمور شدند تا در آن خيمه حاضر شوند و او را به خلافت و امامت تهنيت و تبريك بگويند ، مسلمين همگان امر حضرت رسول را اطاعت كردند و در نزد علي حاضر شدند و بعنوان امير المؤمنين بر وى سلام كردند ، پس از اين زنان حضرت رسول و ساير مؤمنات نيز از مردان تبعيت كرده و بر آن جناب وارد شده و او را تبريك و تهنيت گفتند .\r\nاز جمله كسانى كه در تبريك و تهنيت مبالغه ميكرد عمر بن خطاب بود وى در هنگام ورود به خيمهء امير المؤمنين گفت : « بخ بخ لك يا علي اصبحت مولاى و مولى كل مؤمن و مؤمنة » حسان بن ثابت انصارى شاعر پيغمبر در اين هنگام اشعار ذيل را سرود :\r\n يناديهم يوم الغدير نبيّهم * بخمّ و أسمع بالنبيّ مناديا\r\nو قال فمن مولاكم و وليّكم * فقالوا و لم يبدوا هناك التعاديا \r\n\r\n","description":"","footnote":"","page_name":" 199 ","page_number":215},
  {"content":"\r\n\r\n الهك مولانا و انت وليّنا * و لن تجدن منّا لك اليوم عاصيا\r\nفقال له : قم يا عليّ فإنني * رضيتك من بعدى اماما و هاديا\r\nفمن كنت مولاه فهذا وليّه * فكونوا له انصار صدق مواليا\r\nهناك دعا اللهمّ وال وليّه * و كن للّذي عادا عليّا معاديا \r\nحضرت رسول صلّى اللَّه عليه و آله به حسان بن ثابت فرمود : همواره بوسيله روح القدس مؤيد باشى تا آنگاه كه ما را به زبان خود يارى ميكنى ، پيغمبر هنوز از جاى خود حركت نكرده بود كه اين آيهء شريفه نازل شد  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  پيغمبر فرمود : ستايش ميكنم خداوند را كه دين خود را كامل كرد و نعمت خود را تمام فرمود و از رسالت من و ولايت علي رضايت حاصل شد .\r\nدر هنگام ورود به مدينه اسامة بن زيد را طلبيد و به او پرچم داد و امر كرد تا به اتفاق گروهى از مهاجرين و انصار كه در ميان آنان ابو بكر و عمر و ابو عبيده هم بودند به طرف شام حركت كند اسامة بن زيد در محلى بنام « جرف » لشكريان خود را جمع كرد و آماده حركت شد ، منافقين در حركت به طرف شام هر يك بعللى تعلل مىورزيدند حضرت رسول در اين هنگام مريض شد و از عدم حركت لشكر اسامة ناراحت شد ، و همواره امر ميفرمود لشكر حركت كند ، و ليكن مخالفين به علت اينكه پيغمبر مريض است از مدينه بيرون نشدند .\r\nحضرت رسول در نظر داشت منافقين را از مدينه بيرون كند تا در هنگام وفاتش در مورد خلافت علي بن ابى طالب مخالفتى پيش نيايد ، و كسى در امارت طمع نورزد و حق در محلش جايگزين گردد .\r\n\r\nوفات حضرت رسول صلّى اللَّه عليه و آله\r\nدر روز شنبه و يا يك شنبه چند روز به آخر ماه صفر مانده مرض حضرت رسول شدت پيدا كرد ، در اين هنگام دست علي بن ابى طالب را گرفت و در حالى كه گروهى از اصحابش پيرامون وى بودند به طرف قبرستان بقيع حركت كردند پس از ورود به\r\n\r\n","description":"","footnote":"","page_name":" 200 ","page_number":216},
  {"content":"\r\n\r\nمحوطه بقيع روي خود را به طرف قبرها كرده و فرمودند : سلام و رحمت بر شما باد اى اهل قبول ، گوارا باد بر شما آنچه را كه اكنون داده شده‌ايد از خير و بركت ، اينك مردم در ابتلاء بسر مىبرند و فتنه‌ها مانند شب تاريك از هر طرف روى مىآورند و آخرين اين ملت مانند اولين گرفتار خواهند شد .\r\nپس از اين جمله فرمود : جبرئيل هر سال يك بار قرآن را بر من عرضه ميداشت و ليكن در اين سال دو بار قرآن را بر من عرضه داشته است ، و من اين مطلب را علامت مرگم ميدانم و به همين زودى از ميان شما رخت برخواهم بست .\r\nبعد فرمود اى علي من مخير شدم بين خزائن دنيا و زندگى جاوداني در اين جهان و بهشت پروردگار ، ليكن من بهشت و لقاء خداوند را اختيار كردم و از اين جهان چشم پوشيدم ، هر گاه مرگم در رسيد مرا غسل ده و عورتم را بپوشان زيرا هر كس چشم بر عورتم بيفكند كور خواهد شد .\r\nحضرت رسول پس از اين فرمايشات از بقيع به منزل تشريف آوردند ، و مدت سه روز گرفتار تب شديدى بودند ، بعد از سه روز در حالى كه سر مباركش را بسته بودند به اتفاق امير المؤمنين و فضل بن عباس به مسجد آمدند ، و از فرط ضعف و ناراحتى با كمك اين دو نفر راه ميرفتند .\r\nپيغمبر بالاى منبر قرار گرفت و حمد و ثناى خداوند را بجاى آورد و فرمود : اى گروه مردمان من اندكى بيش در نزد شما نخواهم ماند و به همين زودى از ميان شما خواهم رفت اكنون هر كس از من دينى طلب دارد اظهار كند ، و يا به كسى وعدهء داده‌ام مطلب خود را بازگو نمايد تا بوعدهء خود وفا كنم . در اين ميان مردى برخاست و عرض كرد : يا رسول اللَّه شما به من وعده داديد هر گاه ازدواج كردم به من سه وقيه عطا كنيد حضرت رسول فرمود : اى فضل حاجت اين را رفع كنيد .\r\nپيغمبر روز چهارشنبه و پنجشنبه مكث فرمودند ، روز جمعه بار ديگر مسجد تشريف بردند و براى مردم خطبه خواندند و فرمودند : اى مردم در پيشگاه خداوند جز عمل صالح چيز ديگرى جلب منفعت و دفع ضرر نميكند ، اى مردم ادعاى بىجا\r\n\r\n","description":"","footnote":"","page_name":" 201 ","page_number":217},
  {"content":"\r\n\r\nنكنيد و آرزوى دور و دراز را به خود راه ندهيد ، فقط كارهاى شايسته انسانى را نجات ميدهد و بس ، و من كه پيغمبر شما هستم اگر نافرمانى خداوند را بكنم از مقام رسالت سقوط خواهم كرد .\r\nپس از اين گفتار سه مرتبه فرمود : « اللهم بلّغت » بارخدايا مطلب را به اين مردم رسانيدم و تبليغ رسالت كردم ، بعد از منبر فرود آمد و براى مردم اقامهء نماز فرمود ، و سپس به منزل ام سلمه تشريف فرما شد ، و يكى دو روز هم در منزل ام سلمه اقامت كردند .\r\nعايشه خدمت آن جناب آمد و عرض كرد : به منزل من منتقل شويد تا از شما پرستارى كنم ، پيغمبر به منزل عايشه آمدند و چندى با حالت مرض در اينجا بسر بردند ، در يكى از روزها كه مرض آن حضرت شدت پيدا كرده بود بلال مؤذن آمد و پيغمبر را بسيار سنگين مشاهده كرد و گفت هنگام نماز است خداوند شما را رحمت كند حضرت رسول صلّى اللَّه عليه و آله فرمود : يكى از شما برود مسجد و براى مردم اقامهء نماز كند ، عايشه گفت : دستور دهيد ابو بكر نماز بخواند ، حفصه اظهار داشت امر كنيد عمر اقامه نماز كند ، پيغمبر از اين گفته‌ها ناراحت شد و فرمود : دست از اين گفته برداريد شما مانند آن زن‌هائى هستيد كه حضرت يوسف را اذيت ميكردند و او را به كارهاى خلاف واميداشتند .\r\nبه پيغمبر اطلاع داده بودند كه ابو بكر و عمر اكنون در جيش اسامة هستند ، هنگامى كه مشاهده كردند تصميم دارند ابو بكر و يا عمر را به مسجد بفرستند با شدت تب و ناراحتى اراده كردند به مسجد بروند ، در اين هنگام از بستر مرض حركت كرده و با كمك امير المؤمنين و فضل بن عباس در حالى كه پاهاى مباركش از زمين كشيده ميشد بسوى مسجد روان شدند .\r\nچون به مسجد رسيدند مشاهده كردند ابو بكر در محراب نماز ميخواند و مردم هم در دنبال وى قرار گرفته‌اند ، به ابو بكر اشارهء فرمودند و او خود را عقب كشيد حضرت رسول خود در محراب قرار گرفت و بار ديگر اقامه و تكبير گفت و نماز را به\r\n\r\n","description":"","footnote":"","page_name":" 202 ","page_number":218},
  {"content":"\r\n\r\nپايان رسانيد .\r\nپس از اقامه نماز به منزل مراجعت فرمود ، و ابو بكر و عمر و گروهى از مردم را كه در مسجد بودند به منزل خواندند و به آنان فرمودند : آيا من شما را امر نكردم كه در لشكر اسامه حاضر شويد ، ابو بكر عرض كرد ، من در جيش اسامه بودم و ليكن برگشتم تا با شما وداع كنم ، عمر گفت : من در لشكر اسامه شركت نكردم زيرا دوست نداشتم كه از جريان اين لشكر از شما سؤال كنم .\r\nحضرت رسول صلّى اللَّه عليه و آله فرمود : اكنون در لشكر اسامه شركت كنيد و اين موضوع را سه مرتبه تكرار فرمود ، بعد از اين مطلب از شدت تب از حال رفتند و مدتى در بيهوشى بسر بردند ، مسلمين در اين هنگام بگريه افتادند و زنان و اهل بيت او نيز شيون نمودند .\r\nپس از اينكه به هوش آمدند فرمودند دوات و كاغذى بياوريد تا براى شما نامه‌اى بنويسم كه هرگز گمراه نگرديد ، پس از اين مطلب بار ديگر از حال رفتند يكى از حاضران برخاست تا دوات و كتف گوسفندى براى نوشتن نامهء بياورد ، در اين هنگام عمر گفت برگرد و او را به حال خود واگذار زيرا وى اكنون بىهوش است و هذيان ميگويد .\r\nهنگامى كه پيغمبر به هوش آمد يكى از اهل مجلس عرض كرد : آيا براى شما دوات و كتف گوسفند بياوريم ؟ فرمود : بعد از گفتن آن جمله ديگر لازم نيست در اين موضوع گفتگو شود ، و ليكن به شما تاكيد ميكنم اهل بيت مرا نگهدارى كنيد و از آنان حمايت نمائيد ، و از اهل ذمه دستگيرى كنيد ، و از فقراء و مساكين و بردگان دلجوئى نمائيد .\r\nپيغمبر همواره از اين وصيت‌ها ميفرمود تا آنگاه كه از قوم اعراض كرد و صورت خود را از آنان برگردانيد ، آن جماعت هم از خدمت حضرت بيرون شدند و جز عباس و امير المؤمنين و فضل بن عباس كسى در منزل نماند .\r\nعباس عرض كرد : يا رسول اللَّه اگر خلافت و امامت در خاندان ما باقى خواهد\r\n\r\n","description":"","footnote":"","page_name":" 203 ","page_number":219},
  {"content":"\r\n\r\nماند ما را به آن بشارت دهيد ، و اگر چنانچه ما را مغلوب كردند و خلافت را از ما گرفتند تكليف ما چيست ؟ حضرت فرمود : شما را پس از من خوار و ضعيف خواهند كرد و حق را مغلوب ميكنند ، پيغمبر پس از اظهار اين مطالب سكوت كردند .\r\nمردم در حالى كه گريه ميكردند از منزل پيغمبر بيرون شدند ، هنگامى كه همگان از محضر شريف آن جناب خارج شدند فرمود : برادرم علي بن ابى طالب و عمويم عباس را نزد من حاضر كنيد ، آنان در خدمت حضرت رسول حاضر شدند و پس از استقرار در مجلس پيغمبر فرمود : اى عباس و اى عم رسول خدا اكنون وصيت مرا قبول كن و وعده‌هايم را انجام ده و ديون مرا ادا نما .\r\nعباس عرض كرد : يا رسول اللَّه عمويت اينك پيرمرد است و داراى زن و فرزند زيادى مىباشد ، و شما در جود و سخاوت مانند ندارى و من هرگز قدرت ندارم وعده‌هاى شما را انجام دهم ، در اين هنگام پيغمبر روى مبارك خود را به طرف علي عليه السّلام كرد و فرمود : اى برادر تو وصيت مرا قبول ميكنى و وعده‌هاى مرا انجام ميدهى و ديون مرا ادا ميسازى ؟\r\nعلي عليه السّلام عرض كرد يا رسول اللَّه من اينك حاضرم وصيت‌هاى شما را قبول كنم فرمود : اينك نزديك من بيا ، امير المؤمنين نزديك رفتند ، پيغمبر او را به سينهء خود چسبانيد و انگشتر خود را از دست بيرون كرد و به امير المؤمنين داد و فرمود :\r\nانگشتر را در دست خود قرار دهيد ، و شمشير و زره خود را نيز به آن جناب بخشيد روايت شده است جبرئيل عليه السّلام زره و شمشير را از آسمان آورد و به حضرت رسول صلّى اللَّه عليه و آله داد و آن حضرت هم به امير المؤمنين بخشيدند و استر را با زين و برگ به علي عليه السّلام دادند و فرمودند اينها را به منزل خود ببريد .\r\nروز بعد مرض حضرت رسول شدت پيدا كرد و مردم را از ورود به منزل منع كردند و به كسى اجازه ندادند تا از آن جناب عيادت كند ، امير المؤمنين عليه السّلام همواره در خدمت پيغمبر بودند و از وى مفارقت نميكردند مگر براى انجام كارهاى لازم و ضرورى .\r\n\r\n","description":"","footnote":"","page_name":" 204 ","page_number":220},
  {"content":"\r\n\r\nامير المؤمنين عليه السّلام براى انجام كارى از منزل بيرون شدند ، و در اين هنگام حضرت رسول صلّى اللَّه عليه و آله كه از شدت تب بىحال شده بودند به خود آمدند و علي عليه السّلام را در كنار خود نديدند ، فرمودند برادر و يارم را بگوئيد نزد من حاضر شود ، پس از اين بار ديگر ضعف بر او مستولى شد .\r\nعائشه گفت : ابو بكر را طلب كنيد او را در خدمت پيغمبر حاضر كردند ، هنگامى كه ديدگان مباركش بر ابو بكر افتاد چهره‌اش را از وى برگردانيد ابو بكر نيز فورا از منزل بيرون شد ، بار ديگر پيغمبر فرمود : برادر و يار مرا نزدم طلب كنيد .\r\nحفصه گفت : عمر را طلب كنيد هنگامى كه عمر در پيش آن جناب حاضر شدند حضرت از ديدن عمر ناراحت شد و صورت خود را از او برگردانيد ، مرتبه سوم فرمود : برادر و يارم را نزد من بخوانيد ، ام سلمه گفت : على بن ابى طالب را طلب كنيد تا در نزد وى حاضر شود زيرا اكنون پيغمبر جز على ديگرى را اراده نكرده است هنگامى كه امير المؤمنين در نزد حضرت حاضر شد ، او را در نزد خود مكان داد و با او در نهانى به گفتگو پرداخت ، بعد از مذاكرات چندى امير المؤمنين از خدمت پيغمبر برخاست و در گوشه‌اى نشست ، در اين هنگام حضرت رسول به خواب رفتند و علي عليه السّلام از منزل بيرون شدند .\r\nمسلمانان كه در بيرون اجتماع كرده بودند گفتند : يا ابا الحسن پيغمبر در نهانى با شما چه مطالبى را در ميان گذاشت فرمود : حضرت رسول صلّى اللَّه عليه و آله هزار باب از علم را به روى من گشود ، كه از هر درى هزار درب ديگر گشوده ميگردد ، و در ضمن وصايا موضوعاتى را به من تذكر داد كه من همهء آنها را ان شاء اللَّه انجام خواهم داد .\r\nسپس مرض پيغمبر شدت پيدا كرد و وفات او نزديك شد ، در آخرين لحظات حيات به على بن ابى طالب عليه السّلام فرمود : اينك سرم را روى دامن خود بگذار زيرا امر خداوند نزديك شده و آخرين دقائق زندگى من در اين جهان در رسيده است .\r\nهر گاه جان از كالبدم بيرون شد او را در دست بگير و به صورت خود بكش پس از اين مرا به طرف قبله برگردان و غسل و تكفين مرا خود انجام ده ، و بر من نماز\r\n\r\n","description":"","footnote":"","page_name":" 205 ","page_number":221},
  {"content":"\r\n\r\nبگذار ، و تا آنگاه كه بدن مرا در زير خاك پنهان نساخته‌اى از من مفارقت نكن ، و در همه اين امور از خداوند استعانت بجوى .\r\nدر اين هنگام امير المؤمنين عليه السّلام سر مبارك حضرت رسول صلّى اللَّه عليه و آله را در دامن خود گذاشت ، و آن جناب از فشار مرض از حال رفت ، حضرت زهرا سلام اللَّه عليها در چهره پدرش مينگريست و گريه ميكرد و اين شعر را قرائت مينمود :\r\n و أبيض يستسقى الغمام بوجهه * ثمال اليتامى عصمة للأرامل \r\nحضرت رسول ديدگان مباركش را باز كرد و با صوت ضعيف گفت : اى دخترك من اين بيت گفته عمويت ابو طالب است ، شما به جاى او اين آيه را از قرآن قرائت كنيد :  وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ  .\r\nدر اين هنگام حضرت زهراء سلام اللَّه عليها مدتى گريه كرد پدر بزرگوارش او را نزديك خود طلبيد و مطالبى را در نهانى با او در ميان گذاشت كه در اثر آن چهره‌اش از هم باز شد و آثار خوشحالى در وى ظاهر گرديد .\r\nبعد از اين مذاكرات كه با حضرت زهراء سلام اللَّه عليها انجام پذيرفت جان پاكش از كالبد شريفش بيرون شد و در اين حال دست امير المؤمنين عليه السّلام در زير گلوى آن جناب قرار داشت و جان شريف او در دست علي عليه السّلام قرار گرفت و آن حضرت او را بالاى سر خود بردند و پس از آن به صورت خود كشيدند پس از اينكه حضرت رسول صلّى اللَّه عليه و آله از دنيا رفتند امير المؤمنين عليه السّلام طبق وصيت آن جناب بدن مبارك او را به طرف قبله كشيدند و تشريفات تغسيل و تكفين او را فراهم كردند .\r\nاز حضرت زهرا سؤال شد پدرت در نهانى چه موضوعاتى با شما در ميان نهاد ؟\r\nفرمود : پدرم به من اطلاع داد كه من اول كس از اهل بيت او خواهم بود كه بوى ملحق ميگردم ، و اين قضيه در همين نزديكىها انجام خواهد گرفت ، و به همين جهت من خوشحال شدم از ام سلمه روايت شده كه وى گفت : در روزى كه حضرت رسول وفات كردند من دست خود را در سينه او قرار دادم و اكنون كه مدتى از آن زمان\r\n\r\n","description":"","footnote":"","page_name":" 206 ","page_number":222},
  {"content":"\r\n\r\nميگذرد و با اينكه من همواره طعام ميخورم و وضوء ميگريم هنوز بوى مشك از دست استشمام مىشود .\r\nحضرت زهرا سلام اللَّه عليها در آن هنگام كه مرض پدر بزرگوارش شدت كرده بود فرياد ميزد ، اى پدرى كه همواره با جبرئيل سخن ميگفتى و از پروردگارت دورى نگزيدى ، و اكنون در بهشت خداوند جاى گزيده‌اى و دعوت پروردگارت را اجابت كردى حضرت باقر عليه السّلام فرمود : هنگامى كه وفات حضرت نزديك شد جبرئيل در خدمت آن جناب حاضر شد و عرض كرد يا رسول اللَّه ميل دارى به دنيا رجوع كنى ؟ فرمود ميل دارم به طرف پروردگارم بروم و به دنيا نيازى ندارم .\r\nامام صادق عليه السّلام فرمود جبرئيل گفت اى محمد اين آخرين نزول من به اين جهان است زيرا من بخواطر شما در اين جهان رفت و آمد داشتم حضرت فرمود فاطمه سلام اللَّه عليها و مسلمين فرياد و شيون مىكردند و خاك‌ها را بر سر و روى خود ميريختند وفات پيغمبر در بيست و هشتم ماه صفر در سال دهم از هجرت واقع شد ، و بعضي گفته‌اند آن جناب روز دوشنبه دوازدهم ماه ربيع الاول درگذشتند .\r\nهنگامى كه امير المؤمنين عليه السّلام اراده كردند آن جناب را غسل دهند فضل بن عباس را طلبيدند و از وى كمك خواستند تا پيغمبر را غسل دهند على عليه السّلام در موقع تغسيل چشمهاى خود را بستند و پيراهن خود را از جلو پاره كردند و بشستن بدن مبارك حضرت رسول پرداختند پس از اين كه از تغسيل و تكفين فارغ شدند پيش آمدند و بر آن جناب نماز خواندند .\r\nابان گويد : حضرت باقر عليه السّلام فرمود : مردم گفتند ، بايد چگونه بر پيغمبر نماز خوانده شود على عليه السّلام فرمود پيغمبر در حيات و ممات امام و پيشواى ما هستند مردم پس از اين دسته دسته آمدند و بر آن حضرت نماز خواندند بدن مبارك پيغمبر روز دو شنبه و سه شنبه در زمين بود و مسلمانان از مدينه و نواحى آن مىآمدند و بر جنازه حضرت نماز مىخواندند .\r\nبعد از اين كه اراده كردند پيغمبر را دفن كنند در محل دفن اختلاف كردند ،\r\n\r\n","description":"","footnote":"","page_name":" 207 ","page_number":223},
  {"content":"\r\n\r\nامير المؤمنين عليه السّلام فرمود خداوند در مكانى كه از پيغمبر خود قبض روح كرد همان محل را براى دفن وى اختيار مىكند من اكنون بدن مبارك او را در حجره خودش دفن خواهم كرد مسلمين هم به اين نظر راى موافق دادند .\r\nعباس بن عبد المطلب دنبال ابو عبيده جراح كه گوركن مخصوص اهل مكه بود فرستادند و همچنين زيد بن سهل را كه براى اهل مدينه گور مىكند احضار كردند اين دو نفر هر كدام بطريقى حفر قبور مىكردند عباس گفت خداوندا هر چه را كه براى پيغمبرت شايسته است پيش آور در اين هنگام زيد بن سهل را امر كردند تا بطريق مدنيان قبرى براى حضرت رسول مهيا سازد بعد از اينكه قبر كنده شد امير المؤمنين و عباس و فضل بن عباس و اسامة بن زيد جلو آمدند تا در دفن پيغمبر شركت كنند .\r\nانصار فرياد زدند : يا على براى خداوند و حقى كه ما داريم يكى از انصار را هم در دفن پيغمبر شركت دهيد تا ما هم در اين موضوع بهره و نصيبى داشته باشيم ، علي عليه السّلام فرمود : اوس بن خولى كه مردى از بنى عوف بود و در جنگ بدر نيز شركت داشت پيش آيد و در تشريفات دفن شركت كند .\r\nامير المؤمنين به اوس بن خولى فرمود : اكنون داخل قبر شويد ، اين مرد پس از اينكه داخل در قبر شد امير المؤمنين بدن پيغمبر را به طرف قبر سرازير كرد و بدن مبارك در قبر جايگير شد ، و بعد از اين به اوس فرمود : شما اكنون از قبر بيرون شويد ، و خود حضرت داخل در قبر شد .\r\nپس از اينكه علي عليه السّلام داخل قبر شد كفن را از صورت پيغمبر صلّى اللَّه عليه و آله دور كرد و چهرهء مباركش را بر زمين گذاشت و به طرف قبله گردانيد ، بعد از اين لحد گذاشت و خاك بر آن ريخت - و بدين وسيله تشريفات دفن پيغمبر نيز پايان يافت و عدل و تقوا و علم و دانش و فضيلت در دل خاك پنهان شد .\r\nدر اين هنگام كه امير المؤمنين به تغسيل و تكفين و تدفين پيغمبر اشتغال داشتند و براى مصيبت وارده در خانه نشسته بودند و خاندان بنى هاشم نيز در اين امور با وى بودند ، جماعت منافقين در خارج براى موضوع خلافت و امامت با يك\r\n\r\n","description":"","footnote":"","page_name":" 208 ","page_number":224},
  {"content":"\r\n\r\nديگر مشورت ميكردند .\r\nدر هنگام مذاكرات براى امر خلافت بين انصار اختلاف شد ، و گردانندگان جلسه مشاهده كردند اگر اين موضوع انجام نگيرد ممكن است بنى هاشم از تشريفات وفات پيغمبر فارغ شوند و بر امر امامت و خلافت مستقر گردند ، و لذا تأخير را درنگ ندانسته فورا با ابو بكر بيعت كردند ، روايت شده كه ابو سفيان در اين هنگام درب منزل رسول خدا آمد و اين اشعار را قرائت كرد :\r\n بنى هاشم لا يطمع الناس فيكم * و لا سيما تيم بن مرّة اوعدى\r\nفما الأمر إلّا فيكم و اليكم * و ليس لها إلّا أبا حسن علي\r\nأبا حسن فاشدد بها كفّ حازم * فانك بالأمر الذى يرتجى ملي \r\nپس از خواندن اشعار فوق فرياد زد : اى بنى هاشم و اى بني عبد مناف چگونه رضايت ميدهيد كه اين مرد پست بر شما رياست و ولايت داشته باشد ، به خداوند سوگند اگر مايل باشيد مدينه را از سواره و پياده پر ميكنم .\r\nامير المؤمنين عليه السّلام بر وى بانگ زد : اى ابو سفيان از راه خود برگرد به پروردگار سوگند شما براى رضاى خداوند اين مطلب را اظهار نميكنى ، تو همواره با اسلام دشمنى دارى و اين سخن هم يكى از نقشه‌هائى است كه براى از بين بردن اسلام و قرآن كشيده‌اى ، ما اينك گرفتار مصيبت هستيم و براى حضرت رسول صلّى اللَّه عليه و آله مشغول تعزيه دارى ميباشيم ، و هر كس در گرو اعمال خود خواهد بود .\r\nابان گويد : گردانندگان اوضاع سقيفه بنى ساعده ، پس از اينكه بر امر خلافت مستقر شدند دنبال عكرمة بن ابى جهل و حارث بن هشام و ديگران فرستادند و آنها را در مجلس خود حاضر ساختند ، سپس براى آنان پرچم‌هائى برافراشتند و به اطراف يمن و شام روانه كردند .\r\nپس از اين جريان ابو سفيان را طلبيدند و پسرش يزيد بن ابو سفيان را بفرماندهى لشكر شام پيشنهاد كردند ، ابو سفيان كه در ابتداء با ابو بكر مخالفت ميكرد چون اين پيشنهاد را شنيد از مخالفت خود دست كشيد و به حكومت ابو بكر\r\n\r\n","description":"","footnote":"","page_name":" 209 ","page_number":225},
  {"content":"\r\n\r\nرضايت داد .\r\nهنگامى كه مردم با ابو بكر بيعت كردند ، به او پيشنهاد شد در لشكر اسامه حاضر گرديد و به كمك آنها مخالفين را كه قصد حمله دارند رفع كنيد ، زيرا كه در ميان لشكر اسامة بن زيد مهاجرين و انصار همگان شركت داشتند .\r\nاسامة بن زيد به ابو بكر گفت شما در بارهء خود چه نظرى دارى ، ابو بكر گفت :\r\nشما مشاهده ميكنى كه مردم با من چه عملى انجام دادند ، من اكنون از شما انتظار دارم به من و عمر اجازه دهيد به مدينه برگرديم و شما با سايرين به طرف شام برويد ، اسامه گفت : شما مجاز هستيد و اينك به مدينه برگرديد .\r\nپس از اين واقعه اسامة بن زيد با لشكريان خود حركت كرد ، و چون بشام رسيد ابو بكر او را از فرماندهى لشكر عزل كرد و بجاى او يزيد بن ابو سفيان را بفرماندهى لشكر نصب كرد و اسامة نيز از شام برگشت ، و بين حركت به طرف شام تا ورود به مدينه چهل روز بيشتر طول نكشيد ، هنگامى كه به مدينه وارد شد درب مسجد ايستاد و گفت :\r\nاى گروه مسلمانان از اين مرد تعجب ميكنم چگونه بر من امارت مىكند و مرا از مقام فرماندهى عزل مينمايد و حال آنكه بر وى امارت داشتم ، و او طبق امر پيغمبر ميبايست تحت فرمان من باشد .\r\n\r\n« 5 » ( زنان و خويشاوندان و كارگذاران پيغمبر صلّى اللَّه عليه و آله )\r\n1 - اول زنى كه حضرت رسول صلّى اللَّه عليه و آله تزويج كرد خديجه دختر خويلد بود :\r\nپيغمبر در سن بيست و پنج سالگى با اين بانوى مجلل ازدواج نمودند ، خديجه قبل از حضرت رسول زوجهء عتيق بن عائذ مخزومى بود ، و از وى دخترى آورد كه ابو هالهء اسدي وى را تزويج كرد .\r\nپس از اينكه ابو هاله دختر خديجه را بنكاح خود آورد ، از وى هند بن ابي هاله متولد گرديد ، و حضرت رسول اين دختر را تربيت كرد هنگامى كه پيغمبر به سن\r\n\r\n","description":"","footnote":"","page_name":" 210 ","page_number":226},
  {"content":"\r\n\r\nرشد رسيد خديجه او را اجير كرد و آن جناب براى وى به تجارت ميپرداخت ، و چون امين بود خديجه مايل شد با وى ازدواج كند ، خويلد بن اسد پدر خديجه او را به عقد پيغمبر درآورد ، و بعضى گفته‌اند : عمويش عمرو بن اسد او را به حضرت رسول تزويج كرد .\r\nابو طالب عموى حضرت خاتم النبيين صلى اللَّه عليه و آله در حضور گروهى از قريش خطبه نكاحيه را انشاء كردند و گفتند : سپاس و ستايش مخصوص پروردگاريست كه ما را از فرزندان اسماعيل و نتايج ابراهيم قرار داد ، و براى ما منزلى بنياد نهاد كه مردم از اطراف و اكناف به طرف او مىآيند ، و ما را در محل امن و امانى فرود آورد كه از هر سو خيرات و مبرات بسوى وى سرازير است ، و ما را حاكم بين مردم فرمود و به شهر ما بركت مرحمت كرد .\r\nو بعد همانا برادرزاده‌ام محمّد بن عبد اللَّه با هيچ كدام از اكفاء خود از قريش قابل مقايسه و موازنه نيست ، و او ميان مردم در آفرينش نظيرى ندارد ، برادرزاده‌ام از ثروت دنيا بسيار اندك دارد ، اگر چه مال و منال قابل توجه نيست و زود از بين ميرود فرزند برادرم به خديجه مايل است و خديجه نيز به وى رغبت دارد ، و صداق را از طرف خود قبول كنم و از مال خود مىدهم ، ابو طالب در ميان قريش اهميت فوق العاده‌اى داشت ، و داراى مقامى ارجمند بود ، و در انجام امور مهمه به شفاعت ميپرداخت .\r\nحضرت رسول صلى اللَّه عليه و آله مدت بيست و چهار سال و چند ماه با خديجه عليها السّلام زندگى كرد و در اين مدت زن ديگرى را تزويج نكرد ، و مهريه خديجه دوازده اوقيه بود و مهريه بقيه زنان را كه بعد از وفات حضرت خديجه تزويج كرده بود به همين اندازه قرار داد .\r\nاولين فرزندى كه خديجه از حضرت رسول آورد « عبد اللَّه بن محمّد » عليهما السّلام بود ، اين كودك را « طيب » و « طاهر » ميگفتند ، و پس از آن قاسم متولد شد و بعضي عقيده دارند كه قاسم از عبد اللَّه بزرگتر است زيرا حضرت رسول مكنى به قاسم بوده است ،\r\n\r\n","description":"","footnote":"","page_name":" 211 ","page_number":227},
  {"content":"\r\n\r\nمردم در اشتباه هستند كه ميگويند پيغمبر چهار پسر داشته است ، عبد اللَّه ، قاسم ، طاهر ، و طيب و ليكن قول درست اين است كه آن جناب بيش از دو پسر نداشته است و اما دختران او چهار نفرند بنام : زينب ، رقيه ، ام كلثوم ، و فاطمه .\r\nزينب دختر حضرت رسول را ابو العاص بن ربيع تزويج كرد ، و از وى امامة متولد شد ، و او را امير المؤمنين بعد از وفات حضرت زهرا بنكاح خود درآورد ، و بعد از شهادت علي عليه السّلام مغيرة بن نوفل با امامه ازدواج كرد و در خانه مغيره از جهان رفت و مادر ابو العاص هالة دختر خويلد بود و خديجه خاله او محسوب ميشد ، زينب سر انجام در سال هفتم هجرى در مدينه وفات كرد .\r\nرقيه دختر پيغمبر را نيز عتبة بن ابى لهب تزويج كرد و ليكن قبل از دخول وى را طلاق داد ، و او را سخت در اذيت و فشار قرار ميداد ، حضرت رسول عتبه را نفرين كرد و فرمود : خداوندا يكى از سگهاى خود را بر وى مسلط كن ، و پس از چندى شيرى بر وى حمله كرد و او را از هم پاره پاره نمود .\r\nپس از اينكه عتبه رقيه را طلاق داد عثمان بن عفان او را بنكاح درآورد ، و از وى فرزندى آورد بنام عبد اللَّه ، در يكى از روزها خروسى با منقار خود چشم او را زخمى نمود و در نتيجه عبد اللَّه مريض شد و از دنيا رفت ، و براى دفن او عثمان در مدينه ماند و در جنگ بدر شركت نكرد ، و اين رقيه به اتفاق عثمان به حبشه مهاجرت كرده بودند و اما امّ كلثوم را نيز عثمان بعد از وفات رقيه تزويج كرد و در منزل او از دنيا رفت ، و شرح زندگى حضرت فاطمه عليها السّلام در باب مخصوصى ذكر خواهد شد ، و حضرت رسول جز از خديجه از ساير زوجات خود فرزندى نداشت مگر ابراهيم كه از ماريه قبطيه متولد شد ابراهيم فرزند پيغمبر در سال هشتم از هجرت به دنيا آمد و پس از هژده ماه و چند روز وفات كرد و در بقيع دفن شد .\r\n2 - سوده دختر زمعه ، و اين بانو قبل از ازدواج با پيغمبر در نكاح سكران ابن عمرو بود و در حبشه از دنيا رفت در حالى كه مسلمان بود .\r\n\r\n","description":"","footnote":"","page_name":" 212 ","page_number":228},
  {"content":"\r\n\r\n3 - عائشه دختر ابو بكر ، پيغمبر عايشه را در مكه تزويج كرد در حالى كه هفت سال بيش نداشت ، حضرت رسول جز عايشه با زن بكرى نكاح نكرد ، و در نهمين سال عمرش با وى زفاف كرد ، و اين زفاف پس از هفت ماه اقامت در مدينه انجام گرفت و عايشه تا دوران خلافت معاويه در دنيا بود .\r\n4 - ام شريك ، اين بانو خود را به پيغمبر هبه كرد ، و نام اصلى وى غزيه دختر دودان بن عوف بن عامر بود ، و قبل از اينكه با حضرت رسول ازدواج كند در نكاح ابى العكر بن سمىّ ازدى قرار داشت و از وى كودكى بنام شريك آورد .\r\n5 - حفصه دختر عمر بن خطاب ، حفصه قبل از ازدواج با پيغمبر در تزويج خنيس بن عبد اللَّه بن حذافه سهمى بود ، و پس از اينكه وى درگذشت ، حضرت حفصه را بنكاح خود درآورد ، خنيس بن عبد اللَّه از طرف پيغمبر مأمور شد تا نزد كسرى برود و او در ميان راه درگذشت ، حفصه در زمان خلافت عثمان در مدينه وفات كرد .\r\n6 - ام حبيبه دختر ابو سفيان ، اين بانو كه نام اصلى وى « رمله » است پيش از اينكه با پيغمبر ازدواج كند زوجه عبيد اللَّه بن جحش اسدى بود ، وى به اتفاق شوهرش عبيد اللَّه به حبشه مهاجرت كردند ، و عبيد اللَّه در آن سرزمين نصرانى شد و در همان جا درگذشت ، و بعد از فوت شوهرش حضرت به وسيله عمر بن امية ضمرى با وى ازدواج كرد .\r\n7 - ام سلمه ، اين بانوى محترم دختر عاتكة بن عبد المطلب دختر عمه پيغمبر بود ، و بعضى عقيده دارند وى دختر عاتكة بن عامر بن ربيعه است كه دختر عموى ابو جهل بوده است ، روايت شده پيغمبر براى ام سلمه پيغام فرستادند فرزندت را امر كن تا تو را تزويج كند ، فرزند ام سلمه كه هنوز كودك نابالغى بود مادرش را به حضرت تزويج كرد .\r\nنجاشى چهار صد دينار بعنوان مهريه به ام سلمه پرداخت ، ام سلمه قبل از اينكه\r\n\r\n","description":"","footnote":"","page_name":" 213 ","page_number":229},
  {"content":"\r\n\r\nبا حضرت رسول ازدواج كند زوجه ابو سلمة بن عبد الاسد بود ، مادر اين ابو سلمه بره دختر عبد المطلب و پسر عمهء حضرت بود ، ام سلمه از اين مرد دختر و پسرى بنام زينب و عمرو داشت .\r\nعمرو پسر ام سلمه در جنگ جمل در ركاب امير المؤمنين عليه السّلام جنگ ميكرد و پس از جنگ او را والى بحرين كرد ، و از عمرو فرزندانى باقى ماندند ، يكى از مواليان ام سلمه شيبة بن مصاح است كه امام اهل مدينه بود ، و در علم قرائت فوق العاده تبحر داشت ، و ديگرى « خيره » كه مادر حسن بصرى است .\r\n8 - زينب بنت جحش ، اين بانوى معظم دختر ميمونه عمهء پيغمبر بود ، و اين اولين زنى است كه پس از وفات آن حضرت در خلافت عمر از دنيا رفت ، و قبل از اينكه آن جناب با وى ازدواج كند در نكاح زيد بن حارثه بود ، و زيد او را طلاق داد قصهء زيد بن حارثه و زينب را خداوند در قرآن ذكر كرده است ، و هنگامى كه زينب وفات كرد براى اولين بار او را در تابوت گذاشتند ، و قبل از اين هنوز در ميان مسلمين تابوت معمول نشده بود ، اين عمل را اسماء بنت عميس در حبشه مشاهده كرده بود ، و بعد در مدينه مرسوم كرد .\r\n9 - زينب دختر خزيمهء هلاليه ، اين بانو از اولاد عبد مناف بن هلال بود ، و قبل از ازدواج با حضرت رسول زوجهء عبيدة بن حارث بودند و قبل از وفات پيغمبر از دنيا رفتند ، و اين زن را ام المساكين هم ميگفتند .\r\n10 - ميمونه دختر حارث ، اين زن از اولاد عبد اللَّه بن هلال بشمار ميرفت پيغمبر در مدينه با اين بانو ازدواج كرد و واسطه بين او و ميمونه ابو رافع بود ، حضرت رسول هنگامى كه از عمره مراجعت ميكردند در شش ميلى مكه معظمه در محلى بنام « سرف » با وى زفاف كردند ، اين بانو از تصادف روزگار در همين « سرف » از دنيا رفت ، و پيش از پيغمبر زوجه ابو سبرة بن ابى رهم عامرى بود .\r\n11 - جويرية دختر حارث از بنى مصطلق بود ، حضرت اين زن را ابتداء به اسارت گرفت و بعد آزاد كرد و سپس تزويج فرمود ، جويريه در سال 56 از\r\n\r\n","description":"","footnote":"","page_name":" 214 ","page_number":230},
  {"content":"\r\n\r\nدنيا رفت .\r\n12 - صفيه دختر حيى بن أخطب ، حضرت رسول ضمن غنيمت‌هائى كه از خيبر بدست آورد صفيه بود ، پس از اينكه وى را آزاد كرد با او ازدواج نمود ، و عتق او را مهريه‌اش قرار داد ، صفيه در سال سى و شش وفات كرد .\r\nاين دوازده تن از زنان حضرت خاتم النبيين صلى اللَّه عليه و آله بودند ، كه آن جناب با آنان مضاجعت كرده بود ، يازده تن از اين عده را تزويج فرمودند ، و يكتن هم خودش را به آن حضرت هبه كرد .\r\nپيغمبر غير از اين دوازده زنان ديگرى را نيز تزويج كردند كه هر يك بعللى از آن جناب مفارقت كردند ، و يا قبل از دخول درگذشتند ، و يا مطلقه گرديدند و نام‌هاى آنان از قرار ذيل است :\r\n1 - عاليه دختر ظبيان ، اين زن را حضرت به نكاح خود درآورد ، و ليكن قبل از دخول وى را طلاق گفت .\r\n2 - قتيله دختر قيس ، پيغمبر با اين بانو تزويج فرمود ، و ليكن قبل از اينكه بر وى دخول كند ، آن جناب از دنيا رفت ، و اين زن پس از رحلت حضرت رسول صلى اللَّه عليه و آله در نكاح عكرمه درآمد ، بعضى عقيده دارند ، پيغمبر اين زن را طلاق دادند و بعد درگذشتند .\r\n3 - فاطمه دختر ضحاك ، حضرت رسول پس از اينكه دخترش زينب وفات كرد اين زن را اختيار فرمود ، پس از ازدواج آيه تخيير فرود آمد ، پيغمبر او را مخير ساخت يا دنيا را اختيار كند ، و يا در نكاح آن جناب بماند ، وى دنيا را اختيار كرد و از آن حضرت مفارقت نمود ، اين زن بعد از اينكه از پيغمبر جدا شد مدفوعات حيوانات را از زمين جمع ميكرد ، و با خود ميگفت : من بدبخت شدم هنگامى كه دنيا را بر حضرت رسول برگزيدم .\r\n4 - سنى دختر صلت ، اين زن نيز قبل از دخول درگذشت .\r\n5 - اسماء دختر نعمان بن شراحيل ، هنگامى كه اين زن را بر آن جناب وارد\r\n\r\n","description":"","footnote":"","page_name":" 215 ","page_number":231},
  {"content":"\r\n\r\nكردند ، وى به حضرت رسول صلى اللَّه عليه و آله گفت : من از تو به خداوند پناه ميبرم ، پيغمبر فرمود : من نيز تو را پناه دادم ، اينك به خويشاوندانت برگرد ، اين جمله را بعضى از زنهاى حضرت به وى تعليم داده بودند و در اثر اين كلمه او را مطلقه ساخت و بر وى دخول نكرد .\r\n6 - مليكه ليثية ، پيغمبر در هنگام ورود اين زن فرمود : خود را به من هبه كن ، گفت : آيا ملكه ميتواند خود را مانند افراد عادى در معرض هبه و بخشش قرار دهد ، حضرت بعد از اين گفتگو اراده كردند دست خود را به طرف او ببرند ، اين زن گفت : از تو به خداوند پناه ميبرم ، فرمود : من هم تو را در پناه خدا قرار دادم ، و سپس او را آزاد كرد .\r\n7 - عمرة دختر يزيد ، حضرت پس از ازدواج با اين زن مشاهده كرد وى مريض است و داراى عيب و نقص مىباشد ، فرمود : شما تدليس كرده‌ايد ، و سپس او را طلاق داد 8 - ليلى دختر خطيم ، اين زن هنگام ورود به حضرت رسول صلى اللَّه عليه و آله به آن جناب عرض كرد : از من صرف نظر كنيد ، پيغمبر هم بلافاصله او را رها كرد .\r\n9 - حضرت خاتم النبيين زنى از قبيله مره را خطبه كردند ، پدر اين زن خدمت پيغمبر عرض كرد دخترم به مرض برص گرفتار است ، در صورتى كه اين مرد دروغ ميگفت و دخترش هيچ گونه برصى نداشت ، پيغمبر از ازدواج با اين زن منصرف شد و او بعد از اين به مرض برص گرفتار گرديد .\r\n10 - حضرت رسول اراده كردند با زنى ازدواج كنند ، پدر اين زن دخترش را براى آن جناب وصف ميكرد و كمالات او را بازگو مينمود ، و از آن جمله عرض كرد :\r\nدخترم هيچ مريض نميشود ، پيغمبر فرمود : اين در نزد پروردگار قرب و منزلتى ندارد بعضى عقيده دارند كه آن جناب با اين زن ازدواج كردند ، و پس از ازدواج پدرش جمله مذكوره را بعرض پيغمبر رسانيد و حضرت از اظهار آن مطلب ناراحت شدند و او را مطلقه كردند .\r\nهنگامى كه پيغمبر از دنيا رفتند ، ده زن و بقولى نه زن از وى به جا ماندند\r\n\r\n","description":"","footnote":"","page_name":" 216 ","page_number":232},
  {"content":"\r\n\r\nو آنان عبارتند از : عايشه ، حفصه ، ام سلمه ، ام حبيبه ، زينب بنت جحش ، ميمونه صفيه ، جويرية ، و سوده ، حضرت رسول هنگامى كه اراده كردند سوده را طلاق دهند ، او شب اختصاصى خود را بعايشه بخشيد و خدمت پيغمبر عرض كرد : من ميلى بمردان ندارم و ليكن دوست دارم خداوند مرا در ميان زنان تو محشور كند .\r\n\r\nاعمام و عمات حضرت رسول صلى اللَّه عليه و آله\r\nاعمام حضرت رسول صلى اللَّه عليه و آله نه نفر بودند و آنان عبارتند از : حارث ، زبير ، ابو طالب ، حمزه ، غيداق ، ضرار ، مقوم ، ابو لهب كه نام آن عبد العزى بود ، و عباس و چهار تن از اين نه نفر داراى فرزندان بودند و بقيه عقبى نداشتند .\r\nحارث بزرگترين فرزندان عبد المطلب بود ، و به اين فرزند كنيه داشت ، حارث در حفر چاه زمزم به پدرش كمك ميكرد ، و او را پنج پسر بود بنام : ابو سفيان ، مغيره ، نوفل ، ربيعه ، و عبد شمس ابو سفيان در سال فتح مكه مسلمان شد و از وى فرزندى به جاى نماند ، نوفل كه از حمزه و عباس بزرگتر بود در هنگام جنگ خندق اسلام اختيار كرد ، و از او فرزندانى بجاى ماند .\r\nعبد شمس را حضرت رسول صلى اللَّه عليه و آله عبد اللَّه نام گذاشت و فرزندان او در شام اقامت داشتند ، و اما ابو طالب با عبد اللَّه والد ماجد پيغمبر از يك مادر بودند نام مادر آنها فاطمه دختر عمرو بن عائذ بن عمران از بنى مخزوم بود ، نام ابو طالب عبد مناف است و او را چهار پسر بود ، بنام : طالب ، عقيل ، جعفر ، و علي و دو دختر بنام : ام هاني و جمانه .\r\nمادر اينان فاطمه بنت اسد است ، فرزندان ابو طالب جز طالب همه داراى اولاد و فرزندان هستند ، ابو طالب سه سال قبل از مهاجرت پيغمبر به مدينه درگذشتند حضرت رسول تا هنگام درگذشت عموى گرامش از كيد و مكر مشركين در آسايش بودند ، و در پناه وى قريش را به خداوند يكتا دعوت ميفرمود .\r\nدر اين هنگام كه ابو طالب وفات كرد ، جبرئيل خدمت آن حضرت رسيد و گفت : خدايت سلام مىرساند و ميفرمايد : اكنون از مكه خارج شويد زيرا پس از در\r\n\r\n","description":"","footnote":"","page_name":" 217 ","page_number":233},
  {"content":"\r\n\r\nگذشت ابو طالب ديگر ياور و معينى ندارى ، پس از اينكه ابو طالب وفات كرد ، علي عليه السّلام خدمت پيغمبر رسيد و او را از مرگ پدرش مطلع ساخت .\r\nحضرت رسول صلى اللَّه عليه و آله به امير المؤمنين فرمودند : پدرت را غسل و كفن كن و هر گاه او را در تابوت گذاشتى مرا مطلع كن علي عليه السّلام امر پيغمبر را بمرحله عمل رسانيد ، هنگامى كه جنازهء او را بر سرير گذاشتند حضرت بر جنازهء او عبور كرد و فرمود : اى عموى گرامى در زندگى به من نيكى كردى و رحم را مراعات نمودى مرا از كودكى بزرگ كردى و در بزرگى يارى و معاونت نمودى ، پس از اين روى خود را به طرف مردم كردند و گفتند : به خداوند سوگند از عم خود چنان شفاعتى بكنم كه جهانيان از وى در شگفت آيند .\r\nعباس بن عبد المطلب مكنى به ابو الفضل بود ، و سقايت از زمزم را به عهده داشت عباس در جنگ بدر مسلمان شد و در سال فتح مكه تا ابواء به استقبال پيغمبر شتافت و در هنگام فتح مكه در خدمت حضرت رسول صلى اللَّه عليه و آله بودند ، و در مدينه در زمان خلافت عثمان هنگامى كه از بينائى محروم شده بود درگذشت .\r\nعباس بن عبد المطلب دوازده اولاد داشت بنام : عبد اللَّه ، عبيد اللَّه ، فضل ، قثم معبد ، عبد الرحمن ، و ام حبيب ، مادر اينان لبابه دختر فضل بن حارث هلاليه خواهر ميمونه زوجهء حضرت رسول بود ، و تمام ، كثير ، حارث ، آمنه ، و صفيه نيز از مادرهاى متعدد بودند .\r\nو اما ابو لهب عموى پيغمبر نيز اولاد متعددى داشت و نام آنان از قرار ذيل است عتبه ، عتيبه ، عقبه ، و معتب مادر اينان ام جميل دختر ابو سفيان بود كه وى را « حمالة الحطب » ميگفتند .\r\nعمات حضرت رسول صلى اللَّه عليه و آله شش تن بودند بنام : اميمه ، ام حكيم ، برة ، عاتكه صفيه ، و اروى اينها هر كدام از مادرى بودند ، اميمه زوجه جحش بن رئاب اسدى ، ام حكيم ملقب به « بيضاء » زوجه كريز بن ربيعه ، بره زوجه عبد الاسد بن هلال بودند .\r\nبره از عبد الاسد فرزندى آورد بنام : ابو سلمه و اين همان كس است كه ام سلمه را\r\n\r\n","description":"","footnote":"","page_name":" 218 ","page_number":234},
  {"content":"\r\n\r\nتزويج كرده بود ، عاتكه زوجه ابو امية بن مغيره مخزومى بود ، و صفيه در نكاح حارث بن حرب بن اميه قرار داشت و پس از آن در تزويج عوام بن خويلد در آمد و از وى زبير را آورد ، و بعد از وى نيز در نكاح عمير بن عبد العزى بن قصى بود ، و از عمات پيغمبر جز صفيه ديگران مسلمان نشدند و بعضى نيز گفته‌اند : صفيه واروى و عاتكه اسلام اختيار كردند .\r\n\r\nخويشاوندان مادر رضاعى حضرت رسول صلى اللَّه عليه و آله\r\nحضرت خاتم النبيين صلى اللَّه عليه و آله را از طرف مادرش خويشاوندى نبود ، زيرا مادرش برادر و خواهرى نداشت ، قبيله بنى زهره بعنوان اينكه حضرت آمنه از آنان بود ، خود را اخوال پيغمبر ميدانند تنها خاله رضاعى حضرت رسول زنى بود بنام سلمى كه خواهر حليمه سعديه بشمار ميرفت . و حضرت رسول دو برادر رضاعى بنام : عبد اللَّه ابن حارث و انيسة بن حارث داشتند .\r\n\r\nخدمتكاران و كارگزاران حضرت رسول صلى اللَّه عليه و آله\r\n1 - زيد بن حارثه ، حضرت خديجه او را از بازار عكاظ به چهار صد درهم خريدارى كرد و به حضرت رسول صلى اللَّه عليه و آله هبه كرد ، و سپس وى را آزاد نمود و ام ايمن را بوى تزويج كرد ، و از ام ايمن فرزندى متولد شد بنام « اسامة » و پيغمبر زيد را بفرزندى قبول كرد و لذا او را زيد بن رسول اللَّه ميگفتند ، و براى همين جهت خداوند فرمود :  ادْعُوهُمْ لِآبائِهِمْ  .\r\n2 - ابو رافع ، نام او اسلم بود و به عباس بن عبد المطلب تعلق داشت ، عباس ابو رافع را به حضرت رسول بخشيد ، هنگامى كه عباس مسلمان شد ابو رافع مژدهء مسلمان شدن او را به پيغمبر رسانيد ، و لذا آن جناب ابو رافع را آزاد كرد و يكى از كنيزان خود را كه « سلمى » نام داشت بوى تزويج نمود ، و از همين سلمى عبيد اللَّه ابن ابو رافع متولد شد كه در ايام خلافت ظاهرى امير المؤمنين عليه السّلام نويسنده و منشى آن حضرت بودند .\r\n3 - سفينه ، حضرت رسول صلى اللَّه عليه و آله او را خريدارى كردند و سپس آزادش ساختند\r\n\r\n","description":"","footnote":"","page_name":" 219 ","page_number":235},
  {"content":"\r\n\r\nو نام اصلى وى « رباح » بوده است .\r\n4 - نوبان ، كنيهء وى ابو عبد اللَّه و از قبيلهء حمير بود ، نوبان را در يكى از جنگ‌ها اسير گرفته بودند سپس حضرت رسول وى را خريدارى كرده و رها ساختند .\r\n5 - يسار ، اين عبدى بود از اهل نوبه و حضرت رسول او را آزاد كرده بودند وى در دست جماعتى از اعراب كه براى غارت شتران حضرت رسول رفته بودند كشته شد 6 - شقران كه نام واقعى وى صالح بوده است .\r\n7 - ابو كبشه كه اسم حقيقى او ابو سليمان است .\r\n8 - ابو ضميرة ، پيغمبر او را آزاد كردند و نامه مخصوصى هم براى وى نوشتند كه اين نامه در دست اولاد او نگهدارى ميشد .\r\n9 - مدعم ، اين بندهء خدا هنگامى كه در وادى القرى بود ، تيرى بطرفش آمد و او را از پاى درآورد و در اثر همين تير كشته شد .\r\n10 - ابو مويهبه ، 11 - انسة ، 12 - فضالة ، 13 - طهمان ، 14 - ابو ايمن ، 15 - ابو هند ، 16 - انجشة ، و اين همان است كه حضرت رسول در بارهء زنان او را توصيه ميكرد تا وى با زنان مدارا كند ، 17 - صالح ، 18 - ابو سلمى ، 19 - ابو عسيب ، 20 - افلح ، 21 - رويفع ، 22 - ابو لقيط ، 23 - ابو رافع اصغر ، 24 - يسار اكبر ، 25 - كركره ، كه از طرف هودة بن علي به آن جناب اهداء شد و حضرت او را رها ساخت ، 26 - رباح ، 27 - ابو لبابة ، 28 - ابو اليسر كه از او فرزندانى هم به جاى مانده‌اند .\r\nحضرت رسول صلى اللَّه عليه و آله كنيزاني هم داشتند كه اسامى آنان از قرار ذيل است :\r\n1 - ماريه قبطيه ، مقوقس پادشاه اسكندريه كنيزى را بنام ماريه خدمت پيغمبر فرستادند و از وى فرزندى بنام ابراهيم متولد شد كه پس از مدت مختصرى درگذشت و ماريه هم بعد از پنج سال از وفات پيغمبر در سال هژدهم هجرت از دنيا رفت .\r\n2 - كنيز ديگرى نيز همراه ماريه قبطيه از طرف مقوقس اهداء شده بود ، كه پيغمبر او را بحسان بن ثابت شاعر معروف هبه كردند .\r\n\r\n","description":"","footnote":"","page_name":" 220 ","page_number":236},
  {"content":"\r\n\r\n3 - ام ايمن اين از خدمت‌كاران خاص حضرت رسول صلى اللَّه عليه و آله بود وى چهرهء سياه داشت كه از مادرش ارث برده بود نام حقيقى اين بانو « بركه » بود حضرت او را آزاد كرد و در مكه به عبيد خزرجي تزويج فرمود و از وى « ايمن » متولد شد ، و سپس عبيد از دنيا رفت پس از درگذشت عبيد پيغمبر ام ايمن را به زيد تزويج كردند و از وى اسامة متولد شد اسامه نيز مانند مادرش سياه بودند پس بنا بر اين اسامه و ايمن برادر مادرى هستند 4 - ريحانة دختر شمعون كه از بنى قريظه باسارت گرفته شده بود و اما خدمتكاران حضرت رسول صلى اللَّه عليه و آله از احرار انس بن مالك ، و هند و اسماء دختران خارجه اسلميه بودند\r\n\r\n( 6 ) تاريخ زندگى حضرت زهرا عليها السّلام\r\nمشهورترين اقوال در اخبار شيعه اين است كه حضرت صديقه طاهره سلام اللَّه عليها در سال پنجم از بعثت در روز بيستم جمادى الآخرة در شهر مكه متولد شد ، و در هنگام وفات پدر بزرگوارش هژده سال و چند ماه از عمر شريفش گذشته بود .\r\nجابر بن يزيد گويد : از حضرت باقر عليه السّلام پرسيده شد كه زهراء اطهر بعد از پدرش چند مدت در دنيا اقامت كردند ، فرمود : چهار ماه و در هنگام وفات بيست و سه سال از عمرش گذشته بود ، اين روايت با روايت عامه مطابقت دارد ، زيرا نويسندگان اهل سنت ميگويند : فاطمه در چهل و يكمين سال پدرش متولد شد ، كه در واقع يك سال بعد از مبعث پيغمبر بوده است .\r\nابو سعيد خرگوشى در كتاب « شرف النبى » گويد : تمام فرزندان حضرت رسول صلى اللَّه عليه و آله قبل از بعثت متولد شدند ، جز فاطمه و ابراهيم كه اينان بعد از مبعث و اسلام به دنيا آمده‌اند .\r\nاز امام صادق عليه السّلام نقل شده كه آن جناب فرمود : براى حضرت زهراء در نزد خداوند نه اسم است كه عبارتند از : فاطمه ، صديقه ، مباركه ، طاهره ، زكيه ، راضيه\r\n\r\n","description":"","footnote":"","page_name":" 221 ","page_number":237},
  {"content":"\r\n\r\nمرضيه ، محدّثه ، و زهراء .\r\nدر مسند حضرت رضا عليه السّلام آمده است كه : پيغمبر فرمود : دخترم از اين جهت فاطمه نام نهاده شده است ، كه خداوند سبحان او و دوستانش را از آتش جهنم رهائى بخشيده است و پيغمبر دخترش را بتول نام‌گذارى كرده بودند .\r\nحضرت رسول صلى اللَّه عليه و آله بعايشه فرمودند : فاطمه مانند ساير زنان نيستند ، و او از مرض مخصوصى كه زنان به آن گرفتارند محفوظ است ، در حديث ديگرى آمده است كه : حضرت زهراء سلام اللَّه عليها هيچ وقت خون حيض مشاهده نكرده است .\r\nاهل سنت و جماعت نيز از ام سليم زوجهء ابو طلحهء انصارى نقل كرده‌اند كه وى ميگفت : فاطمه در حيض و نفاس خون مشاهده نميكرد ، زيرا وى از آب بهشت آفريده شده بود ، بيان اين مطلب از اين قرار است : هنگامى كه پيغمبر را به معراج بردند و داخل بهشت كردند ، پيغمبر از ميوه و آب بهشت ميل فرمود .\r\n\r\nدلائل عصمت و فضيلت مقام حضرت زهراء عليها السّلام\r\nقوىترين استدلال بر عصمت حضرت فاطمه عليها السّلام آيهء تطهير است ، زيرا كه عموم ملت اسلام اتفاق كرده‌اند بر اينكه مقصود از « اهل البيت » در آيهء شريفه خاندان پيغمبر هستند ، و روايت از طرق شيعه و سني رسيده است كه اين آيه مخصوص علي فاطمه ، حسن و حسين عليهم السّلام مىباشد ، و اينكه حضرت رسول آنان را در زير عباء خيبرى جمع فرمود و سپس گفت خداوندا اين چند نفر كه اكنون در زير عبا اجتماع كرده‌اند خاندان من هستند ، اينك كثافت و پليدى را از اينان دفع كن ، و آنها را پاك و پاكيزه قرار ده ، ام سلمه عرض كرد : يا رسول اللَّه من از اهل بيت شما هستم ؟ ، فرمود : تو بر طريق خير هستى - ولى از اينان شمرده نميشوى .\r\nمقصود از « اراده » در اين آية شريفه يا اراده صرف است كه هنوز به مقام فعليت نرسيده و يا اينكه با صرف اراده فعليت هم با او همراه بوده است ، موضوع اول كه بمرحله فعل نرسيده باشد باطل است ، زيرا كه در اين صورت اختصاص دادن اين موضوع را به اهل بيت رجحانى نخواهد بود زيرا همه مكلفين در اين موضوع شركت دارند ،\r\n\r\n","description":"","footnote":"","page_name":" 222 ","page_number":238},
  {"content":"\r\n\r\nو مطلب ديگر اينكه صرف اراده قابل مدح و ستايش نيست مسلمين اجماع كرده‌اند كه اين آيه تفضيل اهل بيت عليهم السّلام است بر ساير مردم و وجه امتيازيست كه خاندان پيغمبر با بقيه مسلمين دارند ، پس در اين صورت مطلب دوم كه اراده با فعل توام است ثابت ميگردد هنگامى كه اين مطلب ثابت شود عصمت كسانى كه مقصود آيهء شريفه هستند روشن ميگردد . و در اين صورت هيچ يك از قبايح از آنان نبايد سر بزند ، زيرا كه آيهء شريفه عصمت اين اشخاص را مىرساند دليل ديگر بر عصمت حضرت زهرا سلام اللَّه عليها قول پيغمبر است كه فرمود : فاطمه پاره تن من است مرا آزرده خواهد كرد كسى كه وى را اذيت كند ، و نيز فرمود : كسى كه فاطمه را اذيت كند مرا اذيت كرده است و هر كه مرا اذيت كند خداوند را اذيت كرده است ، و نيز فرمود : خداوند در هنگام خشم فاطمه خشمگين ميگردد ، و در هنگام خوشنودى وى خوشنود است ، اگر چنانچه فاطمه معصوم نباشد نبايد اذيت‌كنندگان او در هر حال مانند اذيت‌كنندگان پيغمبر باشند .\r\nاز جمله كرامات و نشانه‌هائى كه دلالت دارد بر عظمت مقام فاطمه سلام اللَّه عليها خبريست كه خاصه و عامه از ميمونه روايت ميكنند كه وى گفت : زهرا عليها سلام را در خواب مشاهده كردم ، در حالى كه آسياب دستى خودش حركت ميكرد ، قضيه را خدمت حضرت رسول صلى اللَّه عليه و آله عرضه داشتم ، فرمود : خداوند چون از ضعف و ناراحتى كنيزش فاطمه اطلاع داشت ، لذا به آسياب دستى امر فرمود ، خودش به حركت آيد و براى زهراء گندم و يا جو آرد كند .\r\nاز جمله اخبارى كه حضرت زهراء را از سايرين تميز ميدهد و فضيلت او را مىرساند خبريست كه محدّثين عامه از عايشه روايت كرده‌اند كه وى ميگفت : دوسترين مردان در نزد پيغمبر علي بن ابى طالب بود ، و از زنان دخترش فاطمه ، از امير المؤمنين علي عليه السّلام روايت كرده‌اند كه آن جناب فرمود : از حضرت رسول پرسيدم مرا بيشتر دوست دارى يا زهرا را ؟ فرمود : فاطمه را بيشتر دوست دارم و ليكن شما عزيزتر از او ميباشى .\r\n\r\n","description":"","footnote":"","page_name":" 223 ","page_number":239},
  {"content":"\r\n\r\nاز انس بن مالك روايت كرده‌اند كه وى گفت : پيغمبر ميفرمود : فاطمه بهترين زنهاى جهان است ، در روايت ديگر آمده است كه : بهترين زنان عالم چهار نفرند :\r\nمريم بنت عمران ، آسيه دختر مزاحم ، خديجه دختر خويلد ، و فاطمه دختر محمّد صلى اللَّه عليه و آله .\r\nابن عباس گويد ، بهترين زنان اهل بهشت خديجه دختر خويلد ، و فاطمه بنت محمّد صلى اللَّه عليه و آله ، مريم بنت عمران ، و آسيه دختر مزاحم هستند ، و از عبد الرحمن بن عوف روايت كرده‌اند كه وى گفت : از پيغمبر شنيدم ميفرمود : من بمنزلهء درختى هستم كه فاطمه فرع اوست ، و علي مولد او و حسنين ميوهء او و شيعيان ما برگهاى آن درخت مىباشند ، ريشهء اين درخت در بهشت عدن است و فرع و ثمر و برگهاى آن هم در بهشت ميباشند .\r\nاز عايشه روايت شده كه وى گفت : هر گاه فاطمه بر حضرت رسول صلى اللَّه عليه و آله وارد ميشد ، پيغمبر براى احترام وى از جاى خود برميخاست ، و پيشانيش را مىبوسيد و او را در جاى خود مينشانيد .\r\nعلي بن ابراهيم در تفسير خود از حضرت صادق عليه السّلام روايت كرده كه آن جناب فرمود : از پدران ما رسيده است كه : حضرت رسول از دهان زهراء سلام اللَّه عليها بسيار ميبوسيد ، يكى از روزها عايشه خدمت پيغمبر عرض كرد : يا رسول اللَّه من شما را در حالى كه دهان زهرا را ميبوسيد مشاهده ميكنم .\r\nحضرت رسول صلى اللَّه عليه و آله فرمود : آرى همانطور است كه مشاهده ميكنى ، هنگامى كه مرا به آسمان‌ها بردند جبرئيل مرا داخل بهشت كرد ، چون نزديك درخت طوبى رسيديم جبرئيل سيبى از آن درخت برگرفت و به من داد ، در اثر خوردن آن سيب نطفه او منعقد شد ، پس از اينكه به زمين مراجعت كردم با خديجه مواقعه نمودم ، و او در اين هنگام به فاطمه حامل شد اكنون هر گاه ميل بهشت داشته باشم دهان او را مى بوسم ، و از دهان وى بوى بهشت و شجرهء طوبى را استشمام ميكنم .\r\nاصحاب ما رضوان اللَّه عليهم روايات زيادى نقل كرده‌اند كه بر فضيلت و شرافت\r\n\r\n","description":"","footnote":"","page_name":" 224 ","page_number":240},
  {"content":"\r\n\r\nحضرت زهراء سلام اللَّه عليها بر ساير فرزندان پيغمبر و همهء زنان جهانيان دلالت واضح دارد ، اين گونه روايات در كتب مربوطه زياد است و ما به اين چند حديث اكتفا كرديم .\r\nو از جمله نعمت‌هائى كه خداوند به امير المؤمنين ارزانى داشت و او را در دنيا و آخرت سربلند و سرفراز كرد ، تزويج حضرت زهراء به آن جناب بود .\r\nانس بن مالك گويد : يكى از روزها پيغمبر نشسته بود ، و در اين هنگام امير المؤمنين بر آن جناب وارد شد ، حضرت رسول صلى اللَّه عليه و آله پرسيد : در اين وقت براى چه آمدى ؟\r\nعرض كرد ، آمدم تا بر شما سلام كنم ، فرمود : اينك جبرئيل در نزد من حاضر است و ميگويد : خداوند فاطمه را به شما تزويج كرده است ، و براى اين عقد هزاران هزار فرشته را گواه گرفته ، و به درخت طوبى وحى فرستاده كه بر اين فرشتگان درّ و ياقوت نثار كند ، حور العين اين درّ و ياقوت‌ها را تا روز قيامت به همديگر هديه ميكنند .\r\nابن عباس گويد : شبى كه حضرت زهراء را زفاف كردند پيغمبر در جلو او حركت ميكرد ، و جبرئيل از طرف راست و ميكائيل از طرف چپ و هفتاد هزار فرشته از دنبال او روان بودند ، اين فرشتگان تسبيح و تقديس پروردگار را ميكردند ، امير المؤمنين عليه السّلام همواره به تزويج حضرت زهراء مباهات مينمودند .\r\nابو اسحاق ثقفى بسند خود روايت كرده كه امير المؤمنين ميفرمود : من مطلبى را فاش ميكنم كه جز من كسى ويرا نگفته است : من بندهء خدا و برادر رسول او هستم و با سيدهء زنان امت ازدواج كردم و بهترين اوصياء ميباشم ، اخبار در اين باب بسيار است بريده گويد : در شب زفاف حضرت فاطمه ، پيغمبر به امير المؤمنين فرمود :\r\nقبل از اينكه نزد فاطمه به روى با من ملاقات كن ، پس از اين مقدارى آب خدمت حضرت رسول آوردند و از آن آب وضوء گرفت و بقيه را روى امير المؤمنين پاشيدند و فرمودند : خداوندا به اين دو نفر بركت ده و همچنين بفرزندان آنها نيز بركت\r\n\r\n","description":"","footnote":"","page_name":" 225 ","page_number":241},
  {"content":"\r\n\r\nعطا كن .\r\nشرحبيل بن ابى سعيد گويد : بامداد شب عروسى فاطمه و علي حضرت رسول مقدارى شير براى آنان آوردند و فرمودند جانم فداى شما باد از اين شير بياشاميد .\r\n\r\nوفات و محل دفن حضرت زهراء\r\nروايت شده كه حضرت زهراء سلام اللَّه عليها در سوم جمادى الآخرة سال يازدهم از هجرت وفات كرد ، و مدت نود و پنج روز و يا چهار ماه پس از پدر بزرگوارش در جهان زندگى كرد ، در هنگام وفات امير المؤمنين عليه السّلام او را غسل و كفن كردند و اسماء بنت عميس نيز به آن جناب كمك ميكرد .\r\nاسماء گويد : فاطمه عليها السّلام وصيت كردند كه مرا جز علي و شما ديگرى نبايد غسل دهد ، در اثر اين وصيت من و علي او را غسل داديم ، و در نماز او : علي ، حسنين ، عمار ، مقداد ، عقيل ، زبير ، ابو ذر ، سلمان ، بريده ، و گروهى از بنى هاشم شركت داشتند و او را در دل شب طبق وصيتش دفن كردند .\r\nدر محل دفن حضرت فاطمه اختلاف كرده‌اند ، گروهى گفته‌اند او را در بقيع دفن كردند ، جماعتى معتقدند وى را در خانه‌اش به خاك سپرده‌اند ، و پس از اينكه بنى اميه مسجد را بزرگ كردند قبر فاطمه در مسجد قرار گرفته است .\r\nگروهى ميگويند : حضرت زهراء سلام اللَّه عليها در بين قبر حضرت رسول و منبر دفن شده است ، اينان به استناد قول پيغمبر كه فرمود : بين قبر و منبر من باغى است از باغهاى بهشت ، اين عقيده را پيدا كرده‌اند قول اول كه حضرت زهراء در بقيع دفن شده باشد بعيد است ، و دو قول اخير به صواب نزديك است ، و ليكن احتياط اين است كه در هر سه موضع آن حضرت را زيارت كنند . پايان بخش اول\r\n\r\n","description":"","footnote":"","page_name":" 226 ","page_number":242},
  {"content":"\r\n\r\n\r\nبخش دوم ( زندگانى امير المؤمنين عليه السّلام )\r\n\r\n","description":"","footnote":"","page_name":" 227 ","page_number":243},
  {"content":"\r\n\r\n\r\n( 1 ) ( تولد امير المؤمنين على عليه السّلام )\r\nحضرت امير المؤمنين علي بن ابى طالب عليه السّلام در روز جمعه سيزدهم ماه رجب پس از سى سال از عام الفيل در خانه خدا در شهر مكه متولد شد ، و قبل از وى كسى در بيت پروردگار به دنيا نيامده بود ، و پس از آن جناب نيز براى احدى اين موضوع پيش نيامده است تولد علي عليه السّلام در خانه خداوند فضيلت و شرافتى است كه پروردگار بزرگ به آن حضرت اختصاص داده و به اين وسيله وى را معظم و محترم داشته است .\r\nمادر امير المؤمنين فاطمه دختر اسد بن هاشم بود ، كه براى حضرت رسول صلى اللَّه عليه و آله بمنزلهء مادر بودند و پيغمبر در دامان اين بانوى بزرگوار تربيت شد ، و او از اولين جماعتى است كه به آن جناب ايمان آورد و با وى به مدينه مهاجرت كرد هنگام وفات فاطمه مادر امير المؤمنين حضرت رسول او را كفن كرد و كفن او را از لباس مخصوص معين نمود و سپس خود در قبر او قرار گرفت تا وى از فشار قبر آسوده گردد ، و او را بولايت فرزندش تلقين كرد ، پس بنا بر اين امير المؤمنين عليه السّلام اول كس از بنى هاشم است كه از دو نفر هاشمى متولد شده است .\r\n\r\nاسماء و القاب امير المؤمنين عليه السّلام\r\nاسماء مبارك حضرت امير عليه السّلام در كتب آسمانى زياد است ، در كتب اصحاب و شيعيان آن حضرت در بارهء آنها مشروحا بحث شده است ، كنيهء مشهور آن جناب « ابو الحسن »\r\n\r\n","description":"","footnote":"","page_name":" 228 ","page_number":244},
  {"content":"\r\n\r\nاست و گاهى به « ابو الحسين » و « ابو السبطين » و « ابو الريحانتين » نيز مكنّى بوده يكى از كنيه‌هاى آن حضرت « ابو تراب » است ، و اين كنيه را حضرت رسول صلى اللَّه عليه و آله به آن جناب اعطاء كرده بود در هنگامى كه وى را در سجده روى خاك مشاهده كردند .\r\nيكى از القاب خاصهء آن جناب « امير المؤمنين » بود ، اين لقب را حضرت رسول صلى اللَّه عليه و آله به آن حضرت دادند و فرمودند به علي بن ابى طالب بعنوان امير المؤمنين سلام كنيد ، در مذهب شيعه اطلاق اين عنوان به هيچ يك از ائمه تجويز نشده است زيرا كه اين عنوان مخصوص علي عليه السّلام مىباشد .\r\nامير المؤمنين سلام اللَّه عليه از طرف حضرت رسول صلى اللَّه عليه و آله به القاب و عناوين ديگرى نيز ملقب بوده مانند : سيد المسلمين ، امام المتقين ، قائد الغر المحجلين ، سيد الأوصياء ، و سيد العرب ، اخو رسول اللَّه ، وزير ، وصى ، خليفة رسول اللَّه ، مرتضى ، يعسوب المؤمنين ، و صهر رسول اللَّه .\r\n\r\nمدت خلافت و وفات امير المؤمنين عليه السّلام\r\nحضرت امير المؤمنين عليه السّلام در بيست و يكم ماه رمضان سال چهلم از هجرت در اثر ضربت ابن ملجم مرادى به شهادت رسيد ، در شب نوزدهم رمضان هنگامى كه آن بزرگوار قصد اداء نماز صبح را داشتند و مردم را براى نماز دعوت ميكردند در مسجد بزرگ كوفه توسط آن شقى روسياه ضربت خوردند .\r\nعبد الرحمن بن ملجم مرادى از آغاز شب در مسجد كوفه انتظار امير المؤمنين عليه السّلام را ميكشيد و با شمشير زهر آلود خود در گوشهء مسجد مخفى شده بود ، پس از اينكه علي عليه السّلام مجروح شدند و فرق مباركش شكافته شد و بدنش مسموم گرديد تا شب بيست و يكم بسر بردند و در ثلث آخر شب بيست و يك جهان را وداع گفتند ، علي عليه السّلام قبل از اين قضيه مردم را از وقوع آن اطلاع ميداد .\r\nدر روايات وارد شده است چون ماه رمضان درآمد امير المؤمنين عليه السّلام هر شبى را\r\n\r\n","description":"","footnote":"","page_name":" 229 ","page_number":245},
  {"content":"\r\n\r\nدر نزد يكى از فرزندان و خويشاوندان بسر ميبرد ، و هنگام صرف غذا بيش از سه لقمه ميل نميفرمود خدمت آن جناب عرض كردند : چرا غذا بيشتر ميل نميفرمائيد ؟\r\nفرمودند : ميل دارم هنگام رسيدن امر پروردگار كه در همين يكى دو شب خواهد آمد ، جوفم از غذا خالى باشد ، و امير المؤمنين عليه السّلام در همين شبى كه اين سخنان را ميفرمودند مورد اصابت شمشير ابن ملجم واقع شدند .\r\nاصبغ بن نباته گويد : امير المؤمنين در ماه رمضانى كه بشهادت رسيد براى ما خطبه خواند و فرمود : اينك ماه رمضان كه اول سال و بزرگ همهء ماهها است فرا رسيده و شما در اين سال همگان در يك صف حج خانه خدا را بجا خواهيد آورد ، نشانه اين مطلب اين است كه من در آن هنگام در ميان شما نخواهم بود ، اصبغ گويد : امير المؤمنين عليه السّلام در اين هنگام از مرگ خود اطلاع ميداد و حال اينكه ما از جريان قضيه بىخبر بوديم .\r\nگروهى روايت ميكنند كه علي عليه السّلام در بالاى منبر دست مبارك خود را به محاسن شريفش ميگذاشت و ميفرمود : چه كسى مانع است كه شقىترين امت اين محاسن را از خون خضاب كند .\r\nابو صالح حنفى گويد : از امير المؤمنين عليه السّلام شنيدم ميفرمود : حضرت رسول صلى اللَّه عليه و آله را در خواب ديدم ، و از ظلم و ستمى كه از امت او ديدم شكايت كردم و گريستم پيغمبر فرمود : اى علي گريه نكن ، پس از اين ملتفت شدم دو نفر را در آهن بند كرده‌اند و با سنگهاى بزرگ بر سر آنها ميزنند و خون از آن جارى بود ، ابو صالح گويد : روز بعد در هنگام برخورد با مردم شنيدم امير المؤمنين را شهيد كرده‌اند .\r\nحسن بصرى گويد : در آن شب كه امير المؤمنين را ضربت زدند ، حضرت تا هنگام صبح بيدار بود و هرگز بخواب نرفت ، ام كلثوم عرض كرد : چرا در اين شب بخواب نميروى ؟ فرمودند : اگر به صبح برسم مرا خواهند كشت .\r\nدر هنگام صبح ابن نباح خدمت حضرت آمدند و او را براى اداء نماز خبر كردند ، امير المؤمنين عليه السّلام چند قدم به طرف مسجد آمدند و بار ديگر مراجعت نمودند ،\r\n\r\n","description":"","footnote":"","page_name":" 230 ","page_number":246},
  {"content":"\r\n\r\nام كلثوم عرض كرد : جعده را امر كنيد تا براى مردم نماز بخواند ، فرمود : آرى جعده را اطلاع دهيد تا اقامهء نماز كند .\r\nپس از اين جريان فرمود : از مرگ فرار نتوان كرد ، و از منزل بيرون شدند و به طرف مسجد آمدند ، در هنگام ورود به مسجد به ابن ملجم برخورد كردند ، و او از اول شب چشم بر هم نگذاشته و در انتظار ورود آن جناب بود ، و در نزديك صبح بخواب رفته بود ، امير المؤمنين عليه السّلام او را حركت داد و از خواب بيدار كرد و گفت :\r\nبرخيز هنگام نماز است ، وى از جاى خود حركت و با شمشيرى كه در دست داشت بر فرق مبارك آن جناب زد .\r\nدر حديث ديگر آمده است كه : آن حضرت در آن شب هرگز نخوابيد ، و پيوسته از اطاق بيرون ميشد و به آسمان نگاه ميكرد و ميفرمود : به خداوند سوگند دروغ نميگويم و به من دروغ هم نگفته‌اند ، و اين همان شبى است كه وعدهء مرگم را داده‌اند ، پس از اين به محل خوابش مراجعت ميكرد .\r\nهنگامى كه فجر طالع شد و صبح دميد با كمال قوت و صلابت از منزل بيرون شد و با خود ميفرمود : اكنون كه مرگت فرا ميرسد خود را براى آن آماده كن ، از مردن هرگز جزع و بيتابى منما هر گاه مرگ نزديك شود .\r\nچون امير المؤمنين عليه السّلام از اطاق خارج شد ، و در حياط خانه قرار گرفت ، چند مرغابى كه در منزل بودند از آن حضرت استقبال كردند و در مقابل او فرياد كشيدند و از خروجش جلوگيرى مينمودند ، فرمود اينان را واگذاريد در دنبال اين فريادها گريه‌ها خواهد بود ، و بعد از منزل بيرون شدند و در مسجد ضربت خوردند علي عليه السّلام در هنگام شهادت شصت و سه سال از عمر شريفش گذشته بود ، از اين مدت سى و سه سال را با حضرت رسول صلى اللَّه عليه و آله گذرانيدند ، و در هنگام بعثت پيغمبر ده سال از عمر شريفش گذشته بود .\r\nاز حبهء عرنى روايت شده كه وى گفت : حضرت رسول روز دوشنبه مبعوث گرديد و علي عليه السّلام روز سه شنبه به آن جناب ايمان آورد و مدت سيزده سال در مكه و ده سال\r\n\r\n","description":"","footnote":"","page_name":" 231 ","page_number":247},
  {"content":"\r\n\r\nهم در مدينه و سى سال و چند ماه و چند روز هم بعد از رحلت پيغمبر در اين جهان زندگى كردند .\r\nهنگامى كه امير المؤمنين عليه السّلام از دنيا رفتند حسنين عليهما السّلام طبق وصيت پدر بزرگوارشان او را غسل و كفن كردند ، و جنازهء شريفش را شبانه به طرف غريين واقع در نجف كوفه حمل كردند و در آنجا به خاك سپردند و محل قبرش را محو كردند .\r\nعلي عليه السّلام از خبث باطن بني اميه اطلاع داشت و لذا براى اينكه نسبت بقبر او اهانت و جسارتى نشود دستور فرمود تا قبر وى را از انظار مخفى بدارند ، و محل دفن آن بزرگوار هم چنان پوشيده بود تا حضرت صادق عليه السّلام در هنگام رفتن نزد ابو جعفر منصور در حيره قبر مبارك او را ظاهر ساخت .\r\n\r\n( 2 ) ( دلائل امامت امير المؤمنين عليه السّلام )\r\nبه دلائل قاطعه ثابت شده است كه امامت در هر زمانى لازم است ، زيرا كه در انجام افعال واجبه و ترك كارهاى زشت امامت لطفى است كه از طرف خداوند اعطاء شده است ، ما بالضروره مشاهده ميكنيم كه هر گاه پيشواى مقتدرى در ميان مردم پيدا شود مردم طبعا رو بصلاح ميروند و از فساد و تباهى دست ميكشند ، و در هنگام نبودن اين چنين پيشوائى فساد فزونى پيدا مىكند و صلاح رو بنقصان ميگذارد .\r\nهمچنين واجب است كه اين پيشواى موصوف معصوم باشد ، زيرا كه احتياج مردم به اين نوع پيشوا براى اين است كه مردم معصوم نيستند و جايز الخطا ميباشند ، و اگر چنانچه امام مانند ساير مردم معصوم نباشد ، او نيز به امامى ديگر كه معصوم باشد احتياج پيدا خواهد كرد ، و در هر صورت لا بد است كه به امام معصومى منتهى شود ، و مطلوب ما نيز همين است كه مردم به امام معصوم احتياج دارند .\r\nهنگامى كه وجوب عصمت امام ثابت شد شناختن اين امام معصوم بايد به معرفى پروردگار باشد زيرا كه خداوند از اسرار و نهانى امور آگاه است و از سرائر و ضمائر مردم خبر دارد و جز اين طريق راه ديگرى براى معرفت امام معصوم در دست نيست .\r\n\r\n","description":"","footnote":"","page_name":" 232 ","page_number":248},
  {"content":"\r\n\r\nدر اين صورت لازم است كه پروردگار بزرگ اين امام را معرفى كند و بوسيلهء معجزات و كرامات و خوارق عادات امر او را بر مردم روشن گرداند و ما بعد از سير در حالات اين امت و مطالعه در موضوع امامت به مطالب ذيل برخورديم .\r\nمسلمين پس از رحلت حضرت رسول صلى اللَّه عليه و آله بسه گروه منقسم شده‌اند و در موضوع امامت هر يك به نحوى سخن گفته‌اند كه اينك گفته‌هاى آنان تشريح مىگردد :\r\nشيعيان معتقدند كه امام بعد از حضرت رسول امير المؤمنين علي بن ابى طالب است و پيغمبر به امامت و خلافت وى تصريح كرده است ، بنى عباس و طرفداران آنها عقيده دارند عباس عموى پيغمبر امامت را به ارث ميبرد ، بقيه از مسلمين معتقدند كه امام بعد از پيغمبر ابو بكر است .\r\nكسانى كه بامامت ابو بكر و عباس عقيده دارند اجماع كرده‌اند كه اين دو نفر معصوم نيستند و لذا از موضوع امامت خارج ميشوند زيرا كه قبلا گفتيم امام بايد معصوم باشد پس بنا بر اين امام معصوم بعد از پيغمبر جز امير المؤمنين علي عليه السّلام كسى ديگر نميتواند باشد و خداوند هم بامامت وى تصريح كرده و اشاره فرموده است مطالب فوق مورد اتفاق كليه فرق مسلمين است و جز اقوال سه‌گانهء مذكور ، قول ديگرى ديده نشده است و اما دلائل سمعيه در مورد امامت امير المؤمنين عليه السّلام زياد است علماى اماميه از قديم و جديد در اين مورد كتابهاى زيادى نوشته‌اند سيد مرتضى علم الهدى - رضوان اللَّه عليه - در كتاب « شافى » راجع به امامت علي بن ابى طالب داد سخن داده و در پيرامون اين مسأله مشروحا بحث كرده است و جواب اعتراضات مخالفين را داده است خداوند او را از دين و اهل آن جزاى خير مرحمت كند و ما اكنون مختصرى در اين موضوع ايراد ميكنيم حضرت رسول صلى اللَّه عليه و آله راجع بامامت امير المؤمنين عليه السّلام در بعضى موارد قولا و فعلا تصريح كرده و در پارهء از اوقات تنها به قول اكتفاء نموده است ، اما در نصوصى كه قولا و فعلا تصريح بامامت وى شده و او را مستحق و شايسته براى اين امر دانسته و وى را بر ديگران فضيلت و برترى داده بقرار ذيل است :\r\nتزويج حضرت زهراء سلام اللَّه عليها بامير المؤمنين ، و عقد اخوت بين او و پيغمبر ،\r\n\r\n","description":"","footnote":"","page_name":" 233 ","page_number":249},
  {"content":"\r\n\r\nو مقدم داشتن او را بر ساير اصحاب ، حضرت رسول صلى اللَّه عليه و آله هر گاه اراده ميكرد امير المؤمنين را به جايى بفرستد و يا لشكرى به جايى روانه كند وى را امير و فرمانده قرار ميداد ، و تا پايان عمر ، امير المؤمنين عليه السّلام را تحت ولايت كسى قرار نداد .\r\nحضرت امير المؤمنين عليه السّلام در طول مدتى كه در خدمت حضرت رسول صلى اللَّه عليه و آله بودند و با قرابتى كه با وى داشتند همواره افعال و اقوالش مورد رضايت آن جناب بود و هرگز بر وى خشمگين نشد و او هم در هيچ كارى كه از طرف پيغمبر بوى محول مىشد كوتاهى نميكرد .\r\nدر صورتى كه بقيه اصحاب اين چنين نبودند و آنان همواره توبيخ مىشدند و از اين گونه مطالب اخبار و روايات زياد است كه حاكى از مقام بلند و كمال عصمت و فضيلت حضرت امير المؤمنين است و اينك چند حديث ذيلا ذكر مىشود 1 - در جنگ احد مردم فرار كردند و علي عليه السّلام تنها با مشركين جهاد ميكرد تا آنگاه كه همهء آنان فرار نمودند ، جبرئيل به حضرت رسول صلى اللَّه عليه و آله عرض كرد :\r\nاين است فداكارى و مواساة پيغمبر فرمود : على از من است و من هم از وى ، جبرئيل گفت : و من هم از شما هستم ، و حضرت رسول در اين روايت او را مانند خود خوانده همانطور كه در آيهء مباهله خداوند امير المؤمنين عليه السّلام را بمنزلهء نفس پيغمبر معرفى كرده است .\r\n2 - حضرت خاتم النبيين صلى اللَّه عليه و آله به بريده فرمودند ، بغض على را در دل نگير زيرا كه وى از من است و من هم از وى ، مردم از ريشه‌هاى مختلفى آفريده شده‌اند ليكن من و على از يك اصل و ريشه هستيم .\r\n3 - پيغمبر در زندگانى خود مكرر ميفرمود : على با حق است و حق هم با وى مىباشد ، وى بهر سو كه ميل كند حق هم دنبال او ميرود و از وى جدا نميگردد .\r\n4 - در حديث مشهور « طير مشوى » آمده است كه پيغمبر صلى اللَّه عليه و آله فرمود : خداوندا بهترين دوستانت را نزد من حاضر كن تا با من در خوردن اين غذا شركت كند ، در اين هنگام كه پيغمبر منتظر شخص موصوف بود ناگهان امير المؤمنين وارد شدند\r\n\r\n","description":"","footnote":"","page_name":" 234 ","page_number":250},
  {"content":"\r\n\r\nو با او در صرف غذا شركت كردند .\r\n5 - هنگامى كه حضرت زهراء را به علي بن ابي طالب تزويج كردند ، زنان قريش بعنوان اينكه وى را بمرد فقيرى داده‌اند فاطمه عليها السّلام را سرزنش ميكردند ، در اين هنگام حضرت رسول دخترش را مخاطب قرار داده و فرمود : من تو را به مردى تزويج كردم كه پيش از همه مسلمان شد ، و از جهت علم و دانش و فضيلت بر سايرين مقدم است .\r\nخداوند بمردمان روى زمين نظر افكند و مرا از ميان آنان برگزيد ، و برسالت مبعوث كرد ، و بار ديگر به طرف مردم نظر نمود ، و از ميان آنها على را اختيار فرمود و او را بوصايت برگزيد ، پس از آن به من وحى فرستاد تا تو را در نكاح وى قرار دهم اكنون اى فاطمه بدان خداوند به تو كرامت فرموده و تو را بگراميترين و بزرگترين فردى تزويج كرده است .\r\nدر اين هنگام حضرت فاطمه خوشوقت شد ، پس از اين فرمود : اى فاطمه علي ابن ابى طالب هشت فضيلت دارد كه پيكر منافقين و دشمنان او را ميشكند ، و خداوند اين فضائل را به گذشتگان نداده و به آيندگان نيز نخواهد داد .\r\nعلى بن ابى طالب در دنيا و آخرت با من برادر است و ديگران از اين جهت سهمي ندارند ، و تو اى فاطمه سيدهء زنان بهشت هستى كه اينك همسر او ميباشى ، حسنين كه دو رحمت از طرف پروردگار ميباشند فرزند او هستند ، جعفر طيار كه خداوند دو بال به وى مرحمت كرده و او در بهشت با فرشتگان پرواز مىكند برادر اوست ، على بن ابى طالب داراى علوم گذشتگان و آيندگان است ، و او نخستين كسى است كه به من ايمان آورد ، و آخرين فردى است كه با من سخن خواهد گفت و من عهد و پيمان خود را با وى خواهم بست و او جانشين و وصىّ من و ساير انبياء خواهد بود .\r\n6 - حضرت رسول صلى اللَّه عليه و آله ميفرمود : من شهر علم هستم و على نيز در آن مىباشد هر كه اراده كند به شهرستان علم و دانش درآيد بايد از در وارد شود ، عبد اللَّه بن مسعود روايت مىكند كه پيغمبر صلى اللَّه عليه و آله علي عليه السّلام را نزد خود طلبيد و با وى در نهانى بگفتگو\r\n\r\n","description":"","footnote":"","page_name":" 235 ","page_number":251},
  {"content":"\r\n\r\nپرداخت ، هنگامى كه از خلوت بيرون شد از وى پرسيديم پيغمبر چه موضوعى را با شما در ميان گذاشته بود ، فرمود : هزار باب از علم به روى من گشود كه از هر بابى هزار باب گشوده مىشود .\r\n7 - محبت على بن ابى طالب علامت ايمان و بغض و عداوت وى نشانه نفاق است حضرت رسول صلى اللَّه عليه و آله در اين باره ميفرمود : تو را جز مؤمن كسى دوست نميدارد ، و منافقين نيز همواره بغض تو را در دل دارند .\r\n8 - حضرت خاتم النبيين صلى اللَّه عليه و آله قبول ولايت على بن ابى طالب عليه السّلام را علامت براى طهارت مولد قرار داد ، و همچنين دشمنى و عناد با آن حضرت را نشانهء خبث مولد اعلام فرمود ، در روايت آمده كه پيغمبر فرمود : فرزندان خود را بدوستى علي بن ابى طالب آزمايش كنيد ، هر يك از كودكان شما كه بوى علاقه دارند و او را دوست ميگيرند ، بدانيد اين كودك از طريق مشروع متولد شده ، و اگر چنانچه وى را دشمن داشته باشد ، از راه غير مشروع پديد آمده است .\r\nحضرت باقر عليه السّلام از جابر بن عبد اللَّه انصارى - رضوان اللَّه عليه - روايت مىكند كه وى گفت از پيغمبر شنيدم ميفرمود : اى علي ميل دارى تو را خوشحال كنم و مژده دهم ، عرض كرد آرى دوست دارم هر چه ميخواهيد بفرمائيد ، حضرت فرمود : من و شما از يك اصل آفريده‌شده‌ايم و سرشت ما يكى است ، از طينت ما مقدارى زائد آمد و خداوند شيعيان ما را از آن خلق فرمود ، روز قيامت مردم را بنام مادرانشان خطاب خواهند كرد جز شيعيان ما كه آنان را بنام پدرانشان فرياد ميزنند .\r\nروايت كرده‌اند كه جابر بن عبد اللَّه انصارى در كوچه‌هاى مدينه گردش ميكرد و ميگفت : على بهترين آدميان است و هر كس مخالف اين باشد وى كافر است ، اى گروه انصار فرزندان خود را بدوستى على بن ابى طالب آزمايش كنيد ، هر كدام امتناع كردند در بارهء مادرش تحقيق كنيد .\r\n9 - از ابن عباس روايت شده كه پيغمبر فرمود : در روز قيامت مردم را به نام مادرانشان خطاب خواهند كرد جز شيعيان ما كه آنان را به اسم پدرانشان مخاطب\r\n\r\n","description":"","footnote":"","page_name":" 236 ","page_number":252},
  {"content":"\r\n\r\nقرار خواهند داد ، و اين براى اين است كه شيعيان ما طهارت مولد دارند .\r\n10 - حضرت رسول صلى اللَّه عليه و آله ميفرمود : على بن ابى طالب و پيروان او اهل نجات هستند .\r\n11 - انس بن مالك از حضرت رسول صلى اللَّه عليه و آله روايت مىكند كه آن جناب فرمود :\r\nروز قيامت هفتاد هزار نفر از امت من بدون حساب وارد بهشت خواهند شد ، و آنان عذاب و سختى روز قيامت نخواهند ديد ، پيغمبر پس از اين متوجه امير المؤمنين شد و فرمود ، اين جماعت شيعيان تو هستند و تو هم پيشواى آنان هستى .\r\n12 - ابو رافع گويد : حضرت رسول صلى اللَّه عليه و آله روزى براى مردم خطبه خواندند و در ضمن خطبه فرمودند : اى مردم خداوند به موسى بن عمران امر كرد مسجدى بسازد و خودش به اتفاق هارون و دو فرزند وى شبر و شبير در آن جا اقامت كند ، اينك خداوند مرا امر فرموده است كه مسجدى بسازم و به اتفاق على و حسنين در آن جا مسكن كنم و درهائى كه به طرف مسجد باز مىشود جز باب على همه را مسدود كنم .\r\nدر اين هنگام حمزة بن عبد المطلب از جاى خود حركت كرد و در حالى كه ميگريست عرض كرد : يا رسول اللَّه عمويت را از مسجد بيرون كردى و پسر عمويت را در آن جا دادى ، فرمود : من از پيش خود تو را از مسجد بيرون نكردم و على را در مسجد راه ندادم ، اين خداوند است كه وى را در مسجد ساكن كرده است ، ابو بكر گفت : پس اجازه فرمائيد از اطاق من سوراخى به طرف مسجد باز باشد ، فرمود : به اندازهء سر سوزنى نيز به كسى اجازه داده نميشود .\r\nزيد بن ارقم از سعد بن ابى وقاص روايت مىكند كه حضرت رسول تمام درهاى مسجد را بستند جز درب على بن ابى طالب ، و سيد حميرى در اشعار خود به اين موضوع اشاره كرده و گفته :\r\n صهر النبىّ و جاره في مسجد * طهر يطيبه الرسول مطيب\r\nسيّان فيه عليه غير مذمّم * ممشاه ان جنبا و ان لم يجنب \r\nاز اين گونه افعال و اقوال كه از طرف حضرت رسول در بارهء امير المؤمنين صادر\r\n\r\n","description":"","footnote":"","page_name":" 237 ","page_number":253},
  {"content":"\r\n\r\nشده است در كتب اخبار فريقين زياد است و ما اگر همه آنها را يادداشت كنيم بر حجم كتاب افزوده خواهد شد ، و اين مختصر هم در بارهء امامت و خلافت آن حضرت كافى است و از روايات معلوم است كه وى از هر جهت شايستهء امر خلافت و امامت بوده است از اين اخبار بطور كامل استفاده مىشود كه امير المؤمنين عليه السّلام در عاليترين مقام و مرتبه از علم و دانش بوده ، و حضرت رسول صلى اللَّه عليه و آله فوق العاده بوى علاقه داشته است و اين خود بزرگترين دليل و برهان است كه وى شايسته مقام امامت بوده است .\r\nدر نزد عقل سليم روشن و هويداست كه هر كس داراى فضل و كمال و علم و دانش و فضيلت بود ، و مقام و منزلتش در دين نزد همگان مسلم گرديد ، او بر ديگران مقدم است و لايق امامت و خلافت خواهد بود ، زيرا كه موضوع امامت پس از نبوت از شريفترين مناصب دينى و مقامات مذهبى است ، پس بنا بر اين كسى كه قدر و منزلتش در دين زياد باشد ، و يقينش در اصول دينى و مذهبى از سايرين زياد بود ، و در ترويج دين ثابت قدم گردد به حكم عقل و وجدان امامت حق اوست .\r\nاين موضوع روشن است كه هر گاه پادشاهى و يا اميرى در دورهء زندگانى خود يكى از اصحاب خود را مورد توجه قرارداد و بوى اظهار علاقه كرد ، و از اعمال و افعال او رضايت حاصل نمود ، دليل است بر اينكه وى به اين شخص علاقه دارد ، و اعمال و رفتارش مورد رضايت او هست ، و براى همين جهت دوست دارد كه شخص موصوف پس از وى بعاليترين مقام برسد .\r\nعده‌اى از علماى اماميه گفته‌اند : دليل عقلى گاهى بر دليل قولى رجحان دارد ، زيرا كه در او شبهه نيست و ليكن در دلائل قولى ممكن است جاى مجاز و تأويل باز باشد و اما نص مختص به قول نيز بر دو قسم است : نص جلى ، نص خفى ، نص جلى آن است كه پيغمبر تصريح به امامت امير المؤمنين عليه السّلام كرده باشد و براى كسى جاى انكار نبود ، مانند اينكه فرمود : « سلّموا على عليّ بإمرة المؤمنين » و همچنين دست علي عليه السّلام را گرفته و در حالى كه به وى اشاره ميفرمود گفت : اين خليفه من است كه پس از من در ميان شما خواهد بود ، از وى اطاعت كنيد و بفرمان او گوش دهيد .\r\n\r\n","description":"","footnote":"","page_name":" 238 ","page_number":254},
  {"content":"\r\n\r\nحضرت رسول صلى اللَّه عليه و آله به ام سلمه فرمود : اينك بشنويد و گواهى دهيد كه اين امير مؤمنان و سيد اوصياء است ، و همچنين پيغمبر در اوائل بعثت در منزل خود غذائى آماده ساختند و گروهى از بني هاشم را دعوت كردند ، هنگامى كه همگان پيرامون يك ديگر جمع شدند و پس از اينكه غذا صرف شد حضرت آنان را مخاطب ساخته و فرمود :\r\nاى فرزندان عبد المطلب خداوند مرا براى ارشاد مردم مبعوث كرده ، و به من امر نموده كه مخصوصا شما را به اسلام و قرآن دعوت كنم ، و در اين باره فرموده :\r\n وَ أَنْذِرْ عَشِيرَتَكَ الْأَقْرَبِينَ  اكنون من شما را به دو كلمه دعوت ميكنم كه در زبان بسيار سبك و در ميزان خيلى سنگين ميباشند .\r\nاگر شما فرزندان عبد المطلب اين دو كلمه را بر زبان جارى سازيد و به آن معتقد شويد ، بر عرب و عجم سلطنت و فرمانروائى خواهيد كرد ، و همه ملتها در نزد شما خاضع و سرافكنده خواهند شد ، و در نتيجهء گفتن اين دو كلمه از آتش رهائى پيدا ميكنيد و به بهشت داخل ميشويد .\r\nاكنون اين دو كلمه را كه : « أشهد أن لا إله الّا اللَّه ، و أنّ محمدا رسول اللَّه » است بگوئيد ، و هر كس از شما در اين امر از من پشتيبانى كند و پاسخ مرا بگويد ، وى برادر و جانشين و وارث من بعد از وفاتم خواهد بود ، تمام مجلسيان سكوت كردند و چيزى نگفتند .\r\nدر اين هنگام امير المؤمنين عليه السّلام از جاى خود برخاستند و عرض كردند : يا رسول اللَّه من در اين امر از شما پشتيبانى خواهم كرد ، پيغمبر فرمود : اكنون بنشين شما وصى و خليفه و وارث من خواهى بود .\r\nپس از اين جريان فرزندان عبد المطلب از منزل بيرون شدند ، و به ابو طالب گفتند :\r\nاگر در دين برادرزاده‌ات داخل شوى خود را حقير و ذليل ميكنى ، زيرا وى فرزندت را بر تو امير قرار داد .\r\nاين حديث را ابو سعيد خرگوشى ، و مفسر نيشابورى كه امام اهل حديث است در تفسير خود آورده است ، و اين گونه نصوص را فقط شيعهء اماميه روايت ميكنند\r\n\r\n","description":"","footnote":"","page_name":" 239 ","page_number":255},
  {"content":"\r\n\r\nو به آن استناد ميجويند ، اگر چه بعضى از اهل روايت از اين خبر غافل شده‌اند و او را روايت نكرده‌اند .\r\nاين نص صريح را علماى اماميه در كتب خود آورده‌اند ، و در بارهء او بتفصيل بحث كرده‌اند ، و گفتار مخالفين را باطل ساخته‌اند ، ما اگر بخواهيم در اين باره بحث كنيم كتاب ما به طول خواهد انجاميد ، اكنون هر كس ميل دارد تفصيل اين موضوع را بداند به كتاب « شافى » مراجعه كند ، تا اطلاعات لازم را در آن جا بيابد .\r\nو اما نص خفى در مورد آيات و اخباريست كه در او تصريح به اسم نشده است و راجع به اين گونه روايات اختلافات زيادى مشاهده مىشود ، و در معانى آنها اقوال مختلفى ابراز شده است ، اينك يكى از آيات شريفهء قرآن را كه در اين مورد نازل شده مورد گفتگو قرار ميدهيم .\r\nخداوند متعال فرموده :  إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  طريق استدلال به آيهء شريفه اين است كه : مقصود از كلمهء « وليّكم » كسى است كه سزاوار زمامدارى مسلمين باشد و امور زندگى آنان را در دست گيرد ، و اطاعت وى نيز بر آنان واجب باشد .\r\n« ولى » در اصطلاح داراى چندين معنى است كه اكنون ذكر مىشود سلطان و حاكم را از اين جهت « ولى » ميگويند كه تدبير امور رعيت با وى مىباشد ، كسانى كه براى خلافت و سلطنت تربيت ميشوند « ولى عهد » نام برده ميشوند زيرا كه وليعهد پس از درگذشت خليفه و يا سلطان زمام امور را در دست ميگيرند ، و در مورد زنان هم گفته مىشود : « انه ولىّ المرأة » و اين هم از اين جهت است كه نكاح و تزويج او در دست ولى مىباشد ، و راجع به مقتول هم ميگويند : « فلان ولىّ الدم » و اين بمناسبت اين است كه گرفتن ديه و يا گذشت بوى ارتباط دارد .\r\nمبرّد در كتاب خود گفته : « ولى » معنى اولى و احق را دارد ، و مولى نيز به همين معنى است پس بنا بر اين وقتى كه « ولى » در لغت به معنى اولى و احق باشد در آيهء شريفه هم بايد همين معنى را در بر گيرد .\r\n\r\n","description":"","footnote":"","page_name":" 240 ","page_number":256},
  {"content":"\r\n\r\nاينك برگرديم به آيهء مباركه ، « ولى » به معانى مذكوره در باره خداوند و رسول كاملا صدق مىكند ، زيرا خدا و رسول اختيار تمام مردم را در دست دارند ، و امور آنها را اداره ميكنند ، اكنون به بينيم  وَ الَّذِينَ آمَنُوا  در آيهء شريفه به كجا ارتباط دارد در نزد مفسرين ثابت گرديده كه : مقصود از  الَّذِينَ آمَنُوا  همهء مؤمنين نيستند بلكه بعضى از آنان منظور هستند ، و آن كسى است كه صفت ايتاء زكات در حالت ركوع را داشته است ، و اين موضوع نيز براى امير المؤمنين عليه السّلام روى داده و آيهء شريفه در اين جا متوجه آن جناب است موضوع ولايت در اين آيهء مباركه كه منحصر شده است به خداوند و رسول و آن كسى كه در حال ركوع اداء زكات كرده و به مؤمنين ديگر هيچ ارتباطى ندارد ، زيرا كلمه « انما » در حصر استعمال مىشود ، اعراب در محاورات خود گويند : « انما الفصاحة في الشعر للجاهلية » و يا « انما النحاة المحققون البصريّون » مقصود نفى فصاحت از غير مردمان دورهء جاهليت و عدم دقت از غير بصريّين مىباشد .\r\nپس بنا بر اين معنى « ولى » در آيهء شريفه همان معناى امامت مىباشد كه تدبير امور مسلمين و اصلاح شئون آنها به امام ارتباط دارد ، كسانى كه « ولى » را بمعنى دوستى در دين دانسته‌اند در خطا و اشتباه ميباشند ، زيرا كه اين نوع دوستى بهمهء اهل ايمان مربوط است و اختصاص به دسته معينى ندارد ، بطورى كه در بالا اشاره كرديم اين آيه متوجه امير المؤمنين عليه السّلام است و اينك شواهد مربوطه را در ذيل ذكر ميكنيم 1 - در اخبار و روايات خاصه و عامه وارد شده كه اين آيه شريفه در بارهء امير المؤمنين عليه السّلام نازل شده و اين در هنگامى بود كه آن حضرت به نماز مشغول بودند وسائلى از راه رسيد ، امير المؤمنين انگشتر خود را از دست بيرون كرده و به او دادند اين قضيه در كتب اخبار و در تفاسير در ذيل آيهء شريفه بتفصيل ذكر شده است .\r\n2 - مسلمين اجماع كرده‌اند كه امير المؤمنين عليه السّلام مورد توجه اين آيهء مباركه است ، زيرا گروهى ميگويند كه اين در بارهء همه اهل ايمان است و علي عليه السّلام هم يكى از مؤمنين است ، و عدهء هم عقيده دارند كه آيهء شريفه متوجه شخص آن جناب بوده\r\n\r\n","description":"","footnote":"","page_name":" 241 ","page_number":257},
  {"content":"\r\n\r\nو ديگران منظور نيستند .\r\n3 - كسانى كه ميگويند مقصود از « ولى » در آيهء شريفه امامت و خلافت مىباشد عقيده دارند كه اين معنى جز در على بن ابي طالب عليه السّلام بر ديگرى تطبيق نمىكند ، و آيه كريمه متوجه شخص او مىباشد زيرا كه ثابت شده در هر زمانى بيش از يك امام وجود ندارد .\r\nاكنون كه روشن شد مقصود آيه شريفه امامت است و ما سابقا ثابت كرديم كه امامت هم حق علي عليه السّلام است ثابت مىگردد كه اين آيه متوجه شخص او مىباشد و در اين مورد سخن فراوان است هر كس دنبال تفصيل اين مطلب مىباشد به كتب بزرگ در اين فن رجوع كند .\r\nو اما نص از طرق اخبار و روايات مانند گفتار حضرت رسول صلى اللَّه عليه و آله كه در غدير خم فرمودند « من كنت مولاه فهذا عليّ مولاه » و نيز فرمودند : « انت منّي بمنزلة هارون من موسى » اين دو خبر شريف را شيعه و ناصبى هم روايت كرده‌اند و تمام امت مسلمان اين حديث را پذيرفته و اگر چه در تفسير و تاويل آن اختلاف نموده‌اند و در بارهء حديث غدير به دو طريق ميتوان استدلال كرد .\r\nاول - اينكه حضرت رسول صلى اللَّه عليه و آله در روز غدير وجوب اطاعت خويش را براى مسلمين تقرير كرد و فرمود : « ا لست اولى بكم من انفسكم » مردم همگان فرمايش آن جناب را تصديق كردند و اعتراف نمودند پيغمبر بلافاصله على عليه السّلام را بالاى دست مبارك خود بردند و عطف به جمله ما قبل فرمودند : « من كنت مولاه فهذا مولاه » و در پارهء از روايات ديگر آمده « فهذا علىّ مولاه اللهمّ وال من والاه و عاد من عاداه و انصر من نصره و اخذل من خذله » .\r\nحضرت رسول صلى اللَّه عليه و آله در بارهء امير المؤمنين جمله‌اى را فرمودند كه قبلا در بارهء او گفته بودند زيرا كه لفظ « مولى » همان معنى « اولى » را در بردارد اگر چه از براى آن معانى ديگرى هم ذكر شده است و ليكن معلوم است كه مقصود از اين لفظ در اين مورد بخصوص همان معنى اولى است و حضرت رسول هم اين مورد را در نظر داشته\r\n\r\n","description":"","footnote":"","page_name":" 242 ","page_number":258},
  {"content":"\r\n\r\nاست و اهل لغت هم مولى را در اين معنى استعمال كرده‌اند .\r\nپس بنا بر اين لفظ « مولى » در اين حديث معنى امامت را در بر دارد همان گونه كه ميگويند : سلطان و حاكم اولى است به اقامت حدود تا رعيتش و مولى سزاوارتر است از ديگران به عبدش و فرزندان ميت از ديگران بميراث پدرشان اولى هستند و خداوند در اين مورد فرموده :  النَّبِيُّ أَوْلى بِالْمُؤْمِنِينَ مِنْ أَنْفُسِهِمْ  در تفسير اين آيه شريفه بين مفسرين اختلاف نيست كه مقصود از « اولى » اين است كه حضرت رسول بتدبير مسلمين و امر و نهى در بارهء آنان از همگان اولى است .\r\nاكنون معلوم شد پيغمبر از جهت اينكه اطاعتش بر همه مسلمين واجب است حتى به خود آنان بيش از خودشان ولايت دارد و سزاوار است كه در بارهء آنها هر گونه امر و نهى بفرمايد و شئون زندگى آنان را در دست خود گيرد اين معنى در بارهء امير المؤمنين عليه السّلام نيز كاملا صدق مىكند و او هم مانند پيغمبر است زيرا اطاعت او هم واجب است و امر و نهى و تدبير زندگى و شئون اجتماعى مسلمين در اختيار اوست زيرا كه آن جناب فرمود : « من كنت مولاه فهذا علىّ مولاه » .\r\nدوم - استدلال ديگرى كه ما ميتوانيم به اين حديث شريف بنمائيم اين است كه : ما از مقدمه صرف نظر ميكنيم و به همين جمله كه فرمود : « من كنت مولاه فهذا عليّ مولاه » اكتفاء مينمائيم . البته پيداست كه حضرت رسول صلى اللَّه عليه و آله در روز غدير در حضور گروه مهاجر و انصار با اظهار اين جمله ميخواست حقى را كه مخصوص امير المؤمنين عليه السّلام بود براى مردم ابراز كند و حق مطلب را اداء نمايد .\r\nاكنون لازم است كه ما تمام معانى و اقسام « مولى » را ذيلا بيان كنيم تا آن چه با حضرت رسول تناسب دارد و يا معانى غير مناسب با آن جناب روشن گردد ، « مولى » در لغت بمعنى « حليف » آمده است ، و اين معنى اين حضرت رسول هيچ گونه تناسبى ندارد زيرا كه آن جناب با كسى حليف نبوده و با هيچ يك از قبائل عرب قرار دادى نداشته است .\r\nو از جمله معانى كه براى « مولى » ذكر شده معتق ، جار ، صهر ، امام و ابن عم\r\n\r\n","description":"","footnote":"","page_name":" 243 ","page_number":259},
  {"content":"\r\n\r\nاست ، البته واضح است كه همه اين معانى مقصود نبوده است ، زيرا ولاء عتق قبل از آمدن شريعت اسلام در ميان اعراب جريان داشته و همگان از اين موضوع اطلاع داشتند و نيازى نبود كه پيغمبر اين مسأله را به آنان اطلاع دهد ، و همچنين است معانى ، همسايه و دامادى و پسر عم زيرا كه همه مسلمين ميدانستند كه علي عليه السّلام با حضرت رسول صلى اللَّه عليه و آله پسر عم است و داماد او هم مىباشد .\r\nو نيز از معانى « مولى » ولايت در دين ، و يارى كردن ، و محبت و دوستى است ، و بسيار روشن است كه اين معانى هم مقصود نبوده‌اند ، زيرا همگان ميدانند كه مؤمنين بايد با يك ديگر محبت و دوستى داشته باشند و يك ديگر را يارى كنند ، و از دين خود دفاع نمايند ، پس بنا بر اين تمام اين معانى در اين جا مقصود نيستند و حضرت رسول صلى اللَّه عليه و آله از اين جمله معنى مهمتر و بزرگترى را اراده كرده است .\r\nچگونه ممكن است پيغمبر مردم را در اين محل غير مناسب پياده كند ، و آنان را روى زمين‌هاى داغ بنشاند و خود بالاى جهاز شتران برود و خطبهء مفصلى بخواند و بعد براى گروه مهاجر و انصار موضوعاتى را در ميان بگذارد كه همگان از آنها اطلاع دارند ، و ليكن حق اين است كه مطلب غير از اينها است و حضرت رسول مقصودى بسيار عالى داشته‌اند .\r\nمعنى حقيقي و واقعى « مولى » در اين جمله همان معنى « اولى » است كه متضمن معنى امر و نهى و تدبير امور ملت و اصلاح شئون زندگى مسلمين مىباشد ، و باقى معانى و اقسام هيچ گونه تناسبى با مقام ندارد ، و اگر غير از اين معنى ديگرى اراده شود فرمايش حضرت رسول در آن اجتماع بزرگ خالى از فائده خواهد بود ، و پيغمبر اكرم نيز هرگز سخن بيفايده بر زبان نميراند ، و مقصود آن بزرگوار در آن اجتماع بزرگ اين بود كه امير المؤمنين را بعنوان خلافت و زمامدارى مسلمين معرفى كند .\r\nيكى از رواياتى كه ميتوان به امامت و خلافت امير المؤمنين عليه السّلام استدلال كرد حديث معروف « أنت منّي بمنزلة هارون من موسى الّا أنه لا نبىّ بعدى » مىباشد و به\r\n\r\n","description":"","footnote":"","page_name":" 244 ","page_number":260},
  {"content":"\r\n\r\nاين روايت از دو جهت ميتوان استناد جست .\r\nاول - از اين خبر شريف و مشهور تمام منازل و مقاماتى را كه هارون نسبت به موسى داشت ميتوان نسبت به علي عليه السّلام داد ، جز مقام نبوت و رسالت كه در متن حديث استثناء شده ، و موضوع اخوت ظاهرى و عرفى نيز خودبخود مستثنى است .\r\nمنازل هارون نسبت به موسى عليه السّلام عبارت است از شركت وى در نبوت و برادرى نسبى ، و مقام و منزلت و فضل و شرف ، و برترى وى از همهء خويشاوندان ، و جانشينى كردن از موسى در هنگام مسافرت و غيبت ، و خلافت كردن از موسى پس از مردن وى اگر زنده ميماند .\r\nدر مورد علي عليه السّلام معلوم است كه آن جناب با پيغمبر اكرم برادر همديگر نبوده‌اند و از يك پدر متولد نشده‌اند ، پس بنا بر اين مقصود آن حضرت از اين فرمايش اين بوده است كه : على بن ابى طالب تمام منازل و خصوصيات مرا جز نبوت دارا هستند همان گونه كه اگر هارون زنده بود از طرف موسى به خلافت و امامت برگزيده ميشد و تدبير شئون زندگى ملت موسى به هارون واگذار ميشد ، على بن ابى طالب نيز پس از رحلت خاتم النبيين صلى اللَّه عليه و آله خليفه و جانشين آن حضرت بوده و تدبير زندگى ملت اسلام در اختيار آن جناب است .\r\nدر اينكه هارون خلافت موسى را داشته است حرفى نيست ، زيرا در قرآن شريف آمده است كه :  وَ قالَ مُوسى لِأَخِيهِ هارُونَ اخْلُفْنِي فِي قَوْمِي  پس هر گاه خلافت در زمان حيات ثابت شود ، ثبوت او بعد از مردن لازم و واجب خواهد بود ، و اين مقام بزرگ جز براى هارون سزاوار ديگرى نيست .\r\nدوم - استدلال بنص خبر است و آن اينست كه : خلافت هارون از حضرت موسى در زمان حياتش ثابت مىباشد ، و وجوب طاعتش بر بنى اسرائيل و امت موسى عليه السّلام مسلم است و اين يكى از منازلى است كه هارون از موسى دارد .\r\nحضرت رسول صلى اللَّه عليه و آله نيز جز مقام نبوت كه خود او را استثناء فرموده ، بقيه منازل و مقامات خود را براى امير المؤمنين عليه السّلام روشن كرده ، و يكى از اين منازل\r\n\r\n","description":"","footnote":"","page_name":" 245 ","page_number":261},
  {"content":"\r\n\r\nخلافت در زمان حياتش مىباشد همان گونه كه هارون از موسى داشته است ، پس اين حديث شريف تصريح مىكند كه على بن ابى طالب عليه السّلام خليفه و امام بعد از او خواهد بود .\r\nعلماى شيعه در مورد نصوص خلافت امير المؤمنين اخبار و روايات زيادى نقل كرده‌اند و همچنين در بارهء امامت فرزندان آن حضرت هم نصوص زيادى ذكر شده كه از شمارش بيرون است ، و ما مقدارى از آنها را در بخش چهارم اين كتاب ذكر خواهيم كرد و حق مطلب را در آن باب اداء خواهيم نمود ، تا اهل خرد و بينش از ديدن آن نصوص و روايات از حقيقت موضوع مطلع گردند .\r\n\r\n( 3 ) ( معجزات و خوارق عادات امير المؤمنين عليه السّلام )\r\nمعجزات و خوارق عادات امير المؤمنين عليه السّلام بر دو قسم است ، يكى از آنها مربوط به اخبار از غائبات و امور آينده است ، و دومى مربوط به مطالب محير العقولى است كه در زمان خودش ظاهر شد .\r\nامير المؤمنين عليه السّلام در حيات خود مطالبى را در بارهء آينده فرمودند كه همهء آنها واقع شد ، اخبار از غائبات يكى از معجزات حضرت مسيح عليه السّلام بود همان گونه كه در قرآن در آن باره بحث شده است ، خداوند از قول عيسى بن مريم فرمود :\r\n وَ أُنَبِّئُكُمْ بِما تَأْكُلُونَ وَ ما تَدَّخِرُونَ فِي بُيُوتِكُمْ  حضرت رسول صلى اللَّه عليه و آله نيز از اين نوع معجزات داشتند و در قرآن كريم در اين باره آمده است كه :  لَتَدْخُلُنَّ الْمَسْجِدَ الْحَرامَ إِنْ شاءَ اللَّهُ آمِنِينَ مُحَلِّقِينَ رُؤُسَكُمْ وَ مُقَصِّرِينَ لا تَخافُونَ  و قول خداوند كه در روز بدر نازل شد  سَيُهْزَمُ الْجَمْعُ وَ يُوَلُّونَ الدُّبُرَ  و در باره جنگ ايران و روم فرمود :     الم غُلِبَتِ الرُّومُ فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ     .\r\nاز اين گونه معجزات و خوارق عادات كه بدست حضرت رسول انجام گرفته در فصل\r\n\r\n","description":"","footnote":"","page_name":" 246 ","page_number":262},
  {"content":"\r\n\r\nخودش گذشت ، امير المؤمنين عليه السّلام از اين نوع معجزات زياد دارد ، و چون وقوع آنها در نزد مردم مشهور شده لذا كسى جرأت انكار آن را ندارد ، و در كلمات و خطب آن جناب از حوادث و ملاحم بسيار سخن گفته شده و آن مطالب در سينه‌هاى اشخاص محفوظ مانده است ، اكنون چند مورد از آنها را ذيلا مينگاريم .\r\n1 - هنگامى كه بعد از قتل عثمان مردم با وى بيعت كردند فرمود : به من دستور داده‌اند با ناكثين و مارقين و قاسطين جنگ كنم ، پس از چندى امير المؤمنين عليه السّلام با هر يك از اين سه گروه جنگ كردند .\r\n2 - طلحه و زبير خدمت حضرت رسيدند و از وى اذن خواستند تا براى عمره حركت كنند ، امير المؤمنين عليه السّلام فرمود : به خداوند سوگند شما اراده عمره نداريد بلكه در نظر داريد به طرف بصره برويد ، و اين دو نفر پس از خروج از مدينه به طرف بصره رفتند و در آن جا جنگ جمل را بر پا كردند .\r\n3 - على عليه السّلام در ذى قار نشسته بود و از مردم بيعت ميگرفت ، در اين هنگام فرمود : اكنون از طرف كوفه هزار مرد خواهند آمد و با من بمرگ بيعت خواهند كرد ، ابن عباس گويد : من اين اشخاص را شمردم نهصد و نود و نه نفر بودند ، و ديگر كسى نيامد ، من كلمهء استرجاع گفتم و با خود انديشيدم كه چرا علي اين كلمه را بر زبان جارى كرد .\r\nدر اين هنگام كه در فكر فرو رفته بودم شخصى را از دور مشاهده كردم ، اين مرد نزديك شد در حالى كه قبائى از پشم پوشيده بود ، و آلات جنگ را نيز همراه خود داشت ، اين مرد نزد على عليه السّلام آمد و گفت دستت را نزديك كن تا با شما بيعت كنم امير المؤمنين سلام اللَّه عليه فرمود : با چه شرطى با من بيعت ميكنى ؟ عرض كرد : به اطاعت از فرمان شما و جنگ كردن تا آنگاه كه در مقابلت كشته شوم ، و يا خداوند شما را پيروز گرداند ، حضرت پرسيد اسمت چيست ؟ گفت : اويس ، فرمود اويس قرنى ؟ گفت : آرى .\r\nامير المؤمنين عليه السّلام پس از اين فرمود : اللَّه اكبر از حبيب خود پيغمبر شنيدم كه\r\n\r\n","description":"","footnote":"","page_name":" 247 ","page_number":263},
  {"content":"\r\n\r\nميفرمود : شما مردى از امت مرا خواهى ديد كه نام وى اويس است ، او از حزب پروردگار و حزب رسول است ، وى در جنگ شهيد خواهد شد و گروه زيادى را شفاعت خواهد كرد ، ابن عباس گويد : پس از اين جريان دلم آرام گرفت .\r\n4 - امير المؤمنين عليه السّلام فرمود : در ميان خوارج مردى وجود دارد كه دستش غير طبيعى است و به نظر بسيار شگفت مينمايد ، و مانند زنان پستان دارد ، وى بدترين مردمان است ، و نزديكترين مردم به خداوند با وى جنگ خواهد كرد .\r\nدر اين هنگام « مخدج » در ميان خوارج نهروان هيچ گونه معروفيتى نداشت پس از اينكه آنان در نهروان كشته شدند علي عليه السّلام در ميان كشته‌شدگان وى را جستجو ميكرد و با خود ميگفت : به پروردگار سوگند من دروغ نميگويم و به من دروغ هم نگفته‌اند ، و به يارانش امر كرد تا جسد او را پيدا كنند .\r\nهنگامى كه غبار جنگ فرو نشست ، و ميدان كارزار روشن گرديد ، علي عليه السّلام گاهى سرش را به طرف آسمان بلند ميكرد ، و زمانى بسوى زمين مينگريست ، تا آنگاه كه بدن مخدج را مشاهده كرد ، امير المؤمنين پس از اينكه مرده او را در ميان كشتگان يافت پيراهن وى را پاره نمود ، ميان كتف مخدج غده بزرگى مانند پستان زنان وجود داشت كه چند دانه مو هم از وى روئيده شده بود ، وقتى كه غده را ميكشيدند بازويش هم با وى حركت ميكرد ، امير المؤمنين عليه السّلام در هنگام مشاهده اين منظره تكبير گفتند و پس از اين فرمودند : اشخاص بصير و بينا از اين واقعه عبرت ميگيرند .\r\n5 - علي عليه السّلام در بارهء خوارج پيش از اينكه به طرف نهروان حركت كند و با آنان جنگ نمايد به يارانش فرمود : به خداوند سوگند ده نفر از آنان رهائى پيدا نخواهند كرد ، و از شما نيز ده نفر بيشتر كشته نخواهند گرديد .\r\n6 - جندب بن عبد اللَّه ازدى گويد : در جنگ جمل در ركاب علي عليه السّلام با دشمنانش كارزار ميكردم و در اين موضوع هرگز گرفتار شك و ترديد نشدم تا آنگاه كه بسرزمين نهروان رسيدم ، در اين هنگام مردد شدم و با خود گفتم : اين گروه كه در مقابل ما قرار گرفته‌اند از قاريان قرآن و اخيار مسلمين هستند و من چگونه در اين امر\r\n\r\n","description":"","footnote":"","page_name":" 248 ","page_number":264},
  {"content":"\r\n\r\nبزرگ شركت كنم و با اين جماعت جنگ نمايم .\r\nروزى هنگام صبح از محل خود بيرون شدم و مقدارى آب و ظرفى كه لوازم زندگى خود را در آن گذاشته بودم همراه داشتم ، و چون مقدارى از صفوف لشكريان دور گرديدم ، نيزهء خود را بر زمين نصب كرده و سپر خود را بالاى آن قرار داده و در سايه آن نشستم .\r\nدر اين هنگام كه به تنهائى در روى زمين نشسته بودم ، ناگهان امير المؤمنين عليه السّلام نزديك شد و فرمود : اى برادر ازدى آيا مقدارى آب براى طهارت دارى ؟ گفتم آرى ، پس از اينكه ظرف آب را از من گرفتند بگوشهء رفتند و از نظرم پنهان شدند ، و بعد از مختصرى مراجعت نموده و وضوء گرفتند آنگاه با من در سايهء سپر نشستند .\r\nهنگامى كه در سايه با هم نشسته بوديم ناگهان سوارى از راه رسيد و امير المؤمنين را جويا شد عرض كردم : يا امير المؤمنين اين مرد سوار با شما كار دارد ، علي عليه السّلام اجازه دادند و او هم با ما روى زمين جلوس كردند ، عرض كرد : يا امير المؤمنين گروه خوارج اينك از آب گذشتند و ما قادر نيستيم از رودخانه بگذريم ، امير المؤمنين فرمود :\r\nمطلب اين طور نيست آنان هنوز از رود نگذشته‌اند ، اين مرد بار ديگر گفته‌هاى خود را تكرار كرد و گفت من پرچم‌هاى آنان را در آن طرف رود مشاهده كرده‌ام .\r\nعلي عليه السّلام فرمود : به خداوند سوگند مطلب غير از اين است و آنان هرگز از رود نگذشته‌اند ، بلكه آنان در اين طرف كشته خواهند شد و خونهاى آنها در اين زمين ريخته خواهد گرديد ، راوى گفت : پس از اين امير المؤمنين از جاى خود حركت كردند و من هم با آن جناب برخاستم و با خود گفتم : حمد ميكنم پروردگار را كه مرا به حال اين مرد بينا كرد .\r\nاگر على بن ابى طالب در اين گفتهء خود صادق باشد و آنان از نهر نگذشته باشند معلوم است كه وى در اين باره از خداوند و رسولش عهدى دارد و اگر چنانچه اين جماعت از رود گذشته باشند پيداست كه او بر باطل است و من با وى جنگ خواهم كرد ، پس از اينكه به صفوف لشكريان خود رسيديم مشاهده كرديم خوارج هنوز در اين طرف رود هستند\r\n\r\n","description":"","footnote":"","page_name":" 249 ","page_number":265},
  {"content":"\r\n\r\nو پرچم‌ها و باروبند خود همراه دارند .\r\nجندب بن عبد اللَّه گويد : در اين هنگام علي عليه السّلام دست مبارك خود را به پشتم زد و فرمود : اى برادر ازدى آيا مطلب براى تو روشن شد ؟ عرض كردم : يا امير المؤمنين اينك فرمان در دست شما مىباشد هر گونه امر بفرمائيد اطاعت ميكنم ، پس از اين جنگ شروع شد و من نيز در ميدان كارزار وارد شدم و چند نفر را بر خاك انداختم هنگامى كه با يكنفر از خوارج دست بگريبان بودم در اثر برخورد شمشير روى زمين افتادم ، در اين بين ياران من سررسيدند و مرا از معركه بيرون كردند ، هنگامى كه به خود آمدم جنگ تمام شده بود .\r\nو اما اخبار امير المؤمنين عليه السّلام از حوادث و وقايعى كه پس از آن حضرت ظاهر شد و از ستمهائى كه براى شيعيان آن جناب پيش آمد كرده از اين گونه مطالب در كتب اخبار زياد است و از اين گونه روايات تعبير به « فتن و ملاحم » مينمايند ، اينك چند نمونه از آنها را ذيلا يادداشت ميكنيم .\r\n1 - امير المؤمنين به مردمان كوفه فرمود : پس از من مردى شكم بزرگ و گشاده گلو در ميان شما پيدا خواهد شد ، او جز خوردن و شكم پر نمودن هنرى ندارد اين مرد سزاوار كشتن است و ليكن شما توانائى نداريد او را بكشيد ، وى شما را امر خواهد كرد تا مرا دشنام دهيد و از من بيزارى جوئيد ، شما در دشنام دادن به من آزاد هستيد و اگر گرفتار شديد مرا سب كنيد زيرا كه موجب رهائى شما از عذاب است و براى من هم مزيد طهارت و پاكى خواهد شد .\r\nو اما در مورد برائت اگر شما را امر كردند كه از من برائت حاصل كنيد ، اين عمل را انجام ندهيد زيرا كه من بفطرت توحيد متولد شده‌ام و پيش از همه اسلام را اختيار كرده‌ام و با حضرت رسول مهاجرت نموده‌ام ، تمام اين موضوعات پس از شهادت امير المؤمنين عليه السّلام در كوفه ظاهر شد ، زياد بن ابيه و مغيرة بن شعبه و حجاج بن يوسف مردمان كوفه را به سب و برائت از وى دعوت ميكردند .\r\n2 - هنگامى كه مروان حكم را در جنگ جمل به اسارت گرفتند حسنين عليهما السّلام\r\n\r\n","description":"","footnote":"","page_name":" 250 ","page_number":266},
  {"content":"\r\n\r\nدر بارهء او نزد پدرشان شفاعت نمودند ، امير المؤمنين عليه السّلام نيز او را آزاد كردند ، حسنين عرض كردند : يا امير المؤمنين مروان ميل دارد با شما بيعت كند ، فرمود : آيا وى پس از كشته شدن عثمان با من بيعت نكرد ، من اكنون به بيعت او احتياج ندارم .\r\nعلي عليه السّلام به حسنين فرمود : اين مروان مدت قليلى به امارت خواهد رسيد ، و او پدر آن چهار نفريست كه مردم را مانند قوچ با شاخهاى خود اذيت خواهند كرد و امت اسلام از مروان و فرزندان او در رنج و محنت خواهند بود ، و اين قضايا پس از امير المؤمنين عليه السّلام روى داد و مروان اندكى بخلافت رسيد و پس از آن پسرش عبد الملك و فرزندان او مسلمين را اذيت كردند و خون جماعتى از شيعيان را ريختند .\r\n3 - امير المؤمنين عليه السّلام به ياران خود ميفرمود : پس از من گروهى بر شما ولايت و امارت خواهند كرد ، اين جماعت به صرف حكومت بر شما قناعت نميكنند ، بلكه شما را با تازيانه و آهن در شكنجه قرار ميدهند ، اكنون بدانيد كسانى كه در دنيا مردم را عذاب دهند خداوند آنان را در آن جهان معذب خواهد ساخت اين وقايع هنگامى روى خواهد داد كه صاحب يمن بسوى شما بيايد و عمال را بگيرد اين مرد نامش يوسف بن عمر است - اين مطلب نيز پس از مدتي بظهور رسيد و يوسف بن عمر از طرف عبد الملك والى كوفه شد و شيعيان امير المؤمنين را سخت در فشار قرار داد و آنان را در رنج و مصيبت زيادى گرفتار كرد .\r\n4 - علي عليه السّلام به جويريه فرمود : تو را مردى پرخور و شكم پرست و معاند و زنازاده كه در لئامت و پستي غوطه‌ور است خواهد كشت ، و دست و پاى تو را نيز ميبرد و بر شاخ درخت كافرى آويزانت مىكند ، هنگامى كه زياد در ايام خلافت معاويه والى عراق شد دست و پاى وى را بريد و بر شاخ درخت ابن معكبر آويزان كرد .\r\n5 - از جمله روايات در اين باب روايت ميثم تمار است ، بطورى كه در آثار نقل شده ميثم غلام زنى از بنى اسد بود ، امير المؤمنين عليه السّلام او را خريدند و آزادش كردند ، پس از اين از وى پرسيدند اسمت چيست ؟ عرض كرد : نامم سالم است ، علي عليه السّلام فرمود : پيغمبر به من فرموده : پدرت تو را « ميثم » نام نهاده است .\r\n\r\n","description":"","footnote":"","page_name":" 251 ","page_number":267},
  {"content":"\r\n\r\nميثم عرض كرد : خداوند و رسولش راست گفته‌اند ، و شما هم بدرستى سخن گفتى ، امير المؤمنين فرمود : اكنون به همان نامى كه پيغمبر تو را نامگذارى كرده است برگرد ، ميثم امر علي عليه السّلام را اطاعت كرد و نام اول خود را انتخاب نموده و مكنى به ابو سالم شد .\r\nيكى از روزها امير المؤمنين به ميثم فرمود : پس از من تو را ميگيرند و بر شاخ درخت مصلوبت ميكنند ، و چون سه روز از اين قضيه بگذرد از دماغ و دهانت خون جارى خواهد شد و ريشت را رنگين خواهد ساخت و تو را بالاى چوبى كه در خانهء عمرو بن حريث است مصلوب خواهند نمود ، و تو دهمين نفرى هستى كه به اين مصيبت گرفتار ميشوند ، و در كوتاه‌ترين چوب مصلوب ميشوى و از همه آنان بمزبله نزديك‌تر ميباشى .\r\nامير المؤمنين عليه السّلام اين درخت را نيز به ميثم نشان دادند ، و او هر روز نزديك آن درخت مىآمد و در زير آن نماز ميخواند ، و آن درخت را مخاطب قرار ميداد و ميگفت : چقدر درخت پربركتي هستى مرا براى تو آفريدند ، و تو را نيز براى من تربيت كردند ، وى همواره نزد درخت مىآمد تا آنگاه كه آن را بريدند .\r\nميثم گاهى كه با عمرو بن حريث ملاقات ميكرد ميگفت : من در اين نزديكىها با شما همسايه خواهم شد و لازم است كه حق همسايگى را اداء كنى ، عمرو بن حريث از اين قضيه اطلاعى نداشت ، ميثم در سالى كه بشهادت رسيد به زيارت خانه خدا رفت روزى درب منزل ام سلمه حاضر شد و خواست با وى ملاقات كند ام سلمه گفت : شما كه هستى ؟ گفت : من ميثم هستم .\r\nام سلمه گفت : بپروردگار سوگند من گاهي ميشنيدم كه حضرت رسول صلى اللَّه عليه و آله در بارهء شما بعلى بن ابى طالب وصيت‌هائى ميكرد ، ميثم از ام سلمه پرسيد حسين بن على اكنون در كجا است ؟ ام سلمه گفت وى اينك در ميان يكى از محوطه‌هاى خود مىباشد ميثم گفت بحسين بن على خبر دهيد من دوست دارم خدمتش سلام عرضه كنم و ما در آيندهء نزديكى در پيشگاه پروردگار با هم ملاقات خواهيم كرد .\r\n\r\n","description":"","footnote":"","page_name":" 252 ","page_number":268},
  {"content":"\r\n\r\nام سلمه در اين هنگام مقدارى عطر طلبيدند و محاسن او را خوشبو كردند پس از اين گفتند : اين محاسن به همين زودى با خون خضاب خواهد شد ميثم بعد از اين جريان به طرف كوفه حركت كرد و پس از ورود بكوفه عبيد اللَّه بن زياد او را دستگير نمود .\r\nعبيد اللَّه گفت : رفيقت در بارهء من نسبت بشما چه گفته است ؟ ! ميثم گفت : صاحبم فرمود :\r\nتو مرا مصلوب ميكنى و من دهمين نفرى هستم كه بوسيله تو مصلوب خواهند شد و من در كوتاه‌ترين چوب كه نزديك مزبله است مصلوب ميشوم عبيد اللَّه گفت : من اكنون با اين گفتار صاحبت مخالفت خواهم كرد ، ميثم جواب داد تو چگونه با وى مخالفت خواهى كرد به خداوند سوگند وى اين مطلب را از پيغمبر و او از جبرئيل از پروردگار اطلاع داده است اينك تو چگونه با اين مخالفت ميكني من محلى را كه در آن مصلوب خواهم شد اكنون ميدانم و من اولين كس در اسلام هستم كه بر دهانم لگام خواهند زد .\r\nدر اين هنگام عبيد اللَّه بن زياد او را با مختار بن ابى عبيد در كوفه حبس كرد روزى ميثم بمختار گفت : تو به زودى از زندان آزاد ميشوى و خون حسين بن علي را از قاتلين او ميگيرى و اين مردى را كه اكنون اراده دارد ما را بكشد مىكشى .\r\nهنگامى كه عبيد اللَّه بن زياد مختار را طلبيد تا وى را بكشد ناگهان قاصدى از طرف يزيد رسيد و براى عبيد اللَّه نامه‌اى آورد ، يزيد در نامهء خود دستور داده بود تا مختار را از زندان آزاد كنند عبيد اللَّه پس از قرائت نامهء يزيد مختار را از زندان آزاد كرد و امر كرد تا ميثم را بكشند هنگامى كه ميثم را از زندان بيرون كردند يكى از حاضران گفت : اينك چه كسى قادر است تو را از كشته شدن نگهدارى كند ؟ ميثم در حالى كه به طرف درخت اشاره مىكرد گفت مرا براى اين درخت آفريده‌اند و او را هم براى من تربيت كرده‌اند در هنگامى كه وى را بالاى چوب ميبردند مردم در خانه عمرو بن حريث اجتماع كرده بودند و به اين جريان نگاه ميكردند .\r\nعمرو بن حريث گفت به خداوند سوگند ميثم به من ميگفت من در همين روزها با\r\n\r\n","description":"","footnote":"","page_name":" 253 ","page_number":269},
  {"content":"\r\n\r\nشما همسايه خواهم شد عمرو بجاريه خود دستور داد تا زير چوبى را كه ميثم بالاى آن مصلوب شده بود پاك كند و كثافت‌ها را از بين ببرد و آن زمين را آب پاشى كرده و خوشبو كند در اين هنگام ميثم شروع به گفتن فضائل بنى هاشم كرد جريان را به ابن زياد اطلاع دادند و گفتند ميثم شما را رسوا كرد وى دستور داد تا بر دهان ميثم لگام بزنند شهادت ميثم تمار رضوان اللَّه عليه ده روز قبل از ورود حضرت سيد الشهداء عليه السّلام بعراق واقع شد پس از اينكه سه روز از دار زدن ميثم گذشت او را با حربه مضروب كردند و در نتيجه از بينى و دهان وى خون جارى شد و بجوار رحمت حق شتافت 6 - زياد بن نضر حارثى گويد من در نزد زياد نشسته بودم كه ناگهان رشيد هجرى را نزد او آوردند زياد بن ابيه روى خود را به طرف رشيد كرد و از وى پرسيد صاحبت يعنى على بن ابى طالب در بارهء ما نسبت بشما چه گفته است رشيد گفت على بن ابى طالب فرمود شما دست و پاى مرا خواهيد بريد و پس از آن مصلوبم ميكنيد .\r\nزياد گفت : من اكنون حرف صاحب او را انجام نخواهم داد و گفتار وى را تكذيب خواهم ساخت اينك او را آزاد كنيد هنگامى كه رشيد اراده كرد از نزد او بيرون شود زياد باعمال خود گفت : بدترين اعمالى كه ما بايد در بارهء او انجام دهيم همان است كه صاحب وى گفته است اكنون دست و پاى او را قطع كنيد و بر چوبهء دار مصلوبش نمائيد در اين هنگام رشيد او را مخاطب ساخته و گفت شما از مطلب بسيار دور هستيد امير المؤمنين عليه السّلام مطالب ديگرى هم به من گفته زياد فورا دستور داد قبل از اينكه وى سخن بگويد زبانش را قطع كنند رشيد گفت به خداوند سوگند اكنون خبرهاى علي بن ابى طالب را تصديق كردم .\r\n7 - على عليه السّلام روزى براى مردم خطبه ميخواند و در أثناء كلام فرمود : از من بپرسيد قبل از اينكه مرا نيابيد و من از ميان شما رفته باشم به خداوند سوگند از من از هر دسته و جمعيتى كه بپرسيد از سوابق و لواحق آنها تا روز قيامت شما را مطلع خواهم كرد .\r\nدر اين هنگام مردى از ميان جمعيت برخاست و گفت : اينك به من بگوئيد چند\r\n\r\n","description":"","footnote":"","page_name":" 254 ","page_number":270},
  {"content":"\r\n\r\nدانه مو در سر و ريش من هست ؟ ! حضرت فرمود حبيب من رسول خدا صلى اللَّه عليه و آله جواب سؤال تو را به من گفته است اكنون بالاى هر موئى از سرت فرشته‌اى نشسته و تو را لعنت مىكند و بر هر موئى از ريشت شيطانى آويزان شده كه تو را از راه بيرون مىكند .\r\nاكنون بدان و آگاه باش در خانه‌ات بچه‌اى هست كه او فرزند دختر پيغمبر خدا را خواهد كشت و من جواب سؤال شما را ميتوانم بدهم و ليكن تشريح برهان او برايت مشكل است و نشانه اين گفتارم جريان زندگي بچه‌ات هست و عاقبت كار او تصديق سخنانم براى تو خواهد شد كودك اين مرد در اين هنگام بسيار كوچك بود و تازه خود را از زمين مىكشيد و چون بزرگ شد حسين عليه السّلام را بشهادت رسانيد .\r\n8 - سويد بن غفله گويد مردى خدمت امير المؤمنين عليه السّلام آمد و به آن جناب اطلاع داد كه خالد بن عرفطه مرده است و براى وى طلب آمرزش كنيد حضرت فرمود او هنوز نمرده است و نخواهد مرد تا آنگاه كه لشكريان گمراهى را به راه بيندازد و خود فرماندهى آنان را به عهده گيرد و پرچم او را حبيب بن جماز در دست گرفته باشد .\r\nدر اين هنگام مردى از پاى منبر حركت كرد و گفت : يا امير المؤمنين به خدا سوگند من از شيعيان و دوستان تو هستم ، و نامم حبيب بن جماز است ، حضرت فرمود :\r\nمن تو را از برداشتن آن پرچم ميترسانم ، و ليكن تو عاقبت پرچم را در دست ميگيرى و از همين باب فيل داخل اين مسجد ميشوى .\r\nهنگامى كه سيد الشهداء عليه السّلام به طرف عراق آمدند ، عبيد اللَّه بن زياد عمر بن سعد را به جنگ آن جناب فرستاد و خالد بن عرفطه در مقدمهء لشكر عمر سعد قرار داد و پرچم را نيز بدست حبيب بن جماز دادند و او هم پرچم را در دست گرفت و از باب فيل داخل مسجد شد ، و اين از اخباريست كه در ميان اهل كوفه بشياع رسيد اهل علم و آثار اين قضيه را در كتب خود نقل كرده‌اند .\r\n9 - اسماعيل بن زياد گويد ، على بن ابى طالب عليه السّلام ببراء بن عازب فرمود :\r\nاى براء فرزندم حسين را خواهند كشت و تو از وى يارى نخواهى كرد ، هنگامى كه حسين عليه السّلام به شهادت رسيد ، براء بن عازب ميگفت : على بن ابى طالب در اين قضيه براستى\r\n\r\n","description":"","footnote":"","page_name":" 255 ","page_number":271},
  {"content":"\r\n\r\nسخن گفت ، زيرا كه حسين بشهادت رسيد و من از يارى كردن او خوددارى كردم ، براء از اين جهت اظهار ندامت و حسرت ميكرد .\r\nاين مطالب و موضوعاتى كه ما نقل كرديم ، از حوادث و وقايعى بود كه حضرت علي عليه السّلام قبل از وقوع آنها اطلاع داد ، و از اين گونه روايات و اخبار در كتب مربوطه بسيار زياد است ، و اين نمونه و مختصرى بود كه ما در اين كتاب آورديم .\r\nامير المؤمنين عليه السّلام در خطبهء قاصعه و در خطبه‌اى كه در بصره انشاد فرمودند ، راجع به خلفاء بنى اميه و بنى عباس و حوادثيكه بعد از آن حضرت در شهرها و ولايات روى داد ، و از ستمهائى كه از بنى عباس و بنى اميه بمردم رسيد ، مطالب زيادى ابراز فرمودند كه ما همهء آنها را نميتوانيم ذكر كنيم و اين چند خبر نمونه براى خردمندان كافى است .\r\nاز امير المؤمنين عليه السّلام خوارق عادات و كرامات و معجزات ديگرى نيز بمعرض ظهور و بروز رسيده كه غير از اخبار از حوادث آينده است ، و ما اكنون چند موردى از آنها را ذكر ميكنيم .\r\n1 - يكى از اين خوارق عادات داستان « عين راحوما » و قضيهء راهب در زمين كربلا و موضوع « صخره » است ، جريان اين واقعه از اين قرار است كه : امير المؤمنين عليه السّلام هنگام عزيمت به طرف « صفين » لشكريان آن جناب دچار بىآبى و تشنگى شدند و هر چه اين طرف و آن طرف دويدند آب پيدا نكردند .\r\nحضرت علي عليه السّلام به اتفاق لشكريانش مقدارى از جاده منحرف شدند و پس از مختصر راه‌پيمائى از دور ديرى بنظرشان رسيد ، حضرت امر كرد صاحب دير را نزد او حاضر كنند پس از اين از وى پرسيدند آيا در اين نزديكيها آبى وجود دارد ؟ گفت :\r\nشما از آب دور شده‌ايد و اكنون ميان شما تا لب آب دو فرسخ فاصله است ، و نزديك من آبى وجود ندارد .\r\nامير المؤمنين عليه السّلام سر مركب خود را برگردانيد و رو به طرف قبله آمد ، به اصحاب خود امر كرد تا مكانى را كه در نزديك دير بود بشكافند ، ياران آن جناب زمين مورد\r\n\r\n","description":"","footnote":"","page_name":" 256 ","page_number":272},
  {"content":"\r\n\r\nنظر را با بيل و كلنگ شكافتند ، ناگهان سنگ بزرگي نمايان شد و درخشندگى داشت عرض كردند : يا امير المؤمنين اين سنگى است و كلنگ در آن كار نميكند .\r\nعلى عليه السّلام فرمود : اين سنگ بر روى آب است كوشش كنيد با هيئت اجتماع او را بركنيد مردم پيرامون سنگ اجتماع كردند و هر چه كوشيدند نتوانستند او را از جاى خود حركت دهند ، در اين هنگام امير المؤمنين عليه السّلام خود از مركب به زير آمد و بازوى خود را بالا زد و انگشتهاى مباركش را در زير اين صخرهء عظيم قرار داد و او را به حركت در آورد پس از آن سنگ بزرگ را از جاى خود برداشت و بفاصله دورى پرتاب كرد .\r\nهنگامى كه سنگ از جاى خود برداشته شد آب صاف و زلالى نمايان شد ، ياران آن جناب پيش رفتند و از آن آب سرد و گوارا نوشيدند ، حضرت فرمود : اكنون از اين آب سيراب شويد و مقدارى براى خود ذخيره برداريد ، پس از اين جريان علي عليه السّلام بار ديگر سنگ را جاى خود گذاشت و روى آن خاك ريخت .\r\nراهب نصرانى از بالاى دير خود ناظر اين اوضاع و احوال بود ، و پس از مشاهده اين جريان به ياران امير المؤمنين گفت : اكنون مرا هم در نزد خود جا دهيد ، راهب را اجازه دادند و او آمد در خدمت علي عليه السّلام توقف كرد ، و از آن جناب پرسيد شما پيغمبر مرسل هستى ؟ فرمود : من پيغمبر نيستم ، عرض كرد : ملك مقربى هستى ؟ گفت :\r\nملك هم نيستم .\r\nراهب عرض كرد : پس شما كه هستى ؟ فرمود : من وصى پيغمبر خدا محمّد بن عبد اللَّه صلى اللَّه عليه و آله كه خاتم پيغمبران است هستم ، راهب گفت : اينك دست خود را نزديك بياوريد تا با شما بيعت كنم و مسلمان شوم حضرت دست مباركش را جلو آورد راهب گفت : گواهى مىدهم كه خداوندى جز خداى يكتا نيست ، و محمّد هم فرستاده و نبى اوست ، و تو هم وصى و جانشين او هستى و جز تو كسى شايسته خلافت و امامت نيست .\r\nراهب عرض كرد : يا امير المؤمنين اين دير را در اين جا بنا نهاده‌اند تا كسى را كه اين چشمه را ظاهر كند و سنگ را از روى او بردارد مشاهده كنند ، اكنون زمان درازى از بناى اين دير ميگذرد و مردم در انتظار اين امر هستند ، اينك من خداوند را\r\n\r\n","description":"","footnote":"","page_name":" 257 ","page_number":273},
  {"content":"\r\n\r\nسپاسگزارم كه اين موضوع در زمان من انجام گرفت .\r\nراهب عرض كرد : ما در يكى از كتب خود مىبينيم كه در اين منطقه چشمه‌اى هست و بالاى آن سنگ بزرگى نصب شده ، جاى اين چشمه را جز پيغمبر و يا وصى او ديگرى نميبيند ، و اين شخص ولى خداوند است كه مردم را به طرف حق ميخواند ، و نشان شناختن اين ولى هم اين است كه : وى چشمه را ظاهر مىكند و سنگ بزرگ را از روى او برميدارد .\r\nهنگامى كه من از دور مشاهده كردم شما آن سنگ بزرگ را از جاى خود كنديد بر من مسلم شد شخص مورد نظرى كه ما در انتظار او هستيم شما هستيد ، من اكنون به آرزوى خود رسيدم و بر دست شما مسلمان شدم و به خلافت و امامت تو معتقد گرديدم .\r\nامير المؤمنين عليه السّلام پس از شنيدن اين سخنان گريه كرد ، تا آنگاه كه محاسن شريفش تر شد ، بعد از اين فرمود : ستايش ميكنم خداوند را كه مرا در كتب خود ذكر كرد ، و مرا فراموش ننمود ، بعدا مردم را نزديك طلبيد و گفت : اكنون سخنان راهب را بشنويد ، مردم همگان گفتار راهب را گوش دادند و پروردگار را شكر كردند ، و پس از اين جريان به طرف صفين حركت كردند و راهب هم در خدمت آن جناب آمد و در جنگ صفين شهيد شد و امير المؤمنين عليه السّلام بر وى نماز خواندند و او را دفن كردند ، و برايش استغفار نمودند .\r\nدر اين روايت چند موضوع خارق عادت ديده مىشود : اول اينكه امير المؤمنين عليه السّلام مطلبى را از غيب اطلاع داد ، دوم اينكه نيروى قوى و خارق العادهء در كندن سنگ بزرگ از وى بروز كرد ، سوم بشارت از اين موضوع در كتب آسمانى كه اين چشمه بدست مبارك او ظاهر خواهد شد ، همان گونه كه خداوند در قرآن فرموده :  مَثَلُهُمْ فِي التَّوْراةِ وَ مَثَلُهُمْ فِي الْإِنْجِيلِ  و سيد اسماعيل حميرى نيز در اين موضوع اشعار ذيل را سروده است :\r\n و لقد سرى فما يسير بليلة * بعد العشاء بكربلا في موكب\r\nحتى أتى متبتلا في قائم * ألقى قواعده بقاع مجدب \r\n\r\n","description":"","footnote":"","page_name":" 258 ","page_number":274},
  {"content":"\r\n\r\n يأتيه ليس بحيث يلقى عامر * غير الوحوش و غير اصلع اشيب\r\nفدنا فصاح به فأشرف مائلا * كالنسر فوق شظية من مرقب\r\nهل قرب قائمك الذى أنتم به * ماء يصاب فقال : ما من مشرب\r\nالّا بغاية فرسخين و من لنا * بالماء بين نقا و قيّ سبسب\r\nفثنى الاعنة نحو وعث فاجتلى * ملساء تبرق كاللجين المذهب\r\nقال اقلبوها انكم ان تقلبوا * ترووا و لا تروون ان لم تقلب\r\nفاعصوصبوا في قلعها فتمنّعت * منهم تمنّع صعبة لم تركب\r\nحتى اذا أعيتهم أهوى لها * كفا متى ترد المغالب تغلب\r\nفكانها كرّت به كف حزوّر * عبل الذراع دحا بها في ملعب\r\nقال اشربوا من تحتها متسلسلا * عذبا يزيد علي الألذّ الاعذب\r\nحتى اذ اشربوا جميعا ردّها * و مضا فخلت مكانها لم يقرب\r\nاعنى ابن فاطمة الوصى و من يقل * في فضله و فعاله لم يكذب \r\n2 - از جمله اخبارى كه مورد توجه واقع شده و بطور مستفيض رسيده و شعراء آن را بنظم آورده‌اند ، قضيه مراجعت آفتاب است پس از اينكه در افق مغرب ناپديد شد ، داستان برگشتن آفتاب براى امير المؤمنين عليه السّلام دو مرتبه اتفاق افتاده ، يك بار در زمان حيات حضرت رسول صلى اللَّه عليه و آله واقع شد ، و ديگرى پس از رحلت آن جناب .\r\nاسماء بنت عميس و ام سلمه زوجه حضرت رسول و جابر بن عبد اللَّه و ابو سعيد خدرى و گروهى از اصحاب آن جناب روايت ميكنند كه : روزى حضرت رسول صلى اللَّه عليه و آله در منزل خود بودند و علي عليه السّلام هم مقابل آن جناب ايستاده بودند ، در اين هنگام جبرئيل خدمت پيغمبر رسيدند و با او بگفتگو پرداختند ، هنگامى كه حضرت رسول را وحى فرا گرفت سر مباركشان را روى زانوى امير المؤمنين گذاشتند .\r\nحضرت خاتم النبيين صلى اللَّه عليه و آله همچنان سرش بالاى زانوى علي عليه السّلام بود تا آنگاه كه آفتاب غروب كرد ، و امير المؤمنين در آخرين لحظات غروب آفتاب همانطور كه نشسته بودند با اشاره نماز خود را اداء كردند .\r\n\r\n","description":"","footnote":"","page_name":" 259 ","page_number":275},
  {"content":"\r\n\r\nهنگامى كه پيغمبر به خود آمدند به علي فرمودند : اكنون از خداوند بخواهيد تا آفتاب را براى شما برگرداند ، خداوند آفتاب را براى تو مراجعت خواهد داد ، زيرا كه تو از خداوند و رسولش فرمان بردارى كرده‌اى ، امير المؤمنين هم از خداوند خواستار شدند تا آفتاب را پس از اينكه در افق فرو رفته بود براى او برگرداند .\r\nدر اين هنگام پروردگار دعاى علي عليه السّلام را اجابت فرمود و قرص خورشيد پس از فرو رفتن در افق مراجعت كرد ، امير المؤمنين نماز عصر را خواندند و بعد از اين بار ديگر در افق ناپديد شد ، اسماء بنت عميس گويد : به خداوند سوگند ما در هنگام غروب آفتاب صداى مخصوصى مثل اينكه چوبى را بوسيله اره مىبرند از وى ميشنيديم .\r\nمرتبه دوم كه آفتاب براى آن جناب مراجعت كرد در وقتى بود كه : حضرت امير عليه السّلام تصميم گرفتند از فرات عبور كنند ، گروه زيادى از ياران آن جناب به عبور دادن چهارپايان و وسائل زندگى خود مشغول شدند و علي عليه السّلام به اتفاق چند نفر از اصحابش نماز عصر را خواندند .\r\nدر اين هنگام كه هنوز مردم به عبور دادن وسائل زندگى خود بودند ، آفتاب غروب كرد و نماز عده‌اى از آنان فوت شد و گروهى نيز از فضل نماز جماعت محروم شده بودند ، مردم در اين موضوع با هم سخن ميگفتند ، امير المؤمنين عليه السّلام گفتار آنان را شنيد و از خداوند خواست تا خورشيد را برگرداند .\r\nخداوند متعال دعاى آن حضرت را اجابت فرمود و خورشيد پس از ناپديد شدن مراجعت كرد و حضرت بار ديگر به اتفاق يارانش نماز خواندند و چون سلام دادند آفتاب بلافاصله ناپديد شد ، و خورشيد در هنگام غروب صداى شديدى نمود و مردم هم آن صدا را شنيدند - سيد حميرى در اين باره اشعارى دارد كه ذيلا ذكر مىشود :\r\n ردّت عليه الشمس لما فاته * وقت الصلاة و قد دنت للمغرب\r\nحتى تبلّج نورها في وقتها * للعصر ثمّ هوت هوىّ الكوكب\r\nو عليه قد حبست ببابل مرّة * اخرى و ما حبست بخلق معرب\r\nالّا ليوشع أوله من بعده * و لردّها تأويل امر معجب \r\n\r\n","description":"","footnote":"","page_name":" 260 ","page_number":276},
  {"content":"\r\n\r\n3 - يكى از قضاياى امير المؤمنين عليه السّلام داستان ثعبان است و اين موضوع از اين قرار است كه : امير المؤمنين روزى در مسجد كوفه بالاى منبر براى مردم خطبه ميخواندند ، ناگهان اژدهائى از طرف منبر ظاهر شد و از منبر بالا رفت ، مردم از اين وضع ترسيدند و تصميم گرفتند او را از منبر دور كنند .\r\nعلي عليه السّلام به طرف مردم اشاره كردند كه از اين جريان نترسند و دست از وى بردارند ثعبان خود را به امير المؤمنين رسانيد و سرش را در گوش آن جناب گذاشت ، مردم از اين واقعه متحير شدند و سكوت نمودند ، اژدها از خود صداى مخصوصى بيرون كرد كه بسيارى از مردم او را شنيدند .\r\nپس از اين اژدها سر خود را از گوش آن حضرت پائين آورد و علي عليه السّلام لبهاى خود را تكان ميداد و ثعبان نيز مثل اينكه به سخنان آن جناب گوش ميداد ، و بعد بلافاصله ناپديد شد مثل اينكه گوئى زمين او را در خود فرو كشيد ، و امير المؤمنين عليه السّلام بار ديگر فرمايشات خود را از سر گرفتند .\r\nهنگامى كه خطبه تمام شد و از منبر فرود آمد مردم از جريان كار ثعبان از وى پرسيدند ، فرمود : وى يكى از حكام جن است ، برايش قضيه پيش آمد كرده بود كه راه خلاصي از آن را از من ميخواست ، من راه را به او نشان دادم و مسأله را برايش روشن ساختم ، او هم براى من دعاى خير كرد و مراجعت نمود .\r\n4 - يكى از روايات اين باب سخن گفتن امير المؤمنين عليه السّلام با ماهيان است ، جريان اين قضيه چنين نقل شده كه : آب فرات در نزديك كوفه طغيان كرد و مردم از اين جهت نگران شدند و بيم آن داشتند كه همگان در آب غرق شوند ، و جريان طغيان آب را به علي عليه السّلام عرضه كردند .\r\nامير المؤمنين پس از شنيدن اين قضايا سوار استر رسول خدا شدند و با گروهى از مردم به كنار فرات رفتند و از مركب پائين شدند ، پس از اين وضوء ساخته و به نماز پرداختند بعد از نماز شروع بدعا كردند و اكثر مردم دعاى آن حضرت را استماع ميكردند ، سپس به طرف فرات آمدند و در دست خود عصائى نيز داشتند كه به آن تكيه مينمودند\r\n\r\n","description":"","footnote":"","page_name":" 261 ","page_number":277},
  {"content":"\r\n\r\nهنگامى كه نزديك آب آمدند عصاى خود را بر آب زدند و فرمودند : اكنون باذن پروردگار فرونشين ، در اين هنگام آب فرو نشست تا اندازه‌اى كه ماهيان نمودار شدند .\r\nگروه ماهيان كه در زير آب بودند به آن جناب بعنوان « امير المؤمنين » سلام كردند مگر دو دسته از آنها كه از دادن سلام خوددارى كردند ، و آن « جرى » و « مار ماهى » است ، مردم از اين قضيه بسيار تعجب كردند ، و از سخن گفتن بعضى و سكوت بعضى از ماهيان از آن جناب پرسش كردند .\r\nعلي عليه السّلام در پاسخ آنان فرمود : خداوند ماهيان پاك را براى من به سخن آورد و ماهيان نجس و حرام را اجازهء سخن گفتن نفرمود ، اين روايت بطور مستفيض نقل شده و مانند سخن گفتن گرگ و سنگريزه با حضرت رسول مسلم مىباشد .\r\n5 - از ابن عباس روايت شده كه وى گفت : هنگامى كه حضرت رسول صلى اللَّه عليه و آله به طرف بنى مصطلق رفتند در نزديك محلى بنام « وعر » فرود آمدند ، در اواخر شب جبرئيل خدمت آن جناب رسيد و از كيد و شر گروهى از جنيان كه در اطراف بيابان در كمين آن حضرت هستند اطلاع دادند .\r\nپيغمبر علي عليه السّلام را طلبيدند و فرمودند : به طرف اين وادى حركت كنيد ؛ و در سر راه خود به گروهى از پريان خواهى رسيد و آنها قصد دارند شما را اذيت كنند ، تو نيز با آنان مقابله كن ، و با نيروئى كه خداوند بشما داده است آنها را دفع كن و از آن منطقه دور نما ، و به علم و دانشى كه پروردگار به تو عنايت كرده و به اسماء جلاله خداوند كه مخصوص تو گردانيده پناهنده باش .\r\nحضرت رسول صلى اللَّه عليه و آله صد نفر از ميان لشكريانش برگزيد و با امير المؤمنين فرستاد ، و آنان را امر كرد در همه امور از على بن ابى طالب فرمان برند و از طاعت وى سرنپيچند ، علي عليه السّلام به اتفاق يارانش به طرف مأموريت حركت كرد ، و چون به كنار وادى رسيدند به اصحاب خود دستور داد توقف كنند و تا از آن حضرت دستور صادر نشده كارى انجام ندهند .\r\nپس از اين علي عليه السّلام جلو آمد و در كنار وادى توقف كرد ، و از دشمنان پروردگار\r\n\r\n","description":"","footnote":"","page_name":" 262 ","page_number":278},
  {"content":"\r\n\r\nبه خداوند پناه برد ، و اسماء جلاله را بر زبان جارى كرد ، و بعد بياران خود امر كرد تا نزديك او بيايند ، آنان نيز نزديك او حاضر شدند ، و بفاصله كمى از آن جناب توقف كردند .\r\nدر اين هنگام امير المؤمنين عليه السّلام خود را در ميان وادى انداختند ، و باد شديدى شروع به وزيدن كرد ، شدت باد به اندازه‌اى بود كه ياران امير المؤمنين قادر بمقاومت نبودند و نزديك بود آنان برو افكنده شوند ، و از شدت ترس و وحشت پاهاى آنان در زمين بند نميشد .\r\nدر اين وقت كه ترس همگان را فرا گرفته بود ، علي عليه السّلام فرياد زدند و خود را معرفى كردند ، و به آنان فرمودند : من على بن ابى طالب وصى رسول خدا هستم اكنون اگر قدرت داريد در جاى خود صبر كنيد . در اين هنگام اشخاصى مانند زطيان در مقابل آنها ظاهر شدند ، و ياران امير المؤمنين خيال ميكردند كه اين گروه در دست خود شعله‌هاى آتش دارند ، اين اشخاص با كمال اطمينان در اطراف وادى حركت ميكردند .\r\nعلي عليه السّلام بسرعت در ميان آن وادى بسير خود ادامه داد ، و قراءت قرآن ميكرد و شمشير خود را به طرف چپ و راست اشاره مينمود ، در اين وقت آن اشخاص غير عادى كه در كنار وادى ايستاده بودند مانند بخارى و دودى سياه شدند و امير المؤمنين عليه السّلام بار ديگر از ميان وادى بالا آمدند و پس از اينكه زمين روشن شد با يارانش برخاستند و از آن محل دور شدند .\r\nاصحاب حضرت رسول صلى اللَّه عليه و آله عرض كردند : يا ابا الحسن شما در اين واقعه چه چيزها مشاهده كردى ؟ ما نزديك بود از ديدن بعضى چيزهاى غير عادى از بين برويم علي عليه السّلام فرمود : من هنگامى كه دشمن را مشاهده كردم ، اسماء پروردگار را با فرياد بلند خواندم و آنان بسيار كوچك شدند ، و من دانستم كه از ترس به اين حال افتاده‌اند .\r\nپس از اين بدون اينكه از آنها ترسى داشته باشم در ميان وادى به راه خود ادامه دادم ، و اگر چنانچه آنان به حال اول خود باقى مانده بودند ، من همه آنان را از بين\r\n\r\n","description":"","footnote":"","page_name":" 263 ","page_number":279},
  {"content":"\r\n\r\nميبردم ، و ليكن خداوند مكر و شرّ آنها را از مسلمين رفع كرد ، و بقيه آنان كه از دست من رها شدند قبل از من حضور حضرت رسول خواهند رسيد و مسلمان خواهند شد .\r\nامير المؤمنين عليه السّلام به اتفاق يارانش مراجعت كردند و خدمت حضرت رسول صلى اللَّه عليه و آله رسيدند ، و جريان كار خود را به آن جناب گزارش دادند ، حضرت از وى خوشنود شد و از اعمالش اظهار قدر دانى فرمود ، و براى او دعا كرد و پس از آن فرمود : پيش از تو گروهى از آنان آمدند و مسلمان شدند ، و من هم از آنان پذيرفتم .\r\n6 - از جمله خوارق عادات و كراماتى كه خداوند به علي عليه السّلام كرامت فرموده است ، نيروى خارق العاده است كه در كندن در خيبر از آن جناب ظاهر شد ، اين در به اندازه بزرگ و سنگين بود كه چهل نفر از برداشتن او عاجز بودند ، امير المؤمنين عليه السّلام اين در را از جاى خود كندند و او را بر پشتش گذاشتند و مردم از روى آن عبور كردند و به جانب ديگر رفتند ، و اين يك نشانه و معجزهء بزرگى بود كه از آن حضرت بمعرض ظهور و بروز رسيد .\r\n7 - يكى از روزها امير المؤمنين عليه السّلام كفش خود را از پا درآوردند تا براى اداء نماز وضوء بگيرند ، در اين هنگام كلاغى رسيد و كفش آن جناب را با منقارش گرفت و به آسمان برد ، و پس از آن به طرف پائين افكند ، ناگهان از درون كفش مارى سياه بيرون شد و خداوند به اين وسيله آن حضرت را از اذيت و آزار آن مار نگهدارى فرمود و سيد رضى عليه الرحمة در اين باره فرموده :\r\n أما في باب خيبر معجزات * تصدّق أو مناجاة الحباب\r\nأرادوا كيده و اللَّه يأبى * فجاء النصر من قبل الغراب \r\n8 - حضرت باقر عليه السّلام فرمود : كه حضرت امير عليه السّلام به جويرية بن مسهر هنگامى كه اراده كردند از محضر مباركش بيرون روند فرمودند : اكنون در سر راهت شيرى نشسته و در راه با تو برخورد خواهد كرد ، جويريه عرض كرد : پس من چه كنم كه تا از آسيب وى در امان باشم ؟ فرمود : هر گاه با شير درنده برخورد كردى وى را از من سلام برسان و به او اطلاع بده كه من تو را در امان خود گرفته‌ام .\r\n\r\n","description":"","footnote":"","page_name":" 264 ","page_number":280},
  {"content":"\r\n\r\nجويريه از خدمت حضرت بيرون شد ، در اين هنگام كه بر مركبش سوار بود و به راه خود ادامه ميداد ، ناگهان شيرى از مقابلش نمايان شد ، و به طرف جويريه روى آورد ، جويريه روى خود را به طرف او كرد و گفت : اى ابو الحارث ، امير المؤمنين على بن ابى طالب تو را سلام رسانيدند ، و مرا در پناه خود گرفتند .\r\nجويريه گفت : در اين وقت شير درنده از من دور شد و با خود همهمه ميكرد تا آنگاه كه در بيشه پنهان گرديد ، و شير در هنگامى كه از من دور ميشد پنج مرتبه با طرز مخصوصى همهمه كرد ، جويريه پس از اينكه كارش را انجام داد به طرف امير المؤمنين عليه السّلام مراجعت كرد و بعد از سلام كردن خدمت آن جناب از جريان وضع خودش با شير درنده مطالبى عرضه داشت .\r\nعلي عليه السّلام فرمود شما با آن شير چه گفتى ؟ و او با تو چه گفت ؟ جويريه عرض كرد من پيام شما را به او رسانيدم و او هم متعرض من نشد و از راه دور شد و اما اينكه شير در اين مورد چه گفت خداوند و رسولش و وصى رسول به آن داناتر هستند على عليه السّلام فرمود هنگامى كه شير از تو دور شد با خود همهمه ميكرد و پنج مرتبه اين همهمه‌ها را از او شنيدى جويريه عرض كرد آرى مطلب همين طور است و من پنج بار همهمهء او را شنيدم حضرت فرمود : شير در جواب تو گفت : وصى محمّد را از من سلام برسان ، و اين مطلب را پنج بار تكرار كرد و اگر ما بخواهيم از امثال اين روايات و معجزات و خوارق عادات كه از آن وجود مقدس بمعرض ظهور و بروز رسيده در اين جا درج كنيم كتاب ما به طول خواهد انجاميد اكنون به همين اندازه اكتفا مىكنيم و از خداوند مهربان خواستاريم كه ما را به راه حق و طريق مستقيم ثابت بدارد .\r\n\r\n( 4 ) ( مناقب و خصوصيات امير المؤمنين عليه السّلام )\r\nفضائل و مناقب امير المؤمنين عليه السّلام و خصوصيات آن جناب بسيار است و آن همه فضائل را نمىتوان در يك كتاب فراهم آورده و حق مطلب را با يك مقال نتوان گفت\r\n\r\n","description":"","footnote":"","page_name":" 265 ","page_number":281},
  {"content":"\r\n\r\nمناقب على عليه السّلام را همه مسلمين از مخالف و مؤالف روايت كرده‌اند اگر چه شيعيان آن حضرت خصوصياتى براى او ذكر كرده‌اند كه مخالفين از ذكر آنها سرباز زده‌اند .\r\nسيد مرتضى علم الهدى - رضوان اللَّه عليه - گويد يكي از اصحاب حديث و مشايخ روايت را بنام حفص بن شاهين ديدم كه مىگفت من مقدار هزار جزء از فضائل مختصه على عليه السّلام را جمع كرده‌ام - و اما اخبار و رواياتى را كه اصحاب ما در بارهء آن جناب ذكر كرده‌اند از حد و احصاء بيرون است و من اكنون چند حديث از برگزيده‌ترين آنها نقل ميكنم همانطور كه منصور فقيه گفته است :\r\n قالوا خذ العين من كلّ فقلت لهم * في العين فضل و لكن ناظر العين\r\nحرفين من الف طومار مسودة * و ربما لم تجد في الالف الفين \r\nچون صحت اين گونه روايات و اخبار بطرق زيادى ثابت شده ما اسانيد اينها را حذف كرديم و اين مطالب را از كتب معتمد كه در نزد همگان مورد توجه و قابل اعتماد هستند نقل مىنمائيم\r\n\r\n( مناقب مخصوصهء امير المؤمنين عليه السّلام )\r\n1 - علي عليه السّلام پيش از همه مسلمان شد و اعمال عبادى را با حضرت رسول صلى اللَّه عليه و آله بجاى آورد در حالى كه ديگران مشرك بودند در اخبار صحيحه وارد شده كه : آن جناب فرمود من بندهء خدا و برادر رسول خدا هستم منم صديق اكبر و هر كس پس از من مدعى اين مقام شود دروغگو و مفترى است ، من پيش از اينكه مردم نماز بخوانند مدت هفت سال با حضرت رسول نماز مىخواندم .\r\n2 - از ابو ذر غفارى عليه الرحمه روايت شده كه وى گفت از پيغمبر شنيدم در بارهء على بن ابى طالب مىفرمود : اى على تو اولين كسى هستى كه به من ايمان آوردى و اولين فردى خواهى بود كه در روز قيامت با من مصافحه مىكنى و توئى بزرگترين راستگويان ، و توئى فروق كه بين حق و باطل را از هم جدا ميكنى ، و تو پيشواى اهل ايمانى و مال و ثروت پيشواى كافران است .\r\n3 - انس بن مالك گويد : حضرت رسول ميفرمود فرشتگان بر من و علي مدت هفت\r\n\r\n","description":"","footnote":"","page_name":" 266 ","page_number":282},
  {"content":"\r\n\r\nسال صلوات فرستادند و اين براى اين جهت بود كه شهادت بوحدانيت پروردگار و رسالت من جز از من و على از ديگرى اظهار نميشد .\r\n4 - ابو ايوب انصارى گويد حضرت رسول صلى اللَّه عليه و آله فرمود : فرشتگان بر من و علي مدت هفت سال رحمت مىفرستادند براى اينكه جز على بن ابى طالب ديگرى با من نماز نميخواند .\r\n5 - ابو رافع گويد : پيغمبر بامداد روز دوشنبه شروع به خواندن نماز كردند و خديجه در آخر روز دوشنبه در اداء نماز شركت نمودند و امير المؤمنين صبح روز سه شنبه به خواندن نماز پرداختند على عليه السّلام ميفرمود : من مدت هفت سال با حضرت رسول نماز مى خواندم و خزيمة بن ثابت در اين باره اشعار ذيل را سروده است :\r\n اذا نحن بايعنا عليّا فحسبنا * ابو حسن ممّا نخاف من الفتن\r\nوجدناه اولى الناس بالناس انه * اطبّ قريش بالكتاب و بالسنن\r\nففيه الذى فيهم من الخير كله * و ما فيهم مثل الذى فيه من حسن\r\nوصىّ رسول اللَّه من دون اهله * و فارسه قد كان في سالف الزمن\r\nو اول من صلي من الناس كلهم * سوى خيرة النسوان و اللَّه ذو منن \r\nو ربيعة بن حارث بن عبد الملك نيز در اين موضوع گفته .\r\n ما كنت أحسب انّ الامر منصرف * من هاشم ثمّ منه عن ابى حسن\r\nأليس اوّل من صلّى بقبلتهم * و اعرف الناس بالآثار و السنن\r\nو آخر الناس عهدا بالنبيّ و من * جبريل عون له في الغسل و الكفن \r\n6 - يكى از خصائص على عليه السّلام اين بود كه : حضرت رسول صلى اللَّه عليه و آله آن جناب را روى دوش مباركش حمل كرد تا بت‌ها را از سقف و ديوارهاى كعبه براندازد و آن محيط مقدس را از لوث اصنام پاك سازد امير المؤمنين عليه السّلام فرمود پيغمبر ابتداء به من امر كرد تا وى را بدوش خود بگيرم و آن حضرت شخصا بت‌ها را بر زمين بيفكند و چون از حمل وى عاجز شدم لذا آن جناب مرا بدوش گرفت و من بت‌ها را به زير افكندم .\r\n7 - يكى از مناقب ويژهء علي عليه السّلام حديث مؤاخاة است ، و اين قضيه مشهوره از اين\r\n\r\n","description":"","footnote":"","page_name":" 267 ","page_number":283},
  {"content":"\r\n\r\nقرار است كه : حضرت رسول صلى اللَّه عليه و آله بين ابو بكر و عمر ، طلحه و زبير ، عثمان و عبد الرحمن ابن عوف ، ابو مسعود و ابو ذر ، سلمان و حذيفه ، مقداد و عمار بن ياسر ، حمزة بن عبد المطلب و زيد بن حارثه عقد اخوت بست و آنها را با يك ديگر برادر قرار داد .\r\nپس از اين دست مبارك خود را روى شانه امير المؤمنين نهاد و فرمود : تو هم برادر من هستى ، علي عليه السّلام هر گاه از چيزى تعجب ميكرد ، ميفرمود : من بنده خدا و برادر رسول خدا هستم ، اين جمله را پس از من كسى نخواهد گفت مگر آدم دروغ‌گو .\r\nدر حديث مفصلى از ابو هريره روايت شده كه : حضرت رسول صلّى اللَّه عليه و آله بين اصحابش عقد برادرى افكند ، و مهاجرين و انصار را با يك ديگر برادر نمود ، قبل از همه دست على بن ابى طالب را گرفت و فرمود : اين برادر من است در دنيا و آخرت .\r\n8 - روز جنگ خيبر - به علت اينكه امير المؤمنين به درد چشم مبتلا شده بود لذا قادر نبود در جنگ شركت كند ، حضرت رسول صلّى اللَّه عليه و آله از آب دهان مباركش در چشم علي عليه السّلام كشيدند و او را به طرف جبهه فرستادند ، و از خداوند خواستار شدند تا على را از گزند سرما و گرما نگهدارى فرمايد ، امير المؤمنين پس از اين از سرما و گرما ناراحت نميشدند و درد چشمى هم عارض آن جناب نشد و بصداع نيز مبتلا نگرديد 9 - عبد الرحمن بن ابى ليلى گويد : مردم به من ميگفتند : ما اين موضوع را كه على بن ابى طالب در تابستان با لباس درشت و ضخيم ، و در زمستان با جامه‌هاى نازك و رقيق بيرون ميشد قبول نميكنيم و اين مطلب نبايد درست باشد ، آيا شما در اين باره از پدرت چيزى شنيده‌اى ؟\r\nگفت : خير پدرم در اين باره چيزى نگفته ، عبد الرحمن گويد : پدرم شبها با على بن ابى طالب بگفتگو ميپرداخت من از وى پرسيدم تا حقيقت اين قضيه را از آن جناب بپرسد عبد الرحمن گويد : پدرم ميگفت : من اين موضوع را از وى پرسيدم ، امير المؤمنين فرمود : آيا شما با ما در خيبر نبودى گفت : چرا ما در آنجا بوديم ، فرمود :\r\nحضرت رسول صلّى اللَّه عليه و آله ابو بكر را طلبيد و پرچم را به دستش داد و امر كرد تا با يهوديان جنگ كند ، وى پرچم را در دست گرفت و به طرف مردمان خيبر حمله كرد و ليكن پس از مختصرى با يارانش منهزم شد ، پس از اين پرچم را بعمر دادند او نيز مانند رفيقش فرار كرد .\r\n\r\n","description":"","footnote":"","page_name":" 268 ","page_number":284},
  {"content":"\r\n\r\nدر اين هنگام پيغمبر فرمود : به خداوند سوگند پرچم را بدست كسى خواهم داد كه خدا و رسولش را دوست دارد ، و خدا و رسولش هم او را دوست دارند ، وى هرگز از جنگ فرار نميكند ، پروردگار اين قلاع يهوديان را بدست او خواهد گشود .\r\nامير المؤمنين عليه السّلام فرمود : پس از اين حضرت رسول صلّى اللَّه عليه و آله دنبال من فرستادند و من هم به درد چشم سختى گرفتار بودم ، با همين وضع و گرفتارى خدمت آن بزرگوار رسيدم ، پيغمبر با آب دهان مباركش چشمهاى مرا تر كردند و فرمودند : پروردگارا علي را از گزند سرما و گرما نگهدارى فرما ، من پس از اين جريان از سردى و گرمى اذيت نميشوم .\r\nدر روايت ديگرى آمده است كه : آن حضرت در چشمان من دميد ، و پس از آن از درد چشم راحت شدم و پرچم را به من دادند و به طرف قلاع خيبر حركت كردم و يهوديان را از بين بردم و دژهاى استوار آنان را گشودم ، حسان بن ثابت شاعر پيغمبر در اين باره گفته :\r\n و كان علىّ ارمد العين يبتغى * دواء فلما لم يحسّ مداويا\r\nشفاه رسول اللَّه منه بتفلة * فبورك مرقيا و بورك راقيا\r\nو قال : ساعطى الراية اليوم صارما * كميا محبا للرسول مواليا\r\nيحبّ الهى و الاله يحبّه * به يفتح اللَّه الحصون الأوابيا\r\nفأصفى بها دون البرية كلّها * عليّا و سمّاه الوزير المؤاخيا \r\n10 - سويد بن غفله گويد : ما على بن ابى طالب را در شدت گرماى تابستان ديديم در حالى كه دو جامه روى يك ديگر پوشيده بود ، عرض كرديم : سرزمين ما هوايش سرد است و مانند مملكت شما نيست ! فرمود : من هم قبل از اين سرماخور بودم و ليكن از موقعى كه حضرت رسول صلّى اللَّه عليه و آله مرا به جنگ خيبريان فرستادند و از آب دهان مباركشان بر چشمانم ماليدند و در حق من دعا كردند از آن روز تاكنون دچار درد چشم نشده‌ام و از سرما و گرما نيز محفوظ هستم .\r\n11 - يكى از فضائل مخصوصهء امير المؤمنين عليه السّلام فرمايشى است كه حضرت\r\n\r\n","description":"","footnote":"","page_name":" 269 ","page_number":285},
  {"content":"\r\n\r\nرسول صلّى اللَّه عليه و آله در روز خيبر در بارهء آن جناب فرمودند و ديگران را در اين موضوع بهرهء نيست و آن مطلب از اين قرار است كه : جابر بن عبد اللَّه انصارى گويد : هنگامى كه على بن ابى طالب در خيبر خدمت حضرت رسول رسيدند آن جناب روى خود را به طرف على كردند و فرمودند :\r\nاگر نه اين بود كه گروهى از امتان من در بارهء تو مطلبى گويند كه نصارى در بارهء عيسى گفته‌اند ، من امروز در بارهء تو مطالبى را اظهار ميكردم كه بهر جا قدم ميگذاشتى مردم خاك قدمت را براى تبرك و تيمن برميداشتند و از زيادى آب وضويت براى استشفاء ميبردند ، و ليكن اين مطلب براى تو بس است كه تو از منى و من از تو هستم ، تو وارث من هستي و من وارث تو هستم .\r\nمنزلت تو در نزد من همان است كه هارون از برادرش موسى داشت ، جز اينكه پس از من نبوتى نيست ، و توئى كه ديون مرا اداء ميكنى ، و براى احياء سنت و طريقه من مبارزه مينمائى ، و در روز قيامت از همگان به من نزديكتر هستى ، و در حوض كوثر جانشين منى ، و تو اولين فردى هستى كه در كنار كوثر بر من وارد ميشوى ، و تو اولين كس هستى كه با من پوشيده ميشوى ، و تو اولين فرد از امت من خواهى بود كه داخل بهشت ميگردى .\r\nشيعيان و پيروان تو بر منابر نور با چهره‌هاى سپيد در كنار من قرار خواهند گرفت و من از آنان شفاعت خواهم كرد و در بهشت همسايه‌ام خواهند بود ، جنگيدن با تو جنگيدن با من است ، آشتى كردن با تو آشتى نمودن با من است ، نهان تو نهان من و عيان تو عيان من است ، رازهاى درونى تو رازهاى درونى من است ، فرزندان تو فرزندان من هستند ، و تو وعده‌هاى مرا انجام ميدهى .\r\nحق همواره با تو است و تو هم با حق هستى ، و بر زبانت جز حق چيز ديگرى جارى نميشود و قلب و چشمت هميشه بسوى حق مايل است ، ايمان با گوشت و خونت آميخته همانطور كه با خون و گوشت من آميزش پيدا كرده ، دشمنان تو هرگز حوض كوثر را نخواهند ديد ، و دوستانت از وى دور نخواهند شد و با تو در كنار حوض خواهند بود\r\n\r\n","description":"","footnote":"","page_name":" 270 ","page_number":286},
  {"content":"\r\n\r\nدر اين هنگام علي عليه السّلام بر زمين افتادند و سجده شكر بجا آوردند ، و پس از اين گفتند : حمد ميكنم خداوند را كه اسلام را بر من ارزانى داشت ، و قرآن را به من آموخت ، و با فضل و كرمش مرا محبوب بهترين مردمان و خاتم پيامبران كرد ، حضرت رسول بار ديگر فرمود : يا على اگر تو نبودى مؤمنين پس از من شناخته نميشدند در اين روايت فضائل و مناقبى در بارهء على عليه السّلام آمده كه احدى را در آن شركت نيست ، و اگر اين خصوصيات را از آغاز خلقت تاكنون بر مردمان تقسيم كنند ، همگان افتخار و مباهات ميكنند .\r\n12 - از مناقب على عليه السّلام اطاعت كردن آتش از آن جناب است ، اعمش روايت مىكند از عبد اللَّه بن عمر شنيدم كه على بن ابى طالب ميگفت : من با آتش « قسيم » هستم و روز قيامت كنار آتش خواهم ايستاد و خواهم گفت : اين از براى تو و آن از براى من .\r\n13 - عباية بن ربعى گويد : از على عليه السّلام شنيدم ميفرمود : بخدائى كه دانه را شكافت و مردم را آفريد من روز قيامت قسيم آتش خواهم بود ، راوى گويد : من اين موضوع را از محمد بن ابى ليلى نيز پرسيدم ، او گفت : مقصودش اين است كه دوستانم در بهشت و دشمنانم در جهنم خواهند بود ، گفتم : تو اين حديث را از على شنيده‌اى ؟\r\nگفت : آرى .\r\n14 - جابر جعفى گويد : امام عليه السّلام به من گفت : حضرت رسول صلّى اللَّه عليه و آله بعايشه فرمودند : راجع به على بن ابى طالب مرا اذيت نكنيد ، زيرا وى امير مؤمنان و سرور مسلمانان است ، خداوند روز قيامت وى را بر صراط خواهد نشانيد ، در اين هنگام وى دوستانش را داخل بهشت و دشمنانش را وارد جهنم خواهد كرد .\r\n15 - ابو رافع گويد : هر گاه رسول خدا اراده ميكردند از مجلسى برخيزند جز على بن ابى طالب ديگرى دست او را نميگرفت ، و اصحاب آن بزرگوار از اين موضوع اطلاع داشتند و لذا در اين گونه مواقع مبادرت نميكردند ، حمانى در احاديث خود گفته : حضرت رسول صلّى اللَّه عليه و آله هر گاه اراده ميكردند بنشينند به على تكيه ميكردند و هنگامى كه اراده ميكردند برخيزند دست خود را در دست علي ميگذاشتند .\r\n\r\n","description":"","footnote":"","page_name":" 271 ","page_number":287},
  {"content":"\r\n\r\n16 - يكى از خصائص امير المؤمنين عليه السّلام كه ديگران در وى شركت ندارند اين است كه آن بزرگوار صاحب حوض حضرت رسول صلّى اللَّه عليه و آله در روز قيامت خواهد بود .\r\n17 - جابر بن عبد اللَّه روايت مىكند كه حضرت رسول فرمود : گويا ميبينم امت من در كنار حوض از سر و كول يك ديگر بالا ميروند ، واردين به صادرين ميگويند : آيا از آب كوثر نوشيديد ؟ گروهى ميگويند : آرى نوشيديم ، بعضى گويند : ما را آب ندادند و از شدت تشنگى فرياد ميزنند .\r\nدر اين هنگام به على بن ابى طالب فرمودند : به پروردگارى كه محمّد را براستى مبعوث كرد و او را گرامى داشت ، تو روز قيامت مردم را از حوض من دفع خواهى كرد همانطور كه شتر تشنه را از آشاميدن آب دور ميكنند ، گويا ميبينم در كنار حوض قرار گرفته‌اى و عصائى هم در دست دارى .\r\n18 - طارق از على عليه السّلام روايت مىكند كه آن جناب فرمود : به پروردگار بندگان و شهرها و به هفت آسمان استوار سوگند روز قيامت مردم را از كنار حوض كوثر با همين دستهاى كوتاه دور خواهم كرد .\r\n19 - در روايت ديگرى رسيده كه آن حضرت فرمود : به خداوندى كه دانه را شكافت و مردم را آفريد روز قيامت دشمنم را با اين دو دست مضروب خواهم كرد و او را به اطراف حوض راه نخواهم داد ، و به دوستانم اجازه مىدهم تا از آن آب بخورند و سيراب شوند .\r\n20 - روزى كه حضرت رسول در طائف اقامت داشتند با امير المؤمنين در نهانى بگفتگو پرداختند ، در اين هنگام يكى از آن دو نفر برفيقش گفت : خلوت او با پسر عمش به طول انجاميد ، اين موضوع به اطلاع پيغمبر رسيد ، فرمود : من با وى خلوت نكردم بلكه خداوند او را مختص به اين خلوت قرار داده است .\r\n21 - مجاهد گويد : علي عليه السّلام ميفرمود : در قرآن آيه‌اى هست كه پس از من در مورد احدى صدق نخواهد كرد ، و آن آيه نجوى است ، جريان آن از اين قرار است كه : دينارى داشتم و او را بده درهم فروختم ، و هر گاه اراده كردم با حضرت رسول\r\n\r\n","description":"","footnote":"","page_name":" 272 ","page_number":288},
  {"content":"\r\n\r\nخلوت كنم ، يك درهم از آن را صدقه ميدادم ، تا آنگاه كه آيه نازل شد و اين موضوع را نسخ كرد .\r\n22 - در روايت ديگر آمده كه حضرت فرمود : خداوند بوسيله من از اين امت بار سنگينى برداشت زيرا كه قبل از اين هر گاه شخصى اراده ميكرد با حضرت رسول در خلوت سخن بگويد بايد قبلا صدقه بدهد ، علت اين موضوع از اين جهت بود كه با پيغمبر زياد خلوت ميكردند و با او در نهان بگفتگو ميپرداختند ، و اين جريان بر آن جناب سخت آمد و پس از اين مقرر شد هر كه بخواهد با او در نهانى سخن گويد بايد قبلا صدقه بدهد ، و چون همه قادر نبودند صدقه بدهند لذا از مزاحمت حضرت رسول دست كشيدند ، ولى پس از مدتى اين حكم نسخ شد .\r\n23 - يكى از خصائص علي عليه السّلام اين است كه : دوستى او ايمان و دشمني با وى نفاق مىباشد در روايات مشهور است كه آن جناب فرمود : اگر از بينى مؤمن بزنم كه مرا دشمن بدارد او با من دشمن نخواهد شد ، و اگر چنانچه تمام دنيا را در كام منافق بريزم كه با من دوست گردد با من دوستى نميكند ، پيغمبر قبل از اين فرمود :\r\nتو را دشمن نميدارد جز منافق ، و دوست ندارد جز مؤمن .\r\n24 - روز صلح حديبيه هنگام نوشتن صلح نامه بين مشركين مكه و حضرت رسول صلّى اللَّه عليه و آله علي عليه السّلام در بالاى صفحه بسم اللَّه الرحمن الرحيم را نوشتند ، در اين هنگام سهيل بن عمرو كه نماينده اهل مكه بودند اعتراض كردند و گفتند : يا محمد ما اين جمله را نميدانيم دستور بدهيد طبق رسم عرب باسمك اللهم بنويسند .\r\nحضرت رسول فرمودند جمله اول را پاك كنيد و جمله پيشنهادى سهيل بن عمرو را بنويسيد ، على فرمود : اگر نه اين بود كه بايد از شما اطاعت كنم اين جمله را هرگز پاك نميكردم ، پيغمبر پس از اين دستور داد بنويسيد : اين عهدنامه‌ايست بين محمّد رسول خدا و سهيل بن عمرو ، سهيل گفت : اگر من در اين نامه اين جمله را درج كنم بنبوت تو تصديق كرده‌ام ، اكنون امر كنيد محمّد بن عبد اللَّه درج كند .\r\nدر اين هنگام علي عليه السّلام فرمود : به خداوند سوگند او رسول خداوند است اگر\r\n\r\n","description":"","footnote":"","page_name":" 273 ","page_number":289},
  {"content":"\r\n\r\nچه دهانت به خاك ماليده شود ، حضرت رسول صلّى اللَّه عليه و آله فرمود : رسول اللَّه را حذف كن ، علي عرض كرد : دستم قدرت ندارد اين جمله را حذف كنم ، فرمود : دستم را روى آن جمله بگذار ، پيغمبر با دست خود كلمه رسول اللَّه را پاك كرد ، و به امير المؤمنين فرمود :\r\nتو نيز هم‌چو روزى را در پيش دارى ، و اين مصيبت را ميبينى .\r\n25 - خراش از امير المؤمنين عليه السّلام روايت مىكند كه فرمود : سهيل بن عمرو با دو نفر يا سه نفر در حديبيه خدمت حضرت رسول صلّى اللَّه عليه و آله رسيدند و عرض كردند : اكنون گروهي از افراد پست از طرف ما حضور شما خواهند رسيد و شما آنان را بسوى ما بر گردانيد ، پيغمبر برآشفت و خشمگين شد و چهره‌اش از فرط غضب قرمز گرديد حضرت خاتم النبيين صلّى اللَّه عليه و آله هر گاه غضب ميكرد چهره مباركش برافروخته ميشد در اين هنگام كه از اين كلمه ناراحت به نظر ميرسيد به سهيل بن عمرو فرمود : اى گروه قريش از اين گونه سخنان دست برداريد و الا مردى را كه در راه خدا امتحانش را داده است به طرف شما ميفرستم تا گردنهاى شما را بزند .\r\nابو بكر عرض كرد يا رسول اللَّه اين شخص موصوف من هستم ؟ فرمود : خير شما نيستى ، عمر گفت : من هستم ؟ فرمود : شما هم نيستى ، اين مرد همان است كه اكنون در ميان حجره نعل را اصلاح مىكند ، علي عليه السّلام ميفرمود : من در آن هنگام نعل پيغمبر را درست ميكردم ، پس از اين فرمايش از جاى خود برخاستند و فرمودند : هر كس از روي تعمد بر من دروغ بندد خداوند نشيمنگاه وى را پر از آتش خواهد كرد .\r\n\r\nمجاهدات امير المؤمنين عليه السّلام در راه دين\r\nابن عباس گويد : پرچم حضرت رسول صلّى اللَّه عليه و آله در تمام جنگها در دست على عليه السّلام بود در جنگ احد ، بدر ، حنين ، احزاب و فتح مكه امير المؤمنين پرچم دار بودند و پرچم انصار را نيز سعد بن عباده بدست ميگرفتند\r\n\r\nامير المؤمنين عليه السّلام در ليلة المبيت\r\nيكى از مقامات بزرگ على عليه السّلام فداكارى و جانبازى آن جناب در ليلة المبيت است كه حاضر شد خون خود را در راه پيغمبر بريزد ، ابن عباس گويد هنگامى كه حضرت رسول به طرف غار حركت كردند على بن ابى طالب را در برد خود پيچانيد و امر\r\n\r\n","description":"","footnote":"","page_name":" 274 ","page_number":290},
  {"content":"\r\n\r\nكرد تا در بسترش بخوابد در اين هنگام قريش رسيدند و اراده داشتند پيغمبر را از بين ببرند گروه قرشيان به خيال اينكه پيغمبر در بستر قرار دارد به طرف على حمله آوردند امير المؤمنين فرياد زدند و آنها را مورد اعتراض قرار دادند كفار قريش چون ديدند على در بستر خوابيده است باشتباه خود متوجه شدند .\r\nابو رافع گويد : هنگامى كه حضرت رسول صلّى اللَّه عليه و آله در غار بودند على عليه السّلام وسائل زندگى آن جناب را فراهم ميكرد و براى او نان و آب ميبرد و سپس وسائل مسافرت پيغمبر را مهيا نمود و به طرف مدينه مهاجرت كرد .\r\nگويند پيغمبر امير المؤمنين را در مكه بجاى خود گذاشتند تا ديون حضرت رسول را بپردازد و امانات مردم را كه در نزد پيغمبر بوده به صاحبانش برگرداند ، و اهل بيتش را با خود بمدينه بياورد علي عليه السّلام نيز طبق وصاياى او عمل كرد پيغمبر بعلى فرمودند : تا وقتى كه در بسترم باشى قريش به خيال اينكه من در آنجا خوابيده‌ام مرا از نظر دور نخواهند داشت على عليه السّلام در جاى پيغمبر صلّى اللَّه عليه و آله خوابيدند كفار قريش ديدند مردى در جاى پيغمبر خوابيده و آنان با خود ميگفتند اينك محمد است كه در بسترش آرميده خداوند به اين وسيله پيغمبرش را از گزند دشمنان نگهدارى فرمود و آن جناب با كمال آسايش و اطمينان بسوى يثرب مهاجرت كرد .\r\nامير المؤمنين نيز پس از چند روز بسوى مدينه حركت كرد و آن مسافت بعيده را با پاى پياده طى فرمود و در مدينه خدمت حضرت رسول رسيد در حالى كه پاهايش ورم كرده بود هنگامى كه چشم پيغمبر بر آن جناب افتاد گريه كرد و بر وى ترحم فرمود و از شدت تعب و سختيهائى كه بر او وارد شده بود فوق العاده متأثر گرديد و با دست مباركش پاهاى خون‌آلود او را مسح ميكرد\r\n\r\nمجاهدات على عليه السّلام در غزوهء بدر\r\nحضرت رسول صلّى اللَّه عليه و آله امير المؤمنين را در شب بدر فرستادند تا براى لشكريان آب بياورند پيغمبر به اصحاب خود فرمود كدام يك از شما حاضريد مقدارى آب بياوريد ؟\r\nهمگان سكوت كردند و كسى پاسخ نداد در اين هنگام على عليه السّلام برخاست و عرض كرد يا رسول اللَّه اكنون من در خدمت حاضرم .\r\n\r\n","description":"","footnote":"","page_name":" 275 ","page_number":291},
  {"content":"\r\n\r\nبلافاصله مشك آب را برداشت و لب چاه رفت پس از اينكه مشكش را پر از آب كرد و خواست مراجعت كند ناگهان بادى وزيدن گرفت و آب را بر زمين ريخت بار ديگر بدرون چاه رفت و مشك را پر آب كرد باز در اثر وزيدن باد آب روى زمين ريخت و اين قضيه چهار بار واقع شد .\r\nدر مرتبه چهارم خدمت حضرت رسول رسيد و جريان كارش را عرضه داشت پيغمبر فرمود مرتبه اول كه باد وزيدن گرفت جبرئيل با هزار فرشته نزد شما آمدند و بر شما سلام كردند دفعه دوم ميكائيل و بار سوم اسرافيل بود و اين دو نيز هر يك باتفاق هزار فرشته رسيدند و بر شما سلام كردند - اين روايت را ابو رافع روايت كرده است\r\n\r\nمبارزه على عليه السّلام با وليد بن عتبه\r\nعلى عليه السّلام در جنگ بدر با وليد بن عتبه مقابل شدند و او را از پا درآوردند حمزة بن عبد المطلب نيز با عتبه روبرو شدند و سرانجام عتبه كشته شد و شيبه نيز با عبيدة بن حارث درآويختند و اين دو نفر با هم گلاويز شدند و در اثر شمشيرى پاى عبيده قطع شد در اين هنگام على عليه السّلام رسيدند و شمشير را بر فرق شيبه فرود آوردند و او را كشتند و در اثر اين قضيه خوف و رعب بدل مشركين راه يافت و آنها را خوار و ذليل كرد و مسلمين نيز در اثر نصرت و ظفر قوت دل گرفتند على عليه السّلام در اين جنگ عاص ابن سعيد و حنظلة بن ابو سفيان و طعيمة بن عدى و نوفل بن خويلد را كه از شياطين مشركين بودند از پا درآوردند هنگامى كه حضرت رسول صلّى اللَّه عليه و آله از حضور نوفل بن خويلد در جنگ متوجه شد فرمود : خداوندا مرا از شر او نگهدارى فرما ، على عليه السّلام مشركين را پس از ديگرى مىكشت تا آنگاه كه خود را بكنار مقتولين مسلمان رسانيد و آنان هفتاد نفر بودند در اين هنگام حضرت رسول صلّى اللَّه عليه و آله مشتى از ريگ بيابان برداشتند و به طرف مشركين پاشيدند و فرمودند كور باد چشمها ، و در نتيجه كفار فرار كردند و خداوند مسلمين را از شر آنها راحت ساخت .\r\n\r\nجهاد امير المؤمنين عليه السّلام در غزوهء احد\r\nخداوند در جنگ احد مسلمين را بوسيله امير المؤمنين عليه السّلام يارى فرمود همچنان\r\n\r\n","description":"","footnote":"","page_name":" 276 ","page_number":292},
  {"content":"\r\n\r\nكه در جنگ بدر او را براى فتح مسلمانان سبب قرارداد و در اين دو غزوه فتح در دست او واقع شد ، على عليه السّلام با اينكه در اين جنگ گرفتارى و ابتلاء شديدى پيدا كردند صبر و شكيبائى را از دست ندادند .\r\nابو البخترى قرشى گويد پرچم قريش در تمام مواقع در دست قصى بن كلاب بود پس از وى پرچم بدست فرزندان عبد المطلب افتاد و آنان در جنگها پرچم را در دست مىگرفتند ، بعد از اينكه حضرت رسول صلّى اللَّه عليه و آله مبعوث شدند پرچم قريش در اختيار آن جناب قرار گرفت و پيغمبر هم او را بعلى بن ابى طالب دادند .\r\nاولين بارى كه اين پرچم در دست على عليه السّلام قرار گرفت غزوه « ودّان » بود و اين اولين جنگى بود كه پرچم اسلام برافراشته شد و پس از آن در جنگ بدر كه بزرگترين حادثه از براى مسلمين بود ، و در جنگ احد اين پرچم ابتداء در دست بنى عبد الدار بود حضرت رسول او را به مصعب بن عمير دادند هنگامى كه مصعب بشهادت رسيدند پرچم از دستش افتاد و قبائل عرب هر كدام انتظار داشتند كه پرچم را در دست بگيرند در اين هنگام حضرت رسول صلّى اللَّه عليه و آله پرچم را گرفتند و به امير المؤمنين عليه السّلام بخشيدند و پرچم مشركين نيز در دست طلحة بن ابى طلحه بود و اين مرد را قوچ جنگجويان « كبش الكتيبة » مىگفتند اين مرد با على عليه السّلام روبرو شدند امير المؤمنين ضربتى بر سرش نواختند كه ديدگانش از حدقه پريد و فرياد وحشت انگيزى برآورد و پرچم از دستش افتاد .\r\nدر اين هنگام برادرش مصعب پرچم را بدست گرفت ، عاصم بن ثابت تيرى به طرف او افكند و او را از پا درآورد ، پس از اين برادر ديگرش عثمان پرچم را گرفت ، عاصم تيرى هم به طرف او انداخت و در اثر اين تير كشته شد ، بعد از اين جريان يكى از بردگان او بنام صواب پرچم را برداشت ، و اين برده بسيار شجاع و دلاور بود .\r\nعلي عليه السّلام خود را به او رسانيد و با شمشير دست راستش را قطع كرد ، او پرچم را با دست چپ گرفت ، امير المؤمنين با ضربت ديگرى دست چپش را نيز قطع نمود ، او پرچم را با سينه خود نگهداشت و با دستهاى بريده خود پرچم را در سينه نگهدارى\r\n\r\n","description":"","footnote":"","page_name":" 277 ","page_number":293},
  {"content":"\r\n\r\nكرد ، علي عليه السّلام شمشير را بر فرقش وارد آورد و او را بر زمين افكند ، و مردم فرار كردند و مسلمين براى اخذ غنائم حمله آوردند .\r\nحضرت رسول صلّى اللَّه عليه و آله پنجاه نفر را در دهان دره قرار داده و يك نفر را نيز بر آنان امير كردند ، و به اين جماعت فرمودند : اگر همهء ما را كشتند شما از جاى خود تكان نخوريد ، هنگامى كه اين جماعت مشاهده كردند كه رفقاى آنها مشغول جمع آورى غنائم هستند ، به امير خود گفتند : ما هم بايد براى اخذ غنائم برويم .\r\nامير اين جماعت گفت : پيغمبر امر فرموده است كه ما از اين مكان حركت نكنيم ، گفتند : او ترا امر كرده است كه از جاى خود حركت نكنى و او از عاقبت جنگ اطلاع نداشته ، و اين جماعت به حرف امير خود گوش ندادند و براى اخذ غنائم حركت كردند و او را تنها گذاشتند .\r\nدر اين هنگام خالد بن وليد از كمين درآمد و ابتداء اين مرد را كشت ، و از پشت سر حضرت رسول آمد و اراده كرد به آن جناب حمله كند ، و از اصحاب پيغمبر هفتاد نفر كشته شدند ، و بقيه نيز فرار كردند ، و هر كدام به طرف كوهى ميدويدند ، و جز ابو دجانه و سهل بن حنيف و علي عليه السّلام ديگرى با آن جناب نماند .\r\nگروهى از مشركين به طرف پيغمبر حمله آوردند ، و امير المؤمنين آنان را از آن حضرت دفع كردند ، تا آنگاه كه شمشيرش قطع شد ، هنگامى كه حضرت رسول مشاهده كردند يارانش فرار كرده‌اند ، سر مباركش را برهنه كرد و فرمود : من رسول خدا هستم شما از خدا و رسولش فرار ميكنيد ؟ .\r\nدر اين هنگام گروهى از فراريان مراجعت كردند كه از آن جمله طلحة بن عبيد اللَّه و عاصم بن ثابت بودند ، و بقيه بالاى كوه رفتند ، در اين بين در مدينه فريادى بلند شد كه محمد كشته شد ! ، و در اثر اين خبر دلها مضطرب شد ، و فراريان نيز سرگردان شدند و به طرف چپ و راست حركت كردند .\r\nعكرمه گويد : از علي عليه السّلام شنيدم ميفرمود : هنگامى كه مردم در روز احد فرار كردند من بسيار ناراحت و اندوهگين شدم و تاب تحمل نداشتم ، در اين وقت در مقابل\r\n\r\n","description":"","footnote":"","page_name":" 278 ","page_number":294},
  {"content":"\r\n\r\nآن حضرت شمشير ميزدم ، مراجعت كردم تا پيغمبر را مشاهده كنم وى را در جاى خود نيافتم ، با خود گفتم : حضرت رسول از جنگ فرار نميكند ، و در ميان كشتگان هم او را نديدم .\r\nدر اين هنگام بنظرم رسيد شايد وى از ميان ما رفته است ، پس از اين غلاف شمشير خود را شكستم ، و با خود عهد بستم با مشركين جنگ كنم تا كشته شوم ، خود را آماده حمله كردم و ناگهان بر صف مشركين تاختم ، آنان براى من راه باز كردند ناگهان چشمم برسول خدا افتاد كه بر زمين افتاده و از حال رفته است .\r\nبالاى سر پيغمبر نشستم ، آن جناب چشمان خود را باز كرد و به من نگاه نمود و فرمود : مردم چكار كردند ، عرض كردم : همگان كافر شدند و فرار كردند و تو را در دست دشمن انداختند ، حضرت رسول متوجه شدند گروهى از لشكريان آماده حمله هستند و به من فرمودند : اين‌ها را از من برگردانيد ، من بر اين دسته رو آوردم و با شمشيرم او را دور كردم .\r\nپيغمبر فرمود : آيا مدح و ستايش خود را از آسمان نشنيدى ؟ كه فرشته‌اى بنام رضوان فرياد ميزد : جوانمردى جز علي و شمشيرى مانند ذو الفقار وجود ندارد ، من پس از اين فرمايش پيغمبر بگريه افتادم و از شدت خوشحالى گريستم و پروردگار را از اين نعمت بزرگ ستايش كردم .\r\nدر اين هنگام فراريان از راه رسيدند و خدمت پيغمبر آمدند ، مشركين هم به طرف مكه حركت كردند ، حضرت رسول نيز بسوى مدينه مراجعت فرمود ، و زهرا عليها السّلام از پدرش استقبال كرد و با خود ظرف آبي آورده بود و خونها را از چهرهء پدرش شست و امير المؤمنين هم خود را به پيغمبر رسانيد و ذو الفقارش را نيز همراه داشت ، و از دست تا بازويش خون آلود بود ، و به فاطمه فرمود : اين شمشير را از من بگير كه امروز مرا تصديق كرد و پس از اين فرمود :\r\n أفاطم هاك السيف غير ذميم * فلست برعديد و لا بمليم \r\n\r\n","description":"","footnote":"","page_name":" 279 ","page_number":295},
  {"content":"\r\n\r\n لعمرى لقد أعذرت في نصر أحمد * و طاعة ربّ بالعباد عليم \r\nحضرت رسول صلّى اللَّه عليه و آله به فاطمه عليها السّلام فرمودند : شمشير را بگيريد شوهرت امروز بسيار فداكارى كرد ، و حق خود را اداء نمود ، خداوند بشمشير او بزرگان و رؤساى قريش را به هلاكت رسانيد .\r\n\r\nفداكارى على عليه السّلام در جنگ احزاب\r\nربيعهء سعدى گويد : نزد حذيفة بن يمان رفتم و گفتم : در نظر دارم راجع به على بن ابى طالب با شما مذاكراتى بكنم ، زيرا كه مردمان بصره ميگويند : شما در بارهء علي افراط ميكنيد اينك اگر مطلبى در بارهء علي داريد بيان كنيد .\r\nحذيفه گفت : به خداوندى كه محمد را براستى برانگيخت اگر تمام اعمال اصحاب پيغمبر را در كفه‌اى از ميزان قرار دهند و اعمال على عليه السّلام را در كفهء ديگر عمل على از همهء آنان سنگين‌تر خواهد شد ، ربيعه گفت : اين مطلب به جايى اتكاء ندارد و قابل توجه نيست .\r\nحذيفه در پاسخ او گفت : اى بىخرد ابو بكر و عمر و حذيفه در كجا بودند روزى كه عمرو بن عبد ودّ در مدينه مردم را براى مبارزه ميخواست ؟ تمام مردم از مقابله با وى خوددارى كردند جز علي عليه السّلام كه براى مبارزه با او بميدان رفت و خداوند آن مرد سركش و خونريز را در دست وى هلاك ساخت ، به خداوندى كه جان حذيفه در دست اوست عمل على در آن روز از همه ياران محمد بزرگتر است .\r\nواقدى از زهرى روايت كرده كه وى گفت : عمرو بن عبد ودّ ، عكرمة بن ابى جهل هبيرة بن ابى وهب ، نوفل بن عبد اللَّه ، و ضرار بن خطاب فهرى در جنگ احزاب به طرف خندق آمدند و در نظر داشتند راه باريكى پيدا كنند ، و به مدينه حمله نمايند .\r\nپس از گردش در اطراف خندق راه تنگى يافتند و اسبهاى خود را وادار كردند كه از آن راه باريك بگذرند ، بعد از اينكه از خندق عبور كردند اسبهاى خود را جولان ميدادند ، مسلمين هم به اين جريان تماشا ميكردند و جرأت مقابله آنان را نداشتند ، عمرو بن عبد ودّ براى خود مبارز ميطلبيد و ميگفت : از بس فرياد زدم و از\r\n\r\n","description":"","footnote":"","page_name":" 280 ","page_number":296},
  {"content":"\r\n\r\nمسلمين مبارز خواستم صدايم گرفت آيا در ميان شما كسى هست بميدان من قدم گذارد .\r\nدر اين بين علي عليه السّلام از ميان مسلمين برخاست و براى مبارزه با عمرو بن عبد ودّ خود را آماده ساخت ، حضرت رسول صلى اللَّه عليه و آله او را امر به جلوس ميكرد و ميخواست تا ديگران هم حركتى بكنند ، و ليكن مسلمانان ديگر ساكت بودند و از خود حركتى نشان ندادند ، چون از مقابله با عمرو بيم داشتند .\r\nعمرو بن عبد ودّ را سوار قريش ميگفتند و او را با هزار مرد جنگى برابر ميدانستند چون فرياد عمرو قطع نميشد و همواره مبارز ميخواست و علي عليه السّلام مكرر اجازه مبارزه خواست ، لذا پيغمبر به على فرمود : نزديك من بيا ، وى نزد آن حضرت حاضر شد پيغمبر عمامه خود را از سر برداشت و بر سر امير المؤمنين بست ، و شمشير مخصوص خود ذو الفقار را هم به وى عطا كرد .\r\nبعد از اين فرمود : اكنون به ميدان جنگ برويد ، و از خداوند براى او طلب يارى و نصرت كردند ، علي عليه السّلام با كوشش و سرعت خود را براى ميدان آماده كرد جابر بن عبد اللَّه هم براى جريان كار با وى بميدان آمد ، هنگامى كه امير المؤمنين عليه السّلام به طرف عمرو بن عبد ودّ حركت كرد پيغمبر صلى اللَّه عليه و آله فرمود : اكنون ايمان به طرف كفر ميرود ، على ابن ابى طالب چون به عمرو رسيد فرمود : اى عمرو تو در زمان جاهليت ميگفتى : اگر كسى مرا به سه مطلب بخواند من همهء آنها و يا يكى را خواهم پذيرفت عمرو گفت : آرى مطلب همين طور است .\r\nامير المؤمنين عليه السّلام فرمودند : من اينك تو را به توحيد و نبوت محمد و تسليم در برابر خداوند دعوت ميكنم ، عمرو گفت : اى برادر زاده اين سخنان را با من در ميان نگذار ، على فرمود : اين گفته‌هاى من براى شما خير در بر دارد اگر آن‌ها را اخذ كنى ، امير المؤمنين بار ديگر گفت : پيشنهاد ديگرى با شما دارم ، گفت : چه ميخواهى بگوئى ؟\r\nعلي عليه السّلام فرمود : بهتر است از جنگ دست بكشيم و مراجعت كنيم ، گفت :\r\nاين موضوع عملى نيست زيرا زنهاى قريش همواره مرا به اين مطلب ريشخند خواهند\r\n\r\n","description":"","footnote":"","page_name":" 281 ","page_number":297},
  {"content":"\r\n\r\nكرد ، گفت : پس موضوع ديگرى با تو در ميان ميگذارم ، گفت : بفرمائيد ، على فرمود : پس اكنون شما از مركب به زير آييد تا پياده جنگ كنيم ! عمرو از اين كلام خنده‌اش گرفت و گفت : عجب خوى پسنديده‌اى دارى ، من هرگز خيال نميكردم يكى از عرب زنده باشد و با من اين چنين سخن گويد ، من اينك دوست ندارم با مرد شريفى چون تو جنگ كنم ، علاوه كه با پدرت رفيق و هم صحبت بودم على عليه السّلام در پاسخ عمرو گفت : و ليكن من دوست دارم ترا بكشم ، اكنون اگر ميل دارى از مركب به زير آى ، عمرو از اين سخن خشمگين شد ، و از اسب فرود آمد و از فرط غضب شمشير خود را بر اسب فرود آورد ، جابر گويد : در اين هنگام بين علي و عمرو گرد و غبار شد و من آنها را نديدم ، ناگهان صداى تكبير را شنيدم و دانستم كه على او را كشته است .\r\nدر اين هنگام ياران عمرو از ميدان فرار كردند و از خندق دور شدند ، مسلمين از صداى تكبير فهميدند كه عمرو بن عبد ودّ كشته شده ، فورا خودشان را بميدان رسانيدند تا وضع مشركين را مشاهده كنند ، در اين بين ديدند نوفل بن عبد العزى در ميان خندق قرار دارد او را سنگباران كردند ، نوفل گفت : با من مردانه جنگ كنيد ناگهان امير المؤمنين رسيد و با ضربتي او را از پا در آورد .\r\nجابر گويد : من اين قضيه را با داستان داود كه خداوند در قرآن فرموده :\r\n فَهَزَمُوهُمْ بِإِذْنِ اللَّهِ وَ قَتَلَ داوُدُ جالُوتَ  تشبيه كردم ، پس از كشته شدن عمرو بن عبد ودّ و فرار كردن مشركين حضرت رسول فرمود : پس از اين كفار قريش به طرف ما حمله نخواهند كرد ، و براى جنگ لشكركشى نميكنند ، و ان شاء اللَّه ما به طرف آنها خواهيم رفت\r\n\r\nجنگ بنى قريظه\r\nيكى از مواقف امير المؤمنين عليه السّلام جنگ بنى قريظه است ، يهوديان از دشمنان جدى حضرت رسول صلّى اللَّه عليه و آله بودند ، و همواره آن بزرگوار را اذيت ميكردند ، و براى طرح نقشه جنگ درست مينمودند ، و مردم را بر عليه او تحريك ميكردند ، لذا پيغمبر به امير المؤمنين فرمودند تا سران يهوديان را مانند حيى بن اخطب و كعب بن اسد را\r\n\r\n","description":"","footnote":"","page_name":" 282 ","page_number":298},
  {"content":"\r\n\r\nگردن زند .\r\n\r\nغزوهء ذات السلاسل يا وادى الرمل\r\nيكى از مقامات امير المؤمنين عليه السّلام فداكارى بىنظير آن بزرگوار در جنگ ذات السلاسل است ، در اين جنگ مانند همهء جنگها پرچم حضرت رسول صلّى اللَّه عليه و آله در دست آن جناب بود ، پيغمبر قبل از اين ديگرى را به طرف وادى الرمل فرستاده بودند ، و او بدون اينكه كارى از پيش ببرد مراجعت كرد ، و پس از اين شخص ديگرى را فرستادند و او هم بدون نتيجه برگشت .\r\nدر اين هنگام على عليه السّلام بسوى اين قوم حركت كردند و در هنگام سحر در منازل آنان فرود آمدند ، پس از اينكه نماز صبح را اداء كردند ، همراهان خود را در صفوف منظمى قرار دادند ، و خود نيز در حالى كه بر شمشيرش تكيه كرده بود رو بدشمن ايستادند فرمودند : اى گروه مردم بدانيد من فرستادهء رسول خدا هستم اينك به توحيد پروردگار و نبوت محمد ايمان بياوريد و اگر استنكاف كنيد شما را خواهم كشت .\r\nمشركين گفتند : شما هم مانند سابقين برگرديد ، فرمود : من مراجعت كنم ! به خداوند سوگند تا تسليم نشويد از شما دست نخواهم كشيد ، و شما را با شمشير خواهم كشت ، من على بن ابى طالب هستم ، در اين هنگام آنان مضطرب شدند ، على عليه السّلام بر اين قوم حمله آورد و آنها از ميدان فرار كردند و مسلمين پيروز شده و غنائم فراوانى را بدست آوردند .\r\nام سلمه گويد : حضرت رسول صلّى اللَّه عليه و آله در خانه من خوابيده بود ، ناگهان از خواب پريد و ناراحت به نظر ميرسيد ، گفتم : خداوند تو را نگهدارنده است ، فرمود : آرى خداوند مرا نگه مىدارد و ليكن اين جبرئيل است مرا خبر ميدهد كه اكنون علي از راه ميرسد .\r\nپس از اين از منزل بيرون شدند و مردم را امر كردند تا از آن جناب استقبال كنند مسلمين به اتفاق پيغمبر در دو صف حركت ميكردند ، هنگامى كه چشم على بر حضرت رسول افتاد ، از مركب به زير آمد و از پاهاى آن جناب بوسيد ، پيغمبر فرمود : سوار\r\n\r\n","description":"","footnote":"","page_name":" 283 ","page_number":299},
  {"content":"\r\n\r\nشويد خداوند و رسول از شما راضى هستند .\r\nدر اين هنگام على عليه السّلام از شدت خوشحالى بگريه افتادند و به منزل مراجعت كردند ، اصحاب سيره نوشته‌اند در اين جنگ سوره مباركه « و العاديات » فرود آمد و اما مقام على عليه السّلام در جنگ خيبر و روز حديبيه را قبل از اين بيان كرديم .\r\nحضرت رسول صلّى اللَّه عليه و آله قبل از اينكه براى فتح مكه حركت كند ، تصميمات خود را در نهان اجراء ميكرد و جريان كار را مخفيانه انجام ميداد ، و از خداوند مسألت كردند تا مشركين مكه از ارادهء وى مطلع نشوند و آن حضرت بتواند ناگهان بر آنان حمله كند ، و جز امير المؤمنين عليه السّلام ديگرى از اين تصميم اطلاع نداشت .\r\nپس از چندى پيغمبر اين جريان را با گروهى از اصحاب در ميان گذاشتند و در نتيجه اين خبر در ميان مردم فاش شد و همگان از اين قضيه مطلع گرديدند ، حاطب ابن أبى بلتعه در اين مورد نامه‌اى براى اهل مكه نوشت و آنها را از قصد پيغمبر مطلع كرد ، و نامه را بزن سياهى داد و او را امر كرد تا از راه غير معروفى برود .\r\nدر اين هنگام از خداوند وحى رسيد و پيغمبر از جريان اطلاع حاصل كرد ، امير المؤمنين را خواستند و فرمودند : بعضى از اصحاب من نامه‌اى براى مردمان مكه نوشته ، و از جريان كار ما آنها را مطلع ساخته و نامه را هم بزن سياهى داده و او را از بيراهه فرستاده است ، اينك شمشير خود را بردار و خود را به آن زن برسان و نامه را از وى بگير حضرت رسول صلّى اللَّه عليه و آله زبير بن عوام را نيز در معيت على عليه السّلام فرستادند ، على و زبير از بيراهه حركت كردند و خود را بزن سياه رسانيدند ، زبير زودتر خود را بزن رسانيد و از وى نامه را طلبيد ، زن از وجود نامه اظهار عدم اطلاع كرد ، و سوگند ياد نمود كه با وى چيزى نيست و در اين حال شروع بگريه كرد ، زبير گفت : يا ابا الحسن من در نزد اين زن نامه‌اى نديدم .\r\nامير المؤمنين عليه السّلام فرمود : حضرت رسول به من اطلاع ميدهد كه اين زن حامل نامه است اينك شما ميگوئيد وى نامه ندارد ؟ ! ، پس از اين شمشير خود را كشيد و فرمود : به خداوند سوگند اگر نامه را بيرون نكنى او را از تو كشف خواهم\r\n\r\n","description":"","footnote":"","page_name":" 284 ","page_number":300},
  {"content":"\r\n\r\nكرد و پس از اين گردنت را ميزنم .\r\nزن عرض كرد : اكنون كه مطلب چنين است صورتت را از من برگردان ، على عليه السّلام نيز چهره خود را از وى برگردانيد ، وى نامه را از ميان موهاى خود بيرون كرد و امير المؤمنين نامه را از وى گرفت و او را نزد پيغمبر آورد .\r\n\r\nاعطاء پرچم به امير المؤمنين عليه السّلام در هنگام ورود مكه\r\nحضرت رسول صلّى اللَّه عليه و آله در روز فتح مكه پرچم را بدست سعد بن عباده دادند ، و او را امر فرمودند با پرچم وارد مكه شود ، سعد پرچم را بدست گرفت و اين بيت را خواند\r\n اليوم يوم الملحمة * اليوم تسبى الحرمة \r\nپيغمبر فرمود : يا على خودت را به سعد برسان و پرچم را از وى بگير و پس از آن در حالى كه پرچم را در دست دارى وارد مكه شويد ، علت اين قضيه از اين قرار بود كه حضرت رسول متوجه شد كه اين بيت سعد اثر سوئى در اهالى مكه خواهد گذاشت ، و نيز ميدانست انصار رضايت نخواهند داد كه پرچم را ديگرى در دست بگيرد مگر كسى كه در جلال و بزرگوارى و عظمت مقام ، مانند پيغمبر باشد .\r\n\r\nشكستن بت‌هاى كعبه\r\nحضرت رسول صلّى اللَّه عليه و آله هنگامى كه وارد مسجد الحرام شدند متوجه گرديدند كه در آنجا سيصد و شصت بت وجود دارد كه بعضى از آنها را به ديگرى بسته‌اند ، به امير المؤمنين فرمودند ، مقدارى ريگ به من بدهيد ، امير المؤمنين عليه السّلام يك مشت به آن جناب دادند و به طرف بت‌ها پاشيدند و فرمودند  جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً  در اين هنگام همهء بت‌ها فرو ريختند و آنها را از مسجد بيرون افكندند يكى از مقامات امير المؤمنين عليه السّلام اين بود كه : حضرت رسول صلّى اللَّه عليه و آله خالد بن وليد را بسوى بنى جذيمه فرستادند تا آنها را به اسلام دعوت كند ، خالد در اين قضيه مخالفت امر پيغمبر را كرد و آن جماعت را روى كينهء ديرينه‌اى كه از آنان داشت كشت هنگامى كه پيغمبر از جريان كار خالد مطلع شد ، امير المؤمنين را به طرف آن قبيله فرستاد تا از آنان دلجوئى كند ، و ديه مقتولين را بپردازد و رضايت اولياء آنها را\r\n\r\n","description":"","footnote":"","page_name":" 285 ","page_number":301},
  {"content":"\r\n\r\nجلب كند علي عليه السّلام دنبال مأموريت خود رفته و اوامر حضرت رسول صلّى اللَّه عليه و آله را اجراء نمود و مردم را از خدا و رسولش راضى ساخت ، و ماده فساد را ريشه كن نمود ، و با صلح و صفا از سفر خود مراجعت كرد .\r\n\r\nفداكارى امير المؤمنين عليه السّلام در جنگ حنين\r\nدر غزوهء حنين مسلمين همگان فرار كردند ، و با حضرت رسول جز نه نفر از بنى هاشم و ايمن بن ام ايمن كسى در اطراف آن جناب باقى نماند ، ايمن هم در اين جريان كشته شد و همان نه نفر كه از بنى هاشم بودند با پيغمبر پايدارى كردند تا آنگاه كه فراريان مراجعت كردند ، و بار ديگر بطور دسته جمعى به طرف مشركين حمله آوردند ، و در اين مورد آيهء شريفه و  أَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ *  فرود آمد .\r\nمقصود از اين مؤمنين علي عليه السّلام و عباس بن عبد المطلب ، فضل بن عباس ، ابو سفيان ابن حارث ، نوفل بن حارث ، ربيعة بن حارث ، عبد اللَّه بن زبير بن عبد المطلب ، معتب و عتبه فرزندان ابو لهب بودند كه در پيرامون حضرت رسول از آن جناب حمايت ميكردند .\r\nهنگامى كه پيغمبر مشاهده كردند مردم فرار ميكنند به عمويش عباس كه صداى بلندى داشت فرمود : فراريان را فرياد زند و آنان را به عهد و ميثاقى كه بسته بودند متذكر سازد ، عباس فرياد زد : « يا أهل بيعة الشبحرة و يا اصحاب سورة البقرة » اينك كجا فرار ميكنيد ، از پيمانى كه در زير درخت با پيغمبر بستيد فراموش نكنيد .\r\nدر اين جريان كسى به گفتار عباس توجه نكرد و همگان خود را از روى مراكب به زير انداختند و بدشمن ملحق شدند ، در اين هنگام مردى از بنى هوازن در حالى كه بر شترى سرخ سوار بود و پرچم سياهى را نيز در دست داشت جلو آمد و رجز خواند :\r\n انا أبو جرول لا براح * حتى نبيح القوم او نباح \r\nدر اين هنگام امير المؤمنين عليه السّلام به طرف او رفت و شمشيرى بر ران شتر او زد و از پا در آورد ، پس از اين شمشير خود را بر آن مرد فرود آورد و او را نيز پهلوى\r\n\r\n","description":"","footnote":"","page_name":" 286 ","page_number":302},
  {"content":"\r\n\r\nشترش انداخت ، بعد از كشته شدن ابو جرول مشركين فرار كردند و مسلمين شمشيرهاى خود را بر آنان فرود آوردند ، علي عليه السّلام در پيشاپيش مسلمانان در حركت بودند و چهل نفر از كفار به خاك انداختند ، و گروهى از آنان را نيز اسير گرفتند ، و بقيه هم از معركه بيرون شده و هر يك بگوشه‌اى فرار كردند .\r\nهنگامى كه حضرت رسول صلّى اللَّه عليه و آله غنائم حنين را تقسيم ميكرد ، ناگهان مرد درازى از راه رسيد و در پيشانيش اثر سجود نمايان بود ، وى بطور كلى سلام كرد و به حضرت رسول توجه ننمود ، و بعد به پيغمبر گفت : من ديدم تو با اين غنائم چگونه معامله كردى ؟ فرمود : چگونه معامله كردم گفت : در تقسيم غنائم جانب عدالت را مراعات نكردى ؟ ! .\r\nدر اين هنگام پيغمبر غضب كرد و فرمود : واى بر تو اگر من عدالت نداشته باشم پس چه كسى عدالت خواهد داشت ، مسلمين عرض كردند : اين مرد را نميكشيد ؟ ! فرمود :\r\nاو را واگذاريد در آيندهء نزديكى گروهى پيرامون وى را خواهند گرفت ، و آنان از دين بيرون خواهند رفت همانطور كه تير از كمان بيرون ميرود ، خداوند اين جماعت را در دست بهترين مخلوقات خواهد كشت ، و اين جماعت در جنگ خوارج بدست علي عليه السّلام كشته شدند .\r\n\r\nمقام على عليه السّلام در جنگ طائف\r\nامير المؤمنين عليه السّلام از طرف حضرت رسول صلّى اللَّه عليه و آله مأمور شدند كه در هر جا بتى پيدا كنند بشكنند ، علي عليه السّلام از طائف بيرون شدند ، ناگهان سواران چندى از « خثعم » با گروهى پيرامون او را گرفتند ، در اين هنگام مردى بنام شهاب جلو آمد و آن حضرت را بمبارزه طلبيد ، امير المؤمنين در مقابل او ظاهر شدند و او را كشتند .\r\nعلي عليه السّلام به اتفاق اين سواران به راه خود ادامه دادند و تمام بت‌ها را شكستند و در طائف خدمت حضرت رسول رسيدند در حالى كه آن جناب اهل طائف را در محاصره گرفته بود ، هنگامى كه پيغمبر وى را ديد تكبير گفت و دست او را گرفت و در گوشه‌اى با وى بگفتگو پرداخت ، پس از اين نافع بن غيلان با سوارانى چند از حصن طائف\r\n\r\n","description":"","footnote":"","page_name":" 287 ","page_number":303},
  {"content":"\r\n\r\nبيرون شدند و بدست علي كشته گرديدند ، در اين وقت مشركين فرار كردند و بقيه هم مرعوب شدند و گروهى نيز خدمت پيغمبر آمدند و اسلام اختيار كردند .\r\n\r\n( شهادت امير المؤمنين عليه السّلام )\r\nگروهى از اهل سير روايت كرده‌اند كه چند نفر از خوارج در مكه پيرامون يك ديگر جمع شدند و در بارهء سران قوم به مذاكره پرداخته و آن‌ها را توبيخ و سرزنش كردند ، اين جماعت در ضمن مذاكرات خود از كشته‌شدگان نهروان يادى كرده و آنان را ستودند و براى آنها از خداوند طلب آمرزش كردند .\r\nدر اين هنگام يكى از آنان گفت : كاش ما جان خود را در راه خدا ميفروختيم و خون برادران خود را كه در نهروان كشته شدند اخذ ميكرديم ، و مردم را از شر اين چند نفر امام ضلال نجات ميداديم ، پس از گفتار اين ناطق ، عبد الرحمن بن ملجم گفت : من على بن ابى طالب را از بين خواهم برد ، برك بن عبد اللَّه تميمى گفت : من هم شر معاويه را از سر مسلمين كوتاه خواهم كرد ، عمرو بن بكر تميمى نيز اظهار داشت :\r\nمن نيز عمرو بن عاص را خواهم كشت .\r\nبعد از اين گفتگو چنان مقرر داشتند كه در شب نوزدهم ماه رمضان بايد اين عمل انجام گيرد و هر سه نفر در يك شب از بين بروند ، ابن ملجم براى انجام مقصد شوم خود از مكه بيرون شد و به طرف كوفه حركت كرد ، وى موضوع را با احدى در ميان نگذاشت و نيت خبيث خود را مخفى ميكرد ، يكي از روزها كه در كوفه زندگى ميكرد و منتظر موعد مقرر بود يكى از دوستان خود را ملاقات كرد در اين هنگام قطام دختر اخضر تميمى كه پدر و برادرش در نهروان كشته شده بودند در مجلس حاضر بود .\r\nقطام يكى از زيباترين زنان زمان خود بشمار ميرفت ، و هنگامى كه چشمان ابن ملجم به چهره زيباى وى افتاد مفتون و شيداى وى گرديد و آتش عشقش شعله‌ور شد ، ابن ملجم از وى تقاضاى همسرى كرد قطام گفت : من در صورتى با ازدواج شما رضايت خواهم داد كه سه هزار درهم و يك خدمتكار مهريهء من قرار دهى و على بن\r\n\r\n","description":"","footnote":"","page_name":" 288 ","page_number":304},
  {"content":"\r\n\r\nابى طالب را هم بكشى ، ابن ملجم گفت : خواسته‌هاى تو را مورد عمل قرار خواهم داد و ليكن كشتن على بن ابى طالب برايم بسيار مشكل است .\r\nقطام گفت : پيشانى علي را هدف‌گيرى كن اگر توانستى او را از بين ببرى دلم آرام خواهد گرفت و با من زندگي گوارائى خواهى داشت ، و اگر چنانچه كشته شدى در نزد خداوند سرفراز و متنعم خواهى شد ، ابن ملجم گفت : من فقط براى كشتن على بن ابى طالب به اين شهر آمده‌ام و كار ديگرى در اين جا ندارم و اكنون اين خواسته تو را نيز انجام مىدهم ، قطام گفت : من ديگرى را هم در اين موضوع در نظر خواهم گرفت تا در قتل علي با تو مساعدت كنند .\r\nقطام موضوع را با وردان بن مجالد كه از قبيله تيم الرباب بود در ميان نهاد و او را براى كشتن علي عليه السّلام تحريك كرد ، وردان هم تقاضاى قطام را پذيرفت و خود را براى مساعدت و همكارى با ابن ملجم حاضر نمود ، ابن ملجم مردى از اشجع را بنام شبيب ابن بجره ملاقات كرد و به او گفت : آيا ميل ندارى به شرف دنيا و آخرت برسى ؟ ! شبيب گفت : مقصودت از شرف دنيا و آخرت چيست ؟ گفت : كشتن على بن ابى طالب شبيب كه خود از خوارج نهروان بشمار ميرفت و با علي عليه السّلام كينه داشت پيشنهاد ابن ملجم را پذيرفت و با وى در نزد قطام كه در مسجد كوفه قبه زده و معتكف شده بود اجتماع كردند ، پس از اجتماع گفتند : ما تصميم گرفتيم على بن ابى طالب را بكشيم و اينك منتظر روز موعود و ساعت مقرر هستيم تا نيت خود را مورد عمل قرار دهيم .\r\nشب چهارشنبه نوزدهم ماه مبارك رمضان سال چهلم از هجرت ابن ملجم و رفقايش مقابل در مسجد كه امير المؤمنين عليه السّلام از آن وارد ميشد توقف كردند ، اين جماعت قبل از اينكه تصميم خود را بمرحله عمل بياورند موضوع را با اشعث بن قيس نيز در ميان گذاشته بودند ، و او هم با آنان موافقت كرده و براى معاونت آنها در مسجد حاضر شده بود .\r\nحجر بن عدى كه يكى از خواص علي عليه السّلام بود شب نوزدهم در مسجد بيتوته ميكرد\r\n\r\n","description":"","footnote":"","page_name":" 289 ","page_number":305},
  {"content":"\r\n\r\nوى ناگهان شنيد كه اشعث به ابن ملجم ميگويد : هر چه زودتر مقصودت را عملى كن كه اينك صبح ميرسد و تو را رسوا ميسازد ، حجر بن عدى از كلمات اشعث احساس خطر كرد و گفت : اى اعور او را كشتى ، در اين هنگام با عجله خواست خود را به امير المؤمنين عليه السّلام برساند و جريان را به آن جناب اطلاع دهد ، و ليكن ابن ملجم پيش‌دستى كرده خود را جلو انداخت و شمشير خود را بر فرق مبارك آن حضرت فرود آورد و مردم فرياد برآوردند : امير المؤمنين كشته شد .\r\nابتداء شبيب بن بجره ضربتى بر علي عليه السّلام وارد آورد و ليكن شمشيرش بر طاق محراب فرود آمد و او بلافاصله از مسجد فرار كرد و به منزل پسر عمويش رفت ، هنگامى كه ميخواست پارچه‌هاى حرير را از سينه‌اش باز كند پسر عمويش گفت : اين پارچه‌ها چيست ؟\r\nشايد تو امير المؤمنين را كشته‌اى وى خواست بگويد : من نكشته‌ام و ليكن از هول و دهشتى كه داشت گفت : آرى من او را كشتم ، در اين هنگام پسر عمش بدون درنگ شمشيرى بر وى فرود آورد و او را كشت .\r\nو اما ابن ملجم پس از اينكه شمشيرش را بر امير المؤمنين عليه السّلام فرود آورد بلافاصله توسط مردى از همدان بنام ابو ذر دستگير شد ، اين مرد همدانى قطيفه‌اى بر روى ابن ملجم افكند و او را بر زمين انداخت و شمشيرش را از دستش گرفت و خدمت امير المؤمنين عليه السّلام آورد ، و ليكن مرد سومى در ميان صفوف جماعت خود را پنهان كرد و از دست مردم رها شد .\r\nهنگامى كه ابن ملجم را در نزد علي عليه السّلام حاضر كردند فرمودند : اگر من از جهان رفتم تنها او را بكشيد ، و اگر چنانچه عافيت و صحت يافتم نظر خود را در بارهء وى اجرا خواهم كرد ، ابن ملجم گفت : به خداوند سوگند من اين شمشير را به هزار درهم خريده بودم و هزار درهم دادم تا وى را مسموم كردند ، و او هرگز بر من خيانت نخواهد كرد در اين هنگام ابن ملجم را از محضر امير المؤمنين عليه السّلام بيرون كردند .\r\nمردم گوشت‌هاى ابن ملجم را با دندان ميگرفتند و ميگفتند : اى دشمن خداوند\r\n\r\n","description":"","footnote":"","page_name":" 290 ","page_number":306},
  {"content":"\r\n\r\nاين چه كارى بود كه كردى ؟ امت محمّد صلّى اللَّه عليه و آله را به هلاك انداختى و بهترين مردم را كشتى ابن ملجم در برابر اين پرسش‌ها سكوت كرده و لب از لب بر نميداشت ، پس از اين ابن ملجم را به زندان بردند و مردم خدمت علي عليه السّلام رسيدند و عرض كردند : يا امير المؤمنين نظر خود را در بارهء ابن ملجم بيان فرمائيد زيرا وى ملت را به هلاكت افكند و امت را فاسد كرد ، علي عليه السّلام فرمود : اگر زنده ماندم نظر خود را در بارهء وى اجرا خواهم كرد و اگر از دنيا رفتم با او مانند قاتل پيغمبران رفتار كنيد ، ابتداء او را بكشيد و سپس در آتش افكنده وى را بسوزانيد .\r\nپس از شهادت امير المؤمنين عليه السّلام و دفن آن حضرت ابن ملجم را حاضر كردند ، حضرت مجتبى عليه السّلام امر كردند گردن او را بزنند ، و سپس بدن او را در اختيار ام الهيثم دختر اسود نخعى گذاشتند و او جثه ابن ملجم را در آتش افكنده و سوزانيد .\r\nو اما آن دو نفر كه با ابن ملجم قرار گذاشته بودند معاويه و عمرو عاص را از پا درآورند ، جريان كار آنها نيز از اين قرار است كه : يكى از آن دو نفر وارد دمشق شد و در انتظار روز معين بسر ميبرد ، در شب معهود در مسجد حاضر شد و در هنگام نماز صبح به معاويه حمله كرد و شمشيرش را بر وى فرود آورد ، و ليكن شمشير بر اليتين او فرود آمد و معاويه از مرگ نجات يافت ، و ضارب را نيز بلافاصله كشتند .\r\nديگرى نيز براى كشتن عمرو عاص به طرف مصر رفت ، و در آنجا توقف كرد و منتظر ساعت مقرر بود در شب نوزدهم هنگام صبح در مسجد حاضر شد و خود را به محراب نزديك كرد و شمشيرش را بر امام جماعت كه خيال ميكرد عمرو عاص است فرود آورد و او را كشت ، پس از اين معلوم شد كه عمرو عاص براى علتى كه هنوز حقيقت قضيه روشن نشده آن روز در نماز شركت نكرد و خارجه عامرى را از طرف خود به مسجد فرستاد تا براى مردم اقامهء نماز كند و به اين علت از مرگ حتمى نجات يافت .\r\n\r\n","description":"","footnote":"","page_name":" 291 ","page_number":307},
  {"content":"\r\n\r\n\r\n( محل دفن امير المؤمنين عليه السّلام )\r\nجابر بن يزيد جعفى گويد : از حضرت باقر عليه السّلام پرسيدم امير المؤمنين عليه السّلام را در كجا دفن كردند ؟ امام عليه السّلام فرمود : على بن ابى طالب را در ناحيه غريين قبل از طلوع فجر به خاك سپردند و در هنگام دفن حسنين و ساير فرزندان آن حضرت و همچنين عبد اللَّه بن جعفر حضور داشتند و بدن مبارك امير المؤمنين عليه السّلام توسط فرزندانش به خاك سپرده شد .\r\nحيان بن علي عنزى گويد : يكى از خدمت‌گزاران علي بن ابى طالب عليه السّلام براى ما روايت كرد هنگامى كه مرگ امير المؤمنين فرا رسيد در آخرين لحظات زندگى حسنين عليهما السّلام را خطاب كرده و فرمود : هر گاه از دنيا رفتم مرا در تابوت بگذاريد و از منزل بيرون بريد ، شما دنبال تابوت را بگيريد و قسمت جلو آن خود حركت خواهد كرد ، هنگامى كه تابوت مرا به غريين نزديك نموديد سنگ بزرگ سفيدى را مشاهده خواهيد كرد كه از وى نورى ميدرخشد ، در كنار آن سنگ سفيد براى من قبرى حفر كنيد .\r\nراوى گويد : پس از اينكه امير المؤمنين عليه السّلام از دنيا رفتند جنازهء آن جناب را از منزل بيرون كرديم ، در اين هنگام صداى همهمه‌اى را مىشنيديم تا آنگاه كه به ناحيه غريين رسيديم ، پس از اين سنگ سفيدى را مشاهده كرديم كه نور از آن مى درخشيد ، در كنار آن سنگ قبرى حفر نموديم و ناگهان مشاهده كرديم تخته سنگى هويدا گرديد كه در آن اين كلمات نوشته شده بود : اين قبرى است كه نوح عليه السّلام براى على بن ابى طالب تهيه كرده است .\r\nعلي عليه السّلام را در كنار سنگ مزبور دفن كرديم و با خوشحالى و سرور به طرف كوفه مراجعت نموديم و از اين كرامتى كه خداوند براى امير المؤمنين عليه السّلام فراهم كرده بود فوق العاده خوشوقت بوديم ، در اين هنگام به گروهى از شيعيان برخورد كرديم كه در نماز بر جنازهء حضرت شركت نكرده بودند ، ما جريان كار را براى آنان تشريح كرديم\r\n\r\n","description":"","footnote":"","page_name":" 292 ","page_number":308},
  {"content":"\r\n\r\nو اكرام و احسان پروردگار را در باره امير المؤمنين عليه السّلام براى آنها بازگو نموديم ، آنان جواب دادند : ما هم بايد مانند شما از جريان اطلاع پيدا كنيم ، به آنها گفتيم : طبق وصيت حضرت امير محل قبر آن بزرگوار را از انظار پنهان داشتيم ، آنها به سخنان ما توجهى نكردند و به طرف غريين رفتند و ليكن هر چه كوشش كردند اثرى از قبر نيافتند .\r\n\r\n( 5 ) ( اولاد امير المؤمنين عليه السّلام )\r\nحضرت امير المؤمنين عليه السّلام داراى بيست و هفت اولاد از دختر و پسر بودند كه اسامى آنان از قرار ذيل است :\r\nحسن ، حسين ، زينب كبرى ، و زينب صغرى مكناة بام كلثوم عليهم السلام مادر اينان حضرت فاطمه عليها السّلام بودند ، محمّد مكنى به ابو القاسم كه مادرش خوله دختر جعفر بن قيس از طائفه حنفيه بود .\r\nعباس ، جعفر ، عثمان ، و عبد اللَّه كه باتفاق برادرشان حضرت سيد الشهداء در كربلا بشهادت رسيدند و مادر اينان ام البنين دختر حزام بن خالد بن دارم بود ، و عباس را ابو قربه ميگفتند به جهت اينكه وى براى برادرش امام حسين عليه السّلام آب حمل مى كرد و لذا به آن جناب سقاء هم گفته ميشد ، حضرت عباس عليه السّلام در هنگام شهادت سى و چهار سال از عمر شريفش ميگذشت و داراى فضائل و مناقبى نيز بودند ، عبد اللَّه در حالى كه بيست و پنج سال از عمرش ميگذشت بشهادت رسيد ، و جعفر در سن نوزده سالگى شهيد شد .\r\nعمر و رقية ، مادر اين دو ام حبيب دختر ربيعه بود و اين توأما متولد شدند .\r\nمحمّد اصغر مكنى به ابو بكر ، و عبيد اللَّه كه در كربلا شهيد شدند و مادرشان ليلى دختر مسعود از بنى دارم بود .\r\n\r\n","description":"","footnote":"","page_name":" 293 ","page_number":309},
  {"content":"\r\n\r\nيحيى كه مادرش اسماء بنت عميس بود و اين در كودكى قبل از شهادت پدرش از دنيا رفت .\r\nرملة كه مادرش ام سعيد دختر عروة بن مسعود ثقفى بود .\r\nنفيسه ، ام كلثوم صغرى ، و زينب صغرى ، رقيه صغرى ، ام هانى ، ام الكرام ، جمانه مكنى به ام جعفر ، امامة ، ام سلمه ، ميمونه ، خديجه ، و فاطمه مادرهاى اينان همگان كنيزانى بودند كه حضرت امير عليه السّلام آنان را خريدارى كرده بودند .\r\nدر روايات شيعه وارد شده است كه حضرت فاطمه عليها السّلام پس از وفات پدر بزرگوارش كودكى را سقط كرد كه حضرت رسول صلّى اللَّه عليه و آله او را محسن نام گذاشته بودند ؛ بنا بر اين اولاد حضرت امير عليه السّلام بيست و هشت نفر خواهند بود .\r\nأعقاب علي عليه السّلام فقط از پنج تن از اولاد او هستند كه عبارت از حسنين عليهما السّلام و محمّد و عباس و عمر باشند - و از ساير فرزندان پسر امير المؤمنين اعقابى نمانده است ، زيرا عده‌اى از آنان قبل از ازدواج از دنيا رفتند .\r\nزينب كبرى دختر فاطمه را عبد اللَّه بن جعفر بن ابى طالب تزويج كرد و از وى علي ، جعفر ، عون اكبر ، و ام كلثوم متولد شدند ، و حضرت زينب از مادرش فاطمه عليها السّلام حديث نقل مىكند .\r\nام كلثوم را عمر بن خطاب تزويج كرد ، علماى شيعه گويند : حضرت امير عليه السّلام با ازدواج ام كلثوم به عمر راضى نبود و از اين موضوع امتناع شديدى داشت ، و ليكن پس از مدتى ناچار از روى ضرورت اختيار او را به عمويش عباس واگذار كرد و او ام كلثوم را بعمر تزويج نمود .\r\nرقيه دختر حضرت امير با پسر عمويش مسلم بن عقيل تزويج كرد و از وى متولد شدند : عبد اللَّه و علي و محمّد كه در كربلا شهيد شدند .\r\nزينب صغرى نيز با پسر عمويش محمّد بن عقيل ازدواج نمود و از وى عبد اللَّه متولد شد كه از وى فرزندانى به جاى ماندند .\r\nام هانى هم با پسر عموى ديگرش عبد اللَّه اكبر فرزند عقيل ازدواج كرد و از وى فرزندى بنام محمّد آورد كه در كربلا شهيد شد ، و كودك ديگرى نيز بنام عبد الرحمن از\r\n\r\n","description":"","footnote":"","page_name":" 294 ","page_number":310},
  {"content":"\r\n\r\nاين بانو متولد شد .\r\nميمونه با پسر عمويش اكبر بن عقيل ازدواج كرد و از وى كودكى بنام عقيل متولد شد .\r\nنفيسه نيز با پسر عمويش عبد اللَّه اكبر ازدواج نمود و از وى ام عقيل متولد گرديد .\r\nخديجه با عبد الرحمن بن عقيل ازدواج كرد و از وى سعيد و عقيل متولد شدند فاطمه با محمّد بن ابى سعيد بن عقيل ازدواج كرد و از وى حميده متولد گرديد .\r\nامامه با صلت بن عبد اللَّه بن نوفل بن حارث بن عبد المطلب ازدواج كرد و از وى نقيه متولد شد ، و اين بانو در منزل صلت از دنيا رفت .\r\nپايان بخش دوم\r\n\r\n","description":"","footnote":"","page_name":" 295 ","page_number":311},
  {"content":"\r\n . \r\n","description":"","footnote":"","page_name":" 296 ","page_number":312},
  {"content":"\r\n\r\n\r\nبخش سوم زندگانى حضرت مجتبى عليه السّلام تا حضرت عسگرى عليه السّلام\r\n\r\n","description":"","footnote":"","page_name":" 297 ","page_number":313},
  {"content":"\r\n\r\n\r\n( 1 ) ( حسن بن على امام مجتبى عليهما السّلام )\r\nحضرت مجتبى عليه السّلام در نيمهء ماه مبارك رمضان سال سوم هجرت متولد شد و به ابو محمد مكنى گرديد حضرت زهراء عليها السّلام فرزندش را خدمت پيغمبر صلى اللَّه عليه و آله آوردند و اين در هفتمين روز تولد آن جناب بود زهراء عليها السّلام او را در خرقهء از حرير كه جبرئيل از بهشت آورده بود پيچيدند و خدمت پدر بزرگوارش بردند ، حضرت رسول صلّى اللَّه عليه و آله او را حسن نام گذاردند و قوچى از براى وى عقيقه كردند در هنگام وفات پيغمبر هفت و يا هشت سال از زندگى امام مجتبى گذشته بود و در سال چهل و يك از هجرت بين آن جناب و معاويه صلح واقع شد علت صلح اين بود كه امام حسن از جان خود بيم داشت زيرا گروهى از رؤساء ياران او در نهان با معاويه مكاتبه كرده و از وى اطاعت نموده بودند اين جماعت بمعاويه وعده داده بودند كه امام حسن را دستگير كرده و به او تسليم كنند و در ميان لشكر آن حضرت گروه اندكى از پيروان و خواص او حاضر بمقاومت و پايدارى بودند اينان نيز در برابر لشكريان معاويه استقامت نميكردند معاويه براى آن حضرت نوشت و پيشنهاد صلح كرد و ضمنا نامه‌هاى اصحاب او را هم فرستاد .\r\nامام مجتبى عليه السّلام پيشنهاد صلح را پذيرفت و در ضمن قرارداد صلح مقرر شد كه معاويه سب علي عليه السّلام را ترك كند و شيعيان آن جناب را آزار نرساند و حقوق تضييع شده را به اهلش برگرداند معاويه اين پيشنهادها را پذيرفت و قول داد كه اين شروط را ادا كند ليكن پس از اينكه صلح نامه تمام شد معاويه براى مردم خطبه خواند و گفت من به هيچ يك از اين شروط عمل نخواهم كرد و آنها را زيرپا ميگذارم ! .\r\nحضرت امام حسن عليه السّلام به طرف مدينه حركت كردند و ده سال در آنجا زندگى كردند و در بيست و هشتم ماه صفر سال پنجاهم از هجرت در حالى كه چهل و نه سال\r\n\r\n","description":"","footnote":"","page_name":" 298 ","page_number":314},
  {"content":"\r\n\r\nو چند ماه از عمر شريفش گذشته بود توسط جعده دختر اشعث بن قيس مسموم شد و از دنيا رفت ، معاوية بن ابى سفيان مقدارى زهر براى جعده فرستاد و به او وعده كرد در صورتى كه حسن را مسموم كند او را در عقد يزيد خواهد آورد ، و صد هزار درهم نيز براى او فرستاد .\r\nجعده هم براى رسيدن به اين آرزو امام حسن عليه السّلام را مسموم كرد و آن جناب در اثر اين زهر مدت چهل روز مريض و بسترى شدند و پس از اين درگذشتند ، سيد الشهداء سلام اللَّه عليه برادرش را غسل دادند كفن كردند و در نزد جده‌اش فاطمه بنت اسد به خاك سپردند\r\n\r\n( دلائل امامت امام حسن عليه السّلام )\r\nاول - از نظر عقل وجوب امام در هر زمانى ثابت شده و نيز لازم است كه امام بايد معصوم باشد و از طرف خداوند و رسول بايد نسبت بوى تصريح شده باشد ، و ما از روى ادله و براهين دانسته‌ايم كه حق از امت حضرت محمّد صلّى اللَّه عليه و آله خارج نميشود .\r\nهنگامى كه اين موضوع ثابت شد ما در اقوال امت اسلامى پس از شهادت حضرت علي عليه السّلام تفحص ميكنيم و اقوال آنها را كاملا مطالعه مينمائيم گروهى ميگويند پس از علي عليه السّلام احتياج به امام در بين نيست ، گروهى عقيده دارند كه امام وجود دارد و ليكن معصوم نيست ، ما اين دو نظر را باطل كرديم و ثابت نموديم كه امام در هر زمانى لازم است و بايد معصوم باشد ، و عده‌اى هم بامامت حسن بن علي عليه السّلام معتقد شده و او را معصوم هم ميدانند و اين مطابق حق و واقع است و اگر چنانچه غير از اين اقوال مطلبى ديگر گفته شود از اقوال امت خارج است .\r\nدوم - علماى شيعه بطور متواتر خلفا عن سلف نقل ميكنند كه على عليه السّلام به امامت فرزندش حسن تصريح فرموده و او را بعنوان خليفه بشيعيان خود معرفى كرده است كسانى كه منكر اين گونه نصوص و روايات باشند مثل اشخاصي هستند كه معجزات و كرامات حضرت رسول را رد ميكنند و كسانى كه در اين موضوع طالب تحقيق باشند بكتب كلاميه مراجعه كنند .\r\n\r\n","description":"","footnote":"","page_name":" 299 ","page_number":315},
  {"content":"\r\n\r\nسوم - در بين مردم مشهور است كه على عليه السّلام از ميان فرزندان خود حسن را بوصايت و خلافت برگزيده ، و وصيت از طرف امام موجب استحقاق مقام امامت از براى موصى اليه است ، و سنت پيغمبران و پيشوايان بر همين جارى و سارى است و بخصوص در ميان آل محمد وصيت براى شخص معينى دليل امامت و وجوب اطاعت او مىباشد و اجتماع آل محمد عليهم السّلام در اين باره حجت است .\r\nاخبار وارده در اين باب بسيار است و ما اكنون چند روايت را از طريق مرحوم كلينى كه از بزرگان روات شيعه است ذكر مىكنيم 1 - سليم بن قيس هلالى گويد : هنگامى كه حضرت امير المؤمنين عليه السّلام بفرزندش وصيت مىكرد من در مجلس حاضر بودم ، على عليه السّلام در اين وصيت فرزندش حسين و محمد و بقيه را گواه بر وصيت گرفتند و پس از اين وصيت خود را كه به صورت كتابى بود بفرزندش امام مجتبى دادند و فرمودند حضرت رسول به من امر كرده است اين نامه را بشما بدهم همانطور كه خود آن جناب اين كتاب را با سلاح خود به من دادند .\r\nپيغمبر به من امر فرموده كه بشما امر كنم در هنگام رحلت خودت اينها را ببرادرت حسين تسليم كنى و بحسين هم امر كرده است او را بفرزندش على بن الحسين بدهد ، امير المؤمنين در اين هنگام دست على بن الحسين را گرفتند و فرمودند شما هم مأمور هستى اينها را بفرزندت محمد برسانى و او را از طرف پيغمبر سلام برسانى و سلام مرا هم بوى برسان .\r\n2 - ابو الجارود گويد : حضرت باقر عليه السّلام فرمودند : امير المؤمنين سلام اللَّه عليه در هنگام وفات بفرزندش حسن عليه السّلام گفتند : نزديك من بيا تا او امر حضرت رسول صلّى اللَّه عليه و آله و امانت‌هاى او را در اختيار شما بگذارم .\r\n3 - شهر بن حوشب گويد هنگامى كه امير المؤمنين عليه السّلام به طرف كوفه حركت كردند كتاب‌هاى خود را در نزد ام سلمه وديعه نهاده و وصيت‌هايش را در نزد او گذاشتند پس از مراجعت امام حسن عليه السّلام بمدينه ، ام سلمه آن امانات را به آن جناب برگردانيد .\r\nچهارم - حسن بن على عليهما السّلام پس از وفات پدر بزرگوارش مردم را براى بيعت\r\n\r\n","description":"","footnote":"","page_name":" 300 ","page_number":316},
  {"content":"\r\n\r\nدعوت كردند و مردم هم به امامت و خلافت با آن جناب بيعت نمودند گروهى از مورّخين آورده‌اند كه حضرت امام حسن عليه السّلام در شبى كه امير المؤمنين عليه السّلام از دنيا رفتند براى مردم خطبه خواندند و پس از ستايش پروردگار و درود به حضرت رسول صلّى اللَّه عليه و آله فرمودند :\r\nامشب مردى از جهان رفت كه در گذشته و آينده نظيرى از براى او نيست او در خدمت پيغمبر جهاد مىكرد و جان خود را فداى آن جناب مينمود حضرت رسول در غزوات پرچم خود را بدست او مىداد و روانه ميدان جنگ مىكرد جبرئيل و ميكائيل از راست و چپ از وى حمايت مىكردند تا آنگاه كه بر دشمن غلبه مىكرد .\r\nدر اين شب عيسى بن مريم عليهما السّلام از دنيا رفته و يوشع بن نون هم در چنين شبى وفات كرده است امير المؤمنين از درهم و دينار جز هفتصد درهم كه از حقوق بيت المال به او رسيده بود چيز ديگرى از خود بجاى نگذاشت و اراده داشت با اين هفتصد درهم خادمى براى اهل بيتش بخرد .\r\nحضرت مجتبى عليه السّلام پس از اين فرمايش گريه‌اش گرفت و مردم هم گريستند پس از اين فرمود : من فرزند كسى هستم كه مردم را بشارت داد ، منم فرزند كسى كه مردم را بيم داد ، منم فرزند كسى كه مردم را به طرف خداوند دعوت كرد ، منم فرزند كسى كه مانند چراغى فروزنده بود ، منم فرزند كسى كه خداوند رجس و پليدى را از ميان آنها برداشته و آنان را پاكيزه قرار داده .\r\nمن از خاندانى هستم كه خداوند دوستى آنها را بر مردم واجب گردانيده و اطاعت آنان را در قرآن واجب كرده است در آيه شريفه فرموده  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى وَ مَنْ يَقْتَرِفْ حَسَنَةً نَزِدْ لَهُ فِيها حُسْناً  مقصود از « حسنة » در آيه شريفه دوستى ما اهل بيت است .\r\nدر اين هنگام حسن بن على عليهما السّلام جلوس فرموده و عبد اللَّه بن عباس برخاست و گفت : اى گروه مردمان اين فرزند پيغمبر شما و وصى امير المؤمنين امام شما است اينك با وى بيعت كنيد ، مردمان همگان آمدند با او بيعت كردند پس بنا بر اين وى\r\n\r\n","description":"","footnote":"","page_name":" 301 ","page_number":317},
  {"content":"\r\n\r\nناگزير مستحق امامت و شايستهء خلافت بوده زيرا كه حضرت رسول در بارهء آن جناب فرمود اين دو فرزندم ( حسن و حسين ) امام هستند اگر چه نشسته و يا روى پا باشند .\r\nو نيز پيغمبر فرمود حسنين دو سيد جوانان اهل بهشت هستند قرآن شريف هم بعصمت و طهارت حسنين عليهما السّلام شهادت داده و در آيهء شريفه آمده :  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  و ما در گذشته در بارهء اين آيهء مباركه بتفصيل بحث كرده‌ايم .\r\nپنجم - از جمله دلائل بر امامت حضرت مجتبى عليه السّلام حديث حبابه والبيه است شيخ صدوق رضوان اللَّه عليه بسند خود از عبد الكريم بن عمرو خثعمى روايت كرده كه حبابه والبيه گفت من در شرطة الخميس خدمت على عليه السّلام رسيدم و همواره در دنبال آن جناب حركت مىكردم تا آنگاه كه در ميدان جلو مسجد نشست .\r\nعرض كردم يا امير المؤمنين دلائل امامت و معرفت امام چيست ؟ فرمود : آن سنگريزه را به من بدهيد ، من او را خدمت حضرت بردم و امام عليه السّلام انگشترى كه در دست داشت بر او فرود آورد و اثر خاتم در او نمايان شد ، پس از آن فرمود : هر گاه كسى مدعى مقام امامت شد و توانست مانند من خاتمش را بر اين سنگ فرود آورد وى امام مفترض الطاعه است و امام هر چه اراده كند در نزد او حاضر است .\r\nحبابه گويد : پس از اينكه امير المؤمنين عليه السّلام از دنيا رفتند من نزد حسن بن على رفتم و او در جاى پدرش نشسته بود و مردم از وى مسائلى را مىپرسيدند امام حسن فرمودند : يا حبابه ، عرض كردم : بلى اى مولاى من فرمود : آنچه را كه با خوددارى به من بده من سنگريزه را خدمت آن جناب دادم و او با خاتم شريفش او را منقوش كرد .\r\nحبابه گفت : پس از شهادت حضرت امام حسن خدمت امام حسين رسيدم سيد الشهداء عليه السّلام از من تكريم و تعظيم كرد و فرمود آمدى تا دلالت امامت را مشاهده كنى ؟ ! گفتم : آرى فرمود : سنگريزه را به من دهيد و او هم مانند برادرش بر او علامت‌گذارى كرد گويد :\r\nبعد از حسين عليه السّلام در نزد حضرت سجاد عليه السّلام حاضر شدم در حالى كه بسيار\r\n\r\n","description":"","footnote":"","page_name":" 302 ","page_number":318},
  {"content":"\r\n\r\nپير و خرفت شده بودم و در حدود يك صد و سيزده سال از عمرم گذشته بود .\r\nحضرت سجاد عليه السّلام را در حالى كه مشغول ركوع و سجود بود مشاهده كردم من ديگر از دلائل امامت مأيوس شده بودم در اين هنگام حضرت على بن الحسين عليهما السّلام به طرف من اشاره كردند و بلافاصله جوان شدم عرض كردم : يا سيدى چقدر از دنيا گذشته و چه اندازه باقى مانده است ؟ فرمود : تا كنون خوب بوده و پس از اين خوبي در بين نيست حبابه والبيه تا زمان حضرت رضا عليه السّلام زنده بود و بعد از اين درگذشت .\r\nحضرت باقر عليه السّلام فرمود حبابه والبيه بدعاى حضرت سجاد جوان شد پس از اينكه يك صد و سيزده سال از عمرش گذشته بود ، و او بعد از اينكه جواني را باز يافت در دم حائض گرديد\r\n\r\n( مناقب حضرت مجتبى عليه السّلام )\r\n1 - جابر بن عبد اللَّه گويد : پس از اينكه حضرت امام حسن متولد شد مادرش حضرت زهراء عليها السّلام بعلى عليه السّلام فرمود : مولود جديد را نام‌گذارى كن امير المؤمنين گفت من قبل از اينكه رسول خدا نامى از براى آن انتخاب نكند مبادرت نميكنم ، حضرت رسول هم فرمود من منتظرم تا خداوند دستور نام‌گذارى او را بدهد .\r\nخداوند متعال بجبرئيل وحي فرستاد براى محمد فرزندى متولد شده است اكنون در نزد او حاضر شويد و وى را بفرزندش تبريك بگوئيد و بمحمد اطلاع دهيد كه على ابن ابى طالب از تو بمنزله هارون از موسى است ، اكنون مولود جديدت را بنام فرزند هارون اسم‌گذارى كنيد پس از اين فرمان ، جبرئيل از طرف خداوند به حضرت رسول پيام آورد ، و گفت فرزند علي را با فرزند هارون همنام كن ، پيغمبر فرمود : نام فرزند هارون چه بوده ؟ جبرئيل عرض كرد : وى « شبر » نام داشته است ، گفت : زبان من عربى است ، عرض كرد :\r\nفرزندت را « حسن » نام بگذار .\r\n\r\n","description":"","footnote":"","page_name":" 303 ","page_number":319},
  {"content":"\r\n\r\n2 - جابر گويد : حضرت رسول فرمود : هر كس خوش دارد به آقاى جوانان اهل بهشت نگاه كند ، اينك به حسن بن علي بنگرد .\r\n3 - ابن عباس گويد : من در خدمت حضرت رسول صلّى اللَّه عليه و آله بودم تا بدر منزل فاطمه رسيد ، و از پشت در سه مرتبه فرياد زد كسى جواب نداد ، پس از اين در كنار ديوارى نشستند ، و من هم در پهلوى او نشستم ، در اين هنگام حسن بن علي بيرون شد در حالى كه صورتش را شسته بود ، و تسبيحى بر گردنش آويخته داشت ابن عباس گفت :\r\nحضرت رسول دستهاى خود را باز كرد و حسن را بر سينه چسبانيد و از گونه‌هايش بوسيد و فرمود : اين فرزند من آقا است ، و خداوند بوسيلهء اين بين دو گروهى از مسلمين را صلح خواهد داد .\r\n4 - زينب دختر ابو رافع گويد : فاطمه عليها السّلام در هنگام مرض موت پدرش هر دو فرزندش حسنين عليهما السّلام را نزد او آورد ، و فرمود : اينان فرزندان شما هستند اكنون ارثى به آنان بدهيد ، حضرت رسول فرمود : شرف و مجد و سيادتم را به حسن دادم ، و شجاعت وجود خويش را به حسين بخشيديم .\r\n5 - محمّد بن اسحاق گويد : پس از حضرت رسول هيچ كس بمقام و شرافت حسن ابن علي نرسيد ، حسن هر گاه از منزلش بيرون ميشد و در جايى جلوس ميكرد مردم پيرامون او اجتماع ميكردند تا آنگاه كه راه‌ها بند ميشد ، پس از اين بمنزلش مراجعت ميكرد و مردم پراكنده ميشدند ، من در راه مكه او را ديدم در حالى كه از مركبش پائين شده و پياده راه ميرفت ، مردم هم از وى متابعت كرده پياده حركت ميكردند ، سعد بن ابى وقاص نيز در معيت وى پياده راه ميرفت .\r\n6 - انس بن مالك گويد : حسن بن علي از همهء مردمان به پيغمبر اشبه بودند .\r\n7 - امير المؤمنين عليه السّلام فرمود : فرزندم حسن از سينه تا سر به جدش شبيه است و حسين از سينه پائين‌تر ، از اين گونه روايات در كتب اخبار فراوان است و براى اثبات مطلب همين چند حديث كافى است .\r\n\r\n","description":"","footnote":"","page_name":" 304 ","page_number":320},
  {"content":"\r\n\r\n\r\n( وفات حضرت مجتبى عليه السّلام )\r\nزياد محاربى گويد : هنگامى كه وفات امام حسن عليه السّلام نزديك شد برادرش امام حسين عليه السّلام را نزد خود طلبيد و گفت : اى برادر من در همين زودى از نزد شما خواهم رفت و به پروردگارم ملحق خواهم شد ، در اثر خوردن سم كبدم از هم پاشيده و ميدانم كدام شخص به من سم داده است ، و محرك قضيه كه بوده است ، و من در نزد پروردگار با او مخاصمه خواهم كرد .\r\nاكنون اى برادر بحقى كه در گردن تو دارم از اين موضوع در گذر و منتظر باش تا خداوند چه پيش آورد ، هر گاه روحم از بدن مفارقت كرد ، مرا غسل ده و كفن كن و بر تابوت بگذار و به طرف قبر جدم ببر تا با وى تجديد عهدى كنم ، و پس از اين در نزد جده‌ام فاطمه بنت اسد مرا دفن نما .\r\nزود است بنى اميه و دشمنانم به خيال اينكه ميخواهيد مرا در نزد پيغمبر دفن كنيد جلوى راه شما را بگيرند ، و نگذارند جنازهء مرا بحرم پيغمبر ببريد ، تو را به خداوند سوگند مىدهم مبادا در كنار جنازهء من اندكى خون ريخته گردد ، پس از اين وصيت‌هاى خود را ببرادرش گفت و در بارهء فرزندان و خاندانش و تركه‌اش توصيه فرمود و وصاياى پدرش امير المؤمنين عليه السّلام را نيز با وى در ميان گذاشت .\r\nپس از اينكه حسن بن علي عليهما السّلام از دنيا رفت برادرش او را كفن كرد و غسلش داد و در تابوت گذاشت و به طرف مسجد حضرت رسول حركت كرد ، در اين هنگام مروان حكم و بنى اميه يقين كردند كه بنى هاشم قصد دارند جنازه حسن را در كنار پيغمبر دفن كنند ، بنى اميه لباس جنگ پوشيدند و در سر راه حاضر شدند سيد الشهداء عليه السّلام جنازهء برادرش را به طرف قبر پيغمبر حركت داد ، ناگهان بنى اميه جلو آمدند و عائشه هم در حالى كه بر استرى سوار شده بود از راه رسيد ، عائشه گفت :\r\nفرزند خودتان را از خانه‌ام دور كنيد ، زيرا نبايد حريم پيغمبر از بين برود ، محمّد بن حنفيه گفت : اى عائشه روزى بر شتر سوار ميشوى و روزى بر استر مىنشينى ، هنوز كينه بنى\r\n\r\n","description":"","footnote":"","page_name":" 305 ","page_number":321},
  {"content":"\r\n\r\nهاشم را از دلت بيرون نميكنى .\r\nعائشه گفت : اى محمّد اينان فرزندان فاطمه هستند و جواب مرا ميدهند تو چرا سخن ميگوئى ؟ سيد الشهداء گفت : چرا محمّد را از فواطم نميشمارى به خداوند قسم وى از سه فاطمه متولد شده است : فاطمه دختر عمران بن عائذ ، فاطمه دختر ربيعه ، فاطمه دختر اسد ، عائشه گفت : فرزند خودتان را دور كنيد شما مردمان با كينه‌اى هستيد حسين عليه السّلام برادرش را به طرف بقيع برد و در آنجا دفن كرد .\r\n\r\n( فرزندان حضرت مجتبى عليه السّلام )\r\nامام حسن عليه السّلام داراى شانزده اولاد از پسر و دختر بودند ، نامهاى آنان از قرار ذيل است : زيد بن حسن و دو خواهرش ام الحسن و ام الحسين مادر اينها ام بشر دختر ابو مسعود خزرجى است ، حسن بن حسن مادرش خوله دختر منظور فزارى است ، عمر بن حسن و دو برادرش عبد اللَّه و قاسم كه در كربلا شهيد شدند مادرشان ام ولد بود ، عبد الرحمن بن حسن نيز مادرش ام ولد بود ، حسين بن حسن ملقب به اثرم و برادرش طلحه و خواهرش فاطمه مادر اينها دختر طلحة بن عبيد اللَّه تيمى است ، و ابو بكر كه با حضرت سيد الشهداء عليه السّلام كشته شد و ام عبد اللَّه و فاطمه و ام سلمه و رقيه كه هر كدام مادرهاى جداگانه داشتند .\r\nزيد بن حسن كه بزرگترين فرزند امام حسن مجتبى عليه السّلام بود توليت صدقات حضرت رسول صلّى اللَّه عليه و آله را به عهده داشت ، اين زيد بسيار جليل القدر و كثير الاحسان بود ، وى در حدود نود سال عمر كرد و از جهان رفت بدون اينكه ادعاى امامت بكند و كسى هم براى وى مدعى مقام امامت نشده است .\r\nحسن بن حسن عليه السّلام نيز بسيار بزرگوار و فاضل بود ، توليت صدقات امير المؤمنين عليه السّلام در اختيار او بود ، وى روزى بر عبد الملك بن مروان وارد شد و نسبت به حجاج بن يوسف بسيار خشمگين به نظر ميرسيد ، عبد الملك پس از اينكه بوى خوش آمد گفت\r\n\r\n","description":"","footnote":"","page_name":" 306 ","page_number":322},
  {"content":"\r\n\r\nاظهار داشت : يا ابا محمّد زود پيرشده‌اى در اين هنگام يحيى بن ام الحكم كه در مجلس حاضر بود و به حسن وعده داده بود كه در نزد عبد الملك بنفع او حرف بزند گفت : يا امير المؤمنين ! او چرا نبايد پير شود ، آرزوهاى مردمان عراق كه همواره به او وعده خلافت ميدهند وى را پير كرده است .\r\nحسن گفت : بد حرفى گفتى و عقيده خلافى را اظهار كردى ، ما اهل بيت خيلى زودتر موهاى ما سفيد ميگردد .\r\nعبد الملك روى خود را به طرف حسن كرد و گفت : براى چه موضوعى نزد ما آمده‌اى حسن گفت : حجاج ميگويد : عمر بن علي را هم در توليت صدقات با خود شركت بده ، عبد الملك گفت : من به او خواهم نوشت تا از شما دست بكشد ، و از حسن به خوبى پذيرائى كرد و او را احترام نمود .\r\nهنگامى كه از نزد عبد الملك بيرون شد با يحيى بن ام حكم برخورد كرد و او را مورد عتاب و سرزنش قرار داد ، يحيى گفت : باكى بر تو نيست عبد الملك از هيبت تو ترسيد و تو را مقضى الحرام برگردانيد ، و من از عطاى تو چيزى كم نكردم .\r\nروايت شده كه حسن بن حسن يكى از دختران عمويش سيد الشهداء عليه السّلام را خطبه كرد ، امام حسين عليه السّلام فرمود اى پسرك من اكنون هر كدام از آنها را دوست دارى انتخاب كن ، حسن از اين جهت حيا مانعش شد و چيزى نگفت ، حسين عليه السّلام فرمود :\r\nمن دخترم فاطمه را كه به مادرم فاطمه شباهت دارد به شما تزويج ميكنم .\r\nحضرت حسن بن حسن در سن پنجاه و سه ساله از دنيا رفت ، و به برادر مادرى خودش ابراهيم بن محمد وصيت كرد ، و عبد اللَّه بن حسن نيز سكينه دختر عمويش را تزويج كرد و ليكن قبل از اينكه زفاف انجام بگيرد از دنيا رفت و در كربلا بشهادت رسيد . پايان حالات حضرت مجتبى عليه السّلام\r\n\r\n","description":"","footnote":"","page_name":" 307 ","page_number":323},
  {"content":"\r\n\r\n\r\n( 2 ) ( حسين بن على سيد الشهداء عليه السّلام )\r\nحضرت سيد الشهداء عليه السّلام روز سه‌شنبه و يا پنجشنبه سوم ماه شعبان در مدينه منوره متولد شدند ، بعضى گفته‌اند : كه آن جناب روز پنجم اين ماه ، و گروهى عقيده دارند كه وى در آخرين روز ربيع الاول سال سوم هجرى متولد شده است ، و بين او و برادرش امام مجتبى فقط يك حمل كه مدت آن شش ماه بود فاصله داشته است .\r\nحضرت زهراء سلام اللَّه عليها فرزندش را خدمت حضرت رسول صلّى اللَّه عليه و آله آوردند و پيغمبر او را حسين نام نهادند ، و گوسفندى را هم براى وى عقيقه كردند ، و مدت پنجاه و هفت سال و چند ماه در اين جهان زندگى كرد ، كه مدت هفت سال با جد بزرگوارش و مدت سى و هفت سال با پدر گراميش و مدت چهل و يك سال با برادرش و ده سال و چند ماه هم پس از برادرش در جهان زندگى كردند ، و در روز عاشوراء سال شصت و يك هجرى روز شنبه و يا دو شنبه و يا روز جمعه به اختلاف روايات بشهادت رسيدند .\r\n\r\n( دلائل امامت سيد الشهداء عليه السّلام )\r\nدلائل و طرق و رواياتى كه در باب امامت حضرت امام حسن عليه السّلام آوردم ، در اين باب نيز سارى و جارى است ، همان گونه كه آن روايات دليل بر امامت آن حضرت بود راجع به امامت سيد الشهداء عليه السّلام نيز صادق است ، همان گونه كه وصيت حضرت رسول دليل امامت علي عليه السّلام است و وصيت على برهان از براى امامت امام حسن است وصيت حضرت مجتبى نيز دليل بر امامت حضرت حسين عليه السّلام مىباشد .\r\n1 - محمّد بن مسلم گويد : از حضرت باقر عليه السّلام شنيدم ميفرمود : هنگامى كه حسن ابن على را مرگ نزديك شد به برادرش حسين گفت : اى برادرم هر گاه من مردم مرا كفن كن ، و روى مرا به طرف حضرت رسول صلّى اللَّه عليه و آله بگردان تا آخرين عهد را با وى انجام دهم\r\n\r\n","description":"","footnote":"","page_name":" 308 ","page_number":324},
  {"content":"\r\n\r\nبعد از اين مرا در نزد قبر مادرم حاضر كن و سپس مرا در بقيع دفن نما .\r\n2 - مفضل بن عمر از حضرت صادق عليه السّلام روايت مىكند كه آن جناب فرمود هنگامى كه حضرت امام حسن را مرگ نزديك شد به قنبر فرمود : ببين پشت در غير از آل محمد مؤمنى ديگر هست ، قنبر گفت : خدا و رسول و فرزند رسول به اين موضوع داناتر هستند ، فرمود : اكنون برويد و محمد بن على را نزد من حاضر كنيد ، قنبر گويد :\r\nمن رفتم و سفارش را به محمد گفتم ، وى اظهار داشت مگر خبر تازه‌اى پيش آمده ؟ ! قنبر گويد : گفتم هر چه زودتر در نزد ابو محمد حاضر گرديد ، وى با عجله هر چه بيشترى خود را خدمت حضرت امام حسن عليه السّلام رسانيد ، و پس از سلام در مقابل آن جناب ايستاد ، حضرت فرمود اكنون بنشين ، سزاوار نيست امثال شما در هنگام استماع كلماتى كه مردگان بوسيلهء آن زنده ميشوند ، و زندگان از شنيدن آن ميميرند غائب باشيد .\r\nحضرت مجتبى عليه السّلام فرمود : وجود خود را هم چون ظرفى قرار دهيد كه علم و دانش در آن جاى گيرد ، و مانند شعله‌هاى فروزان شب‌هاى تاريك و ظلمانى را روشن كنيد ، روشنائى روز با يك ديگر فرق دارند و بعضى ساعات از ساعات ديگر روشنتر هستند ، آيا شما نمىبينيد خداوند فرزندان ابراهيم را بر يك ديگر فضيلت داده ، و بر داود زبور مرحمت كرده و محمد را از ميان آنان برسالت برگزيده است .\r\nاى محمّد اكنون بدان من ميترسم گرفتار حسد گردى و خداوند فرموده : « كسانى كه حق از براى آنان روشن شد و ليكن از روى حسد روى حق سرپوش گذاشتند » و خداوند شيطان را بر تو مسلط نساخته است ، اى محمد اينك بشنو سخنى را كه از پدرت شنيده‌ام و اين سخن را در بارهء تو فرموده است .\r\nمن از پدرت شنيدم آنگاه كه در بصره بوديم ميفرمود : هر كس ميل دارد در دنيا و آخرت به من نيكى كند بفرزندم محمّد نيكى نمايد و او را خوشحال كند ، اى محمّد اگر بخواهم از حال تو اطلاع دهم در وقتى كه در پشت پدرت نطفه بودى اطلاع مىدهم اى محمّد آيا نميدانى كه حسين بن على پس از وفات من امام است و در نزد خداوند وارث\r\n\r\n","description":"","footnote":"","page_name":" 309 ","page_number":325},
  {"content":"\r\n\r\nپيغمبر است و اين ارث را از پدر و مادرش اخذ كرده است .\r\nخداوند دانا است كه شما بهترين مردم هستيد و از ميان شما محمد را برسالت برگزيد ، و محمد هم علي را اختيار كرد و علي هم مرا براى امامت برگزيد و من هم حسين را براى شما اختيار كردم .\r\nمحمّد بن على گفت : تو امام و پيشوا و سيد من هستى ، من در عقيده خود ثابت و پابرجا هستم و هيچ وقت گرفتار وساوس شيطان نيستم ، ايمان من چنان محكم و استوار است كه بادهاى سخت او را از بين نميبرد و مانند نقوش بر صفحه كاغذ ترسيم شده است حسين عليه السّلام داناترين ما است از جهت علم و دانش ، و سنگين‌ترين ما است از نظر حلم و بردبارى ، و از همهء ما به حضرت رسول صلّى اللَّه عليه و آله نزديكتر است ، وى امام و پيشواى ما بود قبل از اينكه آفريده شود ، و ناطق وحى بود پيش از اينكه به سخن گفتن آيد و اگر خداوند ميدانست كسى از غير ما داناتر هست محمّد را برسالت اختيار نميكرد ، محمّد على را اختيار نمود و على شما را برگزيد و تو هم حسين را انتخاب كردى ما به اين انتخاب رضايت داريم و تسليم گفتهء شما هستم .\r\n3 - در حديث حبابه والبيه دلالت روشنى است به امامت سيد الشهداء سلام اللَّه عليه و امامت او بعد از برادرش ثابت و مسلم است ، علت اينكه حسين عليه السّلام مردم را به طرف خود دعوت نكرد از اين جهت بود كه امام حسن عليه السّلام با معاويه صلح كرده بود و او مانند پدرش و برادرش سكوت كرده بود .\r\nهنگامى كه معاويه از دنيا رفت و در ظاهر براى او انصار و كمك حاصل شد امر خود را ظاهر كرد و براى گرفتن خلافت قيام نمود ، و پسر عمويش مسلم را به طرف عراق فرستاد ، تا مردم را به يارى او فرا خواند ، مردمان كوفه با وى بيعت كردند و وعدهء نصرت به او دادند ، پس از اين عهد خود را شكستند و او را در كنار نهر فرات با لب تشنه شهيد نمودند .\r\n\r\n","description":"","footnote":"","page_name":" 310 ","page_number":326},
  {"content":"\r\n\r\n\r\n( مناقب و فضائل حضرت سيد الشهداء عليه السّلام )\r\n1 - يعلى بن مرة گويد : از حضرت رسول صلى اللَّه عليه و آله شنيدم ميفرمود : حسين از من است و من از حسين خداوند را دوست دارد آن كس كه حسين را دوست بدارد ، حسين يكى از اسباط است .\r\nعبد اللَّه بن ميمون قداح از حضرت صادق عليه السّلام روايت مىكند كه آن جناب فرمود حسنين در خدمت حضرت رسول كشتى گرفتند پيغمبر فرمود : يا حسن زود حسين را بگير ، فاطمه عليها السّلام گفت : كوچكى را بر بزرگى تحريك ميكنى ؟ ! فرمود : اينك جبرئيل است حسين را بر حسن تحريص مىكند .\r\n2 - ام الفضل گويد : بر حضرت رسول صلّى اللَّه عليه و آله وارد شدم و عرض كردم يا رسول اللَّه ديشب خواب بدى ديدم ، فرمود : در خواب چه ديدى ؟ عرض كردم : خواب بسيار سختى ديدم ، فرمود : خوابت چيست ؟ عرض كردم در خواب مشاهده كردم پارهء از بدنت جدا شد و بر دامنم افتاد .\r\nپيغمبر فرمود : خواب خوبى ديده‌اى ، در همين زودى فاطمه پسرى خواهد آورد و تو او را در دامن ميگيرى ، پس از چندى حسين عليه السّلام متولد شد و من او را در دامن گرفتم همان گونه كه حضرت رسول فرموده بود ، ام الفضل گويد : در يكى از روزها خدمت پيغمبر رسيدم در حالى كه حسين را روى زانوى خود گرفته بود .\r\nدر اين هنگام متوجه شدم ديدگان آن حضرت پر از اشك شد ، گفتم پدر و مادرم فدايت گردد چرا بگريه افتادى ؟ فرمودند : جبرئيل آمد و به من اطلاع داد كه در همين زودى امت من او را خواهند كشت ، و مقدارى از خاك آن زمين را كه حسينم در آنجا شهيد خواهد شد براى من آورد .\r\n3 - در مسند حضرت رضا عليه السّلام از حضرت سجاد و او از اسماء بنت عميس روايت كرده كه وى گفت : پس از اينكه حسن عليه السّلام متولد شد حسين به دنيا آمد ، روزى حضرت رسول آمدند و به من فرمودند فرزندم را نزد من بياور ، من حسين را خدمت\r\n\r\n","description":"","footnote":"","page_name":" 311 ","page_number":327},
  {"content":"\r\n\r\nآن جناب بردم ، پيغمبر در گوش راستش اذان گفت و در گوش چپ اقامه فرمود ، و پس از آن در دامن خود نهادند و گريه كردند اسماء گفت پدر و مادرم فدايت شوند علت گريه شما چيست ؟ گفت من از جريان اين فرزندم بگريه افتادم ، گفتم : او هم اكنون متولد شده و ناراحتى ندارد ، فرمودند : اى اسماء او را گروه ستمكاران خواهند كشت ، و خداوند آنان را از شفاعت من محروم خواهد كرد ، پس از اين فرمودند : اى اسماء فاطمه را از اين جريان مطلع نكن .\r\n4 - پيغمبر به على فرمودند ميل دارى نام پسرم را چه بگذارى ؟ فرمود :\r\nمن در اين مورد از شما جلو نميروم و ليكن دوست داشتم او را به « حرب » نام‌گذارى كنم ، پيغمبر فرمود : من هم قبل از اينكه خداوند در اين مورد دستورى ندهد پيش قدم نخواهم شد .\r\nدر اين هنگام جبرئيل نازل شد و فرمود : پروردگارت سلامت مىرساند و مىفرمايد او را بنام فرزند هارون نام‌گذارى كن ، گفتم : نام فرزند هارون چه بوده ؟\r\nگفت : « شبير » گفت : زبانم عربى است ، جبرئيل گفت : او را « حسين » نام بگذار پيغمبر همين نام را براى وى برگزيد و پس از اين دو گوسفند از براى او عقيقه كرد و سرش را تراشيد و به وزن موى او صدقه داد ، و با بوى خوشى سرش را شست و فرمود :\r\nشستن با خون از رسوم دوران جاهليت است ، و يك ران گوسفند را هم به قابله مرحمت كردند 5 - ام سلمه گويد : يكى از روزها حضرت رسول نشسته بودند و حسين عليه السّلام نيز در دامن او بودند ، در اين هنگام ناگهان چشمانش پر اشگ شد ، عرض كردم :\r\nيا رسول اللَّه تو را گريان مشاهده ميكنم فرمود : جبرئيل نزد من آمد و مرا نسبت به حسين تسليت گفت ، و به من اطلاع داد كه گروهى از امت من او را خواهند كشت ، خداوند آنان را از شفاعت من محروم ميگرداند .\r\n6 - در حديث ديگرى از ام سلمه روايت شده كه وى گويد : در يكى از شب‌ها حضرت رسول از ما دور شدند و اين غيبت مقدارى به طول انجاميد ، پس از مدتى\r\n\r\n","description":"","footnote":"","page_name":" 312 ","page_number":328},
  {"content":"\r\n\r\nآمدند در حالى كه غبار آلود و گرفته به نظر ميرسيدند ، و دست خود را هم بهم گذاشته بودند ، عرض كردم : يا رسول اللَّه ترا غبار آلود مىبينم ، فرمودند : مرا در اين شب بعراق بردند و در محلى بنام كربلا فرود آوردند ، و من در آنجا محل شهادت حسين را ديدم كه با گروهى از فرزندان و اهل بيتم در آنجا شهيد خواهند شد ، و من همواره خون آنها را جمع ميكردم و اينك مقدارى از آن خونها در دست من موجود است .\r\nدر اين هنگام پيغمبر خون‌ها را به من دادند و فرمودند : اين خون را نگهداريد من خون را از آن جناب گرفتم در حالى كه مانند خاك سرخى بودند ، خون را در ميان شيشه‌اى نگهداشتم ، هنگامى كه حسين عليه السّلام به طرف عراق حركت كردند من هر روز آن شيشه را نگاه ميكردم و او را مىبوئيدم ، و به مصيبت او ميگريستم .\r\nروز دهم محرم كه فرا رسيد اول روز به شيشه نگاه كردم او را به حال اول ديدم و در آخر روز بار ديگر در وى نگاه كردم مشاهده كردم تبديل به خون غليظى شده ، ناگهان فريادى كشيدم ، و ليكن از ترس دشمنان او مطلب را مخفى داشتم ، من همواره در انتظار بودم كه ناگهان خبر قتل حسين بن علي عليهما السّلام را در مدينه اعلام كردند .\r\n7 - ابن عباس از پيغمبر روايت كرده كه جبرئيل گفت : خداوند براى خون يحيى بن زكريا هفتاد هزار نفر به هلاكت رسانيد ، و ليكن براى خون حسين هفتاد ميليون نفر را خواهد كشت .\r\nحضرت علي بن الحسين عليهما السّلام فرمود : هنگامى كه در خدمت سيد الشهداء عليه السّلام به طرف عراق حركت ميكرديم ، حضرت در تمام منازل از يحيى بن زكريا ياد ميكرد در يكى از روزها فرمود : از خوارى دنيا همين بس كه سر حضرت يحيى را به يكى از زنازادگان بنى اسرائيل هديه بردند .\r\nمحمّد بن سير بن ميگفت : اين قرمزى شفق تا هنگام شهادت سيد الشهداء عليه السّلام وجود نداشت .\r\nابو بكر بيهقى راز معروف روايت كرده كه وليد بن عبد الملك از زهرى پرسيد سنگ‌هاى بيت المقدس در روز كشته شدن حسين بن على چه حالتى به خود گرفتند ، زهرى\r\n\r\n","description":"","footnote":"","page_name":" 313 ","page_number":329},
  {"content":"\r\n\r\nگفت : به من خبر دادند كه در روز شهادت حسين بن علي هر سنگى را كه از زمين بر ميداشتند در زير او خون تازه ميديدند .\r\nعلي بن مسهر گويد : جده‌ام ميگفت ، من در زمان حسين عليه السّلام دختر جوانى بودم و آسمان در آن گرفته به نظر ميرسيد .\r\nجميل بن مره گويد : شترى از لشكرگاه حسين بن علي را در روز شهادت او غارت گرفتند ، و سپس او را نحر كردند و طبخ نمودند ، راوى گويد : گوشت او مانند ريگ شد و آنان نتوانستند از آن گوشت استفاده كنند .\r\n8 - ابن عباس گويد : من حضرت رسول صلّى اللَّه عليه و آله را در خواب ديدم در حالى كه غبار آلود بود و در دستش شيشه‌اى پر از خون داشت ، عرض كردم : پدر و مادرم فدايت گردد اين شيشه چيست ؟ فرمودند : اين خون حسين و ياران اوست كه از زمين جمع كرده‌ام ، من آن روز را در نظر گرفتم درست همان روز بود كه سيد الشهداء عليه السّلام به شهادت رسيده بودند .\r\nنضرهء ازديه گويد : هنگامى كه حسين عليه السّلام شهيد شدند آسمان خون باريد و ما در صبح تمام اشياء را خون آلود مشاهده كرديم .\r\n9 - محمّد بن مسلم از باقرين عليهما السّلام روايت كرده كه فرمودند : خداوند در عوض شهادت حسين بن علي امامت را در ذريه او نهادند ، و شفا را در تربتش قرار دادند و اجابت دعا را در زير قبه او قبول فرمودند ، ايام زائرين آن حضرت از عمر آنها حساب نميشود ، راوى گويد : به امام صادق عرض كردم : اين خصلت به حسين ميرسد فرمود : خداوند او را در منزل پيغمبر و با آن حضرت جاى داده است ، در اين هنگام حضرت صادق عليه السّلام اين آيهء شريفه را تلاوت فرمودند :  وَ الَّذِينَ آمَنُوا وَ اتَّبَعَتْهُمْ ذُرِّيَّتُهُمْ بِإِيمانٍ أَلْحَقْنا بِهِمْ ذُرِّيَّتَهُمْ  .\r\nاخبار در اين باره و اين باب زياد است و احصاء آن ممكن نيست و همين اندازه براى روشن شدن مطلب كافى است ، و اينك چند روايت كه در بارهء حسنين عليهما السّلام رسيده ذكر مىشود 1 - عتبة بن غزوان گويد : حضرت رسول صلّى اللَّه عليه و آله به نماز مشغول ميشدند و حسنين عليهما السّلام مىآمدند و در پشت آن جناب سوار ميشدند ، و آن حضرت آنان را برميداشت\r\n\r\n","description":"","footnote":"","page_name":" 314 ","page_number":330},
  {"content":"\r\n\r\nو در دامنش ميگذاشت و ميبوسيد ، گروهى ميگفتند : يا رسول اللَّه آنان را دوست دارى ؟\r\nفرمودند چرا دوست ندارم اين‌ها مانند دو دسته گل هستند كه خداوند در دنيا به من داده است .\r\n2 - سلمان فارسى گويد : پيغمبر فرمود : حسنين دو فرزند من هستند هر كس آنان را دوست بدارد مانند اين است كه مرا دوست داشته باشد و هر كس مرا دوست داشته باشد خداوند را دوست داشته و كسانى كه خدا را دوست داشته باشد به بهشت داخل خواهند شد ، و كسانى كه بغض آنان را در دل داشته باشد مرا دشمن داشته و كسانى كه دشمن من باشند خداوند دشمن آنها است ، و دشمنان خداوند برو در جهنم افكنده خواهند شد .\r\n3 - ابو عوانه مرفوعا از حضرت رسول صلّى اللَّه عليه و آله روايت كرد كه حسنين دو گوشواره عرش خداوند هستند ، بهشت گفت : خداوندا تو ضعفا را در من جاى دادى خداوند فرمود : من تو را به حسنين زينت دادم باز هم رضايت ندارى ، در اين هنگام بهشت مانند نو عروسان بر خود باليد و سكوت كرد .\r\nعبد اللَّه بن بريده گويد : از پدرم شنيدم ميگفت : روزى حضرت رسول براى ما خطبه ميخواندند ، در اين هنگام حسنين در حالى كه دو پيراهن قرمزى در بر داشتند از راه رسيدند ، و در هنگام راه رفتن به زمين مىافتادند ، پيغمبر از منبر فرود آمد و آن‌ها را گرفت و در مقابل خود نشانيد ، پس از اين فرمود : خداوند راست گفته كه :\r\nاموال و اولاد سبب آزمايش شما هستند ، من اين دو كودك را ديدم بر زمين مىافتند دلم آرام نگرفت لذا سخن خود را قطع كردم و آن‌ها را از زمين بلند كردم .\r\nروايات در باب زيارت آن جناب و فضيلت تربت و مناقب او زياد است و به همين اندازه كافى است\r\n\r\n( شهادت حضرت سيد الشهداء عليه السّلام )\r\nاهل سير روايت ميكنند كه پس از شهادت حضرت مجتبى عليه السّلام شيعيان در عراق به جنب و جوش افتادند و به حسين بن علي نوشتند معاويه را از خلافت خلع كند ، سيد\r\n\r\n","description":"","footnote":"","page_name":" 315 ","page_number":331},
  {"content":"\r\n\r\nالشهداء عليه السّلام بعنوان اينكه با معاويه عهد و صلح انجام گرفته پيشنهاد آنان را رد كردند .\r\nهنگامى كه معاويه از دنيا رفت و اين در نيمهء رجب سال شصت هجرى بود ، يزيد بن معاويه براى وليد بن عتبه كه در مدينه والى بود نوشت كه از حسين بن علي براى وى بيعت بگيرد ، وليد دنبال امام حسين فرستادند و او را براى اجراى دستور يزيد دعوت كردند .\r\nسيد الشهداء عليه السّلام از نيت او خبر داشت و ميدانست كه اين دعوت از براى چيست در اين هنگام گروهى از خويشاوندان خود را طلبيد و آنان را امر كرد تا سلاح خود را بردارند و بر در دار الاماره بنشينند ، سيد الشهداء فرمود : هر گاه فرياد مرا شنيديد به دار الاماره حمله كنيد ، و از من نترسيد .\r\nامام حسين عليه السّلام نزد وليد رفتند ، وليد فوت معاويه را به او اطلاع داد ، حسين عليه السّلام كلمهء استرجاع بر زبان جارى كردند ، پس از اين وليد نامه يزيد را براى او خواندند ، حضرت فرمود : شما در نهان به بيعت من راضي نخواهيد شد صبر كنيد تا خواستهء شما را در ميان اجتماع انجام دهم وليد گفت : مانعى ندارد .\r\nسيد الشهداء فرمود : فردا در اين باره تصميم خواهيم گرفت ، وليد گفت مانعى ندارد ، مروان كه در مجلس حاضر بود اظهار داشت اگر اكنون حسين را آزاد بگذاري و از وى بيعت نگيرى ديگر دست به او پيدا نخواهى كرد تا آنگاه كه عدهء كثيرى كشته گردند ، اكنون لازم است كه از وى بيعت بگيرى يا در اين مجلس گردن او را بزنى ! .\r\nامام حسين عليه السّلام به خشم آمد و فرمود : اى پسر زرقاء تو مرا ميكشى يا او ؟ ! به خداوند سوگند دروغ گفتى و مرتكب معصيت شدى و بلافاصله از مجلس بيرون شد ، مروان بوليد گفت : تو از حرف من سرپيچيدى ، وليد گفت : واى بر تو اى مروان به خداوند سوگند اگر تمام زمين‌هائى كه آفتاب بر آن مىتابد به من بدهند من در خون حسين شركت نميكنم ، و من عقيده دارم كسى كه در خون حسين شركت كند ميزان اعمالش سبك خواهد شد .\r\n\r\n","description":"","footnote":"","page_name":" 316 ","page_number":332},
  {"content":"\r\n\r\nمروان گفت : اگر مطلب چنين است پس حق با شما است ، سيد الشهداء عليه السّلام شب را در منزلش اقامت كرد ، و وليد نيز با عبد اللَّه بن زبير كه از بيعت يزيد سر پيچيده بود اشتغال داشت ، عبد اللَّه بن زبير در همين شب به طرف مكه حركت كرد و وليد بدنبال او مردانى را فرستاد ولي او را پيدا نكردند .\r\nدر ساعات آخر روز ديگر دنبال حسين عليه السّلام فرستادند و او را براى بيعت دعوت كردند ، حضرت فرمود : امشب را هم بما مهلت بدهيد تا فردا تصميم بگيريم ، آنان هم از آن جناب دست برداشتند ، امام حسين عليه السّلام دو شب به آخر رجب مانده از مدينه بيرون شدند و به اتفاق فرزندان و برادران و برادرزادگان و خاندانش به طرف مكه حركت نمودند ، جز محمد بن حنفيه كه با آن حضرت بيرون نشد .\r\nسيد الشهداء در هنگام خروج از مدينه آيهء شريفه  فَخَرَجَ مِنْها خائِفاً يَتَرَقَّبُ قالَ رَبِّ نَجِّنِي مِنَ الْقَوْمِ الظَّالِمِينَ  قرائت كردند ، و در روز سوم شعبان وارد مكه شدند و اين آيه را خواندند  وَ لَمَّا تَوَجَّهَ تِلْقاءَ مَدْيَنَ قالَ عَسى رَبِّي أَنْ يَهْدِيَنِي سَواءَ السَّبِيلِ  .\r\nدر اين هنگام اهل مكه دسته دسته به طرف آن حضرت مىآمدند و عبد اللَّه بن زبير نيز هر دو روز يك بار در خدمت آن حضرت حاضر ميشد ، و ليكن از بودن سيد الشهداء سلام اللَّه عليه در مكه ناراحت بود ، زيرا ميدانست با بودن حسين بن علي مردمان حجاز با وى بيعت نخواهند كرد .\r\nدر اين گير و دار مردم كوفه از فوت معاويه مطلع شدند و از خروج سيد الشهداء از مدينه به طرف مكه با خبر گرديدند ، شيعيان در منزل سليمان بن صرد خزاعى پيرامون يك ديگر جمع شدند و گفتند : معاويه از دنيا رفته و اينك حسين در مكه اقامت دارد و از بيعت يزيد امتناع كرده است ، شما كه پيروان او و پدرش هستيد او را يارى كنيد .\r\nاكنون اگر تصميم داريد در مقابل او جهاد كنيد و با دشمنانش بجنگيد ، براى او بنويسيد و عده‌اى را نيز به طرف او بفرستيد ، و حسين بن علي را بكوفه دعوت كنيد ، در\r\n\r\n","description":"","footnote":"","page_name":" 317 ","page_number":333},
  {"content":"\r\n\r\nاين هنگام امراء قبائل و شيوخ عشائر براى آن جناب نوشتند كه اكنون باغ‌ها و مزارع ما سر سبز و خرم است شما به طرف ما بيائيد و در اينجا لشكريان فراوانى در خدمت شما آماده هستند .\r\nسيد الشهداء عليه السّلام پس از اينكه نامه‌هاى آنها را خواندند براى آنان نوشتند كه جماعتى از طرف شما آمده‌اند و نامه‌هائى با خود آوردنده‌اند ، من از مقصود شما مطلع شدم ، و اينك برادر و پسر عم خود را كه مورد اعتماد و محل اطمينان من است بسوى شما روانه ميكنم و اگر چنانچه وى از شما اطمينان پيدا كند و فداكارى شما را مشاهده كند و براى من بنويسد من به طرف شما خواهم آمد .\r\nامام حسين عليه السّلام مسلم بن عقيل را طلبيدند و به اتفاق قيس بن مسهر صيداوى و عمارة بن عبد اللَّه سلولى و عبد الرحمن بن عبد اللَّه ازدي به طرف كوفه فرستادند ، مسلم پس از اينكه بكوفه وارد شد در منزل مختار بن ابى عبيده منزل كرد ، شيعيان در نزد او حاضر شدند و با وى بيعت كردند ، در حدود هژده هزار نفر با وى بيعت كردند ، و مسلم جريان را براى سيد الشهداء نوشت و او را به طرف كوفه فرا خواند .\r\nدر اين هنگام نعمان بن بشير از طرف يزيد حكومت كوفه را به عهده داشت ، عبد اللَّه ابن مسلم حضرمى براى يزيد نامه‌اى نوشت و جريان كار مسلم بن عقيل را به او گزارش داد ، و به يزيد توصيه كرد اگر بكوفه احتياج دارى مرد نيرومندى را به اين جا روانه كن ، زيرا نعمان بن بشير مرد ضعيفى است ، عمر بن سعد هم به همين مضمون براى يزيد نامه‌اى فرستاد .\r\nهنگامى كه اين نامه‌ها بيزيد رسيد و او از جريان و اوضاع و احوال كوفه اطلاع پيدا كرد ، سرحون غلام پدرش را احضار كرد و با او به مشورت پرداخت ، يزيد بن معاويه بر عبيد اللَّه بن زياد خشمگين بود ، سرحون به او گفت : اگر معاويه در امرى به تو نصيحت ميكرد رأى او را قبول ميكردى ؟ يزيد گفت : من از حرف او عدول نمىكردم .\r\nدر اين هنگام سرحون نامه‌اى بيرون آورد كه معاويه قبل از فوتش حكومت\r\n\r\n","description":"","footnote":"","page_name":" 318 ","page_number":334},
  {"content":"\r\n\r\nبصره و كوفه را به عبيد اللَّه بن زياد داده بود ، يزيد چون اين نامه را مشاهده كرد حكومت اين دو شهر را به او واگذار نمود ، و نامه‌اى هم به ابن زياد نوشت كه فورا به طرف كوفه حركت كن و مسلم بن عقيل را دستگير كن و بقتل برسان و يا از آن محل دور نما .\r\nهنگامى كه نامهء يزيد بوى رسيد فورا جماز را طلبيد و به اتفاق مسلم بن عمرو باهلى و شريك بن اعور اسلمي و اهل بيت و خدمش به طرف كوفه حركت كرد ، در هنگام دخول كوفه عمامه سياهى بر سرش بسته بود و مردم خيال ميكردند حسين بن علي عليهما السّلام وارد كوفه شده است ، وى از هر جمعيتى كه عبور ميكرد مردم ميگفتند : خوش آمديد اى پسر پيغمبر ! .\r\nابن زياد از شنيدن اين كلمات بسيار ناراحت ميشد ، مسلم بن عمرو گفت :\r\nدور شويد اين امير عبيد اللَّه بن زياد است ، عبيد اللَّه با ياران و خدمش رفتند تا وارد دار الاماره شدند ، نعمان بن بشير درب دار الاماره را بست و از ورود آنها جلوگيرى كرد ، هنگامى كه فهميد شخص تازه وارد عبيد اللَّه بن زياد است درب را باز نمود .\r\nروز بعد از ورودش دستور داد تا مردم را براى اجتماع در مسجد دعوت كنند ، و پس از آن خود بمنبر رفت ، و براى مردم سخنرانى كرد و گفت : امير المؤمنين يزيد ابن معاويه مرا حاكم شهر شما كرده است و به من امر كرده است تا از مظلومين دفاع كنم و از محرومين حمايت نمايم ، و به مردمان وفادار به خاندان او احسان كنم ، و مخالفين و دشمنان او را با شمشير و تازيانه بزنم .\r\nاكنون همگان از خودشان بترسند و در جريان كار و زندگى خود راستگو باشند پس از اين كلمات از منبر فرود آمد و دستور داد تا مردم را در شكنجه و عذاب قرار دادند هنگامى كه مسلم از جريان كار عبيد اللَّه بن زياد مطلع شد و فهميد كه وى بكوفه آمده و در مجلس براى مردم خطبه خوانده از منزل مختار بيرون شد و به منزل هانى آمد و در آنجا ساكن شد .\r\nدر اين هنگام شيعيان در نهانى با وى ملاقات ميكردند ، شريك بن اعور نيز\r\n\r\n","description":"","footnote":"","page_name":" 319 ","page_number":335},
  {"content":"\r\n\r\nدر منزل هانى وارد شده بود و در آنجا مريض بود ، به شريك گفتند : عبيد اللَّه بن زياد ميل دارد از شما عيادت كند ، شريك به مسلم بن عقيل گفت : اين لعين ميل دارد از من احوال پرسى كند ، هنگامى كه به اطاق وارد شد و در جاى خود نشست فورا وارد شويد و او را بقتل برسانيد ، اگر عبيد اللَّه را بكشى كار تمام است و بار ديگر به كوفه مسلط خواهى شد ، و اگر زنده ماندم بصره را هم در تصرف تو خواهم آورد .\r\nپس از مدتى ابن زياد وارد شد و ليكن مسلم به طرف ابن زياد بيرون نشد ، پس از اينكه ابن زياد از منزل هانى بيرون شد ، شريك بن عبد اللَّه گفت : چرا به وعده وفا نكردى ؟ مسلم گفت : پيغمبر فرموده : مسلمان بطور ناگهان و بدون اطلاع كسى را نميكشد ، شريك گفت به خداوند سوگند اگر او را كشته بودى يك كافر فاسقى را از ميان برداشته بودى و بعد از مختصرى شريك از دنيا رفت .\r\nعبيد اللَّه بن زياد « معقل » غلام خود را طلبيد و به او سيصد درهم داد و گفت اكنون ياران مسلم را پيدا كن و بگو من ميل دارم اين دراهم را به مسلم بدهم تا او با دشمنانش جنگ كند ، هر گاه اطمينان پيدا كردند و بگفتارت اعتماد نمودند ، به اتفاق آنها حركت كنيد و از مكان مسلم بن عقيل برايم خبرى بياوريد .\r\nمعقل اين دراهم را برداشت و به طرف مسجد آمد و در نزد مسلم بن عوسجه نشست ، و گفت : اى بندهء خدا من از اهل شام هستم و خداوند به دوستي اهل بيت بر من منت نهاده است مسلم گفت : خداوند را شكر ميكنم كه مرا با شما آشنا كرد و ليكن دوست داشتم قبل از اينكه اين طاغيه از بين برود كسى مرا از دوستان اهل بيت نداند معقل گفت : شما از من جز خير چيزى نخواهى ديد ، اينك از من بيعت بگيريد مسلم از وى بيعت گرفت و به او گفت : بايد مطلب را مكتوم نگهدارى و به كسى ابراز نكنى ، پس از اين گفت : چند روزى به منزل ما رفت و آمد كن تا براى شما اذن ورود بگيرم ، بعد از چندى معقل خدمت مسلم بن عقيل رسيد و با او بيعت كرد ، و دراهم را به خازن بيت المال داد ، و اين مرد لعين همواره از اول تا آخر وقت در مجلس حاضر ميشد ، و كليه جريان را گزارش ميداد .\r\n\r\n","description":"","footnote":"","page_name":" 320 ","page_number":336},
  {"content":"\r\n\r\nهانى بن عروه فهميد كه عبيد اللَّه بر وى خشمگين است و نظر سوئى به او دارد لذا از شركت در مجلس او خوددارى ميكرد و تمارض مينمود ، ابن زياد گفت : من هانى را نمىبينم ، گفتند : وى مريض است ، گفت : اگر ميدانستم وى مريض است از وى عيادت ميكردم .\r\nدر اين هنگام محمد بن اشعث و عمرو بن حجاج زبيدى و اسماء بن خارجه را احضار كرد و گفت : من نميدانم چرا هانى در نزد ما حاضر نميشود ؟ گفتند : ما نمى دانيم ولى ميگويند وى مريض است ، گفت او مريض نيست به من اطلاع داده‌اند وى درب منزل خود مىنشيند ، اينك نزد او برويد و وى را در نزد ما حاضر كنيد .\r\nفرستادگان ابن زياد به طرف منزل هانى رفتند و او را درب منزلش ديدند و گفتند : چرا در مجلس عبيد اللَّه شركت نميكنيد ، گفت : من مريض هستم ، گفتند :\r\nبه او اطلاع داده‌اند شما در منزل خود مىنشينيد اكنون وى شما را احضار كرده است هانى فورا لباس پوشيد و بر مركب سوار شد و در نزد ابن زياد حاضر گرديد ، هنگامى كه چشم ابن زياد بر وى افتاد گفت :\r\n اريد حياته و يريد قتلى * عذيرك من خليلك من مراد \r\nهانى گفت : مطلب از چه قرار است ، گفت : در منزل خود بر عليه يزيد و مسلمين تحريك ميكنى ، مسلم بن عقيل را در منزلت راه داده‌اى و مردم را پيرامون وى جمع كرده‌اى و اسلحه براى وى فراهم ميكنى هانى گفت : من اين كارها را نكرده‌ام ، گفت آرى تو اين كارها را انجام ميدهى ، پس از اين دستور داد معقل در مجلس حاضر شد و جريان را در حضور هانى گفت .\r\nدر اين هنگام هانى فهميد كه وى جاسوس ابن زياد بوده است و كليه مطالب و اخبار را در اختيار ابن زياد گذاشته است ، هانى گفت : وى خودش به منزل من آمد و من او را دعوت نكرده‌ام ، هنگام ورود او من شرم كردم وى را به منزلم راه ندهم و اينك عهد و پيمان مىبندم كه نسبت به تو بدى نكنم ، اكنون اگر ميل دارى او را به تو تحويل دهم و يا از منزلم بيرون كنم هر جا ميل دارد برود .\r\n\r\n","description":"","footnote":"","page_name":" 321 ","page_number":337},
  {"content":"\r\n\r\nعبيد اللَّه گفت : اكنون برويد او را بياوريد ، هانى گفت : من او را نزد تو نخواهم آورد ، گفت : اكنون يا مسلم بن عقيل را حاضر كن و يا گردنت را خواهم زد ، هانى گفت : اگر مرا بكشى شمشيرهاى كشيده ، پيرامونت را خواهند گرفت ، او خيال ميكرد عشيره‌اش از وى حمايت خواهند كرد .\r\nابن زياد گفت : آيا با شمشيرهاى كشيده مرا ميترسانى ، نزديك من بيا ، در اين هنگام ابن زياد با چوبى كه در دست داشت بر صورت او زد و بينى او را شكست و خون روى لباسهاى وى روان شد ، هانى دست خود را به طرف شمشير يكى از شرطه‌ها دراز كرد تا ابن زياد را مضروب سازد ، ناگهان بر وى ريختند و در يكى از اطاقهاى دار الاماره زندانى كردند ، ابن زياد گفت اكنون كشتن تو بر من لازم شد .\r\nجريان كار هانى به مسلم بن عقيل رسيد و دستور داد تا مردم را براى قيام دعوت كنند ، قبائل زيادى چون كنده ، مذحج ، اسد ، تيم همدان آماده حركت شدند ، و مسلم بهر كدام از قبائل يك پرچم داد و مردم به طرف مسجد هجوم آوردند و در يك لحظه مسجد و بازار پر از جمعيت شد ، و تا شب پيرامون دار الاماره را احاطه كردند .\r\nعبيد اللَّه بن زياد با گروهى از مأمورين و بيست نفر از اشراف در دار الاماره نشسته بودند وى به رؤساء قبائل گفت : اينك برويد و مردم را از اطراف مسلم بن عقيل دور كنيد ، و آن‌ها را بترسانيد كه فردا از طرف شام لشكريان زيادى خواهند آمد و همه شما را خواهند كشت و اموال شما را غارت خواهند كرد .\r\nرؤساء قبائل هنگامى كه سر خود را از پنجره بيرون ميكردند تا مردم را از اطراف دار الاماره دور كنند مردم به طرف آنها سنگ پرتاب ميكردند هنگامى كه مردم تهديدات آنها را شنيدند از اطراف مسلم پراكنده شدند مادران مىآمدند فرزندان خود را مى بردند و زنان شوهران خود را از معركه بيرون ميكردند .\r\nهنگام نماز مغرب بيش از سى نفر با مسلم نماندند وقتى كه اين اوضاع و احوال را ديد متوجه باب كنده شد هنگامى كه بدر مسجد رسيد فقط ده نفر با وى بودند و چون از در مسجد بيرون گرديد كسى را با خود نديد تا وى را راهنمائى كند\r\n\r\n","description":"","footnote":"","page_name":" 322 ","page_number":338},
  {"content":"\r\n\r\nمسلم مدتى در كوچه‌هاى كوفه حركت ميكرد و نميدانست كجا برود .\r\nدر اين وقت درب منزل زنى رسيد كه او را طوعه ميگفتند و او درب منزل خود نشسته بود و انتظار فرزندش را ميكشيد مسلم بر وى سلام كرد و گفت اى كنيز خداوند مقدارى آب به من بدهيد وى آب آورد و مسلم از آن آب نوشيد و سپس گفت من در اين شهر منزلى ندارم اكنون به من جاى استراحتى بدهيد تا بعدا از شما تلافى كنم .\r\nطوعه گفت : بعد از اين چه به من خواهى داد گفت من مسلم بن عقيل هستم و اين مردم مرا فريب دادند و از منزلم بيرون كردند گفت تو مسلم هستى ؟ گفت آرى من همانم گفت اينك داخل خانه شويد و او را در اطاقى غير از اطاق خودشان جا داد و براى او فرش و غذا آورد مسلم در اين شب غذا ميل نكرد پس از اين جريان پسرش از راه رسيد و ديد مادرش به اطاق زياد رفت آمد مىكند ، از مادرش علت اين موضوع را جويا شد .\r\nطوعه گفت : اى پسر از اين سئوالت صرف نظر كن گفت بايد مرا از اين جريان مطلع كنى مادر گفت : بايد سوگند ياد كنى كه اين قضيه را جايى اظهار نكنى او نيز سوگند ياد كرد ، وى جريان كار مسلم را بپسرش اطلاع داد ، اين زن كنيز اشعث بن قيس بود و از وى فرزندى نيز آورده بود .\r\nپسر طوعه شب را خوابيد و صبح رفت جريان را با عبد الرحمن بن محمد بن اشعث در ميان گذاشت و او را از جاى مسلم خبردار كرد او هم رفت بپدرش كه در دار الاماره بوده مطلب را گفت بلافاصله ابن زياد از قضيه مطلع شد و دستور داد فورا مسلم را حاضر كنند .\r\nمحمد بن اشعث باتفاق عبيد اللَّه بن عباس سلمى و هفتاد نفر ديگر حركت كردند و به منزل طوعه آمدند هنگامى كه مسلم صداى پاى اسبان را شنيد و فرياد مردم را استماع كرد فهميد كه دشمن نزديك شده شمشير خود را برداشت و به آنان حمله آورد ، آنان نيز خانه را محاصره كردند مسلم با ضرب شمشير آنها را از خانه بيرون كرد .\r\nدر اين هنگام بكر بن حمران احمرى شمشيرى بر دهان مسلم زد و لب بالاى او را قطع كرد مسلم با شمشير خود ضربت محكمى بر وى زد و با شمشير كشيده به طرف دشمن بيرون\r\n\r\n","description":"","footnote":"","page_name":" 323 ","page_number":339},
  {"content":"\r\n\r\nشد محمد بن اشعث گفت : تو را امان ميدهيم خودت را بكشتن نده و ليكن مسلم با آنها جنگ ميكرد و ميگفت :\r\n اقسمت لا اقتل الّا حرّا * انّى رايت الموت شيئا نكرا\r\nكلّ امرء يوما ملاق شرا * اخاف ان اكذب او اغرّا \r\nمحمد بن اشعث گفت ما بشما دروغ نمىگوئيم و شما را گول نميزنيم ناراحت نشويد اينها بنى اعمام تو هستند و تو را نخواهند كشت مسلم گفت اگر مرا امان نميداديد من خود را بشما تسليم نمىكردم پس از اين استرى آوردند و مسلم را بر آن سوار كردند و شمشيرش را از دستش گرفتند و در حالى كه پيرامونش را گرفته بودند به طرف دار الاماره بردند .\r\nمسلم بن عقيل عليه السّلام در اين هنگام از زندگى خود مأيوس شد و چشمانش پر از اشك گرديد و گفت : اين اول مكريست كه نسبت به من انجام داديد ، سپس روى خود را به طرف محمد بن اشعث كرد و گفت : من ميدانم كه به زودى به امانت اعتنا نخواهند كرد و مرا خواهند كشت اكنون مىخواهم سفارشى به تو بنمايم و اگر اهل خير هستى سفارش مرا انجام بده ميل دارم شخصى را از طرف من بفرستى تا حسين بن على را كه اينك به طرف كوفه حركت كرده است خبر دهند تا از مسافرت خود به طرف عراق منصرف شود ، و بگويد فرزند عقيل اكنون در دست دشمن اسير است و تا شب برسد كشته خواهد شد ، وى مىگويد اى پسر عم جانم فدايت باد خود و خاندانت را در دست دشمنان قرار مده زيرا مردم كوفه وفا ندارند .\r\nاى پسر عم پدرت از دست مردم كوفه همواره ناراحت بود و از خداوند طلب مرگ مىكرد ، و اينان همان افرادى هستند كه پدر و برادرت را تنها گذاشتند مردم كوفه دروغ‌گو هستند و آدم كذاب داراى رأى و عقيدهء درستى نيست .\r\nابن اشعث گفت : من سفارشهاى شما را انجام خواهم داد و به ابن زياد خواهم گفت من وى را امان داده‌ام در اين هنگام مسلم را نزد دار الاماره حاضر كردند ، محمد بن اشعث قبلا داخل شد و گفت : من مسلم را امان داده‌ام ابن زياد برآشفت و گفت شما حق\r\n\r\n","description":"","footnote":"","page_name":" 324 ","page_number":340},
  {"content":"\r\n\r\nنداشتى وى را امان دهى من شما را فرستادم مسلم را نزد من حاضر كنى .\r\nمحمد بن اشعث سكوت كرد و از طرف ابن زياد امر كردند مسلم را داخل كنند هنگام ورود مسلم بر وى سلام نكرد يكى از لشكريان گفت چرا بر امير سلام نكردى مسلم گفت : اگر وى قصد دارد مرا بكشد هرگز بر وى سلام نخواهم كرد ، و اگر از كشتن من صرف نظر كند آن وقت بر وى سلام خواهم كرد .\r\nابن زياد گفت بجان خودم سوگند تو را بطرزى خواهم كشت كه در اسلام احدى را چنان نكشته باشند ، مسلم گفت : تو سزاوارتر هستى در اسلام چيز تازه‌اى بدعت سازى و مردم را با بدترين وضعى بكشى و آنها را مثله كنى و روش بدى اتخاذ نمائى ابن زياد در اين هنگام وى را فحش داد و به حضرت سيد الشهداء و امير المؤمنين عليهما السّلام و به عقيل ناسزا گفت : و مسلم هم سكوت كرد و با وى سخن نگفت ، پس از اين ابن زياد دستور داد او را بالاى دار الاماره ببرند و گردنش را بزنند و بدنش را پائين بيندازند مسلم گفت : اگر با من خويشاوندى داشتى مرا نميكشتى ، ابن زياد گفت : كسى كه از مسلم ضربت خورده است بيايد و گردن او را بزند ، بكر بن حمران احمرى را صدا زدند در نزد ابن زياد حاضر شد ، گفت : مسلم را بالاى بام ببر و گردنش را بزن ، در اين وقت مسلم تكبير ميگفت و استغفار ميكرد ، و بر حضرت رسول صلوات ميفرستاد ، و ميگفت : خداوندا بين ما و جماعتى كه ما را فريب دادند حكم كن .\r\nمسلم عليه السّلام را بالاى دار الاماره بردند و گردنش را زدند ، و سپس سر و بدنش را پائين انداختند ، ابن زياد امر كرد هانى بن عروه را به بازار بردند و در آنجا او را گردن زدند ، و در هنگام قتل ميگفت : برگشت همه بسوى خداست ، خداوندا با رحمت و خوشنودى خود بر ما ترحم كن ، و در بارهء شهادت مسلم و هانى عبد اللَّه بن زبير اسدى گفته :\r\n و ان كنت لا تدرين ما الموت فانظرى * الى هانى في السوق و ابن عقيل\r\nالي بطل قد هشّم السيف وجهه * و آخر يهوى من جدار قتيل \r\nپس از اين ابن زياد سر مسلم و هانى را براى يزيد بشام فرستاد ، و خروج مسلم در شهر كوفه روز سه شنبه هشتم ذى حجه واقع شد و بعضى هم گفته‌اند ، در روز عرفه\r\n\r\n","description":"","footnote":"","page_name":" 325 ","page_number":341},
  {"content":"\r\n\r\nاتفاق افتاده است حضرت سيد الشهداء عليه السّلام روز خروج مسلم در كوفه از مكه به طرف عراق حركت كردند ، در هنگام اقامت آن جناب گروهى از مردمان حجاز و بصره پيرامون آن حضرت اجتماع كرده بودند ، و چون اراده كردند از مكه بيرون روند طواف خانه خدا و سعى بين صفا و مروه را انجام دادند و به اين ترتيب حج خود را تبديل به عمره كردند ، زيرا بيم داشتند بنى اميه آن جناب را دستگير كنند و بشام بفرستند .\r\nفرزدق گويد : من به اتفاق مادرم براى حج بيت اللَّه عازم مكه بودم ، در هنگام دخول حرم حسين بن على را ديدم كه از حرم خارج ميشد و با خود ساز و برگ جنگ همراه داشت ، گفتم : اين لشكريان كجا ميروند گفتند : حسين بن علي است ، من خدمت آن جناب رسيدم و بر وى سلام كردم و عرض نمودم : خداوند آرزوها و خواسته‌هاى تو را انجام دهد ، پدر و مادرم قربانت گردد اى فرزند رسول خدا ، اينك در اين وقت به كجا قصد دارى به روى ؟\r\nسيد الشهداء سلام اللَّه عليه فرمود : اگر در خروج از مكه عجله نكنم مرا خواهند گرفت ، پس از اين از من پرسيد شما كه هستى ؟ گفتم : مردى از عرب هستم ، و او بيش از اين از من بازرسي نكرد ، بعد از اين فرمود : مردم را چگونه يافتى ؟ عرض كردم از مرد بىطرفى سؤال ميكنى و اكنون حقيقت را با شما در ميان ميگذارم ، دلهاى مردم متوجه شما است و ليكن شمشيرهاى آنان هم برويت كشيده شده است ! فرزدق گويد : من در اين هنگام مسائلى راجع به حج و مناسك از وى پرسيدم وى پاسخ مرا داد و پس از اين مركب خود را به حركت آورد و فرمود : سلام بر تو باد در اين هنگام از هم جدا شديم .\r\nپس از فرزدق عبد اللَّه بن جعفر به اتفاق يحيى بن سعيد برادر عمرو بن سعيد والى مكه خدمت سيد الشهداء عليه السّلام رسيدند و نامه از طرف عمرو بن سعيد حاكم مكه به آن جناب دادند ، حاكم در نامهء خود حضرت سيد الشهداء را تأمين داده بود ، عبد اللَّه و يحيى بن سعيد هر چه كوشيدند سيد الشهداء عليه السّلام را برگردانند حضرت امام حسين به\r\n\r\n","description":"","footnote":"","page_name":" 326 ","page_number":342},
  {"content":"\r\n\r\nسخنان آنها توجهى نكرد و فرمود : من جدم را در خواب ديده‌ام و امر كرده است كه من به اين مسافرت مبادرت كنم .\r\nپرسيدند خواب از چه قرار است ؟ فرمود : من اين خواب را به احدى نگفته‌ام و تا خداوند را ملاقات نكنم به كسى ابراز نخواهم كرد ، هنگامى كه عبد اللَّه از مراجعت سيد الشهداء مأيوس شد به فرزندان خود عون و محمّد امر كرد تا در ركاب حسين بن علي حركت كنند و در خدمت آن جناب جهاد نمايند ، پس از اين عبد اللَّه و يحيى به طرف مكه حركت كردند و سيد الشهداء عليه السّلام هم بسوى عراق روان شدند .\r\nدر اين هنگام به عبيد اللَّه بن زياد اطلاع دادند حسين بن علي به طرف عراق حركت كرده است ، وى حصين بن نمير رئيس شرطه خود را فرستادند تا جلو حضرت سيد الشهداء را بگيرد ، اين مرد با لشكريان خود از كوفه بيرون شد و در قادسيه فرود آمد .\r\nحضرت امام حسين در سير خود به طرف كوفه به « بطن الرمله » رسيدند و در آنجا فرود آمدند ، برادر رضاعى خود عبد اللَّه بن يقطر و يا بقولى قيس بن مسهر صيداوى را به طرف كوفه فرستادند و هنوز از شهادت مسلم بن عقيل خبرى در بين نبود ، سيد الشهداء توسط قاصد نامه‌اى براى مردمان كوفه نوشتند و در آن از سير خود بسوى كوفه اطلاع دادند حصين نمير كه سر راه كوفه را گرفته بود ، قاصد سيد الشهداء عليه السّلام را دستگير كرد و نزد عبيد اللَّه بن زياد فرستاد ، عبيد اللَّه گفت : اكنون بالاى منبر برويد و حسين ابن علي را سب كنيد ، وى بالاى منبر رفت و حمد و ثناى خداوند را بجاى آورد ، و پس از اين گفت : اى مردم اكنون حسين بن علي عليهما السّلام فرزند فاطمه دختر پيغمبر كه امروز بهترين مردم در روى زمين است به طرف شما مىآيد و من قاصد او هستم شما هر چه زودتر وى را اجابت كنيد ، پس از اين عبيد اللَّه بن زياد را لعن كرد و به او نفرين نمود در اين هنگام عبيد اللَّه بن زياد امر كرد او را از بالاى دار الاماره به زمين انداختند در اثر انداختن او از پشت بام استخوان وى شكست ، ناگهان مردى نزديك شد و سر او را از تن جدا كرد ، و گفت : من خواستم او را از درد و عذاب راحت كنم ، هنگامى كه خبر كشته شدن عبد اللَّه بن يقطر به سيد الشهداء رسيد اشك در چشمانش نمايان شد\r\n\r\n","description":"","footnote":"","page_name":" 327 ","page_number":343},
  {"content":"\r\n\r\nسيد الشهداء سلام اللَّه عليه چون به « ثعلبيه » رسيدند از شهادت مسلم بن عقيل مطلع شدند ، و فرمودند :  إِنَّا لِلَّهِ وَ إِنَّا إِلَيْهِ راجِعُونَ  و اين كلمه را چند بار تكرار كردند خدمت حضرت عرض كردند : اى پسر پيغمبر از اين جا مراجعت كنيد ، زيرا معلوم است شما در كوفه ياورى نداريد ما ميترسيم مردم بر ضد شما باشند ، در اين هنگام به فرزندان عقيل نظر افكند و گفت : شما چه نظر داريد ؟ جواب دادند نه به خدا ما برنميگرديم با آنان جنگ ميكنيم يا خون مسلم را ميگيريم و يا مانند او كشته ميشويم .\r\nحضرت سيد الشهداء عليه السّلام فرمود : بعد از كشتن مسلم و هانى ديگر زندگى كردن معنى ندارد ، پس از اين نامه‌اى بيرون كرد و براى مردم خواند و خبر كشته شدن مسلم و هانى بن عروه و عبد اللَّه بن يقطر را به آنان اطلاع داد و فرمود : شيعيان ما را تنها گذاشتند اينك هر كدام از شما ميل داريد برگرديد آزاد هستيد .\r\nدر اين هنگام گروهى از آنان به طرف راست و چپ حركت كردند ، و جز ياران آن جناب كه از ابتداء با وى حركت كرده بودند و جماعت قليلى كه بوى ملحق گرديدند كسى در اطراف سيد الشهداء نماند حضرت امام حسين عليه السّلام از اين جهت اين موضوع را ابراز داشتند كه عده‌اى از اعراب براى نفع دنيوى در خدمت او حركت ميكردند و بعضى از آنان هم خيال ميكردند سيد الشهداء بشهرى ميرود كه مردمان آن در انتظار او هستند و لذا حضرت واقع را براى اين گونه مردم روشن كرد تا آنان از جريان قضيه مطلع باشند .\r\nپس از اين بسير خود ادامه داد تا در « بطن عقبه » فرود آمد و در اين منزل شيخى از بنى عكرمه بنام عمرو بن لوذان با آن جناب برخورد كرد اين پيرمرد گفت :\r\nاى پسر رسول خدا تو را به خدا قسم مىدهم از اين راه مراجعت كن به خداوند سوگند شما رو به شمشير و نيزه ميرويد اين جماعتى كه شما را دعوت كرده‌اند اگر خودشان با دشمنان تو جنگ كنند و شمشير مهيا كنند آن وقت نزد آنها به روى مانعى ندارد .\r\nحضرت سيد الشهداء عليه السّلام فرمود : اى بندهء خدا مطلب بر من مخفى نيست ، و ليكن خداوند براى من اين طور تقدير فرموده است - پس از اين فرمود : به خداوند اينها از من دست برنميدارند تا آنگاه كه خون مرا بريزند ، و هر گاه اين عمل را انجام\r\n\r\n","description":"","footnote":"","page_name":" 328 ","page_number":344},
  {"content":"\r\n\r\nدهند خداوند كسانى را بر آنها مسلط خواهد كرد كه آنها را ذليل و خوار خواهند نمود .\r\nپس از اين كلمات بسير خود ادامه دادند ، در وسط روز هنگامى كه راه ميرفتند ناگهان يكى از ياران آن حضرت تكبير گفتند ، سيد الشهداء عليه السّلام فرمود : چرا تكبير گفتى ؟ گفت : من شاخه‌هاى نخل‌ها را مشاهده ميكنم ، گروهى از ياران حضرت اظهار داشتند ما در اين سرزمين تا حالا نخلى مشاهده نكرده‌ايم فرمود : پس چه مىبينيد ؟\r\nعرض كردند : به خداوند سوگند گوشهاى اسبها است كه مشاهده مىشود .\r\nامام حسين عليه السّلام فرمود : من هم به خداوند قسم اين چنين مىبينم ، مختصرى از اين جريان گذشت كه گردن‌هاى اسبها نمايان شد و حرّ بن يزيد رياحى با لشكريان خود از راه رسيد و در مقابل سيد الشهداء توقف كرد ، حر بن يزيد از قادسيه حركت كرده بود و حصين بن نمير نيز با هزار سوار در آنجا مستقر شده بود .\r\nدر اين هنگام كه وقت ظهر بود امام حسين عليه السّلام اقامه نماز كردند و حر نيز با لشكر پشت سر آن حضرت نماز خواندند ، سيد الشهداء پس از اينكه نماز را سلام دادند روى خود را به طرف مردم كردند و بعد از حمد خداوند و درود بر حضرت رسول صلّى اللَّه عليه و آله فرمودند :\r\nاى مردم اگر شما از خداوند بترسيد و حق و حق‌دار را بشناسيد ، خداوند از شما راضى خواهد شد ، و ما اهل بيت سزاوارتر هستيم به امر خلافت و امامت ، و اگر شما در باره ما كراهت داريد و حق ما را نميشناسيد ، و عقيدهء شما بر خلاف نامهء شما است اينك مرا واگذاريد تا از اين راه مراجعت كنم .\r\nمردم جواب دادند : به خداوند قسم ما از اين نامه‌ها اطلاعى نداريم ، سيد الشهداء عليه السّلام در اين هنگام به عقبة بن سمعان فرمود : اين دو خرجين را كه نامه‌هاى مردمان كوفه در آن قرار دارد بيرون بياور و آن‌ها را بر زمين پراكنده كن تا اين جماعت از قضيه مطلع شوند ، حر گفت ، ما از اين جماعت نيستيم كه براى شما نامه نوشته‌اند و ما مأمور هستيم هر جا تو را پيدا كرديم بكوفه ببريم .\r\nسيد الشهداء عليه السّلام فرمود : مرگ از اين بهتر است ، پس از اين به ياران خود فرمود : برخيزيد و سوار شويد هنگامى كه خواستند مراجعت كنند لشكريان حر سر\r\n\r\n","description":"","footnote":"","page_name":" 329 ","page_number":345},
  {"content":"\r\n\r\nراه آنها را گرفتند و آنان را از مراجعت باز داشتند ، امام حسين عليه السّلام به حر فرمودند مادرت بعزايت بنشيند ، حر گفت : اگر كسى غير از تو اين سخن را بر زبان جارى كرده بود من هم نام مادر او را بر زبان جارى ميكردم ، و ليكن من قادر نيستم نام مادرت را بزشتى ببرم .\r\nامام حسين عليه السّلام فرمود : اينك ميل دارى با ما چه معامله‌اى انجام دهى حر گفت : شما را بايد نزد عبيد اللَّه بن زياد ببرم ، فرمود : به خداوند قسم من همراه شما نخواهم آمد ، حر گفت : من هم از شما دست برنميدارم ، در اين هنگام گفتگو زياد شد ، و سرانجام حر عرض كرد : من مأمور نيستم با شما جنگ كنم ، ليكن به من دستور داده‌اند كه از شما مفارقت نكنم تا آنگاه كه شما را بكوفه برسانم .\r\nاكنون بهتر است به طرف چپ حركت كنيد تا من به عبيد اللَّه بن زياد بنويسم و او را از جريان اطلاع دهم ، اميد است خداوند راه حل بهترى نشان دهد و من با شما دچار زد و خورد نشوم ، سيد الشهداء عليه السّلام به راه خود به طرف « قادسيه » ادامه داد و حر هم در خدمت آن جناب حركت ميكرد ، و با حضرت ميگفت : من ميدانم اگر جنگ كنى كشته ميشوى .\r\nسيد الشهداء سلام اللَّه عليه و آله فرمود : مرا از كشته شدن ميترساني ، من اينك در جواب تو گفتار برادر « اوس » را كه براى پسر عمش ميگفت ميگويم ، اوس اراده كرد از پيغمبر حمايت كند ، پسر عمويش او را از عاقبت كار ترسانيد و گفت : تو در جنگ كشته خواهى شد ، اوس در پاسخ او اظهار داشت :\r\n سأمضى ما بالموت عار على الفتى * اذا ما نوى حقا و جاهد مسلما\r\nو آسى الرجال الصالحين بنفسه * و فارق مثبورا و ودّع مجرما \r\nهنگامى كه حر اين كلمات را از سيد الشهداء شنيد از آن جناب دور شد ، عقبة ابن سمعان گويد : ما اندكى با وى راه رفتيم ، حضرت امام حسين همانطور كه بالاى اسبش نشسته بودند اندكى بخواب رفتند ، هنگامى كه از خواب بيدار شدند استرجاع كردند و حمد خداوند را بجاى آوردند ، و اين موضوع را چند بار تكرار كردند\r\n\r\n","description":"","footnote":"","page_name":" 330 ","page_number":346},
  {"content":"\r\n\r\nدر اين هنگام علي بن الحسين اكبر عليهما السّلام در حالى كه بر اسب سوار بود پيش آمد و عرض كرد : اى پدر چرا كلمهء استرجاع بر زبان راندى ؟ فرمود : اى پسر من اندكى خوابم برد و در اثناء خواب مشاهده كردم سوارى ظاهر شد و گفت : اين مردم به راه خود ادامه ميدهند و مرگ هم در دنبال آنان روان است ، و من دانستم كه مقصود ما هستيم علي اكبر عرض كرد : اى پدر خداوند بشما بد ندهد آيا ما بر حق نيستيم ؟ فرمود آرى به خداوند سوگند كه حق با ما است ، عرض كرد : پس در اين هنگام از مردن باكى نداريم ، سيد الشهداء فرمود : خداوند بشما جزا دهد هنگامى كه صبح كردند و نماز را اداء نمودند با شتاب سوار شدند و به طرف چپ حركت كردند و تصميم داشتند ياران خود را متفرق كنند ، حر بن يزيد جلو آنها را ميگرفت و به طرف كوفه حركت ميداد اصحاب سيد الشهداء عليه السّلام هم از رفتن به طرف كوفه امتناع ميكردند و در همين گير و دار بودند تا آنگاه كه به سرزمين « نينوى » رسيدند در اين هنگام از دور سوارى رسيد و به حر بن يزيد سلام كرد و به سيد الشهداء عليه السّلام توجهى ننمود اين سواره نامه‌اى از طرف عبيد اللَّه بن زياد براى حر آورده بود ، عبيد اللَّه در نامهء خود امر كرده بود كه بايد بر حسين اوضاع را تنگ بگيرى و او را در زمينى بىآب و علف پياده نمائى و اين فرستاده مأمور است نزد شما باشد و اوضاع كارت را گزارش دهد .\r\nحر بن يزيد سيد الشهداء را تكليف كرد كه در همين زمين بىآب و علف پياده گردد ، حضرت فرمود : واى بر تو مرا واگذاريد كه در اين قريه نينواى ساكن شوم گفت : من قادر نيستم مطلب شما را برآورم اين مرد از طرف عبيد اللَّه جاسوس است و من از وى بيم دارم ، زهير بن قين عرض كرد : به خداوند سوگند پس از اين بر ما سخت خواهند گرفت اينك اجازه دهيد با اين قوم قليل جنگ كنيم ، قبل از اينكه لشكريان ديگرى بيايند سيد الشهداء عليه السّلام فرمود : من دوست ندارم مبادرت به جنگ كنم ، پس از اين از اسب فرود آمدند و اين جريان در روز پنجشنبه دوم محرم الحرام اتفاق افتاد روز سوم عمر بن سعد با چهار هزار سوار در كربلا حاضر شد و در نينوى فرود آمد عروة بن\r\n\r\n","description":"","footnote":"","page_name":" 331 ","page_number":347},
  {"content":"\r\n\r\nقيس احمسى را خدمت سيد الشهداء فرستادند و گفتند : از حسين بن علي سؤال كنيد براى چه آمده‌اى ؟ .\r\nعروه از جمله اشخاصى بود كه براى آن حضرت نامه نوشته بود و لذا خجالت كشيد اين مأموريت را انجام دهد و پس از اين به كليه رؤساء لشكر اين پيشنهاد را كرد و ليكن همگان از اين قضيه منصرف شدند در اين هنگام قرة بن قيس حنظلى را نزد آن جناب روان كرد اين مرد خدمت امام عليه السّلام آمد و عرض كرد : ابن سعد چنين ميگويد حضرت امام حسين عليه السّلام فرمودند : مردمان شهر شما نوشتند كه من بكوفه حركت كنم ، و اكنون اگر از اين قضيه ناراحت هستيد من مراجعت ميكنم هنگامى كه عمر بن سعد اين موضوع را شنيد خوشحال شد و گفت : اميد است قضيه به مسالمت برگزار شود عمر بن سعد جريان را براى ابن زياد نوشت و علت حركت سيد الشهداء را براى او بيان كرد .\r\nعبيد اللَّه بن زياد پس از اينكه نامه را خواند گفت : كه چنگال‌هاى ما به حسين بن على بند شده است ميخواهد از دست ما رهائى يابد ، ما هرگز به او مجال نميدهيم ، فورا نامه‌اى براى عمر بن سعد نوشت و گفت : به رسيدن نامه از حسين براى يزيد بيعت بگير ، و اگر چنانچه اين پيشنهاد را پذيرفت بعد تصميم خود را خواهيم گرفت .\r\nهنگامى كه جواب عمر بن سعد رسيد گفت : من خيال ميكردم ابن زياد پيشنهاد مرا قبول نكند ، بلافاصله نامه‌اى ديگر از ابن زياد رسيد كه بين حسين و آب فرات را بگير و اجازه نده وى آب بخورد همانطور كه عثمان را آب ندادند ، ابن سعد بلافاصله عمر بن حجاج را با پانصد نفر سوار فرستادند و در كنار آب فرود آمدند و نگذاشتند سيد الشهداء و ياران او آب بخورند ، و اين سه روز قبل از شهادت آن حضرت بود .\r\nعبد اللَّه بن حصين ازدى فرياد ميزد : اى حسين اين آب صاف را مىبينى به خداوند سوگند از اين آب نخواهى خورد تا آنگاه كه تشنه جان دهى ، امام حسين عليه السّلام فرمود : خداوندا هر چه زودتر وى را با لب تشنه بميران ، حميد بن مسلم گويد :\r\n\r\n","description":"","footnote":"","page_name":" 332 ","page_number":348},
  {"content":"\r\n\r\nبه خداوند قسم او را ديدم آب مىخورد تا آنگاه كه شكمش پر ميشد بلافاصله در اثر عارضه آب‌ها را قى ميكرد و فرياد ميزد از تشنگى مردم و او همواره فرياد تشنگى ميزد تا آنگاه كه جان سپرد .\r\nهنگامى كه امام حسين مشاهده كرد لشكريان زيادى بكربلا مىآيند براى ابن سعد پيام فرستادند كه ميل دارم با شما خلوت كنم ، پس از اين مدتى در نهانى با هم سخن گفتند ، بعد از مذاكرات عمر بن سعد براى عبيد اللَّه بن زياد نوشتند خداوند اين آتش را خاموش گردانيد ، اينك حسين بن علي تصميم گرفته است به جاى اولش برگردد و يا در يكى از مرزها مسكن گزيند و مانند يكنفر مسلمان زندگى كند ، و يا خودش به طرف يزيد برود و اختلافات خود را با وى حل كند ، اين پيشنهاد هم براى تو و هم براى ملت صلاح است .\r\nعبيد اللَّه بن زياد پس از اينكه نامهء عمر بن سعد را قرائت كرد گفت : نامه نصيحت آميزى است ، شمر بن ذى الجوشن كه در مجلس حاضر بود به پا خواست و گفت : تصميم گرفته‌اى پيشنهاد عمر بن سعد را قبول كنى ، اينك حسين با پاى خود در سرزمين تو قدم گذاشته ، و در پهلويت جاى گرفته است ، به خداوند سوگند اگر وى از اين محل برود قوت پيدا خواهد كرد و تو هم ضعيف خواهى شد ، اينك بايد حسين در فرمان تو داخل شود ، پس از آن هر تصميمى دارى انجام بده .\r\nابن زياد گفت : حرف شما حسابى است اينك اين حكم را بگير و بكربلا برو ، اگر عمر بن سعد با حسين بن علي جنگ كرد شما چيزى به زبان نياوريد ، اگر استنكاف ورزيد خود فرماندهي لشكر را به عهده بگير ، و گردن او را بزن براى من بفرست ، و نامه‌اى هم براى ابن سعد نوشت كه من براى اصلاح خود و حسين شما را نفرستاده‌ام اكنون به رسيدن نامه اگر حسين به پيشنهاد ما توجه نكرد بر وى حمله كن و آنها را بقتل برسان و پس از كشتن آنان را مثله نما .\r\nپس از اينكه حسين و ياران او را كشتى بر ابدان آنها اسب تازى كن ، من ميدانم پس از كشته شدن اسب راندن بر ابدان آنان فائده ندارد و ليكن چون از زبانم گذشته\r\n\r\n","description":"","footnote":"","page_name":" 333 ","page_number":349},
  {"content":"\r\n\r\nبايد انجام دهى ، و اگر چنانچه به اين حرف‌ها توجه كنى در نزد ما عزيز و محترم هستى و اگر ميل ندارى با حسين جنگ كنى از فرماندهى لشكر معزول ميباشى و كارها را به شمر بن ذى الجوشن واگذار كن و او مأمور است فرمان ما را اجرا كند .\r\nهنگامى كه شمر نامهء ابن زياد را به ابن سعد داد گفت : خداوند تو را به خاندانت نرساند و رويت را سياه كند بد پيشنهادى كردى ، به خداوند سوگند حسين تسليم نخواهد شد ، زيرا جان علي بن ابى طالب در كالبد او وجود دارد ، شمر گفت : پس نظر شما چيست ؟\r\nاكنون يا امر اميرت را اجراء كن و يا لشكر را به من سپار ، گفت : نه به خدا تو لياقت فرماندهي را ندارى ، من در مقام امارت لشكر خواهم ماند و تو هم از پيادگان سرپرستى كن .\r\nعمر بن سعد در غروب روز نهم حملهء خود را به طرف سيد الشهداء عليه السّلام شروع كرد شمر آمد و فرياد زد فرزندان خواهران ما كجا هستند ؟ در اين هنگام عباس و جعفر و عثمان فرزندان علي عليه السّلام بيرون شدند گفتند : چه ميگوئى گفت : آمده‌ام و براى شما امان آورده‌ام ، گفتند : خداوند تو را و امانت را لعنت كند ، ما در امان هستيم ولى فرزند پيغمبر در امان نيست .\r\nدر اين هنگام عمر بن سعد فرياد زد : اى سواران پروردگار اينك سوار شويد ، مردم همگان سوار شدند و هنگام مغرب به طرف سيد الشهداء حمله آوردند ، سيد الشهداء عليه السّلام در خيمه نشسته بود و بر شمشيرش تكيه داشت ، در اين وقت سرش را روى زانو نهاده و به خواب رفته بودند ، ناگهان شنيدند خواهرش زينب فرياد ميكشد و مىگويد : اى برادر فريادها را نميشنوى ؟ .\r\nحسين عليه السّلام سرش را بلند كرد و فرمود : من حضرت رسول را در خواب ديدم فرمود :\r\nاى حسين در همين زودى نزد ما خواهى بود ، زينب سلام اللَّه عليها بر سر و صورت خود زد فرياد وا ويلاه كشيد ، سيد الشهداء گفت : فرياد نزن اى خواهرم اندكى ساكت باش خداوند تو را رحمت كند .\r\nعباس عليه السّلام گفت : اى برادر جمعيت به طرف شما مىآيند ، حضرت از جاى خود\r\n\r\n","description":"","footnote":"","page_name":" 334 ","page_number":350},
  {"content":"\r\n\r\nبرخاستند و به ابو الفضل گفتند : اينك سوار شويد و نزد اين جمعيت برويد و بگوئيد شما از اين حمله چه نظرى داريد ؟ عباس به اتفاق سى نفر سواره كه در ميان آنان زهير بن قين و حبيب بن مظهر هم بودند جلو لشكر آمدند و گفتند : شما چه نظرى داريد ؟\r\nجواب دادند از طرف امير سفارش رسيده كه شما را براى اطاعت از وى دعوت كنيم ، و اگر چنانچه اجابت نكنيد با شما جنگ نمائيم .\r\nحضرت ابو الفضل عليه السّلام مراجعت كرد و جريان را به برادرش اطلاع داد ، و در اين هنگام ياران امام حسين مردم را موعظه ميكردند و آنها را از جنگ باز ميداشتند ، حسين عليه السّلام برادرش را فرستاد و گفت : به اين جمعيت بگوئيد امشب ما را مهلت دهند ، تا نماز بخوانيم و دعا و استغفار كنيم ، ابو الفضل اين موضوع را با آنان در ميان گذاشت و آنان هم قبول كردند .\r\nحضرت سيد الشهداء عليه السّلام ياران خود را جمع كرد ، علي بن الحسين زين العابدين گويد : من نزديك شدم تا به بينم پدرم به آنان چه ميگويد و من در اين هنگام مريض بودم ، پدرم به اصحاب چنين مىگفت : خدا را با بهترين وجهى ثنا مىگويم و او را در حال سختى و پريشانى و در وقت خوشى و خرمى ستايش ميكنم ، پروردگارا تو را سپاس ميگزارم كه ما را بنبوت گرامى داشتى ، و قرآن را بما آموختى ، و ما را در دين چشم بصيرت دادى .\r\nاكنون من ياران با وفائى چون ياران وفادار خود نديدم و اهل بيتى جز اهل بيت خود را نيكوكار و مهربان مشاهده نكردم ، خداوند به شما پاداش نيكى دهد در مقابل اين فداكارى كه در بارهء من انجام داديد ، اينك من بهمهء شما اجازه مىدهم كه از اين بيابان بيرون رويد ، و اكنون شب است شما همگان از تاريكى آن استفاده كنيد و از اين ورطهء هولناك دور شويد .\r\nخويشاوندان آن حضرت همگان به پا خواستند و عرض كردند : ما از اين بيابان بيرون شويم براى اينكه پس از تو زندگى كنيم ، خداوند همچو روزى را براى ما پيش نياورد ، قبل از همه عباس بن علي عليه السّلام در اين باره سخن گفت و پس از آن جناب ديگران\r\n\r\n","description":"","footnote":"","page_name":" 335 ","page_number":351},
  {"content":"\r\n\r\nاز وى پيروى كردند .\r\nدر اين هنگام سيد الشهداء عليه السّلام روى خود را به طرف فرزندان عقيل كردند و فرمودند : شهادت مسلم براى خاندان شما بس است اكنون شما آزاد هستيد و بهر كجا ميل داريد برويد ، آنان عرض كردند : سبحان اللَّه ، مردم در بارهء ما خواهند گفت فرزندان عقيل رئيس و پيشوا و بزرگ خاندان خود را ترك كردند و او را در نزد دشمنان تنها گذاشتند ، به خداوند سوگند ما اين كار را نخواهيم كرد ، بلكه جان و مال خود را در راه تو فدا ميكنيم ، تا آنگاه كه بشما ملحق شويم ، خداوند سياه گرداند زندگانى بعد از شما را .\r\nپس از خويشاوندان حضرت امام حسين عليه السّلام مسلم بن عوسجه به پا خواست و گفت :\r\nما تو را در مقابل دشمن تنها بگذاريم و حق تو را اداء نكنيم ، نه به خداوند سوگند از خدمت شما نخواهم رفت تا آنگاه كه نيزهء خود را در سينهء آنها فرو كنم و با شمشير خود بر فرق آنان بزنم تا آنگاه كه شمشير در دست من باشد ، به خداوند سوگند اگر كشته شوم و بعد سوزانده گردم و پس از اين زنده‌ام كنند از شما مفارقت نخواهم كرد تا خون خود را در راه تو بريزم ، كشته شدن در راه تو يك بار بيشتر نيست و ليكن شرف و مجد آن هميشه خواهد بود .\r\nبعد از مسلم زهير بن قين برخاست و عرض كرد : به خداوند سوگند اگر هزار مرتبه مرا بكشند و بار ديگر زنده كنند حاضرم هر گونه فداكارى را انجام دهم و از جان شما و كودكان و خاندانت دفاع كنم ، بعد از اين دو نفر گروهى از ياران آن جناب در همين موضوع مطالبى گفتند و حضرت سيد الشهداء عليه السّلام در بارهء آنان دعاى خير فرمودند .\r\nحضرت زين العابدين عليه السّلام فرمود : من در اين شب نشسته بودم و عمه‌ام زينب از من پرستارى ميكرد ، ناگهان پدرم در گوشهء خيمه‌اى رفتند ، جون غلام ابو ذر غفارى شمشير پدرم را اصلاح ميكرد و او را براى جنگ آماده ميساخت ، پدرم در اين هنگام اين اشعار را ميخواند :\r\n\r\n","description":"","footnote":"","page_name":" 336 ","page_number":352},
  {"content":"\r\n\r\n يا دهر أفّ لك من خليل * كم لك بالاشراق و الأصيل\r\nمن صاحب و طالب قتيل * و الدهر لا يقنع بالبديل\r\nو انما الأمر الى الجليل * و كلّ حىّ سالك سبيل \r\nپدرم اين ابيات را چند بار تكرار كرد ، و من مقصود پدرم را فهميدم و اشك در چشمان من جارى شد ، و ليكن از گريه كردن خوددارى كردم و سكوت نمودم ؛ و دانستم بلاء نزديك شده است ، و اما عمهء من هنگامى كه اين اشعار را شنيد جزع و فزع كرد و چون زنان رقيق القلب هستند و در اين گونه امور نميتوانند صبر كنند .\r\nزينب سلام اللَّه عليها نتوانست خود را نگهدارد و با ناراحتى فوق العاده‌اى خود را به برادرش رسانيد و گفت : كاش مرگ زندگى مرا از بين برده بود ، اكنون كه مادر و پدر و برادرم از دنيا رفته‌اند ، اى جانشين گذشتگان و فريادرس بازماندگان ، در اين هنگام پدرم به طرف او نگاهى كرد و با چشمان اشكبار گفت : اى خواهرم شيطان حلم و صبر شما را نگيرد ، اگر قطاة ميتوانست از دست صياد آسوده گردد به خواب مىرفت .\r\nزينب گفت : مثل اينكه از مرگت خبر ميدهى اكنون دلم از اين كلمه زخم بر داشت و روحم را در فشار قرار داد ، در اين وقت زينب سيلى به صورت خود زد و پيراهن خود را پاره كرد و از هوش رفت ، حضرت امام حسين عليه السّلام بر بالين خواهرش نشست و آب بر صورتش پاشيد ، و فرمود : اى خواهر از خداوند بترس و در مصائب صبر كن .\r\nخواهرم اكنون بدان مردمان زمين ميميرند و اهل آسمان‌ها باقى نميمانند ، و همه ما سوى اللَّه از بين خواهند رفت ، خداوند بقدرت خود مردم را آفريد و مردم هم بسوى وى در حركت هستند پدر و برادرم از من بهتر بودند رفتند ، و هر مسلمانى بايد به پيغمبر اقتداء كند سيد الشهداء عليه السّلام به اين كلمات خواهرش را دلدارى داد و گفت :\r\nدر مرگ من چهره نخراش و بىتابى نكن و پيراهنت را پاره نگردان ، هنگامى كه من از دنيا رفتم صبر نما ، حضرت سجاد عليه السّلام فرمود : پس از اين زينب را آورد و در نزد من نشانيد .\r\n\r\n","description":"","footnote":"","page_name":" 337 ","page_number":353},
  {"content":"\r\n\r\nپس از اين سيد الشهداء عليه السّلام به طرف ياران خود بيرون شد و آنان را امر كرد خيمه‌هاى خود را نزديك يك ديگر قرار دهند و از يكسو با دشمن جنگ كنند و خيمه‌ها را پشت سر قرار دهند ، بعد از اين بخيمهء مخصوصش مراجعت كرد و تمام شب را به نماز و استغفار گذرانيد و ياران آن جناب هم بوى اقتداء كردند و به نماز و دعا پرداختند هنگامى كه صبح دميد ياران خود را در صفوف منظمى قرار داد و اين عمل پس از اداء نماز صبح انجام گرفت در اين هنگام سى و دو نفر سواره و چهل نفر پياده در خدمت او بودند زهير بن قين را در ميمنه و حبيب بن مظهر را در ميسره گذاشت و پرچم را بدست برادرش عباس داد و خيمها را پشت جبهه قرار دادند بعد از اين امر كردند مقدارى هيزم آوردند و در خندقى كه در اطراف خيمه‌ها كنده شده بود آتش زدند از آن طرف عمر بن سعد اصحاب خود را جمع كرد بر ميمنهء لشكر عمرو بن حجاج را گذاشت و شمر بن ذى الجوشن را در ميسره قرار داد فرماندهي سواران را بعروة بن قيس واگذار كرد و شبث بن ربعى را بپيادگان گماشت ، و اين جريان در روز جمعه و يا شنبه اتفاق افتاد .\r\nدر اين هنگام كه صفوف طرفين منظم شد شمر بن ذى الجوشن گفت : يا حسين قبل از روز قيامت آتش روشن كرده‌اى ؟ ! سيد الشهداء عليه السّلام فرمود اى فرزند زن بزچران تو اولى هستى كه در آتش جهنم بسوزى ، مسلم بن عوسجه قصد كرد تيرى به طرف او بيندازد سيد الشهداء عليه السّلام وى را منع كرد گفت به من اجازه بدهيد اين فاسق را با تير بزنم زيرا وى اكنون هدف تير واقع شده امام عليه السّلام فرمود من دوست ندارم قبل از آنها شروع بجنگ كنم .\r\nبعد از اين سيد الشهداء فرمود مركبم را حاضر كنيد سپس سوار شدند و با فرياد بلندى كه همگان صداى او را ميشنيدند آن قوم را مخاطب ساخته و گفت : اى گروه مردم سخنان مرا بشنويد و در كشتن من عجله نكنيد تا شما را موعظه كنم و جريان كارم را توضيح دهم اگر انصاف بدهيد خوشبخت خواهيد شد و اگر مطلبم را قبول نكرديد آن وقت تصميم بگيريد تا بدون تحقيق در خون من شركت نكنيد كه بعدا موجب\r\n\r\n","description":"","footnote":"","page_name":" 338 ","page_number":354},
  {"content":"\r\n\r\nندامت خواهد شد شما پس از اينكه گفته‌هاى مرا استماع كرديد مأموريت خود را انجام داده و مرا مهلت ندهيد ، وليّ من خداونديست كه قرآن را فرستاد و او صالحين را دوست دارد .\r\nدر اين هنگام كه سيد الشهداء عليه السّلام در مقابل آنان قرار داشت خطبهء بليغى قرائت كرد كه فصيح‌تر از آن به نظر نميرسيد و در خطبه پس از ستايش پروردگار و درود بر حضرت رسول صلى اللَّه عليه و آله فرمود : اكنون مرا بشناسيد و ببينيد من كه هستم پس از آن به خود مراجعت كنيد و ببينيد كشتن من سزاوار است و هتك من جايز است آيا من فرزند دختر پيغمبر و فرزند وصىّ او نيستم كه اولين مؤمن و مصدّق پيغمبر و قرآن بود آيا حمزه سيد الشهداء عموى پدرم نيست و جعفر طيار عموى من نميباشد آيا بشما نرسيده است كه حضرت رسول در بارهء من و برادرم فرموده اين دو فرزند من سيد جوانان اهل بهشت هستند اكنون تصديق كنيد حرفهاى مرا كه همه‌اش حق است .\r\nبه خداوند سوگند از روزى كه گناه دروغ گفتن را دانسته‌ام سخن كذب بر زبان جارى نكرده‌ام و اگر چنانچه گفتار مرا باور نداريد اينك از اصحاب حضرت رسول كه در ميان شما هستند مانند جابر بن عبد اللَّه انصارى ، ابو سعيد خدرى ، سهل بن سعد ساعدى زيد بن ارقم و انس بن مالك قضيه را بپرسيد آنان شما را از صدق اين مقال مطلع خواهند كرد ، آيا اين حديث شما را منع نميكند از اين كه ميخواهيد خون مرا بريزيد .\r\nشمر بن ذى الجوشن گفت : خداوند را به شك عبادت كرده باشد اگر كسى بداند تو چه ميگوئى حبيب بن مظهر گفت : به خداوند سوگند من شما را مىبينم كه هفتاد مرتبه خدا را در حال شك و ترديد عبادت كرده‌اى و من مىدانم كه تو در اين گفتارت راست ميگوئى ، و نميدانى چه بر زبان جاري ميسازى زيرا خداوند بر ديده قلبت مهر زده است و تو از درك حقائق عاجز هستى سيد الشهداء عليه السّلام فرمود اگر اين روايات را قبول نداريد از اين كه من فرزند پيغمبر هستم شكى نداريد ، واى بر شما مگر كسى از شما را كشته‌ام كه خون وى را از من مطالبه ميكنيد ، و يا مال كسى از شما را خورده‌ام كه از من مطالبه مال مى\r\n\r\n","description":"","footnote":"","page_name":" 339 ","page_number":355},
  {"content":"\r\n\r\nكنيد ، و يا فردى از شما را مجروح كرده‌ام كه اكنون ميل داريد از من قصاص كنيد كوفيان در جواب او سكوت كردند و مطلبى اظهار نداشتند .\r\nبعد از اين فرياد زد اى شبث بن ربعى و اى حجار بن ابجر و اى قيس بن اشعث و اى يزيد بن حارث آيا شما در نامه‌هاى خود براى من ننوشتيد كه ميوه‌هاى ما رسيده و باغهاى ما سرسبز و خرم شده اكنون به طرف ما بيائيد كه در اين جا لشكريان ما آماده‌اند در خدمت شما جهاد كنند قيس بن اشعث گفت ما نميدانيم شما چه ميگوئيد اكنون پيشنهاد پسر عمويت را قبول كن تا جانت محفوظ باشد .\r\nسيد الشهداء عليه السّلام فرمود نه به خداوند سوگند دست ذلت بشما نخواهم داد و مانند بردگان فرار هم نخواهم كرد بعد از اين فرمود : اى بندگان خدا من بپروردگار خود و شما پناه ميبرم از اينكه مرا سنگباران كنيد و به خداوند از هر متكبرى كه بروز حساب ايمان ندارد پناه مىبرم ، بعد از اين فرمايشات از مركب به زير آمد و فرمود تا عقبة بن سمعان او را عقال كند و مردم بطور دسته جمعى حمله خود را آغاز كردند در اين هنگام حر بن يزيد مشاهده كردند كه لشكريان تصميم دارند سيد الشهداء را بكشند بعمر بن سعد گفت : آيا با حسين بن على جنگ خواهى كرد ؟ گفت : آرى به خداوند جنگى خواهيم كرد كه در آن دست‌ها و سرها از بدن جدا شوند گفت : مگر شما بپيشنهاد او رضايت نداديد ؟ عمر بن سعد گفت : اگر اختيار در دست من بود قبول مى كردم ليكن عبيد اللَّه بن زياد پيشنهاد او را قبول نكرد .\r\nحر بن يزيد پس از اين مذاكرات به مردى از خويشاوندانش بنام قرة بن قيس گفت : آيا اسبت را آب داده‌اى جواب داد آب نداده‌ام قره گويد من گمان كردم وى دوست دارد از جبههء جنگ كناره‌گيرى كند و در جنگ شركت نداشته باشد اگر حرّ بن يزيد مقصودش را با من در ميان ميگذاشت من هم باتفاق او به طرف حسين عليه السّلام ميرفتم .\r\nحر بن يزيد آرام آرام به طرف سيد الشهداء عليه السّلام ميرفت مردى بوى گفت : چرا تو را ناراحت مىبينم ؟ جواب داد به خداوند سوگند من خود را بين دوزخ و بهشت مشاهده ميكنم بپروردگار سوگند دوزخ را بر بهشت اختيار نخواهم كرد اگر چه قطعه قطعه‌ام\r\n\r\n","description":"","footnote":"","page_name":" 340 ","page_number":356},
  {"content":"\r\n\r\nكنند ، بعد از اين اسب را به حركت آورد و خود را بحسين عليه السّلام رسانيد و گفت : اى فرزند رسول خدا جانم فدايت گردد من آن كس هستم كه بر تو سخت گرفتم و در اين سرزمين فرود آوردم و گمان نداشتم اين مردم با تو اين معامله را بكنند به پروردگار سوگند اگر ميدانستم قضيه اين چنين خواهد شد ، نسبت بشما هيچ اقدامى نميكردم ، و من اكنون از كردهء خود پشيمان هستم آيا توبهء من پذيرفته هست سيد الشهداء عليه السّلام فرمود : آرى خداوند توبهء تو را خواهد پذيرفت از اسب پائين بيا ، حرّ عرض كرد : من سواره باشم بهتر است از اينكه پياده شوم من اكنون با همين حال سوارى با دشمنانت جنگ ميكنم تا در آخرين لحظات زندگى از اسب فرود آيم ، امام عليه السّلام فرمود : هر چه ميل دارى عمل كن .\r\nحر بن يزيد جلوى سيد الشهداء روى خود را به مردم كرد و گفت : اى مردم كوفه مادران بعزاى شما بنشينند و اشك بريزند ، شما اين بندهء صالح را دعوت كرديد و او هم دعوت شما را پذيرفت و به طرف شما آمد ، اكنون قصد داريد وى را تسليم دشمن كنيد شما ادعا ميكرديد تا جان در بدن داريد با دشمنان او جنگ كنيد ، اينك از ادعاى خود دست برداشتيد و تصميم گرفته‌ايد وى را بكشيد .\r\nحسين بن على را از هر طرف محاصره كرده‌ايد و راه نفس كشيدن براى او نگذاشته‌ايد و او را مانند اسيران بازداشت كرده‌ايد و نميگذاريد در يكى از شهرها مسكن گزيند اكنون بين او و آب فرات گرفته‌ايد و نميگذاريد زنان و كودكان و فرزندان او از اين آب بياشامند ، سبحان اللَّه يهود و نصارى و مجوس آزاد هستند از اين آب بياشامند و خوك‌هاى بيابان و سگ‌ها از اين آب استفاده ميكنند ولى فرزندان حضرت رسول را از خوردن آب منع ميكنيد .\r\nاكنون كودكان حسين از تشنگى نزديك است هلاك گردند ، شما با فرزندان پيغمبرتان بد عملى انجام داديد ، خداوند در روز قيامت شما را از خوردن آب منع خواهد كرد ، در اين هنگام عده‌اى به طرف او تيراندازى كردند ، و او آمد در جلو سيد الشهداء توقف كرد .\r\n\r\n","description":"","footnote":"","page_name":" 341 ","page_number":357},
  {"content":"\r\n\r\nدر اين هنگام عمر بن سعد تيرى به طرف خيام سيد الشهداء عليه السّلام انداخت و گفت گواهى دهيد كه من اولين كسى هستم تير به طرف حسين بن على انداختم ، بعد از اين تيراندازى شروع شد و مبارزين بميدان آمدند ، يسار غلام زياد بن ابيه با عبد اللَّه بن عمير روبرو شدند ، عبد اللَّه بر وى شمشيرى فرود آورد و او را از پا در آورد ، بلافاصله سالم غلام عبيد اللَّه بن زياد جلو آمد ، اصحاب به عبد اللَّه گفتند متوجه باشيد غلام ابن زياد در برابر شما ظاهر شده است .\r\nعبد اللَّه متوجه نشد ناگهان شمشيرى به طرف او آمد وى دستش را جلو برد ناگهان شمشير بر وى فرود آمد و انگشتهايش را قطع كرد ، عبد اللَّه از اين جريان ناراحت شد بر وى سخت حمله كرد و او را كشت ، و بعدا رجز ميخواند و ميگفت :\r\n إن تنكرونى فأنا ابن الكلب * إنى امرء ذو مرّة و عضب\r\nفلست بالخوّار عند النكب \r\nدر اين هنگام عمرو بن حجاج به طرف راست ياران سيد الشهداء عليه السّلام حمله كرد و چون نزديك آن جناب رسيدند اصحاب امام حسين شروع به تيراندازى كردند ، و در نتيجه اسبهاى آنان از پيشروى خوددارى كردند ، و در اين تيراندازى گروهى از اهل كوفه كشته شده و جماعتى هم مجروح گرديدند .\r\nمردى از بنى تميم بنام عبد اللَّه بن خوزه به طرف لشكريان حسين عليه السّلام آمد ، به او گفتند : مادرت در عزايت گريه كند كجا ميروى ؟ گفت : من به خداوند كريم و شفيع مطاع قدم ميگذارم ، امام حسين عليه السّلام فرمود : اين مرد كيست ؟ عرض كردند اين فرزند خوزه است ، فرمود : خداوندا او را در آتش بيانداز .\r\nدر اين هنگام اسب عبد اللَّه رم كرد و يك پاى او از ركاب درآمد و پاى ديگرش در ركاب ماند ، و خود به زمين كشيده ميشد ، مسلم بن عوسجه از راه رسيد و يك پاى او را قطع كرد ، و بعد از اين اسب وى را در زمين كشانيد تا جانش از بدنش بيرون شد و به آتش جهنم ملحق گرديد ، و در اين وقت آتش جنگ گرم شده بود و گروهى از طرفين كشته شدند ، حر بن يزيد به طرف لشكر عمر بن سعد حمله كرد و اين بيت را\r\n\r\n","description":"","footnote":"","page_name":" 342 ","page_number":358},
  {"content":"\r\n\r\nكه از عنتره بود ميخواند :\r\n ما زلت أرميهم بغرّة وجهه * و لبانه حتى تسربل بالدّم \r\nبعد از اين مردى از بنى حارث بيرون شد و بدست حر كشته گرديد ، پس از او نافع بن هلال آمد و گفت :\r\n أنا ابن هلال البجلي * أنا على دين علي \r\nمزاحم بن حريث در مقابل او ظاهر شد و گفت : من بر دين عثمان هستم ، نافع گفت : شما بر دين شيطان هستى ، سپس بر او حمله آورد و وى را كشت .\r\nدر اين وقت عمرو بن حجاج فرياد زد : اى مردم نادان شما ميدانيد در مقابل چه افرادى قرار گرفته‌ايد و با چه جماعتى جنگ ميكنيد ؟ شما با مردانى جنگ ميكنيد كه خود را براى مرگ آماده ساخته‌اند ، اين جماعت از شجعان و سواران ميدان جنگ هستند ، اينك شما به تنهائى در مقابل آنان نرويد ، به خداوند سوگند اين گروه اندك را با سنگ ميتوان از بين برد ، عمر بن سعد اين نظريه را پسنديد و گفت : كسى به تنهائى نبايد در ميدان جنگ برود .\r\nعمرو بن حجاج با ياران خود از طرف فرات به سيد الشهداء عليه السّلام حمله آورد ، مدتى جنگ شديدى در گرفت در اين حمله مسلم بن عوسجه به روى زمين افتاد ، پس از اينكه عمرو بن حجاج از معركه بيرون شد و گرد و غبار فرو نشست مسلم بن عوسجه را روى زمين مشاهده كردند ، سيد الشهداء عليه السّلام خود را بر بالين او رسانيد در حالى كه هنوز جان از بدنش بيرون نشده بود ، امام عليه السّلام فرمود : خداوند تو را رحمت كند جماعتى از مسلمين رفتند و شهيد شدند و گروهى ديگر در انتظار شهادت هستند و در قضا و قدر خداوند تبديلى نيست .\r\nشمر بن ذى الجوشن به طرف چپ لشكر سيد الشهداء حمله آورد ، و به ياران و اصحاب آن جناب تاخت ، و در اثر اين حمله جنگ شديدى درگرفت ، اصحاب سيد الشهداء عليه السّلام بر اهل كوفه سخت حمله كردند و آنها را از هم متفرق ساختند .\r\nدر اين هنگام عروة بن قيس كه رئيس سواران لشكر عمر بن سعد بود ، براى وى\r\n\r\n","description":"","footnote":"","page_name":" 343 ","page_number":359},
  {"content":"\r\n\r\nپيغام فرستاد و گفت : سواران من در مقابل اين عده قليل مقاومت ندارند اكنون عده‌اى از تيراندازان را بفرست ، و او چند نفر تيرانداز فرستاد ، در اين بين اسب حرّ بن يزيد از پا در آمد و او پياده جنگ ميكرد و ميگفت :\r\n إن تعقرونى فأنا ابن الحرّ * أشجع من ذى لبد هزبر \r\nحر بن يزيد همواره بر آنان حمله ميكرد و با شمشير خود بر فرق آنان ميكوفت تا آن گاه كه دسته جمعى بر وى حمله كردند و او را شهيد نمودند ، ياران سيد الشهداء عليه السّلام با كوفيان سخت مقاومت كردند تا آنگاه كه روز نصف شد و آفتاب بوسط السماء رسيد حصين بن نمير كه فرماندهى تيراندازان را به عهده داشت به ياران خود امر كرد تا تيراندازى را شروع كنند و ياران امام حسين را تير باران نمايند .\r\nدر اثر تيراندازى اسب‌ها از پا در آمدند و همگان بطور پياده حملات خود را ادامه دادند ، و مدتى جنگ بطور شدت ادامه داشت ، شمر بن ذى الجوشن با عده‌اى به طرف خيام طاهرات حمله كردند و زهير بن قين با ده نفر كه از اهل بيت حمايت ميكردند آنان را دور كردند در اين هنگام عده‌اى از ياران سيد الشهداء عليه السّلام به شهادت رسيدند و چون جماعت آنها كم بود در هنگام ظهر جنگ به مرحله شدت و سختى رسيد و اكثر ياران امام حسين عليه السّلام از بين رفتند ، حضرت در اين وقت نماز خود را بطور نماز خوف بجا آوردند ، حنظلة ابن سعد شبامى در مقابل امام حسين ايستاد و بمردم كوفه گفت : اى گروه مردم من ميترسم مانند روز احزاب گرفتار شويد ، و از گرفتارى روز قيامت بترسيد ، اى گروه مردم حسين را نكشيد كه خداوند شما را گرفتار عذاب خواهد كرد و كسانى كه بر حسين افتراء ببندند ضرر خواهند كرد ، پس از اين پيش آمد و مشغول جهاد شد تا آنگاه كه شهيد شد .\r\nبعد از حنظله شبيب غلام شاكر آمد ، و گفت : سلام بر تو اى ابا عبد اللَّه ، اينك شما را به خداوند ميسپارم ، بعد از اين كلمه به طرف ميدان رفت و جنگيد تا كشته شد ، در اين هنگام ياران سيد الشهداء يكان يكان جلو رفتند و به شهادت رسيدند تا آنگاه كه جز حسين و اهل بيت او كسى در خيام طاهرات نماند .\r\n\r\n","description":"","footnote":"","page_name":" 344 ","page_number":360},
  {"content":"\r\n\r\nبعد از كشته شدن ياران امام حسين على اكبر فرزند آن جناب كه در آن روز نوزده سال « 1 » از عمرش ميگذشت و از زيباترين مردم بود بميدان جنگ آمد و گفت\r\n أنا عليّ بن الحسين بن علي * نحن و بيت اللَّه أولى بالنبيّ\r\nو اللَّه لا يحكم فينا ابن الدّعي \r\nحضرت على اكبر اين چند بيت را مكرر خواندند ، اهل كوفه از جنگ كردن با او خوددارى ميكردند ، ناگهان مرة بن منقذ عبدى نيزه‌اى به او زد و او را از بالاى اسب بر زمين انداخت ، مردم پيرامون او را گرفتند و با شمشير بدن مبارك او را پاره پاره\r\n\r\n\r\n","description":"","footnote":"\r\n( 1 ) در بارهء حضرت على اكبر عليه السّلام كه در وقعهء كربلا در چه مرحله از سن بودند در ميان مورّخين و مقتل نويسان اختلاف است ، گروهى وى را هژده سال و جماعتى نوزده سال و عده‌اى هم سن او را بيست و پنج سال و داراى زن و فرزند دانسته‌اند .\r\nدر كامل الزيارات ابن قولويه زيارتى از امام عليه السّلام روايت مىكند كه در متن اين زيارت بطور صريح و روشن او را داراى زن و فرزند ميداند ، يكى از فقرات آن زيارت چنين است كه امام ميفرمايد : « صلى اللَّه عليك و على عترتك و اهل بيتك » و در فقرهء ديگر فرمايد : « صلى اللَّه عليك يا ابا الحسن » بنا بر اين روايت حضرت على اكبر عليه السّلام داراى زن و فرزند بوده و كنيه‌اش هم ابو الحسن است .\r\nدر كتاب شريف كافى نيز در اين مورد روايتى هست ، و در اين حديث هم تصريح شده كه على بن الحسين عليهما السّلام در كربلا داراى ام ولدى بوده ، اين حديث را مرحوم كلينى در كتاب النكاح « باب الرجل يتزوج ام ولد ابيه » نقل كرده است .\r\nابو الفرج اصفهانى در مقاتل الطالبيين در مورد على اكبر روايتى نقل مىكند كه آن حضرت در زمان جدش امير المؤمنين عليه السّلام متولد شده است ، نگاره در مقدمه روضة الاسرار شمس الشعراء سروش در اين مورد بتفصيل بحث كرده است ، و از روى اخبار و روايات و قرائن تاريخى مسلم است كه حضرت على بن الحسين داراى زن و فرزند بوده و سن مباركش در حدود بيست و پنج تا بيست و هشت سال بوده است . جويندگان به ديوان شمس الشعراء سروش كه به تصحيح و همت دوست ارجمند جناب آقاى حسين كى استوان حفظه اللَّه چاپ شده است رجوع نمايند تا تفصيل مطلب را در آن جا بيابند .\r\n","page_name":" 345 ","page_number":361},
  {"content":"\r\n\r\nكردند ، سيد الشهداء عليه السّلام خود را ببالين فرزندش رسانيد و بالاى سر او نشست و فرمود : خداوند بكشد مردمى را كه ترا كشتند .\r\nاين جماعت خيلى جرأت پيدا كرده‌اند كه به خداوند و رسول او اعتنائى ندارند در اين هنگام چشمان آن حضرت پر از اشك شد ، و گفت : پس از درگذشت تو خاك بر سر دنيا باد ، زينب سلام اللَّه عليها با شتاب خود را بميدان رسانيد ، و فرياد زد :\r\nاى برادر و اى پسر برادر تا آنگاه كه آمد خود را بالاى جنازه برادرزاده‌اش افكند .\r\nامام حسين عليه السّلام خواهرش را برداشت و با خود بخيمه آورد ، در اين وقت يكى از لشكريان عمر بن سعد تيرى به طرف عبد اللَّه بن مسلم بن عقيل انداخت و عبد اللَّه دست خود را در پيشانى نهاد تا تير بر پيشانى او اصابت نكند ، تير بر دست او وارد شد و به پيشانى او رسيد و دست و سر او را بهم دوخت ، عبد اللَّه در اثر اين تير نتوانست از جاى خود حركت كند ، ناگهان تيرى ديگر رسيد و بقلبش اصابت كرد و او را شهيد نمود .\r\nبعد از اين عبد اللَّه بن قطبه به عون بن عبد اللَّه بن جعفر حمله كرد و او را شهيد نمود ، و عامر بن نهشل تميمى به محمّد بن عبد اللَّه بن جعفر روى آورد و او را شهيد كرد ، حميد بن مسلم گويد : ناگهان كودكى به طرف ما آمد كه گوئى چهره‌اش قرص قمر بود ، در دستش شمشيرى داشت و پيراهنى پوشيده و نعلينى در پا كرده كه بند يكى از آنها پاره بود .\r\nعمر بن سعد ازدى گفت : به خداوند سوگند من اكنون اين كودك را از پا در خواهم آورد ، گفتم : تو چرا اين كار را ميخواهى انجام دهى شما صرف نظر كن يكى در ميان اين گروه پيدا مىشود او را بكشد ، اين مرد به حرف من توجهى نكرد بوى حمله كرد و او را از پا درآورد ، كودك گفت : اى عمو بفريادم برس ، حسين بن علي مانند باز شكارى خود را به او رسانيد و بر عمر بن سعد حمله كرد و با شمشيرش بازوى او را قطع نمود .\r\nاين مرد فرياد زد و لشكريان را به يارى طلبيد در اين بين جنگ مغلوبه شد\r\n\r\n","description":"","footnote":"","page_name":" 346 ","page_number":362},
  {"content":"\r\n\r\nو بدن كودك در زير سم اسبان خورد شد ، هنگامى كه گرد و غبار فرو نشست ديدم حسين بالاى سر او نشسته و ميگويد : از رحمت خداوند دور باشند كسانى كه تو را كشتند ، و جدّت در روز قيامت با اين افراد مخاصمه خواهد كرد ، بعد فرمود : گران است بر عمويت كه او را به يارى ميطلبى و او قادر نيست از شما دفاع كند ، به خدا قسم دشمن او زياد است و يارىكننده‌اش اندك .\r\nپس از اين او را بر سينه گذاشت در حالى كه پاهايش بر زمين كشيده ميشد و او را با خود برد و در كنار بدن فرزندش علي اكبر نهاد ، پرسيدم اين كودك كه بود ؟ جواب دادند : او قاسم فرزند حسن بن علي است .\r\nسيد الشهداء عليه السّلام در كنار خيمه نشسته و كودك شيرخواره‌اش را در دست گرفتند در اين هنگام مردى از بنى اسد تيرى به طرف حضرت رها كرد تير آمد بگلوى طفل شير خوار رسيد و سرش را بريد ، امام حسين عليه السّلام خون او را گرفتند و بر زمين ريختند « 1 » ، پس از اين فرمودند : خداوندا اگر مصلحت ما اين است كه اكنون ما را يارى نكنى عواقب خيرى بما مرحمت كن و از اين ستمكاران انتقام ما را بگير ، بعد از اين جنازه كودك شيرخوار را در ميان شهداء گذاشت .\r\nهنگامى كه حضرت عباس بن علي مشاهده كرد خويشاوندانش يكي پس از ديگرى شهيد شدند ، برادرانش را كه از يك مادر بودند پيش خود خواند ، و گفت : اى فرزندان مادرم اكنون كه شما اولادى نداريد پيش رويد و در راه خدا و رسولش جان خود را فدا كنيد ، عبد اللَّه پيش آمد و جنگ شديدى كرد بعد از اين با هانى بن ثبيت حضرمى روبرو شد و بدست اين پليد به شهادت رسيد ، پس از عبد اللَّه برادرش جعفر آمد و او هم در دست اين شقى شهيد شد ، عثمان بن علي هم با تير خولى بن يزيد اصبحى از پا در آمد و بدست مردى از بنى دارم بشهادت رسيد .\r\nبعد از اين كوفيان به حضرت سيد الشهداء عليه السّلام حمله كردند و لشكرگاه او را گرفتند ،\r\n\r\n\r\n","description":"","footnote":"\r\n( 1 ) گويا در اين جا از طرف نساخ اشتباه شده باشد زيرا كليه ارباب مقاتل نوشته‌اند كه حضرت سيد الشهداء عليه السّلام خون گلوى طفل شيرخواره‌اش را به طرف آسمان پاشيدند .\r\n","page_name":" 347 ","page_number":363},
  {"content":"\r\n\r\nدر اين هنگام تشنگى بر آن جناب چيره شد و به طرف فرات روان شد و برادرش ابو الفضل عباس هم در مقابلش حركت ميكرد ، سواران ابن سعد جلو او را گرفتند ، در اين ميان مردى از بنى دارم فرياد زد جلو او را بگيريد و نگذاريد خود را به آب برساند ، امام حسين عليه السّلام فرمود : خداوندا او را به تشنگى مبتلا گردان .\r\nاين مرد از اين كلمه خشمگين شد و تيرى به طرف سيد الشهداء عليه السّلام انداخت و تير به گلوى آن حضرت رسيد ، سيد الشهداء دست خود را زير گلويش گرفت و كف دستش پر از خون شد خون‌ها را به طرف آسمان پاشيد و فرمود : خداوندا به تو شكايت ميكنم از ستمهائى كه به فرزند دختر پيغمبرت ميكنند .\r\nبار ديگر بسوى خيام طاهرات مراجعه كرد و از تشنگى كاملا بىتاب بود ، در اين هنگام لشكريان دور عباس را گرفته بودند و راه او را به طرف خيمه‌ها گرفته بود .\r\nو او با كوفيان جنگ ميكرد تا آنگاه كه كشته شد ، هنگامى كه سيد الشهداء از ساحل فرات برميگشت شمر بن ذى الجوشن با گروهى از ياران خود جلو آن جناب را گرفتند ، در اين هنگام مردى بنام مالك بن يسر كندى شمشيرى بر سر مبارك آن حضرت فرود آورد شمشير از كلاه عبور كرد و به استخوان رسيد و سر مباركش را خون آلود كرد ، سيد الشهداء عليه السّلام فرمود : دستت افليج گردد تا از خوردن طعام و آشاميدن آب محروم گردى و خداوند شما را با ستمكاران محشور كند .\r\nامام حسين عليه السّلام كلاه را از سر برداشت و با پارچه‌اى سرش را محكم بست ، و كلاه ديگرى را طلبيد و در سر گذاشت و عمامه‌اى هم به روى آن بست ، در اين هنگام شمر و ياران او از نزد آن جناب رفتند و حضرت مدتى در جاى خود توقف كردند .\r\nبار ديگر كوفيان مراجعت كردند و پيرامون وى را گرفتند ، در اين وقت عبد اللَّه ابن حسن كه كودكى نابالغ بود از راه رسيد و در نزد سيد الشهداء توقف كرد ، زينب سلام اللَّه عليها از راه رسيد و خواست او را برگرداند ، امام حسين عليه السّلام فرمود : اى خواهرم عبد اللَّه را برگردان و در نزد خود نگهدار عبد اللَّه از مراجعت خوددارى كرد و گفت : به خداوند قسم من از عمويم مفارقت\r\n\r\n","description":"","footnote":"","page_name":" 348 ","page_number":364},
  {"content":"\r\n\r\nنخواهم كرد ، در اين هنگام بحر بن كعب از راه رسيد و شمشير خود را حواله سيد الشهداء عليه السّلام كرد ، عبد اللَّه گفت : يا ابن الخبيثة ميخواهى عمويم را بكشى ، بحر شمشير خود را فرود آورد عبد اللَّه دستش را جلو شمشير گرفت و در اثر اين دستش قطع شد و از پوست آويزان گرديد .\r\nعبد اللَّه ناگهان فريادى كشيد و مادرش را صدا زد ، امام حسين عليه السّلام او را در بر گرفت و به سينهء خود چسبانيد ، و گفت : اى پسرك من در اين مصيبت صبر كن خداوند تو را به زودى به پدران شايسته‌ات ملحق خواهد كرد ، بعد از اين فرمود : خداوندا اين گروه را پس از خوشى از همديگر پراكنده كن ، و آنان را دسته‌هاى مختلفى قرار بده كه همواره با هم در جنگ و ستيز باشند ، حكام آنها را از آنها راضى قرار مده ، پروردگارا اين جماعت ما را دعوت كردند تا از ما يارى كنند ، بعد از اين بر ما حمله آوردند و سر انجام ما را كشتند .\r\nدر اين وقت پيادگان و افراد ولگرد و هر جايى از هر طرف حمله آوردند ، و بقيهء ياران امام عليه السّلام را كشتند ، تا وقتى كه جز سه و چهار نفر باقى نماندند ، سيد الشهداء پس از مشاهده اين وضع زير جامه‌اى خواستند و او را پاره كردند و پوشيدند ، و اين را از اين جهت كه ديگران در وى طمع نكنند انجام دادند .\r\nدر اين هنگام جز دو سه نفر بيشتر از اهل بيت او باقى نماندند ، وى به تنهائى به لشكر حمله آورد و آنان را از خود دفع ميكرد ، و اين سه نفر هم كه از آن جناب حمايت ميكردند كشته شدند ، امام حسين عليه السّلام در اين وقت زخم زيادى برداشته بود و از سر و صورت و بدن مباركش خون جارى ميشد ، و در اثر حملات سيد الشهداء مردم متفرق ميشدند .\r\nحميد بن مسلم گويد : به خداوند سوگند من كسى را مانند حسين بن علي نديدم كه فرزندان و برادران و خويشاوندانش كشته شده باشند ؛ و او با قوت قلب و دل نيرومند بر صفوف دشمن حمله كند ، و آنان را از هم متفرق سازد ، هر گاه پيادگان بر وى حمله\r\n\r\n","description":"","footnote":"","page_name":" 349 ","page_number":365},
  {"content":"\r\n\r\nميكردند او با شمشيرش آنها را پراكنده ميكرد و چون بزها كه از گرگ فرار ميكنند از وى دور ميشدند .\r\nهنگامى كه شمر بن ذى الجوشن اين وضع را مشاهده كرد ، به تيراندازان فرمان داد تا سيد الشهداء را تير باران كنند ، در اثر تيراندازى بدن مباركش مانند قنفذ شد حضرت در اثر جراحات زياد از حمله خوددارى كرد ، و آنان در مقابلش ايستادند ، شمر فرياد زد چرا صبر كرده‌ايد ، بار ديگر از هر طرف حمله آوردند .\r\nذرعة بن شريك شمشيرى بر كتف آن جناب فرود آورد و سنان بن انس هم نيزه بر آن حضرت زد و در اثر همين نيزه امام حسين عليه السّلام از بالاى اسب بر زمين افتاد ، خولى ابن يزيد از اسب به زير آمد تا سر مبارك او را از بدن جدا سازد و ليكن دستش لرزيد ، در اين هنگام شمر رسيد و گفت : خداوند دستت را بشكند چرا ميلرزى ؟ ، شمر از اسب به زير آمد و سر مبارك وى را از تن جدا كرد و بخولى داد و گفت : اينك براى ابن سعد ببر .\r\nبعد از شهادت سيد الشهداء عليه السّلام لباس‌هاى آن جناب را غارت كردند ، پيراهنش را اسحاق بن حويه حضرمى و عمامه‌اش را هم اخنس بن شريق برد ، شمشيرش را نيز مردى از بنى دارم برداشت ، و سپس خيمه‌ها و شتران و اهل بيت حضرت را غارت كردند .\r\nحميد بن مسلم گويد : به خداوند سوگند من زنان و دختران و خواهران و اهل بيت او را ديدم كه لباسهاى خود را بيرون ميكردند و بمردم ميدادند تا مردم به آنان نزديك نشوند پس از اين به طرف علي بن الحسين رفتيم و او روى بستر مرض افتاده بود عده از رجاله و ولگردان كه با شمر بودند گفتند : اين بيمار را هم بكشيم گفتم : سبحان اللَّه اين كودك است و علاوه مريض هم هست من كوشيدم و جماعت را از وى دفع كردم .\r\nدر اين هنگام عمر بن سعد به طرف خيام طاهرات آمد و زنان هنگامى كه او را ديدند ضجه و شيون كردند ابن سعد بياران خود گفت هيچ كدام از شما حق نداريد به اين زنها صدمه برسانيد و يا بچادرهاى آنان نزديك شويد و به اين جوان مريض هم آسيبى نزنيد .\r\n\r\n","description":"","footnote":"","page_name":" 350 ","page_number":366},
  {"content":"\r\n\r\nزنان حضرت سيد الشهداء عليه السّلام از ابن سعد خواستند تا لباسهاى غارت شده آنان را باز دهند و بوسيله آن بدنهاى خود را بپوشند ابن سعد گفت : هر كس لباسهاى اين‌ها را غارت كرده است برگرداند ، راوى گويد به خداوند سوگند هيچ كدام از آنها به حرف ابن سعد توجهى نكردند سپس گروهى از ياران خود را بر اهل بيت محافظ قرار داد و گفت از اينها سرپرستى كنيد .\r\nبعد از اين بخيمه خود مراجعت كرد و گفت : كداميك از شما حاضريد بر بدن حسين بن علي اسب بتازيد ؟ ده نفر از كوفيان كه از جمله آنان اسحاق بن حويه و اخنس بن مرشد بودند حاضر شدند و بر بدن سيد الشهداء عليه السّلام اسبها را راندند و در اثر اين بدن مباركش خورد شد .\r\nابن سعد روز عاشورا بلافاصله سر مبارك امام حسين را براى ابن زياد فرستاد و سپس امر كرد سرهاى بقيهء شهداء را از بدن‌ها جدا كردند و توسط شمر بن ذى الجوشن به كوفه فرستاد خودش روز عاشورا و روز ديگر را تا ظهر در كربلا توقف كرد و پس از اين با اهل بيت سيد الشهداء عليه السّلام به طرف كوفه حركت كرد .\r\nبعد از اينكه ابن سعد با لشكريانش از كربلا بيرون شد گروهى از بنى اسد كه در غاضريه ساكن بودند بكربلا آمدند و جسد حضرت سيد الشهداء و باقى شهداء را دفن كردند حضرت علي اكبر را پائين پاى پدرش دفن كردند ، باقى شهداء را هم در مكانى واحد زير پاهاى آن جناب به خاك سپردند و جناب ابو الفضل را نيز در محلى كه بشهادت رسيده بود دفن نمودند .\r\nپس از اينكه سرهاى شهيدان كربلا را نزد ابن زياد بردند و ابن سعد هم روز ديگر وارد كوفه شد ابن زياد روز دوازدهم بار عام داد و امر كرد سر مبارك سيد الشهداء عليه السّلام را آوردند و جلوى او گذاشتند ابن زياد بسر سيد الشهداء نگاه ميكرد و تبسم مينمود و با قضيبى كه در دست داشت بدندانهاى مبارك امام حسين عليه السّلام ميزد .\r\nدر اين هنگام زيد بن ارقم در مجلس حاضر بود وى روى خود را به طرف ابن زياد كرد و گفت دستت را از لب و دندان حسين بردار و با چوب بر لب‌هاى وى نزن بخداوندى كه\r\n\r\n","description":"","footnote":"","page_name":" 351 ","page_number":367},
  {"content":"\r\n\r\nجانم در دست قدرت اوست من ديدم حضرت رسول صلى اللَّه عليه و آله از لب و دندان وى مىبوسيد بعد از اين بگريه افتاد .\r\nابن زياد گفت : خداوند چشمهاى شما را بگرياند آيا از قدرت خداوند گريه ميكنى ؟ ! و اگر پير خرفتى نبودى و عقلت و خردت از سر نرفته بود گردنت را ميزدم در اين هنگام زيد بن ارقم از مجلس ابن زياد خارج شد و بمنزلش رفت .\r\nهنگامى كه اهل بيت سيد الشهداء را بر ابن زياد وارد كردند زينب عليها السّلام لباسهاى كهنه را پوشيده و خود را در ميان زنان مخفى كرده بود ، و در هنگام دخول بقصر دار الاماره در گوشه‌اى نشست و كنيزانش پيرامون وى را احاطه كردند .\r\nابن زياد گفت اين زن كه بود كه خود را كناره گرفت ؟ كسى جواب او را نداد دو مرتبه سؤال خود را تكرار كرد ، يكى از كنيزان حضرت زينب گفت : اين زن زينب دختر فاطمه است و او هم دختر رسول اللَّه است ، ابن زياد روى خود را به طرف زينب كرد و گفت : حمد ميكنم خدا را كه شما را رسوا كرد و از بين برد و حرفهاى تازه شما را تكذيب كرد ، حضرت زينب گفت : ستايش ميكنم خداوندى را كه ما را به وسيله پيغمبرش گرامى داشت و ما را از هر پليدى پاك گردانيد مفتضح و رسوا و دروغ‌گو كسانى هستند كه فاسق و فاجر باشند و ما از آنان نيستيم .\r\nابن زياد گفت : ديدى خداوند با خويشاوندانت چه معامله‌اى انجام داد زينب گفت :\r\nخداوند شهادت را بر آنها روزى فرمود و اكنون در خوابگاه خود آراميده‌اند روز قيامت پروردگار تو را با آنان جمع خواهد كرد تا آنگاه با هم محاكمه و مخاصمه كنيد .\r\nدر اين هنگام ابن زياد بخشم آمد عمرو بن حريث كه در مجلس حضور داشت گفت : اين زن است و به حرف زن نبايد توجهى كرد ، ابن زياد گفت : خداوند مرا از شر خاندان تو كه سر بطغيان و نافرمانى گذاشته بودند راحت ساخت .\r\nحضرت زينب عليها السّلام از اين كلمه دلش سوخت و گريه كرد و سپس روى خود را به\r\n\r\n","description":"","footnote":"","page_name":" 352 ","page_number":368},
  {"content":"\r\n\r\nابن زياد نموده و گفت : بجان خودم سوگند عزيزان مرا كشتى و ريشهء مرا قطع كردى اگر اكنون دلت آرام گرفته پس چرا زخم زبان ميزنى و ما را بيشتر ناراحت ميكنى .\r\nابن زياد گفت : اين زن با سجع سخن ميگويد بجانم قسم پدرش هم اين چنين سخن ميگفت زينب فرمود : زنان را با سجع چه ارتباطيست و من اكنون حال اين طرز سخن گفتن را ندارم و ليكن از شدت درد و ناراحتى مطلبى بر زبانم جارى شد .\r\nپس از اين حضرت سجاد را نزد ابن زياد آوردند پرسيد شما كه هستى ؟ گفت : من علي بن الحسين هستم گفت : آيا علي بن الحسين را خداوند نكشت ؟ فرمود : من برادرى ديگر بنام علي داشتم مردم او را كشتند ابن زياد گفت : خير خداوند او را كشته است حضرت سجاد عليه السّلام فرمود : خداوند در هنگام مرگ جان همه را ميگيرد .\r\nابن زياد بخشم آمد و گفت : حالا در مقابل حرف من اعتراض ميكنى و جواب گفتارم را ميدهى اينك اين را ببريد گردنش را بزنيد زينب عليها السّلام دستش را در گردن او انداخت و گفت اى ابن زياد بس است ديگر خون ما را نريز ، به خداوند سوگند من دست از اين برنميدارم تا آنگاه كه مرا هم بكشند ابن زياد مدتى به حضرت زينب و علي بن حسين عليهم السّلام نگاه كرد و پس از اين گفت از اين محبت تعجب مىكنم به خداوند قسم من يقين كردم وى دوست داشت او را هم بكشم اكنون او را رها كنيد زيرا وى به خود مشغول است ، بعد از اين جريان ابن زياد از جاى خود حركت كرد و رفت .\r\nروز بعد از ورود اهل بيت عليهم السّلام بكوفه ابن زياد امر كرد تا سر مبارك حضرت سيد الشهداء عليه السّلام را در كوچهاى كوفه و ميان قبائل گردانند زيد بن ارقم گويد : سر حسين ابن علي را از نزديك منزل من عبور دادند در حالى كه بالاى نيزه قرار داشت و من در اين وقت در ميان غرفه نشسته بودم هنگامى كه سر مبارك به من نزديك شد شنيدم اين آيهء مباركه را قرائت مىكند :  أَمْ حَسِبْتَ أَنَّ أَصْحابَ الْكَهْفِ وَ الرَّقِيمِ كانُوا مِنْ آياتِنا عَجَباً  به خداوند قسم از شنيدن اين صدا موهاى بدنم راست شد و گفتم : سر مباركت با اين وضع از داستان اهل كهف شگفت‌تر است .\r\nپس از اينكه سر مبارك را در شهر كوفه گرداندند ، بار ديگر بدار الاماره آوردند ابن زياد سرهاى شهداء را هم با سر مبارك سيد الشهداء به زحر بن قيس داد و او را به\r\n\r\n","description":"","footnote":"","page_name":" 353 ","page_number":369},
  {"content":"\r\n\r\nاتفاق گروهي از مردم كوفه به طرف شام فرستاد تا سرها را بيزيد بن معاويه هديه كنند ، هنگامى كه اين جماعت با سرها نزد يزيد رفتند وى گفت : من بدون كشتن حسين بن علي هم از شما رضايت داشتم ، و اگر من در نزد او بودم از وى درميگذشتم .\r\nپس از اينكه سر امام حسين را به شام فرستادند ، ابن زياد امر كرد زنان و كودكان آن حضرت را جمع كردند ، و حضرت سجاد را هم در غل و زنجير نمودند و روانهء شام ساختند ، محفر بن ثعلبه عائذى و شمر بن ذى الجوشن را هم همراه آنان كرد ، اينان اهل بيت را به طرف شام حركت دادند و در بين راه به سرها رسيدند .\r\nحضرت سجاد عليه السّلام در بين راه هرگز با اين جماعت سخن نگفت ، هنگامى كه نزديك كاخ يزيد شدند محفر بن ثعلبه فرياد زد : اينك محفر بن ثعلبه مردان بدكار و لئيم را آورده است ! ، در اين هنگام علي بن الحسين عليهما السّلام فرياد زد : مادر محفر بدتر از اين فرزندى نياورده است ، موقعى كه سرها را مقابل يزيد بن معاويه گذاشتند و سر مبارك سيد الشهداء عليه السّلام هم در ميان آنان بود يزيد گفت :\r\n نفلّق هاما من رجال أعزّة * علينا و هم كانوا أعقّ و أظلما \r\nدر اين هنگام يحيى بن حكم برادر مروان بن حكم كه در نزد يزيد نشسته بود گفت :\r\n لهام بأدنى الطف أدنى قرابة * من ابن زياد العبد ذى الحسب الوغل\r\nامية أمسى نسلها عدد الحصى * و بنت رسول اللَّه ليس لها نسل \r\nيزيد بن معاويه دست خود را بر سينهء يحيى بن حكم زد و گفت : ساكت باش ، و بعد از اين روى خود را به طرف حضرت سجاد كرد و گفت : پدرت رحم مرا قطع كرد ، و از حق من چشم پوشى نمود ، و با خلافت من مخالفت كرد ، و در نتيجه خداوند او را به اين روز نشانيد .\r\nحضرت سجاد عليه السّلام فرمود :  ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها إِنَّ ذلِكَ عَلَى اللَّهِ يَسِيرٌ  يزيد به فرزندش خالد گفت :\r\nجواب او را بدهيد ، خالد نتوانست پاسخ حضرت را بدهد ، يزيد گفت : بگو : «  ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ  » .\r\n\r\n","description":"","footnote":"","page_name":" 354 ","page_number":370},
  {"content":"\r\n\r\nپس از اين يزيد امر كرد زنان و كودكان را آوردند ، و در مقابل او قرار دادند يزيد آنان را در حال بسيار رقت آورى مشاهده كرد و گفت : خداوند روى پسر مرجانه را سياه كند اگر بين شما و او خويشاوندى بود وى هرگز شما را با اين طرز نميفرستاد و با شما با اين وضع عمل نميكرد .\r\nفاطمه دختر سيد الشهداء گويد : ما هنگامى كه در مقابل يزيد بن معاويه نشسته بوديم ، وى از ديدن ما ناراحت شد ، در اين هنگام مردى از اهل شام برخاست و گفت :\r\nيا امير المؤمنين اين كنيز را به من ببخش ، اين مرد مرا در نظر گرفته بود ، من خيال مى كردم اين‌ها مىتوانند ما را بعنوان كنيزى بگيرند ، از اين حركت مرد شامى بدنم لرزيد و خود را بدامان عمه‌ام چسبانيدم .\r\nعمه‌ام زينب روى خود را به طرف مرد شامى كرد و گفت : به خداوند سوگند دروغ گفتى و پيشنهاد بدى را كردى ، نه تو ميتوانى او را ببرى و او هم قادر نيست خواهش تو را برآورد ، يزيد از اين كلمه به خشم آمد و گفت : دروغ گفتى اگر بخواهم ميتوانم خواهش او را انجام دهم .\r\nزينب سلام اللَّه عليها فرمود : تو اين كار را در صورتى كه از دين جدّم بيرون شوى ميتوانى انجام دهى ، يزيد گفت : پدر و برادرت از دين بيرون شدند ، زينب فرمود :\r\nبدين خداوند و پدر و برادرم خودت و پدرت و جدّت هدايت يافتيد اگر مسلمان باشيد ، يزيد گفت : دروغ گفتى اى دشمن خدا ، زينب گفت : تو اميرى و با زور و قدرت خود ما را مقهور ميكني ، يزيد مثل اينكه حيا كرد و سكوت نمود ، مرد شامى بار ديگر خواستهء خود را اظهار داشت ، يزيد گفت : دور شو خداوند دماغت را به خاك بمالد .\r\nيزيد بن معاويه امر كرد زنان را در منزل مخصوصى فرود آوردند و حضرت سجاد را هم با آنان هم منزل كردند ، و اين خانه متصل به كاخ يزيد بن معاويه بود ، پس از چند روز كه از اين جريان گذشت يزيد نعمان بن بشير را احضار كرد و گفت : اين زنان و كودكان را تا مدينه همراهى كن .\r\nهنگامى كه اهل بيت عليهم السّلام خواستند از شام بيرون روند علي بن الحسين را نزد\r\n\r\n","description":"","footnote":"","page_name":" 355 ","page_number":371},
  {"content":"\r\n\r\nيزيد بردند و او مدتى در خلوت با آن جناب بگفتگو پرداخت ، يزيد گفت : خداوند پسر مرجانه را لعنت كند به خداوند سوگند اگر من در كربلا حاضر بودم تمام پيشنهادهاى پدرت را قبول ميكردم و ليكن خداوند اين طور مقدر كرده بود ، اينك هر وقت احتياج داشتى از مدينه برايم بنويس .\r\nپس از اين مقدارى لباس براى آنها فرستاد و به اتفاق گروهى كه از جملهء آنان نعمان بن بشير بود به طرف مدينه حركت كردند ، و امر كرد اهل بيت را شب حركت دهند ، و آنان را همواره در جلو داشته باشند و از آنها كاملا سرپرستى كنند ، هر گاه در محلى فرود آمدند خودشان در كنارى منزل كنند و مانند پاسبانان از آنها پاسدارى نمايند ، و در هر محلى كه قصد دارند فرود آيند ، نعمان بن بشير با كمال محبت و احسان اهل بيت را تا مدينه بدرقه كرد و در بين راه از هيچ گونه خدمت كوتاهى ننمود .\r\nاز اهل بيت عليهم السّلام هژده نفر غير از خود حضرت سيد الشهداء عليه السّلام بشهادت رسيدند ، كه نامهاى گرامى آنان بقرار ذيل است .\r\nعباس ، عبد اللَّه ، جعفر ، و عثمان فرزندان علي عليه السّلام كه مادر اينان ام البنين بود .\r\nعبيد اللَّه و ابو بكر فرزندان امير المؤمنين عليه السّلام كه مادرشان ليلى دختر مسعود ثقفى بود .\r\nعلي و عبد اللَّه فرزندان حضرت امام حسين عليه السّلام .\r\nقاسم ، عبد اللَّه و ابو بكر فرزندان حضرت مجتبى عليه السّلام .\r\nمحمّد و عون فرزندان عبد اللَّه بن جعفر كه مادرشان حضرت زينب سلام اللَّه عليها بود .\r\nعبد اللَّه ، جعفر ، عقيل ، عبد الرحمن فرزندان عقيل بن ابى طالب ، و محمّد بن ابى سعيد بن عقيل بن ابى طالب . اين شهداء همگان در پائين پاى حضرت سيد الشهداء عليه السّلام دفن شده‌اند ، جز حضرت عباس كه قبرش ظاهر است .\r\nشيخ مفيد - قدس اللَّه روحه - گويد : ياران امام حسين در اطراف آن جناب دفن شده‌اند و ما محل دفن آنها را نميدانيم و ليكن بطور كلى ميدانيم كه حائر حسينى محيط به همه مىباشد .\r\n\r\n","description":"","footnote":"","page_name":" 356 ","page_number":372},
  {"content":"\r\n\r\nسيد مرتضى - رحمة اللَّه عليه - گويد : سر سيد الشهداء عليه السّلام را از شام بمدينه برگرداندند و به جدش ملحق نمودند .\r\n\r\n( اولاد حسين بن على عليهما السّلام )\r\n1 - حضرت سجاد عليه السّلام كه مادرش شاه زنان دختر يزدجرد بود .\r\n2 - علي اصغر كه در كربلا شهيد شد و مادرش ليلى دختر ابو مرة بن مسعود ثقفى بود ، و مردم از روى عدم دقت او را علي اكبر ميگويند .\r\n3 - جعفر بن حسين كه در زمان حيات امام حسين عليه السّلام از دنيا رفت و از وى اولادى نماند .\r\n4 - عبد اللَّه كه در صغر سن در دامن پدرش در كربلا به شهادت رسيد ، و مادرش رباب است .\r\n5 - سكينه كه مادرش رباب دختر امرء القيس بن عدى بن اوس بود .\r\n6 - فاطمه كه مادرش ام اسحاق دختر طلحة بن عبيد اللَّه تميمي بود .\r\nپايان حالات حضرت سيد الشهداء عليه السلام\r\n\r\n","description":"","footnote":"","page_name":" 357 ","page_number":373},
  {"content":"\r\n\r\n\r\n( 3 ) ( زندگانى و احوالات حضرت زين العابدين عليه السّلام )\r\n\r\n( تاريخ ولادت و مدت زندگى حضرت سجاد عليه السّلام )\r\nحضرت سجاد عليه السّلام روز جمعه و يا پنجشنبه نيمه ماه جمادى الآخر و يا در نهم ماه شعبان سال 38 و يا 36 در مدينه متولد شدند ، كنيه آن جناب ابو محمد و يا ابو الحسن بودند و آن حضرت را قاسم هم ميگفتند . القاب حضرت : سيد الساجدين ، زين العابدين ، سجاد ، و ذو الثفنات بود ، علي بن الحسين را از اين جهت « ذو ثفنات » ميگفتند كه محل سجدهء آن حضرت در پيشانى پينه گرفته بود .\r\nمادر امام سجاد « شاه زنان » و يا شهربانو نام داشته است ، امير المؤمنين سلام اللَّه عليه هنگام خلافت ظاهرى خود حريث بن جابر حنفى را در يكى از شهرستانهاى شرقى حاكم كرد ، و او دختران يزدجرد را خدمت آن حضرت فرستاد ، « 1 » علي عليه السّلام يكى\r\n\r\n\r\n","description":"","footnote":"\r\n( 1 ) بطورى كه در ميان تودهء مردم مشهور است دختران يزدگرد پادشاه ايران را در زمان خلافت عمر بن خطاب اسير گرفته و به مدينه بردند ، سپس خليفه يكى از آنان را به حسين بن على و ديگرى را به فرزندش و سومى را به عبد اللَّه بن ابى بكر تزويج كردند ، اين قضيه به همين صورت در ميان مردم شايع است و ليكن از نظر تاريخ و حقيقت مخدوش است .\r\nمردم خيال ميكنند چون ايران در زمان عمر بن خطاب فتح شد لذا دختران يزدگرد را هم در زمان وى اسير گرفتند ، و اشتباه از همين جا ناشى شده است ، ما اينكه موضوع فتح ايران و جريان كار يزدگرد را بطور فهرست و اختصار ذيلا مينگاريم و مشروح قضيه به جاى ديگرى موكول ميكنيم .\r\nمورّخين بزرگ اسلامى نوشته‌اند : هنگامى كه ايرانيان در جنگ قادسيه شكست خوردند و مسلمين به طرف مدائن پايتخت ايران روى آوردند ؛ يزدگرد باتفاق خاندان خود به نهاوند عقب‌نشينى كرد ، و پس از اينكه در نهاوند نيز شكست خورد ، بار ديگر باتفاق افراد خاندان خود به طرف كرمان حركت نمود ، و در آنجا چون از وى پذيرائى نكردند و از مسلمين نيز بيم داشت خانوادهء خود را بطخارستان كه يكى از نواحى خراسان بود فرستاد و خود به طرف مرو حركت كرد و از خاقان چين كمك طلبيد .\r\nيزدگرد مدت چهارده سال در برابر لشكريان اسلام مقاومت كرد و در سال 30 هجرى در زمان خلافت عثمان بدست آسيابانى كشته شد و سلطنت ساسانيان با مرگ وى پايان يافت ، پس از كشته شدن يزدگرد اوضاع عمومى ايران از هم پاشيده شد و حكام و ولات دست از مقاومت با مسلمين برداشتند ، و سرانجام در زمان خلافت حضرت امير عليه السلام افراد خاندان وى كه در طخارستان بودند باسارت عبد اللَّه بن عامر فرماندار مسلمين در خراسان درآمدند و او فرزندان پادشاه ايران را خدمت حضرت در كوفه فرستادند .\r\nنگارنده گويد : مادر اين موضوع در مقدمهء روضة الاسرار شمس الشعراء سروش مفصلا بحث كرده‌ايم و اختلافات محدثين و مورّخين را در آنجا تشريح نموده‌ايم جويندگان بديوان سروش رجوع كنند .\r\n","page_name":" 358 ","page_number":374},
  {"content":"\r\n\r\nاز آنها به فرزندش حسين و ديگرى را به محمّد بن ابى بكر ببخشيدند و حضرت سجاد و قاسم از اين دو خواهر متولد شدند .\r\nوفات حضرت امام زين العابدين عليه السّلام هم در روز شنبه دوازدهم محرم سال نود و پنج واقع شد ، و در جوار عموى بزرگوارش در بقيع دفن گرديد ، و پس از پدر ارجمندش سى و چهار سال امامت كرد ، و آن جناب بقيهء خلافت يزيد بن معاويه و معاوية بن يزيد و مروان بن حكم و عبد الملك بن مروان را درك كرد ، و در زمان خلافت وليد بن عبد الملك از جهان رحلت فرمود .\r\n\r\n( ادله امامت حضرت على بن الحسين عليهما السّلام )\r\nگفتار در بارهء امامت ائمهء اهل بيت عليهم السلام از روى نظر و دقت در موضوع انجام ميگيرد ، غير از روايات متواتره‌اى كه در موضوع امامت و خلافت آنان رسيده است ، ائمه عليهم السلام در زمانى واقع شده بودند كه خوف و شدت و سختگيرى به\r\n\r\n","description":"","footnote":"","page_name":" 359 ","page_number":375},
  {"content":"\r\n\r\nاندازه‌اى بود كه هيچ يك از شيعيان و ياران آنها قادر نبودند فضيلتى از براى آنان نقل كنند تا چه رسد كه بتوانند در باره اين از نظر عقل و وجدان بحث و مذاكره نمايند و فضيلت و برترى ائمه اهل البيت عليهم السلام را بر ساير افراد توضيح دهند .\r\nدليل ديگر بر امامت اين بزرگوار همان دليل عصمت است كه شيعه او را شرط اول در امامت ميداند و در زمان امامت حضرت سجاد ديگرى ادعاى امامت نكرده است بلى گروهى از مردم بنام « كيسانيه » مدعى امامت براى محمد بن حنفيه شدند و مدعى گرديدند كه وى زنده است ، و ليكن اين هم قول بىدليلى بود كه آنان ادعا كردند ، و در اين باره ابدا خبرى و نصى نداشتند ، پس از اينكه اقوال بالا مردود شد امامت حضرت سجاد ثابت ميگردد اخبار و روايات در بارهء امامت حضرت زين العابدين زياد است و اينك چند روايت را ذيلا يادداشت ميكنيم .\r\n1 - مرحوم كلينى - رضوان اللَّه عليه - در كافى از حضرت باقر مسندا روايت مىكند كه حضرت سيد الشهداء هنگامى كه اراده داشت به ميدان جنگ برود نامه‌اى را كه پيچيده بود با وصيت خود به دخترش فاطمه دادند ، و چون علي بن الحسين مريض بود حضرت سيد الشهداء وصيت‌هاى خود را بدخترش نمود .\r\nپس از اينكه امام حسين بشهادت رسيد و اهل بيت بمدينه مراجعت كردند فاطمه آن نامهء پيچيده شده را به برادرش حضرت علي بن الحسين دادند ، حضرت باقر براوى فرمودند : آن نامه اكنون در دست من است .\r\n2 - ابو بكر حضرمى گويد : حضرت صادق ميفرمود : هنگامى كه سيد الشهداء عليه السّلام اراده كردند به طرف عراق حركت كنند ، كتاب وصاياى خود را به ام سلمه سپردند ، و پس از مراجعت امام زين العابدين از عراق نامه‌ها را از وى پس گرفتند ، و ما قبل از اين نصوص و اشاراتى را در بارهء امامت آن جناب از علي عليه السّلام روايت كرديم ، و اين در وصيت او به امام حسن گذشت .\r\nاخبار وارده در بارهء امامت ائمه اثنا عشر از حضرت رسول و امير المؤمنين عليهما السّلام زياد است كه از آن جمله حديث معروف لوح است كه از حضرت زهراء سلام اللَّه عليها\r\n\r\n","description":"","footnote":"","page_name":" 360 ","page_number":376},
  {"content":"\r\n\r\nروايت شده و در نزد اهل حديث معرف و مشهور است و ما در بخش آخر كتاب در بارهء اين نصوص گفتگو خواهيم كرد .\r\n\r\n( معجزات و خوارق عادات حضرت سجاد عليه السّلام )\r\n1 - از جمله دلائل امامت حضرت علي بن الحسين عليهما السّلام معجزات و خوارق عادات آن جناب است ، كه از جملهء اين روايات حديث حبابه والبيه مىباشد ، اين حبابه پس از اينكه پير شده و از حركت باز مانده بود توسط آن جناب جوانى را از سر گرفت و در حالى كه يك صد و سيزده سال از عمرش گذشته بود جوان گرديد و در دم حائض شد .\r\n2 - يكي از معجزات حضرت سجاد عليه السّلام داستان سخن گفتن حجر الاسود است و جريان آن از اين قرار است كه امام عليه السّلام به عمويش محمد بن حنفيه گفتند اينك جلو برويد و به طرف خداوند دعا و تضرع كنيد تا سنگ با شما سخن گويد ، محمد بن حنفيه جلو آمد و هر چه دعا و تضرع كرد سنگ با وى سخن نگفت .\r\nحضرت سجاد فرمود : اى محمد اگر تو امام بودى سنگ با شما سخن ميگفت محمد گفت : اينك شما برويد و دعا كنيد امام عليه السّلام جلو رفتند و دعا كردند سپس گفتند بخداوندى كه عهود و ميثاق پيامبران را در شما نهاد با زبان عربى فصيح سخن بگوئيد و امام بعد از حسين بن علي را معرفى كنيد .\r\nدر اين هنگام سنگ از جاى خود حركت كرد و نزديك بود از مكانش زايل گردد در اين هنگام خداوند او را بنطق آورد و گفت بار خدايا امامت و وصيت بعد از حسين بن علي بعهدهء علي بن الحسين است ، پس از اين جريان محمد از عقيده خود دست كشيد و از دوستان حضرت سجاد شد اين روايت را محمد بن احمد بن يحيى با طريق خود در كتاب نوادر الحكمة نقل كرده است و سيد اسماعيل حميرى هم هنگامى كه از كيسانيه برگشت و به امامت حضرت صادق عليه السّلام معتقد شد اين اشعار را سرود :\r\n عجبت لكرّ صروف الزمان * و امر ابى خالد ذى البيان\r\nو من ردّه الأمر لا ينثنى * الى الطيب الطهر نور الجنان\r\nعليّ و ما كان من عمّه * بردّ الأمانة عطف البيان \r\n\r\n","description":"","footnote":"","page_name":" 361 ","page_number":377},
  {"content":"\r\n\r\n و تحكيمه حجرا أسودا * و ما كان من نطقه المستبان\r\nبتسليم امر [ عمّ 
  ] به غير امتراء * الى ابن اخ منطقا باللسان\r\nشهدت بذلك حقا كما * شهدت بتصديق آى القرآن\r\nعليّ امامى و لا أمترى * و خلّيت قولى بكان و كان \r\n3 - حضرت صادق عليه السّلام فرمود : ابو خالد معتقد بامامت محمد بن حنفيه بود و از كابل حركت كرد و بسوى مدينه آمد در مدينه شنيد محمد بن حنفيه حضرت سجاد عليه السّلام را « يا سيدى » خطاب مىكند ابو خالد گفت : برادرزاده‌ات را بطورى مورد خطاب قرار داده‌اى كه احدى وى را اين چنان خطاب نميكند محمد گفت : وى در نزد حجر اسود با من محاكمه كرد و من از حجر شنيدم ميگفت امر امامت را به برادرزاده‌ات واگذار زيرا كه وى به اين امر از تو سزاوارتر است پس از اين جريان ابو خالد از عقيدهء سابق خود دست برداشت و به امامت حضرت سجاد معتقد گرديد .\r\n4 - از ابو خالد روايت شده كه وى گفت : حضرت علي بن الحسين عليهما السّلام به من گفت يا كنگر به خداوند قسم جز پدر و مادرم كسى از اين اسم من اطلاع نداشت .\r\n\r\n( مناقب و فضائل حضرت سجاد عليه السّلام )\r\n1 - سعيد بن كلثوم گويد : در خدمت حضرت صادق عليه السّلام بودم در اين هنگام امام از على بن ابى طالب عليه السّلام ياد كرد و آن جناب را طبق واقع و حقيقت مدح و ثنا نمود و سپس فرمود به خداوند قسم كسى جز امير المؤمنين عليه السّلام نتوانست اعمال حضرت رسول صلى اللَّه عليه و آله را انجام دهد علي عليه السّلام مانند مرديكه ميان بهشت و دوزخ قرار گرفته عمل ميكرد از ثروت شخصى خود كه با عرق جبين و كد يمين فراهم كرده بود هزار بنده خريد و آزاد كرد لباسهاى آن حضرت از كرباس تهيه ميشد و هر گاه آستينش مقدارى زياد ميشد او را قطع ميكرد و در ميان فرزندان و خويشاوندانش علي بن الحسين مانند او زندگى مينمود روزى فرزندش ابو جعفر باقر عليه السّلام بر او وارد شد مشاهده كرد پدرش از فرط عبادت كاملا چهره‌اش تغيير كرده و از بيدارى شب‌ها صورتش زرد شده و از گريه كردن\r\n\r\n","description":"","footnote":"","page_name":" 362 ","page_number":378},
  {"content":"\r\n\r\nچشمهايش ورم نموده و پيشانيش از كثرت سجود پينه بسته و پاهايش از اثر قيام براى نماز ورم كرده است .\r\nحضرت باقر فرمود : من هنگامى كه پدرم را در اين حال مشاهده كردم از فرط تأثر گريه كردم ، و دلم بحالش سوخت ، پدرم در اين حال در فكر فرو رفته بود پس از مدتى متوجه من شد و گفت : اى پسرك من بعضى از آن اوراق را به من بده كه در آنها عبادت علي عليه السّلام را نوشته‌اند ، من كتاب‌ها را خدمت پدرم دادم و او مقدارى از آنها را قرائت كرد .\r\nپس از اين كتاب را با ناراحتى كنار گذاشت و فرمود كدام شخص توانائى دارد عبادت علي بن ابى طالب عليه السّلام را انجام دهد حضرت سجاد عليه السّلام هر گاه اراده ميكرد وضوء بگيرد رنگش زرد ميشد عرض ميكردند : چرا در موقع وضوء حالت تغيير مىكند ؟ مى فرمود : ميدانيد براى رسيدن خدمت چه كسى خود را مهيا ميكنم ؟ 2 - روايت شده حضرت علي بن الحسين عليهما السّلام شب و روزى هزار ركعت نماز اداء ميكرد و باد او را مانند شاخه گندم حركت ميداد .\r\n3 - سفيان ثورى گويد : در خدمت حضرت سجاد از فضل و كرامت حضرتش سخن بميان آمد ، فرمود همين اندازه براى ما كافى خواهد بود اگر ما را از صلحاى ملت مسلمان بشمارند .\r\n4 - روايت شده حضرت زين العابدين روزى حسن بصرى را ديدند در كنار حجر الاسود براى مردم قصه ميگويد حضرت به او فرمود : آيا خودت را براى مرگ حاضر كرده‌اى ؟\r\nعرض كرد : خير فرمود : آيا از اعمالت در روز قيامت راضى هستى ؟ عرض كرد : از اين هم رضايت ندارم فرمود : آيا در آن جا خانه‌اى غير از اين خانه براى عمل هست ؟\r\nعرض كرد : خير فرمود : آيا در روى زمين پناهگاهى غير از اين خانه هست ؟ عرض كرد :\r\nجز اين جا پناهگاهى ديگر نيست فرمود : پس چرا مردم را از طواف باز ميدارى ؟ ! 5 - روزى خدمت آن حضرت عرض كردند : حسن بصرى ميگويد : تعجب از كسى كه هلاك شده نيست بلكه تعجب از آن كسى است كه نجات پيدا كرده ، حضرت فرمود :\r\nمن هم مىگويم : تعجب از كسى كه نجات پيدا كرده نيست ، بلكه تعجب از كسى بايد كرد كه چگونه هلاك شده با اينكه رحمت خداوند بسيار وسيع است .\r\n\r\n","description":"","footnote":"","page_name":" 363 ","page_number":379},
  {"content":"\r\n\r\n6 - طاوس يمانى گويد : در شبى وارد حجر شدم در اين هنگام علي بن الحسين وارد شد وى مدتى نماز خواند و پس از آن به سجده رفت گفتم اينك مرد صالحى از خاندان نبوت به سجده رفته و لازم است گوش دهم تا وى در سجده چه ميگويد پس از اين گوش فرا دادم حضرت ميگفت : « عبيدك بفنائك ، مسكينك بفنائك ، فقيرك بفنائك ، سائلك بفنائك » طاوس گويد : من اين جملات را در هر گرفتارى كه خواندم خداوند او را رفع كرد .\r\n7 - ابراهيم بن على از پدرش روايت كرده كه گفت : من با على بن الحسين عليهما السّلام حج به جا آوردم ، گاهى شترش بكندى راه ميرفت ، وى تازيانه را به طرف او اشاره ميكرد پس از اين ميگفت : واى اگر قصاصى در بين نبود ، بعد دست خود را از شتر برميگردانيد همين راوى گويد : آن حضرت هنگامى كه پياده براى حج حركت ميكرد مسافت بين مكه و مدينه را در بيست روز طى ميكرد .\r\n8 - ابو محمد حسن بن محمد علوى گويد : يكى از خويشاوندان حضرت زين العابدين عليه السّلام در مقابل آن حضرت قرار گرفت و او را ناسزا گفت ، حضرت به او چيزى نفرمودند ، هنگامى كه از محضر آن جناب بيرون گرديد به همنشينانش فرمودند شما مطالب اين مرد را شنيديد ، من دوست دارم با من بيائيد تا من در حضور شما جواب اين مرد را بدهم .\r\nآنان حركت كردند ، و حضرت هم كفش‌هاى خود را برداشت به اتفاق آنان روان شد و با خود ميگفت : « و الكاظمين الغيظ » تا آخر آيه ، آنان فهميدند كه حضرت سجاد با وى سخن درشتى نخواهد گفت ، امام عليه السّلام آمد تا درب منزل آن مرد رسيد حضرت فريادى زد او از منزل بيرون شد و در انتظار بود كه حضرت به وى صدمه برساند .\r\nعلى بن الحسين عليهما السّلام فرمود : اى برادر اگر مطالبى را كه با من گفتى راست باشد من استغفار خواهم كرد ، و اگر چنانچه ناروا باشد از خداوند ميخواهم شما را رحمت كند ، راوى گويد : آن مرد آمد از پيشانى آن جناب بوسيد ، و گفت : من به شما ناروا گفتم و من سزاوار آن حرفها هستم ، راوى گويد : اين مرد حسن بن حسن بن على بن ابى طالب عليهم السّلام بود .\r\n\r\n","description":"","footnote":"","page_name":" 364 ","page_number":380},
  {"content":"\r\n\r\n9 - روايت شده حضرت سجاد يكى از غلامان خود را فرياد زد ، وى جواب نداد ، بار ديگر صدا زد باز هم جواب نداد ، فرمود : اى پسر من فرياد مرا شنيدى گفت آرى ، فرمود : پس چرا جواب مرا ندادى ؟ عرض كرد : از شما مطمئن بودم كه مرا آزار نميرسانيد ، فرمود : حمد ميكنم خداوندى را كه غلام مرا از من در امن قرار داده .\r\n10 - يكى از كنيزان حضرت زين العابدين عليه السّلام به دست مباركش آب ميريخت ناگهان ابريق از دست كنيز افتاد و دست آن حضرت را به درد آورد ، امام سر خود را بالا آورد ، كنيز گفت : خداوند ميفرمايد :  وَ الْكاظِمِينَ الْغَيْظَ  امام فرمود : من خشم خود را فرو بردم ، گفت :  وَ الْعافِينَ عَنِ النَّاسِ  فرمود : از تو درگذشتم ، عرض كرد  وَ اللَّهُ يُحِبُّ الْمُحْسِنِينَ  فرمود : برو در راه خدا آزاد هستى .\r\n11 - محمد بن اسحاق بن يسار گويد : در مدينه خانواده‌هائى بودند كه ما يحتاج زندگى آنان ميرسيد و آنان نميدانستند روزى آنان از كجا مىرسد ، هنگامى كه على ابن الحسين وفات كردند اين غذاها قطع شد .\r\nاخبار و روايات در اين باره زياد است و به همين اندازه براى اثبات فضائل و مناقب حضرت على بن الحسين عليهما السّلام كافى است .\r\n\r\n( فرزندان حضرت سجاد عليه السّلام )\r\nحضرت باقر عليه السّلام كه مادرش ام عبد اللَّه دختر امام حسن مجتبى عليه السّلام بود .\r\nزيد و عمر كه مادر اين هر دو ام ولد بودند .\r\nعبد اللَّه ، حسن ، و حسين كه مادر اينها هم ام ولد بودند .\r\nحسين اصغر و عبد الرحمن و سليمان اينها هم مادرشان ام ولد بودند .\r\nعلى كه كوچكترين فرزندان آن جناب بود ، و خديجه كه مادر اينها نيز امّ ولد بودند .\r\nمحمد اصغر هم مادرش ام ولد بود .\r\nفاطمه و عليه و ام كلثوم كه معلوم نيست مادر اينها آزاد بوده‌اند يا كنيز .\r\n\r\n","description":"","footnote":"","page_name":" 365 ","page_number":381},
  {"content":"\r\n\r\nزيد بن على پس از حضرت باقر از همهء برادرانش افضل بود ، وى بسيار با ورع و با وجود و شجاع بودند ، وى شمشير در دست گرفت و براى خونخواهى سيد الشهداء عليه السّلام قيام كرد ، و مردم را بسوى پسنديده‌اى از آل محمد صلى اللَّه عليهم اجمعين دعوت ميكرد مردم خيال ميكردند وى مسلمين را به طرف خود دعوت مىكند و حال اينكه او ميدانست برادرش باقر براى اين مقام شايسته است و او براى طلب خلافت براى خود قيام نكرد و همچنين ميدانست كه برادرش حضرت باقر فرزندش جعفر بن محمد عليهما السّلام را به جاى خود گذاشته است .\r\nبطورى كه در روايات آمده است علت خروج زيد بن على بن الحسين اين بود كه وى بر هشام بن عبد الملك وارد شد ، و هشام قبلا مردم را به مجلس خود دعوت كرده بود كه تا آنها جاها را اشغال كنند و براى زيد جايى باقى نماند و او نتواند خود را به هشام نزديك كند زيد هنگامى كه وارد بر هشام شد گفت : بالاترين بنده آن است كه انسان را بتقوى و پرهيزكارى دعوت كند و من اينك شما را به خداوند دعوت ميكنم و شما را از عذاب وى ميترسانم ، هشام گفت : تو خود را براى خلافت مهيا ميسازى تو را بخلافت چكار است اى فرزند كنيز .\r\nزيد گفت : من احدى را بزرگتر از مقام پيغمبر نميشناسم ، خداوند پيغمبر خود ، اسماعيل را به نبوت برگزيد و حال اينكه او فرزندى كنيزى بود ، آيا نبوت در نزد خدا بزرگتر است يا خلافت ؟ علاوه شما راجع به كسى كه پيغمبر پدر وى مىباشد و نسب به على بن ابى طالب مىرساند چه خواهى گفت ، هشام از جاى خود برخاست و يكى از نگهبانان خود را طلبيد و گفت : اين نبايد امشب در اين جا بخوابد زيد با حالت ناراحتى از نزد هشام بيرون شد و ميگفت : هيچ ملتى از حرارت شمشير نترسيد مگر اين كه ذليل شد .\r\nابن قتيبه در كتاب عيون الأخبار گويد : هشام بزيد بن على بن الحسين گفت :\r\nبرادرت بقره در چه حال است ، زيد گفت : پيغمبر وى را باقر العلم نام‌گذارى كرده و تو او را بقره ميخوانى ، و در اين باره با پيغمبر اختلاف پيدا كرده‌اى .\r\n\r\n","description":"","footnote":"","page_name":" 366 ","page_number":382},
  {"content":"\r\n\r\nابن قتيبه گويد : هنگامى كه زيد وارد كوفه شد مردمان آنجا پيرامون وى را گرفتند و با او بيعت كردند كه در ركاب او جنگ كنند ، پس از اين از بيعت او سر پيچيدند و او را تسليم دشمن كردند ، پس از اينكه او را شهيد كردند جنازه او را مدت چهار سال در كوفه بالاى دار قرار دادند ، و كسى از آنان از اين قضيه ناراحت نشد شهادت زيد روز دوشنبه دوم صفر سال صد و بيست واقع شد و سن او در هنگام مرگ چهل و دو سال بود ، هنگامى كه خبر شهادت وى به حضرت صادق عليه السّلام رسيد وى از اين جهت بسيار ناراحت و اندوهگين شد ، و مبلغ هزار دينار به خاندان افرادى كه در ركاب او كشته شده بودند پرداخت .\r\nعبد اللَّه بن على بن الحسين مردى بود فاضل و فقيه ، وى توليت صدقات حضرت رسول را هم به عهده داشت و توليت صدقات امير المؤمنين نيز با وى بود .\r\nعمر بن على بن الحسين هم بسيار با ورع و از فضلاء بشمار ميرفت ، وى اخبار زيادى از پدرش و از برادرش حضرت باقر و از عمه‌اش فاطمه بنت الحسين عليه السّلام روايت كرده است .\r\nعمر بن على گويد : ابراهيم بن هشام مخزومى حاكم مدينه روزهاى جمعه ما را نزديك منبر جمع ميكرد ، پس از اين منبر ميرفت و على را ناسزا ميگفت ، گويد : روزى وارد مسجد شدم ديدم پيرامون منبر جاى نشستن نيست ، من رفتم خود را به منبر چسبانيدم ، در اين هنگام خوابم ربود .\r\nناگهان مشاهده كردم قبر حضرت رسول صلى اللَّه عليه و آله از هم شكافت ، و مردى جامه سفيد از آنجا بيرون شد گفت : يا ابا عبد اللَّه از حرفهاى اين مرد محزون نميشوى ؟\r\nگفتم : چرا محزون هستم گفت : چشمت را باز كن ببين خداوند با وى چه كار مىكند گفت : ديدم هنگامى كه وى على را به بدى ياد ميكرد از بالاى منبر پائين انداخته ميشد و مىمرد ، خداوند او را نيامرزد .\r\nپايان حالات حضرت سجاد عليه السلام\r\n\r\n","description":"","footnote":"","page_name":" 367 ","page_number":383},
  {"content":"\r\n\r\n\r\n( 4 ) ( احوالات امام باقر عليه السّلام )\r\n\r\n( تولد و مدت زندگى حضرت باقر عليه السّلام )\r\nحضرت باقر عليه السّلام روز جمعه اول ماه رجب سال پنجاه و هفت در شهر مدينه متولد شد ، بعضى هم گفته‌اند : تولد آن جناب روز سوم صفر بوده است ، و در ذى الحجه سال يك صد و چهاردهم هجرى از جهان رفت و بعضى گمان كرده‌اند وفات آن جناب در ماه ربيع الاول بوده ، در هنگام وفات پنجاه و هفت سال از عمر شريفش گذشته بود .\r\nمادر حضرت باقر امّ عبد اللَّه دختر حضرت مجتبى عليه السّلام بود ، و لذا آن جناب از دو جهت هاشمى و علوى بودند ، و قبر شريفش در بقيع كنار قبر پدر بزرگوار و عم گراميش حضرت امام حسن عليهم السّلام واقع شده است ، مدت چهار سال در زمان جدش امام حسين عليه السّلام و سى نه سال هم در حيات پدرش زندگى كرد و هژده سال پس از پدرش امامت كرد ايام آن جناب مصادف بود با وليد بن عبد الملك و سليمان بن عبد الملك و عمر بن عبد العزيز و يزيد بن عبد الملك ، و در هنگام خلافت هشام بن عبد الملك از دنيا رفت .\r\n\r\n( دلائل امامت حضرت باقر عليه السّلام )\r\nبرهان بر امامت حضرت باقر عليه السّلام همان براهين و دلائلى است كه در امامت پدر او آورديم ؛ و او وجوب عصمت امام و بطلان قول كسانى كه در زندگى پدر او مدعى مقام امامت شدند بوده ، دلائل عقلى در اين مورد از براهين نقلى قوىتر است زيرا كه در دليل عقلى تأويل و احتمال معانى متعدده ، در بين نيست ، و اما نصوص داله بر امامت آن حضرت كه از طرف پدرش رسيده ذيلا ذكر مىشود .\r\n1 - اسماعيل بن محمد گويد : هنگامى كه وفات حضرت سجاد عليه السّلام نزديك شد صندوق و يا سفطى را بيرون آورد و گفت : اى محمد اين صندوق بردار پس از چند\r\n\r\n","description":"","footnote":"","page_name":" 368 ","page_number":384},
  {"content":"\r\n\r\nروز امام عليه السّلام از دنيا رفت ، سپس وراث آمدند و از صندوق هم سهم خود را طلبيدند امام باقر عليه السّلام فرمود : به خداوند سوگند شما را در اين صندوق بهره‌اى نيست و اگر چنانچه در او سهمى داشتيد به من نميرسيد ، و در اين صندوق سلاح حضرت رسول صلى اللَّه عليه و آله را گذاشته بودند .\r\n2 - عبد اللَّه بن عيسى از پدرش از جدش روايت مىكند كه حضرت على بن الحسين عليهما السّلام بفرزندان خود نگاه كرد در هنگامى كه آنان در پيرامون پدرشان نشسته بودند و حضرت هم در حال نزع بود پس از اين روى خود را متوجه امام باقر كرد و فرمود اين صندوق را بردار و بخانه‌ات ببر راوى گويد در اين صندوق بجاى درهم و دينار علم و دانش قرار داشت .\r\n3 - حسين بن ابى العلاء گويد : از حضرت صادق عليه السّلام شنيدم ميفرمود : عمر ابن عبد العزيز براى ابن حزم نامه‌اى نوشت و او را امر كرد تا صدقات على و عمر و عثمان را براى وى بفرستد ، ابن حزم دنبال زيد بن حسن فرستاد و او بزرگترين فرزندان امير المؤمنين عليه السّلام از جهت سن بود ، از وى راجع بصدقات پرسيد .\r\nزيد گفت : اختيار صدقات و ولايت بعد از على بن ابى طالب با فرزندش حسن بود ، پس از وى در اختيار حسين قرار گرفت ، و بعد از او بدست فرزندش على بن الحسين افتاد ، و اينك توليت آنها در عهده محمد بن على مىباشد ، و اكنون لازم است در اين مورد از وى سؤالات بكنى .\r\nابن حزم دنبال پدرم فرستاد ، و او هم نامه‌اى را كه در اين خصوص بود به من داد تا براى ابن حزم ببرم ، هنگامى كه نزد ابن حزم رفتيم يكى از نزديكان بوى گفت اين فرزندان حسن را ميشناسد ، گفت : آرى ، همان طورى كه ميدانيد اكنون شب است ، و ليكن حسد مانع است از اينكه دنبال حق و حقيقت بروند ، و اگر آنان جوياى حق بودند براى آنان بهتر بود و ليكن آنها رو به دنيا كردند .\r\nو اما نصوص مرويه از حضرت رسول صلى اللَّه عليه و آله در ضمن معرفى امامان دوازده‌گانه راجع به حضرت باقر عليه السّلام زياد است ، مانند حديث لوح كه جبرئيل از بهشت خدمت\r\n\r\n","description":"","footnote":"","page_name":" 369 ","page_number":385},
  {"content":"\r\n\r\nپيغمبر آوردند ، و همچنين نامه‌اى كه از طرف خداوند براى حضرت رسول در مورد امامان اثنا عشر رسيد و آن جناب او را به امير المؤمنين دادند و آن حضرت نامه را مهر كردند و بفرزندش حسن دادند و همچنين تا به حضرت باقر رسيد ، ما كليه اين نصوص را در آخر اين كتاب ان شاء اللَّه بيان خواهيم كرد .\r\n\r\n( كرامات حضرت باقر عليه السّلام )\r\n1 - از جمله كرامات و معجزات حضرت باقر عليه السّلام داستان حبابه والبيه است كه شيعيان در كتب خود او را روايت كرده‌اند ، و اينك چند قضيه ديگر هم مربوط به اين باب است ذيلا ذكر مىشود .\r\n2 - ابو عروه گويد : به اتفاق ابو بصير وارد منزل حضرت باقر و يا صادق شديم ، ابو بصير گفت : آيا نزديك سقف اين خانه سوراخى مىبينى ؟ گفتم : آرى تو از كجا ميدانى كه اين اطاق سوراخ دارد ، گفت : ابو جعفر عليه السّلام او را به من نشان دادند .\r\n3 - ابو بصير گويد : خدمت حضرت باقر عليه السّلام رسيدم و عرض كردم : شما ورثهء حضرت رسول صلى اللَّه عليه و آله هستيد ؟ فرمود : آرى ، عرض كردم : رسول خدا وارث همهء پيغمبران است و تمام علوم آنها را هم داشت ؟ فرمود : آرى ، عرض كردم : پس اينك شما قادر هستيد مردگان را زنده كنيد و امراض سخت را شفا دهيد ؟ .\r\nحضرت باقر عليه السّلام فرمود : آرى به اذن خداوند همه اين كارها را انجام ميدهيم پس از اين فرمود : نزديك من بيا ، دست خود را بر صورتم كشيد در اين هنگام آفتاب و آسمان و زمين و خانه‌ها را ديدم ، فرمود : اگر ميل دارى همين گونه باش و مانند مردم در ثواب و عقاب شركت كن ، و اگر هم ميل دارى مانند كور زندگى كنيد و روز قيامت بهشت برويد .\r\nابو بصير گويد : عرض كردم : دوست دارم مانند اول باشم ، وى گويد : حضرت بار ديگر دست بر چهره‌ام كشيد مانند اول نابينا شدم ، راوى گويد : من اين حديث را خدمت ابن ابى عمير نقل كردم فرمود : من گواهى مىدهم اين حديث راست است\r\n\r\n","description":"","footnote":"","page_name":" 370 ","page_number":386},
  {"content":"\r\n\r\nهمان گونه كه جهنم و بهشت واقعيت دارند .\r\n4 - عبد اللَّه بن ابى يعفور گويد : از حضرت صادق عليه السّلام شنيدم ميفرمود : يكى از روزها پدرم فرمود : اكنون از عمرم بيش از پنجاه روز نمانده است و من حساب آن روز داشتم ، و درست روز آخر از دنيا رفت و هيچ كم و يا زياد نگرديد .\r\n\r\n( مناقب امام باقر عليه السّلام )\r\n1 - حضرت باقر عليه السّلام در ميان مردم به علم و زهد و شرافت و بزرگوارى مشهور و معروف است ، در ميان اولاد حضرت رسول صلى اللَّه عليه و آله كسى به پايه او نرسيد ، و در علوم قرآن و سنت و احكام و علوم و آداب اخبار و آثار فراوانى از آن بزرگوار رسيده است ، بزرگان از صحابه و تابعين خدمت او ميرسيدند و از خرمن فضائل او خوشه‌چينى ميكردند ، حضرت رسول وى را بعنوان « باقر العلوم » معرفى كرده بودند .\r\n2 - جابر بن عبد اللَّه انصارى گويد : حضرت رسول صلى اللَّه عليه و آله به من فرمودند : شما مردى از فرزندان حسين را ملاقات خواهى كرد كه نامش محمّد است ، وى علم را از هم خواهد شكافت ، هر گاه وى را ملاقات كردى از من سلام برسان .\r\n3 - حضرت صادق عليه السّلام فرمود : جابر بن عبد اللَّه در مسجد حضرت رسول صلى اللَّه عليه و آله مينشست و عمامه سياهى را بر سر و صورتش مىبست ، و ميگفت : اى باقر علم ، مردمان مدينه ميگفتند : جابر هذيان ميگويد ، وى اظهار ميداشت نه به خداوند سوگند من هذيان نميگويم ، بلكه از رسول خدا شنيدم ميفرمود : شما به زودى يكى از فرزندان مرا خواهى ديد كه علم را از هم خواهد شكافت حضرت رسول صلى اللَّه عليه و آله ميفرمود : رخسار او مانند رخسار من است ، و نام او هم با من يكى است ، من در اثر اين حرف پيغمبر اين مطلب را اظهار ميكنم ، امام صادق عليه السّلام فرمود :\r\nجابر روزها خدمت امام باقر عليه السّلام ميرفت ، اهل مدينه ميگفتند : تعجب از جابر است كه با اين كودك رفت و آمد مىكند ، و حال اينكه وى از اصحاب پيغمبر است .\r\nحضرت باقر عليه السّلام فرمود : روزى به منزل جابر بن عبد اللَّه رفتم و بر وى سلام\r\n\r\n","description":"","footnote":"","page_name":" 371 ","page_number":387},
  {"content":"\r\n\r\nكردم ، جابر جواب سلام مرا داد و سپس گفت : شما كه هستى ؟ اين در موقعى بود كه چشمانش از ديدن محروم گرديده بوده گفتم : من محمّد بن علي بن الحسين هستم ، گفت :\r\nاى پسر نزديك من بيا ، من نزديك او رفتم جابر ابتداء دست مرا بوسيد و بعد خواست از پايم ببوسد من جلوگيرى كردم ، پس از اين ، گفت : اى پسر جدت رسول خدا تو را سلام رسانيد .\r\nدر اين هنگام حضرت باقر عليه السّلام فرمود : سلام و رحمت بر حضرت رسول صلى اللَّه عليه و آله باد ، اكنون بگوئيد : مطلب از چه قرار است ؟ فرمود : روزى در خدمت حضرت رسول بودم گفتند : يا جابر شما خواهى ماند تا آنگاه كه مردى از خاندانم را بنام محمّد ملاقات كنى ، خداوند به او نور و حكمت عطا خواهد كرد ، هنگامى كه او را ديدى سلام مرا به او برسان .\r\n4 - عبد اللَّه بن عطاء مكى گويد : من علماء را در خدمت حضرت باقر عليه السّلام خيلى حقير و ناچيز ميديدم يكى از روزها حكم بن عتيبه را با آن جلالت و بزرگوارى را كه در ميان خويشاوندانش داشت ، در خدمت امام باقر عليه السّلام ديدم مانند كودكى كه در نزد معلم بنشيند مشاهده كردم .\r\n5 - جابر بن يزيد جعفي هر گاه از حضرت باقر حديثى نقل ميكرد ميگفت :\r\nمن اين روايت را از وصى اوصياء و وارث انبياء محمّد بن علي بن الحسين عليهم السّلام نقل ميكنم .\r\n6 - عبد الرحمن بن حجاج از حضرت صادق عليه السّلام روايت كرده كه محمّد بن منكدر ميگفت : من گمان نميكردم علي بن الحسين عليهما السّلام با آن جلالت و فضلى كه داشت فرزندى مانند خودش را بجاى گذارد ، تا يكى از روزها فرزندش محمّد را ديدم ، خواستم وى را موعظه كنم ، ناگهان او مرا موعظه كرد .\r\nياران ابن منكدر پرسيدند وى چگونه تو را موعظه كرد ؟ گفت : در هواى بسيار گرمى به اطراف مدينه بيرون شدم ، در اين هنگام با محمّد بن علي برخورد كردم ، وى مرد سمينى بود و بر دو غلامش تكيه داشت ، با خود گفتم : يكى از بزرگان قريش در اين وقت روز با اين گرمى در طلب دنيا كوشش مىكند ، اينك ميروم و او را پند مىدهم .\r\n\r\n","description":"","footnote":"","page_name":" 372 ","page_number":388},
  {"content":"\r\n\r\nنزديك او رفتم و بر وى سلام كردم و جواب شنيدم و از شدت گرما عرق ميريخت گفتم : خداوند تو را عافيت دهد ، تو يكى از شيوخ قريش هستى در اين وقت گرما و با اين مزاج باز هم در طلب دنيا كوشش ميكنى ؟ ! ، اگر اينك مرگ تو را فرا رسد در اين حال چه كار ميكنى ؟\r\nمحمّد بن منكدر گويد : وى در اين هنگام دستش را از غلامان رها كرد و بر زمين نشست و فرمود : اگر اكنون مرگ من در رسد مرا در حال طاعت پروردگار خواهد ديد ، من با اين زحمت خود زندگى براى اهل بيتم فراهم ميكنم ، و دست درازى به طرف تو و امثالت نميكنم ، و من ميترسيدم مرگ من در رسد و مرا در حال نافرمانى مشاهده كند ، گفتم : خداوند تو را رحمت كند من آمدم تو را موعظه كنم و ليكن در عوض شما مرا موعظه كردى .\r\nحضرت فرمود : مردم از اين جهت از ما اكراه دارند كه ميدانند ما خاندان رحمت و شجرهء نبوت هستيم ، منزل ما محل فرود آمدن فرشتگان است ، و ما معدن حكمت و جاى نزول وحى ميباشيم .\r\nفرمودند : ما در بارهء مردم مبتلا هستيم ، اگر آنان را به طرف خود دعوت كنيم ما را اجابت نميكنند ، و اگر آنان را به حال خود واگذاريم بدون توجه ما هدايت نخواهند شد .\r\nفرمود : ما گنجينهء علم پروردگاريم و امر پروردگار دست ما قرار دارد ، بوسيلهء ما اسلام آغاز شد و به ما انجام خواهد گرفت و مردم احكام اسلام را از ما آموختند ، به خداوندى كه دانه را شكافت و آدميان را آفريد علم خداوند جز نزد ما در جاى ديگرى نيست ، و مردم نخواهند علم خدا را درك كنند مگر بوسيلهء ما .\r\n7 - فضيل از حضرت باقر عليه السّلام روايت كرده كه آن جناب فرمود : اگر ما از نزد خود مطلبى اظهار كنيم گمراه خواهيم شد ، همان گونه كه گذشتگان گمراه شدند ، و ليكن ما از روى براهين و ادله‌اى كه خداوند براى پيغمبرش فرستاد حديث ميكنيم .\r\nاز حضرت باقر عليه السّلام پرسيدند چرا در هنگام القاء حديث سند روايت را ذكر نمى\r\n\r\n","description":"","footnote":"","page_name":" 373 ","page_number":389},
  {"content":"\r\n\r\nكنيد ، فرمود : هر گاه حديثى نقل كنم و سندش را متذكر نشوم ، او را از پدرم زين العابدين از حسين بن علي ، از على بن ابى طالب ، از رسول خدا ، از جبرئيل عليهم السّلام از خداوند روايت ميكنم 8 - معروف ابن خربوذ گويد : از حضرت باقر عليه السّلام شنيدم ميفرمود : حديث بسيار مشكل و عميق است ، جز فرشتگان مقرب و پيغمبران مرسل و بندگان ويژه پروردگار كه در طرق ايمان آزمايش شده باشند معانى روايات ما را درك نميكنند .\r\n9 - سدير صيرفى گويد : حضرت باقر عليه السّلام ميفرمود : خداوند بندگان خود را مكلف كرده است تا ائمه عليهم السّلام را بشناسند و امور خود را به آنان واگذارند ، و در مسائل مختلف به آنان رجوع كنند .\r\n10 - سورة بن كليب اسدى گويد : حضرت باقر عليه السّلام فرمود : ما گنجور پروردگار در آسمان و زمين هستيم ، البته نه خازن نقره و طلا بلكه ما خازن علم خداوند مى باشيم .\r\n11 - زراره گويد : ما در خدمت حضرت باقر عليه السّلام بوديم كه كميت شاعر معروف خدمت امام عليه السّلام آمد و از آن جناب اذن خواست تا شعر خود را بخواند ، حضرت اذن مرحمت كرد و كميت قصيدهء معروفه را كه مطلع آن « من لقب متيّم مستهام » باشد خواند ، حضرت فرمود : اى كميت روح القدس شما را تاييد كند تا آنگاه كه از ما دفاع ميكنيد .\r\nكميت گويد : هنگامى كه به اين بيت رسيدم :\r\n أخلص اللَّه لى هواى فما * اغرق نزعا و لا تطيش سهامى \r\nحضرت باقر عليه السّلام فرمود : اين طور نگو و ليكن بگو : « فقد اغرق نزعا و ما تطيش سهامى » عرض كردم : اى سرور من تو از من بهتر شعر ميگوئى\r\n\r\n","description":"","footnote":"","page_name":" 374 ","page_number":390},
  {"content":"\r\n\r\n\r\n( فرزندان حضرت باقر عليه السّلام )\r\nحضرت صادق عليه السّلام و عبد اللَّه بن محمّد كه مادرشان ام فروة دختر قاسم بن محمد بن أبى بكر بود .\r\nابراهيم و عبد اللَّه كه در كودكى از دنيا رفتند مادر اين دو هم ام حكيم دختر اسيد ابن مغيرهء ثقفى بود .\r\nعلي و زينب مادرشان كنيز بود .\r\nام سلمه كه وى نيز مادرش ام ولد بود .\r\nبعضى گفته‌اند : كه حضرت باقر عليه السّلام جز يك دختر بنام ام سلمه دختر ديگرى نداشته است .\r\nپايان حالات حضرت باقر عليه السّلام\r\n\r\n","description":"","footnote":"","page_name":" 375 ","page_number":391},
  {"content":"\r\n\r\n\r\n( 5 ) ( احوالات حضرت صادق عليه السّلام )\r\n\r\n( تولد و مدت زندگى حضرت صادق عليه السّلام )\r\nامام صادق عليه السّلام روز هفدهم شهر ربيع الأول سال هشتاد و سه هجرى در مدينه متولد شد و در نيمهء ماه رجب و يا شوال سال يك صد و چهل و هشت در سن شصت و شش سالگى از دنيا رفت حضرت صادق عليه السّلام مدت دوازده سال در زمان حيات جدش زندگى كرد و نوزده سال هم با پدرش بود و مدت سى و چهار سال هم بعد از رحلت پدر بزرگوارش امامت كردند ، و امامت او مصادف بود با ايام خلافت هشام بن عبد الملك و وليد بن يزيد بن عبد الملك و يزيد بن وليد بن عبد الملك معروف بناقص و ابراهيم بن وليد و مروان بن محمد حمار پس از اين پيراهن سياهان با پرچم سياه از خراسان قيام كردند و خلافت از بنى اميه گرفته شد و بدست عباسيان افتاد ، حضرت صادق عليه السّلام زمان اين‌ها را هم درك كرد و در دوران خلافت ابو جعفر منصور در مدينه وفات كرد و در كنار قبر پدر و عمويش حضرت امام حسن عليهم السّلام به خاك سپرده شد .\r\n\r\n( ادله امامت حضرت صادق عليه السّلام )\r\nطريق اعتبار در امامت آن حضرت همان طوريست كه در امامت پدران آن جناب بيان كرديم و اكنون اگر بخواهيم در بارهء امامت در عصر حضرت صادق بحث كنيم مطلب چند وجه خواهد شد .\r\nعده ميگويند وجود امام لازم نيست ما اين عقيده را قبلا باطل كرديم و ثابت نموديم كه وجود امام در هر زمان و عصرى لازم است ؛ جماعتى قائل بامامت كسى شده‌اند كه از نظر عصمت قابل توجه نيست زيرا ما قبلا روشن كرديم كه امام بايد معصوم\r\n\r\n","description":"","footnote":"","page_name":" 376 ","page_number":392},
  {"content":"\r\n\r\nباشد ، گروهى از متأخرين زيديّه ادعاى عصمت كرده‌اند و ليكن در بارهء آنان نصى وارد نشده و آنان هم ادعاى نص نكرده‌اند .\r\nگفتار اينها هم باطل است زيرا كه ما در سابق بيان داشتيم كه امامت براى فردى آنگاه ثابت خواهد شد كه در بارهء او نصى رسيده باشد و يا از وى معجزه‌اى بظهور برسد ، عقيده كيسانيه هم كه ميگويند : امام زنده است باطل مىباشد زيرا امامى كه آنان معتقدند زنده است مرگ او بثبوت رسيده است .\r\nعلاوه كيسانيه اكنون منقرض شده‌اند و كسى از آنان كه گويندهء اين عقيده باشد وجود ندارد و اجماع ببطلان مدعاى آنان به عمل آمده و اكنون كه اقوال مختلف در باره امامت باطل شد امامت آن حضرت ثابت مىشود و در غير اين صورت حق از ميان امت خارج مىشود .\r\nو اما طريقه تواتر همان طوريست كه ما در سابق اشاره كرديم زيرا كه شيعه خلفا عن سلف اين روايات را بطور تواتر نقل كرده‌اند كه حضرت باقر امام صادق را به عنوان امامت معرفى كرده است همانطور كه امير المؤمنين عليه السّلام به امامت حسنين تصريح فرموده و همچنين است امامت بقيه ائمه عليهم السّلام تا حضرت صاحب الزمان عجل اللَّه فرجه و هر كس بخواهد دليل اين مطلب را بدست آورد بايد در تواتر نصوص بر امامت حضرت امير المؤمنين عليه السّلام جستجو كند و اكنون جاى بحث اين موضوع نيست اكنون روايات و اخبارى كه در بارهء امامت حضرت صادق عليه السّلام رسيده ذيلا ذكر مىشود .\r\n1 - ابو الصباح كنانى گويد ابو جعفر عليه السّلام نگاهى به حضرت صادق كردند در حالى كه آن جناب راه ميرفت فرمود اين رونده را مىبينى اين از آن افرادى است كه خداوند در بارهء آنان فرموده :  وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ  .\r\n2 - هشام بن سالم از حضرت صادق روايت كرده كه حضرت صادق عليه السّلام فرمود :\r\nهنگامى كه وفات پدرم نزديك شد فرمود : اى جعفر تو را وصيت ميكنم كه از اصحابم حمايت كنى عرض كردم فدايت گردم به خداوند سوگند آنان را به حال خود واميگذارم\r\n\r\n","description":"","footnote":"","page_name":" 377 ","page_number":393},
  {"content":"\r\n\r\nاگر چنانچه مردى از آنها در شهرى واقع شود نخواهم گذاشت به احدى نيازمندى پيدا كند 3 - جابر بن يزيد جعفى گويد از حضرت باقر عليه السّلام در بارهء « قائم » پرسيده شد در اين هنگام امام باقر دست خود را روى حضرت صادق گذاشت و فرمود به خداوند سوگند اين قائم آل محمد است .\r\n4 - عتبة بن مصعب گويد : هنگامى كه حضرت باقر عليه السّلام از دنيا رفت من بر امام صادق عليه السّلام وارد شدم و آن حديث را خدمتش عرض كردم فرمود جابر راست گفته و از پدرم اين مطلب را شنيده و ليكن شما خيال ميكنيد امامى كه جاى امام سابق نشسته قائم نيست .\r\n5 - طاهر گويد : در خدمت امام باقر عليه السّلام نشسته بودم ناگهان حضرت جعفر صادق عليه السّلام رو آورد امام باقر فرمود : اين بهترين مردمان است .\r\n6 - عبد الاعلى مولى آل سام از حضرت صادق روايت مىكند كه آن جناب فرمود پدرم ودائع خود را به من سپرد و چون وفاتش نزديك شد فرمود : اينك گواهانى را برايم حاضر كنيد ، من چهار نفر از قريش را كه از جمله نافع غلام عبد اللَّه بن عمر بود دعوت كردم پدرم فرمود بنويس من وصيت ميكنم تو را به همان وصيتى كه يعقوب بفرزندانش كرد  يا بَنِيَّ إِنَّ اللَّهَ اصْطَفى لَكُمُ الدِّينَ فَلا تَمُوتُنَّ إِلَّا وَ أَنْتُمْ مُسْلِمُونَ  وصيت مىكند ابو جعفر محمد بن على براى جعفر بن محمد و امر مىكند او را كه پدرش را در بردى كه نماز جمعه را با او ميخواند كفن كند و او را با عمامهء مخصوصش معمم كند و قبر او را بيش از چهار انگشت بلند ننمايد و قبر را چهار گوشه كند .\r\nپس از اين به شهود فرمودند : خداوند شما را رحمت كند اينك آزاديد اگر ميل داريد برويد ، پس از اينكه آنان رفتند گفتم اين وصيت كه ديگر احتياج بشهود نداشت فرمود : من دوست نداشتم كه مورد اعتراض قرار گيرى و مردم بگويند محمد بن علي به پسرش وصيت نكرد و من از جهت اينكه برهانى بر آنان داشته باشى اين چنين وصيتى را براى شما كردم .\r\nاز اين گونه روايات در كتب اخبار زياد است .\r\n\r\n","description":"","footnote":"","page_name":" 378 ","page_number":394},
  {"content":"\r\n\r\n\r\n( معجزات و اخبار از غائبات )\r\nكرامات و خوارق عاداتى كه از حضرت صادق عليه السّلام ظاهر شده و معجزاتى كه بر دست آن جناب بمعرض ظهور رسيده و امامت غير او را باطل كرده زياد است و ما اكنون چند روايت مشهور در اين باب را ذكر ميكنيم .\r\n1 - عائذ بن نباته احمسى گويد : بر حضرت صادق عليه السّلام وارد شدم و قصد داشتم در بارهء نماز شب از آن جناب سؤالاتى بكنم ، و ليكن فراموش كرده بودم ، گفتم :\r\nسلام بر تو باد اى فرزند رسول خدا ، فرمود : آرى به خداوند سوگند من فرزند او هستم ، و ليكن با كسانى كه فقط نمازهاى پنج‌گانه را اداء كنند و از بقيه چيزى نپرسند خويشاوندى نداريم ، من هم به همين اندازه اكتفا كردم .\r\n2 - مهزم گويد : ما در هنگامى كه وارد مدينه شديم ، در منزلى ساكن گرديديم صاحب منزل كنيزى زيبا داشت كه من بزيبائى او فريفته شدم ، در اين بين پشت در رفتم و تقاضا كردم در منزل را باز كند ، در اين هنگام كنيز زيبا در را باز كرد و من بلافاصله از موقعيت استفاده كرده پستان او را فشار دادم .\r\nروز بعد كه خدمت حضرت صادق عليه السّلام رسيدم فرمود : اى مهزم امروز كجا بودى ؟\r\nعرض كردم من در مسجد بودم و از آنجا بيرون نشدم ، حضرت فرمود : نميدانى كسى بولايت ما نميرسد مگر اينكه تقوى و ورع داشته باشد .\r\n3 - ابو بصير گويد : وارد مدينه شدم و با خود كنيزى هم داشتم ، با وى مواقعه كردم و براى غسل به طرف حمام حركت نمودم ، در اين هنگام ديدم رفقاى شيعه خدمت امام عليه السّلام ميروند ، من ترسيدم اگر براى غسل بروم حمام ديگران قبل از من حضور امام خواهند رسيد و من آن جناب را نخواهم ديد لذا از رفتن به حمام منصرف شدم و با رفقايم خدمت امام عليه السّلام رسيدم .\r\nهنگامى كه در مقابل حضرت صادق عليه السّلام قرار گرفتم به من نگاه كرد و فرمود :\r\nاى ابا بصير آيا نميدانى كه در منازل انبياء و فرزندان انبياء نبايد جنب داخل شد ، من\r\n\r\n","description":"","footnote":"","page_name":" 379 ","page_number":395},
  {"content":"\r\n\r\nشرمنده شدم و عرض كردم : اى فرزند رسول خدا من ترسيدم از رفقايم عقب بمانم و از ملاقات شما محروم گردم لذا در اين حالت خدمت شما رسيدم و پس از اين از منزل بيرون شدم .\r\n4 - ابو بصير گويد : شعيب عقرقوفى خدمت حضرت صادق عليه السّلام رسيد و كيسه‌اى كه مقدارى دينار در آن قرار داشت مقابل آن جناب نهاد ، حضرت فرمود : اين پولها زكات است يا احسان ؟ وى در جواب امام عليه السّلام سكوت كرد ، پس از اين گفت : هم زكات است و هم احسان ؟ امام فرمود : ما نيازى بزكاة نداريم ، و مقدارى از كيسه بيرون كرد و به شعيب داد ، هنگامى كه از خدمت آن جناب بيرون شديم پرسيدم از اين دينارها چه مقدارش زكات بود ؟ گفت : به همين اندازه كه به من برگردانيد به خداوند سوگند دينارى كم و يا زياد نيست .\r\n5 - ابراهيم بن عبد الحميد گويد : به طرف قبا حركت كردم تا درخت خرمائى بخرم او را در مدخل مدينه ديدم فرمود : كجا ميروى ؟ عرض كردم ميروم درخت خرمائى بخرم ، فرمود : آيا از ملخ اطمينان پيدا كرده‌اى ؟ گفتم : نه به خدا هرگز مطمئن نيستم ، راوى گويد : به خداوند قسم پنج روز نگذشت كه ملخ آمد و در نخلها خرما باقى نگذاشت .\r\n6 - عروة بن موسى جعفى گويد : روزى با حضرت صادق عليه السّلام گفتگو ميكرديم ناگهان سخن را قطع كردند و فرمودند : اكنون چشم هشام در قبرش از هم تركيد ، گفتيم : وى در چه زمانى درگذشته ، فرمود : امروز سه روز است كه هشام مرده است گفت : ما حساب اين روز را نگاه داشتيم و پس از اين از روز درگذشت هشام پرسيديم و مطلب همانطور بود كه حضرت فرموده بود .\r\n7 - شهاب بن عبد ربه گويد : حضرت صادق عليه السّلام به من فرمود : اى شهاب چه ميكنى هر گاه محمد بن سليمان خبر مرگ مرا به شما بدهد ؟ شهاب گويد : به خدا قسم نه محمد بن سليمان را ميشناختم و نه ميدانستم وى در كجا زندگى مىكند .\r\nشهاب گويد : پس از اين ثروت من زياد شد و من در بصره و كوفه براى تجارت\r\n\r\n","description":"","footnote":"","page_name":" 380 ","page_number":396},
  {"content":"\r\n\r\nرفت و آمد ميكردم ، يكى از روزها وارد بصره شدم و نزد محمد بن سليمان كه والى بصره بود رفتم ، در اين هنگام وى نامه‌اى بدستم داد و گفت : اى شهاب خداوند تو را پاداش دهد در وفات امامت جعفر بن محمد .\r\nگويد : من متذكر گفتار امام عليه السّلام شدم و گريه گلوى مرا گرفت و اشكم سرازير شد بلافاصله از نزد وى بيرون شدم و به منزلم آمدم و بر حضرت صادق گريستم .\r\n8 - اسحاق بن عمار گويد : به حضرت صادق عليه السّلام عرض كردم : ما اموالى داريم كه با مردم بوسيلهء آنها معامله ميكنيم ، و ميترسيم اگر براى ما پيش آمدى شود اموال در دست مردم بماند ، امام عليه السّلام فرمود : در اول هر يكى از ماه‌هاى ربيع حساب خود را رسيدگى كن ، على بن اسماعيل گويد : اسحاق در ماه ربيع از دنيا رفت .\r\n9 - احمد بن قابوس از پدرش از امام صادق عليه السّلام روايت كرده كه گروهى از مردم خراسان خدمت آن جناب رسيدند ، حضرت قبل از اينكه آنها سؤال كنند فرمود : هر كس از راه غير مشروع ثروتى جمع كند خداوند او را در مهلكه خواهد انداخت ، گفتند قربانت گرديم ، ما معنى اين كلام را درك نكرديم فرمود : از باد آيد بدم شود .\r\n10 - روايت شده كه داود بن على حاكم مدينه معلّى بن خنيس خدمتكار حضرت صادق را گرفت و پس از اينكه اموال او را ضبط كرد وى را بقتل رسانيد ، حضرت صادق عليه السّلام در حالى كه ردايش بر زمين كشيده ميشد نزد او رفت و فرمود : خدمت كار مرا كشتى و اموال او را گرفتى ، ندانستى كه آدمى با حال مصيبت ميتواند بخواب رود ، ليكن در حال جنگ خواب نميتواند بكند ، به خداوند سوگند در حق تو نفرين خواهم كرد .\r\nداود بن علي مثل اينكه امام عليه السّلام را استهزاء كند گفت : ما دعاى تو را در بارهء خود شنيديم ، حضرت از منزل او مراجعت كرد و آن شب را تا صبح بخواب نرفت و همواره نماز و دعا ميخواند در هنگام سحر شنيدند كه آن جناب در مناجات خود ميگويد :\r\n« يا ذا القوة القوية ، و يا ذا المحال الشديد ، و يا ذا العزة التى كل خلقك لها ذليل ، اكفنى هذه الطاغية و انتقم لى منه » لحظه‌اى نگذشت كه ناگهان فريادى از منزل داود بن علي بلند شد و گفتند : وى درگذشته است .\r\n\r\n","description":"","footnote":"","page_name":" 381 ","page_number":397},
  {"content":"\r\n\r\n11 - در روايات مشهور است كه ابو جعفر منصور ربيع را امر كرد تا حضرت صادق را در نزد او حاضر كند هنگامى كه امام عليه السّلام در پيش او حاضر شد منصور گفت : خداوند مرا بكشد اگر تو را نكشم ، آيا با سلطنت من مخالفت ميكنى و بر عليه من غائله راه مىاندازى ؟ ! حضرت صادق فرمود : به خداوند سوگند من از اين مطالب اطلاعى ندارم و اين گفتارها كذب محض است .\r\nو اگر چنانچه مطلب همانطور است كه شما ميگوئيد مانند يوسف و ايوب و سليمان عليهم السّلام كه از نسبت‌هائى كه به آنان ميدادند صرف نظر كردند تو هم صرف نظر كن ، زيرا نسب تو هم به آنان ميرسد ، منصور گفت : آرى اينك بالا بيائيد هنگامى كه امام عليه السّلام نزد منصور رفتند گفت : اين مطالب را كه از زبانم بيرون شد عده‌اى اطلاع داده‌اند .\r\nحضرت صادق عليه السّلام فرمود اكنون او را در اين مجلس حاضر كنيد تا با هم روبرو شويم منصور آن مرد مفترى را احضار كرد و گفت : تو آن مطالب را از جعفر شنيدى ؟ گفت : آرى شنيده‌ام حضرت فرمود : وى را براى صدق مقالش قسم بده ، منصور روى خود را به طرف آن مرد كرد و گفت : قسم ميخورى ؟ گفت : آرى براى صدق مطلبم سوگند ياد ميكنم .\r\nامام صادق عليه السّلام فرمود : واگذاريد من او را قسم بدهم منصور گفت : شما قسمش بدهيد حضرت به آن مرد ساعى گفت بگو از حول و قوه پروردگار بيزارى ميجويم و به حول و قوهء خود چنگ مىزنم كه جعفر بن محمد اين مطالب را انجام ميدهد ، وى ابتداء از اين طرز سوگند امتناع كرد و ليكن سرانجام سوگند را به همين طرز اداء كرد لحظه‌اى نگذشت از پا درآمد و ابو جعفر منصور امر كرد او را از مجلس بيرون كردند .\r\nربيع گويد : ديدم جعفر بن محمد هنگامى كه بر ابو جعفر منصور وارد ميشد لب‌هايش حركت ميكرد و هر گاه لب‌هايش را حركت ميداد خشم منصور فرو مىنشست و او را نزديك خود جاى ميداد و از خود راضى ميكرد ، وقتى كه از نزد منصور بيرون شد خدمتش رسيدم و عرض كردم اين مرد از دشمن‌ترين مردم نسبت بشما است و ليكن وقتى كه در مجلس او وارد ميشوى و لب‌هاى خود را حركت ميدهى غضب او فرو مىنشيند اين چه دعائيست كه بر زبان جارى ميسازى ؟ .\r\n\r\n","description":"","footnote":"","page_name":" 382 ","page_number":398},
  {"content":"\r\n\r\nحضرت فرمود : اين دعاى جدم علي بن الحسين عليهما السّلام است گفتم : قربانت گردم آن دعا كدام است ؟ فرمود : « يا عدّتى عند شدّتى و يا غوثى عند كربتى احرسني بعينك التى لا تنام و اكنفنى بركنك الذى لا يرام » ربيع گويد : من اين دعا را حفظ كردم و هر گاه برايم پيش آمد سختى ميشد او را قرائت ميكردم خداوند مرا نجات ميداد .\r\nربيع گفت : بجعفر بن محمد عرض كردم : چرا آن مرد ساعى را نگذاشتى به طرز معمول بنام خداوند سوگند ياد كند ؟ فرمود : من ديدم اگر وى خداوند را بتوحيد و يگانگى بخواند و او را تمجيد كند خداوند بر او ترحم خواهد كرد و عقوبت او را تأخير خواهد انداخت و لذا به اين طرز كه مشاهده كردى وى را سوگند دادم و خداوند هم او را بلافاصله بسزايش رسانيد .\r\nاز اين گونه روايات كه دلالت بر معجزات و كرامات حضرت صادق عليه السّلام دارد در كتب اخبار زياد است و ما اكنون چند روايت ديگر را كه مربوط باخبار از آينده است ذيلا ذكر ميكنيم .\r\n1 - ابو الفرج اصبهانى در كتاب مقاتل آل ابى طالب بسند خود روايت مىكند كه گروهى از بنى هاشم مانند ابراهيم بن محمد بن علي بن عبد اللَّه بن عباس ، و ابو جعفر منصور ، و صالح بن علي ، و عبد اللَّه بن حسن بن حسن و دو فرزندش محمد و ابراهيم در ابواء اجتماع كردند .\r\nدر اين هنگام عبد اللَّه بن حسن برخاست و گفت : اين فرزندم همان مهدى است اينك برخيزيد و با او بيعت كنيد ، ابو جعفر گفت چرا خود را گول ميزنيد به خداوند سوگند مردم به طرف كسى نخواهند رفت و پاسخ احدى را نخواهند داد مگر به اين جوان - مقصودش محمد بن عبد اللَّه بود - پس از اين همگان با وى بيعت كردند .\r\nبعد از اين جريان دنبال حضرت صادق عليه السّلام فرستادند و او را بمجلس خود دعوت كردند امام صادق عليه السّلام آمد و عبد اللَّه بن حسن او را در پهلوى خود جا داد ، و همان گفتار قبلى خود را تكرار كرد ، حضرت فرمود : اين عمل را انجام ندهيد زيرا بنتيجه نخواهد رسيد اگر چنانچه پنداشته‌اى كه فرزندت همان مهدى است كه ظهور خواهد كرد ، در اينجا\r\n\r\n","description":"","footnote":"","page_name":" 383 ","page_number":399},
  {"content":"\r\n\r\nبه اشتباه رفته‌اى و فرزندت مهدى موعود نيست .\r\nو اگر چنانچه فرزندت را براى امر بمعروف و نهى از منكر به قيام وادار ميكنى ما از شما پشتيبانى خواهيم كرد و با پسرت هم بيعت ميكنيم تا وى بعنوان آمر بمعروف و ناهى از منكر قيام كند ، در اين هنگام عبد اللَّه غضب كرد و گفت : من خلاف نظريه شما را مى دانم ، و خداوند تو را از غيب مطلع نكرده است ، و ليكن تو از روى حسد اين موضوع را اظهار كردى .\r\nحضرت فرمود : به خداوند سوگند من از روى حسد اين كلام را نگفتم ، و ليكن بدانيد خلافت مال اين كس و برادران و فرزندان اوست - در اين هنگام دست خود را روى شانه ابو العباس گذاشت - و بعد دست خود را روى شانه عبد اللَّه گذاشت و فرمود :\r\nاين خلافت بشما هم نخواهد رسيد و به زودى هر دو پسرت كشته خواهند گرديد .\r\nبعد از اين حضرت صادق عليه السّلام در حالى كه به عبد العزيز بن عمران زهرى تكيه كرده بودند از مجلس بيرون شدند و فرمودند : خلافت به صاحب رداء اصفر يعنى ابو جعفر منصور خواهد رسيد و به خداوند سوگند وى محمّد را خواهد كشت ، گفتم : يعنى ابو جعفر منصور محمد را خواهد كشت ؟ فرمود : آرى .\r\nعبد العزيز بن عمران گويد : من گفتم اين ديگر حسد است ، و ليكن من هنوز در قيد حيات بودم كه ديدم ابو جعفر منصور محمد و ابراهيم را كشت ، راوى گويد : هنگامى كه حضرت صادق عليه السّلام اين مطلب را در مجلس عنوان كرد همگان متفرق شدند ، عبد الصمد و ابو جعفر منصور دنبال حضرت روان شدند و اظهار داشتند مطلب همان است كه فرمودى ؟ ! گفت : آرى چنين است و من او را ميدانم .\r\n2 - عنبسة بن بجاد عابد گويد : جعفر بن محمد هر گاه محمد بن عبد اللَّه را ميديد چشمش پر از اشك ميشد و ميفرمود : به جانم سوگند همان است ، مردم ميگويند وى مهدى است ، او را خواهند كشت ، و در كتاب علي عليه السّلام او را از خلفاء اين امت نشمرده‌اند .\r\n3 - زكار بن ابى زكار واسطى گويد : در خدمت حضرت صادق عليه السّلام بودم كه ناگهان مردى از راه رسيد پس از اينكه سلام كرد از پيشانى حضرت بوسيد ، امام\r\n\r\n","description":"","footnote":"","page_name":" 384 ","page_number":400},
  {"content":"\r\n\r\nصادق عليه السّلام دست خود را به جامه او كشيد و فرمود : من تا امروز جامهء مانند اين سفيد و خوب نديدم ، عرض كرد : جانم قربانت گردد اين‌ها جامه‌هاى شهر ما هستند و من اكنون بهترين نوع آن را خدمت شما آورده‌ام .\r\nدر اين هنگام حضرت به معتب فرمودند : جامه‌ها را از وى بگيريد ، پس از اين از خدمت امام عليه السّلام بيرون شد ، پس از خروج او فرمود : اين مرد همان است كه براى من وصف كردند و وقت آن هم نزديك شده است ، اين همان كس است كه پرچم‌هاى سياه را از خراسان حمل خواهد كرد ، اى معتب اينك اكنون خود را به او برسان و اسمش را بپرس .\r\nحضرت صادق فرمود : اگر گفت نام من عبد الرحمن است همان شخص معهود خواهد بود ، معتب در عقب او روان شد تا وى را ملاقات كرد و از اسمش پرسيد ، جواب داد نام من عبد الرحمن است ، زكار بن ابى زكار گويد : من مدتى درنگ كردم ، تا آن گاه كه فرزندان عباس بخلافت رسيدند ، من روزى او را مشاهده كردم به لشكريان آذوقه ميدهد ، به يارانش گفتم : اين كيست ؟ گفتند : اين عبد الرحمن است .\r\n4 - ابن جمهور عمى در كتاب واحده روايت كرده كه محمد بن عبد اللَّه به حضرت صادق عليه السّلام گفت : به خداوند سوگند من از تو داناتر و شجاعتر و سخيتر هستم امام عليه السّلام فرمود اما اينكه گفتى من از تو داناتر هستم جد من و تو هزار بنده از دسترنج خود خريد و آزاد كرد اگر ميدانى نامهاى آنها را بگو ، و اگر ميل دارى من نامهاى آنها را براى تو بازگو كنم .\r\nو اينكه گفتى من از تو سخيتر هستم به خداوند سوگند شبى بخواب نرفته‌ام كه در آن حقى از طرف خداوند در گردنم مانده باشد .\r\nو اما اينكه گفتى من از تو شجاع‌تر ميباشم من مىبينم سرت را از بدن جدا كرده‌اند و در كنار لانه زنبور نهاده‌اند در حالى كه از وى خون ميريزد ، محمد نزد پدرش رفت و جريان را با وى در ميان گذاشت پدرش گفت خداوند مرا در مرگ تو پاداش دهد من از وى شنيدم كه سرت را در لانهء زنبوران خواهند گذاشت\r\n\r\n","description":"","footnote":"","page_name":" 385 ","page_number":401},
  {"content":"\r\n\r\n\r\n( اخبار داله بر امامت حضرت صادق عليه السّلام )\r\n1 - يونس بن يعقوب گويد در خدمت امام صادق عليه السّلام بودم كه مردى از اهل شام وارد شد و گفت من از فقه و كلام و فرائض اطلاعاتى دارم و اكنون قصد دارم با يارانت مناظره كنم حضرت فرمود : اين اطلاعات تو از طريق حضرت رسول صلى اللَّه عليه و آله مىباشد و يا از جاى ديگر تهيه شده است .\r\nگفت : بعضى از كلام حضرت رسول است و پاره‌اى هم از اطلاعات خودم مىباشد امام فرمود : پس بنا بر اين تو با حضرت رسول شريك هستى ؟ ! گفت اين طور نيست فرمودند توسط وحى از خداوند براى تو مطالب ميرسد ؟ گفت : خير فرمود : آيا فرمان تو مانند فرمان پيغمبر مطاع است ؟ عرض كرد : خير در اين هنگام امام عليه السّلام فرمود : اى يونس اين مرد قبل از اينكه سخن بگويد خود را مجاب كرد اينك اگر ميتوانيد در كلام با وى گفتگو كنيد يونس گويد : من از اين كه از كلام اطلاع نداشتم دريغ خوردم و عرض كردم : قربانت گردم شما ما را از كلام نهي كرديد و فرموديد واى بر اصحاب كلام كه ميگويند اين جايز است و اين جايز نيست اين مطلب درست است و اين مطلب درست نيست ، امام عليه السّلام فرمود : من گفتم : واى بر اشخاصى كه از گفتار من برگردند و به اقوال ديگران پاى بند شوند .\r\nبعد از اين فرمودند : اكنون بيرون شويد ببينيد كسى از متكلمين را در خانه مىبينيد و اگر كسى در آنجا باشد وارد خانه كنيد ، يونس گويد من از منزل بيرون شدم حمران بن اعين محمد بن نعمان هشام بن سالم و قيس ماصر را كه از متكلمين بشمار ميرفتند ديدم و آنان را بدرون منزل وارد كردم و همگان در خيمه آن حضرت در كنار كوهى نزديك حرم اجتماع كرديم و اين چند روز قبل از موعد حج بود .\r\nدر اين هنگام امام عليه السّلام سرش را از خيمه بيرون كرد ناگهان ديد شترى بسرعت مىآيد فرمود : به خداوند كعبه هشام است راوى گويد ما خيال كرديم اين هشام يكى از فرزندان عقيل است كه حضرت بوى علاقه داشت ناگهان مشاهده كرديم هشام بن حكم\r\n\r\n","description":"","footnote":"","page_name":" 386 ","page_number":402},
  {"content":"\r\n\r\nاست كه هنوز تازه خطش دميده بود و او از همه ما جوانتر بود .\r\nحضرت صادق عليه السّلام براى وى جا باز كردند و فرمودند : اين ياور ما است به زبان و دست و دلش پس از اين بحمران فرمودند با اين مرد شامى مذاكره كن ، وى در مباحثه مغلوب شد ، پس از اين محمد بن نعمان و بعد هشام بن سالم را تكليف كردند با وى مباحثه كنند و آنان هم مدتى با وى بگفتگو پرداختند ، سپس قيس ماصر با وى از در گفتگو درآمد در اين هنگام حضرت صادق از مذاكرات اين دو نفر تبسم كردند و مرد شامى در اين وقت دست و پايش را گم كرده بود .\r\nامام عليه السّلام بمرد شامى گفت با اين جوان يعنى هشام بن حكم گفتگو كن ، شامى روى خود را به طرف او كرد و گفت : اى جوان از امامت اين شخص يعنى حضرت صادق از من سؤال كن ، هشام از اين كلام وى در غضب آمد و گفت اى مرد آيا خداوند براى بندگانش حجت و برهانى اقامه كرده و يا خود مردم براى يك ديگر برهان اقامه كرده‌اند ؟ .\r\nشامى گفت : بلكه خداوند براى مخلوقاتش حجت و برهان آورده است فرمود :\r\nدر بارهء دين چه برهانى آورده است ؟ شامى گفت آنان را مكلف كرده و براى آنها اقامه بينه و دليل هم نموده و نگرانىها را رفع كرده است ، هشام گفت خداوند در اين مورد چه دليلى آورده است ؟ گفت براى آنها پيغمبر فرستاده است ، هشام گفت : بعد از پيغمبر كه را معين كرده است ؟ گفت : كتاب و سنت .\r\nهشام فرمود : امروز كتاب و سنت بما سودى و در مسائل مورد اختلاف حكم مىكند و ما را با هم متفق ميگرداند ؟ شامى گفت : آرى هشام گفت : پس چرا ما و شما با هم اختلاف داريم و تو اينك از شام آمده‌اى با ما مناظره ميكنى و گمان ميكني با اظهار نظر شخصى از دين حمايت ميكنى و براى دين هم جز اين راه ديگرى نميدانى و اقرار مىكنى كه رأى در برابر قولى كه در باره‌اش اختلاف شده جمع نميشود .\r\nدر اين هنگام مرد شامى سكوت كرد و بفكر افتاد ، حضرت صادق عليه السّلام فرمود : چرا سخن نميگوئى ؟ عرض كرد : اگر بگويم ما هم اختلاف نداريم زور گفته‌ام و اگر بگويم : قرآن و سنت رفع اختلاف ميكنند باز هم باطل گفته‌ام زيرا كتاب و سنت داراى احتمالات زيادى\r\n\r\n","description":"","footnote":"","page_name":" 387 ","page_number":403},
  {"content":"\r\n\r\nميباشند ولى من هم اين سؤال را از وى ميكنم .\r\nحضرت صادق عليه السّلام فرمودند : از وى بپرسيد شامى پرسيد چه كسى براى مردم اقامه حجت كرده خداوند يا خود مردم ؟ هشام گفت : بلكه خداوند براى مردم برهان و حجت آورده است ، شامى گفت : آيا حجتى نصب كرده است تا اختلافات آنان را حل كند و حق را از باطل تميز دهد هشام گفت : آرى ، شامى بار ديگر پرسيد او كجا است ، هشام گفت در ابتداء شريعت پيغمبر بعنوان حجت خداوند اختلافات را حل ميكرد و پس از وى ديگران حل ميكنند .\r\nپرسيد اين شخص اكنون در كجا است و آن كس كه بعد از پيغمبر اين امور را انجام ميدهد در كجا قرار دارد ؟ هشام گفت : اكنون و يا قبل از اين ؟ شامى گفت :\r\nاكنون مورد نظر است ، هشام جواب داد آن همين است - در اين هنگام اشاره به حضرت صادق كردند - كه اكنون مردم بايد به طرف او حركت كنند ، وى ما را از اخبار آسمان اطلاع ميدهد و اينها را از جدش رسول خدا و پدر و جدش به ارث برده است ، شامى گفت : من از كجا بدانم كه وى حجت است ؟ هشام گفت : اكنون از وى بپرس ، شامى گفت اينك عذرم بر طرف شد و لازم است از وى سؤالاتى بكنم .\r\nحضرت صادق عليه السّلام فرمود : اى مرد شامى من اكنون از جريان سفرت و از راهي كه آمده‌اى و اينكه در چه روزى از محلت بيرون‌شده‌اى ، و در بين راه با كه سخن گفتى و چه بر زبان رانده‌اى آگاهت ميكنم ، در اين هنگام امام عليه السّلام جريان وى را تشريح ميكرد و او هم ميگفت : راست ميگوئى به خدا سوگند اين‌ها حق است ، مرد شامى گفت : من اكنون مسلمان شدم .\r\nامام صادق سلام اللَّه عليه فرمود : تو اينك مؤمن شدى ، و قبل از اين هم مسلمان بودى به عقيده اسلاميت ارث از هم ديگر مىبريد ، و با يك ديگر ازدواج ميكنيد و ليكن ثواب اعمال بر ايمان مترتب است و خداوند جز از مؤمن از ديگرى اعمال حسنه قبول نميكند ، شامى گفت : راست گفتى من اكنون ميگويم أشهد أن لا إله إلّا اللَّه ،\r\n\r\n","description":"","footnote":"","page_name":" 388 ","page_number":404},
  {"content":"\r\n\r\nو أنّ محمدا رسول اللَّه و أنك وصىّ الأوصياء .\r\nراوى گويد : پس از اين حضرت صادق عليه السّلام روى خود را به طرف حمران كرد و فرمود : تو سخن را به حديث ميكشانى و بر خصمت غلبه ميكنى ، و به هشام بن سالم فرمود : تو هم در مذاكرات خود به حديث توسل ميجوئى و ليكن از معرفت حديث اطلاعى ندارى ، و به احول فرمود : تو قياس و حيله‌گرى باطلى را به سخن باطلى از بين ميبرى ، و ليكن باطل تو محكم‌تر است .\r\nپس از اين متوجه قيس ماصر شد و فرمود : شما در مذاكرات خود به اخبار نبوى استشهاد ميكنى ، و ليكن در هنگام اخذ نتيجه از مطلب دور ميشوى ، حق را به باطل مخلوط ميسازى ، حرف حق اگر چه اندك باشد از گفتار زياد كه باطل باشد بهتر است ، تو و احول چون باز شكارى بر خصم حمله ميكنيد ، و در فن مجادله ماهر هستيد يونس بن يعقوب گويد : من يقين كردم كه در بارهء هشام هم مانند آنان سخن خواهد گفت ، در اين هنگام فرمود : اى هشام تو مانند پرندگان كه هر گاه به زمين ميرسند پاهاى خود را جمع ميكنند و بار ديگر پرواز مينمايند هستى ، كنايه از اين است كه تو در مجادله از ميدان بيرون نميروى و با هوش و زرنگى مخصوص بر خصم غلبه ميكنى ، و بايد مانند تو با مردم سخن گويند ، اينك از كجروى بترس تا به شفاعت ما برسى .\r\nاين حديث علاوه بر معجزات كه دلالت بر امامت حضرت صادق عليه السّلام دارد ، متضمن اثبات حجيت نظر در امامت است .\r\n\r\n( مناقب حضرت صادق عليه السّلام )\r\nامام صادق سلام اللَّه عليه در زمان خود اعلم و انبه فرزندان حضرت رسول صلى اللَّه عليه و آله بود ، و در نزد خاصه و عامه مقام ارجمندى داشت ، و از هيچ كدام به اندازهء حضرت صادق علم و دانش روايت نشده ، اصحاب حديث و روايت اسامى راويان آن جناب را جمع كرده‌اند و آنان با اختلافى كه در عقائد و آراء داشتند ، در حدود چهار هزار نفر بودند كه\r\n\r\n","description":"","footnote":"","page_name":" 389 ","page_number":405},
  {"content":"\r\n\r\nاز آن جناب اخذ علم و فضيلت كرده‌اند 1 - سدير صيرفى گويد : حضرت صادق عليه السّلام فرمود : ما ترجمان وحى خداوند و گنجورهاى علم او هستيم ، ما گروهى هستيم معصوم از خطا و لغزش ، خداوند به اطاعت ما مردم را امر كرده و از نافرمانى ما نهى فرموده است ، ما حجت پروردگار براى مردم زمين و آسمان ميباشيم .\r\n2 - جميل گويد : از حضرت صادق عليه السّلام شنيدم ميفرمود : مردم سه دسته هستند :\r\nعالم ، متعلم ، غثاء ، علماء ما اهل بيت هستيم ، متعلم شيعيان ما ميباشند ، و ساير مردم هم غثاء بشمار ميروند .\r\n3 - حضرت صادق عليه السّلام ميفرمود : علوم ما بر چند نوع است : غابر ، مزبور ، نكت در قلوب ، و نقر در اسماع ، و همچنين جفر احمر ، جفر ابيض ، مصحف فاطمه ، و جامعه كه در وى تمام احتياجات مردم وجود دارد نزد ما محفوظ است ، از امام عليه السّلام تفسير اين كلمات را پرسيدند فرمود :\r\nمقصود از « غابر » علم بر مطالب آينده است ، و « مزبور » علم از موضوعات گذشته است ، « نكت در قلوب » الهام است « نقر در اسماع » گفتگوى با ملائكه مىباشد ما كلام آنها را ميشنويم و ليكن آنها را نمىبينيم ، « جفر احمر » ظرفى است كه سلاح رسول خدا در آن واقع است ، و او را مردم نخواهند ديد تا قائم قيام كند ، و اما « جعفر ابيض » آن ظرفى است كه توراة موسى و انجيل عيسى ، و زبور داود ؛ و ساير كتب آسماني در آن قرار دارد .\r\nو اما مصحف فاطمه عليها السّلام كه در آن تمام حوادث و اتفاقاتى كه در جهان پيدا خواهد شد و اسماء ملوك و سلاطين تا روز قيامت در آن ثبت است ، و « جامعه » كتابى است كه طولش هفتاد ذرع است و اين كتاب به املاء حضرت رسول صلى اللَّه عليه و آله و خط على بن ابى طالب عليه السّلام مىباشد ، در آن كتاب كليه احكام حتى ديهء خدشه هم وارد شده است .\r\n4 - حضرت صادق عليه السّلام ميفرمود : من اخبار و روايات را از پدرم نقل ميكنم و او هم از پدرش تا حضرت رسول و پيغمبر هم از خداوند روايت ميكرد .\r\n\r\n","description":"","footnote":"","page_name":" 390 ","page_number":406},
  {"content":"\r\n\r\n5 - محمّد بن شريح از آن جناب روايت كرده كه فرمود : اگر خداوند ولايت ما را بر شما واجب نميكرد ، و شما را بدوستى ما امر نمينمود ما هرگز شما را در خانه خود نگاه نميداشتيم و شما را بمنازل خود راه نميداديم ، به خداوند سوگند ما جز كلمات خداوند چيزى ديگر بشما القاء نميكنم ، ما احكام خداوند را چون گنج حفظ مى كنيم همانطور كه اين مردم طلا و نقره خود را حفظ ميكنند .\r\n6 - ابو حمزه ثمالى روايت مىكند كه آن حضرت فرمود : الواح موسى و عصاى موسى نزد ما مىباشد ، و ما وارث پيغمبران هستيم .\r\n7 - سعيد سمّان گويد : در خدمت حضرت صادق عليه السّلام بودم كه ناگهان دو مرد از زيديه وارد شدند و گفتند : آيا در ميان شما امام مفترض الطاعه وجود دارد ؟ ، امام فرمود :\r\nخير وجود ندارد ، گفتند : عده‌اى از ثقات بما اطلاع دادند كه شما هم چو مطلبى اظهار داشته‌ايد ، و اسم اين اشخاص را هم بيان كردند .\r\nحضرت صادق عليه السّلام در اين هنگام به خشم آمد و فرمود : من آنان را به اظهار اين مطلب امر نكردم ، اين دو نفر چون آثار غضب و ناراحتى را در چهرهء آن حضرت ديدند مراجعت كردند ، راوى گويد : امام عليه السّلام به من فرمود : اين دو نفر را ميشناسى ؟\r\nگفتم : آرى اينان از زيديه هستند و در بازار ما بكسب و كار اشتغال دارند و گمان دارند كه شمشير حضرت رسول صلى اللَّه عليه و آله در نزد عبد اللَّه بن حسن است .\r\nامام عليه السّلام فرمود : آنان دروغ ميگويند ، خداوند آنها را نيامرزد به پروردگار سوگند عبد اللَّه بن حسن هرگز شمشير آن جناب را نديده است و پدرش هم از او خبر ندارد و مشاهده نكرده است و ممكن است حضرت سجاد شمشير را به او نشان داده باشد .\r\nو اگر آنها راست ميگويند علامت او چيست ، و در مضرب او چه نشانه‌اى وجود دارد ، و اكنون شمشير و پرچم و زره و ادوات جنگى آن حضرت در نزد من است و اگر راست مى گويند علامت زره او چيست ؟ و اكنون در نزد من است آن اسمى كه هر گاه حضرت رسول او را بين مسلمين و مشركين ميگذاشت تيرهاى مشركين به مسلمين اصابت نميكرد ، و در نزد من است مانند آن چه فرشتگان آوردند ، مثل سلاح حضرت رسول صلى اللَّه عليه و آله در بين\r\n\r\n","description":"","footnote":"","page_name":" 391 ","page_number":407},
  {"content":"\r\n\r\nما مانند تابوت در ميان بنى اسرائيل است .\r\nتابوت بنى اسرائيل در خانه‌اى قرار ميگرفت كه پيغمبرى به آن خاندان تعلق داشت ، و اكنون هم سلاح حضرت رسول در هر جا وجود دارد امامت حق آنها مىباشد پدرم زره حضرت رسول را پوشيد و بر قامتش بلند بود و بر زمين كشيده ميشد ، و من هنگامى كه او را در بر كردم هم چنان بود ، و ليكن قائم ما هر گاه وى را در بر كند با قامتش برابر خواهد شد .\r\n8 - در كتاب كمال الدين از سيد حميرى روايت كرده كه وى ميگفت : من قائل به غلو بودم و به امامت محمد بن حنفيه اعتقاد داشتم ، خداوند بر من منّت نهاد و بوسيلهء جعفر بن محمّد عليهما السّلام مرا از جهنم نجات داد ، و مرا به راه راست هدايت فرمود ، پس از اينكه با دلائل و براهين بر من ثابت شد كه وى حجت خداوند بر خلقش مىباشد و امام مفترض الطاعه است از وى پرسيدم : از پدرانت در بارهء غيبت اخبارى رسيده است اينك ميل دارم بدانم آن روايات بر چه كسى منطبق است .\r\nفرمود : غيبت در ششمين فرزند من واقع خواهد شد ، و او دوازدهمين امام از ائمهء هداة است كه بعد از رسول خدا بوده‌اند ، اول آنها امير المؤمنين على بن ابى طالب و آخرين اينان حجت خداوند و قائم بر حق صاحب الزمان است ، به خداوند سوگند اگر مانند نوح كه عمر درازى كرد و در ميان قومش ماند وى در پشت پرده غيب بماند ، وى از دنيا بيرون نخواهد شد مگر اينكه روزى ظهور كند و زمين را از عدل و داد پر نمايد ، بعد از اينكه از ظلم و جور پر شده باشد .\r\nسيد حميرى گويد : هنگامى كه اين حديث را از حضرت صادق شنيدم توبه كردم و به طرف خدا برگشتم و اين قصيده را گفتم :\r\n تجعفرت باسم اللَّه و اللَّه أكبر * و أيقنت أنّ اللَّه يعفو و يغفر\r\nو دنت بدين غير ما كنت دائنا * به و نهاني سيد الناس جعفر\r\nفقلت هب إني قد تهوّدت برهة * و الّا فديني دين من يتنصّر\r\nفاني إلى الرحمن من ذاك تائب * و إنّى قد أسلمت و اللَّه أكبر \r\n\r\n","description":"","footnote":"","page_name":" 392 ","page_number":408},
  {"content":"\r\n\r\n فلست بغال ما حييت و راجع * إلى ما عليه كنت أخفى و أضمر\r\nو لا قائلا حيّ برضوى محمّد * و إن عاب جهال مقالي و أكثروا\r\nو لكنه ممن مضى لسبيله * على أفضل الحالات يقفى و يخبر\r\nمع الطيبين الطاهرين الاولى لهم * من المصطفى فرع زكىّ و عنصر \r\nتا آخر قصيده و بعد از اين هم در بارهء اين موضوع گفته‌ام :\r\n أيا راكبا نحو المدينة جسرة * عذافرة يطوى بها كلّ سبسب\r\nإذا ما هداك اللَّه عاينت جعفرا * فقل لوليّ اللَّه و ابن المهذّب :\r\nألا يا أمين اللَّه و ابن امينه * أتوب إلى الرحمن ثمّ تأوبي\r\nإليك من الأمر الّذى كنت مطنبا * احارب فيه جاهدا كلّ معرب\r\nو ما كان قولي في ابن خولة مبطنا * معاندة منّي لنسل المطيّب\r\nو لكن روينا عن وصىّ نبيّنا * و ما كان فيما قاله بالمكذّب\r\nبأنّ وليّ الأمر يفقد لا يرى * ستيرا كفعل الخائف المترقب\r\nفتقسم أموال الفقيد كأنّما * تغيبه بين الصفيح المنصّب\r\nفيمكث حينا ثمّ يشرق شخصه * مضيئا بنور العدل إشراق كوكب\r\nيسير بنصر اللَّه من بيت ربه * علي سودد منه و أمر مسبّب\r\nيسير الى أعدائه بلوائه * فيقتلهم قتلا كحرّان مغضب\r\nفلما روى انّ ابن خولة غائب * صرفنا اليه قوله لم نكذّب\r\nو قلنا : هو المهدى و القائم الّذي * يعيش به من عدله كلّ مجدب\r\nفان قلت : لا فالقول قولك و الذي * امرت فحتم غير ما متعصب\r\nو أشهد ربي أنّ قولك حجة * على الناس طرّا من مطيع و مذنب\r\nبأنّ وليّ الأمر و القائم الذي * تطلّع نفسي نحوه بتطرّب\r\nله غيبة لا بدّ من أن يغيبها * فصلّى عليه اللَّه من متغيّب\r\nفيمكث حينا ثمّ يظهر حينه * فيملأ عدلا كلّ شرق و مغرب\r\nبذاك أدين اللَّه سرّا و جهرة * و لست و إن عوتبت فيه بمعتب \r\n\r\n","description":"","footnote":"","page_name":" 393 ","page_number":409},
  {"content":"\r\n\r\nراوى گويد : حيان سراج اين حديث را كه محمّد بن حنفيه در كوه رضوى اقامت دارد نقل كرده ، و سيد بن محمّد بدون شك از كيسانيه بود و گمان ميكرد كه محمّد بن حنفيه همان مهدى است و در كوه رضوى منزل كرده است ، و در اشعار خود به اين موضوع اشاره مىكند كه از اين جمله چند بيت ذيل است :\r\n ألا إنّ الائمة من قريش * ولاة الأمر أربعة سواء\r\nعليّ و الثلاثة من بنيه * هم أسباطنا و الأوصياء\r\nفسبط سبط ايمان و برّ * و سبط غيبته كربلاء\r\nو سبط لا يذوق الموت حتى * يقود الجيش يقدمه اللّواء\r\nيغيب لا يرى عنا زمانا * برضوى عنده عسل و ماء \r\nو نيز در جاى ديگر گفته :\r\n أيا شعب رضوى ما لمن بك لا يرى * و بنا اليه من الصبابة أولق\r\nحتى متى والى متى و كم المدى ؟ * يا ابن الوصىّ و أنت حىّ ترزق\r\nاني اؤمّل أن أراك و أننى * من أن أموت و لا أراك لأفرق \r\nو همچنين در اين باره گفته :\r\n ألا حىّ مقيم شعب رضوى * و أهد له بمنزله السلاما\r\nو قل يا ابن الوصيّ فدتك نفسي * أطلت بذلك الجبل المقاما\r\nتمرّ بمعشر و ألوف منّا * و سمّوك الخليفة و الإماما\r\nفما ذاق ابن خولة طعم موت * و لا وارت له ارض عظاما \r\nو در اشعارى كه سابقا از وى نقل كرديم ثابت است كه وى از عقيده خود در باره امامت و مهدويت حضرت محمّد بن حنفيه دست كشيده و به امامت حضرت صادق عليه السّلام ايمان آورده است ، و نيز معلوم است كه امام صادق او را به امامت خود و صحت غيبت صاحب الزمان عليه السّلام دعوت كرده است .\r\nاز حضرت صادق عليه السّلام رواياتى نيز در بارهء احتجاج با منكرين مذهب حق رسيده كه اينك ذيلا ذكر مىشود :\r\n\r\n","description":"","footnote":"","page_name":" 394 ","page_number":410},
  {"content":"\r\n\r\n1 - عباس بن عمرو فقيمي گويد : ابن ابى العوجاء ، ابن طالوت ، ابن اعمى ، و ابن مقفّع با جماعتى از زنادقه هنگام موسم در مسجد الحرام نشسته بودند ، و حضرت صادق عليه السّلام هم در گوشه‌اى از مسجد براى مردم تفسير قرآن و مسائل حرام و حلال مىگفتند .\r\nدر اين هنگام جماعت زنادقه به ابن ابى العوجاء گفتند : آيا ميتوانى در مجلس اين مرد شركت كنى و با او مجادله و مغالطه كنى ، تا وى در نزد افرادى كه پيرامون او را گرفته‌اند شرمنده گردد ، مىبينى مردم را كه مفتون وى شده و او را علامه زمان مى گويند ؟ ! .\r\nابن ابى العوجاء گفت : آرى من خواهم رفت ، وى از رفقايش دور شد و مردم را پراكنده كرد تا خود را به حضرت صادق عليه السّلام رسانيد و گفت : يا ابا عبد اللَّه سؤالات من پيش شما بماند و كسى آن را نفهمد ، من اكنون در بارهء مسائلى در اضطراب واقع شده‌ام اگر اجازه فرمائيد مسائل خود را مطرح كنم .\r\nحضرت فرمود : هر چه دلت ميخواهد بپرس ، گفت : تا كى اين خرمن را ميكوبيد ؟\r\nو به اين سنگ پناهنده ميشويد و اين خانه‌اى را كه از آجر ساخته شده مىپرستيد ؟\r\nو مانند شتران در پيرامون وى هروله ميكنيد ؟ هر كس به اين اعمال نظر افكند ميداند كه اين أخلاق و اطوار از مردان حكيم و دانشمند دور است ، اينك شما كه رياست اين ملت را در اختيار داريد و پدرت پايه و اساس اين موضوع را ريخته بيان كنيد علت اين چيست ؟\r\nامام صادق عليه السّلام فرمود : كسى را كه خداوند دل وى را كور كرد و او را به حال خود واگذاشت ، حق بر وى سنگين مىشود و او را گوارا نمىپندارد ، در اين هنگام شيطان بر وى چيره ميگردد و او را به مهالك راه نمائى مىكند ، اين خانه‌ايست كه خداوند بندگان خود را براى عبادت در آنجا دعوت كرده ، تا آنان را در اتيان اوامرش آزمايش كند .\r\nخداوند مردم را تحريص كرده تا در بزرگداشت اين خانه بكوشند و او را زيارت كنند ، پروردگار اين خانه را قبله براى نمازگزاران قرار داد ، و او شعبه‌ايست از\r\n\r\n","description":"","footnote":"","page_name":" 395 ","page_number":411},
  {"content":"\r\n\r\nبهشت برين ، و راهيست كه بندگان را به مغفرت و آمرزش مىرساند ، اين خانه بر اساس كاملى بنا نهاده شده و جلال و شكوه و عظمت در اطراف آن جمع گرديده ، پروردگار او را دو هزار سال قبل از آفرينش زمين خلق كرد و سزاوارترين كسى كه بايد از وى در اوامر و نواهى فرمان بردارى شود خداونديست كه ارواح و صور را آفريد .\r\nابن ابى العوجاء گفت : تو اين مطالبى را كه متذكر شدى در آخر به فردى كه از انظار نهان است رساندى ، حضرت فرمود : واى بر تو چگونه غائب است كسى كه با خلقش مىباشد و از رگ گردن با آنها نزديكتر است ، سخنان آنان را ميشنود و نهان آنها را ميداند و از وى جايى خالى نيست و جايى هم كه مشغول به وى باشد وجود ندارد و در مكانى كه نزديك‌تر به مكان ديگرى باشد جاى نميگيرد .\r\nآثار پروردگار بر وى دلالت دارد و افعالش مردم را به او رهنمائى مىكند ، حضرت محمّد صلى اللَّه عليه و آله كه خداوند او را به آيات محكمه و براهين واضحه برانگيخت آمد و اين عبادت را براى ما مقرر ساخت و اگر در امر وى شك دارى بيان كن تا موضوع را برايت روشن كنم .\r\nابن ابى العوجاء در اين هنگام نااميد شد و ندانست چه بگويد ، و پس از اين از خدمت حضرت صادق رفت و به يارانش گفت : من از شما خواستم مقدارى ريگ به من بدهيد بازى كنم ، شما در عوض مرا در ميان آتش انداختيد ، گفتند : ساكت باش تو با اين حيرتت آبروى ما را بردى ، و ما امروز در مجلس او پست‌تر از تو كسى را نديديم گفت : شما به كه اين حرف را ميزنيد ، او فرزند آن مردى است كه امروز سرهاى اين مردها را تراشيده است ، در اين هنگام اشاره به حجاج كرد .\r\n2 - روايت شده ابو شاكر ديصانى روزى در مجلس حضرت صادق عليه السّلام نشست و عرض كرد : تو يكى از ستارگان درخشنده‌اى ، و پدرانت هم ماه‌هاى فروزانى بودند ، و مادرانت نيز زنان خردمند و جامع كمالات بودند ، ريشه‌ات از شريفترين ريشه‌ها است اگر علماء را بخواهند بشمارند اول از تو شروع ميكنند ، اينك اى درياى بىپايان بما بگو دليل بر حدوث عالم چيست ؟ .\r\n\r\n","description":"","footnote":"","page_name":" 396 ","page_number":412},
  {"content":"\r\n\r\nحضرت صادق عليه السّلام فرمود : من اينك نزديكترين دليل را براى فهم همگان است ذكر ميكنم ، حضرت تخم مرغى را طلبيدند و در كف دستشان گذاشتند و فرمودند :\r\nاين مانند دژى است كه اطراف آن بهم چسبيده ، و در درونش هم پوست سفيدى است كه پيرامون وى را گرفته ، و مانند نقرهء روان و طلاى مايع است ، آيا در اين مسأله شكى دارى ؟ گفت : شكى ندارم ، امام عليه السّلام فرمود : پس از اين تخم شكافته مىشود و صورت‌هائى مانند طاوس از درون آن بيرون ميگردد ، آيا غير از اين كه ديدى چيز ديگرى داخل وى كردند ؟ گفت : نه فرمود : اين خود دليل بر حدوث عالم است .\r\nابو شاكر گفت : ما را راهنمائى كردى و موضوع را توضيح دادى و مسأله را روشن نمودى و مختصر كردى ، ميدانى مطلبى را كه ما با چشم نبينيم و با گوش نشنويم و با دهان نچشيم و با بينى بو نكنيم ، و با لامسه لمس نكنيم قبول نخواهيم كرد حضرت صادق عليه السّلام فرمود : حواس خمس جز با دليل نميتواند مطلبى را استنباط كنند ، همانطور كه ظلمت را جز نور چيز ديگرى از هم قطع نميكند ، مقصود اين است كه حواس غائبات را نميتوانند درك كنند مگر به عقل - و مثل حضرت صادق براى او حدوث عقلى بود كه او را به علم به محسوس مىرساند .\r\n3 - روايت شده كه از حضرت صادق پرسيدند عدل و توحيد چيست ؟ فرمود :\r\nتوحيد آن است كه بر خداوند تجويز نكنى آن چه را كه براى خودت جايز ميدانى ، عدل هم آن است كه به خداوند نسبت ندهى آن چه را كه مورد ملامت قرار گيرى ، و اين همان قول علي عليه السّلام است كه فرمود : توحيد آن است كه او را بوهم نياورى ، و عدل هم آن است كه خداوند را نسبت ندهى به مطلبى كه مرتكب آن مورد تهمت است .\r\n4 - به حضرت صادق عرض كردند : تو داناترى يا پدرت ؟ فرمود : پدرم از من داناتر بود و ليكن علم پدرم اكنون نزد من است .\r\n5 - داود رقى گويد : به امام صادق عليه السّلام عرض كردم : من چطور از خدا بخواهم كه امام را از من راضى كند ، فرمود : بگو : اى خداوند من و امام من ، اى آفريننده\r\n\r\n","description":"","footnote":"","page_name":" 397 ","page_number":413},
  {"content":"\r\n\r\nمن و إمام من ، اى رازق من و امام من ، اكنون امام مرا از من راضى كن .\r\nرواياتى كه از آن جناب ذكر شده و علوم فراوانى كه از وى رسيده و حكمت‌هائى كه از او اخذ شده بيشتر از اين است كه در اين كتاب بگنجد ، و ما به همين اندازه اكتفاء ميكنيم خداوند اسباب توفيق و راه صواب را براى ما فراهم كند\r\n\r\n( اولاد حضرت صادق عليه السّلام )\r\nاسماعيل و عبد اللَّه و ام فروه كه مادر آنها فاطمه دختر حسين بن على بن الحسين بود موسى ، و اسحاق ، و فاطمه ، و محمد كه از ام ولدى بنام حميدة البربرية متولد شدند و عباس ، و على ، و اسماء كه هر كدام از مادرى متولد گرديدند .\r\nو اما اسماعيل كه بزرگترين فرزندان حضرت صادق عليه السّلام بود ، فوق العاده مورد مهر و علاقه پدرش بودند ، گروهى از شيعيان در زمان حضرت صادق معتقد بودند كه اسماعيل جانشين پدرش مىباشد ، زيرا كه پدر بوى علاقه داشت و او را از فرزندان ديگرش بيشتر مورد لطف و احسان قرار ميداد ، و ليكن اسماعيل در زمان حيات پدرش از دنيا رفت .\r\nاسماعيل در ناحيه عريض ديده از جهان پوشيد و مردم او را روى دوش خود تا مدينه آوردند ، امام صادق سلام اللَّه عليه در مرگ اين فرزندش بسيار بيتابى ميكرد و در پيشاپيش جنازه او بدون كفش حركت مينمود ، و امر كرد جنازه او را بر زمين گذاشتند و كفن را از روى او برداشت و به وى نگاه كرد .\r\nعلت اين امر براى اين بود كه حضرت بدين وسيله مرگ او را اعلان كرد تا كسانى كه وى را جانشين پدرش ميدانستند از شبهه بيرون شوند و بمرگ آن يقين پيدا كنند ، سپس جنازه او را در بقيع دفن كردند ، و چون وى از دنيا رفت كسانى كه به امامت او اعتقاد داشتند از عقيدهء خود دست برداشتند ، و ليكن گروهى از مردم كه از نزديكان پدر او نبودند ميگفتند : وى نمرده است .\r\nپس از وفات حضرت صادق عليه السّلام دسته‌اى از اين جمعيت به امامت موسى بن جعفر\r\n\r\n","description":"","footnote":"","page_name":" 398 ","page_number":414},
  {"content":"\r\n\r\nعقيده پيدا كردند ، و بقيه هم دو دسته شدند ، گروهى از زنده بودن اسماعيل برگشتند و به امامت فرزندش محمد عقيده پيدا كردند ، زيرا آنان گمان ميكردند امامت حق اسماعيل بود و پس از آن اين مقام بفرزندش ميرسد ، و جماعتى هم گفتند اسماعيل نمرده است ، اينك عده اندكى از اين‌ها مانده‌اند كه آنان را اسماعيليه ميگويند .\r\nعبد اللَّه بن جعفر پس از اسماعيل بزرگترين فرزندان امام صادق عليه السّلام بود ، و او در نزد حضرت مقام و منزلت ديگران را نداشت ، زيرا وى بر خلاف پدرش عمل ميكرد و پس از وفات آن جناب هم ادعاى امامت كرد ، گروهى در ابتداء بوى گرويدند و ليكن بعد از چندى از وى برگشتند و به امامت موسى بن جعفر معتقد شدند ، و جز گروه اندكى بنام فطحيه ديگران از وى برگشتند ، و اينها را از اين جهت فطحيه ميگويند كه مردى بنام افطح آنان را به اين عقيده دعوت كرد ، و يا پاهايش افطح يعنى عريض بود .\r\nمحمد بن جعفر در بحث امامت عقيده زيديه را داشت و ميگفت : امام بايد قائم بسيف باشد ، اين محمد مردى بخشنده و دلير بود ، وى روزى روزه ميگرفت و يك روز افطار ميكرد ، و هر روز يك قوچ براى مهمانى ميكشت ، و در سال يك صد و نود و نه بر ضد مأمون خروج كرد : عيسى جلودى براى جنگ او حركت كرد ، ياران او از جنگ فرار كردند ، و محمد دستگير شد ، جلودى محمد را دستگير كرد و نزد مأمون فرستاد ، مأمون او را اكرام نمود ، و با خود در خراسان نگهداشت ، و او با بنى اعمام خود با مأمون حركت ميكرد ، مأمون آن اندازه از وى نگران بود كه از رعيت خود نگرانى نداشت .\r\nروايت شده كه مأمون از حركت محمد بن جعفر با فرزندان ابو طالب ناراحت شد و گفت : اجازه ندهيد محمد با آل ابى طالب حركت كند ، بايد آنان با عبيد اللَّه بن حسين حركت نمايند ، اولاد ابو طالب اين پيشنهاد را نپذيرفتند و در خانه‌هاى خود نشستند ، پس از اين مأمون گفت : با هر كس ميل داريد سوار شويد ، اولاد ابو طالب همواره با محمد در موكب مأمون حركت ميكردند ، و هر گاه وى مراجعت ميكرد مراجعت ميكردند .\r\n\r\n","description":"","footnote":"","page_name":" 399 ","page_number":415},
  {"content":"\r\n\r\nاسحاق بن جعفر ، مردى با ورع ، فاضل و مجتهد بود ، مردم از وى حديث و آثار روايت كرده‌اند ، ابن كاسب هر گاه از وى روايت ميكرد ميگفت : ثقهء رضى اسحاق ابن جعفر براى من حديث كرد ، اسحاق به امامت برادرش موسى بن جعفر عقيده داشت و نص بر امامت او را از پدرش نقل كرده است .\r\nعلى بن جعفر نيز از راويان حديث است ، وى بسيار فاضل و با ورع بود ، و از ملازمين برادرش موسى بن جعفر عليهما السّلام بشمار ميرفت ، و از وى مسائل زيادى روايت كرده و به امامت برادرش موسى و على بن موسى و محمد بن على عليهم السّلام قائل بود ، و نص بر امامت برادرش را از پدرش روايت كرده است .\r\nعباس بن جعفر هم مردى فاضل و عاقل بود .\r\nپايان حالات حضرت صادق عليه السلام\r\n\r\n","description":"","footnote":"","page_name":" 400 ","page_number":416},
  {"content":"\r\n\r\n\r\n( 6 ) ( احوالات حضرت امام كاظم عليه السّلام )\r\n\r\n( تاريخ تولد و وفات حضرت موسى بن جعفر عليهما السّلام )\r\nحضرت موسى بن جعفر سلام اللَّه عليه روز هفتم ماه صفر سال يك صد و بيست و هشت در ابواء كه نام منزلى بين مكه و مدينه است متولد شد ، و در بيست و پنجم ماه رجب سال يك صد و هشتاد و سه در زندان سندى بن شاهك در شهر بغداد ديده از جهان بست حضرت موسى بن جعفر عليهما السّلام در هنگام وفات پنجاه و پنج سال از عمر شريفش گذشته شده بود ، و مادرش ام ولد بود و او را حميدة المصفاة ميگفتند ، كنيه آن جناب ابو الحسن كه در بين اهل حديث به ابو الحسن اول معروف است ، و همچنين ابو ابراهيم و ابو على هم ميگفتند ، و به عبد صالح و كاظم نيز معروف بودند .\r\nمدت امامت آن حضرت سى و پنج سال به طول انجاميد ، در سن بيست سالگى منصب امامت بوى رسيد ، زمان او مصادف بود با ابو جعفر منصور و مهدى و هادى و هارون الرشيد ، و در زمان هارون هنگامى كه پانزده سال از خلافت وى گذشته بود با زهر كين در زندان سندى مسموم و شهيد گرديد و در مقابر قريش واقع در بغداد دفن گرديد\r\n\r\n( نصوص امام موسى بن جعفر عليهما السّلام )\r\nدلائل نقلى و اعتبارى كه ما سابقا در امامت پدران موسى بن جعفر ذكر كرديم در بارهء اين حضرت هم كاملا صدق مىكند ، و ما در فصل مربوط به اين موضوع اقوال مخالفين شيعه را در مبحث امامت كاملا باطل كرديم ، شيعيان پس از وفات حضرت صادق عليه السلام در مورد امام پس از آن جناب ، اختلاف پيدا كردند ، گروهى گفتند : حضرت صادق نمرده است و او به زودى خواهد آمد و زمين را پر از عدل خواهد كرد ، اين جماعت معروف به « ناووسيه » هستند .\r\n\r\n","description":"","footnote":"","page_name":" 401 ","page_number":417},
  {"content":"\r\n\r\nعلت اينكه اين گروه را ناووسيه گفته‌اند اين است كه رئيس اينها مردى بود بنام عبد اللَّه بن ناووس ، گفتار اينان باطل است زيرا كه وفات حضرت صادق مانند وفات پدرانش ثابت و مسلم است ، و اين جماعت به كلى منقرض شدند و اين انقراض خود موجب بطلان عقيدهء آنان است .\r\nگروهى از شيعيان به امامت عبد اللَّه بن جعفر عقيده پيدا كردند كه اينان را فطحيه گويند و عقيده اين جماعت هم باطل است زيرا كه اينها در بارهء عبد اللَّه بن جعفر از پدرش نصى ذكر نكرده‌اند ، علاوه كه اين گروه هم از عقيدهء خود دست برداشتند ، مگر عدهء اندكى كه آنان نيز منقرض شدند ، و ما اكنون با تعجب مذهب آنان را نقل ميكنيم جماعتى معتقد به امامت اسماعيل بن جعفر شدند اگر چه در اين باره اختلافاتى هم بين خود داشته‌اند ، گروهى از اين دسته وفات اسماعيل را در زمان حيات پدرش انكار كرده‌اند ، و گويند وى زنده بود ، و پدرش به امامت وى تصريح كرده است ، اين عده هم بسيار اندك هستند .\r\nبعضى از آنان عقيده دارند كه اسماعيل در زمان پدرش وفات كرد ، جز اينكه وى قبل از وفاتش به امامت فرزندش محمد تصريح كرده و اين محمد پس از وى امام است ، اين جمعيت را قرامطه گويند ، كه نسب ميرسانند به مرديكه نام او قرمطويه بود ، و اين جماعت را مباركيه هم ميگويند زيرا كه نسب آنان به مبارك غلام اسماعيل ابن جعفر ميرسد عقيدهء اين جماعت از دو جهت باطل است .\r\nاول اينكه : مذهب آنان ادعاى تواتر نص را باطل مىكند ، زيرا اسماعيليان عقيده دارند كه دين از مردم پوشيده شده است و جز عده‌اى حق ندارند مردم را به طرف دين دعوت كنند ، و اينان هم پس از اينكه از آنها اخذ پيمان و عهود گرفته شود مجاز هستند مسائل دينى را براى مردم بازگو كنند .\r\nاكنون كه عده معدودى از موضوع مذهب مطلع ميباشند و بقيه از حقائق دينى بىخبر هستند چگونه مىتوانند با اين افراد قليل ادعاى تواتر كنند و لذا فساد اين مذهب روشن است ، آرى اين دسته رو به اخبار آحاد آورده‌اند و آيات قرآن را تاويل\r\n\r\n","description":"","footnote":"","page_name":" 402 ","page_number":418},
  {"content":"\r\n\r\nتوجيه ميكنند و با تطبيق اعداد به نامها كه بخرافات بيشتر شبيه است مذهب خود را معرفى ميكنند ، و اين با گفتار ما كه بايد نصوص ظاهر باشد و بر شخص معينى دلالت كند و از مردمان زيادى نقل شود تا به حد تواتر برسد منافات دارد .\r\nوجه دوم بر بطلان عقيده اسماعيليان اين است كه : چون خداوند ، عالم به موت اسماعيل بود از اين جهت تصريح بولايت او از طرف خداوند باطل و بىفايده است ، و اكنون كه اسماعيل بعد از پدرش زندگى نكرد و از جهان درگذشت قول مدعيان نص در بارهء امامت او باطل است ، و قول كسانى كه عقيده دارند اسماعيل در زمان پدرش درنگذشته ، و جريان مرگ او براى اشتباه كارى بوده ، با قول اشخاصى كه منكر مردن حضرت صادق هستند از طائفه ناووسيه تفاوتى ندارد .\r\nكسانى كه مدعى ميباشند اسماعيل براى امامت فرزندش تصريح كرده بسيار راه اشتباه ميروند ، زيرا كه اسماعيل در زمان پدرش وفات كرد و بودن حضرت صادق عليه السّلام بعنوان امامت در دنيا هنوز مانع امامت فرزندش بود و او نميتوانست قبل از اينكه به مقام امامت برسد پسرش را براى امامت بعد از خود معرفى كند زيرا در يك زمان دو امام وجود ندارد .\r\nگروهى از شيعيان هم معتقد به امامت حضرت موسى بن جعفر شدند و اينان « اماميه » هستند ، اكنون كه اقوال فرق سابقه مردود شد امامت موسى بن جعفر عليهما السّلام ثابت ميگردد ، زيرا كه حق از اقوال همه امت بيرون نيست ، و همچنين نصوص زيادى از پدر و جدش در بارهء امامت او رسيده كه از كثرت بتواتر رسيده و جاى توطئه بر كذب را از بين برده ، اين روايات بسيار زياد است كه احصاء آن از حد امكان بيرون است اكنون نصوص امامت او را ذيلا ذكر ميكنيم : 1 - معاذ بن كثير گويد : به حضرت صادق عليه السّلام عرض كردم : از خداوند آرزومندم همان طورى كه پدرت تو را به اين منزلت رساند ، تو هم قبل از مردنت اين مقام را در يكى از اعقابت بگذارى ، حضرت فرمود : خداوند اين موضوع را برآورده است عرض كردم : وى كيست ؟ قربانت گردم ، در اين هنگام اشاره به عبد صالح كردند\r\n\r\n","description":"","footnote":"","page_name":" 403 ","page_number":419},
  {"content":"\r\n\r\nكه در اين وقت كودك بود و در گوشه‌اى خوابيده بود .\r\n2 - مفضل بن عمر گويد : در خدمت حضرت صادق عليه السّلام بوديم كه ابو ابراهيم در حالى كه كودك بود وارد شد ، حضرت فرمود : او را به ياران مورد اعتمادت وصيت كن و امر او را براى آنان اظهار نما .\r\n3 - فيض بن مختار گويد : به حضرت صادق عليه السّلام عرض كردم : دستم را بگير و از آتش بيرونم كن ، پس از تو كدام كس بر ما امام است ؟ ، در اين هنگام ابو ابراهيم بر ما وارد شد ، فرمود : امام شما اين است اكنون به وى چنگ بزن .\r\n4 - صفوان جمال گويد : منصور بن حازم خدمت حضرت صادق عليه السّلام عرض كرد : پدر و مادرم فدايت گردد ، روز و شب ميگذرد و حوادث پشت و سر هم مىآيد ، امام بعد از شما كيست ؟ در اين هنگام حضرت دست به شانه راست موسى عليه السّلام گذاشتند و فرمودند : اين امام شما است ، و حضرت در اين روز پنج سال بيشتر از عمرش نگذشته بود ، و عبد اللَّه بن جعفر هم در مجلس نشسته بود .\r\n5 - عيسى بن عبد اللَّه گويد « 1 » : به حضرت صادق عرض كردم : اگر حادثه‌اى پيش آمد كرد و خداوند اين طور حادثه‌اى پيش نياورد ، من به امامت كدام كس معتقد گردم ؟ گفت : حضرت در اين وقت به طرف پسرش موسى اشاره كردند ، عرض كردم :\r\nاگر براى وى حادثه‌اى پيش آمد كرد به كه رجوع كنم ؟ فرمود : بفرزندش ، عرض كردم : اگر براى وى پيش آمدى بشود و از وى پسر كوچك و برادر بزرگترى بماند ؟\r\nفرمود : بفرزندش رجوع كن ، و بعد از اين همانطور عمل نما .\r\nعرض كردم : اگر او را نشناختم و جاى او را هم ندانستم چه كنم ؟ فرمود :\r\nميگوئى : « اللهمّ إني أتولّى من بقى من حججك من ولد الامام الماضى » همين اندازه برايت ان شاء اللَّه كفايت مىكند .\r\n6 - فيض بن مختار ضمن حديث مفصلى گويد : حضرت صادق عليه السّلام در بارهء موسى بن جعفر فرمود : او امام شما است كه از وى پرسيدى ، اكنون برخيز و به امامت\r\n\r\n\r\n","description":"","footnote":"\r\n( 1 ) مقصود عيسى بن عبد اللَّه بن محمد بن عمر بن على بن ابى طالب عليه السلام است .\r\n","page_name":" 404 ","page_number":420},
  {"content":"\r\n\r\nوى اقرار كن من برخاستم و از دست و پيشانى او بوسيدم و براى وى در پيشگاه خداوند دعا كردم .\r\nحضرت صادق عليه السّلام فرمود : مرا در اظهار اين موضوع اذن نداده‌اند ، عرض كردم : قربانت گردم اين مطلب را جاى ديگر هم ذكر كنم ؟ فرمود : آرى به خاندان و فرزندان و دوستانت ميتوانى بگوئى ، من هم به يونس بن ظبيان كه از دوستان من بود جريان را گفتم وى خوشحال شد و خداوند را سپاس‌گزارى كرد .\r\nپس از اين گفت : نه به خداوند سوگند من اين مطلب را بايد از خودش بشنوم و او با عجله بيرون شد و من هم از دنبال او راه افتادم ، هنگامى كه در منزل رسيدم شنيدم حضرت ميفرمايد : اى يونس مطلب همان است كه فيض به تو گفت ، يونس عرض كرد شنيدم و اطاعت كردم ، امام عليه السّلام فرمود : او را ديگر در جاى ديگرى نقل نكنى .\r\n7 - سليمان بن خالد گويد : حضرت صادق عليه السّلام فرزندش ابو الحسن موسى را نزد خود طلبيد در حالى كه ما در خدمت وى بوديم ، فرمودند : پس از من به اين چنگ بزنيد ، قسم به خداوند اين امام شما است بعد از من .\r\n8 - صفوان جمال گويد : از حضرت صادق عليه السّلام پرسيدم امام بعد از شما كيست ؟\r\nفرمود : امام بازى نميكند و كارهاى بيهوده انجام نميدهد ، در اين هنگام موسى بن جعفر وارد شد ، در حالى كه كودك بود و بز كوچكى را هم با خود همراه داشت ، و او را مخاطب ساخته و ميگفت : براى خداوند سجده كن ، امام صادق عليه السّلام او را به خود چسبانيد و گفت : پدر و مادرم فداى آن كس باد كه لهو و لعب ندارد و كار بيهوده انجام نميدهد .\r\n9 - طاهر گويد : حضرت صادق عليه السّلام روزى فرزندش عبد اللَّه را مورد عتاب و سرزنش قرار داد و فرمود : چرا مانند برادرت نيستى ؟ به خداوند قسم من در صورت او روشنائى مىبينم ، عبد اللَّه گفت : چرا مگر من و او از يك پدر نيستيم حضرت فرمود : او از من بمنزله جان است و ليكن تو فقط پسر من هستى .\r\n\r\n","description":"","footnote":"","page_name":" 405 ","page_number":421},
  {"content":"\r\n\r\n10 - ابو ايوب جوزى گويد : ابو جعفر منصور نيمه شبى دنبال من فرستاد ، من هنگامى كه بر او وارد شدم ديدم بر روى كرسى نشسته و شمعى هم جلوى خود گذاشته و نامه‌اى هم در دست دارد ، پس از اينكه بر وى سلام كردم نامه را به طرف من انداخت و ميگريست .\r\nبعد از اين گفت : اين نامه محمد بن سليمان است و ما را از مرگ جعفر بن محمد مطلع كرده است ، و ديگر كسى مانند جعفر نخواهد آمد ، سپس گفت : اكنون براى محمّد ابن سليمان بنويس اگر جعفر بن محمد كسى را وصى خود قرار داده او را نزد خود بطلب و گردنش را بزن ، گويد : من جريان را نوشتم و او در جواب گفت : جعفر بن محمّد ابو جعفر منصور و محمد بن سليمان و عبد اللَّه و موسى و حميده مادرش را اوصياء خود قرار داده است .\r\nدر طريق ديگرى وارد شده است پس از اينكه ابو جعفر منصور نامه حاكم مدينه را خواند و فهميد حضرت صادق عليه السّلام پنج نفر را بعنوان وصى معين فرموده اظهار داشت :\r\nمن بكشتن اين عده راهى ندارم .\r\n11 - يعقوب سراج گويد : بر حضرت صادق عليه السّلام وارد شدم در حالى كه بالاى سر حضرت موسى بن جعفر هنگامى كه در گهواره بود نشسته بود ، و گويا با وى سخن ميگفت من در جاى خود توقف كردم تا حضرت فارغ شد و سپس فرمود : نزديك مولايت برويد و بر وى سلام كنيد .\r\nگويد : من نزديك رفتم و سلام عرض كردم ، وى با زبان فصيحى سلام مرا بر گردانيد و بعد فرمود : نام دخترت را تغيير بده زيرا خداوند اين اسم را مبغوض ميدارد ، راوى گويد : من نام دخترم را حميراء گذاشته بودم ، امام صادق عليه السّلام فرمود : از فرمان وى اطاعت كن تا گمراه نگردى ، من نيز نام وى برگردانيدم .\r\n12 - اسحاق بن جعفر گويد : من روزى خدمت پدرم بودم ، در اين هنگام عمر ابن علي گفت : قربانت گردم تكليف ما و مردم پس از شما چيست و امام ما كدام است ؟\r\nفرمود : كسى كه اكنون دو جامه زرد در بر كرده و دو گيسوان آويخته و اينك وارد خواهد شد امام تو خواهد بود ، راوى گفت : در اين وقت دو كف دست ظاهر شد و در را باز كرد\r\n\r\n","description":"","footnote":"","page_name":" 406 ","page_number":422},
  {"content":"\r\n\r\nو وارد اطاق شد ، مشاهده كرديم وى موسى بن جعفر است در حالى كه كودك بود و دو جامه زرد هم در بر داشت .\r\n13 - علي بن جعفر گويد : از پدرم شنيدم به گروهى از اصحاب و خواص در باره موسى وصيت ميكرد و ميفرمود : وى افضل فرزندان من و بهترين فردى است كه پس از من جاى من خواهد نشست و او براى تمام مردم از طرف خداوند حجت است .\r\nاز اين گونه روايات كه در بارهء نصوص امامت حضرت موسى بن جعفر عليهما السّلام وارد شده زياد است .\r\n\r\n( معجزات و كرامات موسى بن جعفر عليهما السّلام )\r\n1 - هشام بن سالم گويد : من با محمّد بن نعمان صاحب طاق پس از وفات حضرت صادق عليه السّلام در مدينه بوديم و روزى با گروهى از مردم در منزل عبد اللَّه بن جعفر گرد آمده بوديم ، و در بارهء زكات از وى پرسش ميكرديم ، عبد اللَّه گفت : در هر دويست درهم پنج درهم زكات است ، گفتم : در صد درهم چه مقدار است ؟ جواب داد : دو درهم و نصف درهم .\r\nدر اين هنگام با حيرت و درماندگى از منزل او بيرون شديم ، و نميدانستيم به كجا برويم ، آيا رو به مرجئه ، و يا قدريه ، يا معتزله و يا خوارج و يا زيديه برويم ، در اين هنگام كه متحير بوديم ، ناگهان پيرمردى كه با وى آشنا نبوديم به طرف ما آمد و اشاره كرد كه نزد او برويم .\r\nما از اين جريان واهمه كرديم مبادا اين مرد جاسوس باشد ، زيرا بعد از وفات حضرت صادق عليه السّلام در مدينه جاسوسان زيادى بودند كه مىخواستند بفهمند مردم پس از وفات آن حضرت به طرف چه كسى خواهند رفت تا گردن او را بزنند ، لذا من ترسيدم مبادا اين مرد از آن جاسوسان باشد .\r\nدر اين هنگام به احول گفتم : از من دور شو و من از اين جريان ميترسم ، وى اكنون مرا احضار مىكند ، و با شما كارى ندارد و او هم مقدارى از من دور شد ، من دنبال\r\n\r\n","description":"","footnote":"","page_name":" 407 ","page_number":423},
  {"content":"\r\n\r\nپيرمرد به راه افتادم و چاره از خلاصى او نداشتم ، پيرمرد مرا برد تا در خانهء حضرت موسى ابن جعفر عليهما السّلام رسانيد ، و سپس مرا تنها گذاشت ناگهان خادمى رسيد و گفت : خداوند شما را رحمت كند وارد منزل شويد ، من وارد شدم و حضرت موسى بن جعفر عليهما السّلام قبل از اينكه با وى سخن بگويم ، فرمود :\r\nنه به طرف مرجئه ، و نه به طرف قدريه ، و نه زيديه ، و نه خوارج ، عرض كردم : قربانت گردم پدرت وفات كرد ؟ فرمود : آرى ، گفتم : پس امام بعد از وى كيست ؟\r\nفرمود : به زودى خداوند تو را به امام بعد از وى هدايت خواهد كرد ، عرض كردم : برادرت عبد اللَّه خيال مىكند وى پس از پدرش امام است فرمود : عبد اللَّه كارى مىكند كه خداوند پرستش نگردد ، بار ديگر عرض كردم : امام ما اكنون كيست ؟ فرمود :\r\nخداوند تو را به او خواهد رسانيد ، عرض كردم شما امام هستى ؟ فرمود : من اين را نخواهم گفت .\r\nراوى گويد : من فهميدم در طرز سؤال اشتباه كرده‌ام ، گفتم : قربانت گردم ، آيا امامى بر شما حاكم است ؟ فرمود : من تحت نظر امام ديگرى نيستم ، در اين هنگام عظمت و هيبت او در دلم راه پيدا كرد ، گفتم : قربانت گردم اينك از شما مىپرسم همان گونه كه از پدرت مىپرسيدم فرمود : بپرس و ليكن انتشار نده ، اگر مطالب را در بين مردم آشكار كنى خطر كشته شدن هست .\r\nگويد : از وى مسائلى را پرسيدم و او را مانند دريائى بىپايان يافتم ، پس از اين عرض كردم : قربانت گردم شيعيان پدرت هم اكنون متحير و سرگشته‌اند اجازه ميدهيد جريان را به آنان برسانم و آنها را به طرف شما دعوت كنم ؟ و ليكن شما از من پيمان ميگيرى كه اين مطالب را در جاى ديگرى اظهار نكنم .\r\nفرمود : اگر افرادى را ديدى كه مورد اعتماد و محل اطمينان هستند جريان را به آنان اطلاع بده و از آنان عهد و ميثاق بگير تا اين مطالب را علنى نكنند كه خطر كشته شدن در بين هست ، حضرت در اين هنگام بسوى خود اشاره كرد يعني سر مرا خواهند بريد .\r\n\r\n","description":"","footnote":"","page_name":" 408 ","page_number":424},
  {"content":"\r\n\r\nراوى گويد : من از خدمت آن جناب بيرون شدم و جريان را به ابو جعفر احول گفتم ، و پس از اين با زراره و ابو بصير ملاقات كرديم و آنان را هم از قضيه مطلع كرديم و آنها خودشان نزد امام عليه السّلام رفت و مطالب را از خود آن جناب استماع كردند و به امامتش عقيده پيدا نمودند ، و سپس جريان را بمردم رسانيديم و مردم دسته دسته به خانهء او ميرفتند مگر گروهى كه با عمار ساباطى بودند ، و عبد اللَّه هم در خانه‌اش نشسته و جز اندكى از مردم ، كسى با وى رفت و آمد نداشت .\r\n2 - علي بن ابراهيم از پدرش و او از واقفى روايت مىكند كه وى گفت : من پسر عموئى بنام حسن بن عبد اللَّه داشتم ، وى بسيار عابد و زاهد بود ، سلطان وقت از كوشش او در راه دين ترس داشت ، حسن بن عبد اللَّه يكى از روزها وارد مسجد شد در هنگامى كه حضرت موسى بن جعفر عليهما السّلام هم در مسجد تشريف داشتند .\r\nراوى گويد : موسى بن جعفر به طرف او اشاره كردند و آن مردم هم در خدمت او حاضر شد ، پس از اين فرمود : اى ابو علي من از اقوال و اطوارت خوشم نميايد ، اينك بر تو لازم است دنبال معرفت به روى ، وى گفت : قربانت گردم معرفت كدام است تا من دنبال او بروم .\r\nحضرت فرمود : برو كسب علم و دانش كن و فقه و حديث ياد بگير ، عرض كرد : از كجا فقه و حديث را طلب كنم ، فرمود : از فقهاى مدينه ياد بگير ، پس از اين به من القاء حديث كن راوى گفت : اين مرد از خدمت آن جناب مرخص شد ، روز ديگر مراجعت كرد و روايات را براى آن حضرت خواند و ليكن همه را اسقاط نمود .\r\nحضرت موسى بن جعفر عليهما السّلام بار ديگر فرمود : برويد معرفت پيدا كنيد ، اين مرد به ياد گرفتن مسائل دينى اهتمام زيادى داشت ، راوى گويد : وى همواره در خدمت موسى بن جعفر حاضر ميشد ، يكى از روزها حضرت اراده كردند به يكى از باغهاى خود بروند ، اين مرد ناگهان سر راه را بر آن جناب گرفت و گفت : قربانت گردم من در پيشگاه خداوند با شما احتجاج خواهم كرد اكنون به من بفهمان معرفت چيست ؟\r\nحضرت در اين هنگام وى را به امامت امير المؤمنين و حسنين و بقيه امامان از آل\r\n\r\n","description":"","footnote":"","page_name":" 409 ","page_number":425},
  {"content":"\r\n\r\nمحمّد عليهم السّلام آشنا كرد ، و پس از اين سكوت نمود ، اين مرد گفت : پس امروز امام چه كسى است ؟ فرمود : اگر به شما بگويم قبول ميكنى ؟ عرض كرد : آرى خواهم پذيرفت فرمود : من امروز امام هستم ، عرض كرد ، در اين باره دليلى هم دارى ؟ فرمود : نزد اين درخت برو و بگو موسى بن جعفر امر مىكند به طرف من بيا .\r\nاين مرد گفت : من به طرف درخت رفتم ، ناگهان مشاهده كردم درخت از زمين كشيده مىشود و درخت آمد تا آنگاه كه در مقابل آن جناب توقف كرد ، سپس حضرت بوى اشاره كردند و او بار ديگر به جاى خود مراجعت كرد ، آن مرد در اين هنگام به امامت موسى بن جعفر اعتقاد پيدا كرد ، و سكوت و عبادت را پيشه خود ساخت و با احدى سخن نگفت .\r\n3 - ابن سيار گويد : هارون رشيد براى على بن يقطين جامهء فرستاد كه در ميان آنها دراعه‌اى از خز كه مخصوص پادشاهان بود وجود داشت ، على بن يقطين اين لباس گرانبها را با مقدارى اموال ديگر كه از خمس مالش بود خدمت موسى بن جعفر عليهما السّلام فرستاد ، هنگامى كه اين هدايا را خدمت آن جناب بردند وى پولها را با لباسها قبول كرد و ليكن دراعه را پس فرستاد ، و براى على بن يقطين سفارش كرد كه اين دراعه را نزد خود محفوظ بدار كه روزى به آن نيازمند خواهى شد .\r\nعلى بن يقطين از اين قضيه به شك افتاد و نفهميد جريان دراعه از چه قرار است پس از چند روز كه از اين قضيه گذشت على بن يقطين بيكى از غلامانش خشمگين شد و او را از خدمتش بيرون كرد ، غلام فورا نزد هارون رفت و از وى سعايت كرد .\r\nغلام به هارون گفت : على بن يقطين به امامت موسى بن جعفر معتقد است ، و همواره خمس مالش را براى وى ميفرستد ، و اكنون دراعه امير المؤمنين را براى موسى ابن جعفر فرستاده است ، هارون از اين موضوع بسيار خشمگين شد و گفت : من اينك اسرار اين قضيه را فاش خواهم ساخت .\r\nهارون امر كرد على بن يقطين را احضار كردند ، هنگامى كه وى در مقابل هارون ايستاد گفت : دراعه‌اى را كه به تو هديه كردم در كجا است ؟ گفت : دراعه اكنون در\r\n\r\n","description":"","footnote":"","page_name":" 410 ","page_number":426},
  {"content":"\r\n\r\nمنزلم در ميان صندوق مخصوصى قرار دارد و او را معطر كرده و مانند گوهر گرانبهائى محفوظ ميدارم و هر روز بعنوان تبرك بر وى نگاه ميكنم و بار ديگر در جاى خودش قرار مىدهم .\r\nهارون گفت : بفرست بياورند ، على بن يقطين يكى از خدمت‌كارانش را فرستادند و گفتند : اكنون برويد و فلان صندوق را كه در فلان اطاق است باز كنيد و دراعه را بياوريد ، غلام رفت و بلافاصله دراعه را آورد و در مقابل هارون گذاشت ، هنگامى كه هارون بر دراعه نگريست ديد همان دراعه‌ايست كه خودش به على بن يقطين هديه كرده است هارون در اين هنگام به خشم آمد ، و امر كرد دراعه را باز به جاى اولش مراجعت دادند ، و به على بن يقطين گفت : اينك برويد راحت باشيد پس از اين گفتار هيچ كس را در بارهء تو قبول نخواهم كرد ، و امر كرد مقدارى جوائز به على بن يقطين دادند ، و مرد ساعى را هم هزار تازيانه بزنند ، و چون پانصد تازيانه بر وى زدند از دنيا رفت .\r\n4 - محمد بن فضل گويد : در بين اماميه اختلاف پيدا شد كه آيا مسح پاها در وضوء از سر انگشتان تا كعبين است ، و يا از كعبين تا سر انگشتان مىباشد ، على بن يقطين براى موسى بن جعفر نوشتند و گفتند : قربانت گردم ، اصحاب ما در مسح رجلين اختلاف پيدا كرده‌اند ، اكنون مايل هستم راه درست را به من نشان دهى تا عمل كنم .\r\nموسى بن جعفر عليهما السّلام در جواب او فرمودند : من از مقصود تو مطلع شدم ، اينك همانطور كه دستور مىدهم عمل كنيد ، ابتداء سه مرتبه مضمضه كن و سپس سه مرتبه استنشاق كن و صورتت را سه مرتبه آب بريز ، و به محاسن خود دست بكش و دست‌ها را از سر انگشتان تا مرفق بشوئيد و همه سرت هم مسح بكش ، و باطن و ظاهر گوشت را هم مسح كن و پاهايت را نيز تا كعبين بشوى و در اين دستورى كه مىدهم مخالفت نكن هنگامى كه نامه موسى بن جعفر به على بن يقطين رسيد از مضمون نامه تعجب كرد ، زيرا اين دستورات مخالف مذهب شيعه است ، و ليكن با خود گفت : مولاى من داناتر است به آن چه كه فرموده ، و من اكنون با فرمان او مخالفت نخواهم كرد ، و همواره به اين طرز وضوء ميگرفت .\r\n\r\n","description":"","footnote":"","page_name":" 411 ","page_number":427},
  {"content":"\r\n\r\nراوى گويد : بار ديگر از على بن يقطين به هارون سعايت شد كه وى رافضى است و با تو مخالف است ، هارون به يكى از نزديكانش گفت : در بارهء على بن يقطين گفتگو زياد است و او را برفض متهم ميكنند و ليكن من مكرر وى را آزمايش كرده‌ام و در باره او چيزى مشاهده ننموده‌ام .\r\nدر اين هنگام به هارون گفته شد كه رافضيان در امر وضوء با ساير مسلمين اختلاف دارند ، آنان در وضوء پاهاى خود را نميشويند ، اينك ممكن است در اين باره او را آزمايش كنيد ، و اين بايد در محلى انجام گيرد كه وى از قضيه مطلع نباشد ، يكى از روزها هارون وى را بكارهائى مشغول كرد تا آنگاه كه هنگام نماز داخل شد ، على بن يقطين براى وضوء به محل خلوتى ميرفت و در آنجا وضوء ميگرفت و خود را براى نماز آماده ميكرد .\r\nهارون الرشيد قبل از اينكه على بن يقطين براى وضوء بيرون شود ، داخل آن محل شد و در گوشه‌اى مخفى شد و از سوراخى داخل حياط را تحت نظر گرفت ، على ابن يقطين بدون اينكه مطلع باشد كسى ناظر اوست وارد حياط مخصوص شد و با طريق هر روزه وضوء گرفت ، در اين هنگام هارون نتوانست خوددارى كند و از مخفىگاه بيرون شد و گفت : دروغ ميگويند آنانى كه تو را برفض متهم ميكنند ، من ديگر گفتار ساعيان را در اين باره قبول نخواهم كرد ، پس از اين جريان عزت و محبوبيت على بن يقطين زياد شد و هارون بر كرامت وى افزود .\r\nبعد از اين جريان از طرف موسى بن جعفر عليهما السّلام نامه‌اى رسيد و على بن يقطين را امر كرد مانند شيعيان وضوء بگيرد ، و فرمود : چون از جانت بيم داشتم لذا تو را دستور دادم اين طرز وضوء بگيرى .\r\n5 - ابو بصير گويد : به حضرت ابو الحسن موسى عرض كردم : جانم فدايت گردد به چه چيز مىشود امام را شناخت ؟ فرمود : به چند چيز ميتوان امام را شناخت اول اينكه بايد پدرش او را معرفى كند ، تا مردم بدانند وى از طرف خدا حجت است دوم اينكه از هر چه بپرسند پاسخ دهد ، سوم اينكه از امور آينده اطلاع دهد ، چهارم\r\n\r\n","description":"","footnote":"","page_name":" 412 ","page_number":428},
  {"content":"\r\n\r\nاينكه با مردم به هر زبانى سخن گويد .\r\nپس از اين فرمود : اى ابو محمد من اكنون قبل از اينكه از جاى خود حركت كنى ، علامتى را بشما نشان خواهم داد ، مدتى نگذشت كه يكنفر از اهل خراسان خدمت آن جناب رسيد و با زبان عربى به گفتگو پرداخت ، ليكن حضرت موسى بن جعفر با زبان فارسى جواب او را داد ، مرد خراسانى عرض كرد : به خداوند سوگند من از اين جهت با شما فارسى سخن نگفتم كه خيال ميكردم شما فارسى نميدانيد .\r\nحضرت فرمود : سبحان اللَّه ! اگر من قادر نباشم جواب تو را بدهم پس چه فضيلتى بر شما دارم ، سپس فرمودند : اى ابو محمد امام هيچ كلامى بر وى مخفى نخواهد بود و با همه مردم سخن ميگويد ، و گفتار پرندگان را ميداند ، و با هر ذى روحى ميتواند تكلم كند .\r\n6 - اسحاق بن عمار گويد : در خدمت حضرت موسى بن جعفر عليهما السّلام بودم كه مردى بر وى وارد شد ، حضرت فرمود : اى مرد تو تا يك ماه خواهى مرد ، راوى گويد من با خود گفتم : گويا وى از مرگ شيعه اطلاع دارد ، در اين هنگام حضرت فرمود اى اسحاق چرا اين موضوع را انكار ميكنى ، رشيد هجرى كه يكى از مستضعفين بود علم منايا را ميدانست ، امام كه از وى به اين علم اولى است .\r\nپس از اين فرمود : اى ابو اسحاق تو تا دو سال ديگر خواهى مرد ، و خويشاوندان و فرزندان و اموال تو از بين خواهند رفت و به فقر شديدى مبتلا ميگردند ، و اين قضايا پس از آن انجام گرفت ، و مطلب همانطور كه موسى بن جعفر فرموده بود واقع شد .\r\n7 - ابو خالد زبالى گويد : موسى بن جعفر عليهما السّلام بر ما وارد شد در هنگامى كه مهدى عباسى او را با خود ميبرد ، پس از اينكه مراجعت كرد او را توديع كردم و گريستم فرمود : چرا گريه ميكنيد ؟ عرض كردم : قربانت گردم اين مردم شما را ميبردند و نميدانم عاقبت امر چه خواهد شد ، حضرت فرمود : در اين مرتبه بر من زيانى نخواهد رسيد و من در فلان روز نزد شما خواهم بود و در انتظار من باشيد .\r\nراوى گويد : من در روز مقرر بيرون شدم و سر راه انتظار او را ميكشيدم تا\r\n\r\n","description":"","footnote":"","page_name":" 413 ","page_number":429},
  {"content":"\r\n\r\nآنگاه كه آفتاب زرد شد ، و من ترسيدم كه ممكن است وى از تصميم خود منصرف شده باشد ، لذا برخاستم و مراجعت كردم ، در اين هنگام مشاهده كردم سياهى از دور پيدا شد ، و منادى از پشتم فرياد زد .\r\nمن برگشتم مشاهده كردم حضرت موسى بن جعفر است كه بر استرى سوار شده ، فرمودند : اى ابو خالد صبر كن ، عرض كردم : آرى اى فرزند رسول خدا ستايش ميكنم خداوندى را كه تو را از گزند آنان نگهدارى كرد ، فرمود : اى ابو خالد من به همين زودى بار ديگر در دست اينها گرفتار خواهم شد كه از وى خلاصى ندارم .\r\n\r\n( مناقب حضرت موسى بن جعفر عليهما السّلام )\r\nدر ميان مردم مشهور است كه موسى بن جعفر عليهما السّلام در ميان فرزندان حضرت صادق عليه السّلام از همه شريفتر و بزرگوارتر است ، مقام او در دين و مذهب از همگان رفيع‌تر و بلندتر است ، و از همه آنان فصيح‌تر و داناتر و فهميده‌تر مىباشد ، آن جناب از عباد و زهاد زمان خويش بشمار ميرفت و از همگان اعبد بودند .\r\nروايت شده كه حضرت موسى بن جعفر نوافل شب را به نماز صبح مىپيوست ، و پس از آن به تعقيب مشغول ميشد تا آنگاه كه آفتاب طلوع ميكرد ، و بعد به سجده ميرفت تا آنگاه كه آفتاب بزوال ميرسيد ، و در سجدهء خود ميفرمود : « قبح الذنب من عبدك فليحسن العفو و التجاوز من عندك » و يكى از دعاهاى معروف آن جناب اين است كه ميفرمود : « اللهمّ انى أسئلك الراحة عند الموت ، و العفو عند الحساب » .\r\nحضرت موسى بن جعفر از خوف خداوند گريه ميكرد تا آنگاه كه محاسن شريفش از اشكش تر ميشد ، و از فقراء مدينه همواره دلجوئى ميكرد و در شب‌ها براى آنان نان و غذا مىبرد ، و آنها نميدانستند كه اين غذاها از كجا ميرسد .\r\n1 - حسن بن محمد بن يحيى علوى از جدش روايت مىكند كه مردى از فرزندان عمر بن خطاب در مدينه موسى بن جعفر را اذيت ميكرد و به على عليه السّلام هم ناسزا ميگفت يكى از اطرافيان آن حضرت عرض كرد : اجازه فرمائيد اين مرد عمرى را بكشيم ، امام عليه السّلام\r\n\r\n","description":"","footnote":"","page_name":" 414 ","page_number":430},
  {"content":"\r\n\r\nآنها را نهى كرد ، سپس پرسيد اين مرد عمرى در كجا زندگى مىكند ، عرض كردند :\r\nوى در يكى از نواحى مدينه به كشت و زرع مشغول است .\r\nحضرت موسى بن جعفر عليهما السّلام بر الاغى سوار شدند و به طرف مزرعهء اين مرد رفتند هنگامى كه به مزرعه او رسيد با الاغ داخل مزرعه او شد ، عمرى فرياد زد زراعت ما را پاى مال نكن ، حضرت به سخنان او توجهى نكرد و با الاغ خود از ميان مزارع گذشت تا خود را به او رسانيد ، سپس از الاغ پائين شد و در نزد او جلوس فرمود ، و با وى به شوخى و خنده پرداخت .\r\nپس از اين فرمود : چه اندازه به شما ضرر رسيد ؟ گفت : صد دينار ، فرمود :\r\nميخواستى چه اندازه از اين مزرعه حاصل بردارى ؟ گفت : من علم غيب نميدانم فرمود : چه اندازه اميدوار بودى ؟ گفت : سيصد دينار ، در اين هنگام كيسه‌اى را كه سيصد دينار در آن بود به آن مرد عمرى داد و فرمود : اين را بگير و زراعت هم در جاى خود هست و خداوند به همان اندازه كه آرزو دارى به شما خواهد داد .\r\nمرد عمرى از جايش برخاست و از پيشانى حضرت بوسيد و گفت : از لغزشهاى من درگذريد ، موسى بن جعفر عليهما السّلام تبسمى كرد و پس از آن مراجعت كرد ، هنگامى كه مراجعت به مسجد فرمود ، مشاهده نمود عمرى در مسجد نشسته ، چشم او كه بر حضرت افتاد گفت : «  اللَّهُ أَعْلَمُ حَيْثُ يَجْعَلُ رِسالَتَهُ  » .\r\nراوى گويد : در اين هنگام رفقايش به طرف او رفتند و گفتند : قضيه چيست ؟\r\nتو كه بر خلاف اين عقيده داشتى ! گفت : شما شنيديد كه من اكنون چه گفتم ، وى در اين موقع با رفقايش در بارهء حضرت به گفتگو پرداخت ، موسى بن جعفر از مسجد بيرون شد بمنزلش رفت ، و به اشخاصى كه ميگفتند عمرى را بكشيم فرمود : كدام يك از اين دو مطلب بهتر است ، كشتن او ؟ يا كارى را كه من اكنون انجام دادم ، و او را از رفتارش برگردانيدم ؟ .\r\n2 - روات نقل كرده‌اند كه حضرت موسى بن جعفر دويست دينار تا سيصد دينار به اشخاص مرحمت ميكرد ، و كيسه‌هاى پولى كه امام عليه السّلام انفاق مىنمود بعنوان ضرب\r\n\r\n","description":"","footnote":"","page_name":" 415 ","page_number":431},
  {"content":"\r\n\r\nالمثل نقل ميشد .\r\n3 - ذكر كرده‌اند هنگامى كه هارون الرشيد براى حج بيرون شد و چون به نزديك مدينه رسيد مردم از وى استقبال كردند ، و در پيشاپيش مردم حضرت موسى بن جعفر عليه السّلام بر استرى سوار بودند ، ربيع گفت : چرا با اين مركب به استقبال امير المؤمنين بيرون‌شده‌اى .\r\nحضرت فرمود : اين مركب از نخوت و تكبر اسب سوارى بدور است ، و از ذلت خر سوارى هم بهتر است ، و بهترين امور ميانه روى است .\r\n4 - سيد مرتضى - قدس اللَّه روحه - از ايوب بن حسين هاشمى روايت مىكند كه وى گفت : مردى از انصار بنام نافع كه رئيس قبيله‌اى هم بودند به اتفاق عبد العزيز و موسى بن جعفر هم در حالى كه بر الاغى سوار بودند درب منزل هارون رسيدند ، حاجب هارون هنگامى كه موسى بن جعفر را ديد او را احترام كرد و خوش آمد گفت ، و ديگران هم از آن جناب تعظيم كردند ، و حاجب فورا موسى بن جعفر را براى رفتن نزد هارون هدايت نمود .\r\nنافع گفت : من از اين مردم كسى را عاجزتر نديدم ، اينان به مردى كه قادر است آنها را از تخت به زير كشد اين گونه معامله ميكنند به خداوند سوگند اكنون بيرون شود او را مورد عتاب قرار خواهم داد ، عبد العزيز گفت : از اين مطلب درگذر زيرا اينها خاندانى هستند كه اگر كسى با آنان سخن ناروائى بگويد بطورى جواب ميشنود كه تا قيامت از عار آن خلاص نميگردد .\r\nراوى گويد : پس از اين موسى بن جعفر عليهما السّلام از نزد هارون بيرون شد ، در اين هنگام نافع از لگام الاغ آن حضرت گرفت و گفت : شما كه هستى ؟ ! فرمود : اى مرد اگر ميخواهى نسب مرا بدانى من فرزند محمّد حبيب اللَّه ، و اسماعيل ذبيح اللَّه ، و ابراهيم خليل اللَّه هستم ، و اگر چنانچه از اين شهر سؤال ميكنى اين شهرى است كه خداوند بر مسلمين واجب كرده كه در آن حج بجا آورند و اگر اكنون تو مسلمانى بايد حج كنى ، و اگر چنانچه ميخواهى مفاخره كنى ، به خداوند سوگند مشركين قوم من از مسلمين قوم\r\n\r\n","description":"","footnote":"","page_name":" 416 ","page_number":432},
  {"content":"\r\n\r\nتو بعنوان اكفاء رضايت ندادند .\r\nمشركين قوم من در جنگ بدر گفتند : اى محمّد اكفاء ما را بيرون كن تا با آنان جنگ كنيم ، و اگر چنان كه با شهرت ميل دارى با من مفاخره كنى ، ما آن كسانى هستيم كه خداوند در نماز واجبه فريضه كرده تا مردم بر ما صلوات بفرستند و مقصود از « آل محمّد » در صلوات ما هستيم ، اكنون دست از لگام الاغ برداريد ، وى دست خود را برداشت در حالى كه دستش ميلرزيد ، و با سرافكندگى برگشت ؛ عبد العزيز گفت : من بشما اظهار نكردم با اين مرد سخن نگو ؟ ! .\r\n5 - ابو حنيفه نعمان بن ثابت گويد : من وارد مدينه شدم و نزد حضرت صادق عليه السّلام رفتم ، پس از اينكه سلام كردم و از منزلش بيرون شدم ، پسرش موسى را ديدم كه در دهليز خانه در مكتب خود نشسته و هنوز كودك بود ، گفتم : مرد غريب هنگامى كه نزد شما باشد در كجا قضاى حاجت مىكند ؟ وى به من نگريست و سپس گفت : از ميان آبها و زير درختان ميوه‌دار ، و پشت ديوار خانه‌ها ، و راههاى كاروان رو ، و مسجدها اجتناب كن و بعد از اين مكان‌ها در هر كجا ميل دارى قضاى حاجت كن .\r\nهنگامى كه اين سخن را شنيدم وى را باهوش يافته و در دلم عظمت پيدا كرد ، گفتم : قربانت گردم ، معصيت از كدام ناحيه است ؟ وى به من نگريست و بعد گفت :\r\nبنشين تا شما را مطلع كنم ، من هم نشستم ، فرمود : معصيت اگر از ناحيه خداوند باشد وى عادل‌تر است از اينكه بندگان خود را مؤاخذه كند از گناهانى كه آنان مرتكب نشده‌اند .\r\nو اگر چنان كه از ناحيه خداوند و عبد باشد در اين صورت خداوند با وى شريك است ، و خداوند قوى اولى است كه بنده ضعيف خود را ملاحظه كند ، و اگر چنانچه معصيت از طرف عبد است به تنهائى پس بنا بر اين امر و نهى بر او مترتب است و ثواب و عقاب متوجه او خواهد بود و بهشت و دوزخ هم براى اين آفريده شده ، هنگامى كه اين مطالب را از وى شنيدم با خود گفتم «  ذُرِّيَّةً بَعْضُها مِنْ بَعْضٍ وَ اللَّهُ سَمِيعٌ عَلِيمٌ  » .\r\nپس از اين موسى بن جعفر در اين باره اشعار ذيل را به نظم آورده و گفتند :\r\n\r\n","description":"","footnote":"","page_name":" 417 ","page_number":433},
  {"content":"\r\n\r\n لم تخل افعالنا اللّاتى نذمّ بها * احدى ثلاث خلال حين نبديها\r\nامّا تفرّد بارينا بصنعتها * فيسقط اللّوم عنّا حين نأتيها\r\nأو كان يشركنا فيه فيلحقه * ما سوف يلحقنا من لائم فيها\r\nأو لم يكن لإلهي في جنايتها * ذنب فما الذّنب الّا ذنب جانيها \r\n6 - محمّد بن حسن « 1 » در حضور هارون الرشيد از حضرت موسى بن جعفر عليهما السّلام هنگامى كه در مكه بودند پرسيد آيا محرم ميتوان در محمل خود استظلال كند ؟ حضرت موسى بن جعفر فرمود : در حال اختيار نميتواند استظلال بكند ، بار ديگر پرسيد مىتواند در حال اختيار در سايه راه برود ؟ فرمود : آرى ، محمّد بن حسن از اين سؤال و جواب خنده‌اش گرفت .\r\nموسى بن جعفر عليهما السّلام فرمود : آيا از سنت پيغمبر تعجب ميكنى و او را مورد استهزاء قرار ميدهى ، حضرت رسول صلى اللَّه عليه و آله در حال احرام سايه‌بانها را بر طرف كرد ، و ليكن در حال حركت از سايه‌ها سير فرمود در حالى كه احرام داشت ، اى محمد احكام خداوند با قياس حل نميشود ، و اشخاصى كه با قياس مسائل را حل كنند ، از صراط مستقيم دور ميگردند ، در اين هنگام محمد بن حسن سكوت كرد و از جواب باز ماند 7 - حضرت ابو الحسن موسى عليه السّلام در حفظ قرآن اهتمام فوق العاده‌اى داشت ، و با صوت حسنى قرآن را تلاوت ميكرد ، و هر گاه قرآن ميخواند محزون ميشد و مستمعين از قرائت وى گريه ميكردند ، و مردمان مدينه آن جناب را زين المجتهدين ميگفتند .\r\n8 - يكى از خصوصيات حضرت موسى بن جعفر عليهما السّلام اخباريست كه در بارهء مادر آن حضرت وارد شده و آن اين است كه هشام بن احمر روايت مىكند كه حضرت صادق عليه السلام دنبال من فرستادند در يك روزى كه بسيار گرم بود ، و فرمودند : اكنون نزد فلان مرد كه از اهالى افريقا است ميرويد و كنيزى كه در اين شكل و شمايل است در آنجا ملاحظه ميكنيد .\r\n\r\n\r\n","description":"","footnote":"\r\n( 1 ) مقصود محمد بن حسن شيبانى صاحب ابو حنيفه و قاضى القضاة بغداد مىباشد .\r\n","page_name":" 418 ","page_number":434},
  {"content":"\r\n\r\nهشام بن احمر گويد : من نزد آن شخص معهود رفتم و او هم كنيزى به من نشان داد و ليكن من اوصافى را كه حضرت صادق عليه السّلام براى من در بارهء او گفته بود مشاهده نكردم ، بار ديگر خدمت آن جناب رسيدم و جريان را عرضه داشتم ، فرمودند : بار ديگر برويد همين كنيز مورد درخواست من هم اكنون در نزد آن مرد محفوظ است .\r\nمن بار ديگر نزد مرد افريقائى مراجعه كردم ، او سوگند ياد كرد كه ديگر كنيزى با اين خصوصيات وجود ندارد ، پس از اين گفت : آرى من كنيز ديگرى دارم و ليكن وى اكنون مريض است علاوه اينكه سرش هم تراشيده شده است ، و قابليت براى فروش ندارد ، گفتم : او را هم بيرون كنيد تا مشاهده كنم ، در اين هنگام او را آوردند در حالى كه از شدت مرض به دو جاريه ديگر تكيه كرده بود و پاهايش از زمين كشيده ميشد گفتم : اين كنيز را چگونه ميفروشيد ؟ مرد افريقائى گفت : او را برداريد ببريد هر چه خواستند بدهند ، به خداوند سوگند از روزى كه وى را خريده‌ام هنوز نتوانسته‌ام نزديك او بروم ، و صاحب اولى اين كنيز هم ميگفت : من نزديك اين كنيز نرفته‌ام ، اين جاريه سوگند ياد ميكرد كه من در خواب ديده‌ام ماه در گريبان من فرود آمد .\r\nمن از آنجا مراجعت كردم و خدمت حضرت صادق عليه السّلام رسيدم و جريان را عرضه داشتم ، امام صادق دويست دينار مرحمت كردند و من بار ديگر نزد صاحب كنيز رفتم مرد افريقائى گفت : صاحب اين كنيز به من سفارش كرده وى را بفروشم و الا من او را آزاد ميكردم ، من خدمت حضرت صادق عليه السّلام رسيدم و گفتار آن مرد را عرضه داشتم امام فرمود : اى پسر احمر در همين زودى اين جاريه فرزندى خواهد زائيد كه بين او و خداوند حجابى نخواهد بود .\r\nشيخ مفيد رحمة اللَّه عليه - در ارشاد فرموده اين كنيز را حضرت موسى بن جعفر خريدند و همين جاريه مادر حضرت رضا عليه السّلام است ، و حضرت ابو الحسن موسى را از اين جهت كاظم ميگفتند كه آن جناب كظم غيظ ميكرد و در برابر ستمهاى ظالمين و گفتار حاسدين صبر ميفرمود ، تا آنگاه كه در حبس همين ستمگاران از دنيا رفت .\r\n\r\n","description":"","footnote":"","page_name":" 419 ","page_number":435},
  {"content":"\r\n\r\n\r\n( وفات موسى بن جعفر عليهما السّلام )\r\nگويند هنگامى كه هارون الرشيد وارد مدينه شد در سفرى كه اراده حج داشت حضرت موسى بن جعفر عليهما السّلام را دستگير كرد و او را مقيد ساخت ، و پس از آن دستور داد و عمارى تهيه كردند و موسى بن جعفر را در يكى از آن دو عمارى گذاشتند ، و روى استر نهاده به طرف بصره و كوفه فرستادند ، و با هر يك از دو عمارى گروهى به راه افتادند ، و علت اين داستان از اين جهت بود كه وى ميخواست جريان را بر مردم مخفى بدارد هارون امر كرد موسى بن جعفر را به عيسى بن جعفر تحويل دهند ، وى مدت يك سال موسى عليه السّلام را در نزد خود زير نظر گرفت ، هارون براى وى نوشت موسى بن جعفر را بقتل برسان و ليكن عيسى زير بار نرفت ، پس از اين موسى بن جعفر را به بغداد آورد و به فضل بن ربيع تحويل داد و مدت درازى هم در نزد اين مرد ماند ، هارون به فضل هم پيشنهاد قتل او را كرد فضل هم از شركت در خون او خوددارى كرد .\r\nپس از اين از نزد فضل بن ربيع بيرون آورد و به فضل بن يحيى داد ، فضل موسى ابن جعفر را در يكى از خانه‌ها نگهدارى كرد و نگهبانانى هم بر وى گماشت ، حضرت ابو الحسن عليه السّلام همواره در اين خانه به عبادت اشتغال داشت ، شب‌ها را به قرائت قرآن صبح ميكرد و هميشه نماز ميخواند و اكثر روزها را روزه داشت و همواره متوجه محراب بود فضل بن يحيى حضرت موسى بن جعفر را در جاى وسيعى منزل داد و او را احترام و اكرام مينمود ، هارون هنگامى كه در « رقه » اقامت داشت از اين جريان مطلع شد و به فضل ابن يحيى امر كرد حضرت را بقتل آورد ، فضل امر رشيد را اطاعت نكرد ، و از اين جهت مورد خشم او قرار گرفت ، پس از اين امر كرد فضل بن يحيى را آوردند و صد تازيانه بر وى زدند .\r\nدر اين هنگام يحيى بن خالد برمكى از جريان مطلع شد و نزد هارون آمد و گفت : من مقصود شما را انجام خواهم داد ، پس از اين به طرف بغداد حركت كرده\r\n\r\n","description":"","footnote":"","page_name":" 420 ","page_number":436},
  {"content":"\r\n\r\nو سندى بن شاهك را طلبيد و او را بكشتن موسى بن جعفر تحريك كرد ، وى نيز اطاعت كرد و آن جناب را مسموم ساخت ، گويند : آن حضرت را بوسيله خرماى مسموم شهيد كردند ، و موسى بن جعفر پس از اينكه خرما را ميل كردند دو روز با حالت مرض و ناراحتى بسر بردند و در روز سوم از دنيا رفتند .\r\nبعد از اينكه آن حضرت در اثر سم كين شهيد شدند ، سندى بن شاهك فقهاء و ساير مردم را كه در بغداد بودند و از جمله هيثم بن عدى را حاضر كردند ، كه تا به نظر مردم برسانند موسى بن جعفر به مرگ طبيعى از دنيا رفته و در بدن وى آثارى از زخم و جراحت در بين نيست ، بعد از اين روى جسر بغداد گذاشتند ، و از طرف يحيى ابن خالد امر كردند تا فرياد بزنند : اين موسى بن جعفر است كه رافضيان گمان ميكنند وى نمرده است .\r\nاى مردم بيائيد و بنگريد كه موسى بن جعفر از دنيا رفته ، مردم در چهره او نگاه ميكردند ، بعد از اين جريان او را از روى جسر برداشتند و در مقابر قريش كه از قديم محل دفن بنى هاشم و اشراف بود به خاك سپردند .\r\nروايت شده هنگامى كه وفات موسى بن جعفر نزديك شد به سندى بن شاهك فرمود يكى از غلامان مدتى وى را حاضر كند تا حضرت را غسل و كفن نمايد سندى درخواست آن جناب را اجابت كرد ، سندى بن شاهك ميگفت : من از وى خواهش كردم تا اجازه دهد من او را غسل دهم و كفن كنم و ليكن وى امتناع كرد و فرمود : ما خاندان مهريهء زنان و مخارج مكه و كفن‌هاى مردگان را از اموال خالص و طاهر خود خارج ميكنيم اكنون كفن من در نزدم محفوظ است ، و اينك ميل دارم غلام من اين موضوع را انجام دهد گفته شده سليمان بن منصور جنازهء موسى بن جعفر را از دست عمال دولتى گرفت و بدنش را غسل داد و او را با كفن مخصوص خود كه پانصد دينار ارزش داشت و قرآن را بر وى نوشته بود كفن كرد ، و با پاى پياده در دنبال جنازه حركت ميكرد و جلو پيراهنش را هم شكافت و با جنازه تا مقابر قريش آمد و حضرت را در آن جا به خاك سپرد .\r\n\r\n","description":"","footnote":"","page_name":" 421 ","page_number":437},
  {"content":"\r\n\r\n\r\n( اولاد موسى بن جعفر عليهما السّلام )\r\nحضرت موسى بن جعفر سلام اللَّه عليهما سى و هشت فرزند از دختر و پسر داشتند حضرت رضا و ابراهيم و عباس و قاسم هر كدام مادرهاى جداگانه‌اى داشتند .\r\nاحمد ، محمد ، حمزه مادرشان ام ولد بودند .\r\nاسماعيل ، جعفر ، هارون ، و حسن هم مادرشان ام ولد بودند .\r\nعبد اللَّه ، اسحاق ، عبيد اللَّه ، زيد ، حسن ، فضل ، سليمان هر يك از مادرى بودند .\r\nفاطمه كبرى ، و فاطمه صغرى ، رقيه ، حكيمه ، ام ابيها ، رقيه صغرى ، كلثم ، ام جعفر ، لبانه ، زينب ، خديجه ، عليه ، آمنه ، حسنه ، بريهه ، عائشه ، ام سلمه ، ميمونه ، ام كلثوم ، اين افراد هم هر كدام از مادرى بودند .\r\nاحمد بن موسى مردى كريم و با ورع بود ، موسى بن جعفر عليهما السّلام او را بسيار دوست داشته ، و يكى از باغهاى معروف خود را در « يسيره » به او بخشيده بود ، گفته‌اند :\r\nاحمد بن موسى در زندگى خود هزار برده خريد و آزاد كرد .\r\nمحمّد بن موسى هم مرد صالح و پرهيزگارى بود .\r\nابراهيم بن موسى مردى شجاع و كريم بشمار ميرفت ، محمّد بن زيد بن على بن الحسين براى گرفتن خلافت بر عليه مأمون قيام كرده بود ابراهيم بن موسى را به امارت يمن انتخاب كرد در اين هنگام ابو السرايا با محمّد به خلافت بيعت كرد و حضرت ابراهيم ابن موسى به طرف كوفه حركت كرد و آن جا را فتح نمود . پس از اينكه قضاياى ابو السرايا پايان يافت ابراهيم بن موسى از مأمون امان خواست .\r\nبراى هر يك از فرزندان موسى بن جعفر منقبت و فضيلت مخصوصى است و ليكن حضرت رضا عليه السّلام در بين آنان مقدم بود ، عظمت شأن و جلالت مقام و بزرگوارى او در بين خواص و عوام مشهور است .\r\nپايان زندگانى موسى بن جعفر عليهما السلام\r\n\r\n","description":"","footnote":"","page_name":" 422 ","page_number":438},
  {"content":"\r\n\r\n\r\n( 7 ) ( احوالات حضرت رضا عليه السّلام )\r\n\r\n( تاريخ تولد و مدت زندگانى حضرت رضا عليه السّلام )\r\nحضرت رضا عليه السّلام در سال يك صد و چهل و هشت در مدينه متولد شد ، گروهى گفته‌اند آن جناب در روز جمعه يازدهم ذى القعده سال يك صد و پنجاه و سه پس از پنج سال از وفات حضرت صادق عليه السّلام متولد شده است ، اين روايت را شيخ صدوق نقل كرده و بعضى هم عقيده دارند تولد آن جناب روز پنجشنبه بوده است ، مادرش ام ولدى بود كه او را ام البنين ميگفتند و اسم حقيقىاش نجمه بود ، گفته شده كه نام مادر حضرت رضا عليه السّلام سكن النوبيه و يا تكتم مىباشد .\r\nعلي بن ميثم گويد : حميدة المصفاة مادر موسى بن جعفر كه از اشراف عجم بود كنيزى خريد بنام تكتم ، اين بانو از عاقلترين زنان از نظر دينى و مذهبى بود ، و به بانويش حميده فوق العاده احترام ميگذاشت تا آن جا كه در مقابل او نمىنشست ، حميده بفرزندش موسى گفت : اى پسرم تكتم كنيز خوبى است و من جاريه‌اى را بهتر از وى نديده‌ام ، و يقين دارم كه وى از نظر شأن و مقامى كه دارد فرزندى پاك به دنيا آورد اينك او را به تو خواهم بخشيد و از وى به خوبى نگهدارى كن .\r\nدليل بر اينكه اسم وى تكتم بوده است قول آن شاعريست كه حضرت رضا عليه السّلام را مدح كرده و گفته :\r\n ألا انّ خير الناس نفسا و والدا * و رهطا و أجدادا عليّ المعظم\r\nأتتنا به للعلم و الحلم ثامنا * اماما يؤدّى حجة اللَّه تكتم \r\nو در روايت ديگرى آمده است كه علي بن ميثم از پدرش روايت مىكند حميده مادر موسى بن جعفر هنگامى كه نجمه مادر حضرت رضا عليه السّلام را خريد حضرت رسول صلى اللَّه عليه و آله را در خواب ديد كه فرمود : اى حميده اين كنيز را به فرزندت موسى هبه كن ، زود است\r\n\r\n","description":"","footnote":"","page_name":" 423 ","page_number":439},
  {"content":"\r\n\r\nكه خداوند از وى فرزندى كه بهترين اهل روى زمين است ظاهر كند ، وى پس از اين خواب ، كنيز را بفرزندش بخشيد ، هنگامى كه حضرت رضا متولد شد ، آن كنيز را طاهره نام گذاشت .\r\nحضرت رضا عليه السّلام در آخر ماه صفر و يا بيست و سوم ماه رمضان سال ، دويست و پنج در سن پنجاه و پنج سالگى در قريه سناباذ از توابع طوس چشم از جهان فرو بست ، و بعد از وفات پدر بزرگوارش مدت بيست سال امامت كردند ، و ايام امامت آن حضرت مصادف بود با ايام هارون الرشيد و امين و مأمون فرزندان وى و در هنگام خلافت مأمون با سمّ از دنيا رفت .\r\nعلت اينكه آن جناب را رضا نام نهادند از اين جهت بود كه خداوند از وى رضايت داشت ، و همچنين حضرت رسول و ائمه اطهار عليهم السّلام از وى خوشنود بودند ، و گفته شده : علت تسميهء آن جناب به « رضا » براى اين بود كه مخالف و مؤالف از وى راضى بودند .\r\n\r\n( نصوص داله بر امامت حضرت رضا عليه السّلام )\r\nاصحاب حضرت موسى بن جعفر اجماع دارند كه آن حضرت بر امامت فرزندش علي بن موسى عليهما السّلام تصريح كرده ، فقط معدودى از واقفيه ، كه به ممطوره معروف‌اند در اين مورد اختلاف كرده‌اند ، و علت قضيه اين بوده كه در دست آنان مقدارى اموال وجود داشت و چون حضرت موسى بن جعفر عليهما السّلام در زندان بود و پس از آن به شهادت رسيد آنان اموال را ضبط كردند و منكر امامت فرزندش حضرت رضا شدند .\r\nاز اين جهت كه آنان براى غرض مخصوصى كه ضبط اموال باشد امامت وى را انكار كرده‌اند ، به گفتار آنها اعتمادى نيست ، و اعتراض اين جماعت مردود است ، پس در اين صورت نصى منقول گفتهء آنان را كه مخالف عقل هم هست باطل مىكند ، و اين جماعت اكنون منقرض شده‌اند و از آنان آثارى وجود ندارد ، اينك نصوص مربوط را ذيلا درج ميكنيم .\r\n\r\n","description":"","footnote":"","page_name":" 424 ","page_number":440},
  {"content":"\r\n\r\n1 - حسين بن نعيم صحاف گويد : من و هشام بن حكم و علي بن يقطين در بغداد بوديم ، علي گفت : من در خدمت عبد صالح بودم كه فرزندش علي وارد شد ، موسى بن جعفر فرمود : يا علي بن يقطين اين علي سيد و سرور اولاد من است و من كنيهء خود را به او داده‌ام ، راوى گويد : در اين هنگام هشام كف دستش را بر پيشانى خود زد و گفت واى بر تو چه گفتى ؟ علي گفت : به خداوند سوگند من اين سخن را از وى شنيدم ، هشام گفت : امامت پس از موسى به عهده اوست .\r\n2 - داود رقى گويد : به ابو ابراهيم عليه السّلام عرض كردم : قربانت گردم عمرم زياد شده اكنون دست مرا بگيريد و از آتش نجات بدهيد و بفرمائيد امام بعد از شما كيست ؟\r\nراوى گفت : در اين هنگام موسى بن جعفر بفرزندش علي بن موسى عليهما السّلام اشاره كردند و فرمودند : اين پس از من امام شما خواهد بود .\r\n3 - نعيم قابوسى گويد : حضرت موسى بن جعفر فرمود : فرزندم علي بزرگترين فرزندان من است ، من او را از همه بيشتر دوست دارم ، و او با من در جفر نگاه مىكند و جز پيغمبر و يا وصى او حق ندارند در جفر نگاه كنند .\r\n4 - محمّد بن اسحاق بن عمار گويد : به حضرت ابو الحسن موسى عرض كردم :\r\nمرا به كسى كه دين خود را از وى اخذ كنم هدايت نميكنيد ؟ ! فرمود : اين فرزندم علي است ، همانا پدرم دستم را گرفت و مرا نزديك قبر حضرت رسول صلى اللَّه عليه و آله برد و فرمود :\r\nاى پسرك من خداوند فرموده : من در زمين خليفه قرار مىدهم ، خداوند هر گاه مطلبى را فرمود وى را انجام ميدهد .\r\n5 - زياد بن مروان قندى كه از جماعت واقفيه بود گويد : من خدمت ابو ابراهيم عليه السّلام رسيدم در حالى كه فرزندش علي هم در نزد او بود ، فرمود : يا زياد اين فرزند من است سخن او سخن من و كتاب او كتاب من ، و رسول وى رسول من است و هر چه وى بر زبان جارى كرد حق است .\r\n6 - مخزومى كه از طرف مادر نسب به جعفر بن ابى طالب مىرساند گفت : حضرت موسى بن جعفر عليهما السّلام دنبال ما فرستادند و ما هم خدمت او رسيديم ، فرمود : مىدانيد\r\n\r\n","description":"","footnote":"","page_name":" 425 ","page_number":441},
  {"content":"\r\n\r\nچرا شما را دعوت كردم ؟ عرض كرديم علت او را نميدانيم ، فرمود : گواهى دهيد اين فرزندم وصى من است و پس از من خليفه و قيم خواهد بود ، هر كس از من طلبى دارد از وى بگيرد ، و هر كس وعده‌اى از من دارد از وى مؤاخذه كند ، و آنانى كه نميتوانند با من ملاقات كنند ، مكاتبه نمايند .\r\n7 - حسين بن مختار گويد : از طرف ابو الحسن موسى عليه السّلام براى ما الواحى بيرون شد هنگامى كه در زندان بودند - در آن الواح فرمودند : عهد من با فرزند بزرگترم هست و او بايد كارها را انجام دهد ، و ديگرى از اين بابت چيزى به او نميرسد ، تا آنگاه كه خودم با وى ملاقات كنم ، و يا اينكه مرگم در رسد .\r\n8 - داود بن سليمان گويد : به حضرت موسى بن جعفر عرض كردم : من ميترسم از دنيا بروم و تو را ملاقات نكنم ، اكنون بفرمائيد امام بعد از شما كيست ؟ فرمود : امام بعد از من فرزندم علي يعنى رضا عليه السّلام است .\r\n9 - نصر بن قابوس گويد : به ابو ابراهيم عليه السّلام عرض كردم : از پدرت پرسيدم امام بعد از شما كيست ؟ وى شما را به من معرفى كرد ، پس از درگذشت پدرت من و يارانم بشما معتقد شديم و ليكن مردم پراكنده شدند ، و اينك عرض ميكنم امام بعد از شما كيست ؟ فرمود : پسر من ، و در اين هنگام اشاره به حضرت رضا كردند .\r\n10 - داود بن زربى گويد ، خدمت حضرت موسى بن جعفر عليهما السّلام رسيدم و مقدارى از اموال را با خود داشتم تقديم كردم ، حضرت مقدارى از مال را برداشتند و بقيه را ترك كردند ، عرض كردم : فدايت شوم چرا مقدارى از مال را ترك كردى ؟ فرمود : صاحب اين مال خودش از شما مطالبه مىكند ، پس از درگذشت آن جناب حضرت رضا عليه السّلام فرستادند و از آن مال مطالبه كردند ، من هم بقيه اموال را خدمتش ارسال داشتم .\r\n11 - يزيد بن سليط گويد : حضرت ابو ابراهيم را در راه مكه ديدم هنگامى كه اراده عمره داشتم ، عرض كردم : قربانت گردم ، اين زمين‌ها هم مانند ما معرفت دارند ؟\r\nفرمود : آرى تو هم معرفت دارى ، عرض كردم : آرى من و پدرم در اين جا با هم شما را ملاقات كرديم ، در حالى كه با پدرت و برادرانت بودى .\r\n\r\n","description":"","footnote":"","page_name":" 426 ","page_number":442},
  {"content":"\r\n\r\nپدرم عرض كرد : پدر و مادرم فدايت گردند ، شما همگان پيشوايان پاكى هستيد و ليكن مرگ از احدى دست بر نميدارد ، اينك امام بعد از خود را معرفى كن تا بمردم برسانم كه گمراه نگردند ، فرمود : بلى اى ابو عماره ، اينان فرزندان من هستند و اين هم سيد آنان است - در اين هنگام اشاره به طرف شما كردند - كه در او حكمت و عقل وجود و معرفت نهفته است .\r\nاحتياجات مردم را او رفع مىكند ، و اختلافات دين آنها را وى بر طرف ميگرداند او بسيار خوش اخلاق و خوش برخورد است ، وى يكى از ابواب معرفت خداوند است كه مردم بايد از وى داخل شوند ، و ليكن اين فرزندم خصلتى دارد كه از همه خصال او بهتر است ، پدرم عرض كرد : اين خصلت كدام است ؟\r\nفرمود : خداوند فريادرس اين ملت و علم و دانش و نور امت را از وى بيرون مىكند او بهترين مولود و نيكوترين موجود در اين امت خواهد بود ، پروردگار بوسيله آن مولود خون‌ها را حفظ مىكند و بين دسته‌هاى مختلف را سازش ميدهد و شكاف‌ها را پر مىكند و پراكنده‌ها را متصل ميسازد .\r\nخداوند بوسيله آن مولود خوش قدم برهنگان را ميپوشاند و گرسنگان را سير ميگرداند ، خائفين را پناه ميدهد ، و براى خواطر آن باران ميفرستد ، و بندگان را مورد لطف و احسان قرار ميدهد ، وى در سن جوانى و كهولت بهترين مردمان است ، گفتهء او حكمت ، و سكوتش علم و دانش است ، اختلافات مردم را بيان مىكند ، و قبل از اينكه به مرحله بلوغ برسد رياست قومش را در اختيار ميگيرد .\r\nدر اين هنگام پدرم گفت : پدر و مادرم فدايت گردند ، وى فرزندى هم بعد از خودش خواهد داشت ؟ فرمود : آرى پس از اين كلام خود را قطع كرد ، يزيد بن سليط راوى اين حديث گويد : عرض كردم : پدر و مادرم فدايت باد شما هم مانند پدرت از اين گونه كلمات بيان كنيد ، فرمود : راست ميگوئى و ليكن اين زمان با زمان پدرم فرق دارد ، گفت : هر كس به همين اندازه از شما قناعت نكند لعنت خداوند بر وى شامل گردد .\r\nحضرت موسى بن جعفر عليهما السّلام از اين سخن خنده‌اش گرفت و بعد فرمود : اى\r\n\r\n","description":"","footnote":"","page_name":" 427 ","page_number":443},
  {"content":"\r\n\r\nابو عماره من از منزلم بيرون شدم و به فرزندم وصيت كردم و در ظاهر قضيه فرزندان ديگرم را هم در وصيت شركت دادم ، و در باطن وصيت خود را به فرزندى كه مخصوص اين امر است انجام داده‌ام ، و اگر چنانچه اختيار در دست من بود فرزندم قاسم را كه خيلى به وى علاقه دارم وصى خود قرار ميدادم و امر امامت را در اختيار او ميگذاشتم و ليكن اختيار امامت در دست خداوند است و حضرت رسول و جدم على بن ابى طالب او را به اين امر منصوص كرده‌اند و حتى امامان بعد از وى را هم معرفى نموده‌اند و ما جز تبعيت از روايات حضرت رسول صلى اللَّه عليه و آله كار ديگرى نميتوانيم انجام بدهيم .\r\nمن در خواب خدمت حضرت رسول صلى اللَّه عليه و آله رسيدم و در نزد آن جناب شمشيرى و عصائى و انگشترى و كتابى و عمامه‌اى را مشاهده كردم ، عرض نمودم يا رسول اللَّه اين‌ها براى چيست ؟ فرمود : اما عمامه سلطنت خداوند است ، و شمشير عزت اوست ، كتاب نور او و عصا قوت او و انگشتر تمام اين‌ها را در بر دارد .\r\nپس از اين فرمود : اينك اختيار از دست تو خارج شده و ديگرى بايد امام را انتخاب كند ، عرض كردم او را به من نشان دهيد ، حضرت رسول فرمود : من هيچ يك از امامان را نديدم كه مانند تو ناراحتى بكشند ، تو دوست داشتى اسماعيل را براى امامت انتخاب كنى زيرا كه او را از همه فرزندانت بيشتر دوست داشتى ، و ليكن اختيار انتخاب امام در دست خداوند است .\r\nحضرت موسى بن جعفر پس از اين فرمود : من جميع فرزندانم را چه آنها كه حيات داشتند و چه آنان كه مرده بودند مشاهده كردم ، در اين ميان امير المؤمنين عليه السّلام فرمودند : اين يكى سيد و سرور آنها است ، در اين هنگام اشاره به علي كردند ، اينك وى از من است و من هم از وى ، و خداوند هم با نيكوكاران است .\r\nبعد از اين فرمود : اى يزيد اين كلمات نزد تو وديعه است نبايد اينها را به كسى اطلاع بدهى مگر داراى عقل باشند و يا بندگانى كه آن‌ها را براستى بشناسى ، و اگر چنانچه براى شهادت از تو اين مطالب را خواستند در شهادت مجاز هستى زيرا خداوند فرموده و امر كرده امانات را به اهلش برگردانيد ، و همچنين گفته : كدام كس ستمش\r\n\r\n","description":"","footnote":"","page_name":" 428 ","page_number":444},
  {"content":"\r\n\r\nبيشتر است از آن كسى كه كتمان شهادت كند .\r\nموسى بن جعفر فرمود : من روى خود را به طرف حضرت رسول كردم و عرض نمودم :\r\nاينك فرزندانم در پيرامونم اجتماع كرده‌اند پدر و مادرم فدايت شوند كدام يك از آنها امام است ؟ فرمود : آن كس كه بنور خداوند مينگرد و به تفهيم او ميشنود و به حكمت وى نطق مىكند ، او همواره به حق سخن ميگويد و راه خطا نميرود ، او عالم به همه امور است و جهل در وى راه ندارد ، وى همين است و در اين هنگام دست پسرم على را گرفت .\r\nبعد از اين فرمود . تو مدت كمى با وى خواهى بود ، هر گاه از اين سفرت مراجعت كردى به او وصيت كن و امور خود را اصلاح نما و خويشتن را از دنيا فارغ ساز زيرا در همين زودى از ميان آنها خواهى رفت و در جاى ديگرى منزل خواهى كرد و هر گاه خواستى على را نزد خود بطلب و او را امر كن تو را غسل دهد و كفن كند و پاكيزه نمايد و جز وى كسى ديگر شايسته اين امر نخواهد بود ، و اين روشى است كه در سابقين گذشته است بعد از اين موسى بن جعفر عليهما السّلام فرمود : مرا در اين سال خواهند گرفت ، و امامت در عهدهء فرزندم على است كه سمىّ دو نفر از اجداد خود بنام على مىباشد ، كه اولى على بن ابى طالب و دومى على بن الحسين است ، فهم و حكمت و بصيرت و دوستى و رنج و محنت را با صبر و شكيبائي در مصائب و مكروهات از آن دو نفر به ارث برده است .\r\nبعد فرمود : اى يزيد تو بار ديگر از اين مكان عبور خواهى كرد و به زودى با وى ملاقات ميكنى ، هر گاه او را ديدى از طرف من به او مژده بده كه خداوند به تو فرزندى مبارك و خوش قدم عنايت خواهد كرد ، و او در هنگام ملاقات با تو از اين قضايا اطلاع خواهد داد و اين مطالب را با تو بازگو مىكند ، و در ملاقات خود بگو جاريه‌اى كه اين غلام از وى متولد شود از خاندان ماريه قبطيه است ، و اگر توانستى سلام مرا هم بوى برسان .\r\nراوى گويد : پس از گذشتن زمان حضرت موسى بن جعفر عليهما السّلام با علي ملاقات كردم ، وى قبل از گفتگو فرمود : ميل ندارى عمره به جاى آورى ؟ گفتم : قربانت\r\n\r\n","description":"","footnote":"","page_name":" 429 ","page_number":445},
  {"content":"\r\n\r\nگردم اختيار در دست شما است و ليكن من خرج راه را ندارم فرمود : سبحان اللَّه ما شما را به سختى دعوت نميكنيم ، ما از مدينه بيرون شديم و به طرف مكه حركت كرديم .\r\nدر اين هنگام به محل مخصوصى كه با پدرش گفتگو ميكرديم رسيديم ، فرمود اى يزيد تو در اينجا خير زيادى را مشاهده كرده‌اى گفتم : آرى و سپس داستان را براى آن جناب نقل كردم ، فرمود : اما جاريه هنوز نيامده است و هر گاه آمد سلام تو را بوى خواهم رسانيد ، پس از اين حركت كردند تا آنگاه كه به مكه رسيدند .\r\nحضرت رضا عليه السّلام در اين سال جاريه معهوده را خريدند ، و پس از گذشتن زمان معينى حامله شد و فرزندى آورد ، يزيد گويد : برادران على ميخواستند ارث او را ببرند و مرا بدون جهت دشمن ميداشتند ، اسحاق بن جعفر ميگفت : به خداوند سوگند من او را ديدم در جاى ابو ابراهيم مىنشست ، در حالى كه ما قادر نبوديم در آن جا بنشينيم 12 - ابن سنان گويد : قبل از اينكه حضرت موسى بن جعفر عليهما السّلام به عراق حركت كند خدمتش رسيدم و على فرزندش هم در نزد او نشسته بود ، حضرت فرمود : اى محمّد در اين سال حوادثى پيش آمد خواهد كرد و ليكن شما ناراحت نشويد ، گويد : عرض كردم : مرا ناراحت ساختى جانم قربانت گردد چه پيش آمدى خواهد شد ؟ .\r\nفرمود : مرا پيش اين ستمگر خواهند برد و ليكن وى نخواهد توانست بر من ضررى وارد سازد و بدى به من برساند ، و پس از اين مرتبه هم از دست وى در امان خواهم بود ، گويد : عرض كردم : چه خواهد شد فدايت گردم ؟ فرمود : خداوند گمراهان را به حال خود واگذار خواهد كرد و مشيت خود را به عمل خواهد رسانيد ، گويد عرض كردم : مطلب چيست ؟ فرمود : هر كس منكر امامت اين فرزندم گردد ، و حق او را غصب كند مانند كسى است كه حق على عليه السّلام را بعد از رسول خدا غصب كرد .\r\nراوى گويد : عرض كردم : به خداوند سوگند اگر خداوند به من عمر بدهد و زمان او را درك كنم حق او را تسليم خواهم كرد و به امامت او اعتقاد پيدا خواهم نمود فرمود : راست گفتى اى محمد خداوند عمر شما را تمديد مىكند و او را درك ميكنيد\r\n\r\n","description":"","footnote":"","page_name":" 430 ","page_number":446},
  {"content":"\r\n\r\nو امامت او را قبول مينمائيد و امام پس از وى را هم مىپذيريد ، گويد : عرض كردم :\r\nفرزند او كيست ؟ فرمود : نام او محمد است ، گفتم : به امامت اين هم راضى شدم و تسليم گرديدم .\r\nاخبار و روايات در اين باره زياد است و به همين اندازه اكتفاء ميكنيم .\r\n\r\n( معجزات حضرت رضا عليه السّلام )\r\nاهل روايت از عامه و خاصه بسيارى از كرامات و دلالات او را در كتب خود آورده‌اند بعضى از اين آيات در حال زندگى ، و پارهء بعد از وفات وى بمعرض ظهور و بروز رسيده است ، ما اينك چند مورد از آنها را در زير ذكر ميكنيم .\r\n1 - على بن احمد بن وشاء كوفى گويد : من از كوفه به طرف خراسان حركت كردم دخترم گفت : اين پارچه را بگير و در خراسان به فروش و بهاى آن را برايم فيروزه تهيه كن ، گويد : من آن پارچه را گرفتم و در ميان اثاثيه‌ام محكم بستم ، هنگامى كه وارد مرو شدم و در يكى از مسافرخانه منزل نمودم ناگهان غلامان على بن موسى الرضا عليهما السّلام وارد شدند و گفتند : يكى از علماء ما فوت كرده است و اينك براى كفن وى احتياج به حله‌اى داريم .\r\nگفتم : من حله ندارم ، آنان رفتند و بار ديگر مراجعت كردند و گفتند : مولاى ما تو را سلام مىرساند و ميفرمايد : شما در نزد خود حله‌اى داريد و در فلان جا پنهان كرده‌اى و اين حله را هم دخترت بشما داده است ، تا وى را بفروشى و بهاى وى را برايش فيروزه بخرى ، اينك اين بهاى آن حله است ، وى حله را به آنان داد و گفت به خداوند سوگند از وى مسائلى را خواهم پرسيد ، اگر پاسخم را داد كه معلوم است وى همان است .\r\nگويد : مسائل خود را يادداشت كردم و با شتاب خود را به در خانه او رسانيدم ، و ليكن از كثرت جمعيت نتوانستم خود را بوى برسانم ، در اين هنگام كه من نشسته بودم ناگهان خادمى از راه رسيد و گفت : اى على بن احمد اينها جواب مسائل تو است\r\n\r\n","description":"","footnote":"","page_name":" 431 ","page_number":447},
  {"content":"\r\n\r\nكه با خود آورده بودى ، من گرفتم و جواب‌هاى خود را بطور كامل مشاهده كردم .\r\n2 - ابو طالب نباجى گويد : حضرت رسول صلى اللَّه عليه و آله را در خواب ديدم كه در نباج فرود آمده بود ، و در مسجدى كه حجاج در آن ساكن ميشدند منزل كرده بود ، مثل اينكه خدمت حضرت رسيدم و پس از اينكه بر وى سلام نمودم مقابلش ايستادم ، در مقابل آن حضرت طبقى از نخلهاى مدينه گذاشته بودند كه در آن خرماى صيحانى وجود داشت .\r\nگويا مىبينم كه حضرت رسول صلى اللَّه عليه و آله يك مشت از آن خرما را برداشت و به من مرحمت فرمود ، من خرماها را شمردم هژده دانه بود ، من اين طور تفأل زدم كه هژده سال ديگر از عمرم باقى است ، پس از اينكه بيست روز از اين قضيه گذشت در زمينى كه براى زراعت آماده ميكردم بودم ، ناگهان كسى آمد و مرا به تشريف فرمائى ابو الحسن رضا عليه السّلام از مدينه مژده داد ، هنگامى كه آمدم ديدم حضرت در مسجد جلوس فرموده و مردم با شتاب به طرف مسجد ميروند .\r\nمن هم با شتاب خود را به مسجد رساندم ، ناگهان مشاهده كردم وى در همان جايى قرار گرفته كه حضرت رسول را در خواب در همان مكان ديدم ، و در زيرش حصيرى بود مانند همان حصيرى كه پيغمبر روى آن جلوس فرموده بود ، و در مقابلش طبقى گذاشته بودند كه خرماى صيحانى هم در درون آن قرار داشت .\r\nمن جلو رفتم و سلام كردم ، وى مرا به طرف خود دعوت كرد ، و يك مشت از آن خرماها را به من داد ، من شمردم ديدم همان عدديست كه حضرت رسول صلى اللَّه عليه و آله در خواب به من داده بودند ، عرض كردم : زيادتر مرحمت فرمائيد ، فرمود : اگر حضرت رسول زيادتر بشما داده بود ما هم به همان اندازه ميداديم .\r\n3 - سعد بن سعد گويد : حضرت رضا عليه السّلام بسوى مردى نگاه كردند و فرمودند :\r\nوصيت كنيد ، و براى مرگ ، خود را آماده نمائيد ، اين مرد پس از سه روز درگذشت .\r\n4 - يحيى بن محمّد بن جعفر گويد : پدرم مرض سختى پيدا كرد ، حضرت رضا عليه السّلام براى عيادت وى آمدند ، عمويم اسحاق نشسته بود و گريه ميكرد ، حضرت به طرف او\r\n\r\n","description":"","footnote":"","page_name":" 432 ","page_number":448},
  {"content":"\r\n\r\nاشاره كردند و فرمودند : چرا عمويت گريه مىكند ؟ گفتم : مىترسد وى از دنيا برود ، فرمود : شما غصه نخوريد بلكه اسحاق زودتر از وى خواهد مرد ، گويد بعد از چندى پدرم بهبودى يافت و اسحاق درگذشت .\r\n5 - معمر بن خلاد گويد : ريان بن صلت گفت : از حضرت رضا عليه السّلام براى من اذن بگيريد تا خدمت او برسم و سلام عرض كنم ، من دوست دارم وى از جامهء مخصوص خود مرا بپوشاند ، و از دراهمى كه بنام وى سكه زده‌اند به من مرحمت كند ، من خدمت حضرت رسيدم ، وى ابتداء فرمود : ريان بن صلت ميخواهد بيايد نزد ما و از ما لباس و دراهم بگيرد ، من اذن ورود بوى دادم ، او هم خدمت آن جناب رسيد و از وى لباس و دراهم گرفت .\r\n6 - حسين بن موسى بن جعفر « 1 » گويد : ما گروهى از جوانان بنى هاشم پيرامون حضرت رضا عليه السّلام را گرفته بوديم ، كه ناگهان جعفر بن عمر علوى با هيئت نامطلوبى از نزد ما گذشت ، ما از اين وضع كه وى بر خود گرفته بود خنديديم ، حضرت رضا عليه السّلام فرمود :\r\nشما به همين زودى او را ثروتمند و كثير الاتباع خواهيد ديد ، يك ماه از اين واقعه نگذشت كه جعفر حاكم مدينه شد و زندگانى او مرتب گرديد ، هنگامى كه از نزد ما عبور ميكرد غلامان و خدمتگزاران در خدمتش بودند .\r\n7 - حسين بن بشار گويد : حضرت رضا عليه السّلام فرمود : عبد اللَّه محمّد را خواهد كشت ، عرض كردم : عبد اللَّه بن هارون محمد بن هارون را خواهد كشت ؟ فرمود : آرى عبد اللَّه ابن هارون كه اكنون در خراسان است ، محمّد بن زبيده را كه اينك در بغداد است خواهد كشت .\r\n8 - موسى بن مهران گويد : حضرت رضا عليه السّلام را ديدم در مدينه بهرثمة بن اعين نگاه ميكرد ، و ميفرمود : گويا مىبينم او را به مرو برده‌اند و در آنجا وى را گردن زده‌اند ، و مطلب همانطور كه حضرت فرموده بود انجام گرفت .\r\n\r\n\r\n","description":"","footnote":"\r\n( 1 ) مقصود جعفر بن محمد بن عمر بن الحسن بن على بن عمر بن على بن الحسين عليهما السلام است .\r\n","page_name":" 433 ","page_number":449},
  {"content":"\r\n\r\n9 - عبد الرحمن بن ابى نجران و صفوان بن يحيى گويند : حسين بن قياما واسطى كه از رؤساء واقفيه بود نزد ما آمد و بوسيله ما از حضرت رضا اذن ورود خواست ما هم درخواست وى را عرضه داشتيم و مورد قبول هم واقع شد ، هنگامى كه مقابل آن جناب قرار گرفت عرض كرد : شما امام هستى ؟ فرمود آرى گفت : من گواهى مىدهم كه تو امام نيستى .\r\nحضرت رضا عليه السّلام مدتى سرش را پائين انداخت و سپس سرش را بلند كرد و گفت از كجا دانستى كه من امام نيستم ، عرض كرد : ما از حضرت صادق عليه السّلام روايت داريم كه وى فرمود : امام عقيم نميشود ، شما اكنون چندين سال از عمرت ميگذرد هنوز اولاد ندارى .\r\nحضرت بار ديگر سرش را پائين انداخت و پس از مدتى سر خود را بلند كرد و فرمود : به خداوند سوگند چند روز و شبى از عمرم نخواهد گذشت كه خداوند فرزندى به من عنايت خواهد كرد ، عبد الرحمن گويد : ما اين روز را حساب كرديم يك سال نگذشت كه خداوند ابو جعفر را به آن حضرت مرحمت كرد .\r\n10 - عبد اللَّه بن عبد الرحمن معروف بصفوانى گويد : قافله‌اى از خراسان به طرف كرمان حركت ميكرد در بين راه قطاع الطريق راه را بر آنان گرفتند و اموال آنها را اخذ نمودند ، در ميان قافله مردى بود كه بكثرت مال و منال شهرت داشت ، دزدان وى را گرفتند و در ميان برف گذاشتند و دهانش را پر از برف كردند .\r\nدر اين هنگام دهان اين مرد فاسد شد و زبانش از سخن گفتن باز ماند ، پس از اينكه به خراسان مراجعت كرد و شنيد حضرت رضا عليه السّلام به طرف خراسان حركت كرده و اكنون در نيشابور است ، وى شبى در خواب ديد كه گويا مردى بوى ميگويد :\r\nفرزند رسول خدا اكنون وارد خراسان شده و از وى داروى شفا بخشى بگير تا از آن سود ببرى .\r\nگويد : مثل اينكه من خدمت حضرت رسيدم و از مرضم از وى پرسشى كردم ، فرمود : مقدارى كمون و سعتر و نمك بگير و آنها را با هم ممزوج كن ، پس از اين دو بار\r\n\r\n","description":"","footnote":"","page_name":" 434 ","page_number":450},
  {"content":"\r\n\r\nيا سه بار بدهانت بريز شفا پيدا ميكنى ، مرد از خواب بيدار شد و ليكن در فكر اين نبود كه همچو خوابى ديده و در خواب بوى چه گفته‌اند .\r\nاين مرد از محل خود حركت كرد و خود را به نيشابور رسانيد ، هنگام ورود بوى گفتند : على بن موسى از نيشابور بيرون شده و اكنون در رباط سعد تشريف دارد در دلش افتاد كه خوب است خدمت حضرت برسد و قضاياى خودش را عرض كند .\r\nهنگامى كه خدمت حضرت رضا عليه السّلام رسيد قضيه خود را عرض كرد و گفت :\r\nاكنون قادر نيستم براحتى حرف بزنم ، حضرت فرمود : مگر من در خواب دواى اين مرض را بشما نگفتم ، اكنون برويد طبق دستور عمل كنيد ، گفت : دوست دارم بار ديگر برايم بيان كنيد ، فرمود : مقدارى كمون و سعتر و نمك بگيريد و در هم مخلوط كنيد و دو مرتبه و يا سه مرتبه در دهان بريزيد شفا پيدا خواهيد كرد ، گفت : من بدستور حضرت عمل كردم خداوند مرا شفا داد . ثعالبى گويد : من از صفوان شنيدم كه ميگفت من اين مرد را ديدم و اين داستان را از وى شنيدم .\r\n11 - جعفر بن محمد نوفلى گويد : هنگامى كه حضرت رضا عليه السّلام در روى پل اربق قرار گرفته بودند خدمتش رسيدم پس از اينكه سلام عرض كردم نشستم و عرض كردم :\r\nقربانت گردم : عده‌اى از مردم گمان ميكنند پدرت زنده است ، فرمود : خداوند آنان را لعنت كند از اين گفتار دروغى كه ميگويند ، اگر پدرم زنده بود اموال او تقسيم نميشد و زنان او شوهر اختيار نميكردند .\r\nبه خداوند سوگند وى طعم مرگ را چشيد همان گونه كه على بن ابى طالب طعم او را چشيد ، گويد : عرض كردم پس اكنون مرا به چه امر ميكنى ؟ فرمود :\r\nبه فرزندم محمد كه پس از من امام است ، من اكنون به طرفى ميروم كه براى من مراجعتى در بين نيست ، قبرى در طوس و دو قبر در بغداد مبارك هستند ، گفتم قربانت گردم اولى را دانسته‌ايم دومى كجا است ؟ فرمود : او را به زودى خواهيد شناخت ، پس از اين فرمود : قبر من و هارون بهم چسبيده است .\r\nحمزة بن ارجانى گويد : هارون رشيد از مسجد الحرام دو مرتبه بيرون شد ،\r\n\r\n","description":"","footnote":"","page_name":" 435 ","page_number":451},
  {"content":"\r\n\r\nو حضرت رضا عليه السّلام هم دو بار بيرون شد و فرمود : چه اندازه خانه‌ها از هم دور است ، و ليكن ملاقات نزديك است اى طوس به همين زودى مرا با او جمع خواهى كرد .\r\n12 - حسن بن على وشاء گويد : حضرت رضا عليه السّلام به من فرمود : هر گاه اراده ميكردند مرا از مدينه بيرون كنند ، خاندان خود را جمع ميكردم و آنها را دستور ميدادم بر من گريه كنند ، پس از اين دوازده هزار دينار ميان آنان تقسيم مينمودم ، بعد فرمود : من در اين سفر ديگر به طرف خاندان خود مراجعت نخواهم كرد .\r\n13 - وشاء در حديث ديگرى از مسافر روايت كرده كه وى گفت : من با حضرت رضا عليه السّلام در منى بودم ، در اين هنگام يحيى بن خالد برمكى با گروهى از آل برمك گذشتند ، و آنها براى اينكه غبار آلود نشوند صورت خود را پوشانده بودند ، حضرت رضا عليه السّلام فرمود : بيچاره‌ها نميدانند در اين سال به چه مصيبتى گرفتار خواهند شد و عجيب‌تر از اين‌ها امر هارون است با من ، راوى گويد : من معنى اين حديث را نفهميدم تا آنگاه كه آن جناب را با هارون دفن كرديم .\r\n14 - صفوان بن يحيى گويد : پس از اينكه موسى بن جعفر درگذشتند و حضرت رضا تكلم كردند ما بر وى ترسناك شديم و گفتيم : شما امر بزرگى را اظهار داشتيد و اينك از اين مرد سركش نسبت بشما ميترسيم ، فرمود : وى هر چه ميخواهد بكند او را بر من راهى نيست ، صفوان گويد : ثقات بما اطلاع دادند كه يحيى بن خالد به هارون گفت : على بن موسى در خانه نشسته و مردم را به طرف خود دعوت مىكند ، هارون گفت ميخواهى او را هم مانند پدرش بكشيم ، ما كه از كشتن پدر او سودى نبرديم .\r\n15 - ابو الحسن طيب گويد : هنگامى كه حضرت موسى بن جعفر عليهما السّلام از دنيا رفتند حضرت رضا عليه السّلام از بازار سگى و قوچى و خروسى « 1 » خريدند ، يكى از\r\n\r\n\r\n","description":"","footnote":"\r\n( 1 ) اين روايت را مرحوم طبرسى رضوان اللَّه عليه از شيخ صدوق قدس سره نقل كرده است بطورى كه از متن حديث پيداست حضرت رضا عليه السلام با خريدن اين سه حيوان مختلف كه با هم هيچ گونه تجانسى ندارند نظر خاصى داشته‌اند و گويا به اين وسيله ميخواستند نظر عمال حكومت را كه متوجه زندگى و خصوصيات آن جناب بودند از خود دور نمايند و متن حديث خود شاهد بر اين مطلب است ، و العلم عند اللَّه .\r\n","page_name":" 436 ","page_number":452},
  {"content":"\r\n\r\nطرفداران هارون جريان را براى وى نوشت ، هارون گفت : ما از طرف وى مطمئن شديم ، و ليكن زبيرى به هارون گزارش داد كه : على بن موسى در خانه‌اش را باز كرده و مردم را به طرف خود ميخواند ، هارون گفت تعجب است على بن موسى سگ و خروس و قوچ ميخرد و اين مرد بار ديگر از اين مطالب مينويسد .\r\n16 - حسن بن موسى گويد : با حضرت رضا عليه السّلام در روزى كه ابرى مشاهده نميشد به طرف يكى از املاك او رفتيم ، هنگامى كه به بيابان رسيديم فرمود : با خود بارانى آورده‌ايد ؟ گفتم : احتياج به بارانى در بين نبود زيرا كه امروز نه بارانى وجود دارد و نه در آسمان ابرى هست .\r\nفرمود : من با خود بارانى آورده‌ام و اكنون باران خواهد آمد ، راوى گويد :\r\nما مقدارى كه راه رفتيم ناگهان ابرى پيدا شد و باران مفصلى باريد و ما همه خيس شديم .\r\n17 - ابراهيم بن موسى گويد : من از على بن موسى با اصرار چيزى مطالبه ميكردم وى به من وعده ميداد و ليكن عمل نميكرد ، يكى از روزها براى استقبال والى مدينه از شهر بيرون شد و من هم در خدمتش بودم ، حضرت آمد و در نزديك منزلى فرود آمد و در زير درختها نشست و من هم با وى دو نفرى نشسته بوديم ، عرض كردم : قربانت گردم اكنون عيد نزديك است به خداوند سوگند درهم و دينارى ندارم ، در اين هنگام با تازيانهء خود زمين را شكافت و يك تكه طلا بيرون كرد و فرمود : اين را خرج كن و به كسى نگو .\r\nو اما آنچه بعد از وفات وى در كنار مشهد مقدسش ظاهر شده و بركاتى كه در آنجا بمعرض ظهور رسيده و مردمان زيادى آن‌ها را به چشم خود ديده‌اند و خاص و عام بوى اعتراف دارند و مخالف و مؤالف او را تصديق كرده‌اند تا امروز زياده از حد است ، و چه بسيار امراض صعب العلاج كه صاحبان آنها بهبودى يافته‌اند .\r\nدر مشهد مقدس آن حضرت دعاهاى زيادى مستجاب شده و اندوه‌ها بر طرف گرديده كه خودمان بسيارى از آنها را مشاهده كرده‌ايم و در وقوع آن شكى نداريم و اگر بخواهيم در اين باره چيزى بنويسيم كتاب به طول خواهد انجاميد\r\n\r\n","description":"","footnote":"","page_name":" 437 ","page_number":453},
  {"content":"\r\n\r\n\r\n( مناقب حضرت رضا عليه السّلام )\r\n1 - ابراهيم بن عباس گويد : من نديدم كه حضرت رضا عليه السّلام از چيزى بپرسد و يا يكى از خدمت‌گزاران و غلامان خود را فحش دهد ، و يا غير از علم و دانش خود از ديگران چيزى نقل كند ، و در زمانش اعلم از وى را نديدم ، مأمون بعنوان آزمايش همه گونه مسائل از وى ميپرسيد و او هم جواب همه آنها را ميداد ، و در همه جواب‌ها از قرآن استشهاد ميكرد .\r\nحضرت رضا عليه السّلام هر سه روز يك ختم قرآن انجام ميداد ، و ميفرمود : اگر بخواهم در كمتر از سه روز هم ميتوانم يك قرآن ختم كنم ، و ليكن هنگامى كه به آيات شريفه ميرسم تفكر و تدبّر ميكنم ، كه اين آيه در چه موضوعى فرود آمده و در چه وقتى نازل شده است ، و لذا قرآن را در هر سه روز يك دور قرائت ميكنم .\r\n2 - ابراهيم بن عباس در روايت ديگرى گويد : مانند حضرت رضا عليه السّلام نديدم و نشنيدم ، و از آن جناب چيزها مشاهده كردم كه در جاهاى ديگر مشاهده ننمودم ، و من او را در حالى كه شخصى را با سخنانش اذيت كند نديدم ، و هرگز كلام كسى را قطع نميكرد تا آن گاه كه سخنش تمام ميشد ، و احتياجات احدى را در صورتى كه ميتوانست انجام دهد رد نميكرد ، و در نزد همنشينانش پاهاى خود را دراز نمينمود .\r\nمن او را هرگز در حال دشنام دادن نديدم ، و هرگز مشاهده نكردم وى آب دهان بر زمين اندازد ، و در حال خنده هيچ گاه قهقهه نميكرد و همواره تبسم ميكرد ، و هنگامى كه سفرهء طعام گسترده ميشد غلامان و خدمت‌گزاران حتى دربانان و نوكران خود را امر ميكرد تا سر سفره بنشينند و با آن حضرت غذا بخورند ، حضرت رضا عليه السّلام بسيار كم ميخوابيد ، و اكثر شب‌ها را تا صبح بيدار بود حضرت أبو الحسن الرضا سلام اللَّه عليه بسيار روزه ميگرفت و روز اول و وسط و آخر ماه از وى ترك نميشد ، ميفرمود : روزه داشتن در اين سه روز مثل اين است كه انسان هميشه روزه داشته است ، وى صدقه و احسان زيادى داشت و در نهانى انفاق ميكرد\r\n\r\n","description":"","footnote":"","page_name":" 438 ","page_number":454},
  {"content":"\r\n\r\nو در اين باره معروف بود ، و بيشتر اين صدقات را در شبهاى تاريك خود انجام ميداد ، و هر كس ادعا كند مانند او را در اين فضائل ديده او را تصديق نكنيد .\r\n3 - محمد بن ابى عباد گويد : حضرت رضا عليه السّلام در تابستان روى حصير و در زمستان روى پلاس مىنشست ، و لباس درشت مىپوشيد ، و هر گاه ميان مردم ظاهر ميشد لباسهاى خوب در بر ميكرد .\r\n4 - حاكم نيشابورى از ابو الصلت هروى روايت مىكند كه وى گفت : من داناتر از على بن موسى الرضا عليهما السّلام را نديدم و هر دانشمندى هم كه با وى مجالست ميكرد اين مطلب را تصديق داشت ، مأمون علماء اديان و فقهاء شرايع را در مجلسى گرد آورد و حضرت رضا را دعوت كرد تا با آنان گفتگو كند ، حضرت همه آنها را مجاب كرد ، و همگان فضل و دانش وى را ستودند و عجز و ناتوانى خود را ثابت كردند حضرت رضا عليه السّلام ميفرمود : من در مدينه در روضهء حضرت رسول صلى اللَّه عليه و آله مى نشستم و علماء هم در آنجا زياد بودند ، هر گاه آنان در مسأله‌اى در مىماندند به طرف من اشاره ميكردند ، و مسائل خود را از من سؤال مىنمودند ، و من هم به همه سؤالات آنها پاسخ ميگفتم .\r\n5 - اسحاق بن موسى بن جعفر ميگفت : پدرم به فرزندانش ميفرمود : اين برادر شما على عالم آل محمد است ، مسائل خود را از وى بپرسيد ، و مطالب او را نگهدارى كنيد ، من از پدرم جعفر بن محمد شنيدم مكرر ميگفت : عالم آل محمد صلى اللَّه عليهم اجمعين در صلب تو است كاش من او را ميديدم ، وى با امير المؤمنين همنام است .\r\n6 - روزى ابو نواس شاعر معروف حضرت رضا عليه السّلام را در حالى كه از نزد مأمون مراجعت ميكرد ديد ، ابو نواس نزديك آن جناب رفت و سلام كرد ، پس از اين گفت :\r\nاى فرزند رسول خدا در بارهء شما چند بيت سروده‌ام اكنون دوست دارم آنها را از من استماع فرمائيد ، فرمودند : قرائت كنيد . ابو نواس ابيات ذيل را خواند :\r\n مطهّرون نقيّات ثيابهم * تجرى الصّلاة عليهم أينما ذكروا\r\nمن لم يكن علويا حين تنسبه * فما له من قديم الدّهر مفتخر\r\nفاللَّه لمّا برا خلقا فأتقنه * صفاكم و اصطفاكم أيّها البشر \r\n\r\n","description":"","footnote":"","page_name":" 439 ","page_number":455},
  {"content":"\r\n\r\n فأنتم الملا الأعلى و عندكم * علم الكتاب و ما جاءت به السور \r\nحضرت رضا عليه السّلام فرمود : در بارهء ما ابياتى سروده‌اى كه قبل از شما اين طور نگفته‌اند ، در اين هنگام به يكى از كارگذاران خود فرمودند : چيزى موجود دارى عرض كرد : سيصد دينار همراه دارم ، فرمودند : او را به ابو نواس بدهيد ، بعد از اين فرمود : شايد اين كم باشد اين استر را هم به او بدهيد و ابو نواس اشعار ذيل را در مدح حضرت رضا عليه السّلام سروده است :\r\n قيل لى : أنت أوحد الناس طرّا * في فنون من الكلام النبيه\r\nلك من جوهر الكلام بديع * في المعانى و في الكلام البديه\r\nفعلى ما تركت مدح ابن موسى * و الخصال الّتى تجمعن فيه\r\nقلت : لا أهتدى لمدح إمام * كان جبريل خادما لأبيه \r\n7 - ابو الصلت هروى گويد : دعبل بن على خزاعى در مرو خدمت حضرت رضا عليه السّلام رسيد و عرض كرد : اى فرزند رسول خدا در بارهء شما قصيده‌اى گفته‌ام و با خود عهد بسته‌ام قبل از اينكه در حضور شما قرائت نكنم در جاى ديگرى انشاد ننمايم ، حضرت فرمود : بخوانيد دعبل قصيده خود را كه مطلع آن چنين است قرائت كرد :\r\n مدارس آيات خلت من تلاوة * و منزل وحى مقفر العرصات \r\nهنگامى كه اين بيت را خواند :\r\n أرى فيئهم في غيرهم متقسّما * و أيديهم من فيئهم صفرات \r\nحضرت رضا هم بگريه افتاد و فرمود : راست ميگوئى اى خزاعى ، و چون اين بيت را قرائت كرد\r\n اذا وتروا مدّوا الى واتريهم * أكفا عن الأوتار منقبضات \r\nحضرت رضا عليه السّلام كف دستش را بهم ميزد و ميفرمود : به خداوند سوگند منقبض هستند هنگامى كه اين بيت را خواند :\r\n لقد خفت في الدنيا و أيام سعيها * و إنّى لأرجو الأمن عند وفاتى \r\nحضرت رضا عليه السّلام فرمود : خداوند در روز قيامت و فزع اكبر تو را در آسايش\r\n\r\n","description":"","footnote":"","page_name":" 440 ","page_number":456},
  {"content":"\r\n\r\nقرار خواهد داد و چون به اين بيت رسيد :\r\n و قبر ببغداد لنفس زكيّة * تضمّنها الرحمن في الغرفات \r\nحضرت رضا عليه السّلام فرمود : ميل دارم در اين جا دو بيت وارد كنم تا قصيده‌ات كامل گردد ، عرض كرد : بفرمائيد امام عليه السّلام در اين هنگام فرمود :\r\n و قبر بطوس يا لها من مصيبة * توقد بالأحشاء بالحرقات\r\nإلى الحشر حتى يبعث اللَّه قائما * يفرّج عنّا الهمّ و الكربات \r\nدعبل عرض كرد : اى فرزند پيغمبر اين قبرى كه در طوس واقع است متعلق بكيست ؟ حضرت فرمود : آن قبر من است ، پس از چند روز ديگر طوس مركز رفت و آمد شيعيان من خواهد شد ، و آنان براى زيارت قبر من به اين سرزمين خواهند آمد ، اكنون بدانيد هر كس در غربت قبر مرا زيارت كند روز قيامت با من در يك درجه خواهد بود .\r\nپس از اين حضرت رضا عليه السّلام از جاى خود حركت نمود و دعبل هم قصيده خود را تا آخر براى آن جناب قرائت كرد ، امام عليه السّلام به دعبل فرمود : در اين جا توقف كنيد ، و خودش وارد منزل شد و بعد از مختصرى خادم بيرون گرديد و صد دينار و بروايت ديگرى ششصد دينار به دعبل داد ، و گفت : امام عليه السّلام ميفرمايد : اين دينارها را در راه خرج كنيد .\r\nدعبل گفت : به خداوند سوگند براى رسيدن به اين دينار قصيده خود را انشاد نكرده‌ام ، دعبل پولها را پس فرستاد و گفت : از طرف من به حضرت عرض كنيد : يكى از لباسهاى خود را به من مرحمت كند تا در نزد من بعنوان تيمن و تبرك باشد ، حضرت رضا عليه السّلام يك جبه خز با دينارها بار ديگر براى او فرستادند و فرمودند به دعبل بگوئيد اين دينارها را بگير كه در آيندهء نزديكى به آن احتياج پيدا خواهى كرد .\r\nدعبل پس از اين از مرو حركت كرد ، در بين راه راه‌زنان جلو راه را گرفتند و دعبل و كاروانيان را توقيف كردند ، و دست‌هاى همگان را بستند ، و مشغول\r\n\r\n","description":"","footnote":"","page_name":" 441 ","page_number":457},
  {"content":"\r\n\r\nتقسيم اموال آنان شدند ، در اين هنگام يكى از راه‌زنان به اين بيت دعبل تمثل جست :\r\n أرى فيئهم في غيرهم متقسّما * و أيديهم من فيئهم صفرات \r\nدعبل گفت : من گويندهء اين قصيده هستم ، راه‌زنان دست دعبل را باز كردند و براى خاطر وى دست همه اهل كاروان را نيز رها نمودند ، و تمام اموال آنان را هم برگردانيدند ، دعبل پس از اينكه از چنگ قطاع الطريق رهائى پيدا كرد به راه خود ادامه داد تا به شهرستان قم رسيد ، دعبل در اين شهر توقف كرد و قصيدهء خود را براى اهل قم قرائت كرد .\r\nمردم قم از دعبل فوق العاده تجليل كردند و از وى خواستند تا جبه را به آنان به هزار دينار بفروشد ، دعبل امتناع كرد و جبه را نفروخت ، هنگامى كه از قم بيرون شد گروهى از جوانان آمدند و جبه را از وى گرفتند ، دعبل بار ديگر مراجعت كرد و جبه را از آنان طلب نمود ، گفتند : ديگر جبه را نخواهى ديد اكنون هزار دينار را بگير و مراجعت كن .\r\nدعبل گفت : پس لا اقل يك تكه از آن جبه را به من بدهيد ، آنان از اين پيشنهاد خوشوقت شدند و مقدارى از جبه را كندند و هزار دينار هم روى او گذاشتند به دعبل دادند ، وى از قم مراجعت كرد و به وطنش رسيد ، پس از ورود به وطن مشاهده كرد دزدان خانه او را غارت كرده‌اند ، در اين هنگام دينارهاى حضرت رضا عليه السّلام را هر كدام به صد درهم فروخت و متذكر گفتار آن جناب شد كه فرمود : به زودى به آن احتياج پيدا خواهى كرد .\r\nابو الصلت هروى گويد : از دعبل شنيدم كه مىگفت : هنگامى كه قصيدهء خود را براى حضرت رضا عليه السّلام قرائت كردم و به اين بيت رسيدم :\r\n خروج امام لا محالة واقع * يقوم على اسم اللَّه و البركات\r\nيميّز فينا كلّ حقّ و باطل * و يجزى على النعماء و النقمات \r\nحضرت رضا گريه كردند و پس از آن سر مبارك را بلند كرده و فرمود : اى خزاعى اين دو بيت را روح القدس در زبانت گذاشته است ، آيا ميدانى اين امام كيست ؟ و چه\r\n\r\n","description":"","footnote":"","page_name":" 442 ","page_number":458},
  {"content":"\r\n\r\nوقت خروج مىكند ؟ عرض كردم : نميدانم اين امام كدام است و ليكن همين قدر اطلاع دارم كه از خاندان شما امامى خروج خواهد كرد و زمين را از عدل داد پر مىكند .\r\nحضرت رضا عليه السّلام فرمود : اى دعبل امام بعد از من فرزندم محمّد است و بعد از او فرزندش علي است و بعد از وى حسن است و بعد از حسن فرزندش كه او را حجت و قائم و منتظرش گويند ، وى در هنگام ظهورش مطاع خواهد بود ، اگر جز يك روز از عمر دنيا بيشتر نماند خداوند آن روز را طولانى خواهد كرد تا قائم ظهور كند و جهان را از عدل و داد پر سازد ، پس از اينكه از ظلم و جور پر شده باشد .\r\n8 - ابراهيم بن عباس گويد : حضرت رضا عليه السّلام در أكثر اوقات به اين شعر تمثل مىجست :\r\n اذا كنت في خير فلا تغترر به * و لكن قل اللهمّ سلّم و تمّم \r\nريان بن الصلت گويد : حضرت رضا اين چند بيت را كه از عبد المطلب است براى من قرائت كردند :\r\n يعيب الناس كلّهم زمانا * و ما لزماننا عيب سوانا\r\nنعيب زماننا و العيب فينا * و لو نطق الزمان بنا هجانا\r\nو ليس الذئب يأكل لحم ذئب * و يأكل بعضنا بعضا عيانا \r\nمردى در مجلس آن حضرت از برادرش شكايت كرد ، حضرت رضا عليه السّلام اين چند بيت را براى وى خواندند :\r\n اعذر أخاك على ذنوبه * و استر و غطّ على عيوبه\r\nو اصبر علي بهت السفيه * و للزّمان على خطوبه\r\nو دع الجواب تفضّلا * و كل الظلوم الى حسيبه \r\n9 - عبد الرحمن بن ابى نجران گويد : حضرت رضا عليه السّلام به اصحاب خود نوشتند ، ما هنگامى كه با مردى برخورد كنيم حقيقت ايمان و يا نفاق را در چهره وى مشاهده ميكنيم .\r\n10 - ياسر خادم گويد : حضرت رضا عليه السّلام چند نفر غلام از اهل روم و صقالبه داشتند\r\n\r\n","description":"","footnote":"","page_name":" 443 ","page_number":459},
  {"content":"\r\n\r\nكه در منزل براى آن جناب خدمت ميكردند ، يكى از شبها حضرت متوجه شدند كه آنان به زبان رومى ميگويند : ما در شهر خودمان سالى يك بار خون ميگرفتيم ، و اكنون در اين جا كسى نيست از ما خون بگيرد .\r\nروز ديگر حضرت رضا عليه السّلام طبيبى آوردند و گفتند : اين‌ها را فصد كنيد ، و هر كدام را به طرز مخصوصى دستور فصد دادند ، و بعد فرمودند : اى ياسر شما نبايد فصد كنيد ، من بدون اينكه متوجه امر امام باشم فصد كردم و پس از چند روز بازويم ورم كرد و قرمز شد ، حضرت فرمود : چه شده است ؟ عرض كردم : فصد نموده‌ام ، فرمود : من شما را از فصد نهى كردم ، اكنون نزديك بيائيد ، پس از اين دست مبارك خود را به بازويم كشيد و از آب دهانش بر آن ماليد و فرمود : شب غذا نخوريد ، من گاهى غفلت ميكردم و شب غذا ميخوردم و اذيت ميشدم .\r\n11 - ابو الصلت هروى گويد : حضرت رضا عليه السّلام با مردم بهر زبانى تكلم ميكرد ، به خداوند سوگند از هر كسى به زبانش آشناتر و فصيح‌تر بود ، يكى از روزها خدمتش عرض كردم : يا ابن رسول اللَّه من در تعجب هستم كه شما چگونه همهء زبان‌ها را ميدانى ، فرمود : اى ابا صلت من حجت خداوند در ميان مردم هستم و خداوند در صورتى با مردم اتمام حجت كرده است كه حجت وى همه زبانها را بداند ، آيا نشنيده‌اى كه امير المؤمنين عليه السّلام فرمود : به ما فصل الخطاب داده‌اند و فصل الخطاب هم شناختن لغات مختلف است .\r\n12 - حسن بن على بن فضال گويد : مردى از اهل خراسان به حضرت رضا عليه السّلام عرض كرد : من حضرت رسول صلى اللَّه عليه و آله را در خواب ديدم كه به من فرمود : شما چكار خواهيد كرد در آن هنگام كه وديعهء من در زمين شما دفن گردد ، حضرت فرمود : مدفون در زمين شما من هستم ، وديعه و پارهء تن پيغمبر من ميباشم .\r\nاكنون آگاه باشيد هر كس مرا زيارت كند و حق مرا بشناسد من و پدرانم در قيامت از وى شفاعت خواهيم كرد ، و هر كس كه ما شفيع وى باشيم رهائى خواهد يافت ، و لو باندازهء جن و انس گناه آورده باشد ، پدرم از جدم و او از پدرش روايت كرده كه پيغمبر فرمود : هر كس مرا در خواب ببيند مثل اينكه مرا ديده است ، زيرا كه شيطان\r\n\r\n","description":"","footnote":"","page_name":" 444 ","page_number":460},
  {"content":"\r\n\r\nبه صورت من و نه صورت يكى از اوصياى من و نه شيعيان آنها در نمىآيد ، و رؤياى صادقه جزئى از هفتاد جزء نبوت است .\r\nو اما رواياتى كه در علوم و حكمت و مناظره از آن حضرت رسيده زيادتر از اين است كه شمرده شود .\r\n\r\n( حضرت رضا عليه السّلام و مأمون )\r\nمأمون گروهى از فرزندان ابو طالب را كه از جمله حضرت رضا عليه السّلام بودند از مدينه طلبيد و آنان را از راه بصره به طرف خراسان حركت دادند و متصدى اين امر هم شخصى بنام جلودى بود ، هنگامى كه اين جماعت را نزد مأمون بردند وى دستور داد حضرت رضا را در منزلى و بقيه را هم در منزلى جاى دادند ، مأمون حضرت رضا عليه السّلام را فوق العاده تكريم و تعظيم كرد و از وى به طرز مجللى پذيرائى نمود .\r\nيكى از روزها دنبال آن جناب فرستاد و گفت : من قصد دارم خود را از خلافت خلع كنم ، و شما را به جاى خويش نصب نمايم ، حضرت فرمود : اين چه سخن است بر زبان جارى ميسازى ؟ ! من از اين پيشنهاد به خداوند پناه ميبرم ، بار ديگر مأمون فرستادند اكنون كه خلافت را قبول نميكنى پس ناگزير هستى ولايت عهدى را بپذيرى ، حضرت رضا از قبول اين پيشنهاد هم خوددارى كردند .\r\nمأمون يكى از روزها در خلوت حضرت رضا عليه السّلام را طلبيد و در اين مجلس فضل ابن سهل ذو الرياستين هم حضور داشت ، مأمون بار ديگر پيشنهاد ولايت عهدى را به آن جناب كردند ، حضرت فرمود : مرا از قبول اين پيشنهاد معاف داريد ، مأمون بار ديگر گفت : عمر بن خطاب جريان خلافت را در ميان يك شوراى شش نفرى نهاد و يكى از آن شش نفر جدت امير المؤمنين بود ، و سپس شرط كرد هر كدام از اين شش نفر مخالفت كردند گردن وى را بزنيد ، و اكنون بايد اين موضوع را قبول كنى .\r\nحضرت رضا عليه السّلام فرمود : من در اين صورت پيشنهاد تو را قبول خواهم كرد كه در هيچ امرى از امور دولتى دخالت نكنم ، و كسى را عزل و نصب ننمايم ، و در هيچ حكمى\r\n\r\n","description":"","footnote":"","page_name":" 445 ","page_number":461},
  {"content":"\r\n\r\nفتواى ندهم و امر و نهى هم نكنم ، مأمون گفت : مانعى ندارد .\r\nمورّخين نوشته‌اند هنگامى كه مأمون عقد ولايت عهدى را براى حضرت رضا عليه السّلام بست ، فضل بن سهل را با برادرش حسن احضار كرد و علت اين تصميم خود را با آنان در ميان گذاشت و گفت : من با خود عهد كردم كه : اگر بر برادرم ظفر يافتم خلافت را به افضل آل ابى طالب واگذار كنم ، و من اكنون احدى را افضل از اين مرد نميدانم ، هنگامى كه فضل و حسن از نيت وى مطلع شدند از مخالفت او دست برداشتند .\r\nمأمون اين دو برادر را نزد حضرت رضا فرستاد و آن حضرت را براى قبولى خلافت دعوت كرد ، و ليكن حضرت رضا از پذيرفتن خلافت امتناع كرد ، و ليكن در اثر اصرار مأمون و پافشارى اين دو برادر ولايت عهدى را پذيرفت ، لذا مأمون فوق العاده خوشوقت شد ، روز پنجشنبه براى اين جهت جلوس كرد و به فضل بن سهل گفت : اكنون مردم را از اين جريان مطلع كنيد .\r\nمأمون امر كرد تا بمردم اعلان كنند كه وى علي بن موسى الرضا عليهما السّلام را براى ولايت عهدى انتخاب كرده است ، و امر كرد تا مردم از لباس سياه دست بردارند و لباس سبز بپوشند ، و روز پنجشنبه ديگر براى بيعت حاضر شوند و حقوق يك ساله خود را هم بگيرند ، هنگامى كه روز موعود فرا رسيد طبقات مختلف مردم از لشكرى و كشورى در دربار مأمون حاضر شدند و همگان لباس سبز در بر كرده بودند .\r\nمأمون در جاى مخصوص خود نشسته و براى حضرت رضا عليه السّلام هم دو متكا گذاشته بودند و در كنار مأمون در حالى كه عمامه‌اى بر سر و شمشيرى در كمر داشتند جلوس كرده بودند ، در اين هنگام مأمون فرزندش عباس را امر كرد تا با آن جناب بولايت عهدى بيعت بكند و او اولين فردى بود كه بيعت كرد ، در اين هنگام حضرت رضا عليه السّلام كف دستش را به پشت دست ديگرش ميكشيد و بصورت‌هاى مردم فرود مىآورد ، مأمون گفت :\r\nدستت را براى بيعت به طرف مردم دراز كن .\r\nحضرت رضا عليه السّلام فرمود : پيغمبر اين چنين از مردم بيعت ميگرفت ، مردم با وى بيعت كردند در حالى كه دست مبارك آن حضرت بالاى دست آنها بود ، در اين هنگام\r\n\r\n","description":"","footnote":"","page_name":" 446 ","page_number":462},
  {"content":"\r\n\r\nبدره‌هاى سيم و زر را حاضر كردند ، خطباء و شعراء به پا خواستند و فضائل حضرت رضا عليه السلام را براى مردم بيان داشتند و علت اين عمل مأمون را براى آنان توضيح دادند .\r\nپس از اين ابو عباد عباس بن مأمون را پيش خواند ، وى نزديك شد و پيش پدرش رفت و دست او را بوسيد و امر كرد تا بنشيند ، بعد از وى محمّد بن جعفر بن محمّد را طلبيدند او هم نزد مأمون رفت و ليكن دست او را نبوسيد ، به او گفتند : برويد جائزهء خود را بگيريد ، مأمون وى را فرياد زد و گفت برگرد جاى خودت بنشين ، پس از اين ابو عباد علويان و عباسيان را دعوت كرد و تمام اموال را به آنان تقسيم نمود .\r\nمأمون به حضرت رضا عليه السّلام عرض كرد : براى مردم خطبه بخوان ، حضرت پس از اينكه حمد خداوند را بجاى آورد فرمود : ما از نظر اينكه با پيغمبر قرابت داريم ، حقوقى در گردن شما پيدا كرده‌ايم ، و شما هم بر ما حقى داريد ، هر گاه شما حق ما را اداء كرديد ما هم حق شما را خواهيم داد ، جز اين چند كلمه از آن حضرت چيز ديگرى نقل نشده است ، و سپس مأمون امر كرد دينارهائى را بنام آن جناب سكه زدند ، و در تمام شهرها بنام او خطبه خواندند ، عبد الجبار بن سعد در اين سال بالاى منبر حضرت رسول صلى اللَّه عليه و آله بنام آن حضرت خطبه خواندند و گفتند : ولايت عهدى مسلمين به على بن موسى بن جعفر بن محمّد بن على بن الحسين بن على عليهم السّلام واگذار شد .\r\n ستة آباءهم ما هم * أفضل من يشرب صوب الغمام \r\nمدائنى گويد : هنگامى كه حضرت رضا بعنوان ولايت عهدى جلوس كرد و خطباء و شعراء مقابل او ايستادند ، و پرچم‌ها بالاى سرش به اهتزاز درآمدند ، در اين هنگام حضرت يكى از نزديكانش را نزد خود طلبيد و فرمود : از اين موضوع زياد خوشحال نباش و خودت را به اين چيزها مشغول نكن ، اين امر به آخر نخواهد رسيد .\r\nحسن بن سهل نوبختى گويد : هنگامى كه مأمون تصميم گرفت عقد ولايت عهدى را در گردن على بن موسى بگذارد ، با خود گفتم : بايد من جريان اين قضيه را بررسى كنم و ببينم واقعا مأمون از روى ميل و رغبت اين عمل را انجام ميدهد و يا نظر ديگرى دارد ، من با يكى از خدام مأمون كه گاهى اسرار دربار مأمون را به من اطلاع ميداد\r\n\r\n","description":"","footnote":"","page_name":" 447 ","page_number":463},
  {"content":"\r\n\r\nارتباط برقرار كردم و نامه‌اى توسط وى براى مأمون فرستادم .\r\nدر نامه نوشتم : ساعتى را كه براى عقد ولايت عهدى انتخاب كرده‌ايد مناسبت ندارد زيرا قران كواكب كاملا در جهت نحوست و نكبت است و اين امر به پايان نخواهد رسيد ، من امير المؤمنين را مطلع كردم تا ساعت را تغيير دهند كه موجبات ناراحتى براى ما پيش نيايد .\r\nمأمون براى من نوشت كه ذو الرياستين « 1 » اين ساعت را انتخاب كرده است ، و اينك بايد از اين نظريه‌ات برگردى و عقيده‌ات را هم در جايى نقل نكنى ، اگر ذو الرياستين هم بار ديگر از عقيده خود دست بردارد معلوم است شما وى را تحريك كرده‌اى اگر در اين مطلب زياد پافشارى كنى و ساعت مقرر را تغيير دهى ترا خواهم كشت حسن بن سهل گويد : در اين هنگام دنيا بر من تنگ شد ، و ليكن به من رسانيدند كه فضل بن سهل اين ساعت را انتخاب كرده است ، و لذا از نظريه خودم برگشتم چون ميدانستم فضل در علم نجوم اطلاعات كافى دارد ، من بر نفس خود ترسيدم و نزد فضل رفتم ، گفتم : آيا در آسمان ستاره‌اى مبارك‌تر از مشترى پيدا مىشود ؟ گفت : نه ، گفتم :\r\nپس عقد ولايت عهدى را در هنگام شرف مشترى ببنديد كه مبارك‌ترين ايام فلك است ، و ليكن او از جهت خوف مأمون نتوانست عقيدهء خود را تغيير دهد .\r\nياسر خادم و ريان بن صلت گويند : پس از اينكه عقد ولايت عهدى براى حضرت رضا عليه السّلام برگزار شد ، در اولين عيدى كه رسيد مأمون گفت : على بن موسى براى مردم نماز بخواند و خطبه انشاد نمايد ، حضرت رضا براى مأمون پيغام فرستاد كه با شما شرط كردم در اين گونه امور دخالت نكنم ، اكنون مرا از رفتن نماز واگذاريد ، مأمون گفت :\r\nمن در نظر دارم شما خطبه بخوانيد تا فضل و شرف شما براى مردم روشن شود .\r\nچون رفت و آمد از طرف مأمون زياد شد و حضرت امتناع ميكرد ، لذا در آخرين بار فرمودند : اگر وى مرا معفو نميدارد من براى نماز همان طورى كه حضرت رسول صلى اللَّه عليه و آله و امير المؤمنين عليه السّلام بيرون ميشد خارج خواهم شد ، مأمون گفت : هرطور كه ميل داريد\r\n\r\n\r\n","description":"","footnote":"\r\n( 1 ) مقصود فضل بن سهل نوبختى است .\r\n","page_name":" 448 ","page_number":464},
  {"content":"\r\n\r\nبيرون گرديد ، و فرماندهان لشكر و مردم را امر كرد تا صبح زود در خانه حضرت رضا عليه السّلام اجتماع كنند .\r\nروز عيد مردم در سر راهها و پشت بامها اجتماع كردند و زن و مرد و كودك در انتظار خروج حضرت رضا بودند ، و فرماندهان هم با افراد تحت نظر خود در خانه آن جناب حاضر گرديدند و همگان بر مراكب خود سوار بودند ، لشكريان تا آنگاه كه آفتاب برآمد در انتظار بيرون شدن حضرت بودند .\r\nامام رضا عليه السّلام ابتداء غسل كردند و لباسهاى خود را پوشيدند ، عمامهء سفيدى از پنبه بر سر نهاده و يك طرف او را بر سينه و طرف ديگر را هم روى شانه خود انداختند ، و مقدارى عطر هم بر خود پاشيدند و عصائى هم در دست گرفتند ، و بمواليان و خدمت‌گزاران خود هم امر كردند تا اين چنين كنند و غلامان هم پيشاپيش آن جناب بيرون گرديدند .\r\nحضرت رضا عليه السّلام پاى برهنه در حالى كه لباسهاى خود را تا نصف ساق بالا كشيده بود از منزل بيرون شد ، و سر خود را به طرف آسمان بلند كرده تكبير گفتند ، در اين هنگام همه غلامان و خدمت‌گزاران حضرت هم تكبير گفتند ، امام عليه السّلام همين طور بيرون شد و در كنار درب منزل توقف كرد ، هنگامى كه فرماندهان لشكر وى را در اين حال ديدند همگان از اسب به زير آمدند و با كاردهائى كه در دست داشتند بند كفش‌ها را پاره كردند و پا برهنه شدند .\r\nحضرت رضا عليه السّلام بار ديگر تكبير گفتند و مردم هم از وى تبعيت كردند ، ما خيال كرديم كه ديوارها و زمين و آسمان هم با وى تكبير ميگويند ، شهرستان مرو از ضجه و ناله و فرياد و شيون پر گرديد ، در اين هنگام جريان اين قضيه به سمع مأمون رسيد فضل بن سهل گفت : اگر على بن موسى الرضا به همين وضع به مصلّى برود مردم فريفتهء وى خواهند شد و جان ما در معرض خطر قرار خواهد گرفت ، اكنون لازم است وى را برگردانيد .\r\nمأمون براى حضرت رضا عليه السّلام سفارش كردند كه ما شما را در مشقت انداختيم و من دوست ندارم به زحمت و سختى دچار شويد ، اكنون به منزل برگرديد و شخصى\r\n\r\n","description":"","footnote":"","page_name":" 449 ","page_number":465},
  {"content":"\r\n\r\nكه تا كنون براى مردم نماز ميخواند بار ديگر برود نماز بخواند ، حضرت در اين وقت كفش‌هاى خود را طلبيدند و سوار بر مركب شدند و به منزل مراجعت كردند ، و نماز مردم هم نظر درستى پيدا نكرد على بن ابراهيم از ياسر روايت كرده كه وى گفت : هنگامى كه مأمون قصد كرد از خراسان به طرف بغداد حركت كند ، فضل بن سهل و حضرت رضا عليه السّلام را هم با خود حركت داد ، و در يكى از منازل نامه‌اى از طرف حسن بن سهل براى برادرش فضل رسيد ، وى در نامهء خود گفته بود : من در استخراج نجومى اين سال مطلع شدم كه تو در روز چهارشنبه يكى از ماه‌هاى اين سال گرمى آتش و آهن را خواهى چشيد .\r\nاكنون نظرم اين است كه تو و مأمون و على بن موسى داخل حمام شويد و در آن جا رگ بزنيد تا نحسى را از خود بر طرف كنيد ، فضل گويد : من جريان را براى مأمون نوشتم ، و او هم قضيه را با حضرت رضا در ميان گذاشت و ليكن حضرت فرمود شما فردا داخل حمام نشويد ، من حضرت رسول صلى اللَّه عليه و آله را در خواب ديدم كه فرمود :\r\nاى على فردا حمام نرويد ، و من صلاح نمىبينم شما و فضل هم حمام برويد .\r\nمأمون گفت : شما و رسول خدا راست ميگوئيد من داخل حمام نخواهم شد و فضل هم خودش ميداند ، ياسر گويد : هنگامى كه شب شد حضرت رضا فرمود : از شر امشب به خدا پناه بريد ، هنگامى كه صبح شد و حضرت نماز خود را اداء كرد فرمود : بالاى بام برو ببين چيزى مىبينى ؟ من بالاى بام رفتم فريادهائى شنيدم و ليكن از جريان واقعه چيزى نفهميدم .\r\nدر اين هنگام ديدم مأمون وارد خانه حضرت رضا شد و گفت : خداوند به شما اجر بدهد فضل بن سهل وارد حمام شد ، ناگهان گروهى كه يكى از آنان پسر خالهء وى ابن ذى القلمين بود بر وى شوريدند و او را كشتند ، كه اينك سه نفر از آنان كه يكى پسر خاله وى مىباشد دستگير شده‌اند .\r\nياسر گويد : در اين هنگام لشكريان در خانه مأمون اجتماع كردند ، طرفداران فضل گفتند : مأمون وى را با مكر و حيله كشته است ، و ما اكنون خون فضل را از مأمون\r\n\r\n","description":"","footnote":"","page_name":" 450 ","page_number":466},
  {"content":"\r\n\r\nخواهيم گرفت ، مردم پيرامون منزل را گرفتند و خواستند خانه را آتش بزنند ، مأمون به حضرت رضا گفت : يا سيدى ميل دارم مردم را از اطراف من متفرق كنى .\r\nحضرت رضا عليه السّلام به ياسر فرمود : سوار شويد و خودش هم بر مركبى سوار شد هنگامى كه از منزل بيرون شديم ، به طرف مردم نگاه كردند و به آنان اشاره نمودند پراكنده شويد ، ياسر گويد : در اين هنگام مردم از اطراف خانه متفرق شدند .\r\nابو على سلامى گويد : فضل بن سهل بدست غالب دائى مأمون بطور ناگهانى در حمام سرخس كشته شد و اين واقعه در شعبان سال دويست و سه اتفاق افتاد .\r\nعلى بن ابراهيم از پدرش و او هم از ابراهيم بن محمد حسينى روايت مىكند كه مأمون جاريه‌اى را براى حضرت رضا عليه السّلام فرستاد ؛ هنگامى كه جاريه خدمت آن جناب رسيد مشاهده كرد حضرت رضا پير شده است ، و لذا از مصاحبت آن حضرت ناراحت شد ، امام رضا عليه السّلام چون اين وضع را مشاهده كرد وى را نزد مأمون برگردانيد و ابيات ذيل را هم براى او نوشت :\r\n نعى نفسى إلى نفسى المشيب * و عند الشيب يتّعظ اللبيب\r\nفقد ولّى الشباب إلى مداه * فلست أرى مواضعه تؤب\r\nسأبكيه و أندبه طويلا * و أدعوه إلىّ عسى يجيب\r\nو هيهات الذى قد فات منه * تمنّينى به النفس الكذوب\r\nو راع الغانيات بياض رأسى * و من مدّ البقاء له يشيب\r\nأرى البيض الحسان يحدن عنّى * و في هجرانهنّ لنا نصيب\r\nفان يكن الشباب مضى حبيبا * فانّ الشيب ايضا لى حبيب\r\nسأصحبه بتقوى اللَّه حتّى * يفرّق بيننا الأجل القريب \r\n\r\n","description":"","footnote":"","page_name":" 451 ","page_number":467},
  {"content":"\r\n\r\n\r\n( وفات حضرت رضا عليه السّلام )\r\nعلت اينكه مأمون حضرت رضا عليه السّلام را شهيد كرد اين بود كه امام عليه السّلام همواره جلو خرابكاريهاى وى را ميگرفت و موجبات خشم و غضب وى را فراهم ميكرد ، مأمون هم از كلمات آن جناب ناراحت ميشد و ليكن خشم خود را اظهار نميكرد ، گاهى كك حضرت رضا عليه السّلام او را نصيحت ميكرد ، و از عواقب اعمالش ميترسانيد ، سخنان امام را در ظاهر مىپسنديد ، ولى در نهانى ناراحت ميشد .\r\nيكى از روزها حضرت رضا به خانه مأمون وارد شد ، در اين هنگام مشاهده كرد غلام آب بر دست مأمون ميريزد و او هم مشغول وضوء گرفتن است ، حضرت فرمود :\r\nدر عبادت خود ديگرى را شركت نده ، مأمون غلام را از خود دور كرد و وضويش را بدون شركت غلام به اتمام رسانيد .\r\nحضرت رضا عليه السّلام همواره معايب و زشتيهاى حسن و فضل بن سهل را با مأمون در ميان ميگذاشت ، و از سوء رفتار آنها وى را مطلع ميكرد ، و او را از گوش دادن به حرفهاى فضل و حسن بر حذر ميداشت ، آنان هم از اين قضيه مطلع شدند و در نزد مأمون از آن جناب بدگوئى كردند ، تا آنكه رأى و نظريه او را در بارهء آن جناب تغيير دادند و مأمون تصميم گرفت حضرت را بقتل برساند ، يكى از روزها امام عليه السّلام با مأمون غذا صرف كردند و پس از خوردن طعام حضرت رضا مريض شدند ، و مأمون هم تمارض كرد عبد اللَّه بن بشير گويد : مأمون به من گفت : ناخن‌هاى خود را بگذار بلند شود و به كسى هم علت اين قضيه را نگو ، من هم بدستور او عمل كردم ، يكى از روزها مرا طلبيد و چيزى را كه شباهت به تمر هندى داشت بيرون آورد و گفت : اين را با دستت بهم بزن ، من هم طبق گفته او آنها را در دست خود فشار دادم ، پس از اين از جاى خود حركت كرد و مرا تنها گذاشت .\r\nدر اين هنگام به طرف حضرت رضا عليه السّلام رفت ، و گفت : امروز چه خبر دارى ؟\r\nفرمود : اميدوارم كه حالم خوب باشد ، مأمون گفت : من هم به حمد اللَّه امروز خوب هستم ، آيا كسى از دوستان و هم صحبتان امروز نزد شما آمده است ، فرمود : امروز\r\n\r\n","description":"","footnote":"","page_name":" 452 ","page_number":468},
  {"content":"\r\n\r\nكسى نزد من نيامده ، مأمون در اين وقت به خشم آمد و غلامان خود را فرياد زد ، و گفت : اكنون مقدارى آب انار بياوريد كه بسيار مطلوب است .\r\nعبد اللَّه بن بشير گويد : در اين هنگام مرا طلبيد و گفت : دو دانه انار بياور من فورا انارها را در نزد وى حاضر كردم ، گفت : با دست خود آب آنها را بگير ، پس از اين آب انار را با دست خود به حضرت رضا عليه السّلام خورانيد ، و پس از دو روز علي بن موسى درگذشت ، و همين آب انار هم موجب مرگ وى گرديد .\r\nمحمد بن جهم گويد : حضرت رضا عليه السّلام از انگور بسيار خوشش مىآمد ، مقدارى انگور براى آن جناب فراهم كردند ، و در ته دانه‌هاى آن سوزن فرو كردند و اين سوزنها چند روز در آن دانه ماند ، پس از آن سوزن‌ها را بيرون كردند و انگورها را خدمت آن جناب آوردند . حضرت چند دانه از آن انگورها ميل فرمودند و در اثر خوردن همين انگور از دنيا رفتند ، راوى ذكر مىكند كه سمهاى لطيفى را در آن دانه‌ها تعبيه كرده بودند .\r\nابو الصلت هروى گويد : يكى از روزها خدمت حضرت رضا عليه السّلام ايستاده بودم ناگهان به من فرمودند : اكنون داخل قبه هارون الرشيد شويد و از چهار گوشهء آن برايم مقدارى خاك بياوريد ، ابو الصلت گويد : من رفتم و مقدارى خاك براى وى آوردم پس از اينكه حضرت خاك را از من گرفتند او را بوئيدند و سپس بدور انداختند و فرمودند :\r\nدر همين زودى قبرم را در اين محل حفر خواهند كرد ، هنگامى كه بخواهند براى من قبر حفر كنند سنگ بزرگى نمايان خواهد شد كه تمام كلنگ زن‌هاى اهل خراسان از كندن آن عاجز خواهند شد .\r\nپس از آن فرمود : اگر بخواهيد در بالاى سر هارون و يا پهلوى آن هم براى من قبر حفر كنند باز همچنين سنگى ظاهر خواهد شد ، سپس فرمود : در اين محل برايم قبرى حفر خواهند كرد ، به آنان بگو برايم زمين را به اندازه هفت پله حفر كنند و بعد در پائين ضريحى از برايم بشكافند ، و اگر چنانچه امتناع كردند و خواستند برايم لحد بسازند دستور بده زمين را به اندازهء دو ذرع يك وجب گود كنند ، خداوند آن\r\n\r\n","description":"","footnote":"","page_name":" 453 ","page_number":469},
  {"content":"\r\n\r\nزمين را براى من وسعت خواهد داد .\r\nهنگامى كه براى من قبر را حفر كردند ، مقدارى رطوبت در نزد سرم مشاهده خواهى كرد ، اكنون كلماتى را به تو تعليم ميكنم در آن هنگام قرائت كن ، هر گاه كلمات را بر زبان جارى كردى آب خواهد جوشيد ، به اندازهء كه لحد پر از آب خواهد شد ، ناگهان در ميان آب‌ها ماهيهاى كوچكى نمايان ميگردد و اين نانها را كه اكنون به تو مىدهم در ميان آب بريز ماهيان فورا نان‌ها را خواهند خورد .\r\nدر اين هنگام ماهى بزرگى ظاهر خواهد شد كه همه ماهيان كوچك را بلع مىكند و پس از آن پنهان ميگردد ، هر گاه ماهى پنهان گرديد دستت را روى آب بگذار و بار ديگر كلامى را كه به تو تعليم كردم بخوان در اين هنگام آب خشك خواهد شد ، متوجه باش كه بايد تمام اين اعمال را در جلو مأمون انجام بدهى .\r\nحضرت رضا عليه السّلام بعد از اين فرمود : من فردا در نزد اين فاجر خواهم بود ، اگر هنگام بيرون شدن چيزى بر سرم نبود با من سخن بگو جواب ترا خواهم داد ، و اگر ديدى عبا بسر دارم با من حرف نزن ، روز بعد لباسهاى خود را پوشيد و در محراب نماز نشست ، در اين وقت غلام مأمون از راه رسيد و گفت : امير المؤمنين مأمون با شما كار دارد فورا حركت كنيد .\r\nحضرت نعلين خود را پوشيدند و از منزل بيرون شدند و من هم به اتفاق او حركت كردم تا آنگاه كه بر مأمون داخل شديم ، مأمون را در حالى كه يك طبق انگور در جلو خود داشت مشاهده كرديم ، مأمون يك خوشه از آن انگورها را در دست گرفته و چند دانه را هم خورده بود ، هنگامى كه چشمش به حضرت رضا افتاد از جاى خود حركت كرد و از پيشانى او بوسيد و با وى معانقه كرد و در پهلوى خود نشانيد ، و همان خوشه را كه در دست داشت به طرف حضرت رضا آورد و گفت : يا ابن رسول اللَّه من انگورى بهتر از اين نديده‌ام حضرت رضا عليه السّلام فرمود : در بهشت از اين انگورها بهتر هم هست ، مأمون گفت : از اين انگور ميل كنيد ، حضرت فرمود : مرا معفو بداريد ، گفت : مثل اينكه بر ما بد گمان شده‌اى حتما بايد بخورى ، حضرت خوشه را از وى گرفت و چند دانه از\r\n\r\n","description":"","footnote":"","page_name":" 454 ","page_number":470},
  {"content":"\r\n\r\nوى خورد و بار ديگر به طرف مأمون پرتاب كرد و بلافاصله از جاى خود حركت نمود .\r\nمأمون گفت : كجا ميرويد ؟ فرمود : به همان جايى كه مرا فرستادى ، حضرت رضا از منزل مأمون بيرون شد و عباى خود را بسر افكند ، راوى گويد : من هم با وى سخن نگفتم تا آن گاه كه داخل خانه شد ، سپس فرمود : درهاى خانه را ببنديد و روى بستر خوابيدند ، ابو الصلت گويد : من مقدارى در صحن حياط مغموم و محزون بودم در اين هنگام مشاهده كردم جوان خوش صورتى كه خيلى شباهت به حضرت رضا داشت وارد منزل شد من به طرف او رفتم و گفتم : در خانه بسته بود از كجا وارد شدى ؟ فرمود : كسى كه مرا در اين ساعت از مدينه به اينجا رسانيده او قادر است مرا از در بسته وارد كند ، گفتم : شما كه هستى ؟ فرمود : اى ابا صلت من حجت خداوند بر تو هستم ، من محمد بن على ميباشم .\r\nبعد از اين به طرف پدر بزرگوارش رفت ، امام رضا امر كرد من هم داخل اطاق شدم در اين هنگام پدرش او را به سينه چسبانيد و پيشانيش را بوسيد ، پس از اين وى را روى فراش خود برد و مدتى با او به گفتگو پرداخت و من از گفتگوى آنان اطلاعى پيدا نكردم ، در اين هنگام مشاهده كردم يك شىء سفيدى از دهان حضرت رضا بيرون شد و حضرت جواد اندكى از وى را چشيدند ، و نيز حضرت رضا دست در جيب خود فرو كردند و شيئى را كه مانند پرنده‌اى بود بيرون آورده و امام جواد عليه السّلام او را فرو بردند پس از اينكه حضرت رضا عليه السّلام از دنيا رفتند ، ابو جعفر جواد فرمود : اى ابا صلت اكنون برخيزيد از خزانه براى من آب حاضر كنيد تا پدرم را غسل دهم ، ابو صلت گويد : من عرض كردم : در خزانه آب نيست ، فرمود : طبق دستور من عمل كنيد ، من وارد خزانه شدم و در آن جا آب پيدا كردم ، پس از اين دامن خود را بر كمر زدم تا در تغسيل آن حضرت شركت كنم .\r\nحضرت جواد عليه السّلام فرمود : شما كنار برويد غير از تو كسى كه به من كمك كند در اين جا هست ، پس از اينكه پدرش را غسل داد فرمود : داخل خزانه شويد بسته‌اى را كه كفن در او قرار دارد بياوريد ، من وارد خزانه شدم بسته‌اى را كه هيچ وقت در آن جا مشاهده نكرده بودم ديدم و خدمت آن جناب بردم ، حضرت پدرش را كفن كرد\r\n\r\n","description":"","footnote":"","page_name":" 455 ","page_number":471},
  {"content":"\r\n\r\nو بر وى نماز خواند ، پس از آن فرمود : برايم تابوت بياوريد ، من خيال كردم كه بايد نزد نجار بروم و از وى تابوت بگيرم .\r\nحضرت جواد فرمود : وارد خزانه شويد و در آن جا تابوتى را خواهيد ديد .\r\nمن داخل خزانه شدم و تابوتى را كه قبلا در آن جا نبود ديدم و خدمت آن جناب آوردم امام جواد پدرش را در درون تابوت گذارد و خود ايستاد و دو ركعت نماز خواند ، هنوز از قرائت نماز فارغ نشده بود كه تابوت بالا رفت و سقف هم شكافته گرديد و تابوت از اطاق بيرون شده و بالا رفت .\r\nعرض كردم : يا ابن رسول اللَّه اكنون مأمون خواهد آمد و رضا را از ما خواهد خواست ، ما در پاسخ وى چه گوئيم ؟ فرمود : شما ساكت شويد اكنون تابوت برميگردد اى ابا صلت هر گاه پيغمبرى در شرق بميرد و وصى او در مغرب از دنيا برود ، خداوند ابدان آنها را با ارواح در يك جا جمع مىكند .\r\nدر اين هنگام كه مشغول سخن گفتن بوديم ناگهان سقف از هم شكافته شد و جنازه حضرت رضا نمايان گرديد ، و حضرت را از تابوت بيرون كرد و در فراشش گذاشت مثل اينكه وى را غسل و كفن نكرده‌اند ، پس از اين فرمودند : اكنون برخيزيد و در را براى مأمون باز كنيد ، من در را باز كردم كه مأمون و غلامانش در منزل بودند .\r\nمأمون در حالى كه جلو پيراهنش را پاره كرده و اندوهگين و گريان و بر سر زنان وارد شد و گفت : اى سيد من به مصيبتت گرفتار شدم ، پس از آن آمد و در كنار جنازه حضرت رضا نشست و گفت : اينك در تجهيز وى بكوشيد ، امر كرد تا براى آن جناب قبرى حفر كنند هنگامى كه شروع به حفر كردند همان مطالبى كه حضرت فرموده بود پيش آمد ، يكى از همنشينان مأمون گفت : شما گمان ميكردى كه وى امام است و امام بايد در جلو مردم باشد ، مأمون امر كرد تا در قبله قبرى حفر كنند ، من گفتم :\r\nعلى بن موسى امر كرده است براى وى به اندازهء هفت پله زمين را بكنيم و براى او ضريح بسازيم .\r\nمأمون گفت : همان طورى كه ابو صلت ميگويد انجام دهيد ، و ليكن براى وى\r\n\r\n","description":"","footnote":"","page_name":" 456 ","page_number":472},
  {"content":"\r\n\r\nضريح نسازيد بلكه لحد باز كنيد ، هنگامى كه ماهيها را ديدند مأمون گفت : علي بن موسى الرضا در حال حياتش همواره براى ما امور شگفت انگيزى را به معرض ظهور ميرسانيد و در وقت وفاتش هم عجائبى به ما نشان ميدهد .\r\nدر اين هنگام يكى از وزراء كه در خدمت مأمون بود اظهار داشت : ميدانيد رضا ميخواهد به شما چه بگويد ؟ مأمون گفت : من مقصود وى را درك نميكنم ، گفت : وى به شما ميفهماند شما فرزندان عباس با خيل و حشمى كه داريد به همين زوديها حكومت و ثروت شما مانند اين ماهيها از بين خواهند رفت ، و خداوند يكى از فرزندان ما را مانند اين ماهى بزرگ بر شما مسلط مىكند و شما را از بين ميبرد ، مأمون گفت ، راست مىگوئى .\r\nپس از اين روى خود را به طرف ابو صلت كرد و گفت : كلماتى را كه حضرت رضا به شما تعليم كرده به من ياد بده ، ابو صلت گفت من اين كلامها را اكنون به خواطر ندارم ، و اين مطلب را از روى واقع هم گفتم زيرا كاملا از يادم رفته بود ، مأمون امر كرد مرا بزندان انداختند و مدت يك سال در زندان ماندم ، در زندان دلم بتنگ آمد و از خداوند خواستم براى خواطر محمّد و آل محمّد مرا از زندان رها كند .\r\nهنوز دعاى من تمام نشده بود كه محمّد بن علي بن موسى عليهم السّلام وارد شد و به من فرمود :\r\nدلت از زندان تنگ شده عرض كردم : آرى به خداوند سوگند دلم به تنگ آمده ، فرمود :\r\nاكنون به پا خيزيد و بيرون شويد پس از اين با دست خود آهن‌ها را از پاى من باز كردند ، و مرا از زندان بيرون نمودند ، در حالى كه نگهبانان زندان ما را ميديدند و ليكن قادر به سخن گفتن نبودند ، هنگامى كه از در حياط بيرون شديم ، فرمود : اينك در پناه خداوند برويد ديگر مأمون را نخواهى ديد ، ابو صلت گويد : من تا كنون مأمون را نديده‌ام .\r\nابراهيم بن عباس گويد : بيعت حضرت رضا در ماه رمضان سال دويست و يك انجام گرفت ، و مأمون دختر خود ام حبيب را در آغاز سال دويست و دو به آن حضرت تزويج كرد ، و در سال دويست و سه هنگامى كه به اتفاق مأمون متوجه عراق بودند از دنيا رفتند .\r\n\r\n","description":"","footnote":"","page_name":" 457 ","page_number":473},
  {"content":"\r\n\r\nهرثمة بن اعين در يك حديث طولانى از حضرت رضا عليه السّلام روايت مىكند كه آن جناب فرمود : اى هرثمة اكنون مرگم فرا رسيده و به همين زودى به طرف خداوند خواهم رفت و به اجداد و پدران خود ملحق خواهم گرديد ، اين مرد طاغى و سركش تصميم دارد بوسيله آب انار و انگور مرا مسموم سازد .\r\nمأمون امر مىكند مقدارى نخ را در سم خيس كنند ، و بوسيله سوزن در دانه‌هاى انگور فرو نمايند ، و همچنين مقدارى سم در كف دست يكى از غلامانش خواهد گذاشت و او را امر خواهد كرد با همان دست آلوده به سم انارها را با دست خود بشكافد و آب آنها را بگيرد ، پس از اين مرا به خانه‌اش دعوت مىكند و از آن انگورها و آب انارهاى مسموم به من ميدهد و مرا امر مىكند كه از آن بخورم ، و در نتيجه خوردن انگورهاى مسموم از دنيا خواهم رفت .\r\n\r\n( فرزندان حضرت رضا عليه السّلام )\r\nحضرت رضا عليه السّلام جز ابو جعفر جواد فرزند ديگرى نداشت ، پس از شهادت آن حضرت مأمون محمّد بن جعفر صادق عليه السّلام و گروهى از آل ابى طالب را كه در خراسان بودند پيش خود خواند و آنها را در مرگ آن جناب تسليت گفت ، و خود را بسيار محزون و ناراحت نشان ميداد ، و جنازهء حضرت رضا را هم به آنان نشان داد تا خيال قتل و جنايتى در بين نباشد .\r\nمأمون اظهار ميداشت : اى برادرم مرگ تو بسيار بر من گران است و من دوست داشتم قبل از تو از دنيا بروم ، و ليكن خداوند اين طور تقدير فرمود .\r\nپايان حالات حضرت رضا عليه السلام\r\n\r\n","description":"","footnote":"","page_name":" 458 ","page_number":474},
  {"content":"\r\n\r\n\r\n( 8 ) ( احوالات حضرت جواد عليه السّلام )\r\n\r\n( تولد و مدت زندگى امام جواد عليه السّلام )\r\nحضرت جواد عليه السّلام در هفدهم ماه رمضان سال يك صد و نود و پنج متولد شد ، و بعضى هم گفته‌اند در شب جمعه نيمه اين ماه واقع شده است ، ابن عياش گويد ولادت حضرت جواد در روز جمعه نيمه ماه رجب بوده است ، و در ذى القعدهء سال دويست و بيست در بغداد از دنيا رفت ، مدت امامت وى هفده سال بود و زمان او مصادف بود با مأمون و معتصم ، و در اوائل خلافت معتصم از دنيا رفت .\r\nمادرش كنيزى بود كه وى را سبيكه و يا دره ميگفتند ، حضرت رضا عليه السّلام او را خيزران نام گذاشتند و اين بانو از اهالى نوبه بود ، حضرت جواد ، ملقب بودند به جواد ، مرتضى ، تقى ، منتجب ، و به آن جناب ابو جعفر ثانى هم ميگويند ، و امام جواد را در مقابر قريش نزد جدش دفن كردند .\r\n\r\n( ادله امامت حضرت جواد عليه السّلام )\r\nدر بارهء دلائل امامت حضرت جواد عليه السّلام همان دلائلى كه در بارهء امامت پدران وى آورديم وارد است و مضافا نصوصى كه از پدرش در بارهء امامت وى رسيده ذيلا ذكر مىشود اين روايات را موثقين از اصحاب پدرش و همچنين اهل بيتش مانند : علي بن جعفر ، صفوان بن يحيى ، معمر بن خلاد ، ابن ابى نصر بزنطى ، حسين بن بشار و غير اين‌ها نقل مىكنند .\r\n1 - زكريا بن يحيى گويد : از علي بن جعفر شنيدم ميگفت : خداوند ابو الحسن الرضا را يارى كرد در هنگامى كه برادران و اعمام او بر وى ظلم و ستم كردند ( حديث مفصل است ) تا آنجا كه علي بن جعفر گفت : من برخاستم و دست ابو جعفر جواد را گرفتم و گفتم : گواهى مىدهم كه تو امام من هستى ، در اين هنگام حضرت رضا بگريه افتادند\r\n\r\n","description":"","footnote":"","page_name":" 459 ","page_number":475},
  {"content":"\r\n\r\nو فرمودند : اى عم گرامى آيا از پدرم نشنيدى كه ميفرمود : حضرت رسول صلى اللَّه عليه و آله فرموده است : پدرم فداى پسر بهترين كنيزهاى نوبيه باد كه طيب و طاهر است .\r\nآن كه در پشت پردهء غيبت خواهد رفت و از مردم و اجتماع دور خواهد شد ، و مردم خواهند گفت : وى مرده و يا كشته شده ، از اولاد همين فرزند كنيز نوبيه است ، علي ابن جعفر گفت : درست گفتى قربانت گردم .\r\n2 - صفوان بن يحيى گويد : به حضرت رضا عليه السّلام عرض كردم : ما قبل از اينكه ابو جعفر متولد شود راجع به امام بعد از خودتان از شما سؤال ميكرديم ، ميفرموديد :\r\nبه همين زودى خداوند پسرى به من عنايت خواهد كرد ، اكنون كه خداوند وى را به شما عنايت كرده چشم ما را روشن كنيد ، و بفرمائيد پس از شما به كه رجوع كنيم ؟ حضرت رضا به طرف ابو جعفر اشاره كردند ، گفتم : قربانت گردم اين كه سه ساله است ؟ فرمود :\r\nمگر چه مىشود عيسى در كمتر از سه سال با مردم احتجاج كرد .\r\n3 - معمر بن خلاد گويد : از حضرت رضا عليه السّلام شنيدم ميفرمود : چه احتياجى داريد و اكنون من ابو جعفر را در جاى خود نشانيده‌ام ، ما اهل بيتى هستيم كه كوچك‌ها از بزرگها ارث مىبرند و با يك ديگر هيچ تفاوتى ندارند .\r\n4 - ابو نصر بزنطى گويد : ابن النجاشى به من گفت : امام بعد از صاحبت كيست ؟\r\nو اين سؤال در هنگامى بود كه هنوز ابو جعفر جواد متولد نشده بود ، من خدمت حضرت رضا عليه السّلام رسيدم و سؤال ابن النجاشى را از آن جناب نمودم ، فرمود : امام بعد از من پسرم خواهد بود ، پس از اين فرمود : كسى جرأت مىكند بگويد : پسرم امام است و براى او پسرى نباشد .\r\n5 - ابن قياما نامه‌اى خدمت حضرت رضا عليه السّلام نوشت و عرض كرد : شما چگونه امامى هستى كه فرزندى ندارى ، حضرت رضا در جواب او نوشت چگونه فهميدى كه من فرزندى نخواهم داشت ، به همين زودى خداوند فرزندى به من خواهد داد كه حق و باطل را از هم جدا خواهد كرد .\r\n6 - خيران از پدرش روايت كرده كه او گفت : من خدمت حضرت رضا عليه السّلام\r\n\r\n","description":"","footnote":"","page_name":" 460 ","page_number":476},
  {"content":"\r\n\r\nدر خراسان نشسته بودم مردى خدمت آن جناب عرض كرد : اگر شما از دنيا به روى امام كيست ؟ فرمود : پسرم ابو جعفر ، مثل اينكه سائل از سن ابو جعفر تعجب كرد ، حضرت رضا فرمود : خداوند عيسى بن مريم را برسالت و نبوت مبعوث كرد و او را صاحب شريعت نمود در حالى كه كوچكتر از ابو جعفر بود .\r\n7 - يحيى بن حبيب زيات گويد : شخصى كه در خدمت حضرت رضا عليه السّلام بود به من اطلاع داد هنگامى كه مردم از خدمت آن جناب بيرون شدند فرمود : با ابو جعفر ملاقات كنيد و با وى تجديد عهد نمائيد ، پس از اينكه مردم متفرق شدند گفت : خداوند مفضل را رحمت كند كه احتياج به اين گونه مطالب پيدا نميكرد .\r\n8 - حسن بن جهم گويد : در خدمت حضرت رضا عليه السّلام بودم كه پسرش را در حالى كه كودك بود پيش خود خواند و او را در دامنش نشانيد ، و گفت : پيراهنش را از بدن وى بيرون كن ، و ببين در ميان دو كتف او چه خواهى ديد ، من نگاه كردم در ميان گوشت مهرى فرو شده بود ، حضرت فرمود : او را ديدى و در ميان دو كتف پدرم چنين چيزى بود .\r\n9 - ابو يحيى صنعانى گويد : در خدمت حضرت رضا عليه السّلام بودم كه فرزندش ابو جعفر جواد را در حالى كه كودك بود آوردند ، فرمود : مانند اين مولود پر بركت براى شيعيان ما متولد نشده است .\r\n\r\n( معجزات حضرت جواد عليه السّلام )\r\n1 - علي بن خالد گويد : من در ميان لشكر بودم كه به من اطلاع دادند در آن جا مرد محبوسى هست كه وى را دست بسته از طرف شام آورده‌اند ، و علت حبس و زنجير او از اين جهت است كه وى ادعاى نبوت كرده است ، راوى گويد : من بدر زندان رفتم و با دربانان گرم گرفتم آنان هم به من اجازه دادند و من وارد زندان گرديده و خود را به اين مرد كه ميگفتند مدعى نبوت است رسانيدم .\r\nهنگامى كه با وى به گفتگو پرداختم معلوم شد كه اين مرد باهوش و زرنگى است\r\n\r\n","description":"","footnote":"","page_name":" 461 ","page_number":477},
  {"content":"\r\n\r\nگفتم : داستانت از چه قرار است ، گفت : من در شام بودم و در محلى كه ميگويند سر حسين بن علي نصب شده به عبادت اوقات ميگذراندم ، در يكي از شبها كه در محراب مشغول عبادت بودم ناگهان شخصى را ديدم كه در مقابلم ايستاده هنگامى كه بر وى نظر افكندم گفت : برخيزيد ، من از جاى خود حركت كردم ، و مقدارى با وى راه كه رفتم ناگهان خود را در مسجد كوفه يافتم .\r\nاين مرد از من پرسيد ميداني اينجا كجا است ؟ گفتم : اين جا مسجد كوفه است ، در اين هنگام وى به نماز مشغول شد و من هم به نماز پرداختم ، پس از مدتى از مسجد كوفه بيرون شديم و چون مقدارى راه رفتيم ناگهان خود را در مسجد حضرت رسول صلى اللَّه عليه و آله ديدم ، وى بر پيغمبر سلام كرد و به نماز مشغول شد و من هم به نماز مشغول شدم ، و پس از اين از اين جا هم بيرون شديم و بعد از اندكى به مكه رسيديم ، و در آن جا بطواف پرداختيم .\r\nبعد از طواف از مكه بيرون شديم ، و بار ديگر در محل اول خود رسيديم ، ناگهان آن مرد از نظرم ناپديد شد ، و من تا يك سال از اين قضيه در تحير بودم ، يك سال كه از اين قضيه گذشت بار ديگر وى را مشاهده كردم و از ديدنش خوشوقت گرديدم ، او مرا بطرفش دعوت كرد و بلافاصله خدمت او رسيدم ، و بار ديگر همان جريان سال گذشته تكرار شد .\r\nهنگامى كه خواست در شام از من مفارقت كند گفتم : به حق خداوندى كه اين نيرو و قدرت را در اختيار تو گذاشته بايد خودت را معرفى كنى ، فرمود : من محمّد بن علي بن موسى بن جعفر بن محمّد بن علي بن الحسين بن علي بن ابى طالب عليهم السّلام هستم ، و من اين موضوع را با يكى از افرادى كه بين من و او رابطه بود و خبرهاى مرا براى وى ميبرد در جريان گذاشتم ، و اين مطلب بعد از اين فاش شد و به گوش محمّد بن عبد الملك زيات رسيد و او هم دستور داد مرا از شام دست و پا بسته آوردند و در اين جا زندانى كردند .\r\nگفتم من مجاز هستم عين قضيه و داستانت را با محمد بن عبد الملك در ميان گذارم گفت : مانعى ندارد ، من جريان او را نوشتم و به محمّد بن عبد الملك اطلاع دادم ، وى در پشت نامه نوشت آن كس كه تو را از شام بكوفه برد و از آن جا به مدينه و از مدينه به\r\n\r\n","description":"","footnote":"","page_name":" 462 ","page_number":478},
  {"content":"\r\n\r\nمكه و بار ديگر به شام برگردانيد ، قادر است تو را از زندان آزاد كند .\r\nعلي بن خالد گويد : من از اين جريان بسيار محزون شدم و با حالت اندوهگين به طرف وى برگشتم ، و تصميم گرفتم صبح زود نزد او بروم و از جريان كار وى را مطلع كنم ، صبح زود به طرف زندان حركت كردم تا او را بصبر و شكيبائى دعوت كنم ، ناگهان مشاهده كردم لشكريان و پاسبانان و گروهى از مردمان در پيرامون زندان اجتماع كرده‌اند و همگان در حال اضطراب بسر مىبرند ، من از جريان قضيه پرسيدم ، گفتند : مرديكه ادعاى پيغمبرى ميكرد و در اين زندان در بند و زنجير بود از ديشب گم شده ، اينك معلوم نيست كه بر زمين فرورفته و يا پرندگان وى را ربوده‌اند ، علي بن خالد زيدى مذهب بود ، هنگامى كه اين داستان را مشاهده كرد از مذهب خود دست كشيد و به امامت حضرت جواد معتقد شد .\r\n2 - داود بن قاسم جعفرى گويد : بر حضرت جواد عليه السّلام وارد شدم ، و با من سه نامه بود كه نويسندهء آنها را فراموش كرده بودم ، و از اين جهت بسيار محزون شدم ، حضرت يكى از آن نامه‌ها را از من گرفت و فرمود : اين مربوط به ريان بن شبيب است ، و ديگرى را برداشتند و فرمودند : اين از محمّد بن حمزه است ، و سومى را برداشتند و فرمودند :\r\nاين هم از فلان كس است ، من از اين جهت مبهوت شدم ، حضرت نگاهى به من كردند و تبسم فرمودند .\r\n3 - ابو هاشم جعفرى گويد : حضرت ابو جعفر عليه السّلام سيصد دينار به من دادند و فرمودند : اين‌ها را به بعضى از بنى اعمام ما بدهيد ، و ليكن وى به شما خواهد گفت :\r\nمرا به كسى معرفى كن كه با اين دينارها از وى مقدارى اثاثيه بخرم ، شما هم او را راهنمائى كنيد ، راوى گويد : من هنگامى كه دينارها را به وى دادم عين آن پيشنهاد را به من كرد و من هم گفتار او را اجابت كردم .\r\n4 - ابو هاشم گويد : شتربانى به من گفت : با حضرت جواد عليه السّلام در بارهء من گفتگو كنيد تا كارى به من واگذار كند ، من هنگامى كه خدمت آن جناب رسيدم وى\r\n\r\n","description":"","footnote":"","page_name":" 463 ","page_number":479},
  {"content":"\r\n\r\nبا گروهى به غذا خوردن مشغول بودند ، و براى اين جهت فرصت نشد كه پيغام شتربان را برسانم ، فرمودند : يا ابا هاشم غذا بخوريد و با دست خود غذاء جلو من گذاشت ، و بلافاصله بدون اينكه من سخنى بگويم به يكى از غلامان خود فرمود : شتربانى كه اكنون در خانه است دعوت كن و او را در نزد خود نگهدار .\r\n5 - ابو هاشم گويد : روزى به اتفاق آن حضرت وارد باغى شديم ، عرض كردم :\r\nقربانت گردم من به خوردن انجير خيلى حريص هستم ، اينك دعا كنيد تا خداوند مرا از كثرت اكل انجير آسوده سازد ، پس از چند روز فرمود : يا ابا هاشم خداوند محبت اكل انجير را از دلت بيرون كرد ، و بعد از اين از انجير بسيار بدم مىآمد .\r\n6 - معلى بن محمد گويد : پس از چند روز كه از وفات حضرت رضا عليه السّلام گذشته بود پسرش ابو جعفر از منزل بيرون شد ، من به قد و قامت وى نگاه ميكردم تا او را براى اصحاب خودمان معرفى كنم ، در اين هنگام حضرت جواد عليه السّلام نشستند و فرمودند :\r\nاى معلى خداوند به امامت هم مانند نبوت احتجاج كرده و گفته :  وَ آتَيْناهُ الْحُكْمَ صَبِيًّا  .\r\n7 - مطرفى گويد : حضرت رضا هنگامى كه از دنيا رفتند من چهار هزار درهم از وى طلب داشتم ، و جز خودم كسى از آن اطلاع نداشت ، يكى از روزها ابو جعفر دنبال من فرستادند و مرا احضار كردند ، هنگامى كه خدمتشان رسيدم فرمود : پدرم از دنيا رفت و چهار هزار درهم به شما بدهكار بود ، گفتم آرى چنين است ، حضرت دست به زير مصلاى خود بردند و مقدارى دينار به من دادند كه قيمت آنها در آن وقت چهار هزار درهم بود .\r\n8 - يكى از فرزندان موسى بن جعفر گويد : من در مدينه بودم و در اين هنگام كه حضرت ابو الحسن در خراسان بودند ، نزد ابو جعفر جواد زياد تردد مىكردم ، خويشاوندان و اعمام وى هم با او تردد ميكردند ، يكى از روزها جاريه‌اى را احضار كردند و گفتند : به اعمام و خويشاوندان من بگوئيد براى عزادارى خود را مهيا كنند .\r\nهنگامى كه همگان متفرق شدند گفتم از وى بپرسم ماتم و عزاى آنها براى چيست ؟ ،\r\n\r\n","description":"","footnote":"","page_name":" 464 ","page_number":480},
  {"content":"\r\n\r\nروز بعد كه بار ديگر خدمت او رسيديم باز حرف گذشته را تكرار كردند ، از آن حضرت پرسيدند اين ماتم براى كيست ؟ فرمود : اين ماتم بهترين مردم در روى زمين است ، پس از چند روز خبر وفات حضرت رضا عليه السّلام به مدينه رسيد و معلوم شد كه در همان روز امام رضا از دنيا رفته بوده است .\r\n9 - محمد بن فرج گويد : حضرت جواد براى من نوشتند ، حسن را بطرفم بياوريد و من جز در اين سال او را نزد خود نخواهم داشت ، و حضرت در اين سال وفات كردند .\r\n\r\n( فضائل و مناقب حضرت جواد عليه السّلام )\r\nحضرت جواد عليه السّلام به مرتبه‌اى از علم و كمال و فضل و حكمت و شرف و عزت رسيد كه هيچ يك از پيرمردترين سادات و غير آنان هم به اين مقام نرسيد ، و براى همين جهت بود كه مأمون وى را مورد علاقه و احسان خود قرار داد و دخترش ام الفضل را به آن جناب تزويج كرد ، و او را از بغداد روانه مدينه كرد و در تعظيم و تكريم حضرت جواد كوشيد .\r\nريان بن شبيب گويد : هنگامى كه مأمون اراده كرد دخترش را به حضرت جواد عليه السّلام بدهد ، گروهى از بنى عباس با اين امر مخالفت كردند و به مأمون گفتند : شما را به خداوند سوگند ميدهيم كه از اين تصميم منصرف شويد و دخترتان را به ابن الرضا تزويج نكنيد ، زيرا ما ميترسيم امور خلافت و سلطنت از خانواده ما بيرون شود و عزت و شوكتى را كه خداوند به ما داده است از دست ما برود و ما از عملى كه با پدر وى انجام دادى در خوف بوديم تا آنگاه كه خداوند امر او را از ما كفايت كرد .\r\nمأمون گفت : به خداوند سوگند من از اينكه رضا را به ولايت عهدى برگزيدم هيچ گونه پشيمانى نداشتم ، من ابتداء او را تكليف كردم كه بار خلافت را بدوش گيرد و مرا راحت سازد و ليكن وى از قبول خلافت امتناع كرد ، و خداوند هم تقديرات خود را جارى نمود ، و اما در مورد ابو جعفر بايد بشما گوشزد كنم كه من وى را در فضل و شرف بر همگان ترجيح مىدهم و او را با اينكه كوچك است بسيار بزرگ ميشمارم و از هوش\r\n\r\n","description":"","footnote":"","page_name":" 465 ","page_number":481},
  {"content":"\r\n\r\nو فراست و علم و دانش وى در شگفت هستم .\r\nمخالفين گفتند : وى كودك است و معرفت ندارد ، اكنون اندكى بگذاريد تا درس بخواند و مسائل دين را ياد بگيرد پس از اين تصميم خود را به مرحلهء عمل برسان مأمون گفت : واى بر شما من اين جوان را بهتر ميشناسم ، و اين خانواده علم و كمال و فضلشان از خداوند است و از الهام پروردگار استفاده انوار علوم ميكنند ، پدران وى همواره در علم دين و احكام قرآن از مردم مستغنى بودند ، اكنون اگر ميل داريد از وى مسائل دينى بپرسيد ، تا مطلب براى شما روشن گردد .\r\nگفتند : بسيار پيشنهاد خوبى است ، پس از اين با هم اتفاق كردند كه يحيى بن اكثم را وادار كنند مسأله‌اى از حضرت جواد بپرسد ، مأمون هم به اين موضوع رضايت داد ، قرار شد در يك روز معينى اين اجتماع حاصل شود ، روز معهود كه فرا رسيد مأمون امر كرد تشك مخصوصى با دو متكا براى حضرت جواد گذاشتند و حضرت جواد عليه السّلام در حالى كه نه سال از عمر شريفش گذشته بود وارد مجلس شد و در جاى خود نشست يحيى بن اكثم هم در مقابل آن حضرت قرار گرفت و مردم هم در جاهاى خود قرار گرفتند ، و مأمون روى تشكى كنار حضرت جواد نشستند ، يحيى روى خود را به طرف مأمون كرد و گفت : اذن ميدهى شروع در كلام بكنيم ؟ مأمون گفت : از ابو جعفر اذن بگيريد ، در اين هنگام يحيى روى خود را به طرف حضرت جواد كرد و گفت : قربانت گردم اذن ميدهى از شما سؤالى بكنم ؟\r\nحضرت جواد عليه السّلام فرمود : بپرسيد ، يحيى پرسيد در بارهء محرمى كه صيدى را بكشد چه ميگوئى ؟ حضرت فرمود : صيد را در حرم كشته و يا در بيرون حرم ؟ صياد عالم بوده يا جاهل ؟ عمدا صيد را كشته و يا از روى خطا واقع گرديده ؟ محرم عبد بوده و يا آزاد ؟ بزرگ بوده و يا كوچك ؟ دفعه اول بوده و يا مكرر اين عمل را انجام داده ؟\r\nصيد از پرندگان بوده و يا غير از آنها ؟ از پرندگان كوچك بوده و يا بزرگ ؟ اصرار داشته بر اين عمل و يا از كارش پشيمان بوده ؟ شب صيد كرده است و يا روز ؟ محرم به احرام حج بوده و يا عمره ؟\r\n\r\n","description":"","footnote":"","page_name":" 466 ","page_number":482},
  {"content":"\r\n\r\nدر اين هنگام يحيى بن اكثم متحير شد و در چهره‌اش آثار شرم و خجلت ظاهر گرديد ، و زبانش بند آمد و نتوانست چه بگويد و اهل مجلس همه از عجز و ناتوانى او مطلع شدند ، مأمون گفت : حمد ميكنم خداوند را بر اين نعمتى كه به من ارزانى داشت و مرا در نظريه‌ام موفق فرمود ، پس از اين به حضرت جواد گفت : اينك از طرف خود خطبه بخوان و من تو را از طرف خود پسنديدم ، و دخترم ام الفضل را به تو تزويج كردم حضرت جواد گفت : الحمد للَّه إقرارا بنعمته ، و لا إله إلا اللَّه إخلاصا لوحدانيته ، و صلى اللَّه على محمد سيد بريّته ، و على الأصفياء من عترته ، اما بعد ، از فضل و احسان خداوند اين است كه بندگان خود را بوسيله حلال از حرام بىنياز كرده و فرموده : مردان بىزن را زن بدهيد ، و براى بردگان و كنيزان شايسته خود زن و يا شوهر انتخاب كنيد ، و اگر آنان فقير باشند خداوند از فضل و كرم خود آنان را بىنياز خواهد كرد ، اينك محمد بن على بن موسى ام الفضل دختر عبد اللَّه مأمون را براى خود عقد مىبندد و به اندازهء مهريه حضرت زهراء كه پانصد درهم است براى وى صداق معين مىكند ، آيا به اين اندازه رضايت داريد و او را تزويج ميكنيد ؟ .\r\nمأمون گفت : آرى به همين اندازه راضى هستم ، و دخترم را به تو تزويج كردم اكنون قبول دارى ؟ حضرت جواد فرمود : قبول كردم و راضى شدم .\r\nدر اين هنگام مأمون امر كرد مردم در مقام خود بنشينند ، ريان گويد : پس از مدتى فريادهائى كه شبيه به فريادهاى ملاحان داشت به گوش ما رسيد ، ناگهان متوجه شديم خدمت‌كاران يك كشتى مصنوعى را كه از نقره ساخته شده و ريسمان‌هائى از ابريشم بر آن بسته گرديده و روى يك گارى گذاشته بودند ميكشيدند ، و درون آن را از مشك و عطريات پر كرده بودند .\r\nمأمون امر كرد محاسن حاضرين را از آن عطريات معطر كردند ، و بعد در منازل گردانيدند و همگان از وى استفاده نمودند ، پس از اين سفره پهن كردند و مردم به خوردن غذا مشغول شدند ، در اين هنگام جوائز زيادى از طرف مأمون به اشخاص هديه شد و هر كس به اندازه مقام خود از اين جوائز استفاده كرد .\r\n\r\n","description":"","footnote":"","page_name":" 467 ","page_number":483},
  {"content":"\r\n\r\nهنگامى كه مردم متفرق شدند و جز عده‌اى از خواص كسى در منزل باقى نماند مأمون روى خود را به حضرت جواد عليه السّلام كرد و گفت : قربانت گردم اكنون تفصيل آن مسائل را بيان كنيد ، حضرت جواد فرمود : آرى اكنون جواب آنها را بيان خواهم كرد ، پس از اين حضرت مشروحا در اين مورد گفتگو كردند و اين مطالب در كتب مشهور است .\r\nمأمون گفت : بسيار خوب ما استفاده برديم ، اينك شما هم مسأله‌اى از يحيى بپرسيد همانطور كه وى از شما پرسيد ، حضرت فرمود : اى يحيى اينك جواب اين مسأله را بدهيد كه : مردى در اول روز بزنى نگاه كرد و اين زن بر وى حرام بود ، هنگامى كه روز بالا آمد زن بر او حلال شد ، و در هنگام ظهر بار ديگر بر وى حرام شد ، و در وقت عصر حلال گرديد ، بار ديگر در وقت غروب آفتاب حرام شد ، و در آخر شب حلال گرديد ، و در نصف شب بار ديگر حرام شد ، و در هنگام طلوع فجر حلال گرديد اينك بيان كنيد چرا اين زن در اين اوقات حلال و يا حرام ميشد .\r\nيحيى گفت : من علت اين را نميدانم اكنون بيان كنيد تا استفاده كنم ، حضرت جواد عليه السّلام فرمود : اين زن در اول روز كنيزى بود كه نگاه كردن آن مرد بر وى حرام بود ، هنگامى كه آفتاب بالا آمد او را از صاحبش خريد و بر او حلال شد ، هنگام ظهر او را آزاد كرد و بر وى حرام شد ، در وقت عصر بار ديگر او را عقد كرد بر او حلال شد ، و در هنگام مغرب او را ظهار نمود بر وى حرام گرديد ، و در وقت عشاء كفاره داد بر وى حلال شد ، نصف شب او را طلاق گفت بر او حرام گرديد ، و هنگام صبح رجوع كرد و حلال شد .\r\nدر اين هنگام مأمون روى خود را به طرف حاضرين كرد و گفت : واى بر شما اين خاندان در ميان مردم مخصوص بفضل هستند و صغر سن آنان را از كمال باز نميدارد ، آيا نميدانيد حضرت رسول صلى اللَّه عليه و آله امير المؤمنين على بن ابى طالب عليه السّلام را دعوت به اسلام كرد در حالى كه ده سال از عمر او گذشته بود ، و حضرت اسلام او را پذيرفت و حكم خداوند را در بارهء وى جارى كرد ، و حال اينكه احدى را در اين سن و سال دعوت نميكرد ، و از حسنين\r\n\r\n","description":"","footnote":"","page_name":" 468 ","page_number":484},
  {"content":"\r\n\r\nدر پنج سالگى بيعت گرفت و حال اينكه از كودكان بيعت نميگرفتند ، اين خانواده با يك ديگر فرقى ندارند و سابقشان با لاحق در يك رديف هستند .\r\nبعد از اين مردم برخاستند و از مجلس رفتند ، روز ديگر مأمون و حضرت جواد نشستند ، و فرماندهان و نگهبانان مملكت بنى عباس و رجال دربار مأمون همگان براى تهنيت و تبريك در كاخ مأمون حاضر شدند ، در اين هنگام طبق‌هائى از نقره كه در آن بسته‌هائى از مشك و زعفران قرار داشت به مجلس آوردند و در درون اين بسته‌ها نيز كاغذهائى بود كه در آن حواله عطايا و جوائز را نوشته بودند ، مأمون امر كرد طبق‌ها را روى مردم نثار كنند .\r\nدر اين هنگام هر كدام بسته خود را برميداشت و آن را باز ميكرد و از محل مخصوص جوائز خود را دريافت ميكرد ، در بعضى از اين بسته‌ها اسامى ضياع و عقار و دهات و املاك را نوشته بودند ، پس از اينكه بسته را باز مينمود حواله خود را برميداشت املاك مورد نظر را تصرف ميكرد و مردم از حضور مأمون ثروتمند بيرون شدند .\r\nمأمون همواره به حضرت جواد عليه السّلام احترام ميكرد و از وى تكريم و تعظيم مىنمود و بر فرزندان و خاندانش ترجيح ميداد ، پس از چندى حضرت جواد به اتفاق ام الفضل از بغداد بيرون شدند و به طرف مدينه حركت كردند ، هنگامى كه به خيابان باب الكوفه رسيدند و مردم هم از آن جناب مشايعت ميكردند در وقت غروب آفتاب به منزل مسيب رسيد ، و در آن جا فرود آمدند و داخل مسجد شدند .\r\nدر صحن مسجد درختى بود كه ميوه نميداد ، حضرت جواد نزديك اين درخت رفتند و در كنار آن وضوء گرفتند ، پس از اين به خواندن نماز مغرب پرداختند در ركعت اول پس از حمد   إِذا جاءَ نَصْرُ اللَّهِ   را قرائت كردند ، و در ركعت دوم هم   قُلْ هُوَ اللَّهُ أَحَدٌ   را خواندند و بعد از سلام نماز مقدارى نشستند و به ذكر خدا پرداختند ، و بعد بلافاصله براى نافله برخاستند .\r\nپس از اينكه چهار ركعت نافله مغرب را بجاى آوردند و تعقيب و سجده شكر را انجام دادند از مسجد بيرون شدند ، هنگامى كه خواستند از نزديك درخت بگذرند\r\n\r\n","description":"","footnote":"","page_name":" 469 ","page_number":485},
  {"content":"\r\n\r\nمردم مشاهده كردند درخت ميوه دارد ، از اين جريان سخت در تعجب افتادند و از ميوهء آن خوردند و ميوه آن درخت بسيار شيرين بود و هسته هم نداشت ، حضرت جواد عليه السّلام به طرف مدينه رفتند و در آنجا اقامت كردند تا آنگاه كه معتصم در اول سال دويست و بيست و پنج آن حضرت را به بغداد احضار كرد و در آن جا اقامت داشت تا اينكه در آخر ذى القعده همين سال از دنيا رفت و گفته شده است كه آن حضرت را مسموم كردند .\r\nامام جواد سلام اللَّه عليه دو پسر و سه دختر از خود به جاى گذارد كه يكى از آنان حضرت هادى سلام اللَّه عليه است و دومى هم بنام موسى مىباشد و دختران آن جناب هم حكيمه ، خديجه و ام كلثوم نام داشته‌اند ، و بعضى هم گفته‌اند : كه وى دو دختر بنام فاطمه و امامه از خود باقى گذاشته است .\r\nپايان زندگى حضرت جواد عليه السّلام\r\n\r\n","description":"","footnote":"","page_name":" 470 ","page_number":486},
  {"content":"\r\n\r\n\r\n( 9 ) ( حالات حضرت هادى عليه السّلام )\r\nحضرت هادى عليه السّلام در نيمه ماه ذى حجه سال دويست و دوازده در صريا واقع در مدينه منوره متولد شد و در روايت ابن عياش آمده كه آن جناب در روز سه‌شنبه پنجم ماه رجب متولد شد ، و وفات امام هادى هم در ماه رجب سال دويست و پنجاه و چهار در سامراء واقع شد ، و در هنگام وفات چهل و يك سال و چند ماه از عمرش گذشته بود .\r\nمتوكل عباسى حضرت ابو الحسن هادى عليه السّلام را باتفاق يحيى بن هرثمه از مدينه بسامراء آورد ، و در آنجا اقامت كرد تا هنگامى كه از دنيا رفت مدت امامت آن جناب سى و سه سال بود و مادرش هم ام ولدى بنام سمانه بود .\r\nحضرت امام هادى عليه السّلام به نقى عالم فقيه ، امين ، و طيب ملقب بودند و به آن جناب ابو الحسن ثالث هم ميگفتند ايام امامت آن حضرت مصادف بود با زمان خلافت معتصم و واثق و متوكل و منتصر و مستعين و معتز و در زمان خلافت همين معتز بشهادت رسيدند و در خانهء خود در سامراء دفن شدند .\r\n\r\n( نصوص داله بر امامت حضرت هادى عليه السّلام )\r\nپس از دلائلى كه در باره امامت پدران آن حضرت عليهم السلام آورديم و تمام آن دلائل در باره امامت حضرت هادى هم صادق است اينك اخبار وارده بر امامت حضرت ابو الحسن هادى عليه السّلام را ذكر ميكنيم : 1 - اسماعيل بن مهران گويد : هنگامى كه حضرت ابو جعفر عليه السّلام در مرتبه اولى\r\n\r\n","description":"","footnote":"","page_name":" 471 ","page_number":487},
  {"content":"\r\n\r\nاز مدينه به طرف بغداد حركت دادند عرض كردم من از اين مسافرت تو بيمناك هستم اكنون بفرمائيد امام بعد از شما كيست ؟ راوى گويد امام در اين هنگام صورت خود را به طرف من كرد و خنديد و سپس فرمود : من در اين سال از دنيا نخواهم رفت و در مرتبه دوم كه معتصم او را احضار كرد بار ديگر سؤال خود را تكرار كردم امام عليه السّلام گريه كرد باندازه‌اى كه محاسنش تر شد و بعد فرمود : اين مسافرت برايم خطر دارد و امامت بعد از من در دست پسرم علي خواهد بود .\r\n2 - مرحوم كلينى از خيرانى و او از پدرش كه از خدمت‌گزاران و ملازمين حضرت ابو جعفر جواد عليه السّلام بود روايت مىكند كه وى گفت : احمد بن محمد بن عيسى اشعرى در هنگام سحر خدمت آن جناب ميرسيد و از حالات وى جويا ميشد ، در اين بين گاهى يكى از رسولان كه بين حضرت جواد و پدرم رفت و آمد ميكردند مىآمد و با پدرم به گفتگو مى پرداخت و احمد بن محمد از مجلس بيرون ميشد .\r\nيكى از روزها كه پدرم با رسول حضرت جواد گرم گفتگو بود ، و احمد بن محمّد هم در كنارى دور از ما نشسته بودند ، و ليكن گفتار ما را استماع ميكردند ، در اين هنگام مرديكه بين من و حضرت ابو جعفر رفت و آمد ميكرد گفت : پيشوا و سيد تو سلامت مى رساند ، و ميفرمايد : من خواهم رفت و امر امامت در دست فرزندم علي قرار خواهد گرفت و شما همان طورى كه پس از پدرم به امامت من معتقد شديد بايد بعد از من هم به امامت وى اعتقاد پيدا كنيد .\r\nبعد از اين كه آن مرد رفت احمد بن محمد بن عيسى بار ديگر جاى خود برگشت و به پدرم گفت : وى به شما چه گفت ، پدرم گفت : مطلب خيرى در ميان گذاشت ، احمد گفت : من كلام شما را شنيدم و گفته‌هاى او را اظهار كرد ، پدرم به او گفت : خداوند استراق سمع را حرام كرده و فرموده : در امور ديگران كنجكاوى نكنيد ، اما اكنون كه اين مطلب را شنيدى نگهدارى كن در يك روز به آن احتياج پيدا خواهد شد ، و در جايى اين موضوع را اظهار نكن و در اخفاء آن بكوش .\r\nپدرم هنگام صبح اين مطلب را در ده نسخه نوشتند و به ده نفر از بزرگان دادند\r\n\r\n","description":"","footnote":"","page_name":" 472 ","page_number":488},
  {"content":"\r\n\r\nو گفتند : اگر من از دنيا رفتم شما اين رقعه‌ها را باز كنيد و از مضمون آن مطلع گرديد ، راوى گويد : هنگامى كه حضرت جواد از دنيا رفتند پدرم در منزل او ماندند ، تا آنگاه كه گروهى از رؤساى اماميه در پيرامون محمد بن فرج رخجى جمع شدند و راجع به امام بعد از جواد عليه السّلام گفتگو ميكردند .\r\nدر اين هنگام محمد بن فرج نامه‌اى براى پدرم نوشت و به او اطلاع داد كه گروهى از شيعيان نزد من جمع شده‌اند و اگر از شهرت نميترسيدم با اين جماعت نزد شما مىآمدم و اكنون شما هم در اين اجتماع شركت كنيد ، پدرم سوار شد و به طرف منزل محمّد بن فرج رفت ، آن جماعت به پدرم گفتند : تو در اين موضوع چه نظرى دارى ؟ پدرم گفت :\r\nاشخاصى كه رقعه‌ها را دارند حاضر كنيد .\r\nهنگامى كه آن ده نفر حاضر شدند و رقعه‌ها را باز كردند ، پدرم گفت : من به اين موضوع اعتقاد پيدا كرده‌ام ، بعضى از آنها گفتند : ما دوست داريم در اين باره شاهد ديگرى هم داشته باشيم ، پدرم گفت : اينك ابو جعفر اشعرى حاضر است و مرا تصديق مىكند و اين قضيه را همان طورى كه شنيده نقل مىكند .\r\nپدرم از ابو جعفر اشعرى درخواست كرد تا در بارهء اين واقعه شهادت دهد ، و ليكن وى توقف كرد و از شهادت خوددارى نمود ، پدرم او را به مباهله دعوت كرد و از خداوند ترسانيد ، پس از اينكه مطلب بر وى ثابت شد و دانست توطئه‌اى در كار نيست شهادت داد و قول پدرم را تصديق كرد ، و گفت : توقف من از اين جهت بود كه ميخواستم اين شرافت براى مردى از عرب بماند ، و اين جماعت پس از اين به امامت حضرت هادى عليه السّلام معتقد شدند .\r\nاخبار در اين باب زياد است ، و اجماع بر امامت وى قائم است ، و كسى هم در زمان وى مدعى امامت نشده ، و از اين جهت محلى براى ايراد ساير روايات نيست ، و چون در اين زمان دشمنان ائمه قدرت و شوكت داشتند و لذا آن بزرگواران در تقيهء شديدى بسر مىبردند ، و از اين جهت شيعيان احتياج به نصوص داشتند تا امام بعدى را بشناسند .\r\nو ليكن بالاترين برهان بر امامت آنها همان دلائل عقلي است كه ما در ابواب\r\n\r\n","description":"","footnote":"","page_name":" 473 ","page_number":489},
  {"content":"\r\n\r\nسابق در پيرامون آنها بحث كرديم و امامت را در فرزندان حسين بن علي ثابت نموديم ، و اقوال باطله را كه از طرف جهال و معاندين ابراز شده ابطال ساختيم .\r\n\r\n( معجزات حضرت هادى عليه السّلام )\r\n1 - خيرانى اسباطي گويد : در مدينه خدمت حضرت هادى عليه السّلام رسيدم فرمود :\r\nاز واثق چه خبرى دارى ؟ عرض كردم قربانت گردم ، او را در كمال صحت و عافيت ترك كردم و اكنون ده روز است كه من از نزد او آمده‌ام ، فرمود : مردم ميگويند : وى مرده است ، راوى گويد : من دانستم كه حضرت خودش را قصد كرده است ، بعد فرمود :\r\nجعفر چه مىكند ؟ عرض كردم : او را هم در بدترين حال ترك كردم .\r\nامام هادى عليه السّلام فرمود : اكنون آگاه باشيد كه وى اينك بر خلافت مستقر شده است بعد از اين پرسيد ابن زيات چه كار مىكند ؟ گفتم : مردم با وى هستند و اكنون اختيارات در دست اوست ، فرمود : روزگار بر وى هم سخت گرفته ، پس از اين سكوت كرد و به من فرمود : تقديرات پروردگار جارى خواهد شد و از فرمان وى سرپيچى نتوان كرد ، اى خيرانى اينك بدان واثق مرده و متوكل جاى او نشسته و ابن زيات را هم كشته است ، گفتم : اين امور چه وقت انجام گرفته است ؟ فرمود : شش روز پس از خروج تو .\r\n2 - محمّد بن فرج رخجى گويد : حضرت ابو الحسن هادي عليه السّلام براى من نوشت زندگيت را جمع و جور كن و خود را مهيا ساز ، من هم مشغول جمع آورى كارهاى خود بودم و از اين دستور امام عليه السّلام هم چيزى نفهميدم ، يكى از روزها فرستادهء حكومت آمد و مرا دستگير كرد و از وطنم بيرون نمود ، و تمام اموال و دارائيم را ضبط كرد .\r\nمحمد بن فرج گويد : مدت هشت سال در زندان ماندم ، بعد از اين نامه‌اى بدستم رسيد و حضرت هادى براى من نوشته بود در طرف غرب ساكن نشويد ، من با خود گفتم اكنون كه در زندان هستم سكونت در جانب غربى برايم معنى ندارد و از اين نامه در تعجب بودم ، چند روز از اين جريان نگذشت كه آهن‌ها را از پاى من باز كردند و مرا از زندان رها نمودند .\r\n\r\n","description":"","footnote":"","page_name":" 474 ","page_number":490},
  {"content":"\r\n\r\nرخجى گويد : پس از اينكه از زندان بيرون شدم از آن حضرت خواهش كردم براى من دعا كند تا خداوند اموال مرا به من برگرداند ، حضرت براى من نوشتند :\r\nدر همين زودى اموالت را برميگردانند ، و اگر هم اموال را به تو رد نكنند ضررى متوجه تو نخواهد شد ، نوفلى گويد : رخجى را به طرف لشكر حركت دادند و تمام اموال او را به وى برگردانيدند ، و ليكن هنوز حكم را بوى نرسانيده بودند از دنيا رفت .\r\nنوفلى گويد : علي بن خضيب به محمد بن فرج نوشت و او را به طرف لشكر دعوت كرد ، محمد بن فرج در اين باره نامه‌اى به حضرت هادى عليه السّلام نوشتند و با وى به مشورت پرداختند ، حضرت براى وى نوشت : شما به لشكرگاه برويد كه گشايش كارت در آنجا است ، محمد بن فرج از زندان بيرون شد و به لشكرگاه رفت و در آنجا درگذشت .\r\nابو يعقوب گويد : محمد بن فرج را در يكى از شبهاى قبل از موتش ديدم كه به استقبال امام هادى عليه السّلام آمده بود ، حضرت نظر مخصوصى بر وى كردند ، پس از اينكه وى مريض شد من از او عيادت كردم ، محمد به من گفت : ابو الحسن هادى برايم جامه‌اى فرستاده و فرموده است اين جامه را براى خود كفن قرار دهيد ، راوى گويد : من اين جامه را در زير سر محمد بن فرج ديدم .\r\n3 - ابو يعقوب گويد : من حضرت هادى و ابن الخضيب را ديدم كه با همديگر راه ميرفتند ، و ليكن امام هادى آهسته حركت ميكردند ، ابن الخضيب گفت : قربانت گردم ، چرا آهسته حركت ميكنيد با من بيائيد ، حضرت فرمود : تو سزاوارترى جلو حركت كنى ، راوى گويد : چهار روز از اين جريان گذشت كه ابن الخضيب را گرفتند و پس از شكنجه كردن به قتل رسانيدند .\r\nراوى گويد : ابن الخضيب به امام هادى عليه السّلام اصرار ميكرد از منزلى كه در آن جا ساكن بود بيرون شود و خانه را تسليم وى كند ، حضرت هادى به او گفت : در پيشگاه پروردگار در بارهء تو دعائى خواهم كرد كه برايت چيزى فرو گذار نكند ، خداوند هم بر وى خشم گرفت و در همان روزها كشته شد .\r\n\r\n","description":"","footnote":"","page_name":" 475 ","page_number":491},
  {"content":"\r\n\r\n4 - ابو هاشم جعفرى گويد : در هنگامى كه « بغاء » وارد مدينه شد من هم در آنجا بودم ، بغاء در ايام واثق باللَّه به مدينه آمد تا اعراب را دستگير كنند ، حضرت هادى فرمود : مرا به لشكرگاه اين مرد ترك ببريد تا به بينيم وى چه كار مىكند ، از مدينه بيرون شديم و به طرف آنان رفتيم ، ناگهان يكى از آنها بر ما عبور كرد و حضرت هادى با وى به تركى سخن گفتند .\r\nمرد تركى از اسب فرود آمد و از پاى مركب حضرت هادى بوسيد ، راوى گويد :\r\nآن مرد ترك را سوگند دادم كه امام هادى به شما چه گفت ، وى جواب داد اين مرد پيغمبر است ؟ گفتم : اين پيغمبر نيست ، گفت : وى مرا بنامي خواند كه در بلاد تركى در كودكى مرا به آن نام ميخواندند و تا كنون احدى از آن نام اطلاع ندارد .\r\n5 - ابو هاشم گويد : من خدمت حضرت هادى عليه السّلام رسيدم و آن جناب با من به زبان هندى سخن گفت ، و من نتوانستم جواب او را به خوبى بدهم ، در اين هنگام امام عليه السّلام از دلوى كه پر از ريگ بود يك دانه ريگ را بر دهان خود گذاشته و آن را مكيدند ، پس از آن به من دادند و من او را در دهان خود گذاشتم ، به خداوند قسم هنوز از خدمت آن جناب مرخص نشده بودم كه با هفتاد و سه زبان سخن گفتم كه يكى از آنها زبان هندى بود .\r\n6 - ابو هاشم گويد : با حضرت هادى عليه السّلام به خارج سامراء رفتيم كه با بعضى از آل ابى طالب ملاقات كنيم ، چون ملاقات وى مختصرى طول كشيد و ما در انتظار بوديم تا نگهبان او بيايد ، لذا روكش زين اسب را بر زمين پهن كردم و حضرت روى او نشست و با هم بگفتگو پرداختيم .\r\nعرض كردم : من دستم از دنيا تهى شده و چيزى ندارم ، در اين هنگام امام هادى عليه السّلام مشتى از آن رملها را برداشت و به من داد و فرمود : جريان را به كسى اطلاع نده ، من رملها را با خود نگهداشتم هنگامى كه به خانه مراجعت كردم ديدم رملها مانند طلا ميدرخشيد .\r\nبعد از اين زرگرى را به خانه دعوت كردم و گفتم : اين‌ها را براى من آب كنيد ،\r\n\r\n","description":"","footnote":"","page_name":" 476 ","page_number":492},
  {"content":"\r\n\r\nزرگر گفت اين‌ها را از كجا تهيه كرده‌اى و من طلائى بهتر از اين نديده‌ام ، گفتم : ما اين طلاها را در خانه خود از قديم داشته‌ايم ، و پيره زنهاى ما اين‌ها را براى ما نگهداشته‌اند .\r\n7 - محمّد بن حسن اشتر علوى گويد : من به اتفاق پدرم در منزل متوكل بوديم و من در آن وقت كودك بودم ، گروهى از آل ابى طالب و بنى عباس هم در آنجا بودند ، در اين هنگام ابو الحسن هادى آمدند و مردم همگان به پا خواستند تا آن جناب وارد منزل شدند .\r\nبعضى گفتند : ما چرا بايد در مقابل او برخيزيم و از وى احترام كنيم ، او كه اشرف و اكرم از ما نيست ، به خداوند سوگند كه بعد از اين از وى اين گونه احترامات را نخواهيم كرد ، ابو هاشم گفت : به خداوند قسم كه اگر باز او را به بينيد همين احترامات را خواهيد گذاشت ، مختصرى كه گذشت بار ديگر حضرت از منزل بيرون شدند و مردم همگان از وى تجليل كردند ، ابو هاشم گفت : شما كه ميگفتيد ما از او احترام نخواهيم كرد ، جواب دادند ما بدون اختيار در مقابل وى خاضع شديم .\r\n8 - ابو هاشم جعفرى به حضرت هادى شكايت كرد كه من بسيار شائق هستم در خدمت شما باشم ، و هنگامى كه از شما جدا ميشوم و به طرف بغداد مىآيم ناراحت مى شوم ، اكنون دعا كنيد خداوند مركبى به من عطا كند زيرا اين مركبم اكنون ضعيف شده است ، حضرت هادى عليه السّلام فرمود : خداوند تو را و مركبت را نيرو خواهد داد و فكر تو را راحت خواهد كرد .\r\nراوى گويد : ابو هاشم پس از اين نماز صبح را در بغداد ميخواند ، و تا ظهر خود را با همين مركب به سامراء ميرسانيد و بعد از ظهر هم به بغداد مراجعت ميكرد ، و اين از عجائبى بود كه مشاهده ميشد .\r\n9 - ابراهيم بن محمد طاهرى گويد : متوكل مريض شد و علت مرضش هم اين بود كه قرحه‌اى از بدنش بيرون گرديد كه نزديك بود وى را هلاك كند ، كسى هم جرأت نميكرد آن زخم را بوسيلهء آهنى چرك و خونش را بيرون كند ، مادر متوكل نذر كرده\r\n\r\n","description":"","footnote":"","page_name":" 477 ","page_number":493},
  {"content":"\r\n\r\nبود كه اگر فرزندش از اين مرض بهبودى حاصل كند از مال شخصى خودش مقدار زيادى به حضرت هادى عليه السّلام بدهد .\r\nفتح بن خاقان به متوكل گفت : لازم است ما در بارهء اين مرض از اين مرد - مقصودش حضرت هادى بود - سؤالى بكنيم شايد در نزد او دوائى باشد كه خداوند به اين وسيله فرجى حاصل كند ، متوكل گفت : بفرستيد از وى بپرسيد ، قاصد رفت و جريان قضيه را به حضرت عرض كرد ، فرمود : مقدارى سرگين گوسفند را بگيريد و با گلاب مخلوط كنيد و روى زخم بگذاريد و ان شاء اللَّه نافع خواهد بود ، قاصد برگشت و جريان را گفت .\r\nاطرافيان متوكل از اين دستور خنديدند و شروع به استهزاء كردند ، فتح بن خاقان گفت : چه مانعى دارد كه ما اين دستور را آزمايش كنيم ، و بعد اميدوارم كه اين دستور نافع باشد ، آنان فرمايش امام هادى را به كار بستند و متوكل از ناراحتى آسوده شد و زخمش بهبودى يافت ، و به مادر متوكل مژده دادند كه متوكل بهبودى يافت و او هم ده هزار دينار از ملك خود را براى حضرت فرستاد .\r\nپس از اينكه متوكل خوب شد و چند روز گذشت بطحائى از حضرت هادى عليه السّلام نزد متوكل سعايت كرد و گفت اكنون در منزل وى اموال و اسلحه فراوانى جمع شده است ، متوكل سعيد حاجب خود را طلبيد و گفت هنگام شب ناگهان بر منزل وى بريزيد و آنچه يافتيد بگيريد و اموال و اسلحه را جمع كنيد و نزد من بياوريد .\r\nابراهيم گويد : سعيد حاجب به من گفت : من شب در كنار منزل ابو الحسن هادى حاضر شدم و نردبانى را نصب كرده و به پشت بام رفتم و از پله‌ها پائين شدم چون بسيار تاريك بود نتوانستم راه پيدا كنم و لذا متحير بودم ، ناگهان ابو الحسن فرياد زد اى سعيد همان جا توقف كنيد تا برايت شمع بياورند ، برايم شمعى آوردند و من داخل حياط شدم ، مشاهده كردم يك جبه‌اى از پشم پوشيده و كلاهى از پشم بر سر نهاده است و روى سجاده‌اى كه روى حصير قرار داشت رو به قبله قرار گرفته .\r\nفرمود : اينك اطاق‌ها را بازرسي كنيد ، من داخل اطاق‌ها شدم و همه را تفتيش\r\n\r\n","description":"","footnote":"","page_name":" 478 ","page_number":494},
  {"content":"\r\n\r\nكردم و جز يك بدره كه با مهر مادر متوكل ممهور بود و يك كيسه كه آن هم بمادر متوكل ارتباط داشت چيز ديگرى در خانه نديدم ، ابو الحسن هادى بار ديگر فرمود : مصلى را هم نگاه كنيد من در مصلى هم شمشيرى را كه در يك غلاف بدون روپوش قرار داشت مشاهده كردم و همه را برداشته نزد متوكل بردم .\r\nهنگامى كه چشم متوكل بر خاتم مادرش افتاد فورا دستور داد تا مادرش را حاضر كردند گفت جريان اين بدره چيست ؟ وى جواب داد من نذر كرده بودم اگر از مرض بهبودى حاصل كنى ده هزار دينار از مال خود را به او بدهم و اينك به عهد خود وفا كرده‌ام و اين اموال را نزد وى فرستاده‌ام ، و او هنوز به آنها دست نزده است .\r\nمتوكل دستور داد سر كيسه را باز كردند چهار صد دينار هم در آنجا قرار داشت ، بعد از اين امر كرد بدرهء ديگرى را هم اضافه كردند و به سعيد حاجب داد و گفت : اين اموال را با همين شمشير بار ديگر نزد ابو الحسن ببريد ، سعيد گويد : من اموال را خدمت حضرت هادى بردم و از آن جناب شرمنده بودم ، و گفتم : اى سيد من بر من گران است كه بدون اذن شما وارد منزل ميشوم و ليكن چون مأمور هستم چاره ندارم ، حضرت فرمود :  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ  .\r\n10 - ابو الطيب يعقوب بن ياسر ميگفت : متوكل به اطرافيانش اظهار ميكرد ، واى بر شما من از وضع ابن الرضا به تنگ آمده‌ام ، هر چه كوشيدم وى با من در مجلس بزم و عشرت شركت كند و با من هم صحبت شود امتناع مىكند ، يكى از همنشينانش گفت : اگر ابن الرضا به حرف شما گوش نميدهد اينك برادر او موسى را كه اهل هوا و هوس است دعوت كنيد تا با شما در مجالس شركت كند ، و اين قضيه در ميان مردم فاش مىشود و آنان فرق بين آن دو برادر نخواهند گذاشت و برادرش را هم متهم خواهند كرد و بوى دل نخواهند بست .\r\nمتوكل گفت : بنويسيد او را با احترام در اينجا حاضر كنند ، متوكل امر كرد بنى هاشم و تمام فرماندهان و طبقات مختلف مردم در هنگام ورود از وى استقبال كنند ، و دستور داد املاكى را هم بوى واگذار كردند و منزلى هم براى وى ساختند و خوانندگان\r\n\r\n","description":"","footnote":"","page_name":" 479 ","page_number":495},
  {"content":"\r\n\r\nو نوازندگان و ساقيان را هم در آنجا ساكن كردند ، و احسان و اكرام زيادى در بارهء وى انجام داد ، متوكل دستور صادر كرد كه كاخ مجللى هم براى او در كنار منزل او بسازند كه در آنجا با وى گرم عيش و نوش باشد .\r\nهنگامى كه موسى به طرف متوكل مىآمد حضرت هادى سر پل و صيف جلو او را گرفتند و پس از سلام گفتند : اين مرد تو را حاضر كرده است كه آبروى تو را ببرد و تو را هتك نمايد و موقعيت خانوادگى تو را پائين آورد و مبادا در نزد وى اقرار به شراب خوردن كنى ، اى برادر از خدا بترس و مرتكب گناه نباش ، موسى گفت : او مرا براى همين معصيت‌ها دعوت كرده است اكنون راه چاره چيست ؟ .\r\nحضرت هادى فرمود : گرد معاصى نرو و خداوند را بر خود خشمگين نكن ، متوكل قصد دارد مقام تو را پائين آورد و آبروى تو را ببرد ، هر چه امام عليه السّلام وى را موعظه كرد سودى نبخشيد و او اصرار ميكرد كه من بايد دعوت متوكل را اجابت كنم .\r\nحضرت هادى عليه السّلام هنگامى كه مشاهده كرد برادرش به حرف او گوش نميدهد فرمود : اكنون كه ميل دارى با وى در مجالس لهو و لعب شركت كنى و با او نديم باشى بدان كه هيچ گاه به متوكل نخواهى رسيد و با او هرگز در يك مجلس جمع نخواهى شد ، موسى در كاخ متوكل آمد و سه سال در آنجا ماند و هر گاه كه قصد ميكرد نزد متوكل برود به بهانه‌اى او را نزد خليفه راه نميدادند ، تا آن گاه كه متوكل كشته شد .\r\n11 - حسين بن محمّد گويد : من دوستى داشتم كه فرزندان بغاء و يا وصيف را تربيت ميكرد ، يكى از روزها كه امير از نزد خليفه مىآمد گفت : امير المؤمنين اين مرد را كه او را ابن الرضا ميگويند زندانى كرده است ، امروز او را به علي بن كركر سپرده و من از او شنيدم كه ميگفت : من در نزد خداوند از ناقهء صالح شريفتر هستم كه پروردگار در بارهء پىكنندگان آن ناقه فرمود : « شما جز چند روز زندگى نخواهيد كرد و اين وعده هر چه زودتر بسر خواهد آمد » و او جز اين كلمات چيزى بر زبان جارى نكرد مقصودش از خواندن اين آيه چه بود ؟\r\nگويد گفتم : خداوند امير را عزت دهد وى با اين كلمات اعلام خطر كرده است\r\n\r\n","description":"","footnote":"","page_name":" 480 ","page_number":496},
  {"content":"\r\n\r\nاينك منتظر باش كه حوادثى روى خواهد داد ، روز ديگر حضرت را از زندان آزاد كردند و چند روز كه از اين قضيه گذشت باغر ترك و گروهى ديگر بر متوكل حمله آوردند و او را كشتند و پسرش منتصر را به خلافت رسانيدند .\r\n12 - سعيد بن سهيل بصرى گويد : جعفر بن قاسم هاشمى بصرى پيرو مذهب واقفيه بود ، يكى از روزها به اتفاق او در سامراء گردش ميكرديم ، ناگهان حضرت ابو الحسن هادى عليه السّلام از آنجا عبور كرد و هنگامى كه چشمش به جعفر بن قاسم افتاد گفت : تا كى در خواب غفلت خفته‌اى ؟ آيا هنگام آن نرسيده كه از اين خواب بيدار گردى ؟ ! راوى گويد : جعفر به من گفت : فهميدى مقصودش از اين كلام چه بود به خداوند سوگند من دلم نسبت بوى گرم شد ، بعد از چند روز يكى از فرزندان خليفه ما را دعوت بوليمه كرد و حضرت ابو الحسن را هم دعوت كرده بود ، هنگامى كه آن جناب در مجلس شركت كردند همگان از وى تجليل و تكريم نمودند ، در اين هنگام جوانى كه در مجلس بود نسبت به حضرت هادى بىاعتنائى ميكرد ، امام عليه السّلام رو به آن جوان كرد و فرمود :\r\nاكنون خنده ميكنى و از خداوند غافل‌شده‌اى و حال اينكه سه روز ديگر از اهل قبور خواهى شد .\r\nجعفر بن قاسم گويد : من با خود گفتم : اكنون اين برهان خوبى است من انتظار خواهم كشيد تا اين مطلب بظهور برسد ، راوى گويد : آن جوان سكوت كرد و چيزى نگفت و پس از اين از مجلس بيرون شديم ، بعد از دو روز جوان مريض شد و در اول روز سوم هم درگذشت .\r\n13 - سعيد گويد : در مجلس وليمه‌اى كه يكى از اهالى سامراء تشكيل داده بود شركت داشتيم و ابو الحسن هم در اين مجلس بودند ، يكى از مجلسيان مزاح و شوخى ميكرد و احترام آن جناب را نگاه نميداشت ، حضرت روى خود را به طرف جعفر كرد و فرمود : وى از اين طعام نخواهد خورد و هم اكنون خبرى از اهل بيت او خواهد رسيد كه اين خوشى را از وى سلب خواهد كرد .\r\nراوى گويد : غذا را كه در مجلس حاضر كردند جعفر گفت : قول اين اكنون باطل\r\n\r\n","description":"","footnote":"","page_name":" 481 ","page_number":497},
  {"content":"\r\n\r\nخواهد شد ، به خداوند سوگند تا آن شخص دست خود را شست و خواست غذا بخورد ناگهان غلامش از راه رسيد در حالى كه ميگريست ، گفت زود خودت را بمادرت برسان كه اينك از پشت بام به زمين افتاده است و در حال جان دادن مىباشد ، جعفر گفت :\r\nبه خداوند سوگند ديگر در مذهب واقفيه نخواهم ماند و به امامت اين قطع پيدا خواهم كرد .\r\nروايات در اين باب زياد است و اين اندازه براى ما كافى است .\r\n\r\n( خصائص حضرت هادى عليه السّلام )\r\n1 - سعيد بن عيسى گويد : زيد بن موسى مكرر از عمر بن فرج ميخواست تا وى را نزد برادرزاده‌اش ببرد ، زيد ميگفت : وى جوان است و من عموى پدر او هستم ، عمر بن فرج اين جريان را خدمت حضرت هادى عليه السّلام گفت ، حضرت فرمود : شما يك بار او را اجازه دهيد تا نزد من بيايد و فردا مرا قبل از وى در مجلس حاضر كن سپس او را اذن ورود بده پس از آن هرطور خواستى عمل نما .\r\nروز ديگر عمر بن فرج حضرت هادى عليه السّلام را در مجلس حاضر كرد و در صدر نشانيد و بعد از اين به زيد بن موسى اذن ورود داد ، زيد وارد شد و در مقابل حضرت هادى نشست ، روز پنجشنبه بار ديگر زيد بن موسى را احضار كرد و در صدر مجلس نشانيد و سپس حضرت هادى را هم در مجلس حاضر كرد ، هنگامى كه زيد آن حضرت را ديد از جاى خود برخاست و او را در جايش نشانيد و خود در مقابلش نشست .\r\n2 - علت اينكه متوكل حضرت ابو الحسن هادى عليه السّلام را از مدينه به سامراء آورد اين بود كه : عبد اللَّه بن محمد والى مدينه از آن جناب به متوكل سعايت كرد ، متوكل براى امام عليه السّلام نامه‌اى نوشت كه هر چه زودتر در سامراء حاضر شويد ، متوكل در نامهء خود بسيار اظهار اشتياق به ملاقات آن حضرت كرده بود .\r\nهنگامى كه نامه به حضرت رسيد مهياى خروج شد و به اتفاق يحيى بن هرثمه\r\n\r\n","description":"","footnote":"","page_name":" 482 ","page_number":498},
  {"content":"\r\n\r\nعازم سامراء گرديد ، پس از ورود بسامرا متوكل او را اذن ورود نداد و چند روزى در « خان صعاليك » كه جاى غريبان و مسافران بود منزل كرد ، بعد از اين متوكل دستور داد منزل خصوصى براى آن جناب ترتيب دادند و از كاروانسرا به آنجا منتقل شد .\r\n3 - صالح بن سعيد گويد : من روز ورود حضرت هادى سلام اللَّه عليه خدمتش رسيدم و عرض كردم : قربانت گردم اينان تصميم دارند نور شما را خاموش كنند و مقام شما را پائين بياورند ، تا آنجا كه شما را در اين كاروانسرا كه جاى غريبان است منزل داده‌اند .\r\nحضرت هادى فرمود : ناراحت نباشيد و معرفت تو نسبت به ما بايد بيش از اينها باشد ، پس از اين با دست خود اشاره كردند ناگهان چشمهايم به بوستانهائى افتاد كه نهرهاى فراوانى از زير درختها جارى بود و زنان معطرى از زير آنها عبور ميكردند و جوانان خدمت‌گزار در آمد و شد بودند ، چشمم از ديدن آنها خيره شد و بر حيرتم افزوده گرديد ، بعد فرمود : ما هر جا كه باشيم اينان با ما هستند و لو در كاروانسراى غريبان منزل كنيم .\r\nمتوكل عباسى همواره آن حضرت را آزار ميداد و هر روز براى وى نقشه‌اى ميكشيد تا مقام او را در بين مردم پائين بياورد و ليكن هر چه كوشش ميكرد نتيجه نميگرفت اخبار امام هادى سلام اللَّه عليه با متوكل زياد است كه ذكر همه آنها كتاب را طولانى مىكند و به همين اندازه كفايت مىكند .\r\nابو هاشم جعفرى در بارهء حضرت هادى گفته :\r\n مادت الأرض بى و أدّت فؤادى * و اعترتنى موارد العرواء\r\nحين قيل الامام نضو عليل * قلت نفسى فدته كلّ الفداء\r\nمرض الدين لاعتلالك و اعتلّ * و غارت له نجوم السماء\r\nعجبا إن منيت بالدّاء و السقم * و أنت الامام حسم الدّاء\r\nأنت آسى الادواء في الدّين و الدنيا * و محيى الاموات و الاحياء \r\n« في أبيات »\r\n\r\n","description":"","footnote":"","page_name":" 483 ","page_number":499},
  {"content":"\r\n\r\n\r\n( اولاد حضرت هادى عليه السّلام )\r\nحضرت ابو الحسن على بن محمد عليهما السّلام داراى پنج فرزند از پسر و دختر بودند ابو محمّد امام حسن عسكرى عليه السّلام كه مقام امامت را بعد از پدر بزرگوارش احراز كردند حسين و محمد و جعفر ملقب به كذاب ، و دخترى بنام عليه .\r\nحضرت هادى عليه السّلام مدت يك سال و چند ماه در سامراء اقامت گزيدند و پس از اين از دنيا رفتند .\r\nپايان حالات حضرت هادى عليه السلام\r\n\r\n","description":"","footnote":"","page_name":" 484 ","page_number":500},
  {"content":"\r\n\r\n\r\n( 10 ) ( احوالات حضرت عسكرى عليه السّلام )\r\nتولد حضرت عسكرى عليه السّلام در روز جمعه هشتم ربيع الآخر سال دويست و سى و دو اتفاق افتاد ، و در سال دويست و شصت در هشتم ربيع الاول از جهان رفت ، و در هنگام وفات بيست و هشت سال از عمر شريفش گذشته بود ، و مادرش ام ولدى بود كه او را حديث ميگفتند .\r\nمدت امامت حضرت هادى عليه السّلام شش سال بود ، و آن جناب ملقب بودند به : هادى ، عسكرى ، و سراج ، امام حسن عسكرى و پدر و جدش در ميان مردم به ابن الرضا معروف بودند ، و امامت حضرت عسكرى مصادف بود با ايام خلافت معتز ، مهتدى ، معتمد و در زمان خلافت همين معتمد از دنيا رفتند ، و در منزلش در سامراء پهلوى پدر بزرگوارش دفن شدند .\r\nگروه كثيرى از شيعيان عقيده دارند كه حضرت مسموم از دنيا رفتند همان گونه كه پدر و جدش هم مسموم شدند ، و همچنان تمام ائمه عليهم السّلام شهيد از جهان رفتند ، و در اين جا به حديث حضرت صادق عليه السّلام كه فرمود : ما خانواده را يا با شمشير و يا با سمّ شهيد خواهند كرد استدلال ميكنند . و اللَّه أعلم بحقائق الامور .\r\n\r\n( ادله امامت حضرت عسكرى عليه السّلام )\r\nادله امامت حضرت عسكرى عليه السّلام همان طريقهء اعتبار و تواتر است كه در ابواب امامت پدران و اجداد آن جناب مفصلا تشريح گرديد ، و اينك نصوص مربوطه به امامت آن بزرگوار ذيلا ذكر مىشود : 1 - على بن عمر نوفلى گويد : در خدمت ابو الحسن هادى عليه السّلام بودم كه ناگهان فرزندش محمّد در صحن حياط نمودار گرديد ، عرض كردم قربانت گردم امام بعد از شما اين است ؟ فرمود : نه بعد از من فرزندم حسن امام شما خواهد بود .\r\n\r\n","description":"","footnote":"","page_name":" 485 ","page_number":501},
  {"content":"\r\n\r\n2 - عبد اللَّه بن محمد اصفهانى گويد : حضرت هادى عليه السّلام فرمود : امام بعد از من كسى است كه بر من نماز بخواند ، راوى گويد : ما تا اين هنگام ابو محمد را نمىشناختيم ، پس از اينكه حضرت هادى از دنيا رفتند ابو محمّد آمد و بر وى نماز خواند 3 - على بن جعفر گويد : هنگامى كه حضرت ابو الحسن وفات كردند من حاضر بودم ، در حين وفات پسرش حسن را به طرف خود دعوت كردند و گفتند : اينك خداوند را شكرگزارى كن كه امر تازه‌اى را در عهدهء شما گذاشته است .\r\n4 - عبد اللَّه بن مروان انبارى گويد : من در هنگام وفات ابو جعفر محمّد بن على عليهما السّلام حضور داشتم ، در اين هنگام ابو الحسن پيش آمد و كرسى براى آن جناب گذاشتند و روى آن جلوس كرد و اهل بيتش هم پيرامون وى را گرفتند ، پسرش ابو محمد هم در آن جا حاضر بود ، پس از اينكه از جريان غسل و كفن پدرش فارغ شد روى خود را به طرف ابو محمد كرد و فرمود : اى پسرك من ! براى خداوند شكرگزارى كن براى اين امر تازه كه به شما داده است .\r\n5 - على بن مهزيار گويد : به حضرت ابو الحسن عرض كردم : اگر خدا نكرده براى شما پيش آمدى شود امر امامت در اختيار كه خواهد بود ؟ فرمود : امامت بعد از من در عهدهء فرزند بزرگتر من خواهد بود - و مقصودش از فرزند بزرگتر حسن عليه السّلام بود 6 - على بن عمرو عطار گويد : خدمت حضرت ابو الحسن عليه السّلام رسيدم در هنگامى كه ابو جعفر - يعنى محمّد - فرزند آن حضرت هم زنده بودند ، و من گمان ميكردم وى امام است ، عرض كردم : قربانت گردم كدام يك از فرزندان تو را تخصيص دهم ؟\r\nفرمود : سكوت كنيد تا دستورم در اين باره صادر گردد و بشما برسد ، راوى گويد :\r\nبعد از اين براى آن جناب نوشتم امامت بعد از شما در اختيار كيست ؟ فرمود : امامت با بزرگتر از فرزندان من است ، راوى گويد : ابو محمّد از جعفر بزرگتر بود .\r\n7 - سعد بن عبد اللَّه از گروهى از بنى هاشم كه يكى از آنها حسن بن حسن افطس است روايت مىكند كه در روز وفات محمّد بن على بن محمّد عليهم السّلام در منزل حضرت هادى عليه السّلام حاضر شديم تا آن حضرت را تسليت و تعزيت بگوئيم ، در وسط حيات فرش پهن كرده\r\n\r\n","description":"","footnote":"","page_name":" 486 ","page_number":502},
  {"content":"\r\n\r\nبودند و امام هادى عليه السّلام روى آن نشسته بود و مردم هم پيرامون وى را گرفته بودند .\r\nراوى گويد : ما اندازه كرديم در حدود يك صد و پنجاه مرد از آل ابى طالب و بنى عباس در خدمت آن حضرت بودند ، جزو گروهى از مواليان و ساير طبقات مردم ، در اين هنگام حسن بن على فرزندش در حالى كه پيراهنش را از جلو پاره كرده بود ظاهر شد ، پدرش بر وى نگريست و فرمود : اى پسرم اينك خداوند را سپاسگزارى كن براى اين امر تازه‌اى كه در عهدهء شما گذاشته .\r\nپسر جوانش از شنيدن اين كلام گريه كرد و كلمه استرجاع بر زبان راند ، و فرمود :  الْحَمْدُ لِلَّهِ رَبِّ الْعالَمِينَ *  ، و سن شريف او در اين وقت بيست سال ميشد ، ما در اين روز وى را شناختيم و يقين كرديم كه پدرش با اين اشاره وى را بعنوان امامت به مردم معرفى كردند .\r\n8 - شاهويه بن عبد اللَّه بن جلاب گويد : حضرت ابو الحسن عليه السّلام براى من نوشتند كه تو اراده نمودى از امام بعد از ابو جعفر پرسش كنى و از اين موضوع در اضطراب هستى ، و ليكن مضطرب نباش خداوند مردم را پس از هدايت سرگردان نميكند تا حقائق را براى آنان روشن كند و ترس و اضطراب را از آنها دفع نمايد ، اينك امام شما بعد از من فرزندم ابو محمد است ، و احتياج شما در نزد اوست .\r\n9 - ابو بكر فهفكى گويد : حضرت ابو الحسن هادى براى من نوشتند : فرزندم ابو محمد پاكدل‌ترين و خالص‌ترين آل محمد است و برهان و حجت او از همه قويتر مىباشد ، و او بزرگترين فرزند و جانشين من خواهد بود ودائع امامت و احكام آن بوى منتهى خواهد شد ، هر چه ميل دارى از وى سؤال كن زيرا كليه احتياجات تو در نزد او موجود است ، و آلات و ادوات امامت هم در نزد وى خواهد بود .\r\n10 - يحيى بن يسار قنبرى گويد : حضرت ابو الحسن عليه السّلام قبل از چهار ماه از وفاتش بفرزندش وصيت كرد ، و او را براى امامت معرفى نمود ، مرا با گروهى از مواليان و خدمت‌گزاران بر اين موضوع گواه گرفت .\r\n11 - ابو هاشم داود بن قاسم جعفرى گويد : از حضرت ابو الحسن عليه السّلام شنيدم\r\n\r\n","description":"","footnote":"","page_name":" 487 ","page_number":503},
  {"content":"\r\n\r\nميفرمود : جانشين من پس از وفاتم حسن است ، و شما با خلف و جانشين او چه خواهيد كرد ، عرض كردم : قربانت گردم : مكر داستان وى از چه قرار است ؟ فرمود : براى اينكه شخص وى را نخواهيد ديد ، و بردن نام او هم بر شما روا نخواهد بود ، عرض كردم :\r\nپس چگونه وى را ياد كنيم ؟ فرمود : بگوئيد حجت آل محمّد صلى اللَّه عليه و آله .\r\n\r\n( معجزات و كرامات حضرت عسكرى عليه السّلام )\r\n1 - اسماعيل بن محمّد گويد : جلو راه حضرت ابو محمد عليه السّلام نشستم و هنگامى كه از راه عبور كردند ، شكايت خود را خدمتش عرضه داشتم و از وى مقدارى درهم طلبيدم عرض كردم و سوگند ياد نمودم كه نزد من درهمى وجود ندارد كه براى خود غذائى تهيه كنم ، فرمودند : به خداوند سوگند ياد ميكنى و حال اين كه دويست دينار در زير زمين دفن كرده‌اى ؟ ! .\r\nليكن من براى دروغى كه بر زبان جارى كردى تو را مؤاخذه نخواهم كرد ، و حضرت به غلام خود دستور داد هر چه داريد بوى عطا كنيد ، غلام آن حضرت مقدار صد دينار به من دادند ، پس از اين فرمود : آن دينارهائى را كه اكنون در زير خاك پنهان كرده‌اى از دست خواهى داد و در روز احتياج هم به آن‌ها دسترسى پيدا نخواهى كرد .\r\nاين مرد گويد : حضرت اين سخن را براستى فرمود ، من پولهائى را كه حضرت به من مرحمت فرمود خرج كردم ، بعد از اين بسيار مضطر شدم و احتياج به آن پولهاى ذخيره شده پيدا كردم ، هنگامى كه رفتم آن دينارها را از زير خاك بيرون كنم آنها را نيافتم ، معلوم شد يكى از فرزندان من دينارها را از زير خاك بيرون كرده و فرار نموده است .\r\n2 - علي بن « 1 » زيد بن علي بن الحسين عليهم السّلام گويد : من اسبى داشتم كه از وى\r\n\r\n\r\n","description":"","footnote":"\r\n( 1 ) ظاهرا بين على و زيد واسطه‌ها حذف شده‌اند ، زيرا زيد بن على بن الحسين در سال 121 بشهادت رسيد و حضرت عسكرى عليه السلام در سال 254 بمقام امامت رسيدند ، و فاصله بين على بن زيد تا امامت حضرت عسكرى سلام اللَّه عليه 136 سال است ؛ و اين بعيد به نظر ميرسد ، مگر اينكه گفته شود على بن زيد عمر طولانى كرده است ، و العلم عند اللَّه .\r\n","page_name":" 488 ","page_number":504},
  {"content":"\r\n\r\nبسيار خوشم مىآمد و همواره در مجالس و محافل از خصوصيات وى گفتگو ميكردم ، يكى از روزها خدمت ابو محمّد رسيدم فرمود : اسبت در كجا است ؟ عرض كردم : اكنون در خانهء شما است ، فرمود : اگر ميتوانى او را تا شب نرسيده عوض كن ! و تأخير نينداز .\r\nراوى گويد : در اين هنگام شخصى داخل شد و كلام ما با امام عليه السّلام قطع شد ، من در حالى كه در فكر فرو رفته بودم از جاى خود حركت كردم و به منزلم رفتم و جريان را با برادرم در ميان گذاشتم ، برادرم گفت : من در اين باره نميتوانم چيزى بگويم ، من هم دلم نيامد كه اسبم را بفروشم و يا عوض كنم زيرا دوست نداشتم او را در دست ديگرى به بينم .\r\nهنگامى كه شب رسيد و از قرائت نماز فارغ شديم ، نگهبان اسب آمد و گفت :\r\nاى مولاى من اسب تو مرده است ، من از اين قضيه بسيار اندوهگين شدم و يقين كردم كه حضرت ابو محمّد مقصودش همين جريان بوده است ، پس از اين واقعه خدمت آن جناب رسيدم و با خود ميگفتم : اى كاش حضرت اسبى به من ميداد ، هنگامى كه نشستم فرمود : آرى ما مركبى را به جاى آن مركب بشما خواهيم داد ، امام عليه السّلام به غلامش دستور داد استر مرا به او بدهيد ، پس از اين فرمود : اين از اسب بهتر است زيرا كه هم تند راه ميرود و هم عمرش زياد است .\r\n3 - ابو هاشم گويد : در خدمت حضرت ابو محمّد عليه السّلام بودم ، كه براى يكى از اهل يمن استيذان كردند ، پس از اينكه اذن ورود داده شد ناگهان مردى زيبا و بلند قامت و خوش هيكل وارد شد و بر آن حضرت به عنوان ولايت سلام كرد و حضرت هم جواب او را دادند و امر بجلوس كردند ، و او هم در كنار من نشست ، من با خود گفتم : كاش ميدانستم اين مرد كيست ؟ حضرت فرمود : اين پسر همان اعرابيه است كه پدران من بر سنگ‌ريزه‌هاى وى مهر زده‌اند .\r\nبعد از اين فرمود : حاجت خود را بيان كن ، وى سنگريزه‌اى را بيرون كرد كه كوشه‌اش املس بود ، حضرت ابو محمّد او را گرفت و مهر خود را بر وى فرود آورد و نقش بست ، گويا من اكنون او را مشاهده ميكنم و ميخوانم « الحسن بن علي » در آن ثبت\r\n\r\n","description":"","footnote":"","page_name":" 489 ","page_number":505},
  {"content":"\r\n\r\nشده است ، من به مرد يمانى گفتم : تاكنون او را ديده‌اى ؟ گفت : نه به خداوند سوگند من مدتى بود آرزو داشتم وى را به بينم ، تا اين كه اكنون جوانى رسيد كه من او را نديده بودم گفت : برخيز داخل شو من هم داخل شدم .\r\nپس از اين جوان يمانى برخاست و گفت : بركات و رحمت خداوند بر شما اهل بيت باد آن خداوندى كه عظيم الشأن و محمود است ، خاندانى كه يكى پس از ديگرى مىآيند و با هم فرقى ندارند ، گواهى مىدهم كه حق تو واجب است همانطور كه حق امير المؤمنين و فرزندان او سلام اللَّه عليهم اجمعين واجب و لازم الاتباع بود ، اكنون حكمت و امامت به تو رسيده و تو ولى خدا هستى و عذر كسى به عنوان جهل پذيرفته نخواهد شد ، ابو هاشم گويد : من از اسم او پرسيدم گفت : من مهج بن صلت بن عقبة بن سمعان ابن غانم بن ام غانم هستم ، و اين همان زن اعرابى يمانى است كه امير المؤمنين عليه السّلام سنگريزهء او را بوسيله خاتم خود منقوش كردند .\r\nابو هاشم جعفرى در اين باره گويد :\r\n بدرب الحصا مولى لنا يختم الحصى * له اللَّه أصفى بالدّليل و أخلصا\r\nو أعطاه آيات الامامة كلّها * كموسى و فلق البحر و اليد و العصا\r\nو ما قمّص اللَّه النبيّين حجة * و معجزة إلّا الوصيّين قمّصا\r\nو إن كنت مرتابا بذاك فقصره * من الأمر أن تتلو الدّليل و تفحصا \r\n« في أبيات » ابو عبد اللَّه بن عياش گويد : اين ام غانم غير از ام الندى حبابه والبيه است ، و همچنين غير از ام سليم است كه حضرت رسول و امير المؤمنين عليهما السّلام بر سنگريزهء آن مهر زدند ، و براى هر يك از اينها خبرى هست كه در جاى خود ذكر شده‌اند .\r\n4 - ابو هاشم گويد : به ابو محمد عليه السّلام از تنگى زندان و سنگينى آهن شكايت كردم ، حضرت براى من نوشت امروز نماز ظهر را در منزلت خواهى خواند ، هنگام ظهر كه فرا رسيد مرا از زندان رها كردند و همانطور كه فرموده بود در منزل خود\r\n\r\n","description":"","footnote":"","page_name":" 490 ","page_number":506},
  {"content":"\r\n\r\nنماز خواندم .\r\nو نيز گفته است كه دنيا بر من تنگ گرفت و خواستم بوسيلهء نامه از آن حضرت مقدارى دينار بگيرم و ليكن حياء مانع شد كه عرض حاجت كنم ، هنگامى كه وارد منزلم شدم صد دينار برايم فرستاد ، و برايم نوشت هر گاه احتياج پيدا كردى شرم و حيا را از خود دور كن و احتياجات خود را اظهار نما تا از سختى معيشت رهائى پيدا كنى .\r\nراوى گويد : معتز خليفه عباسى ابو هاشم را با گروهى از آل ابى طالب با حضرت عسكرى عليه السّلام در سال دويست و پنجاه و هشت به زندان افكنده بود .\r\n5 - على بن ابراهيم گويد : ابو هاشم داود بن قاسم گفت : من و گروهى كه از جمله آنان حسن بن محمّد عقيقى و محمّد بن ابراهيم عمرى بودند در نزد صالح بن وصيف احمر زندانى بوديم ، در اين هنگام ابو محمّد عليه السّلام را با برادرش جعفر به زندان وارد كردند ، ما پيرامون وى را گرفتيم و براى خدمت به آن جناب خود را آماده ساختيم ، و صالح ابن وصيف هم نگهبان آن حضرت بود .\r\nدر اين زندان مردى بود كه او را جمحى ميگفتند و ليكن وى ميگفت : من علوى هستم ، راوى گويد : حضرت عسكرى عليه السّلام فرمود : اگر در بين شما بيگانه نبود من به شما اطلاع ميدادم در چه موقع از زندان آزاد خواهيد شد ، و در اين وقت اشاره به آن مرد جمحى نمودند كه از نزد آنها برود و او هم بيرون شد ، پس از اين فرمود : اين مرد از شما نيست از وى حذر كنيد ، زيرا اكنون در ميان لباسهاى او نوشته‌هائى هست كه تمام گفتگوى شما را نوشته و ميخواهد آنها را به حاكم اطلاع دهد .\r\nيكى از افراد زندانى بلافاصله برخاست و لباسهاى او را بازرسى كرد و معلوم شد كه وى كليه مذاكرات و جريانات زندان را نوشته و آماده كرده كه بخارج اطلاع دهد ، ابو هاشم گويد : حضرت ابو محمّد عليه السّلام روزها را در زندان روزه ميگرفت و افطار او را غلامش از منزل مىآورد و من هم روزه ميگرفتم و در هنگام افطار پيرامون آن جناب اجتماع ميكرديم و از غذاى او ميخورديم .\r\nابو هاشم گويد : يكى از روزها ضعيف شدم و روزهء خود را افطار كردم ، افطارم\r\n\r\n","description":"","footnote":"","page_name":" 491 ","page_number":507},
  {"content":"\r\n\r\nدر اطاق ديگرى بوسيلهء نان كعك انجام گرفت و جز خودم ديگرى از اين قضيه اطلاع پيدا نكرد ، پس از آن از اطاق بيرون شدم و خدمت آن جناب نشستم ، حضرت عسكرى عليه السّلام به غلام خود فرمودند : ابو هاشم امروز روزه ندارد غذائى به وى بدهيد تا بخورد ، ابو هاشم گويد : من در اين هنگام تبسم كردم .\r\nامام عليه السّلام فرمود : براى چه خنده كردى ؟ اى ابو هاشم هر گاه خواستى نيرومند شوى گوشت بخور نان كعك كه قوت ندارد ، عرض كردم : راست ميگوئيد و در اين هنگام مقدارى غذا خوردم ، بار ديگر فرمود : هر سه روز يك بار افطار كن و خود را گرفتار ضعف مزاج مگردان .\r\nروزى كه بنا بود آن حضرت را از زندان آزاد كنند غلامش آمد و عرض كرد :\r\nافطارت را بياورم ؟ فرمودند : بياوريد و ليكن ما از وى نخواهيم خورد ، هنگام ظهر افطارى او را آوردند و در عصر همان روز از زندان رهايش نمودند در حالى كه صائم بودند در وقت خروج از زندان فرمودند : اين غذا را بخوريد گواراى شما باشد .\r\n6 - ابو هاشم گويد : در خدمت حضرت ابو محمّد عليه السّلام بودم كه فرمود : هر گاه قائم خارج شود امر مىكند منابر را بشكنند و مقصوره‌هاى مساجد را خراب كنند ، با خود گفتم : چرا بايد اين‌ها از بين بروند ، فرمود : براى اينكه اينها بدعت هستند و بدون دستور پيغمبر و حجت بنا شده‌اند .\r\n7 - ابو هاشم گويد : فهفكى از حضرت عسكرى عليه السّلام پرسيد چرا زن بيچاره از ارث يك سهم ميگيرد و مرد دو سهم ؟ حضرت فرمود : زن اهل جهاد و انفاق و ديه و غرامت نيست ، و اين گونه امور بر عهدهء مردانست راوى گويد من با خودم گفتم : ابن ابى العوجاء همين مسأله را از حضرت صادق عليه السّلام پرسيدند و آن جناب همين جواب را به او دادند .\r\nحضرت ابو محمّد روى خود را به طرف من كردند و فرمودند : آرى همين سؤال ابن ابى العوجاء است و جواب ما يكى است و هر گاه سؤال يكى باشد جواب ما يكى است چه از اولى بپرسند و يا از آخرى سؤال كنند ، اولين و آخرين ما در علم مساوى\r\n\r\n","description":"","footnote":"","page_name":" 492 ","page_number":508},
  {"content":"\r\n\r\nهستند ، و ليكن حضرت رسول و امير المؤمنين عليهما السّلام مزيت ديگرى هم دارند .\r\n8 - ابو هاشم گويد : يكى از مواليان حضرت عسكرى عليه السّلام براى وى نوشت دعائي به من تعليم فرمائيد ، حضرت براى او نوشتند شما اين دعا را بخوانيد : يا أسمع السامعين و يا أبصر المبصرين ، و يا أنظر الناظرين ، و يا أسرع الحاسبين ، و يا أرحم الراحمين ، و يا أحكم الحاكمين ، صلّ على محمّد و آل محمّد ، و أوسع لى في رزقى ، و مدّ لى في عمرى و امنن عليّ برحمتك ، و اجعلنى ممّن تنتصر به لدينك و لا تستبدل به غيرى .\r\nابو هاشم گويد : با خودم گفتم : « اللهمّ اجعلنى في حزبك و في زمرتك » امام عليه السّلام فرمود : در صورتى كه به خداوند و رسول ايمان داشته باشى و كلمات آنها را تصديق كنى ، و از اولياء پروردگار متابعت كنى و عارف به حق آنها گردى خودبخود در حزب و زمره آنها خواهى بود .\r\n9 - ابو هاشم گويد : از حضرت ابو محمّد عليه السّلام شنيدم ميفرمود : از گناهانى كه قابل آمرزش نيست اينست كه مردى بگويد اى كاش من جز اين گناه را نداشتم كه بوى مؤاخذه شوم - من با خود گفتم : اين مطلب دقيق است و سزاوار است انسان در اين باره دقت كند تا غرور از براى وى حاصل نشود ، در اين هنگام امام عليه السّلام متوجه من شد و فرمود :\r\nمتوجه مطلب شدى اكنون آن چه را از من شنيدى بدقت گوش بده ، زيرا شرك در ميان مردم به اندازه‌اى مخفى است كه از رفتن مورچه‌اى روى سنگى در شب تاريكى هم پنهان‌تر مىباشد .\r\n10 - ابو هاشم گويد : از حضرت عسكرى شنيدم ميفرمود : در بهشت درى هست كه او را باب معروف ميگويند ، و جز اهل برّ و احسان كسى از آن وارد نميگردد ، من خداوند را سپاسگزارى كردم و از اينكه براى برآوردن حاجت‌هاى مردم خود را به تكليف و مشقت مىاندازم خوشحال شدم ، امام عليه السّلام متوجه من شد و فرمود : آرى من از حالات تو اطلاع دارم ، و كسانى كه در دنيا اهل معروف و برّ و احسان هستند اينان در آخرت هم از محسنين خواهند بود ، اى ابو هاشم اكنون بدان خداوند تو را از آنان قرار داده و مشمول رحمت خود كرده است .\r\n\r\n","description":"","footnote":"","page_name":" 493 ","page_number":509},
  {"content":"\r\n\r\n11 - ابو هاشم گويد : بر حضرت ابو محمّد داخل شدم و قصد داشتم از آن جناب نگينى بگيرم تا زرگر براى من انگشترى بسازد و به او تبرك بجويم ، هنگامى كه خدمت حضرت رسيدم و نشستم از موضوع نگين و انگشتر فراموش كردم ، پس از اينكه اراده كردم از خدمتش خارج شوم انگشترى به طرف من انداختند ، و فرمودند ، تو ميخواستى از ما يك نگين ساده بگيرى و بعد برايت انگشتر بسازند ، اينك اين خاتم را بگيريد و از زحمت ساختن انگشتر راحت گرديد ، راوى گويد : من تعجب كردم و گفتم : اى سرور من تو ولى خداوند و امام من هستى كه به اطاعت و فرمانبردارى از تو متدين شده‌ام ، حضرت فرمود : خداوند تو را رحمت كند .\r\nاين مطالب اندكي از مطالب كثيره‌ايست كه ابو هاشم از آن حضرت مشاهده كرده وى ميگفت : من هر گاه خدمت حضرت عسكرى عليه السّلام ميرسيدم دليل و برهانى در آن جا مشاهده ميكردم .\r\n12 - احمد بن محمّد گويد : من خدمت حضرت ابو محمّد عليه السّلام نوشتم در هنگامى كه مهتدى مواليان را ميكشت ، عرض كردم : اى سرور من خداوند را سپاسگزارم كه وى را از شما مشغول داشته ، زيرا شنيده بودم كه خليفه شما را تهديد ميكرد و ميگفت :\r\nبه خداوند سوگند او را از اين سرزمين تبعيد خواهم كرد ، حضرت در جواب من نوشتند عمر وى كوتاه‌تر از اين حرفها است ، از امروز تا شش روز ديگر وى كشته خواهد شد پس از اينكه به شدت خوارى و ذلت برسد ، و همانطور كه فرموده بود موضوع انجام گرفت .\r\n13 - نصير خادم گويد : من مكرر از حضرت عسكرى عليه السّلام شنيدم كه با غلامان رومى و ترك و صقالبه به زبان آنان سخن ميگفت ، و از اين موضوع در شگفت بودم زيرا وى در مدينه متولد شده و تا كنون كسى نديده بود كه او با اين زبان‌ها تكلم كند ، من در اين گونه افكار بودم كه ناگهان متوجه من شد و فرمود : خداوند تبارك و تعالى حجت خود را از ساير مردم تميز ميدهد و معرفت هر چيزى را بوى مرحمت مىكند ، حجت پروردگار كليه لغات و انساب و آجال و حوادث را ميداند و اگر اين چنين نبود او و ساير مردم فرقى نداشتند .\r\n\r\n","description":"","footnote":"","page_name":" 494 ","page_number":510},
  {"content":"\r\n\r\n14 - حسن بن ظريف گويد : دو مسأله بنظرم رسيد و اراده كردم آنها را از حضرت ابو محمد بپرسم ، از آن جناب پرسيدم هنگامى كه قائم قيام مىكند چگونه حكم مىكند و در كجا براى اقامهء حكم خواهد نشست ؟ و نيز در نظر داشتم از وى بپرسم در بارهء تب هم چيزى مرقوم بفرمايند ، و ليكن در هنگام نوشتن موضوع تب را فراموش كردم .\r\nپس از چندى جواب رسيد كه قائم هنگامى كه قيام كند در بين مردم بعلم خودش حكم خواهد كرد همانطور كه داود به حكم خودش بين مردم حكم مينمود ، و از كسى بينه نخواهد خواست ، و تو قصد داشتى در بارهء تب چيزى بپرسى و ليكن فراموش كردى ، اكنون متوجه باش و آيهء شريفه  يا نارُ كُونِي بَرْداً وَ سَلاماً  را بر ورقه‌اى بنويس و بر مريض آويزان كن ، راوى گويد : من طبق دستور امام عليه السّلام عمل كردم و مريض ما خوب شد .\r\n\r\n( مناقب حضرت عسكرى عليه السّلام )\r\n1 - مرحوم كلينى از مشايخ خود روايت مىكند كه : احمد بن عبد اللَّه بن خاقان متصدى ماليات و اموال حكومتى در شهرستان قم بودند ، اين مرد بسيار متعصب و شديد النصب و نسبت به اهل بيت عليهم السّلام دشمنى داشت ، يكى از روزها كه در مجلس وى صحبت علويان پيش آمد ، گفت : من در ميان علويان مانند حسن بن على بن محمد بن الرضا كسى را مشاهده نكردم ، حسن بن على در عفت و كرم و عقل و فضيلت در ميان خاندانش و همچنين بنى هاشم مانند ندارد ، بنى هاشم او را با اينكه سن وى كم است بر افراد مسن خود فضيلت ميدهند و در مجالس و محافل خود او را بر همگان مقدم ميدارند ، و همچنين است حال او در نزد امراء و فرماندهان و شخصيت‌هاى برجسته و عموم طبقات مختلف مردم .\r\nيكى از روزها من در خدمت پدر خود نشسته بودم ناگهان دربانان گفتند : ابو محمد بن الرضا در منزل است ، پدرم فورا با صداى بلندى گفت : راهش دهيد بيايد من از جسارت دربانان تعجب كردم كه چگونه آنان از هيبت و جلال پدرم نترسيدند\r\n\r\n","description":"","footnote":"","page_name":" 495 ","page_number":511},
  {"content":"\r\n\r\nو او را با كنيه ذكر كردند ، و حال اينكه در نزد پدرم جز خليفه و يا وليعهد و يا كسانى را كه خليفه اجازه داده بود حق نداشتند احدى را با كنيه ياد كنند .\r\nدر اين هنگام مردى گندم‌گون و زيبا اندام و خوش صورت كه جلال و شكوه از هيئتش نمايان بود وارد شد ، هنگامى كه چشم پدرم بر وى افتاد از جاى خود حركت كرد و به طرف وى به راه افتاد ، و من نديده بودم پدرم از كسى اين اندازه احترام بگذارد ، هنگامى كه نزد پدرم رسيد وى با او معانقه كرد و از چهره‌اش بوسيد و به صدر مجلس و در مصلاى خود جاى داد و خود در مقابلش نشست و با وى به سخن گفتن پرداخت و اظهار خشوع و خضوع ميكرد .\r\nمن از اين جريان سخت در تعجب افتادم ، كه ناگهان حاجب رسيد و گفت : اينك موفق مىآيد ، هنگامى كه موفق نزد پدرم مىآمد ابتداء نگهبانان و امراء وارد ميشدند ، در اين موقع همگان قيام كردند و بين پدرم تا درب منزل دو صف از مردم بسته شد و اينان در اين جا توقف ميكردند تا موفق وارد شود و پس از مدتى كه از مجلس بيرون ميشد آنها هم ميرفتند .\r\nپدرم در اين هنگام با حسن بن على گرم صحبت بود تا آنگاه كه غلامان مخصوص موفق آمدند و معلوم شد كه اكنون خودش هم وارد خواهد شد ، پدرم گفت : فدايت گردم اگر ميل دارى شما هم برخيز ، پس از اين به نگهبانش گفت : اين را ببريد پشت صفها تا موفق او را نبيند ، حسن بن على و پدرم از جاى خود حركت كردند و او از پدرم خداحافظى كرد و رفت ، من از اين جريان سخت در فكر افتادم و از رفتار پدرم با وى متعجب شدم تا آن گاه كه شب رسيد .\r\nهنگامى كه پدرم شب نماز خود را خواند و نشست ، من هم مقابلش نشستم و كسى هم در آنجا نبود ، پدرم گفت : اى احمد آيا حاجتى دارى ؟ گفتم آرى اى پدر ، اين مرديكه صبح اين جا آمد و شما از وى احترام و تجليل كردى كه بود ؟ پدرم گفت : آن امام رافضيان حسن بن على معروف به ابن الرضا است ، پدرم بعد از اين جمله سكوت كرد و چيزى نگفت .\r\n\r\n","description":"","footnote":"","page_name":" 496 ","page_number":512},
  {"content":"\r\n\r\nبعد از چندى گفت : اگر خلافت از اولاد عباس زائل گردد در ميان بنى هاشم جز اين كسى شايسته مقام خلافت نخواهد بود زيرا وى در علم و فضيلت و زهد و عبادت و مكارم اخلاق از همگان برتر است ، تو اگر پدر وى را ديده بودى كه در جلالت قدر و كرامت و منقبت و عقل و حكمت بر همگان برترى داشت و كسى را ياراى برابرى با وى نبود .\r\nمن از اين كلمات پدرم بسيار ناراحت شدم و در انديشه فرو رفتم ، پس از اين در بارهء اين مرد به تحقيق پرداختم و از بنى هاشم و ساير فضلاء و فقهاء از وى پرسيدم ، ديدم همه طبقات از وى تجليل و تكريم ميكنند ، در اين هنگام مقام و منزلت او در نزدم بيشتر شد زيرا مشاهده كردم دوست و دشمن و عالم و جاهل از وى به عظمت ياد ميكنند .\r\nيكى از حاضرين گفت : پس از جعفر برادر او چه اطلاعى دارى ؟ گفت : جعفر كيست تا از وى صحبت شود ، جعفر ظاهر الفسق چه ارتباطى با حسن دارد ، جعفر مردى فاجر و خمار است كه خود را در بين مردم رسوا ساخته و من مردى حقيرتر از وى نديده‌ام .\r\nجعفر روزى نزد خليفه آمد و اين در هنگامى بود كه حسن بن على وفات كرد ، و من از جريان او در اين وقت تعجب كردم و گمان نميكردم كه وى جعفر باشد ، جريان از اين قرار است كه : جعفر نزد پدرم آمد و گفت : ابن الرضا مريض شده ، پدرم بلافاصله سوار شد و به دار الخلافه رفت و جريان مرض حسن بن على را اطلاع داد ، بعد از مختصرى با شتاب بيرون شد در حالى كه پنج نفر از خواص خليفه كه يكى از آنها نحرير بود با وى بودند .\r\nپدرم امر كرد اين پنج نفر در منزل حسن بن على باشند و از حالات وى با خبر باشند و جريان را به مقام بالاتر اطلاع دهند ، پدرم چند نفر طبيب هم فرستادند تا در ساعات مختلف از آن حضرت عيادت كنند ، پس از دو روز به پدرم اطلاع دادند كه حال حسن بن على رو بضعف نهاده ، پدرم طبيبان را امر كرد كه از منزل وى بيرون نشوند و همواره مراقب وى باشند ، و امر كرد قاضى القضاة هم با ده نفر از موثقين و افراد مورد اعتمادش بيايند و در منزل حسن بن على مراقب حالات او باشند .\r\nاين جماعت همواره در آن منزل بسر مىبردند تا آنگاه كه حسن بن على وفات\r\n\r\n","description":"","footnote":"","page_name":" 497 ","page_number":513},
  {"content":"\r\n\r\nكردند ، هنگامى كه خبر وفات او در بين مردم منتشر شد شهر سامراء پر از ضجه و ناله شد و بازارها تعطيل گرديد ، بنى هاشم و فرماندهان لشكرى و رؤساى كشورى و ساير طبقات خود را براى تشييع جنازهء وى حاضر كردند ، سامراء در اين روز حالت فوق العاده‌اى به خود گرفته بود .\r\nهنگامى كه از غسل و كفن او فارغ شدند خليفه امر كرد تا ابو عيسى بن متوكل بر وى نماز بخواند ، هنوز مردم متفرق نشده بودند ابو عيسى صورت حسن بن على را باز كرد و به حاضرين گفت : اكنون چهره اين را مشاهده كنيد كه به اجل خودش مرده است و اينك عده‌اى از خدام خليفه و گروهى از مردم هم گواهى ميدهند كه او در بستر خودش از جهان رفته است .\r\nپس از اين صورت او را پوشيد و بر وى نماز خواند و امر كرد جنازه را برداشتند و دفن كردند ، بعد از اين جعفر نزد پدرم آمد و گفت : مقام برادرم را به من بده سالى بيست هزار دينار به تو خواهم داد ، پدرم او را به شدت از خود دور كرد و گفت : اى احمق خليفه شمشير خود را بر فرق كسانى كه معتقدند پدرت و برادرت امام است فرود آورده و ميخواهد آنان را از اين عقيده باز دارد ولى موفق نميشود .\r\nاكنون اگر تو در نزد شيعيان پدر و برادرت امام هستى كه ديگر احتياج ندارى تو را نصب كنند ، و اگر هم اين مقام را ندارى هرگز به آن نخواهى رسيد ، پدرم دستور داد ديگر وى را به خانه راه ندهند ، تا آنگاه كه پدرم از دنيا رفت و ما هنگامى كه خارج شديم وى به همان حال بود ، خليفه هم هر چه تحقيق كرد فرزند حسن بن علي را پيدا كند به وى راه نيافت ، شيعيان وى معتقدند كه حسن بن على از دنيا رفت و از خود فرزندى باقى گذاشت كه در جاى او به امامت نشسته است .\r\n2 - محمد بن اسماعيل علوى گويد : حضرت ابو محمد عليه السّلام را در نزد على بن اوتاش حبس كردند ، اين مرد با آل محمد دشمنى زيادى داشت ، و با آل ابى طالب با درشتى رفتار ميكرد ، و به او گفته بودند : بر ابو محمد سخت‌گيرى كن ، راوى گويد :\r\nولى پس از يك روز كه از زندانى حضرت عسكرى گذشت اين مرد نسبت به آن جناب\r\n\r\n","description":"","footnote":"","page_name":" 498 ","page_number":514},
  {"content":"\r\n\r\nخاضع و خاشع شد و همواره با نظر احترامات به امام عليه السّلام مينگريست ، بعد از اين كه حضرت عسكرى از زندان بيرون شدند اين مرد هم به امامت وى معتقد شد و بصيرت كاملى پيدا كرد .\r\n3 - محمد بن اسماعيل گويد : هنگامى كه حضرت ابو محمد در زندان صالح ابن وصيف بودند گروهى از عباسيان نزد او آمدند و او را وادار كردند تا بر آن جناب سختگيرى كند ، صالح گفت : من با او چه كار كنم دو نفر را كه از بدترين مردم بودند بر وى گماشتم و ليكن آنان اكنون از عباد شده‌اند و همواره به نماز و عبادت اشتغال دارند .\r\nپس از اين دستور داد كه آن دو نفر موكل را حاضر كنند ، صالح به آنان گفت :\r\nواى بر شما اين مرد با شما چه گفت كه اين طور تغيير حال پيدا كرديد ، گفتند : در بارهء مردى كه شب‌ها نماز ميخواند و روزها را روزه ميگيرد چه بگوئيم ، وى با كسى سخن نميگويد و جز عبادت به چيز ديگرى خود را مشغول نميسازد ، ما هر گاه بوى نگاه مى كنيم شانه‌هاى ما ميلرزد و حال ما تغيير مىكند ، هنگامى كه عباسيان اين مطلب را شنيدند مأيوسانه برگشتند .\r\nگروهى از اصحاب ما گويند : حضرت ابو محمد عليه السّلام را به نحرير سپردند ، اين مرد خبيث هم بر آن جناب سخت ميگرفت و او را اذيت و آزار ميرسانيد ، يكى از روزها زنش گفت : از خداوند بترس ميدانى چه كسى را در منزلت زندانى كرده‌اى ؟ زن در اين هنگام شمه‌اى از عبادات و زهد آن حضرت را براى او ذكر كرد .\r\nنحرير گفت : به خداوند سوگند او را بين درندگان خواهم افكند ، و از ما فوق خود اذن گرفت و آنها هم او را آزاد گذاشتند ، پس از اين نيت شوم خود را بمرحلهء عمل رسانيد و حضرت عسكرى عليه السّلام را در ميان درندگان خونخوار افكند ، و يقين داشتند كه درندگان وحشى او را پاره پاره ميكنند ، و ليكن بر خلاف نظريه آنان مشاهده كردند كه حضرت در ميان سباع نماز ميخواند و درندگان هم پيرامون وى را گرفته‌اند ، بعد از اين امر كرد امام عليه السّلام را از ميان آنها بيرون كردند .\r\nحضرت عسكرى عليه السّلام در اول ماه ربيع الاول مريض شدند و در هشتم همين ماه كه\r\n\r\n","description":"","footnote":"","page_name":" 499 ","page_number":515},
  {"content":"\r\n\r\nسال دويست و شصت بود از دنيا رفتند ، و از خود حجت منتظر قائم را به جاى گذاشت تا دولت حق را تشكيل دهد ، حضرت عسكرى سلام اللَّه عليه ولادت حضرت حجت عليه السّلام را مخفى ميداشت ، چون خليفه وقت كوشش داشت وى را بدست بياورد ، و جز گروهى از خواص شيعيان ، ديگران وى را نديدند و ما بعد از اين در اين موضوع بحث خواهيم كرد .\r\nجعفر برادر امام حسن عسكرى عليه السّلام تركه او را ضبط كرد و به خليفه توسل جست تا كنيزان ابو محمد عليه السّلام را تصرف كند ، و به شيعيان كه انتظار فرزند برادرش را داشتند و به وجود او معتقد بودند صدمات فراوانى رسانيد و آنها را در حبس و زندان‌ها كشانيد و آنان را در رنج و محنت قرار داد ، جعفر كوشش زيادى كرد تا خود را جانشين برادرش نمايد و ليكن حرف او را قبول نكردند و او را كذاب گفتند و از وى برائت حاصل نمودند .\r\nاخبار و روايات در اين معنى زياد است و در نزد علماء اماميه مشهور مىباشد ، و من بخاطر اختصار از ذكر آن روايات خوددارى ميكنم .\r\nپايان حالات حضرت عسكرى عليه السلام\r\n\r\n","description":"","footnote":"","page_name":" 500 ","page_number":516},
  {"content":"\r\n\r\n\r\nبخش چهارم در امامت ائمه دوازده‌گانه و زندگى امام دوازدهم عليهم السلام\r\n\r\n","description":"","footnote":"","page_name":" 501 ","page_number":517},
  {"content":"\r\n\r\nغرض و مقصود از اين بخش موضوع سخن از امامت حضرت صاحب الزمان عليه السّلام است كه با برهان و استدلال و شواهد و بينه بيان مىشود ، در اين قسمت از كتاب دو مطلب مهم در نظر گرفته شده و در پيرامون هر يك از آنها بتفصيل گفتگو مىشود .\r\n1 - نصوص و رواياتى كه از حضرت رسول صلى اللَّه عليه و آله در بارهء ائمه دوازده‌گانه عليهم السّلام از طرق مختلف رسيده و عامه و خاصه و مخالف و مؤالف هم آن روايات را ذكر كرده‌اند كه يكى از آنها حضرت بقية اللَّه سلام اللَّه عليه است و در آن نصوص تصريح شده است كه وى خاتم اوصياء و قائم آنها است .\r\n2 - دلائل و براهين واضحه بر امامت خاصه حضرت صاحب الزمان عليه السّلام و ذكر اخبار و رواياتى كه در بارهء تولد و علت غيبت و طول زندگى و هنگام قيام و طرز زندگي و سلوك وى با مردم رسيده است ، و در اين اخبار خصوصيات آن جناب بطور تفصيل آمده و با شواهد و بينه امامت او تعيين شده است .\r\n\r\n[ قسمت اول نصوص و روايات در باره ائمه دوازده‌گانه 
  ]\r\n\r\nاخبار و روايات عامه در بارهء ائمهء دوازده‌گانه عليهم السّلام\r\nاگر كسى روايت و خبرى را نقل كرد و به صحت او معترف شد و صدورش را تصديق كرد ولى شخص ديگرى با اصل حديث موافقت نمود و در مضمون تشكيك كرد ، بديهى است در اينجا اختلاف از نظر دلالت و معنى است ، و الا هر دو در صحت روايت اتفاق دارند ، زيرا اگر آن حديث باطل و مخدوش بود تواتر در نقل آن موردى نداشت ، و منكرين اين گونه روايات داعى بر نقل آن را نداشتند .\r\nالبته پيداست كه نقل اين گونه اخبار بر عليه مخالفين است ، و آنان ميبايست طبق عرف و نظريه خودشان اين گونه روايات را كه مورد احتجاج شيعه است رد كنند ، و ليكن چون صدور اين اخبار از معدن وحى و تنزيل ثابت شده و براى آنها معارضى در بين نيست لذا محدثين عامه اگر چه از نظر مضمون با علماى اماميه اختلاف دارند اين احاديث را نقل كرده‌اند .\r\nپس بنا بر اين چون اخبار وارده در بارهء ائمه اثنا عشر عليهم السّلام از طرف گروهى از\r\n\r\n","description":"","footnote":"","page_name":" 502 ","page_number":518},
  {"content":"\r\n\r\nعلماى عامه وارد شده و با سندهاى محكم در كتب و مسانيد ثابت گرديده است ، لذا صحت صدور اين گونه روايات مسلم بوده و بايد اين اخبار مورد بحث را قطعى الصدور دانست ، و اينك چند روايت را كه بزرگان اصحاب حديث در اين موضوع با سلسله نقل كرده‌اند ذيلا بيان مىشود : 1 - سعد بن ابى وقاص گويد : براى جابر بن سمره نوشتم از اخبارى كه از حضرت رسول صلى اللَّه عليه و آله شنيده‌اى برايم ذكر كن ، جابر براى من نوشت كه روز جمعه هنگام شب كه اسلمى را رجم ميكردند از پيغمبر شنيدم ميفرمود : دين من تا روز قيامت پابرجا خواهد بود ، دوازده نفر از قريش خليفه شما خواهند شد و پس از اين دروغ‌گويانى بيرون ميگردند ، و من از آن جناب شنيدم فرمود : من روز قيامت مانند علمى در كنار حوض خواهم بود و مردم بوسيله من راه به حوض خواهند يافت ( اين روايت را مسلم در صحيح خود از ابى بكر بن ابى شيبه و قتيبة بن سعيد روايت مىكند . ) 2 - عامر بن سعد از ابن سمره عدوى درخواست كرد از رواياتى كه از حضرت رسول صلى اللَّه عليه و آله شنيده‌ايد براى من ذكر كنيد ، ابن سمره نوشت از پيغمبر شنيدم ميفرمود :\r\nدين همواره ثابت خواهد ماند و خداوند دوازده نفر خليفه از قريش بيرون خواهد آورد ، پس از اين دروغ‌گويانى كه اكنون در مقابل من نشسته‌اند خروج خواهند كرد ، و من در كنار حوض كوثر خواهم ايستاد و مردم توسط من راهنمائى خواهند گرديد .\r\n3 - جابر بن سمره گويد : از حضرت رسول صلى اللَّه عليه و آله شنيدم فرمود : بعد از من دوازده امير خواهند آمد ، بعد از اين پيغمبر جمله‌اى بر زبان راندند كه من او را نفهميدم از مردم پرسيدم آنها گمان ميكردند كه حضرت فرمود : اين امراى دوازده‌گانه از قريش ميباشند ( اين دو روايت را مسلم در صحيح خود نقل كرده است ) 4 - جابر بن سمره گويد : به اتفاق پدرم خدمت حضرت رسول صلى اللَّه عليه و آله رسيديم حضرت به من فرمود : اين دين منقضى نخواهد شد - يا نخواهد گذشت - تا آنگاه كه دوازده نفر خليفه در ميان شما ظاهر گردند ، بعد از اين پيغمبر مطلبى فرمودند كه من\r\n\r\n","description":"","footnote":"","page_name":" 503 ","page_number":519},
  {"content":"\r\n\r\nاو را نشنيدم ، سپس از حاضرين پرسيدم گفتند : حضرت رسول فرمود : همهء اين خلفاء از قريش خواهند بود .\r\n5 - جابر بن سمره گويد : از حضرت رسول صلى اللَّه عليه و آله شنيدم ميفرمود : كسى كه دنبال اين دين برود ضرر و زيان نخواهد ديد تا آنگاه كه دوازده نفر خليفه كه همهء آنها از قريش هستند بيرون خواهند شد .\r\n6 - عون بن ابى حجيفه از پدرش روايت مىكند كه حضرت رسول صلى اللَّه عليه و آله فرمود : امور افراد امتم همواره در خير و خوشى و صلاح خواهد بود تا آنگاه كه دوازده نفر خليفه كه از قريش هستند ظاهر گردند .\r\nشيخ مفيد ابو عبد اللَّه محمّد بن محمّد بن النعمان اخبار و روايات ذيل را در كتاب خود ذكر كرده است .\r\n7 - مسروق گويد : مادر نزد عبد اللَّه بن مسعود بوديم ، كه مردى از وى پرسيد آيا پيغمبر شما نگفت كه بعد از وى چند خليفه خواهند آمد ، عبد اللَّه گفت : چرا فرموده است ، و ليكن كسى تا كنون اين موضوع را از من نپرسيده است و تو هم كه جوان هستى از اين مطالب اطلاع ندارى ، من از حضرت رسول صلى اللَّه عليه و آله شنيدم فرمود : بعد از من خلفاء به اندازهء نقباى بنى اسرائيل و حضرت موسى خواهند بود ، و اينان دوازده نفرند كه همگان از قريش ميباشند .\r\nاين روايت از طرق متعددى رسيده و ليكن در يكى از طرق مطالب زائدى دارد كه : مسروق گفت : ما در نزد عبد اللَّه نشسته بوديم و او به ما قرآن تعليم ميكرد ، در اين هنگام مردى بوى گفت : يا ابا عبد الرحمن شما از پيغمبر نپرسيديد كه بعد از وى چند خليفه خواهند آمد ؟ عبد اللَّه گفت : از هنگامى كه از عراق وارد شده‌ام كسى اين موضوع را از من نپرسيده است ، ما از حضرت رسول پرسيديم فرمودند : خلفاء من دوازده نفرند مانند نقباء بنى اسرائيل .\r\n8 - انس بن مالك گويد : حضرت رسول صلى اللَّه عليه و آله فرمود : اين دين همواره پا بر جا خواهد بود تا آنگاه كه دوازده نفر از قريش ظاهر گردند ، و هر گاه اينان بروند\r\n\r\n","description":"","footnote":"","page_name":" 504 ","page_number":520},
  {"content":"\r\n\r\nزمين اهلش را فرو خواهد برد - تا آخر حديث .\r\n9 - جابر بن سمره گويد : از حضرت رسول صلى اللَّه عليه و آله شنيدم فرمود : پس از من دوازده نفر خليفه كه از قريش هستند بيرون خواهند شد ، پرسيدند پس از آنها چه خواهد شد ؟ فرمود : بعد از اين دوران نفث و نفاث خواهد آمد .\r\n10 - جابر بن سمره از حضرت رسول صلى اللَّه عليه و آله روايت كرده كه آن جناب فرمود :\r\nمسلمانان همواره منصور خواهند بود تا آنگاه كه به دوازده خليفه متوجه شوند ، در اين هنگام گفتگو زياد شد و من گفتار پيغمبر را نفهميدم ، پس از اين پرسيدم گفتند :\r\nحضرت فرمود : اين خلفاى دوازده‌گانه از قريش خواهند بود .\r\n11 - ابو حجيفه از پدرش روايت كرده كه وى گفت : من در خدمت حضرت رسول صلى اللَّه عليه و آله بودم و عمويم هم در مقابل من بود ، پيغمبر فرمود : امور زندگى امت من همواره در خير و صلاح خواهد بود تا آنگاه كه دوازده نفر خليفه كه همهء آنها از قريش هستند بيايند .\r\n12 - ربيعة بن سيف گويد : ما در نزد شقيق اصبحى بوديم كه وى گفت : از عبد اللَّه ابن عمر شنيدم ميگفت : از پيغمبر شنيدم ميفرمود : پس از من دوازده نفر خليفه خواهند بود .\r\n13 - عبد اللَّه بن عمر به ابو الطفيل گفت : پس از حضرت رسول دوازده خليفه خواهند آمد و پس از آن دورهء نفث و نفاث است .\r\n14 - عباية بن ربعى از ابن عباس روايت كرده كه وى گفت : در هنگام وفات پيغمبر از وى پرسيدم اگر شما از دنيا رفتى به كه رجوع كنيم ؟ پيغمبر اشاره كردند به طرف على بن ابى طالب و فرمودند : وى با حق است و حق هم با او مىباشد ، بعد از او هم يازده نفر امام خواهند آمد كه اطاعت آنان واجب است ، همان گونه كه اطاعت از من واجب مىباشد .\r\n15 - ابن مثنى از پدرش روايت مىكند كه وى گفت : از عائشه پرسيدم چند خليفه پس از پيغمبر خواهند آمد ؟ عائشه گفت : پيغمبر به من خبر دادند كه دوازده خليفه بعد از وى مىآيند ، گفتم : آنان كه هستند ؟ عائشه گفت : اسامى آنها را پيغمبر\r\n\r\n","description":"","footnote":"","page_name":" 505 ","page_number":521},
  {"content":"\r\n\r\nاملاء فرموده و اكنون در مكتوبى نزد من محفوظ است ، گفتم : پس او را به من نشان دهيد ، وى از اظهار اسامى آنان امتناع كرد .\r\n16 - اسحاق بن سليمان گويد : پدرم ميگفت : يكى از روزها در نزد هارون الرشيد بوديم ، در مجلس او صحبت مهدى و عدل او به ميان آمد و در اين مورد گفتگوى زيادى شد ، رشيد گفت : من خيال ميكنم شما پنداشته‌ايد پدر من همان مهدى است كه اينك از عدل وى گفتگو مىشود .\r\n17 - ابن عباس روايت مىكند كه حضرت رسول صلى اللَّه عليه و آله به پدرم عباس گفت :\r\nدوازده نفر از فرزندانم به حكومت و خلافت خواهند رسيد ، و سپس كارهاى ناراحت‌كننده و امور سختى پيدا خواهد شد ، و بعد از اين مهدى ظاهر ميگردد ، اين مهدى از فرزندان من مىباشد ، خداوند امور وى را در يك شب اصلاح خواهد كرد و مقدمات ظهور او را آماده خواهد ساخت ، مهدى زمين را از عدل و داد پر خواهد نمود پس از اينكه از ظلم و جور پر شده باشد وى مدتى در زمين زندگى خواهد كرد و بعد از وى دجال پيدا خواهد شد .\r\nاخبار و رواياتى كه در بالا ذكر شد مقدارى از اخبار وارده در اين باب است كه مخالفين در عدد أئمهء اثنا عشر عليهم السّلام نقل كرده‌اند ، اكنون معلوم شد مخالفين مانند شيعه اين روايات را ذكر كرده‌اند و منكر مضمون حديث نشده‌اند ، و اين خود دليل است كه خداوند آنان را وادار كرده است تا اين گونه روايات را در كتب خود بياورند ، تا حجت براى آنها باشد ، و اين خود خرق عادت و از امور عادى خارج است و خداوند بدين وسيله مشكلات را آسان مىكند و دلها را تغيير ميدهد .\r\n\r\n( روايات شيعه در عدد ائمهء اثنا عشر عليهم السّلام )\r\nاخبار از طريق شيعه بر دو قسم است : اول در عدد ائمهء دوازده‌گانه است ، دوم در بارهء اعيان ائمه عليهم السلام است كه در آن روايات به اسامى شريفهء آنان هم تصريح شده است ، و اينك اخبار مربوطه به قسم اول را با حذف سند ذيلا ذكر ميكنيم :\r\n\r\n","description":"","footnote":"","page_name":" 506 ","page_number":522},
  {"content":"\r\n\r\n1 - جابر بن عبد اللَّه انصارى گويد : بر حضرت فاطمه عليها السّلام وارد شدم و در مقابل او لوحى ديدم كه اسامى اوصياء از فرزندان او را در آن نوشته بودند ، من آن اسمها را شمردم دوازده نفر بودند كه آخر آنها قائم بوده ، در ميان اسمها سه نفر محمّد و چهار نفر علي وجود داشت 2 - ابو حمزهء ثمالى از حضرت باقر عليه السّلام روايت مىكند كه آن جناب فرمود :\r\nخداوند محمد را به طرف جن و انس مبعوث فرمود ، و پس از وى دوازده نفر وصى قرار داد كه بعضى از آنها گذشته‌اند و بعضى هم باقى مانده‌اند ، و هر وصيى بايد بر روش خودش انجام وظيفه كند ، اوصياء محمد مانند اوصياء عيسى ميباشند كه دوازده نفر بودند ، و ليكن امير المؤمنين عليه السّلام بروش حضرت مسيح بودند .\r\n3 - ابو سعيد خدرى گويد ، هنگامى كه ابو بكر مرد و عمر را براى خود جانشين قرار داد من حاضر بودم ، در اين هنگام مردى از بزرگان يهود نزد عمر آمد كه يهوديان مدينه او را اعلم علماى زمان خود ميدانستند ، مرد يهودى روى خود را به عمر كرد و گفت : من آمده‌ام تا از اسلام سؤالاتى بكنم اينك تو اعلم اصحاب محمد هستى جواب مسائل مرا بده .\r\nعمر گفت : من اعلم اصحاب نيستم و ليكن تو را راهنمائى خواهم كرد به شخصى كه اعلم امت ما هست و از كتاب و سنت اطلاع كامل دارد ( در اين هنگام عمر با دست خود اشاره به امير المؤمنين عليه السّلام كرد ) و حديث مفصل است تا آنجا كه گويد :\r\nامير المؤمنين عليه السّلام روى خود را به طرف مرد يهودى كردند و فرمودند : اينك مسائل خود را مطرح كنيد يهودى گفت : مرا از سه چيز و سه چيز و يك چيز اطلاع دهيد ، امير المؤمنين فرمود : چرا نگفتى از هفت چيز ؟ يهودى عرض كرد : اگر از سه مسأله اول جواب گفتى بقيه را مطرح خواهم كرد و الا صرف نظر خواهم نمود ، يهودى گفت : اول سنگى كه در زمين نصب شد كجا بود ، و اول درخت در كدام سرزمين غرس شد ، و اولين چشمهء عالم از كدام محل جوشيد ؟ .\r\nامير المؤمنين عليه السّلام به اين سؤالات پاسخ گفتند ، يهودى گفت : به من اطلاع\r\n\r\n","description":"","footnote":"","page_name":" 507 ","page_number":523},
  {"content":"\r\n\r\nبده امت اسلام چند امام هادى خواهد داشت ؟ و به من بگوئيد منزل محمد پيغمبر شما در كجاى بهشت واقع است ؟ و كدام اشخاص با وى هستند ؟ .\r\nامير المؤمنين عليه السّلام فرمود : براى اين امت دوازده نفر امام خواهد بود كه از ذريه پيغمبر آنان و از صلب من هستند ، و اما منزل پيغمبر ما در بهشت در بهترين جاها و اشرف مكان‌ها است كه بهشت عدن باشد ، و اما كسانى كه با وى هستند همين ائمه اثنا عشر ميباشند كه از ذريه وى محسوبند ، و همچنين مادر و جدات و ذرارى آنها هم با او هستند و ديگران حق شركت ندارند .\r\n4 - ابو الطفيل گويد : من روز وفات ابو بكر را درك كردم و بيعت عمر را هم مشاهده كردم ، در هنگام بيعت عمر على در گوشه‌اى نشسته بود كه ناگهان يك مرد يهودى وارد شد ، وى جامهء زيبائى پوشيده بود و ميگفتند : اين از اولاد هارون است مرد يهودى آمد و در بالاى سر عمر توقف كرد و گفت : شما اعلم اين امت هستيد و به كتاب و سنت پيغمبر آنها داناتريد ؟ عمر سرش را پائين انداخت ، مرد يهودى بار ديگر گفتار خود را تكرار كرد عمر گفت : مقصودت از اين سؤال چيست ؟ گفت : من در دين خود متزلزل شده‌ام و اينك دنبال برهان ميگردم تا مذهب حق را دريابم ، عمر گفت : از اين جوان بپرسيد ( اشاره به امير المؤمنين عليه السّلام كردند ) يهودى گفت : اين كيست ؟ عمر گفت :\r\nاين على بن ابى طالب پسر عم پيغمبر و زوج فاطمه و پدر حسنين و داناترين مردم به كتاب و سنت است ، يهودى روى خود را به طرف امير المؤمنين كرد و گفت : شما همين طور هستيد ؟ .\r\nامير المؤمنين عليه السّلام فرمود : آرى ، گفت : ميل دارم از سه چيز ، و سه چيز ، و يك چيز از شما بپرسم ، امير المؤمنين فرمود : چرا نگفتى از هفت چيز ؟ يهودى گفت : اگر از سه سؤال پاسخ گفتى بقيه را هم خواهم پرسيد و اگر از جواب دادن عاجز شدى ميدانم كه در ميان شما عالمى نيست .\r\nامير المؤمنين عليه السّلام فرمود : اگر جواب مسائل شما را دادم از دين خود برميگردى\r\n\r\n","description":"","footnote":"","page_name":" 508 ","page_number":524},
  {"content":"\r\n\r\nو مسلمان ميشوى ؟ گفت : من فقط براى همين آمده‌ام فرمود : مسائل خود را مطرح كن ، يهودي گفت : اولين قطره‌اى كه از آسمان فروريخت در كدام زمين بود ؟\r\nو اولين درخت در كدام محل روئيد ؟ و اولين چشمه در كجا جوشيد ؟ .\r\nامير المؤمنين عليه السّلام فرمود : خيال ميكنيد كه اولين قطره در هنگام كشته شدن هابيل فرود آمد و حال اينكه چنين نيست بلكه اولين قطره در هنگامى آمد كه حوا حائض شد و اين قبل از تولد فرزندان او بود ، شما عقيده داريد كه اولين چشمه روى زمين چشمه بيت المقدس بود ، و حال اينكه چنين نيست ، بلكه اولين چشمه روى زمين آن چشمه‌ايست كه موسى با جوانش در حالى كه ماهى مالحى را در دست داشتند آنجا رسيدند و ماهى از دست آنها ميان آب افتاد ، و فورا زنده شد و اكنون هم هر مرده‌اى كه در اين آب افكنده شود زنده ميگردد .\r\nعقيده شما اين است اولين درخت روى زمين آن درختى است كه از وى كشتى نوح را درست كردند اين هم درست نيست ، بلكه اولين درخت روى زمين نخله‌اى بود كه از بهشت فرود آمد و او را عجوه ميگويند و از آن تمام درختهاى نخل بوجود آمده است ، يهودى گفت : شما راست ميگوئى مطلب همين است كه شما تقرير كرديد و در كتاب پدرم هارون هم كه به املاى عمويم موسى مىباشد اين چنين بيان شده است .\r\nيهودى گفت : اكنون از سه مسأله ديگر جواب دهيد . بفرمائيد اوصياء محمّد چند نفر هستند ، و منزلش در كجاى بهشت واقع شده ، و كسانى كه با وى هم منزل ميباشند كيانند ؟ حضرت فرمود : اوصياء محمد صلى اللَّه عليه و آله دوازده نفر هستند كه پيشوايان عدل ميباشند و از پراكندگى مردم از اطراف خود ضررى نمىبينند ، و از دشمنى مخالفين خود هم وحشت ندارند ، و آنان در راه دين از كوه‌هاى بلند هم استوارترند .\r\nجاى محمد صلى اللَّه عليه و آله در جنت عدن است كه خداوند او را ذكر كرده است ، و با قدرت كاملهء خود اشجار او را كاشته است ، و همين اوصياء اثنا عشر كه همگان از عدول\r\n\r\n","description":"","footnote":"","page_name":" 509 ","page_number":525},
  {"content":"\r\n\r\nميباشند با وى هم‌منزل هستند ، يهودى گفت به خداوند سوگند راست ميگوئى من تمام اين مطالب را در كتاب پدرم كه با خط خود و املاى عمويم موسى نوشته است مشاهده ميكنم ، يهودى گفت : سؤال ديگر من اينست كه : وصى محمد چند سال زندگى مىكند آيا با مرگ خود از جهان خواهد رفت يا وى را ميكشند ؟ .\r\nامير المؤمنين عليه السّلام فرمود : وصى محمّد سى سال زندگى مىكند و سپس او را با ضربتى كه بر فرقش ميزنند سر و صورتش خون آلود ميگردد و محاسنش خضاب مىشود ( حضرت در اين هنگام دست بر فرق و محاسن خود داشتند ) يهودى ناگهان فريادى كشيد و كمر بند خود را باز كرده و گفت : أشهد أن لا إله إلا اللَّه ، و أشهد أنّ محمدا رسول اللَّه ، و أنك وصىّ رسول اللَّه ، و سزاوار است كه شما را معظم بدارند و ما فوق همه قرار دهند ، نه اين چنين ضعيف و زير دست نمايند . راوى گويد : امير المؤمنين عليه السّلام او را به منزل بردند و معالم دين را به او تعليم دادند .\r\nاين روايت را از طريق ديگرى هم نقل كرده‌اند و ليكن براى عدم اطاله ما از ذكر آن خوددارى كرديم .\r\n5 - ابو حمزه گويد : از حضرت على بن الحسين عليهما السّلام شنيدم ميفرمود : خداوند محمد و دوازده نفر از اوصياء عليهم السّلام را از نور عظمت خود آفريد و آنان به صورت اشباح در پرتو انوار خود جاى داد ، آنان خداوند را تسبيح و تقديس ميكردند ، و همين‌ها پيشوايان بعد از محمد صلى اللَّه عليه و آله هستند .\r\n6 - زراره گويد : از حضرت باقر عليه السّلام شنيدم ميفرمود : دوازده نفر از آل محمد صلى اللَّه عليه و آله محدث هستند و اينان از فرزندان رسول خدا و على بن ابى طالب ميباشند .\r\n7 - حسن بن عباس بن حريش از حضرت جواد روايت مىكند كه آن حضرت فرمود : امير المؤمنين عليه السّلام به ابن عباس فرمودند : در سالى يك بار شب قدر است ، و در اين شب امور يك سال و حوادث و جريانات آن تقدير ميگردد ، و براى امر دين هم حكامى بعد از رسول خدا هستند ، ابن عباس گفت : ولات و حكام دين بعد از پيغمبر كيانند ؟ فرمود : من و يازده نفر از صلب من كه همگان ائمه و محدث ميباشند .\r\n\r\n","description":"","footnote":"","page_name":" 510 ","page_number":526},
  {"content":"\r\n\r\n8 - حضرت رسول صلى اللَّه عليه و آله به اصحاب خود فرمودند : به شب قدر ايمان بياوريد شب قدر پس از من با على بن ابى طالب و يازده تن از فرزندان او خواهد بود .\r\n9 - و نيز آن حضرت فرمود : دوازده نفرند از اهل بيت من كه خداوند فهم و دانش و حكمت و اخلاقم را به آنان مرحمت فرموده و آنها را از سرشت من آفريده واى بر حال كسانى كه پس از من بر آنها بزرگى كنند و قطع رحم نمايند ، اين گروه از مردم هرگز بشفاعت من نخواهند رسيد .\r\n10 - حضرت رسول صلى اللَّه عليه و آله فرمود : امامان بعد از من دوازده نفر هستند ، اى على اول آنان تو هستى و آخر آنها هم قائم است كه خداوند بدست وى شرق و غرب عالم را خواهد گشود .\r\n11 - و نيز فرمودند : امامان بعد از من دوازده نفرند ، اول آنها على بن ابى طالب مىباشد ، و آخر آنان هم قائم است ، اين عده جانشينان و اوصياء من هستند ، و از طرف خداوند بر امت من حجت ميباشند ، مؤمن اقرار به امامت آنان مىكند ، و كافر هم منكر فضل و مقام آنها مىباشد .\r\n12 - حضرت رسول فرمود : جانشينان و اوصياء من كه پس از من در ميان مردم حجت‌هاى پروردگار هستند دوازده نفر ميباشند ، اول آنها برادرم هست و آخرين آنان هم پسرم خواهد بود ، عرض كردند : يا رسول اللَّه برادرت كيست ؟ فرمود : على بن ابى طالب ، عرض كردند : فرزندت كدام است ؟ فرمود فرزندم مهدى است كه خداوند بوسيله او دنيا را پر از عدل و داد مىكند پس از اينكه از ظلم و ستم پر شده باشد .\r\nبه خداوندى كه مرا براستى برانگيخت اگر از دنيا نماند مگر يك روز خداوند آن روز را چنان بلند گرداند تا فرزندم مهدى در آن روز خروج كند ، و عيسى روح اللَّه از آسمان فرود خواهد آمد و در پشت سر او نماز ميخواند و روى زمين از نور خداوند روشن ميگردد ، و سلطنت مهدى بر شرق و غرب عالم تسلط پيدا مىكند .\r\nاخبار در اين باب زياد است و ما به همين اندازه كه ذكر شد قناعت ميكنيم ، و اين خود براى اثبات نظريهء ما كافى است ، و اينك شروع ميكنيم در ذكر اخبار\r\n\r\n","description":"","footnote":"","page_name":" 511 ","page_number":527},
  {"content":"\r\n\r\nو رواياتى كه در آنها تصريح به اسامى شريفه ايشان شده و حالات و خصوصيات ائمه عليهم السّلام در اين گونه روايات تصريح گرديده است .\r\n13 - ابو بصير از حضرت صادق عليه السّلام روايت كرده است كه آن جناب فرمود :\r\nپدرم به جابر بن عبد اللَّه انصارى گفت : من به شما احتياجى دارم هر گاه سرت خلوت شد ميل دارم با شما ملاقات كنم ، و در پيرامون آن مسألهء مورد احتياج گفتگو كنم جابر گفت : هر گاه ميل داشته باشى حاضر هستم .\r\nروزى پدرم با وى ملاقات كرد و گفت : اى جابر اكنون مرا از جريان لوحى كه در نزد جده‌ام فاطمه عليها السّلام ديدى و از مذاكراتى كه در اين باب با شما انجام گرفت مطلع كنيد ، جابر گفت : خدا را گواه ميگيرم بر اين مطلبى كه اظهار ميكنم ، روزى خدمت مادرت حضرت زهراء سلام اللَّه عليها مشرف شدم و اين در هنگامى بود كه هنوز حضرت رسول صلى اللَّه عليه و آله حيات داشتند .\r\nعلت شرفيابى من اين بود كه ميل داشتم حضرت زهرا را در ولادت حسين عليه السّلام تبريك و تهنيت بگويم ، در دست زهرا عليها السّلام لوح زردى مشاهده كردم كه گوئى زمرد بود ، و در آن لوح نوشته‌هائى را ديدم كه مانند نور آفتاب ميدرخشيد ، عرض كردم :\r\nپدر و مادرم فدايت باد اى دختر پيغمبر اين لوح چيست ؟\r\nفرمود : اين لوحى است كه خداوند او را به پدرم رسول اللَّه هديه كرده است ، در اين لوح نام پدرم و شوهرم و فرزندانم و همچنين نامهاى اوصياى از فرزندانم نوشته شده ، پدرم اين لوح را به من هديه كرده تا مرا خوشوقت كند .\r\nجابر گفت : مادرت آن لوح را به من داد ، من او را قرائت كردم و از وى نسخه برداشتم ، پدرم گفت : ممكن است او را به من نشان دهى ، گفت : مانعى ندارد اينك لوح در اختيار شما است ، حضرت صادق عليه السّلام فرمود : پدرم با جابر تا منزل او رفت و لوح را بيرون آورد و به پدرم نشان داد ، جابر گويد : من خداوند را گواه ميگيرم كه اين كلمات را در لوح ديدم :\r\n\r\n","description":"","footnote":"","page_name":" 512 ","page_number":528},
  {"content":"\r\n\r\n بِسْمِ اللَّهِ الرَّحْمنِ الرَّحِيمِ *  اين كتابى است از طرف خداوند توانا و درستكار براى محمد كه نور او و سفير او و حجاب او و رهنماى اوست ، اين نامه را جبرئيل امين از نزد خداوند جهانيان فرود آورده ، اى محمد نامهاى مرا بزرگ بشمار و از نعمتهاى من سپاسگزارى كن ، منم خدائى كه جز من معبودى نيست ، منم شكنندهء پشت ستمگران و عزت دهندهء ستمديدگان و قاضى و حاكم روز رستاخيز .\r\nمنم خداوندى كه جز من معبودى نيست ، هر كس غير از احسان من از ديگرى اميدوار باشد و يا غير از عدل من از ديگرى بترسد ، او را عذابى دهم كه احدى را مانند آن عذاب نكرده باشم ، اكنون مرا عبادت كنيد و بر من توكل نمائيد .\r\nپيغمبرى را مبعوث نكردم مگر اينكه در هنگام انقضاى زمان او برايش وصيّى تعيين ميكنم ، من تو را بر همهء پيغمبران برترى دادم و وصى تو را نيز بر ساير اوصياء برگزيدم ، و تو را به دو فرزندت كه در واقع دو شير بچه‌اند حسن و حسين گرامى داشتم ، حسن را بعد از گذشتن زمان پدرش معدن علم خود قرار دادم ، و « حسين » را گنجور وحى خويش ساختم و او را به شهادت گرامى داشتم ، و عاقبت كار او را به سعادت ختم نمودم ، او افضل شهداء و بلندترين مقام را در ميان آنها دارد ، كلمهء تامه و حجت بالغهء خود را در نزد او گذاشتم ، بوسيلهء عترت او جزا مىدهم و عقاب ميكنم .\r\nاول عترت وى « علي » است كه پيشواى عبادت‌كنندگان و زينت دوستان گذشته‌ام هست ، و فرزندش « محمّد » كه همنام جدش مىباشد شكافندهء علم و معدن حكمت من است ، زود است كه مردم در بارهء « جعفر » به شك گرفتار شوند و هلاك گردند كسى كه وى را تكذيب كند گويا مرا تكذيب كرده است ، و من جايگاه جعفر را گرامى خواهم داشت ، و او را بوسيلهء شيعيان و دوستان و پيروانش خوشنود خواهم ساخت .\r\nپس از وى به « موسى » فتنه تاريك و ظلمانى نازل خواهد شد ، مقدرات من تغيير نميكند ، و برهانم پنهان نميماند ، و دوستانم از جام لبريزى سيراب خواهند شد ، هر كس يكى از آنها را انكار نمايد به نعمت من ناسپاسى كرده است ، و هر كه آيه‌اى از\r\n\r\n","description":"","footnote":"","page_name":" 513 ","page_number":529},
  {"content":"\r\n\r\nكتاب مرا تحريف كند بر من دروغ بسته است ، واى بر مفترين و منكرين .\r\nدر اين هنگام كه زمان « موسى » منقضى گردد ، بنده برگزيده‌ام « على » كه ولى و يارىكنندهء من است خواهد آمد ، كسى كه سنگينيهاى نبوت را بر دوش او مى گذارم و او را به قوت و نيرو در حمل اعباء رسالت آزمايش ميكنم ، او را ديوى سركش و خودپرست خواهد كشت ، و در شهرى كه بناى آن بدست بنده صالح گذاشته شده در نزد بدترين مخلوقات من دفن خواهد شد .\r\nگفتهء من حق است او را بوسيلهء فرزندش « محمّد » كه جانشين و وارث علم و دانش اوست مسرور خواهم ساخت ، او معدن علم و محل اسرار و بر مخلوقاتم حجت است ، هيچ بندهء به وى ايمان نياورد مگر اينكه بهشت را جايگاه او قرار خواهم داد ، و او را در بارهء هفتاد نفر از خويشاوندانش كه آتش جهنم بر آنها لازم شده باشد شفيع خواهم ساخت .\r\nفرزند او « على » را كه دوست و يارىكنندهء من است عاقبت كارش را به سعادت و خوشبختى پايان مىدهم و او را گواه در ميان مردمان و امين در وحى خود قرار خواهم داد ، و از وى دعوت‌كنندهء بطريقم و خازن علم خود « حسن » را بيرون خواهم آورد و او را هم بفرزندش « م ح م د » كه وسيلهء آمرزش براى جهانيان است تكميل خواهم نمود .\r\nدر اين فرزند كمال موسى و بهاء عيسى و صبر ايوب نهفته است ، در زمان او دوستانم خوار خواهند شد و سرهاى آنها را به يك ديگر هديه خواهند داد ، همانطور كه سرهاى ترك و ديلم را بهم هديه ميدادند ، اينان كشته ميشوند و سوخته ميگردند ، آنان همواره ترسناك ، مرعوب ، و انديشه‌مند هستند ، زمين به خون آنها رنگين مىشود ، فرياد و ناله و بانگ و شيون از زنان آنان بلند است .\r\nاين افراد از دوستان حقيقى و واقعى من هستند ، به خاطر اينها هر فتنهء تاريك و ظلمانى را دفع خواهم كرد ، و براى وجود اينها زلزله‌ها را بر طرف ميكنم ، و سختىها\r\n\r\n","description":"","footnote":"","page_name":" 514 ","page_number":530},
  {"content":"\r\n\r\nو ظلم‌ها را برميدارم ، اين دسته از مردم مشمول رحمت خداوند بوده و صلوات او شامل آنها مىباشد ، و اينان در واقع هدايت شده هستند .\r\nابو بصير در پايان حديث گفتند : اگر در روزگار جز اين حديث را نشنيده باشى برايت كفايت مىكند .\r\n14 - اسحاق بن عمار از حضرت صادق عليه السّلام روايت مىكند كه آن جناب فرمود :\r\nاى اسحاق آيا تو را مژده‌اى ندهم ؟ عرض كردم : بفرمائيد قربانت گردم ، فرمودند :\r\nصحيفه‌اى به خط امير المؤمنين و املاء حضرت رسول عليهما السّلام بدست ما رسيد ( و متن حديث همان است كه در بالا ذكر شد ) الا اينكه در پايان حديث فرمود : اى اسحاق دين فرشتگان و پيغمبران همين است ، اينك اين روايت را از غير اهلش نگهدارى كن تا خداوند تو را حفظ كند و امورت را اصلاح نمايد ، سپس فرمود : هر كس به اين روايت معتقد گردد از عذاب و عقاب خداوند در امان خواهد بود .\r\n15 - جابر جعفى گويد : از حضرت باقر عليه السّلام شنيدم ميفرمود : جابر بن عبد اللَّه گفت : نزد حضرت فاطمه عليها السّلام رفتم ، و در مقابلش لوحى يافتم كه از درخشندگى او چشمها خيره ميشد ، اسم دوازده نفر را در آن لوح نوشته بودند كه سه نفر از آنان در ظاهر ، و سه نفر در باطن ، و سه نفر در پايان لوح ، و سه نفر هم در حاشيه قرار گرفته بودند .\r\nبه حضرت زهراء سلام اللَّه عليها عرض كردم : اين‌ها نام چه كسانى است كه در اين جا ثبت شده ؟ فرمود : اين‌ها نام اوصياء است كه اول آنها پسر عم من است ، و بقيه هم يازده نفر از فرزندان من ميباشند كه نفر آخر « قائم » آنها مىباشد ، جابر گويد : من در سه جا نام محمّد و در چهار جا نام علي را مشاهده كردم .\r\n16 - محمد بن جعفر از پدرش عليه السّلام روايت مىكند كه حضرت باقر عليه السّلام فرزندان و عموى خود زيد بن على را احضار كرد ، و نامه‌اى را كه به خط امير المؤمنين و املاء حضرت رسول عليهما السّلام بود به آنان نشان داد - سپس حديث را تا پايان ذكر كرده -\r\n\r\n","description":"","footnote":"","page_name":" 515 ","page_number":531},
  {"content":"\r\n\r\nو حضرت عبد العظيم « 1 » حسنى عليه السّلام كه يكى از روات اين حديث است فرموده : از محمد بن جعفر تعجب است پس از اينكه اين حديث را از پدرش شنيد و او براى مردم نقل كرد ، به گفتار آن جناب توجهى نكرد و خروج نمود ، و اين حديث از اسرار پروردگار است او را از نااهلان نگهدارى كنيد .\r\n17 - سليم بن قيس گويد : از عبد اللَّه بن جعفر شنيدم ميفرمود : به اتفاق حسنين عليهما السلام و عبد اللَّه بن عباس و عمر بن ابى سلمة و اسامة بن زيد در نزد معاويه بوديم سليم گويد : حديثى بين عبد اللَّه و معاويه مورد بحث قرار گرفت و عبد اللَّه گفت : از حضرت رسول صلى اللَّه عليه و آله شنيدم ميفرمود : من نسبت به مؤمنين از خودشان اولى هستم ، و پس از من على همين مقام دارد .\r\nهنگامى كه على بشهادت رسيد فرزندش حسن داراى اين منزلت خواهد شد ، و پس از وى حسين و بعد فرزندش على بن الحسين ، اى على تو به همين زودى على بن الحسين را درك ميكنى ، پس از او فرزندش محمد داراى مقام پدرش خواهد شد و اى حسين تو هم او را خواهى ديد ، بعد از اين حضرت رسول صلى اللَّه عليه و آله تا دوازده نفر از ائمه را ذكر كردند كه نه نفر از آنان فرزندان حسين عليه السّلام هستند .\r\nعبد اللَّه گويد : من به صدق اين حديث حسنين و عبد اللَّه بن عباس و محمد بن ابى سلمه و اسامة بن زيد را گواه گرفتم و اين‌ها هم در نزد معاويه مرا تصديق كردند ، سليم گويد : من از سلمان و ابو ذر و مقداد و اسامة بن زيد نيز اين روايت را شنيدم ، و آنان هم ميگفتند : ما اين حديث را از حضرت رسول صلى اللَّه عليه و آله شنيده‌ايم .\r\n18 - حضرت صادق عليه السّلام فرمود : از امير المؤمنين سلام اللَّه عليه پرسيدند : معنى گفتار حضرت رسول صلى اللَّه عليه و آله كه فرموده : « انّى مخلّف فيكم الثقلين كتاب اللَّه و عترتى » چيست ؟ و عترت چه كسانى هستند ؟ حضرت فرمود : مقصود از عترت من و حسنين و نه نفر از اولاد حسين هستيم ، نفر نهمى مهدى و قائم عترت است ، اينان از قرآن جدا\r\n\r\n\r\n","description":"","footnote":"\r\n( 1 ) مترجم گويد : ما اين روايت را در مسند حضرت عبد العظيم عليه السلام نقل كرده‌ايم جويندگان به كتاب زندگانى حضرت عبد العظيم رجوع نمايند .\r\n","page_name":" 516 ","page_number":532},
  {"content":"\r\n\r\nنخواهند شد تا آنگاه كه در كنار حوض خدمت پيغمبر برسند .\r\n19 - عبد اللَّه بن عباس گويد : از حضرت رسول شنيدم ميفرمود : من و على و حسنين و نه تن از فرزندان حسين از هر آلودگى پاك و از خطا و لغزش و هر چيز ناپسندى معصوم هستيم .\r\n20 - و نيز عبد اللَّه بن عباس روايت مىكند كه حضرت رسول صلى اللَّه عليه و آله فرمود : من سيد انبياء و على سيد اوصياء است ، اوصياء من دوازده نفرند كه اول آنها على بن ابى طالب و آخر آنان قائم است .\r\n21 - جابر بن عبد اللَّه انصارى گويد : هنگامى كه آيه شريفه  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  نازل گرديد خدمت حضرت رسول عرض كردم : ما خدا و رسول را شناختيم و اكنون ميخواهيم بدانيم اين اولو الامر كه طاعت آنان باطاعت خدا و رسول قرين شده كدام افراد هستند ؟ ، فرمود : اين افراد خلفاى من هستند .\r\nاى جابر اينان پيشوايان مسلمين ميباشند كه پس از من خواهند آمد اول آنها على بن ابى طالب است ، پس از وى حسن و بعد از او حسين سپس على بن الحسين ، و محمد بن على كه در تورات به باقر معروف است و تو او را درك خواهى كرد و هر گاه وى را ملاقات نمودى سلام مرا به او برسان ، بعد از او جعفر بن محمد ، و موسى بن جعفر و على بن موسى ، و محمد بن على ، و على بن محمد ، و حسن بن على امام هستند .\r\nپس از اينها همنام و صاحب كنيه من كه حجت پروردگار و نشانه او در زمين است و نام محمد بن حسن مىباشد كه از شيعيان و پيروان و دوستان خود غيبت خواهد كرد ، و جز افرادى كه در ايمان امتحان داده باشند كسى در امامت او باقى نخواهد ماند ، به خداوندى كه مرا براستى برانگيخته شيعيان از غيبت او استفاده خواهند كرد و از تابش انوار او مستفيض خواهند شد همانطور كه از خورشيد استضائه ميكنند و لو در زير ابر باشد ، اى جابر اين مطالب از اسرار خداوند است كه در گنجينه‌هاى علم محفوظ مانده\r\n\r\n","description":"","footnote":"","page_name":" 517 ","page_number":533},
  {"content":"\r\n\r\nو آنها را جز به اهلش اطلاع نده .\r\n22 - ابن عباس گويد : حضرت رسول صلى اللَّه عليه و آله فرمود : خداوند به طرف زمين توجهى كرد و مرا از ميان مردم برگزيد ، و به نبوت مبعوث فرمود ، بار ديگر به طرف زمين توجه فرمود و از ميان مردم على را انتخاب كرد و او را به امامت برگزيد ، پس از وى به من امر كرد تا او را برادر و وصى براى خود انتخاب كنم ، و اينك على از من است و من هم از على ميباشم ، وى زوج دخترم و پدر دو سبطم حسنين است .\r\nخداوند تبارك و تعالى مرا با آنها حجت براى مردم قرار داده است ، و از صلب حسين امامان را آفريده است كه در جاى من خواهند نشست و از وصاياى من نگهدارى خواهند كرد ، نهمين نفر از فرزندان حسين « قائم » اهل بيت من و « مهدى » امتم هست ، وى در اقوال و افعال و در شمائل و خصال از همهء مردم به من شبيه‌تر است ، او پس از غيبت طولانى و سرگردانى مردم ظهور خواهد كرد ، او دين خدا را پشتيبانى نموده و از طرف خداوند و فرشتگان تاييد و يارى مىشود ، وى زمين را پر از عدل خواهد كرد پس از اينكه از ظلم و جور پر شده باشد .\r\n23 - حضرت صادق از پدرانش از حضرت رسول صلى اللَّه عليه و آله روايت مىكند كه جبرئيل گفت : خداوند فرموده است : هر كس اقرار كند كه جز من خدائى نيست ، و محمد هم فرستادهء من است ، و على بن ابى طالب و فرزندان او هم خلفا و حجت‌هاى من هستند او را وارد بهشت خواهم كرد ، و از آتش نجات خواهم داد و در كنار من منزل خواهد كرد ، اين مرد را مشمول عواطف و احسان قرار مىدهم و از مقربان درگاهم ميسازم .\r\nهر گاه مرا بخواند جوابش مىدهم ، و اگر از من چيزى بخواهد خواسته‌اش را مى پذيرم ، و اگر سكوت كند با وى ملاطفت مينمايم ، و اگر بدى نمايد از وى درميگذرم ، و اگر از من فرار كند او را به طرف خود دعوت ميكنم ، و اگر توبه كند و برگردد از وى مىپذيرم ، و اگر در خانه‌ام را بكوبد برايش باز ميكنم .\r\nو اگر كسى به يگانگى من معتقد نگردد ، و يا معتقد شود و ليكن به نبوت\r\n\r\n","description":"","footnote":"","page_name":" 518 ","page_number":534},
  {"content":"\r\n\r\nمحمد اعتقاد پيدا نكند ، و يا برسالت وى ايمان بياورد و ليكن به امامت على بن ابى طالب ايمان نياورد ، و يا به امامت وى معتقد گردد و ليكن به امامت فرزندان او عقيده پيدا نكند ، اين شخص كفران نعمت مرا كرده و عظمت مرا تحقير نموده و به آيات و كتب من كفران ورزيده است .\r\nاگر اين چنين شخصى به طرف من بيايد راهش نميدهم ، و اگر از من چيزى بخواهد محرومش ميكنم ، و اگر مرا فرياد بزند فرياد او را نخواهم شنيد ، اگر دعا كند اجابت نخواهم كرد ، و اگر از من اميدوارى داشته باشد نااميدش ميكنم ، اين‌ها نتيجه افعال اوست و من هرگز ظلم نميكنم .\r\nدر اين هنگام جابر قيام كرد و عرض نمود : يا رسول اللَّه امامان از فرزندان على ابن ابى طالب كيانند ؟ فرمود : حسن و حسين كه دو سيد جوانان اهل بهشت ميباشند ، بعد سيد عباد زمانش على بن الحسين ، پس از اين محمد بن على باقر است كه تو او را درك ميكنى ، و هر گاه او را ملاقات كردى سلام مرا به او برسان ، بعد صادق جعفر بن محمد ، كاظم موسى بن جعفر ، رضا على بن موسى ، تقى محمد بن على ، نقى على بن محمد ، زكى حسن بن على ، پس از اين فرزندش « قائم » به حق كه مهدي امت من خواهد بود .\r\nخداوند بوسيله اين مهدى زمين را پر از عدل و داد خواهد كرد ، پس از اينكه از ظلم و ستم پر شده باشد ، اى جابر اينان خلفاء من هستند و فرزندان و اوصياء و عترت من ميباشند ، هر كس از آنها اطاعت كند مرا اطاعت كرده و هر كس از فرمان آنان سر پيچد از فرمان من سر پيچيده است ، هر كس يكى از آنان را انكار كند مثل اين است كه مرا انكار كرده است ، خداوند به خاطر آنها آسمان را نگاه ميدارد و بوسيله آنان زمين را حفظ مىكند ، و الا زمين و آسمان اهلش را از بين مىبرند .\r\n24 - اصبغ بن نباته گويد : يكى از روزها امير المؤمنين دست حسن عليهما السّلام را در دست گرفته و به طرف ما آمد و فرمود : روزى حضرت رسول صلى اللَّه عليه و آله همين طور دست مرا گرفت و به طرف مردم آورد و گفت : بهترين مردم بعد از من و سيد آنها اين برادرم\r\n\r\n","description":"","footnote":"","page_name":" 519 ","page_number":535},
  {"content":"\r\n\r\nمىباشد ، و او امام هر مسلمان و امير هر مؤمن بعد از وفات من خواهد بود .\r\nاكنون من هم ميگويم : بهترين مردم پس از من و سيد آنها اين پسرم مىباشد ، و او امام هر مسلمان و ولى هر مؤمن بعد از وفات من خواهد بود ، وى بعد از من مظلوم خواهد بود همانطور كه بعد از رسول خدا صلى اللَّه عليه و آله به من ظلم كردند ، و بهترين مخلوقات و سرور آنها بعد از حسن فرزندم حسين است كه وى را در زمين كربلا شهيد ميكنند حسين و اصحاب او روز قيامت از بزرگان شهداء هستند .\r\nپس از حسين نه نفر از صلب او خواهند آمد كه خلفاى خداوند در زمين و حجت‌هاى پروردگار بر مردم و امناى وى بر خزائنش خواهند بود ، اين نه نفر امام مسلمين و مقتداى مؤمنين و سيد متقين ميباشند ، نهمى از آنها « قائم » آنان است كه دنيا را بعد از تاريكى روشن خواهد كرد ، و جهان را پس از ظلم و ستم پر از عدل و داد مىكند ، و به جاى جهل و نادانى علم و فضيلت مىآورد .\r\nبه خداوندى كه محمد برادرم را براستى بنبوت برگزيد و مرا به امامت انتخاب كرد ، از طرف خداوند در بارهء اين مطالب وحى شده و جبرئيل اين‌ها را از آسمان فرود آورده است ، يكى از روزها كه در خدمت حضرت رسول صلى اللَّه عليه و آله بودم از امامان بعد از وى پرسيدند ، حضرت در جواب سائل فرمود : به آسمان صاحب بروج سوگند كه عدد امامان پس از من به شماره همين بروج است ، و به پروردگار شب روز و شهور قسم كه عدد امامان به اندازهء شهور است .\r\nسائل پرسيد آنها كيانند ؟ حضرت دست خود را روى سر من نهاد و فرمود :\r\nاول آنان اين است و آخرشان هم « مهدى » است ، هر كس آنان را دوست بدارد مرا دوست داشته ، و هر كس آنان را دشمن بدارد مرا دشمن داشته ، و هر كه به آنان احسان كند به من احسان كرده ، و هر كه آن‌ها را مورد بغض قرار دهد مرا مورد بغض قرار داده است ، هر كس آنان را منكر گردد مرا انكار كرده است ، و هر كه معرفت به حال آنان داشته باشد به حال من اعتراف حاصل كرده است .\r\nخداوند بوسيلهء آنان دين خود را حفظ مىكند ، و شهرها را آباد مينمايد ،\r\n\r\n","description":"","footnote":"","page_name":" 520 ","page_number":536},
  {"content":"\r\n\r\nو بندگان خود را روزى ميدهد ، و از آسمان باران ميفرستد ، و بركات زمين را بيرون ميدهد ، اينان اوصياء و فرزندان من هستند ، و امامان مسلمين و اولياء مؤمنين مىباشند .\r\n25 - حسين بن علي عليهما السّلام فرمود : خدمت جدم رسول اللَّه صلى اللَّه عليه و آله رسيدم ، در هنگامى كه ابىّ بن كعب هم در آنجا بودند ، حضرت فرمود : خوش آمدى اى ابو عبد اللَّه و اى زينت آسمان و زمين ، ابىّ گفت : يا رسول اللَّه چگونه كسى با وجود تو ميتواند زينت آسمان و زمين باشد ، حضرت فرمود : سوگند به خداوندى كه مرا به پيغمبرى برانگيخت ، حسين بن علي در آسمان عظمتش از زمين بيشتر است .\r\nدر طرف راست عرش نوشته‌اند : حسين مصباح هدايت و كشتى نجات است ، حسين امامى است كه خوارى را قبول نميكند و همواره عزيز و با فخر و دانش است و براى اين ملت ذخيره مىباشد ، خداوند در صلب او نطفه‌اى قرار داده كه پاك و با بركت است ، اين نطفه قبل از اين كه ارحام آفريده شوند و يا آب در اصلاب پديد آيد آفريده شده است ، و قبل از ليل و نهار وجود پيدا كرده است .\r\nبه حسين بن على دعاهائى تلقين شده كه هر كس آنها را بخواند با وى محشور ميگردد و در آخرت مورد محبت وى قرار ميگردد ، و خداوند غمهاى وى را زائل مىكند و دينش را اداء مىنمايد و امورش را آسان ميسازد و راهش را روشن ميگرداند و بر دشمنانش چيره مىكند ، و معايب او را فاش نميسازد .\r\nابىّ عرض كرد : يا رسول اللَّه اين دعاها كدام است ؟ حضرت فرمود : هر گاه از نماز فارغ شدى همانطور كه نشسته‌اى بخوان : « اللهم إنى أسئلك بكلماتك و معاقد عزك و سكان سماواتك ، و أنبيائك و رسلك ، أن تستجيب لى فقد رهقنى من أمرى عسرا ، فأسألك أن تصلّى على محمّد و آل محمّد و أن تجعل لى فرجا و مخرجا » خداوند كارهاى تو را آسان مىكند ، و سينه‌ات را باز ميگرداند ، و در هنگام مرگ كلمهء شهادتين را به تو تلقين مىكند .\r\nابىّ عرض كرد : يا رسول اللَّه اين نطفه‌اى كه در صلب حسين قرار داده شده\r\n\r\n","description":"","footnote":"","page_name":" 521 ","page_number":537},
  {"content":"\r\n\r\nچيست ؟ فرمود : مثل اين نطفه مانند ماه است و اين نطفه تاريكىها را از هم ميشكافد و مسائل مبهم را از هم باز مىكند و روشن مىسازد ، هر كس از وى پيروى كند به خير و سعادت مىرسد ، و هر كه از وى دورى گزيند به هلاكت مىپيوندد ، ابيّ عرض كرد :\r\nاسم او چيست ؟ .\r\nحضرت رسول صلى اللَّه عليه و آله فرمود : نام وى « على » است و دعايش هم اين است « يا دائم يا ديموم ، يا حى يا قيوم ، يا كاشف الغمّ و يا فارج الهمّ ، و يا باعث الرسل و يا صادق الوعد » هر كس اين دعا را بخواند خداوند او را با على بن الحسين محشور مىكند ، و به اتفاق وى داخل بهشت مىشود .\r\nابىّ عرض كرد : يا رسول اللَّه آيا وى جانشين و وصيّى هم دارد ؟ فرمود : آرى ارث‌هاى زمين و آسمان بوى تعلق دارد ، گفت : ارث زمين و آسمان كدام است ؟ حضرت فرمود : قضاء به حق و حكم به ديانت و تاويل احكام و بيان آن چه پس از وى ظاهر گردد ، گفت : نام او چيست ؟ فرمود : « محمد » كه ملائكه به وى در آسمانها انس گرفته‌اند و او در دعاى خود ميگويد : « اللهم ان كان لى عندك رضوان و ودّ فاغفر لى و لمن تبعنى من اخوانى و شيعتى و طيّب ما في صلبى » خداوند در صلب او نطفه پاك و مباركى قرار داده و به من اطلاع داده است كه او را پاك گردانيده و نامش را « جعفر » نهاده است و او را در نزد خود مرضى و پسنديده و هادى و رهنما مقرر فرموده جعفر خداى خود را به اين دعا ياد مىكند : « يا دان غير متوان ، يا ارحم الراحمين ، اجعل لشيعتى من النار وقاء و لهم عندك رضا ، و اغفر ذنوبهم ، و استر عيوبهم ، و يسّر امورهم ، و استر عوراتهم ، و اقض ديونهم ، و هب لى الكبائر التى بينك و بينهم ، يا من لا يخاف الضيم ، و لا تأخذه سنة و لا نوم اجعل لى من كل غمّ فرجا » .\r\nهر كس اين دعا را بخواند خداوند او را با چهرهء سفيد با جعفر بن محمد داخل بهشت مىكند ، اى ابىّ خداوند به اين نطفه نطفه پاك ديگرى آميخته و رحمت خود را بر وى نازل كرده و نام او را « موسى » نهاده است . ابىّ عرض كرد : يا رسول اللَّه گويا آنان توالد و تناسل ميكنند و از يك ديگر ارث مىبرند و همديگر را وصف مينمايند\r\n\r\n","description":"","footnote":"","page_name":" 522 ","page_number":538},
  {"content":"\r\n\r\nحضرت رسول صلى اللَّه عليه و آله فرمود : جبرئيل حالات آنها را براى من از طرف خداوند وصف كرده است ، ابيّ گفت : موسى دعائى هم دارد كه غير از دعاى پدرانش باشد ؟\r\nفرمود : آرى دعاى موسى اين است : « يا خالق الخلق ، و يا باسط الرزق ، و يا فالق الحبّ و النوى ، و يا بارئ النسم ، و محيى الموتى و مميت الاحياء ، و يا دائم الثبات و مخرج النبات افعل بى ما أنت أهله » هر كه اين دعا را بخواند خداوند حوائج او را برمياورد ، و روز قيامت او را با موسى بن جعفر محشور مىكند ، و خداوند در صلب او نطفه مبارك ديگرى قرار داده و او را « على » نام‌گذارى كرده است ، و خداوند از رفتار و كردار وى رضايت دارد و بوى علم و حكمت مرحمت فرموده و وى را براى مردم تا روز قيامت حجت قرار داده است ، و دعاى او از اين قرار است « اللهم اعطني الهدى و ثبّتنى عليه و احشرنى مع الذين لا خوف عليهم و لا حزن و لا جزع إنك  أَهْلُ التَّقْوى وَ أَهْلُ الْمَغْفِرَةِ  » خداوند متعال در صلب او نطفهء مبارك و پاكى قرار داده و او را « محمد بن على » نام گذاشته است ، اين محمد شفيع شيعيان خواهد بود و علم جدش را هم به ارث خواهد برد ، او داراى علامتى روشن و برهان واضحى است ، هنگامى كه متولد شود ميگويد «  لا إِلهَ إِلَّا اللَّهُ *  » و در دعاى خود هم ميگويد : « يا من لا شبيه له و لا مثال ، أنت اللَّه لا إله إلا أنت ، و لا خالق إلا أنت ، تفنى المخلوقين و تبقى أنت حلمت عمّن عصاك و في المغفرة رضاك .\r\nهر كس اين دعا را بخواند محمد در روز قيامت شفيع وى خواهد شد ، و خداوند در صلب او هم نطفهء قرار داده كه از ظلم و طغيان دور است ، و همواره نيكوكار و با بركت و طيب و طاهر مىباشد ، خداوند او را « على بن محمد » نام گذاشته و وقار و آرامش و علم و فضيلت را بوى مرحمت كرده ، و از اسرار پنهانى او را مطلع كرده است خداوند در سينه او چيزى قرار داده و او را از اين مطلع ساخته ؛ و از دشمنانش هم بر حذر داشته است ، وى در دعاى خود ميگويد : « يا نور يا برهان ، يا مبين ، يا منير ، يا رب اكفنى شر الشرور ، و آفات الدهور ، و أسألك النجاة يوم ينفخ في الصور » .\r\nهر كس اين دعا را بخواند على بن محمد شفيع او شده و او را به بهشت خواهد برد .\r\n\r\n","description":"","footnote":"","page_name":" 523 ","page_number":539},
  {"content":"\r\n\r\nخداوند در صلب او نيز نطفه آفريده و او را « حسن » نام گذاشته ، و او را وسيله روشنائى بلاد خود قرار داده و در زمين جانشين خود كرده است و براى امتش عزت و براى شيعيانش چراغ هدايت نصب نموده و او را شفيع مردم در پيشگاه خود معرفى كرده است ، اين حسن عذابى است براى دشمنان و مخالفين ، و برهانى است براى دوستان و محبين وى در دعاى خود گويد : « يا عزيز العز في عزه ، يا عزيزا اعزّنى بعزتك و أيدنى بنصرك ، و أبعد عنى همزات الشيطان ، و ادفع عنى بدفعك ، و امنع عنى بصنعك و اجعلنى من خيار خلقك ، يا واحد ، يا احد ، يا فرد ، يا صمد » .\r\nهر كه اين دعا را بخواند خداوند او را با وى محشور خواهد كرد و از آتش نجات خواهد داد و لو از اهل آتش باشد ، خداوند در صلب وى نيز نطفه پاك و طاهرى قرار داده هر مؤمنى كه آزمايش خود را داده باشد از وى راضى خواهد شد ، و ليكن منافقين و كافرين از وى روى ميگردانند ، وى امام هادى و مهدى است كه در پيشگاه خداوند مرضى است ، او به عدل و داد حكم مىكند و فرمان ميدهد و در قول خود احكام خداوند را تصديق مىكند و خداوند هم وى را تصديق مينمايد .\r\nاو از سرزمين تهامه خروج مىكند و با دلائل و نشانه‌ها بيرون مىشود ، و در طالقان گنج‌هائى دارد و ليكن اين گنج‌ها از طلا و نقره نيست ، بلكه اسبان زيبا و تندرو و مردان چابك سوار و نشان دارى هستند كه خداوند آنان را از دورترين بلاد پيرامون يك ديگر جمع خواهد كرد ، عدد آنان به اندازه مجاهدين جنگ بدر فقط سيصد و سيزده نفر ميباشند ، وى با خود كتابى دارد كه اسامى اصحابش در او درج گرديده و كليه خصوصيات آنان از پدر و مادر و عشيره و محل زندگى در آن صحيفه نوشته شده است ، اين اشخاص طبق فرمان پيشواى خود بهر طرف با كوشش حمله ميكنند ابىّ عرض كرد : يا رسول اللَّه دلائل و نشانه‌هاى وى چيست ؟ فرمود : وى پرچمى دارد كه هر گاه وقت ظهورش فرا رسد از هم باز مىشود و با زبان فصيحى به اذن خداوند فرياد مىزند : اى ولى خداوند خروج كن و دشمنان پروردگار را از بين بردار او داراى دو پرچم و بيرق است و نيز شمشيرى دارد كه همواره در غلاف مىباشد و چون\r\n\r\n","description":"","footnote":"","page_name":" 524 ","page_number":540},
  {"content":"\r\n\r\nهنگام ظهورش نزديك گردد از غلاف بيرون مىشود .\r\nخداوند شمشير را به سخن مىآورد و فرياد مىزند : اى ولى خدا خروج كن و مرا فرمان ده ، اى حجت پروردگار اكنون سزاوار نيست در جاى خود بنشينى . در اين هنگام او خروج مىكند و دشمنان خداوند را در هر جا بيابد ميكشد و حدود و احكام را بار ديگر اقامه مىكند ، جبرئيل از طرف راست و ميكائيل از طرف چپ و شعيب و صالح هم در مقدمه او قرار دارند ، و شما به همين زودى صدق گفتار مرا مشاهده خواهيد كرد و لو مقدارى طول بكشد ، و من امور خود را به خداوند واميگذارم .\r\nاى ابىّ خوشا به حال آن كس كه او را ملاقات كند و وى را دوست داشته باشد و امامت وى را بپذيرد ، خداوند آنان را از مهلكه نجات ميدهد با اقرار به او و پيغمبر و جميع امامان درهاى بهشت براى آنان باز خواهد شد ، مثل آنان در زمين مانند مشكى است كه بويش در فضا پراكنده شود و هرگز تغيير نكند ، مثل آنان در آسمان مانند ماه تابان است كه هرگز نور او از بين نرود .\r\nابىّ عرض كرد : يا رسول اللَّه حالات اين امامان عليهم السّلام در نزد خداوند چگونه است ؟ فرمود : خداوند دوازده صحيفه بر من نازل كرده كه دوازده خاتم در آنها هست ، و اسم هر امامى در خاتمش نوشته شده و اوصافش هم در صحيفه‌اش درج گرديده است .\r\n26 - حسين بن على عليهما السّلام گويد : من و برادرم خدمت جدم رسول اللَّه صلى اللَّه عليه و آله رسيديم حضرت مرا بر يك زانو و برادرم را هم بر زانوى ديگر قرار داد و پس از اين ما را بوسيد و فرمود : پدرم فداى شما باد كه دو امام صالح هستيد و خداوند شما را از من و پدر و مادرتان برگزيده ، و اى حسين از صلب تو هم نه امام اختيار كرده كه نفر نهمى « قائم » آنها است و شما همگان در فضل و مقام نزد خدا مساوى هستيد .\r\n27 - حضرت جواد عليه السّلام فرمود : يكى از روزها امير المؤمنين سلام اللَّه عليه در حالى كه حضرت مجتبى عليه السّلام و سلمان فارسى در خدمتش بودند و امير المؤمنين بر دست سلمان تكيه كرده بودند وارد مسجد الحرام شدند ، در اين هنگام مردى زيباى خوش\r\n\r\n","description":"","footnote":"","page_name":" 525 ","page_number":541},
  {"content":"\r\n\r\nلباس و خوش هيكلي پيش آمدند و بر آن حضرت سلام كردند ، پس از اينكه جواب سلام شنيدند در حضور امير المؤمنين نشستند .\r\nمرد خوش لباس پرسيد يا امير المؤمنين از شما سه مسأله مىپرسم اگر جواب آنها را دادى ميدانم كه مردم بدون جهت حق تو را غصب كردند ، و آنان در دنيا و آخرت امام مردم نيستند و اگر چنانچه نتوانستى جواب بدهى معلوم است كه با آنها مساوى هستى .\r\nامير المؤمنين عليه السّلام فرمود : اكنون بپرس آن چه را كه در نظر دارى ، عرض كرد : سؤال من اينست كه در هنگام خواب روح آدمى در كجا است ؟ و چگونه مىشود كه انسان مطلبى را فراموش مىكند ، و مطلب ديگرى را در نظرش نگه ميدارد ؟\r\nو چرا مردى به اعمام و اخوالش شباهت پيدا مىكند ؟ امير المؤمنين روى خود را به طرف حضرت امام حسن كردند و فرمودند : يا ابا محمد جواب اين مرد را بدهيد .\r\nحضرت مجتبى عليه السّلام فرمود : سؤال كردى كه روح آدمى در خواب در كجا است ؟\r\nروح آدم به باد و باد هم به هوا پيوستگى دارد تا آنگاه كه انسان از خواب بيدار شود و اگر خداوند اذن دهد كه روح بار ديگر به بدن مراجعت كند امر ميفرمايد روح از باد جذب ميگردد و باد هم از هوا جذب مىشود و روح بار ديگر در بدن صاحبش مستقر ميگردد ، و اگر خداوند اذن ندهد كه روح مراجعت كند ، هواء باد را نگه مىدارد و باد هم روح را نگه ميدارد و در اين صورت به بدن صاحبش مراجعت نميكند تا آن گاه كه خداوند او را مبعوث نمايد .\r\nو اما در مورد ذكر و نسيان كه انسان گاهى مطلبى را فراموش مىكند و موضوعى در خاطرش ميماند ، علتش اين است كه : قلب آدمى در ظرفى قرار دارد كه روى آن طبقى نهاده شده و اگر در موقع احتياج به يك مطلبى انسان صلوات بفرستد آن طبق از روى ظرف برداشته ميگردد و قلب روشن مىشود ، در اين هنگام آدمى به مطلب فراموش شده متوجه مىشود ، و اگر چنانچه صلوات نفرستد و يا صلوات ناقص بفرستد طبق از روى ظرف برداشته نميشود و در اين صورت قلب تاريك ميگردد و براى انسان نسيان حاصل مىشود .\r\n\r\n","description":"","footnote":"","page_name":" 526 ","page_number":542},
  {"content":"\r\n\r\nو اما در مورد اينكه پرسيدى چرا فرزند انسان به اعمام و اخوالش شباهت دارد ؟\r\nجواب اين سؤال اينست كه : انسان هر گاه اراده كند با اهلش نزديكى كند ، اگر با آرامش قلب و بدون اضطراب و با اعصاب آرام نزديكى كرد نطفه با كمال سهولت در رحم قرار ميگيرد و در اين هنگام شبيه به پدرش و يا مادرش خواهد بود .\r\nو اگر چنانچه با اضطراب و اعصاب ناراحت نزديكى كرد نطفه هم مضطرب ميگردد و در همين حال اضطراب روى بعضى از عروق واقع مىشود ، اگر روى عروق اعمام افتاد كودك به اعمام شباهت پيدا مىكند و اگر روى اعراق اخوال جاى گرفت به اخوال شباهت مىرساند .\r\nدر اين هنگام سائل گفت : من همواره گواهى بوحدانيت پروردگار و رسالت محمد مىدهم ، و گواهى مىدهم كه تو وصى محمد و به حجت وى قائم هستى ( در اين وقت اشاره به امير المؤمنين عليه السّلام داشتند ) و گواهى مىدهم كه تو هم وصى او هستى و قائم به برهان وى ميباشى ( اشاره به امام حسن عليه السّلام كردند ) و گواهى مىدهم كه حسين برادرت وصى پدرت مىباشد و بعد از تو با برهان وى قيام خواهد كرد .\r\nو گواهى مىدهم كه على بن الحسين با برهان پدرش قيام مىكند ، و محمد بن على هم با برهان پدرش قيام خواهد كرد ، و جعفر بن محمد ، و موسى بن جعفر ، و على بن موسى ، و محمد بن على ، و على بن محمد ، و حسن بن على كه همه اين حضرات عليهم السّلام يكى بعد از ديگرى به امر و برهان پدرانشان قيام ميكنند ، و ليكن فرزند حسن بن على اسمش برده نميشود تا آنگاه كه از پشت پرده غيبت بيرون آيد و زمين را پر از عدل و داد كند بعد از اينكه از ظلم و جور پر شده باشد ، و او به امر حسن بن على قيام مىكند ، سلام و بركات خدا بر شما باد اى مؤمنين پس از اين سائل برخاست و از مسجد بيرون شد ، امير المؤمنين فرمود : اى ابو محمد دنبال اين مرد را بگير به بين كجا ميرود ؟\r\nحسن بن على عليهما السّلام از دنبال او بيرون شد ، امام حسن فرمود : وى تا پاي خود را در خارج مسجد گذاشت ديگر متوجه نشدم كجا رفت ، سپس برگشتم و عرض كردم او را پيدا ننمودم امير المؤمنين فرمود : دانستى او كه بود ؟ گفتم : خدا و رسول و امير المؤمنين\r\n\r\n","description":"","footnote":"","page_name":" 527 ","page_number":543},
  {"content":"\r\n\r\nداناتر هستند ، فرمود : او خضر عليه السّلام بود .\r\n28 - عبد الرحمن بن سليط گويد : حسين بن على عليهما السّلام فرمود : از ما دوازده نفر مهدى هست كه اول آنها على بن ابى طالب و آخر آنان نهمين نفر از فرزندان من خواهد بود كه به حق قيام خواهد كرد ، خداوند زمين را بوسيله او زنده خواهد نمود پس از اينكه مرده شده باشد ، و بوسيله او دين را قوى و شوكت ميدهد و آشكارش مىكند ، و حق را استوار ميسازد اگر چه مشركين اين موضوع را مكروه ميشمارند .\r\nوى غيبتى خواهد داشت كه گروهى در اثر طول غيبت مرتد خواهند شد ، و جماعتى در انتظار خواهند بود و در اين راه رنج و اذيت خواهند كشيد ، مخالفين به اين دسته ميگويند : اگر شما راست ميگوئيد پس اين وعده كى انجام خواهد گرفت ، كسى كه بر طول غيبت او صبر كند و در اين راه اذيت و آزار به بيند اين مرد مثل اين است كه با شمشير در ركاب رسول خدا صلى اللَّه عليه و آله جنگ مىكند .\r\n29 - ابو خالد كابلى گويد : خدمت سيد خود حضرت على بن الحسين عليهما السّلام وارد شدم و به آن حضرت عرض كردم : اى پسر پيغمبر از كسانى كه خداوند اطاعت از آنها را پس از پيغمبر واجب نموده و بندگان خود را به اقتداى آنان ملزم ساخته است مرا آگاه كن ، حضرت فرمود : اى كابلى اولو الأمرى كه پروردگار آنان را براى مردم پيشوا قرار داده و اطاعت آنها را واجب فرموده است ، امير المؤمنين و دو فرزندش حسنين عليهم السّلام ، و پس از حسين مقام وى به ما رسيده است .\r\nابو خالد گويد : عرض كردم : اى سيد من براى ما روايت كرده‌اند كه امير المؤمنين فرموده : زمين هيچ گاه از حجت خالى نخواهد ماند ، پس حجت و امام بعد از تو كيست ؟ حضرت سجاد فرمود : فرزند من « محمد » كه نام او در تورات باقر است و علم را از هم خواهد شكافت و حقائق آن را براى مردم بازگو خواهد كرد بعد از من وى امام و حجت است ، پس از وى فرزندش « جعفر » حجت و امام است و نام وى در نزد اهل آسمان « صادق » مىباشد .\r\nراوى گويد عرض كردم : اى سيد من چگونه وى را « صادق » ناميده‌اند در\r\n\r\n","description":"","footnote":"","page_name":" 528 ","page_number":544},
  {"content":"\r\n\r\nحالى كه شما اهل بيت همه صادق و راستگو هستيد ، حضرت فرمود : پدرم از پدرش روايت كرده كه : حضرت رسول صلى اللَّه عليه و آله فرمود : هر گاه فرزندم جعفر بن محمد متولد شد او را صادق نام بگذاريد ، زيرا كه پنجمين فرزند او كه جعفر نام خواهد داشت مدعى مقام امامت خواهد شد ، وى در نزد پروردگار كذاب و مفترى محسوب است ، و مدعى مقامى است كه اهليت آن را ندارد ، او با پدرش مخالفت مىكند و به برادرش حسد ميورزد ، وى در هنگامى كه ولى خداوند غايب است قصد افشاى اسرار پروردگار را خواهد كرد .\r\nدر اين هنگام حضرت سجاد عليه السّلام گريه زيادى كرد و فرمود : گويا مىبينم جعفر كذاب را در حالى كه طاغيه زمان خود را در جستجوى امر ولى خدا راهنمائى مىكند و حال اينكه ولى پروردگار در محافظت وى قرار گرفته و سرپرستى حرم پدرش بعهدهء وى نهاده شده است ، جعفر كذاب از روى جهل بولادت ولى عصر اصرار دارد آن حضرت را پس از اينكه متولد شد بقتل برساند ، زيرا وى در نظر دارد بميراث پدرش دست پيدا كند و ارث او را بدون استحقاق تصرف نمايد .\r\nابو خالد گويد : عرض كردم : اى پسر رسول خدا اين امورى كه فرموديد انجام خواهد گرفت ؟ حضرت فرمود : آرى به پروردگارم سوگند اين مطالب در صحيفه‌اى كه هم اكنون در نزد ما موجود است نوشته شده و در آن صحيفه تمام سختيها و گرفتاريهائى كه براى ما پيش خواهد آمد درج گرديده است ، ابو خالد گويد : عرض كردم : پس از آن چه خواهد شد ؟ فرمود : بعد از آن زمان غيبت فرا خواهد رسيد و اين غيبت بسيار به طول خواهد انجاميد .\r\nحضرت على بن الحسين عليهما السّلام فرمود : اى ابو خالد مردمان زمان غيبت كه به امامت او معتقد گردند ، و منتظر ظهور او باشند بهترين مردمان خواهند بود ، زيرا خداوند به اندازه‌اى به آنان فهم و عقل مرحمت كرده كه غيبت در نظر آنان بمنزلهء مشاهده است ، و مردم آن زمان مانند كسانى كه در مقابل حضرت رسول صلى اللَّه عليه و آله به جهاد پرداخته باشند محسوب خواهند شد ، آنها حقا بندگان خالص و شيعيان راستگو هستند\r\n\r\n","description":"","footnote":"","page_name":" 529 ","page_number":545},
  {"content":"\r\n\r\nو همين افراد هستند كه مردم را به طرف دين خداوند آشكارا دعوت ميكنند .\r\n30 - محمد بن عمران گويد : از حضرت صادق عليه السّلام شنيدم ميفرمود : ما دوازده نفر محدث هستيم ، ابو بصير گفت به خداوند سوگند من هم اين موضوع را از آن جناب شنيده‌ام ، ابو بصير گويد : ليكن من اين روايت را از حضرت باقر عليه السّلام شنيده‌ام .\r\n31 - مفضل بن عمر گويد : حضرت صادق عليه السّلام فرمود : خداوند تبارك و تعالى چهارده هزار سال قبل از اينكه مخلوقات را بيافريند ، چهارده نور آفريد و اين چهارده نور ارواح ما هستند ، از حضرت پرسيدند : اين چهارده روح كدام اشخاصند ؟ فرمود :\r\nمحمّد ، علي ، فاطمه ، حسن ، حسين ، و امامان از فرزندان حسين عليهم السلام كه آخر همه « قائم » است و او بعد از غيبت قيام خواهد كرد و زمين را از ظلم و جور پاك خواهد ساخت .\r\n32 - سيد حميرى در ضمن حديث مفصلى گويد : به حضرت صادق عليه السّلام عرض كردم :\r\nيا ابن رسول اللَّه اخبار زيادى از پدرانت در بارهء غيبت رسيده اكنون بفرمائيد اين غيبت در كه واقع خواهد شد ؟ فرمود : غيبت در ششمين فرزند من واقع ميگردد كه دوازدهمين نفر از امامان هدايت‌كننده بعد از رسول خداست ، اول آنها امير المؤمنين و آخر آنان « قائم » خواهد بود كه به حق قيام مىكند ، وى بقيه پروردگار در زمين و صاحب عصر و زمان خواهد بود ، اگر وى در غيبت خود به اندازهء نوح در ميان ملتش بماند از دنيا نخواهد رفت تا آنگاه كه ظهور كند و جهان را پر از عدل نمايد پس از اينكه از ظلم پر شده باشد .\r\nاز اين گونه روايات در كتب اخبار زياد است و مقدار زيادى از اين گونه احاديث را شيخ صدوق در كتاب كمال الدين ذكر كرده است و هر كس ميل دارد اطلاعات بيشترى كسب كند به آن كتاب رجوع نمايد و شيخ مفيد در اين باب كتاب مخصوصى نوشته و روايات را با ذكر سند در آن آورده است .\r\n\r\n","description":"","footnote":"","page_name":" 530 ","page_number":546},
  {"content":"\r\n\r\n\r\n( دلائل ديگرى در امامت ائمهء اطهار عليهم السّلام )\r\nاول - يكى از دلائل روشن در بارهء امامت ائمهء اطهار عليهم السّلام كه شايستگى آنان را در بارهء احراز اين مقام ثابت مىكند و ادعاى ديگران را باطل ميسازد ، كثرت علوم و اطلاعات فوق العاده آن بزرگواران مىباشد ، كليه علوم و دانش‌هاى مختلف كه در ميان اقوام و ملل پراكنده است و هر گروهى در فنى از آن تخصص و تبحر دارند تمام آن علوم و فنون در آل محمّد عليهم السّلام جمع شده است .\r\nاگر تنها در زندگى حضرت امير المؤمنين عليه السّلام دقت شود بطور وضوح مشاهده مىگردد كه آن جناب در تمام علوم و فضائل احاطه كامل داشته و در هر فنى از فنون بهرهء وافى داشته است ، از امير المؤمنين سلام اللَّه عليه در ابواب توحيد و كلام و علوم دين و احكام شريعت و تفسير قرآن مطالب زيادى رسيده كه جميع خطباء و علماء و فصحاء را تحت الشعاع قرار داده است .\r\nفقهاء و متكلمين و مفسرين از آن حضرت مطالب فراوانى اخذ كرده‌اند ، و علماى نحو و اعراب اصول مطالب و امهات مسائل را از وى گرفته‌اند ، حضرت امير المؤمنين عليه السلام در طب و حكمت موضوعاتى را مطرح نموده كه اطباء و حكماء از وجود مبارك او استفاده برده‌اند ، و گفتار وى بر گفتار همگان ترجيح دارد ، و در علم نجوم و آثار هم كلمات آن بزرگوار مورد توجه بزرگان آن فن مىباشد .\r\nفرق مسلمين از عترت و فرزندان امير المؤمنين عليهم السّلام انواع مطالب را در علوم مختلفه روايت كرده‌اند و در فضل و دانش و حكمت و فضيلت آنان و علو شأن و مقام آن بزرگواران اتفاق دارند ، از حضرت باقر و صادق عليهما السّلام چون در زمان تقيه نبودند ، مسائل زيادى در ابواب علوم و مسائل حلال و حرام و احكام و قضايا منتشر گرديد و فرق مسلمين از خرمن فضائل آنان بهره‌مند شدند .\r\nمردم موضوعات مختلفى از علم كلام و تفسير قرآن و قصص انبياء و مغازى و سير و اخبار عرب و ساير ملوك جهان را نقل كرده‌اند ، و حضرت باقر عليه السّلام از اين جهت به\r\n\r\n","description":"","footnote":"","page_name":" 531 ","page_number":547},
  {"content":"\r\n\r\nشكافنده علوم ناميده شده است ، و از حضرت صادق چهار هزار نفر در ابواب مختلف علوم رواياتى نقل نموده‌اند ، و از فرمايشات آن جناب چهار صد كتاب تاليف گرديده كه اين كتب در ميان شيعيان آن حضرت به « اصول اربعه مائة » معروف و مشهور است ، اين كتب را اصحاب او و پدرش و همچنين اصحاب فرزندش موسى بن جعفر روايت مىكنند .\r\nدر هر فنى از فنون از حضرت صادق عليه السّلام رواياتى نقل شده ، و همچنين است حال فرزندش موسى عليه السّلام ، اين حضرت هم در نشر علوم و فضائل اهتمام فوق العاده‌اى داشت ، و همواره به انتشار اخلاق و فضيلت و علم و حكمت پرداخت ، تا آنگاه كه هارون وى را دستگير كرد و بزندان انداخت ، و جلو فعاليت او را گرفت ، از فرزندش حضرت رضا عليه السلام و همچنين حضرت جواد سلام اللَّه عليه نيز علوم فراوانى در دست مردم قرار گرفت كه شهرت آن بىنياز از تعريف است .\r\nحضرت عسكريين عليهما السّلام هم مانند پدران خود عليهم السّلام بودند ، علت اينكه از اين دو بزرگوار روايت كمتر رسيده ، از اين جهت است كه : آنان در لشكرگاه خليفه بازداشت و تحت نظر بودند و از معاشرت و اختلاط با مردم ممنوع شدند و مردم نتوانستند با آنها آميزش و رفت و آمد كنند .\r\nاكنون كه معلوم شد امامان ما عليهم السّلام با همهء مردم فرق دارند ، و احدى نميتواند ادعا كند كه آنان علم خود را از رجال عامه اخذ كرده و يا از روات و فقهاى آنان گرفته باشند ، زيرا كه احدى مشاهده نكرده است آن بزرگواران در خانه دانشمندى رفته و يا از معلمى تعليم گرفته باشند ، و علوم و احكامى كه از طريق آنها رسيده در جاى ديگر يافت نميشود و جز در خانه آنان در محل ديگرى وجود ندارد و اين علوم و فضائل از در خانهء اهل بيت عليهم السّلام به معرض ظهور و بروز رسيده است .\r\nما از اين مقدمات اين طور نتيجه ميگيريم كه علوم اسلامى و حقائق قرآن بوسيلهء آل محمّد عليهم السّلام انتشار پيدا كرده و آنان از سايرين بىنياز ميباشند ، بلكه سايرين ناقص بوده و در اخذ مسائل دينى و مذهبى به اين وجودات مقدس عليهم السلام احتياج\r\n\r\n","description":"","footnote":"","page_name":" 532 ","page_number":548},
  {"content":"\r\n\r\nدارند ، بنا بر اين معلوم است كه ائمهء اطهار اين علوم و فضائل را از حضرت رسول صلى اللَّه عليه و آله تعليم گرفته‌اند و ديگران از اين اختصاص و فضيلت محروم ميباشند .\r\nحضرت رسول صلى اللَّه عليه و آله اين علوم را به آنان تعليم فرمود تا بفهماند كه آنان پس از وى امام مردم خواهند بود ، و مسلمانان بايد از آنان پيروى و تبعيت كنند ، و احتياجات خود را از آنها طلب نمايند ، و در هنگام سختى و فشار به آنان پناهنده گردند و احكام دين خود را از آنها اخذ كنند ، و ائمهء اطهار عليهم السّلام در اين جا مانند پيغمبر صلى اللَّه عليه و آله هستند كه خداوند او را به احوال امم سالفه و مردمان گذشته مطلع كرد بدون اينكه كتاب بخواند و يا از كسى تعليم بگيرد .\r\nعلاوه بر اين مطالب از نظر عقلى هم ثابت است كه اعلم و افضل به امامت شايسته‌تر است تا از غير اعلم و افضل ، خداوند در قرآن فرموده : آيا كسى كه مردم را به طرف حق دعوت مىكند سزاوارتر به متابعت است يا كسى كه هدايت نشده و خود شايسته است كه هدايت شود ، و نيز فرمود : آيا كسانى كه ميدانند با كسانى كه نميدانند مساوى هستند ؟ .\r\nخداوند در داستان طالوت ميفرمايد :  وَ زادَهُ بَسْطَةً فِي الْعِلْمِ وَ الْجِسْمِ  در اين آيهء شريفه تصريح شده است كه : علم و شجاعت دليل تقدم بوده و اين دو صفت موجب رياست است ، و چون ائمه عليهم السّلام به دلائل ثابته لازمه و مطالب مشروحه فوق اعلم امت ميباشند بنا بر اين امامت آن بزرگواران بر امت اسلام ثابت و روشن است ، و طبق عقل و نقل حضرات معصومين شايسته مقام خلافت و امامت هستند .\r\nدوم - دليل دوم بر امامت اهل بيت عليهم السّلام اين است كه : امت اسلام اجماع به طهارت و عدالت آنان دارد ، و مطلبى را كه موجب نقص در ديانت آنان باشد اظهار نكرده‌اند ، با اينكه خلفاى زمان آنها و دشمنانشان كوشش داشتند كه از مقام و منزلت آنان بكاهند ، و موجبات هتك حرمت آنان را فراهم سازند .\r\nخلفاى جور به اشخاصى كه اظهار دشمنى با خاندان حضرت رسول صلى اللَّه عليه و آله مى كردند احترام مىنمودند و دوستان و علاقه‌مندان آنها را ميگرفتند ، ميكشتند ، زندانش\r\n\r\n","description":"","footnote":"","page_name":" 533 ","page_number":549},
  {"content":"\r\n\r\nميكردند ، و هزاران زجر و شكنجه در بارهء آنان انجام ميدادند ، و اين مطالب در نزد آنهائى كه از تاريخ اطلاع دارند روشن است .\r\nاگر ائمه اطهار مورد عنايت خاصه پروردگار نبودند و از طرف خداوند تأييد نميشدند ، و خداوند سبحان مطالب فاسده دشمنانشان را باطل نميكرد و گفتار زور و بهتان مخالفين را از بين نمىبرد اكنون از آن حضرات اثرى در بين نبود ، و دشمنان آثار و روايات آنها را از بين ميبردند ، مخصوصا كه ائمه عليهم السّلام همواره مورد توجه بودند و مردم پيرامون آنان را ميگرفتند و اين خود موجب ناراحتى و حسد مخالفين و عمال خلفاى جور ميشد .\r\nخلفاء و حكام از محبوبيت آنان در بين مردم ناراحت ميشدند ، مخصوصا كه شيعيان آنها ائمه خود را امام معصوم و شريك در نبوت ميدانستند ، و براى آنها به معجزه و كرامت قائل بودند ، حتى غلات آنان را پيغمبر و يا خدا ميخواندند ، و اين عقيده از اينجا پيدا شد كه از امامان عليهم السّلام آثار محير العقولى روى داد كه موجب حيرت و سرگردانى گرديد .\r\nعادت در بين مردم اين چنين شده كه اگر كسى مقدارى از اين خصوصيات و كرامات را داشته باشد ، از زبان دشمنانش آسوده نخواهد ماند ، و آنان كوشش خواهند كرد كه در دين و مذهب وى نقصى پيدا كنند تا وى را در عقيده متهم نمايند و اخلاق او را فاسد معرفى كنند و براى اين شخص معايب و مفاسدى درست نمايند .\r\nپس اكنون كه معلوم شد خداوند اهل بيت اطهار را از هر عيب و نقص پاك گردانيد براى اينكه امور مردم در دست اوست و او قادر است كه از گفتار ناروا و ناهنجار جلوگيرى كند ، تا مقامات حجت‌هاى خود را بر بندگانش ثابت گرداند ، زيرا ائمه اطهار عليهم السّلام سفير خداوند بين او و مردم هستند ، و شرع او را نگه مىدارند و پايه‌هاى استوارى براى دين ميباشند ، و اين بسيار مطلب روشنى است در صورتى كه كسى در فكر تامل و تدبر باشد .\r\nسوم - از جمله دلائلى كه بر امامت آل محمّد عليهم السّلام اقامه شده اينست كه : مسلمين\r\n\r\n","description":"","footnote":"","page_name":" 534 ","page_number":550},
  {"content":"\r\n\r\nاتفاق بر عدالت و طهارت و مقام و منزلت و شرف و بزرگوارى آنان دارند ، و در اين مطلب هم شكى نيست كه گروه زيادى از معتقدين آنها به عصمت و تصريح در امامت ائمه اطهار عليهم السّلام اعتقاد پيدا كرده‌اند ، و از آنان معجزات و كرامات نقل نموده‌اند .\r\nالبته واضح است كه معتقدين به امامت آنها همواره بسوى آنان رفت و آمد داشتند و از آن بزرگواران اخذ حديث و روايت ميكردند و احكام و مسائل دينى را تعليم ميگرفتند ، و خمس و زكات خود را به آنها مىپرداختند ، اكنون هر كس منكر اين مطالب شود محسوسات را انكار كرده است و از اخبار و تواريخ زندگى اهل بيت اطلاعى ندارد .\r\nهر كس كه در اخبار و روايات مختصر مطالعه‌اى داشته باشد ميداند كه : هشام بن حكم ، ابو بصير ، زرارة بن اعين ، حمران و بكير پسران اعين ، محمد بن نعمان ، بريد بن معاويه عجلى ، ابان بن تغلب ، محمد بن مسلم ، معاوية بن عمار دهنى ، و غير از اين جماعت از رجال و شخصيتهاى بزرگ كه از حجاز و عراق و خراسان و فارس به محضر حضرت صادق عليه السّلام رفت و آمد داشته و از آنان كسب علوم و فضائل ميكردند .\r\nبزرگان و رؤساى شيعه در عصر حضرت صادق سلام اللَّه عليه در فقه و حديث و علم كلام كتب زيادى تصنيف كرده و مسائل و روايات آن حضرت را در مجموعه‌ها گرد آوردند و هر يك از اين رؤساء و بزرگان شيعه خود شاگردان و اتباعى داشتند كه عقائد و خصوصيات و نظريات او را انتشار ميدادند ، و اين شخصيتهاى بزرگ سالى يك بار و يا مكرر از عراق به حجاز ميرفتند و اقوال آن جناب را در موضوعات مختلف مذهبى و علمى اخذ ميكردند .\r\nرجال و بزرگان شيعه در زمان موسى بن جعفر و حضرت رضا عليهما السّلام هم اين چنين بودند و براى اخذ مسائل و احكام دين حضور آنها ميرسيدند ، و اين روش تا پايان زمان حضرت امام حسن عسكرى عليه السّلام جريان داشت و اين شخصيتهاى بزرگ به حضرات معصومين عليهم السّلام اختصاص فوق العاده‌اى داشتند ، همان گونه كه ابو يوسف و محمد بن حسن به ابو حنيفه ، و مزنى و ربيع به شافعى ، و نظام به ابو الهذيل ، و جاحظ و اسوارى\r\n\r\n","description":"","footnote":"","page_name":" 535 ","page_number":551},
  {"content":"\r\n\r\nبه نظام ، اختصاص داشتند .\r\nو كسى كه بخواهد اين اشخاص را كه قائل به امامت ائمهء اطهار بودند و به آنها اختصاص داشتند انكار كند ، مثل اين است كه اختصاص افراد مزبور را به ابو حنيفه و يا شافعى منكر شود ، و اين اشخاص كه انكار حقائق ميكنند يا از روايات و اخبار اطلاع ندارند و در جهل و غوايت فرو رفته‌اند ، و يا اينكه معاند و مكابر هستند و پرده روى واقعيات ميكشند .\r\nاكنون كه اين موضوع روشن شد و معلوم گرديد كه اماميه قائل به امامت اهل بيت اطهار عليهم السّلام ميباشند ، و اين خالى از دو وجه نيست ، يا اينكه در ادعاى خود راستگو هستند و حق با آنها است ، و يا در ادعاى خود راه باطل ميروند ، و اگر چنان كه در دعاوى خود كه اثبات نص و عصمت و معجزه و كرامت باشد صادق باشند امامت آنها ثابت است .\r\nو اگر چنانچه در دعاوى خود راستگو نباشند و معتقدات آنان باطل گردد ، پس چرا ائمه از اهل بيت كه مورد اعتماد و محل تصديق فرق مسلمين هستند و به پاكى و طهارت و علم و فضيلت آنها اتفاق دارند مدعيان خودشان را كه آنان را معصوم و منصوص ميدانستند و براى آنها معجزه و كرامت قائل بودند و اخماس و زكوات خود را به آنها ميپرداختند از خود دور نميكردند ، بلكه آن بزرگواران اين گونه اشخاص فداكار را به خود نزديك مينمودند و آنها را در اظهار عقائد و تبليغ رسالات خودشان تشويق و تاييد ميكردند .\r\nو اكنون كه اجماع به طهارت و پاكى و فضيلت و تقوى آل محمد عليهم السّلام اقامه شد ، و آن حضرات هم طرفداران خود را به اظهار امامت و تبليغ احكام خودشان دعوت ميكردند و از خلفاى جور و عمال آنها اظهار برائت مينمودند ، و از عقائد ضاله و مضله فقهاى گمراه جلوگيرى ميكردند ، معلوم شد كه آن حضرات شايسته مقام امامت بوده‌اند و ديگران راه باطل ميرفته‌اند ، و البته اين مطلب بسيار روشن است براى كسى كه تعقل داشته باشد .\r\n\r\n","description":"","footnote":"","page_name":" 536 ","page_number":552},
  {"content":"\r\n\r\nچهارم - از جمله دلائل بر امامت ائمه اطهار عليهم السّلام اينست كه : آن وجودات مقدس پس از حضرت رسول صلى اللَّه عليه و آله بهترين مردم هستند ، ما بطور وضوح مشاهده مى كنيم كه خداوند دوست و دشمن را در برابر آنها خاضع و خاشع كرده است و همگان از آنان تعظيم و تكريم و تجليل و تبجيل ميكنند ، و پروردگار متعال دلهاى مردم را متوجه آنها كرده با اينكه در عقائد و آراء و نظريات با يك ديگر اختلاف مشرب دارند .\r\nكسانى كه در اخبار و روايات و تواريخ و سير مطالعه دارند ميدانند كه : دشمنان و مخالفين اهل بيت عليهم السّلام با اينكه خود را مستحق خلافت و امامت ميدانستند و نسبت به آن بزرگواران تجاوز و تعدى ميكردند ، باز هم از تعظيم و اجلال و احترام و عزت آنها خوددارى نمىنمودند ، و فضل و شرف و علم و فضيلت آنان را انكار نميكردند ، اگر چه بعضى از دشمنان آنها به خاطر اغراض خصوصى در برابر آنان صف كشيدند و به جنگ و قتال پرداختند .\r\nكسانى كه با امير المؤمنين بيعت كردند او و دو فرزندش حسنين عليهم السّلام را بر سايرين مقدم ميداشتند و آنان را از همگان افضل ميدانستند ، و همچنين كسانى كه از بيعت سر تافتند و نكث عهد كردند با عداوتى كه نسبت به آن حضرت داشتند باز هم نمى توانستند منكر فضائل و مناقب و خصوصيات او بشوند ، و در هيچ يك از افعال و اقوالش مورد تفسيق واقع نشد .\r\nمعاوية بن ابى سفيان با اينكه علنا دشمنى خود را با آن جناب ابراز كرد و با وى به جنگ و ستيز پرداخت ، از فضائل و حقوق وى چشم پوشى نكرد و مقامات او را در دين و مذهب انكار ننمود ، بلكه مانند طلحه و زبير به خونخواهى عثمان قيام كرد ، معاويه به آن حضرت پيشنهاد كرد او را در ولايت شام نگهدارد و در اين صورت از مخالفت دست خواهد كشيد و اطاعت خواهد كرد .\r\nمعاويه نميتوانست علنا آن حضرت را از مقام خلافت دفع كند ، زيرا ميدانست وى با قرابتى كه به حضرت رسول صلى اللَّه عليه و آله دارد ، و با فضل و شرف و زهد و علم و فضيلتى كه دارد از هر جهت شايسته مقام خلافت و امامت هست ، و از اين جهت\r\n\r\n","description":"","footnote":"","page_name":" 537 ","page_number":553},
  {"content":"\r\n\r\nمعاويه نميتوانست مقام خلافت را براى خود پيشنهاد كند و يا در جايى نسبت به اين موضوع گفتگو نمايد .\r\nحضرت مجتبى عليه السّلام و ابن عباس و سعد بن مالك در نزد معاويه نسبت به فضيلت امير المؤمنين عليه السّلام و تقديم او بر همهء اصحاب گفتگو ميكردند ، معاويه با اينكه در اظهار عداوت با امير المؤمنين كوشش داشت نميتوانست منكر فضائل و مناقب آن جناب شود ، گاهى مردمانى از عراق نزد او ميرفتند ، و در مجلس وى از فضائل علي عليه السّلام سخن ميگفتند ، معاويه گفتار آنها را تكذيب نميكرد و احتجاجات آنان را نقض نميساخت و داستان‌هاى زنانى كه نزد معاويه رفتند و از فضائل امير المؤمنين عليه السّلام سخن گفتند مشهور و معروف و در كتب در باره آنها بحث شده است .\r\nيزيد بن معاويه با اينكه نسبت به سيد الشهداء عليه السّلام جنايات زيادى مرتكب شد و اهل بيت او را اسير كرد و در بيابان‌ها گردانيد ، و ليكن با همه اين خباثت‌ها و ظلم و ستمها باز هم از عظمت وى سخن ميگفت ، و از قاتلين آن جناب اظهار برائت ميكرد و از اين عمل موحش ابراز ندامت مينمود ، و نسبت به حضرت علي بن الحسين عليهما السلام مهربانى كرد و امر نمود او را با احترام و تجليل به مدينه ببرند و توصيه كرد تا به آن حضرت احترام كنند .\r\nهنگامى كه مسلم بن عقبه وارد مدينه شد و مردم را قتل عام كرد ، به حضرت سجاد عليه السّلام و خاندان او جسارتى نكرد ، يزيد بن معاويه او را امر كرده بود كه على بن الحسين و اهل بيت او را آسيب نرساند و احترام او را مراعات كند و حتى بنى مروان هم از آن حضرت تجليل ميكردند ، و حضرت باقر عليه السلام هم در زمان بنى مروان و عباسيان در كمال احترام ميزيست و سوء رفتارى در ظاهر نسبت به آن جناب از طرف آنها نشد .\r\nحضرت صادق عليه السّلام هم با ابو جعفر منصور و حضرت موسى بن جعفر عليهما السّلام با هادى و رشيد نيز همين طور بودند ، با اينكه هارون رشيد آن حضرت را شهيد كرد باز هم از كشتن او اظهار برائت مينمود ، و گواهانى حاضر كرد تا گواهانى دهند موسى بن جعفر به\r\n\r\n","description":"","footnote":"","page_name":" 538 ","page_number":554},
  {"content":"\r\n\r\nاجل خود از دنيا رفته است ، و حالات حضرت رضا عليه السّلام و فرزندش حضرت جواد سلام اللَّه عليه با مأمون مشهور و معروف است ، مأمون حضرت ابو جعفر جواد را با اينكه بسيار كودك بود تجليل و تكريم ميكرد ، تا آنگاه كه دخترش را بوى تزويج نمود ، و او را بر بنى عباس و قضاة برترى داد .\r\nمتوكل عباسى با خبث طينتى كه داشت و نسبت به حضرت امير المؤمنين عليه السّلام كينه و عداوت داشت ، و با آل ابي طالب اظهار دشمنى ميكرد ، و ليكن با همه اينها در باره حضرت هادى از هيچ گونه احترام و احسان خوددارى نميكرد و همواره او را تعظيم و تكريم مىنمود ، و همچنين بود حال معتمد با حضرت ابو محمد عسكرى عليه السّلام ائمه اطهار عليهم السّلام با اينكه در دست اين خلفاء جور و عمال ستمكار آنان قرار داشتند ، و آنان كوشش ميكردند تا از آنها لغزشى پيدا كنند و به مردم برسانند و اجتماع مسلمين را از آنها برگردانند و ليكن آنها از اين فعاليت و كوشش كارى از پيش نبردند .\r\nدر نتيجه ما دانستيم كه اين تعظيم و تكريم از طرف خلفاى جور با اينكه در باطن با آنان دشمن بودند و از هيچ گونه ظلم و تعدى كوتاهى نداشتند - لطفى از جانب خداوند بوده تا مقامات آنها را به خلفاء و مردم برساند و مردم بفهمند كه اين وجودات مقدس از طرف خداوند تأييد ميشوند ، و اين خود از امور خارق عادت است و آدمى را متحير و سرگردان ميسازد .\r\nيكى از مطالبى كه موضوعات مورد بحث را تأييد مىكند اين است كه : طوائف مختلف مسلمين به قبور آل محمد عليهم السّلام متوجه ميشوند و از مشاهد مشرفه آنان تكريم و تعظيم مىنمايند ، اينان از راه‌هاى دور قصد زيارت آنها را ميكنند و متوسل به آن بزرگواران ميگردند ، و چه بسا ديده مىشود كه با حاجت‌هاى برآورده شده از آنجا خارج ميشوند ، مسلمين در روضات مطهره ائمه معصومين عليهم السّلام از خداوند طلب رزق ميكنند ، و حل مشكلات خود را ميخواهند ، و حاجات خود را طلب مينمايند و از خود رفع پريشانى را ميكنند\r\n\r\n","description":"","footnote":"","page_name":" 539 ","page_number":555},
  {"content":"\r\n\r\nو اين خود معجزيست كه خرق عادت مىكند چرا اين افراد كه از حقوق آل محمد صلى اللَّه عليهم اجمعين تجاوز كرده‌اند و به ديگران دل بسته دارند حوائج خود را از پيشوايان خود نميخواهند كه در احكام دينى از آنها متابعت كرده‌اند ، بنى اميه و بنى عباس كه عدد آنها خيلى بيشتر از شيعيان است و اموال و ثروت و قدرت دنيا در دست آنها بوده و در شرق و غرب عالم در بالاى منابر بنام آنان خطبه خوانده ميشد ، اينك چرا طرفداران آنها بقبرهاى آنان متوسل نميشوند .\r\nخداوند تبارك و تعالى بر حضرات معصومين عليهم السّلام لطف فرموده و حقوق آنان را براى مردم روشن كرده است و مقام و منزلت آنها را بمردم نشان داده ، و اين توجه مردم به ائمه براى امور دنيا نبوده است زيرا اگر مقصود از توجه به ائمه عليهم السّلام دعاوى دنيائى بود ، ميبايست مردم به مخالفين و خلفاى جور رو بياورند كه تمام اموال دنيا و ثروت بيكران در اختيار آنها بود ، و همچنين معلوم است كه اين توجه از روى تقيه هم نبوده است ، زيرا كه تقيه از خلفاء بود ، نه از ائمه اطهار عليهم السّلام .\r\nپس اين توجه صرفا از نظر دينى بوده ، و اين امر عجيب هم جز با قدرت پروردگار قابل تفسير نيست ، و خداوند است كه قدرت‌هاى غير مشروع را در هم ميكوبد و مشكلات را آسان مىكند ، و وسائلى را فراهم ميسازد تا غافلين از خواب غفلت بيدار گردند ، و جاهلين از موضوع اطلاع حاصل كنند .\r\nمطلب ديگر اين است كه اولاد حضرت رسول صلى اللَّه عليه و آله كه در حسب و نسب با هم شركت دارند ، و گروهى از آنان در ظاهر اهل عبادت و زهد هم بودند ، و ليكن مردم به طرف آنها روى نياوردند ، و قبر آنان مورد توجه واقع نشد ، بلكه گروهى به آنان روى آوردند و جماعتى از آنها متفرق شدند ، و اشخاصى هم كه مورد توجه واقع گرديدند هيچ گاه به اندازه ائمه نرسيدند ، و اين خود خرق عادتيست كه خداوند در بارهء حضرات معصومين عليهم السّلام پديد آورده ، و آنان را از سايرين در مرتبه و مقام متمايز ساخته است .\r\n\r\n","description":"","footnote":"","page_name":" 540 ","page_number":556},
  {"content":"\r\n\r\n\r\n( قسمت دوم از بخش چهارم ) ( در امامت حضرت صاحب الزمان عليه السّلام )\r\n\r\n[ ( 1 ) ذكر اسم و كنيه و القاب و مولد و غيره حضرت صاحب الزمان 
  ]\r\n( 1 )\r\n\r\n( اسم و كنيه و القاب حضرت بقية اللَّه عليه السّلام )\r\nحضرت صاحب الزمان عليه السّلام همنام با حضرت رسول صلى اللَّه عليه و آله و مكنّى به كنيه آن جناب است ، در روايات آمده است كه شايسته نيست كسى آن حضرت را با نام و كنيه اسم ببرد ، تا آن گاه كه خداوند بظهور او زمين را مزين كند و دولت او را ظاهر سازد حضرت بقية اللَّه ملقب است به : حجت ، قائم ، مهدى ، خلف صالح ، صاحب الزمان و صاحب ، شيعيان در غيبت صغرى از وى به « ناحيه مقدسه » تعبير ميكردند ، و اين در بين آنان رمزى بود كه به اين وسيله او را ميشناختند ، و از روى رمز و تقيه « قائم » و « صاحب الامر » هم ميگفتند .\r\n\r\n( تولد حضرت صاحب عليه السّلام )\r\nحضرت صاحب عجل اللَّه تعالى فرجه در نيمهء شعبان سال دويست و پنجاه و پنج هجرى در سامراء متولد شد ، و اين مطلب را مرحوم كلينى - رضوان اللَّه عليه - روايت كرده است ، و سن مبارك آن جناب در هنگام وفات پدرش پنج سال بوده ، خداوند سبحان در حال كودكى به وى حكم داد همانطور كه به يحيى مرحمت فرمود ، و او را در حال طفوليت امام قرار داد همانطور كه عيسى را در گهواره امام معرفى كرد .\r\n1 - حكيمه خاتون گويد : ابو محمد حسن بن على عليهما السّلام دنبال من فرستاد و گفت :\r\nاى عمه افطارت را در نزد ما باش ، زيرا امشب نيمه شعبان است و خداوند حجت خود را ظاهر مىكند ، گويد : گفتم : مادر او كيست ؟ فرمود : نرجس ، گفتم : فدايت گردم\r\n\r\n","description":"","footnote":"","page_name":" 541 ","page_number":557},
  {"content":"\r\n\r\nدر وى آثار حمل نيست ، فرمود : مطلب همين است كه گفتم ، حكيمه گويد : من به منزل ابو محمد رفتم پس از اين كه سلام كردم نرجس خاتون آمد و كفش‌ها را از پايم بيرون كرد و گفت : اى سيدهء من امشب حالت چگونه است ؟ .\r\nحكيمه گفت : سيده من و خانواده‌ام شما هستيد ، گويد : وى از اين كلام من ناراحت شد و تعجب كرد و گفت : اين چه سخن است ميگوئيد ، گفتم : اى دخترك من خداوند در اين شب كودكى به تو خواهد داد كه سيد دنيا و آخرت خواهد بود ، گويد :\r\nوى از اين كلام شرمنده شد ، گويد پس از اينكه افطار كردم و نماز عشا را اداء نمودم به خواب رفتم .\r\nپس از نيمه شب بار ديگر بيدار شدم و شروع به اداى نماز شب كردم ، هنگامى كه از نماز خود فارغ شدم نرجس هم چنان در خواب بود ، پس از تعقيب نماز همانطور كه نشسته بودم خوابم ربود ، بار ديگر كه بيدار شدم باز نرجس را خوابيده يافتم ، بعد از مختصرى نرجس از خواب بيدار شد و نماز خود را خواند و باز بخواب رفت .\r\nحكيمه گويد : من بيرون شدم تا از طلوع فجر مطلع شوم ، فجر اول گذشت نرجس باز هم در خواب بود ، در اين هنگام براى من شك عارض شد ، ناگهان ابو - محمد فرياد زد : اى عمه شتاب مكن كه اينك موضوع انجام خواهد گرفت و فرزندم متولد خواهد گرديد ، من نشستم و سوره « الم سجده » و « يس » را خواندم در اين بين كه مشغول قرائت قرآن بودم ناگهان نرجس با ناراحتى از خواب بيدار شد ، من خود را به او رساندم و گفتم : نام خدا را بر زبان جارى كن .\r\nگفتم : چيزى احساس ميكنى ؟ گفت : آرى گفتم : اين همان است كه اول شب به شما گفتم ، اينك مضطرب نباش و خود را جمع كن و دلت را آرام نگهدار ، پس از اين فتره براى من و او دست داد و بعد متوجه شدم امام متولد شده است ، در اين هنگام جامه را از نرجس برداشتم و ديدم وى به سجده رفته است ، او را در بر گرفتم و پاك و پاكيزه‌اش يافتم .\r\nحضرت ابو محمد عليه السّلام فرياد زد : اى عمه فرزندم را نزد من بياور ، پس از\r\n\r\n","description":"","footnote":"","page_name":" 542 ","page_number":558},
  {"content":"\r\n\r\nاين كودك را نزد وى بردم دست خود را بر پشت او قرار داد و پاهايش را هم به سينه چسبانيد و زبانش را به دهان او آورد و دستش را هم بر گوش و چشم و مفاصل او كشيد و بعد فرمود : اى فرزند من سخن بگو ، فرمود : أشهد أن لا إله إلا اللَّه و أشهد أن محمّدا رسول اللَّه صلى اللَّه عليه و آله .\r\nبعد از اين بر امير المؤمنين و ائمه اطهار عليهم السّلام صلوات فرستاد تا آنگاه كه به پدرش رسيد توقف كرد ، حضرت ابو محمد فرمود : اى عمه اكنون كودك را نزد مادرش ببريد تا بر او سلام كند و بعد از آن بار ديگر نزد ما بياوريد ، حكيمه گويد : كودك را نزد مادرش بردم و بار ديگر نزد پدرش برگردانيدم و مقابل او گذاشتم .\r\nحضرت عسكرى عليه السّلام فرمود : اى عمه روز هفتم كودك را نزد ما حاضر كنيد ، حكيمه گويد : روز بعد رفتم به ابو محمد سلام كنم ، هنگامى كه پرده را برداشتم تا سيد خود را مشاهده كنم او را در جاى خود نديدم ، عرض كردم : فدايت گردم پس سيد ما چه شد ؟ فرمود : اى عمه ما او را به كسى سپرديم كه مادر موسى فرزندش را به او سپرد ، حكيمه گويد : روز هفتم كه خدمت حضرت ابو محمد عليه السّلام رسيدم و پس از اينكه بر وى سلام كردم فرمود : اينك پسرم را حاضر كنيد ، در اين هنگام حضرت صاحب عليه السّلام را در حالى كه در پارچه‌اى پيچيده شده بود خدمت آن جناب بردم ، وى مانند دفعه اول همان تشريفات را انجام داد و سپس زبانش را در دهان او گذاشت مثل اينكه او را غذا ميداد و شير و يا عسل بوى ميخورانيد .\r\nپس از اين فرمود : اى پسرك من اكنون تكلم كنيد ، فرمود : « أشهد أن لا إله إلا اللَّه » و بعد بر حضرت رسول و امير المؤمنين و ائمه اطهار عليهم السّلام صلوات فرستاد و در پدرش توقف كرد و بعد اين آيه شريفه را قرائت كرد :   وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ * وَ نُمَكِّنَ لَهُمْ فِي الْأَرْضِ وَ نُرِيَ فِرْعَوْنَ وَ هامانَ وَ جُنُودَهُما مِنْهُمْ ما كانُوا يَحْذَرُونَ   موسى گويد : از عقبه خادم اين مطالب را پرسيدم گفت : حكيمه راست گفته .\r\n2 - نسيم و ماريه خادم حضرت امام حسن عسكرى عليه السّلام گويند : هنگامى كه\r\n\r\n","description":"","footnote":"","page_name":" 543 ","page_number":559},
  {"content":"\r\n\r\nصاحب الزمان از مادرش متولد شدند روى زانوى خود نشسته و سبابهء خود را هم به طرف آسمان بلند كرد در اين هنگام عطسه نمود و سپس فرمود :  الْحَمْدُ لِلَّهِ رَبِّ الْعالَمِينَ *  و صلى اللَّه على محمد و آله » ستمگاران گمان كرده‌اند كه حجت خداوند باطل شده است و اگر اذن سخن گفتن به ما داده شود شك از بين خواهد رفت .\r\n3 - ابراهيم بن محمد گويد : نسيم خادم گفت : يك شب پس از تولد حضرت صاحب الزمان بر او وارد شدم و در اين وقت عطسه‌اى به من عارض شد ، فورا فرمود :\r\nيرحمك اللَّه ، نسيم گويد : من خوشوقت شدم ، حضرت فرمود : تو را در بارهء عطسه بشارت ندهم ؟ عرض كردم بفرمائيد ، فرمود : عطسه تا سه روز انسان را از مرگ نگه ميدارد .\r\n\r\n( اشخاصى كه خدمت امام عليه السّلام رسيده‌اند )\r\n1 - محمد بن اسماعيل بن موسى بن جعفر گويد : من پسر حسن بن على عليهما السّلام را در حالى كه كودك بود در ميان مسجدين مشاهده كردم .\r\n2 - ابراهيم بن محمد گويد : از اشخاصى كه خدمت حضرت صاحب رسيده‌اند ابو نصر ظريف خادم بوده است .\r\n3 - عبد اللَّه بن جعفر حميرى گويد : من به اتفاق شيخ ابو عمرو در نزد احمد ابن اسحاق بودم و تصميم گرفتم از وى در باره « خلف » سؤال كنم ، گفتم : اى ابو عمرو ميل دارم از تو مسأله‌اى بپرسم و ليكن در موضوع آن هيچ شكى ندارم ، عقيده دينى من اينست كه زمين از حجت خالى نميگردد ، و چون چهل روز به روز قيامت بماند حجت برداشته ميگردد و باب توبه هم بسته مىشود .\r\nدر اين هنگام اگر كسى تازه ايمان بياورد او را سودى نخواهد بود ، و يا افرادى كه تا اين وقت از ايمان خود سودى نبرده باشند پس از اين نفعى نخواهند ديد و اين گروه از بدترين مخلوقات خواهند بود ، و ليكن من دوست دارم كه بر يقينم افزوده گردد ابراهيم عليه السّلام هم از خداوند خواست تا طرز احياء مردگان را بوى نشان دهد خداوند فرمود : مگر تو ايمان نياورده‌اى ؟ عرض كرد : چرا ايمان دارم و ليكن ميل دارم\r\n\r\n","description":"","footnote":"","page_name":" 544 ","page_number":560},
  {"content":"\r\n\r\nاطمينان براى من حاصل گردد .\r\nاحمد بن اسحاق به من اطلاع داد كه از حضرت ابو الحسن عسكرى عليه السّلام پرسيدم مسائل دين خود را از كدام شخص اخذ كنم و حرف كه را مورد قبول قرار دهم ؟ فرمود عمرى محل اطمينان و مورد اعتماد من است ، وى هر چه بشما بگويد از من ياد گرفته است ، اينك به سخنان او گوش بده ، وى مردى امين و موثق است .\r\nو ابو على هم به من گفت : از حضرت ابو محمد عليه السّلام همچه سؤالى كرده‌ام ، حضرت فرمود : عمرى و پسرش هر دو ثقه ميباشند و هر چه بشما بگويند و برسانند از من گرفته‌اند اكنون به حرف آن دو گوش كنيد و از آنان اطاعت نمائيد زيرا آنها در نزد من موثق و امين هستند ، و اين قول دو امام شما است كه در باره وى رسيده است .\r\nراوى گويد : در اين هنگام ابو عمرو به زمين افتادند و سجده كردند و گريستند ، پس از اين گفت ، بپرس ، گفتم : ابو محمد را ديدى ؟ گفت : آرى به خدا قسم گفتم :\r\nيك مسأله باقى مانده ؟ گفت : بپرس ، گفتم : اسمش چيست ؟ گفت : بردن نام او بر شما حرام است و از اسم او نپرسيد ، و من اين مطلب را از نزد خود نميگويم ، و حق ندارم از پيش خود موضوعى را حلال و يا حرام بكنم ، و او خود اين دستور را داده است .\r\nدر نزد خليفه اين طور وانمود شده است كه ابو محمد درگذشته و از خود فرزندى باقى نگذاشته است ، و لذا ميراث او را تقسيم كردند و به كسى كه استحقاق نداشت دادند ، و او هم بر اين مصيبت‌ها صبر كرد ، و حال اينكه وى عيالاتى دارد كه اكنون گردش مى كنند ، و ليكن كسى جرأت نميكند خود را به آنان معرفى كند و يا چيزى به آنها برساند ، و اگر اسم او برده شود در طلبش بيرون خواهند شد ، اينك از خدا بترسيد و از بردن نام وى خوددارى كنيد .\r\n4 - خادمهء ابراهيم بن عبدهء نيشابورى كه از زنان صالحه بود گويد : من با ابراهيم در صفا ايستاده بودم كه ناگهان صاحب الامر عليه السّلام آمد و در كنار او توقف كرد ، و كتاب مناسك او را گرفت و مطالب به وى تعليم كرد .\r\n\r\n","description":"","footnote":"","page_name":" 545 ","page_number":561},
  {"content":"\r\n\r\n5 - ابو على احمد بن ابراهيم بن ادريس از پدرش روايت مىكند كه وى گفت :\r\nمن صاحب را بعد از وفات پدرش ديدم در حالى كه جوان بود و دست و سرش را بوسيدم .\r\n6 - احمد بن نظر گويد : روزى در مجلس قنبرى كه از اولاد قنبر بزرگ غلام حضرت رضا عليه السّلام بود حديث جعفر بميان آمد و وى جعفر را مذمت كرد ، گفتم : غير از او كسى نيست ، وى متذكر حضرت حجت شد گفتم : شما او را ديده‌اى ؟ گفت : جعفر دو مرتبه او را ديده است .\r\n7 - ابو هارون كه يكى از شيعيان بود گفت : من صاحب الزمان را ديدم در حالى كه چهره‌اش مانند ماه ميدرخشيد و در سره آن حضرت موئى ديدم كه مانند خطى كشيده بود ، هنگامى كه جامه را از وى دور كردم ديدم ختنه شده است و از پدرش اين جريان را پرسيدم فرمود : وى هم چنان متولد شده است و ليكن ما براى اينكه به سنت عمل كرده باشيم كاردى بر وى خواهيم كشيد .\r\nو اگر ما بخواهيم نام جميع اشخاصى كه خدمت آن حضرت رسيده‌اند ذكر كنيم كتاب به طول خواهد انجاميد ، و پس از اين در باب ديگر اخبارى به اين مناسبت ذكر خواهيم كرد و در اين باب همين اندازه كافى است و مقصود ما را هم حاصل مىكند .\r\n\r\n[ ( 2 ) دلائل امامت از نظر عقل و نص 
  ]\r\n\r\n( دليل امامت حضرت صاحب عليه السّلام از نظر اعتبار )\r\nبه دلائل عقلى وجوب امامت ثابت شده ، و معلوم گرديده كه خداوند متعال بندگان مكلف خود را در هيچ زمانى بدون امام معصوم رها نخواهد كرد ، زيرا بايد امامى در ميان مردم باشد تا مفاسد و قبايح را براى آنان بيان كند و به طرق سعادت و كمال رهنمائى نمايد ، تشخيص اين امام يا از طريق نصوص است كه او را به مردم معرفى كرده باشند ، و يا وقوع معجزه و خرق عادت است كه به اين وسيله صدق مدعاى وى براى مردم روشن گردد .\r\n\r\n","description":"","footnote":"","page_name":" 546 ","page_number":562},
  {"content":"\r\n\r\nپس از امامت حضرت امام حسن عسكرى عليه السّلام جز در مورد حضرت مهدى سلام اللَّه عليه و عجل اللَّه تعالى فرجه الشريف براى احدى اين صفات ديده نشده و كسى هم براى ديگرى ادعاى نص بر امامت نكرده ، پس با اين مقدمه امامت حضرت بقية اللَّه ثابت است ، زيرا اجداد و پدر او عليهم السّلام بر امامت و خصوصيات او تصريح كرده‌اند و اگر مطلب غير از اين باشد حق از ملت اسلام خارج ميگردد .\r\nراجع به امامت حضرت صاحب الزمان عليه السّلام از حضرت رسول و ائمهء اطهار عليهم السّلام روايات و نصوص زيادى رسيده و جريان غيبت و ظهور آن جناب را به خوبى روشن كرده‌اند ، و ما كليه اين اخبار را كه دلالت بر امامت آن بزرگوار دارد پس از اين در فصل مخصوصى ذكر خواهيم كرد تا موضوع امامت و غيبت او از هر جهت روشن گردد ، و دوستان وى با عقيده ثابت در صراط مستقيم حق قدم بردارند .\r\n( 2 )\r\n\r\n( نصوص وارده بر غيبت حضرت صاحب عليه السّلام )\r\n1 - جابر بن عبد اللَّه انصارى گويد : حضرت رسول صلى اللَّه عليه و آله فرمود : مهدى از فرزندان من خواهد بود ، نام او نام من و كنيه وى كنيه من است ، وى از همهء مردمان به من اشبه است ، وى مدتى از انظار پنهان خواهد شد ، و در اين غيبت گروهى از مردم در حيرت و سرگردانى خواهند افتاد ، پس از مدتى از پشت پرده بيرون ميگردد و همچون ستارهء فروزانى ميدرخشد ، و زمين را از عدل و داد پر مىكند همچنان كه از جور و ستم پر شده باشد .\r\n2 - ابو بصير از حضرت صادق عليه السّلام روايت كرده كه حضرت رسول صلى اللَّه عليه و آله فرمود : مهدى از فرزندان من است وى با من همنام و كنيه خواهد بود ، او از نظر آفرينش و اخلاق به من اشبه است ، او را غيبتى خواهد بود كه گروهى از طول غيبت گرفتار حيرت و سرگردانى خواهند شد ، بعد از مدتى مانند ستاره روشنى طلوع خواهد كرد و زمين را كه از جور و ظلم پر شده باشد پر از عدل و مهربانى ميسازد .\r\n\r\n","description":"","footnote":"","page_name":" 547 ","page_number":563},
  {"content":"\r\n\r\n3 - صالح بن عقبه از پدرش و او از حضرت صادق روايت كرده كه حضرت رسول صلى اللَّه عليه و آله فرمود : مهدى از فرزندان من خواهد بود ، او را غيبتى است كه گروهى از طول آن در حيرت خواهند افتاد ، وى ذخائر پيغمبران را خواهد آورد و زمين را پر از عدل مىكند بعد از اينكه از جور پر شده باشد .\r\n4 - ابن عباس گويد : حضرت رسول صلى اللَّه عليه و آله فرمود : على بن ابى طالب امام امت من و جانشين من بر آنها مىباشد ، قائم منتظر از فرزندان اوست كه زمين را پس از ظلم و جور از عدل و داد پر خواهد كرد ، به خداوندى كه مرا براستى برانگيخت معتقدين به امامت وى در زمان غيبتش از كبريت احمر گران‌بهاتر هستند ، در اين هنگام جابر بن عبد اللَّه انصارى برخاست و عرض كرد : يا رسول اللَّه قائم كه از فرزندان شما خواهد بود غيبت خواهد كرد ؟ فرمود : آرى به خداوند سوگند پروردگار مؤمنين را به غيبت او آزمايش خواهد كرد و كافرين را از بين ميبرد ، اى جابر غيبت وى سرى از اسرار خداوند است كه علت آن از مردم مخفى شده است اينك در خود شكى راه نده زيرا كه شك و حيرت در اين باره كفر است .\r\n5 - هشام بن سالم از حضرت صادق عليه السّلام روايت كرده كه حضرت رسول صلى اللَّه عليه و آله فرمود : « قائم » از فرزندان من است ، نام او نام من و كنيه وى كنيه من مىباشد ، او در هيئت و رنگ و رخساره مانند من است ، مهدى با سنت من ظهور خواهد كرد و مردم را به ملت و شريعت من دعوت مىكند و آنان را به طرف كتاب خداوند ميخواند .\r\nاكنون هر كه از وى اطاعت كند مرا اطاعت كرده است و هر كس از فرمان وى سرپيچد از دستور من تمرد كرده است ، هر كس منكر غيبت وى گردد مرا انكار نموده است ، هر كه او را تكذيب كند مرا تكذيب كرده است ، هر كس او را تصديق كند مرا تصديق كرده است ، من به خداوند شكايت ميبرم از اشخاصى كه گفتارم را در بارهء وى تكذيب كنند ، و حرفهاى مرا انكار نمايند ، و امت مرا از راه او برگردانند ، و زود است كه ستمكاران متوجه اعمال خود شوند .\r\n6 - اصبغ بن نباته گويد : امير المؤمنين عليه السّلام را مشاهده كردم در حالى كه در\r\n\r\n","description":"","footnote":"","page_name":" 548 ","page_number":564},
  {"content":"\r\n\r\nفكر فرو رفته و سر به زير افكنده بود ، عرض كردم : يا امير المؤمنين چرا متفكر هستى و بر زمين نگاه ميكنى ؟ آيا به زمين رغبت پيدا كرده‌اى ؟ فرمود : نه به پروردگار سوگند رغبتى به زمين ندارم و هرگز به دنيا ميل نبسته‌ام ، من در بارهء يازدهمين فرزند خود كه از پشت من ظهور خواهد كرد و زمين را از عدل و داد پر مىكند همان گونه كه از ظلم و جور پر شده باشد در فكر فرو رفته‌ام .\r\nبراى اين فرزندم غيبت طولانى در پيش است و مردم از طول غيبت در حيرت و سرگردانى خواهند افتاد ، گروهى از مردم گمراه ميشوند و جماعتى ديگر هدايت مى گردند ، گويد : عرض كردم : يا امير المؤمنين اين موضوع انجام خواهد گرفت ؟ فرمود :\r\nآرى اين مطالب پيش مىآيد و تو از اين موضوعات اطلاع ندارى معتقدين بوى از بهترين افراد اين امت هستند كه با نيكان عترت همراه ميباشند ، گويد : عرض كردم :\r\nبعد از اين چه خواهد شد ؟ فرمود : خداوند مقدرات خود را ظاهر خواهد ساخت و عنايات خود را به معرض ظهور و بروز خواهد رسانيد .\r\nيكى از كلمات مشهور امير المؤمنين عليه السّلام كه به كميل بن زياد فرموده اين است :\r\nخداوندا تو زمين را از حجت خالى نميگذارى ، اين حجت يا در ميان مردم ظاهر و مشهور است ، و يا از ترس در پشت پردهء غيبت مىباشد و وجود حجت براى اينست كه برهان و دلائل تو از بين نرود و به مردم اتمام حجت شده باشد .\r\n7 - اصبغ از حضرت امير المؤمنين عليه السّلام روايت كرده كه آن جناب فرمود : قائم به اندازهء در پشت پردهء غيبت خواهد ماند كه جهال ميگويند خداوند به آل محمد احتياجى ندارد .\r\n8 - حضرت عبد العظيم حسنى از حضرت جواد عليه السّلام روايت كرده كه امير المؤمنين سلام اللَّه عليه فرمود : غائب ما به اندازهء غيبتش طول خواهد كشيد كه شيعيان در غيبت او مانند گوسفندان كه در دنبال چراگاه ميدوند و به آن نميرسند خواهند بود ، اينك هر كس در عقيده خود ثابت بماند و از طول غيبت متحير و سرگردان نگردد روز قيامت با من خواهد بود ، و نيز فرمود : قائم ما هر گاه قيام كند بيعت احدى در گردن او نخواهد\r\n\r\n","description":"","footnote":"","page_name":" 549 ","page_number":565},
  {"content":"\r\n\r\nبود ، و براى همين جهت ولادت او از انظار مخفى است و شخصش هم از ديده نهان است .\r\n9 - علي بن ابراهيم از حضرت رضا عليه السّلام روايت كرده كه امير المؤمنين سلام اللَّه عليه فرمود : اى حسين نهمين فرزند تو قائم بر حق است ، او دين را ظاهر كرده و عدل را در زمين جارى مىكند ، حسين عليه السّلام فرمود : عرض كردم : اين قضيه عملى خواهد شد ؟ فرمود : آرى به خداوندى كه محمّد را براستى برگزيد و او را به نبوت مبعوث كرد ، و ليكن او غيبت طولانى خواهد داشت كه جز مردان مخلص كه روح يقين در كالبد آنها جاى دارد در عقيدهء خود ثابت نخواهند ماند ، و اينان هم افرادى هستند كه خداوند ميثاق ولايت ما را از آنان اخذ كرده و اينان را در دلهاى آنها جاى داده و با تاييدات خود آنان را تاييد كرده است .\r\n10 - حنان بن سدير از ابو سعيد عقيصا روايت مىكند كه پس از مصالحه حضرت مجتبى عليه السّلام با معاويه مردم خدمتش رسيدند و در مورد صلح با معاويه آن حضرت را ملامت كردند ، امام حسن فرمود : واى بر شما نميدانيد من چه عملى را انجام داده‌ام ؟ ! به خداوند سوگند عمل من براى شيعيانم از آنچه كه خورشيد بر آن پرتو مى افكند بهتر است .\r\nمگر شما نميدانيد من امام شما هستم ، و اطاعت من بر شما واجب است و من يكى از سيد جوانان اهل بهشتم و جدم به اين موضوع تصريح كرده است ، گفتند : آرى مى دانيم ، فرمود : مگر نميدانيد هنگامى كه خضر كشتى را سوراخ كرد و غلام را كشت و ديوار كج را راست نمود حضرت موسى بر وى اعتراض كرد ، زيرا موسى از وجه حكمت آن اطلاع نداشت در صورتى كه نزد خداوند عمل خضر خوب بود .\r\nمگر نميدانيد كه بيعت جبابره و طاغيان زمان بر گردن همه ما اهل بيت هست ، و فقط قائم ما از اين مورد مستثنى است و هيچ كس بر گردن او بيعت ندارد ، قائم همان كسى است كه حضرت عيسى پشت سر او نماز ميخواند ، خداوند ولادت او را مخفى مى دارد و شخص او را از انظار پنهان مىكند تا كسى در گردن او بيعت نداشته باشد ، وى\r\n\r\n","description":"","footnote":"","page_name":" 550 ","page_number":566},
  {"content":"\r\n\r\nنهمين فرزند از اولاد برادرم حسين است كه از سيده كنيزان متولد خواهد شد ، خداوند عمر او را طولانى خواهد كرد و در پشت پرده غيبت نگاه خواهد داشت ، و پس از مدتى طولانى ظهور مىكند در حالى كه جوان است و سنش از چهل سال كمتر نشان ميدهد ، و اين براى اين است كه مردم بدانند خداوند بهر چيزى قادر است .\r\n11 - محمّد بن ابى عمير از حضرت صادق عليه السّلام روايت كرده كه حسين بن علي عليهما السّلام فرمود : در نهمين فرزند من سنتى از يوسف و سنتى از عيسى خواهد بود ، و او قائم ما اهل بيت است و خداوند مقدمات ظهور او را در يك شب فراهم خواهد كرد .\r\n12 - همدانى از آن حضرت روايت كرده كه فرمود : قائم اين امت نهمين فرزند من است كه امر خلافت در دست او قرار خواهد گرفت ، و او كسى است كه در حال حياتش ميراث او تقسيم خواهد شد .\r\n13 - يحيى بن وثاب از عبد اللَّه بن عمر روايت مىكند كه از حسين بن علي عليهما السّلام شنيدم ميفرمود : اگر جز يك روز از عمر دنيا باقى نماند خداوند آن روز را طولانى خواهد كرد تا مردى از فرزندان من بيرون شود و دنيا را پر از عدل و داد كند پس از آنكه از ظلم و جور پر شده باشد ، و من اين حديث را همين طور از حضرت رسول صلى اللَّه عليه و آله شنيده‌ام .\r\n14 - حمزة بن حمران از سعيد بن جبير روايت كرده كه او گفت : از حضرت سجاد عليه السّلام شنيدم ميفرمود : در قائم ما خصلت‌هائى از شش پيغمبر كه عبارتند از : نوح ، ابراهيم ، موسى ، عيسى ، ايوب ، و محمّد عليهم السّلام وجود دارد ، طول عمر از نوح ، مخفى بودن ولادت و كناره‌گيرى از مردم از ابراهيم ، خوف و تقيه از موسى ، اختلاف مردم از عيسى ، فرج بعد از ابتلاء از ايوب ، و خروج با شمشير از محمّد صلى اللَّه عليه و آله .\r\nراوى گويد : از آن حضرت بار ديگر شنيدم ميفرمود : ولادت قائم ما از انظار مردم پنهان است ، و حتى مردم خواهند گفت : او هنوز متولد نشده است ، قائم هنگامى كه خروج كند تحت بيعت كسى نخواهد بود .\r\n15 - علي بن ابراهيم از عمرو بن ثابت روايت مىكند كه حضرت سجاد عليه السّلام فرمود :\r\n\r\n","description":"","footnote":"","page_name":" 551 ","page_number":567},
  {"content":"\r\n\r\nهر كس در هنگام غيبت قائم ما به دوستى ما ثابت بماند خداوند به وى اجر هزار شهيد مانند شهداى بدر خواهد داد .\r\n16 - عبد اللَّه بن عطا گويد : به حضرت باقر عليه السّلام عرض كردم : شيعيان شما در عراق زيادند و در ميان اهل بيت هم كسى مانند شما نيست ، امام باقر فرمود : سخنان بىسر و ته افراد بدون اراده در گوش تو اثر كرده ، به خداوند قسم من صاحب شما نيستم ، صاحب شما آن كسى است كه ولادتش از نظر مردم مخفي بماند .\r\n17 - ابو الجارود زياد بن منذر از حضرت باقر عليه السّلام روايت مىكند كه آن جناب به من فرمود : هر گاه چرخ زمان برگشت و مردم گفتند : قائم از دنيا رفته ، و يا كشته شده و معلوم نيست در كجا است ؟ و افرادى هم ميگويند : قائم در اين دنيا نيست و اكنون استخوانهايش هم در زير زمين پوسيده ، در اين هنگام كه مردم اين گونه سخنان را بر زبان جارى ميسازند تو اميدوار باش ، و هر گاه شنيديد كه وى در كجا است فورا به طرف او حركت كنيد و لو اينكه مانند كودكان دست و پا كنيد .\r\n18 - ابو بصير از حضرت باقر عليه السّلام روايت مىكند كه فرمود : در صاحب الامر چهار سنت از چهار پيغمبر هست ، خوف و انتظار از موسى ، زندان از يوسف ، خروج با شمشير از محمّد ، و اما نسبت به حضرت عيسى مردم خواهند گفت : قائم مرده است در صورتى كه وى حيات دارد ، همانطور كه در مورد عيسى اختلاف شده است .\r\n19 - محمد بن مسلم گويد : خدمت حضرت باقر عليه السّلام رسيدم و در نظر داشتم در مورد قائم از وى سؤالاتى بكنم ، قبل از اينكه من آغاز سخن كنم ، امام عليه السّلام فرمود :\r\nاى محمّد بن مسلم قائم آل محمّد به پنج پيغمبر شباهت دارد و آنان عبارتند از : يونس بن متى ، يوسف بن يعقوب ، موسى ، عيسى و محمد عليهم السّلام .\r\nاما شباهت او با يونس از اين جهت است كه آن حضرت پس از غيبت طولانى ظهور خواهد كرد و با كبر سنى كه دارد از نظر صورت جوان است ، و شباهت به يوسف از اين نظر است كه از ميان خويشاوندان و عموم مردمان دور است ، در صورتى كه از نظر مسافت بين او و خويشاوندان و اهل بيتش فاصله‌اى در بين نيست .\r\n\r\n","description":"","footnote":"","page_name":" 552 ","page_number":568},
  {"content":"\r\n\r\nو اما از جهت موسى براى اين است كه همواره در حال خوف و تقيه است ، و ولادتش از نظر مردم پنهان است ، و شيعيان هم در غيبت طولانى او از دست دشمن در رنج و اذيت ميباشند تا آن گاه كه خداوند اذن قيام دهد و او را بر دشمنان و مخالفينش پيروز گرداند .\r\nو اما از جهت عيسى از اين نظر است كه مردم در بارهء وى اختلاف ميكنند ، گروهى ميگويند وى به دنيا نيامده ، جماعتى اظهار ميكنند وى مصلوب شده و كشته گرديده است ، و اما شباهت او به جدش حضرت رسول صلى اللَّه عليه و آله براى اين است كه شمشير ميكشد و دشمنان خدا و رسولش را ميكشد ، و با ظالمين و ستمگران جنگ مىكند ، پروردگار او را با شمشير و انداختن رعب در دل ظالمين يارى خواهد نمود و پرچم او همواره جلو خواهد رفت و به عقب بر نخواهد گشت ، از علائم ظهور او خروج سفيانى در شام و خروج يمانى در يمن ، و صيحه آسمانى در ماه رمضان ، و فرياد منادى كه او را با نام خود و پدرش فرياد خواهد زد .\r\n20 - محمّد بن سنان از صفوان بن مهران روايت كرده كه حضرت صادق عليه السّلام فرمود :\r\nهر كس به امامت ائمه اقرار كند و به امامت مهدى عقيده نداشته باشد مانند اين است كه به همه پيغمبران معتقد باشد ولى نبوت حضرت رسول صلى اللَّه عليه و آله را انكار كند ، خدمت حضرت صادق عرض كردند : مهدى از فرزندان تو كدام است ؟ فرمود : پنجمين نفر از فرزندان هفتمى كه شخصش از نظر شما نهان است و بردن نامش هم بر شما جائز نيست .\r\n21 - احمد بن هلال از ابو الهيثم بن ابى حيه روايت كرده كه حضرت صادق عليه السّلام فرمود : هر گاه سه نام متوالى كه عبارتند از : محمد ، على ، و حسن با هم اجتماع كردند چهارمى آنها قائم است .\r\n22 - مفضل بن عمر گويد : خدمت سيد خود حضرت صادق عليه السّلام رسيدم و عرض كردم : اى آقاى من چو ميشد كه ما را از امام بعد از خودت مطلع ميكرديد ؟ فرمود :\r\nاى مفضل امام بعد از من موسى است ، و خلف منتظر هم « م ح م د » بن على بن محمد\r\n\r\n","description":"","footnote":"","page_name":" 553 ","page_number":569},
  {"content":"\r\n\r\nابن على بن موسى خواهد بود .\r\n23 - محمد بن خالد برقى از ابراهيم كرخى روايت كرده كه گفت : خدمت حضرت صادق عليه السّلام رسيدم و هنگامى كه نشستم ناگهان موسى بن جعفر عليهما السّلام در حالى كه كودك بود وارد شد ، من از جاى خود برخاستم و دست او را بوسيدم و بار ديگر در جاى خود قرار گرفتم ، در اين هنگام امام صادق فرمود : اين كودك پس از من بر شما امام است ، و ليكن گروهى در مورد وى هلاك خواهند شد و جماعتى هم به سعادت خواهند رسيد ، خداوند قاتل او را لعنت كند و بر عذاب او بيافزايد .\r\nخداوند از صلب او بهترين اهل زمين را خارج مىكند كه با جد خود محمد هم نام است ، او در مقام جدش خواهد نشست و با احكام و سنن او عمل خواهد نمود ، وى معدن امامت و حكمت بوده و با احكام آن كاملا آشنا است ، يكى از ستمگاران بنى فلان پس از مشاهدهء عجائبى از وى براى حسد او را خواهد كشت ، و ليكن خداوند امر خود را به آخر خواهد رسانيد اگر چه مشركين اباء و امتناع داشته باشند .\r\nپروردگار از صلب اين دوازدهمين امام را بيرون مىكند و عدد ائمه اثنا عشر را تكميل ميسازد ، خداوند آنان را به كرامت خود اختصاص داده و در خانه مقدس خود جاى مرحمت كرده است ، امام دوازدهمين از اين ائمه مانند كسى است كه در مقابل حضرت رسول صلى اللَّه عليه و آله شمشير كشيده و به جهاد پرداخته است .\r\nراوى گويد : در اين هنگام يكى از طرفداران و دوستان بنى اميه وارد شد و حضرت صادق عليه السّلام سخن خود را قطع كرد ، و من مكرر خدمت امام صادق رسيدم تا دنبال اين سخنان را بفرمايد و ليكن به مقصود خود نائل نشدم ، و ليكن در سال بعد كه خدمت حضرت رسيدم و پس از سلام فرمود : اى ابراهيم امام دوازدهم اندوه و غم را زايل مىكند و سختى و محنت را از شيعيان بر طرف ميسازد ، پس از اينكه شيعيان در فشار و رنج قرار گرفته و مدتى دراز در بلاء و تعب مانده باشند ، خوشا به حال افرادى كه آن زمان را درك كنند ، پس از آن فرمود : اى ابراهيم آيا همين اندازه برايت كافى است ؟ ابراهيم گويد : بعد از اين فرمايش ديگر مطلبى به من خوش نيامد\r\n\r\n","description":"","footnote":"","page_name":" 554 ","page_number":570},
  {"content":"\r\n\r\nو دلم چيزى را قبول نكرد ، زيرا از فرمايش امام عليه السّلام دلم خوشحال و چشمم روشن گرديد 24 - محمد بن خالد برقى از مفضل بن عمر روايت كرده كه حضرت صادق عليه السّلام فرمود : نزديك‌ترين اعمال و پسنديده‌ترين افعال نزد خداوند در هنگام غيبت ولى عصر انتظار فرج است ، و اين براى افراديست كه در غيبت ولى عصر گرفتار ترديد نشوند و بدانند كه با غيبت حجت خدا عهد و ميثاق پروردگار باطل نشده و حجت از بين نرفته است .\r\nو اما سخت‌ترين غضب خداوند بر افرادى قرار خواهد گرفت كه حجت خدا را نيابند و در مورد او گرفتار شك و ترديد گردند ، خداوند چون ميدانست دوستان او در هنگام غيبت حجتش گرفتار ترديد نخواهند شد او را از انظار پنهان كرد ، و در غير اين صورت ولي عصر را از انظار غايب نميساخت ، و كسانى كه منكر غيبت حجت خداوند باشند از شرار مردم محسوب ميشوند .\r\n25 - عبد الرحمن بن ابى نجران از سدير صيرفى روايت مىكند كه از حضرت صادق عليه السّلام شنيدم ميفرمود : در قائم خصلتى از يوسف هست ، عرض كردم : مقصود شما غيبت و سرگردانى اوست ؟ فرمود : چرا اين ملت اشباه خنازير منكر اين مطلب ميشوند در صورتى كه برادران يوسف از فرزندان انبياء و اسباط بودند ، آنان برادر خود را فروختند و پس از اين او را نشناختند تا اين كه يوسف خودش گفت : من يوسف هستم و اين هم برادر من است .\r\nاكنون چرا اين امت منكر غيبت حجت خدا ميشوند ؟ يوسف در مصر سلطنت ميكرد و بين او با پدرش فقط هژده روز فاصله بود ، و اگر خداوند اراده ميكرد جاى او را به پدرش نشان ميداد به خداوند سوگند هنگامى كه به يعقوب مژده دادند كه يوسف در مصر است او در نه روز خودش را به مصر رسانيد .\r\nپس اينك چرا اين ملت نميخواهد قبول كند كه خداوند با حجت خود مانند يوسف معامله كند ، آرى حجت خداوند هم مانند يوسف در كوچه‌ها و بازارها راه ميرود و ليكن مردم او را نميشناسند تا آنگاه كه وقتش برسد و او هم مانند يوسف خود را\r\n\r\n","description":"","footnote":"","page_name":" 555 ","page_number":571},
  {"content":"\r\n\r\nمعرفى كند ، امام عليه السّلام اين آيه را قرائت فرمود :   هَلْ عَلِمْتُمْ ما فَعَلْتُمْ بِيُوسُفَ وَ أَخِيهِ إِذْ أَنْتُمْ جاهِلُونَ * قالُوا أَ إِنَّكَ لَأَنْتَ يُوسُفُ قالَ أَنَا يُوسُفُ وَ هذا أَخِي   26 - احمد بن محمد بن عيسى از زرارة بن اعين روايت كرده كه از حضرت صادق عليه السّلام شنيدم ميفرمود : قائم قبل از اينكه قيام كند غيبتى خواهد داشت گفتم :\r\nچرا ؟ فرمود : براى اينكه از دشمنانش ميترسد - حضرت در اين هنگام به شكم خود اشاره كردند - سپس فرمود : اى زراره او كسى است كه مردم انتظارش را خواهند داشت ، و او همان است كه ولادتش از انظار مردم مخفى خواهد بود ، گروهى ميگويند او هنوز متولد نشده ، جماعتى اظهار ميكنند : وى از انظار مردم نهان است ، بعضى ميگويند : او هنوز در شكم مادرش هست ، دسته خواهند گفت : او دو سال قبل از فوت پدرش وفات كرده است .\r\nدر حالى كه وى نمرده و در پشت پرده غيبت در انتظار اذن خداوند است تا فرمان خروج او را بدهد ، و ليكن پروردگار با غيبت او ميخواهد شيعيان را بيازمايد ، در غيبت ولى عصر اهل باطل گرفتار شك و ترديد ميگردند و در حيرت و سرگردانى فرو ميروند ، زراره گويد : عرض كردم : قربانت گردم : اگر من آن زمان را درك كردم چه عملى انجام دهم ؟ فرمود : اى زراره هر گاه آن عصر را درك كردى به قرائت اين دعا مداومت كن :\r\n« اللهم عرّفنى نفسك ، فانك ان لم تعرّفنى نفسك لم أعرف رسولك ، اللهم عرّفنى رسولك فانك ان لم تعرّفنى رسولك لم أعرف حجتك ، اللهم عرّفنى حجتك فانك ان لم تعرّفنى حجتك ضللت عن دينى » پس از اين فرمود : اى زراره در مدينه كودكى كشته خواهد شد ، گويد عرض كردم : قربانت گردم مگر لشكريان سفيانى او را نخواهند كشت فرمود : خير ، او را لشكريان بنى فلان ميكشند ، او وارد مدينه ميگردد و مردم نميفهمند از كدام طرف رفت و سپس آن كودك را ميگيرد و ميكشد ، هنگامى كه اين كودك از روى ظلم و ستم كشته شد پروردگار آنها را مهلت نميدهد و شما در اين هنگام در انتظار فرج باشيد .\r\n\r\n","description":"","footnote":"","page_name":" 556 ","page_number":572},
  {"content":"\r\n\r\n27 - يونس بن عبد الرحمن از عبد اللَّه بن سنان روايت كرده كه حضرت صادق عليه السّلام فرمود : در اين زودى براى شما شبهه‌اى پيش خواهد آمد كه نه علم خروج از آن را داريد و نه امامى هست كه شبهه را براى شما حل كند ، و در سرگردانى خواهيد ماند افرادى كه بخواهند از اين گونه شبهات رهائى پيدا كنند بايد دعاى غريق را بخوانند گويد : عرض كردم دعاى غريق كدام است ؟ فرمود : ميگوئى :\r\n« يا اللَّه يا رحمان يا رحيم ، يا مقلب القلوب ثبت قلبى على دينك » گفتم : « يا مقلب القلوب و الابصار ثبت قلبى على دينك » فرمود : خداوند مقلب قلوب و ابصار هست و ليكن همانطور كه من دستور دادم قرائت كن و بگو : « يا مقلب القلوب ثبّت قلبى على دينك » 28 - سدير صيرفى در حديث مفصلى از حضرت صادق عليه السّلام روايت مىكند كه فرمود : خداوند عمر بندهء صالح خود خضر را براى اين طولانى نكرد كه او را نبوت داده و يا كتابى بر وى نازل كرده و يا شريعت او شرايع ديگر را نسخ نموده ، و يا اينكه او را امام مردم معين كرده و آنها را ملزم ساخته است تا از وى متابعت كنند و او را اطاعت نمايند پروردگار متعال چون ميدانست كه عمر حضرت قائم در غيبت به طول خواهد انجاميد و مردم غيبت او را براى طول مدت انكار خواهند كرد ، لذا عمر حضرت خضر را طولانى كرد تا مؤيد طول عمر حضرت قائم گردد ، و حجت و برهان معاندين در انكار اين موضوع باطل شود و حجت بر مردم تمام بشود .\r\n29 - سعد بن عبد اللَّه از على بن جعفر روايت مىكند كه موسى بن جعفر عليهما السّلام فرمود ، هر گاه نفر پنجم از اولاد هفتم از ميان شما رفت در اين هنگام از خدا بترسيد و متوجه دين خود باشيد كه شما را از راه راست منحرف نكنند ، فرمود : اى برادرم صاحب اين امر به اندازه‌اى غيبتش طول خواهد كشيد كه گروهى از معتقدين به اهل بيت عليهم السّلام هم از او برميگردند و اين محنتى است كه خداوند بندگان خود را بوسيله آن آزمايش مىكند ، و اگر پدران و اجداد شما ميدانستند دين بهترى از اين هست از او متابعت ميكردند ، على بن جعفر فرمود : عرض كردم : اى سيد من پنجمين از اولاد هفتم كدام است ؟ فرمود : اى برادر عقل شما اين موضوع را درك نميكند و اگر زنده\r\n\r\n","description":"","footnote":"","page_name":" 557 ","page_number":573},
  {"content":"\r\n\r\nمانديد او را خواهيد ديد .\r\n30 - على بن ابراهيم از يونس بن عبد الرحمن روايت مىكند كه خدمت حضرت موسى بن جعفر عليه السّلام رسيدم و عرض كردم : يا ابن رسول اللَّه شما قائم به حق هستيد ؟\r\nفرمود من قيام به حق دارم و ليكن آن قائم كه زمين را از دشمنان خدا پاك مىكند و جهان را پر از عدل و داد ميسازد پس از اينكه از ظلم و جور پر شده باشد پنجمين فرزند من است و براى وى غيبتى خواهد بود كه گروهى در هنگام غيبت او مرتد ميشوند و جماعتى هم ثابت قدم ميمانند ، پس از اين فرمود : خوشا به حال شيعيان ما كه دست از ريسمان ولاء ما برندارند و به غيبت قائم ما ثابت باشند ، هر كس در دوستى ما پا بر جا باشد و از دشمنان ما تبرى جويد از ما خواهد بود ، آنان از امامت ما راضى بوده و ما هم از متابعت و تشيع آنها نسبت به خودمان رضايت داريم ، خوشا به حال آنان ، به پروردگار سوگند آنها روز قيامت با ما در يك درجه خواهند بود .\r\n31 - محمد بن حسن صفار از ايوب بن نوح روايت كرده كه خدمت حضرت رضا عليه السّلام عرض كردم : ما اميدوار هستيم كه صاحب الامر شما باشيد و خداوند اين مقام را ناگهان در عهده شما بگذارد بدون اينكه شمشير بزنيد ، زيرا اكنون مردم با تو بيعت كرده و به نام شما سكه زده‌اند ، فرمود : مردم همواره با ما مكاتبه دارند و مسائل خود را از ما ميپرسند و با انگشت ما را به همديگر معرفى ميكنند و اموال خود را هم به طرف ما حمل مينمايند ، و ليكن دشمنان ما چون از اين جريان ناراحت هستند بلا - فاصله ما را دستگير ميكنند و يا مسموم ميسازند اين جريان همواره ادامه دارد تا آنگاه كه خداوند مردى را برانگيزاند كه ولادت و منشأش مخفى است ولى از نظر نسب نزد همگان معروف مىباشد .\r\n32 - على بن ابراهيم از ريان بن صلت روايت كرده كه خدمت حضرت رضا عليه السّلام عرض كردم : شما صاحب الامر هستيد ؟ فرمود : من صاحب امر هستم ، و ليكن آن صاحب الامر كه زمين را پر از عدل و داد مىكند پس از آنكه از جور و ظلم پر شده باشد غير از من است ، من با اين ضعف بدن هرگز نميتوانم صاحب الامر باشم ، قائم هر گاه\r\n\r\n","description":"","footnote":"","page_name":" 558 ","page_number":574},
  {"content":"\r\n\r\nخروج كند از نظر سن و سال پير است و ليكن از جهت منظره و رخسار جوان مىباشد صاحب الامر از نظر قواى بدنى بسيار نيرومند است و ميتواند با يك حركت درختى را از بن بر كند ، و اگر در بين كوه فرياد بزند صخره‌هاى عظيم را از هم پراكنده ميسازد عصاى موسى و خاتم سليمان با او خواهد بود ، و وى چهارمين نفر از فرزندان من است خداوند تا آنگاه كه مشيتش تعلق گيرد او را در پشت پرده غيبت نگه ميدارد و پس از آن ظاهر ميسازد و زمين را بعد از ظلم و ستم پر از عدل و داد مىكند ، گويا مينگرم مردم را در حالى كه از ظهور او نااميد شده‌اند فريادى خواهند شنيد ، و به اين وسيله از ظهورش مطلع خواهند شد ، قائم ما براى مؤمنين رحمت و براى كافرين عذابى دردناك است .\r\n33 - على بن ابراهيم از على بن حسين بن خالد روايت كرده كه حضرت رضا عليه السّلام فرمود : دين ندارد كسى كه ورع ندارد ، ايمان ندارد كسى كه تقيه نميكند ، گراميترين شما در نزد پروردگار آن كس است كه تقوايش بيشتر باشد و تقيه را مورد عمل قرار دهد ، خدمت حضرت عرض كردند : يا ابن رسول اللَّه تا كدام وقت بايد تقيه كرد ؟ فرمود تا روز معين كه روز خروج قائم ما است ، و هر كس قبل از خروج قائم ما تقيه را ترك كند از ما نخواهد بود .\r\nخدمت حضرت رضا عليه السّلام عرض شد : يا ابن رسول اللَّه قائم از اهل بيت شما كدام است ؟ فرمود : چهارمين نفر از فرزندان من كه از سيدهء كنيزان متولد خواهد شد و پروردگار بوسيله آن زمين را از هر ظلم و جنايتى پاك مىكند ، و قائم همان كس است كه ولادتش از انظار مخفى بوده و قبل از خروجش مدتى در غيبت خواهد ماند ، هنگامى كه از پشت پرده غيبت بيرون گردد زمين روشن مىشود و بساط عدل و داد را در ميان مردم خواهد افكند ، قائم همان است كه زمين براى او در هم مىپيچد و سايه هم ندارد ، او همان است كه در موقع خروجش از آسمان فرياد ميزنند و وى را به جهانيان معرفى ميكنند و ظهور او را در مكه معظمه به مردم بشارت ميدهند و اين آيه شريفه در اين مورد صادق است كه : و  إِنْ نَشَأْ نُنَزِّلْ عَلَيْهِمْ مِنَ السَّماءِ آيَةً فَظَلَّتْ أَعْناقُهُمْ لَها خاضِعِينَ  34 - عبد العظيم حسنى گويد : خدمت حضرت جواد عليه السّلام رسيدم و قصد داشتم\r\n\r\n","description":"","footnote":"","page_name":" 559 ","page_number":575},
  {"content":"\r\n\r\nدر پيرامون قائم كه آيا مهدى همان است و يا غير او سؤالاتى بكنم ، قبل از اينكه من آغاز سخن كنم فرمود : اى ابو القاسم قائم از اهل بيت ما همان مهدى است كه بايد در هنگام غيبتش انتظار او را كشيد و در موقع ظهور هم بايد از وى اطاعت كرد ، و او سومين كس از فرزندان من است ، به خداوندى كه محمد را براستى برانگيخت و ما را به امامت مخصوص گردانيد اگر از عمر جهان نماند مگر يك روز پروردگار همان روز را به اندازه‌اى دراز خواهد كرد تا آنگاه كه قائم را بيرون كند و زمين را پس از جور و ستم پر از عدل و داد كند ، خداوند مقدمات ظهور او را مانند حضرت موسى در يك شب فراهم خواهد كرد ، موسى رفت براى اهلش مقدارى آتش بياورد و ليكن پس از مختصرى با مقام نبوت مراجعت كرد ، بهترين اعمال شيعيان ما انتظار فرج است .\r\n35 - حضرت عبد العظيم حسنى گويد : خدمت حضرت جواد عليه السّلام رسيدم و عرض كردم : من اميدوارم آن قائم كه زمين را پر از عدل و داد مىكند پس از آنكه از جور و ستم پر شده باشد شما باشيد ، فرمود : اى ابو القاسم ما اهل بيت همه قيام به حق داريم و مردم را به طرف دين خدا دعوت ميكنيم ، و ليكن آن قائم كه خداوند بوسيلهء او زمين را از لوث وجود ستمگران پاك ميسازد و عدل و داد را در ميان مردم ميگستراند همان است كه ولادتش از نظر مردم مخفى ميماند و شخصش از ديدگان پنهان ميگردد و بردن نامش بر زبان‌ها حرام مىشود .\r\nقائم با حضرت رسول صلى اللَّه عليه و آله همنام و كنيه است ، و او همان است كه زمين براى او درهم پيچيده مىشود و هر مشكلى برايش آسان ميگردد ، ياوران او كه عددشان به اندازهء اهل بدرند از دورترين نقاط روى زمين پيرامون او اجتماع خواهند كرد و اين آيهء شريفه هم به همين جريان ناظر است  أَيْنَ ما تَكُونُوا يَأْتِ بِكُمُ اللَّهُ جَمِيعاً إِنَّ اللَّهَ عَلى كُلِّ شَيْءٍ قَدِيرٌ  .\r\nهر گاه اين جماعت كه از اهل اخلاص هستند براى وى فراهم آمد ، و ده هزار جنگجو در زير پرچمى گرد آمدند خداوند امر او را آشكار مىكند و اذن خروجش ميدهد ، او پس از خروج همواره دشمنان خدا را ميكشد تا پروردگار را از خود خشنود\r\n\r\n","description":"","footnote":"","page_name":" 560 ","page_number":576},
  {"content":"\r\n\r\nسازد ، عبد العظيم حسنى گويد : عرض كردم : اى سيد من وى از كجا ميداند كه خداوند از وى رضايت دارد ؟ فرمود : در دل او عاطفه و رحم را القاء مىكند ، پس از اينكه قائم وارد مدينه شود لات و عزى را آتش مىزند .\r\n36 - حمدان بن سليمان از صقر بن ابى دلف روايت مىكند كه از حضرت جواد شنيدم ميفرمود : امام بعد از من على است و امر او مانند امر من و گفتار وى گفتار من و اطاعت او اطاعت من است ، و امام بعد از وى حسن عسكرى است اطاعت و امر و گفتار او هم مانند پدرش مىباشد و پس از اين ديگر سخن نگفت ، راوى گويد : عرض كردم :\r\nپس امام بعد از وى كيست ؟ در اين هنگام امام عليه السّلام گريهء شديدى كرد و بعد از آن فرمود :\r\nامام بعد از حسن فرزندش قائم به حق است كه مدتى در انتظار خروج خواهد بود و مردم هم انتظار او را خواهند كشيد .\r\nراوى گويد : عرض كردم : براى چه او را قائم ميگويند ؟ فرمود : زيرا او پس از مدتى كه از انظار مخفى بوده قيام مىكند ، و در غيبت او گروهى از معتقدين به امامت وى هم مرتد ميشوند ، عرض كردم : چرا به او منتظر گفته‌اند ؟ فرمود : براى اينكه غيبتش به طول خواهد انجاميد ، و افراد مخلص در انتظار خروج او خواهند بود .\r\nافراد سرگردان غيبت او را انكار خواهند كرد ، و منكرين امامت او مسخره‌اش خواهند نمود ، كسانى كه وقت ظهور او را تعيين ميكنند دروغ مىگويند ، افرادى كه بخواهند در ظهورش عجله نمايند هلاك ميشوند ، و اشخاصى كه از اهل تسليم باشند رهائى پيدا خواهند كرد .\r\n37 - عبد العظيم حسنى گويد : خدمت حضرت علي هادى عليه السّلام رسيدم ، هنگامى كه چشم آن حضرت بر من افتاد فرمود : خوش آمدى اى ابو القاسم تو از دوستان حقيقى و واقعى ما هستى ، عرض كردم : يا ابن رسول اللَّه ميل دارم معتقدات دينى خود را بر شما عرضه بدارم اگر عقائد من درست است ثابت باشم تا آنگاه كه رحمت خداوند را ملاقات كنم فرمود : عقائد خود را اظهار كن .\r\nعبد العظيم حسنى گويد : عرض كردم : من عقيده دارم كه خداوند يكى است\r\n\r\n","description":"","footnote":"","page_name":" 561 ","page_number":577},
  {"content":"\r\n\r\nو مانند ندارد ، پروردگار از حد ابطال و تشبيه بيرون است ، خداوند جسم و صورت و عرض و جوهر نيست ، بلكه خداوند اجسام را جسميت داده و صورت‌ها را تصوير فرموده است و او خالق اعراض و جواهر و پروردگار همه اشياء و مالك و آفرينندهء كائنات است .\r\nمن معتقدم كه محمد بنده و فرستاده خداوند است و پس از وى پيغمبرى نخواهد آمد ، شريعت او خاتم همه شرايع و ناسخ همه اديان بوده و تا روز قيامت شريعتى نخواهد آمد ، و معتقدم امام بعد از حضرت رسول صلى اللَّه عليه و آله امير المؤمنين على بن ابى طالب ، حسن حسين ، على بن الحسين ، محمد بن على ، جعفر بن محمد ، موسى بن جعفر ، على بن موسى ، محمد بن على عليهم السّلام و پس از اينان امام حق شما هستيد .\r\nحضرت هادى عليه السّلام فرمود : پس از من فرزندم حسن امام است و مردم پس از حسن چه خواهند كرد ! گويد : عرض كردم : مگر داستان امام بعد از حسن از چه قرار است ؟ فرمود : براى اينكه مردم او را نخواهند ديد و بردن نامش هم بر زبان‌ها جائز نيست تا آنگاه كه خروج كند و زمين را پس از ظلم و جور پر از عدل و داد سازد .\r\nعبد العظيم فرمود : به اين دو امام هم معتقد شدم و اينك ميگويم : دوستى با اينها دوستى با خداوند است و دشمنى با اينان هم دشمنى با خداوند مىباشد ، اطاعت از اين امامان عليهم السلام اطاعت از پروردگار و نافرمانى از آنها نافرمانى از پروردگار است .\r\nمن اعتقاد دارم كه : معراج ، سؤالات در قبر ، بهشت ، دوزخ ، صراط ، ميزان قيامت و بعثت از قبور حق است و پروردگار همه مردم را از قبرها بيرون مىكند و براى حساب به پاى ميزان عدل و داد ميبرد ، و نيز معتقدم كه واجبات پس از اقرار به ولايت عبارتند از : نماز ، زكات ، روزه ، حج ، جهاد ، امر بمعروف ، نهى از منكر .\r\nدر اين هنگام حضرت هادى عليه السّلام فرمود : اى ابو القاسم به خداوند قسم اين عقائد دين خداست كه او را براى مردم برگزيده است ، به همين عقائد ثابت باش خداوند تو را در دنيا و آخرت به همين عقيده ثابت بدارد .\r\n\r\n","description":"","footnote":"","page_name":" 562 ","page_number":578},
  {"content":"\r\n\r\n38 - علي بن ابراهيم از صقر بن ابى دلف روايت مىكند كه گفت : هنگامى كه متوكل حضرت هادى عليه السّلام را نزد خود طلبيده بود من رفتم تا از جريان كار او سؤال كنم ، حاجب متوكل چون چشمش بر من افتاد اجازه ورود داد من هم رفتم نزد او نشستم ، از من پرسيد حالت چگونه است ؟ گفتم : از توجهات استاد حالم خوب است ، پس از اين مقدارى با من صحبت كرد و من از آمدنم ناراحت شدم زيرا گمان كردم وى در بارهء من سوء ظنى حاصل كرده است .\r\nپس از اينكه مردم از مجلس پراكنده شدند گفت : براى چه آمده‌اى و كارت چيست ؟ مثل اينكه آمده‌اى از مولايت خبرى بگيرى ؟ ! گفتم : مولاى من متوكل است ، گفت : ساكت باش و از من نترس حق با مولاى تو است و من هم با تو هم عقيده هستم گويد : گفتم : الحمد للَّه كه با من هم عقيده‌اى پرسيد ميل دارى او را ببينى ؟ گفتم : آرى گفت : بنشين تا نامه رسان بيرون شود .\r\nهنگامى كه نامه رسان بيرون شد به غلام گفت : دست صقر را بگير و او را نزد آن علوى كه در اطاق زندانى است ببر و پس از آن مراجعت كن ، صقر گويد : مرا داخل اطاق كردند ناگهان مشاهده كردم حضرت هادى عليه السّلام روى حصيرى نشسته و در كنارش هم قبرى حفر كرده‌اند ، خدمت حضرت سلام كردم پس از اينكه جواب سلام مرا دادند امر به جلوس فرمودند ، بعد از اينكه خدمت حضرت نشستم سؤال كردند : اى صقر براى چه آمديد ؟ عرض كردم : آمدم تا از شما خبرى بگيرم صقر گويد : هنگامى كه به قبر نگاه كردم گريه‌ام گرفت .\r\nدر اين هنگام امام عليه السّلام به طرف من متوجه شد و فرمود : اى صقر چرا گريه ميكنيد اينها هرگز نخواهند توانست نظر سوئى در بارهء ما اعمال كنند ، گفتم : الحمد للَّه و پس از اين عرض كردم : از حضرت رسول صلى اللَّه عليه و آله براى ما حديثى نقل شده كه معنى آن را نمى دانيم ، فرمود : آن حديث كدام است ؟ عرض كردم حديث اين است كه فرمود :\r\n« لا تعادوا الايام فتعاديكم » و ما معنى و مقصود او را نميدانيم .\r\nحضرت هادى عليه السّلام فرمود : آرى مقصود از « ايام » ما هستيم تا آنگاه كه آسمان\r\n\r\n","description":"","footnote":"","page_name":" 563 ","page_number":579},
  {"content":"\r\n\r\nو زمين بر پا است ، شنبه حضرت رسول ، يك شنبه امير المؤمنين ، دوشنبه حسنين ، سه شنبه على بن الحسين ، محمد بن على ، و جعفر بن محمد ، چهارشنبه موسى بن جعفر ، على ابن موسى ، محمد بن على و من ، پنجشنبه پسرم حسن ، و جمعه هم فرزند فرزندم مى باشد كه اهل حق بر وى اجتماع خواهند كرد ، و او كسى است كه زمين را پس از ظلم و جور پر از عدل و داد خواهد كرد ، و اين است معنى ايام كه نبايد با آنان دشمنى كرد كه در آخرت هم آنها دشمن انسان گردند ، پس از آن فرمود : اينك برخيزيد برويد كه براى شما خطر دارد 39 - صقر بن ابى دلف گويد : از حضرت هادى عليه السّلام شنيدم ميفرمود : امام بعد از من فرزندم حسن است و بعد از وى هم فرزندش قائم خواهد بود كه زمين را پس از جور و ستم پر از عدل و داد مىكند .\r\n40 - علي بن ابراهيم از على بن عبد الغفار روايت كرده هنگامى كه حضرت جواد از دنيا رفتند شيعيان براى حضرت هادى عليه السّلام نوشتند كه امر امامت در دست كيست حضرت براى آنان نوشتند مادامى كه خودم در قيد حيات باشم امامت در اختيار خودم خواهد بود .\r\nو پس از اينكه مقدرات پروردگار در بارهء من جارى گردد جانشين من در ميان شما ظاهر مىشود ، و ليكن در بارهء امام پس از جانشين من چه كار خواهيد كرد .\r\n41 - اسحاق بن محمد بن ايوب گويد : از حضرت ابو الحسن هادى عليه السّلام شنيدم ميفرمود : صاحب الامر كسى است كه مردم ميگويند : وى هنوز متولد نشده است .\r\nاخبار در اين باب در كتب شيعه زياد است و بطور متواتر در نزد آنها ثابت است ، و در اصول شيعه اين روايات را تا زمان حيات پدرش ثبت كرده‌اند ، و اين اخبار و روايات بهترين برهان و محكمترين دليل براى اثبات امامت حضرت حجت عليه السّلام است .\r\n\r\n","description":"","footnote":"","page_name":" 564 ","page_number":580},
  {"content":"\r\n\r\n\r\n( نصوص امامت حضرت صاحب از طريق پدر بزرگوارش عليهما السلام\r\n42 - شيخ صدوق از احمد بن اسحاق بن سعد اشعرى روايت كند كه وى گفت : خدمت حضرت امام حسن عسكرى عليه السّلام رسيدم و در نظر داشتم راجع به جانشينش از وى سؤالاتى بكنم ، قبل از اينكه سؤال خود را مطرح سازم فرمود : اى احمد خداوند هرگز روى زمين را خالى از حجت نخواهد گزارد ، و از آغاز آفرينش آدم تا روز قيامت اين روش جارى خواهد بود ، پروردگار به وسيلهء آن حجت بلاها را از زمين دفع مىكند و بركات خود را بر اهل زمين نازل ميسازد .\r\nراوى گويد : عرض كردم : يا ابن رسول اللَّه خليفه و امام بعد از شما كيست ؟ امام پس از اين سؤال من از جاى خود با سرعت حركت كرد و داخل اطاقى شد و بار ديگر در حالى كه كودكى را در روى شانه خود گذاشته بود وارد گرديد ، صورت اين كودك مانند ماه تمام ميدرخشيد و در حدود سه سال از عمرش ميگذشت سپس فرمود : اى احمد اگر نه اين بود كه نزد خداوند آبرو و شرافت دارى و در نزد حجت‌هاى پروردگار داراى مقام و منزلت هستى هرگز اين كودك را به تو نشان نميدادم ، اين كودك با حضرت رسول صلى اللَّه عليه و آله همنام و كنيه است ، و او زمين را پس از ظلم و جور از عدل و داد پر مىكند .\r\nاى احمد مثل اين كودك در ميان اين امت مانند خضر و ذى القرنين است ، به پروردگار سوگند اين غيبتى خواهد داشت كه جز گروهى از معتقدين به امامت ائمه بقيه هلاك خواهند گرديد احمد گويد : عرض كردم : اى مولاى من او علامتى دارد كه قلبم اطمينان پيدا كند ، در اين هنگام كودك شروع به سخن گفتن نمود و با زبان عربى فصيحى گفت : « أنا بقية اللَّه في أرضه و المنتقم من أعدائه فلا تطلب أثرا بعد عين يا احمد بن اسحاق » .\r\nاحمد گويد : من پس از اين جريان خوشوقت از منزل امام عليه السّلام بيرون شدم و روز بعد بار ديگر خدمت امام رسيدم و عرض كردم : يا ابن رسول اللَّه من ديروز بسيار مسرور\r\n\r\n","description":"","footnote":"","page_name":" 565 ","page_number":581},
  {"content":"\r\n\r\nشدم و از منتى كه بر من نهادى ممنون هستم ، اينك بفرمائيد سنت‌هاى خضر و ذو القرنين در مورد او چيست ؟ فرمود : براى اينكه وى مدت زيادى در غيبت خواهد ماند ، عرض كردم : مگر غيبت او بسيار طول ميكشد ؟ .\r\nفرمود : آرى به خداوند سوگند او به اندازه‌اى در پشت پردهء غيبت بماند تا آنگاه كه گروهى از معتقدين امامت از عقيده خود برگردند ، و جز افرادى كه خداوند ميثاق ولايت ما را از آنان گرفته و روح ايمان را در آن تقويت فرموده ثابت نخواهد ماند ؛ اى احمد اين از اسرار خداوند است اكنون اين سر را نگهدار و به كسى اطلاع نده و سپاسگزار باش تا فرداى قيامت با ما باشى .\r\n43 - در تاييد اين روايت حديثى است كه از جابر نقل شده و آن اينست كه جابر ابن عبد اللَّه انصارى گويد : از حضرت رسول صلى اللَّه عليه و آله شنيدم ميفرمود : ذو القرنين يكى از بندگان صالح بود كه خداوند او را براى بندگانش حجت قرار داده بود ، وى قوم خود را به طرف خداوند دعوت كرد و آن‌ها را به تقوى و فضيلت خواند ، و ليكن آنان حرف او را قبول نكردند و او هم مدتى از انظار آنها ناپديد شد و مردم ميگفتند : وى مرده و هلاك گرديده است .\r\nپس از مدتى بار ديگر ظاهر شد و به ميان قومش مراجعت كرد باز هم مردم او را مضروب كرده و از خود راندند در ميان شما هم كسى هست كه مانند او خواهد بود ، پروردگار به ذو القرنين قدرت فوق العاده‌اى داد و سلطنت او تا شرق و غرب عالم پيش رفت ، و خداوند همين سنت را در قائم كه از فرزندان من است جارى خواهد كرد و سلطنت او را هم به شرق و غرب عالم خواهد رسانيد ، و هر جا كه مورد تصرف ذو القرنين شده به تصرف او هم خواهد رسيد ، پروردگار گنجهاى زمين را براى وى ظاهر مىكند و معادن را براى او كشف مىسازد ، و با القاء رعب او در دلها از وى يارى مىكند ، خداوند بوسيلهء وى زمين را پس از ظلم و جور پر از عدل و داد مىسازد .\r\n44 - عياشى از يعقوب بن منقوش روايت كرده كه خدمت حضرت عسكرى عليه السّلام رسيدم در حالى كه روى سكوئى جلوس كرده بود ، در طرف راست امام اطاقى بود كه\r\n\r\n","description":"","footnote":"","page_name":" 566 ","page_number":582},
  {"content":"\r\n\r\nپردهء از در آن آويزان كرده بودند ، پرسيدم : صاحب الامر كدام است ؟ فرمود :\r\nپرده را بالا بزن ، هنگامى كه پرده را بالا زدم ناگهان يك كودك هشت و يا ده ساله از پشت پرده بيرون گرديد كه داراى صورتى زيبا و چهره‌اى درخشنده بود ، چشمهايش از فرط روشنائى ميدرخشيد ، پيشانيش باز و روشن و بازوانش قوى و قدمهايش استوار بود .\r\nدر گونهء راستش خالى و در سرش زلفهاى افراشته داشت ، كودك آمد در دامن پدر بزرگوارش نشست ، حضرت عسكرى عليه السّلام فرمود : اين امام شما است ، پس از اين روى خود را به طرف كودك كرد و فرمود : اى پسرك من اكنون تا هنگام معين باطاق برويد ، كودك در اين وقت به طرف اطاق رفت و من هم وى را نگاه ميكردم ، پس از اين حضرت عسكرى روى خود را به طرف من كردند و فرمودند : به بين در اطاق چيزى را مىبينى ؟\r\nگويد : من داخل شدم و كسى را در آنجا نديدم .\r\n45 - محمد بن يعقوب از محمد بن على بن بلال روايت مىكند كه وى گفت :\r\nحضرت عسكرى عليه السّلام دو مرتبه مرا از جريان جانشين خود اطلاع داد ، بار اول دو سال قبل از فوتش ، و مرتبه دوم سه روز قبل از اينكه از دنيا برود .\r\n46 - محمد بن يحيى از ابو هاشم جعفرى روايت مىكند كه خدمت حضرت عسكرى عرض كردم : ميل دارم از شما موضوعى را سؤال كنم و ليكن جلالت شما مانع ميگردد اكنون اگر اجازه ميفرمائى سؤال خود را مطرح كنم ، امام عليه السّلام فرمود : بپرس ، عرض كردم : آيا شما فرزندى دارى ؟ فرمود : آرى ، عرض كردم اگر پيش آمدى شد او را كجا به بينم فرمود : در مدينه .\r\n47 - و از احمد بن محمد بن عبد اللَّه روايت كرده كه وى گفت : هنگامى كه زبيرى كشته شد اين خبر از طرف حضرت عسكرى عليه السّلام منتشر شد : « اين جزاء كسى است كه بر خدا جسارت بورزد و دوستان او را اذيت كند ، او خيال ميكرد مرا خواهد كشت و فرزندى هم از من باقى نخواهد ماند ، و ليكن خداوند با قدرت خود پاسخ او را داد » راوى گويد : از وى فرزندى متولد گرديد و با رسول خدا همنامش كرد و اين در سال\r\n\r\n","description":"","footnote":"","page_name":" 567 ","page_number":583},
  {"content":"\r\n\r\nدويست و پنجاه و شش بود .\r\n48 - و از عمرو اهوازى روايت كرده كه گفت : حضرت عسكرى عليه السّلام پسرش را به من نشان داد و فرمود : اين پس از من صاحب شما خواهد بود .\r\n49 - ابو جعفر صدوق از محمد بن عثمان عمرى روايت كرده كه ما در حدود چهل نفر در خدمت حضرت امام حسن عسكرى عليه السّلام بوديم ، و امام فرزندش را به ما نشان داد و فرمود : اين بعد از من بر شما امام است و شما هم از وى متابعت كنيد و اگر مفارقت نمائيد در دين هلاك خواهيد گرديد ، و ليكن اين را هم بدانيد كه بعد از امروز او را نخواهيد ديد ، راوى گويد : ما از منزل بيرون شديم و پس از چند روز حضرت درگذشت .\r\n50 - و از موسى بن جعفر بن وهب بغدادى روايت كرده كه گفت : از حضرت امام حسن عسكرى عليه السّلام شنيدم ميفرمود : مىبينم شما بعد از من در بارهء جانشين من اختلاف ميكنيد ، اكنون بدانيد افرادى كه نبوت همه انبياء را قبول كنند و نبوت محمد را انكار نمايند مثل اين است كه به هيچ پيغمبرى ايمان نياورده‌اند ، و كسانى هم كه به همه ائمه ايمان دارند و ليكن امامت فرزندم را منكر شوند مثل اين است كه امامت همه را رد كرده‌اند ، زيرا اطاعت آخر ما در حكم اطاعت اول است كما اينكه انكار آخر موجب انكار اول خواهد بود ، اينك بدانيد فرزندم غيبتى خواهد داشت كه گروهى در وى دچار شك و ترديد خواهند شد مگر افرادى كه خداوند آنان را نگهدارى كند .\r\n51 - و از محمد بن عثمان عمرى روايت كرده كه وى گفت : از پدرم شنيدم كه از حضرت عسكرى پرسيدند : از پدرانت روايت شده : زمين تا روز قيامت از حجت خالى نخواهد بود و هر كس بميرد در حالى كه نسبت به امام زمانش معرفت نداشته باشد در جهل و نادانى مرده است ، حضرت فرمود : آرى اين حديث درست است .\r\nعرض كردند : يا ابن رسول اللَّه پس حجت و امام بعد از تو كدام است ؟ فرمود :\r\nفرزندم محمد بعد از من امام است و هر كس بميرد و معرفت به او نداشته باشد جاهل از دنيا رفته است ، آگاه باشيد وى غيبتى خواهد داشت كه گروهى از نادانان در غيبت او دچار حيرت خواهند شد ، و اهل باطل هم به هلاكت خواهند رسيد ، و اشخاصى كه وقت ظهور او را تعيين كنند تكذيب ميشوند ، پس از مدتى ظهور خواهد كرد ، من اينك\r\n\r\n","description":"","footnote":"","page_name":" 568 ","page_number":584},
  {"content":"\r\n\r\nمىبينم كه پرچم‌ها بالاى سر او در اهتزاز هستند .\r\n\r\n[ ( 3 ) وجه استدلال به نصوص 
  ]\r\n( 3 )\r\n\r\n( نصوص امامت حضرت صاحب الزمان عليه السّلام )\r\nاخبار و روايات و نصوصى كه در مورد امامت حضرت بقية اللَّه عليه السّلام نقل كرديم از سه جهت قابل استدلال بر امامت و غيبت آن جناب است .\r\nاول - روايات وارده در مورد عدد ائمهء اثنا عشر عليهم السّلام كه يكى از آنها حضرت حجت عليه السّلام است و در بعضى از اين نصوص به اسم او تصريح گرديده و در بعضى به امامت وى تنصيص شده است ، و اين اخبار و نصوص قبل از زمان آن جناب صادر گرديده و كسانى كه اين روايات را نقل كرده‌اند به امامت آنها اعتقاد دارند .\r\nدوم - اخبارى كه در مورد امامت و غيبت حضرت صاحب الامر عليه السّلام از طرف پدر بزرگوارش رسيده و به امامت و غيبت او تصريح كرده است .\r\nسوم - نصوصى كه در مورد غيبت صاحب الزمان رسيده و از خصوصيات او در پشت پرده غيبت و در هنگام ظهور و كيفيت آن گفتگو مىكند ، البته كسى نميتواند ادعا كند كه اين جماعت تعاطى بكذب داشته‌اند زيرا اين روايات قبل از وقوع صادر شده و پس از مدتى مصداق پيدا كرده است و همانطور كه فرموده بودند در آينده همهء آنها به معرض بروز و ظهور رسيد .\r\nاخبار و روايات مربوط به غيبت قبل از تولد حضرت و حتى پيش از زمان پدر و جدش در بين مسلمين منتشر بود ، و كيسانيه در بارهء محمد بن حنفيه و ممطوره و ناووسية در بارهء حضرت صادق و كاظم عليهما السّلام اعتقاد به غيبت پيدا كردند و گفتند : اينها نمرده‌اند و به زودى خروج خواهند كرد ، روايات مربوط به غيبت را محدثين شيعه در عصر حضرت باقر و صادق عليهما السّلام در كتب و اصول خود درج كردند و اين اخبار را از حضرت رسول و ائمه عليهم السلام اخذ نمودند ، و تمام اين احاديث در امامت حضرت صاحب الزمان عليه السّلام تطبيق مىكند زيرا صفات مذكورهء در اين روايات بر وى انطباق دارد و كسى نميتواند\r\n\r\n","description":"","footnote":"","page_name":" 569 ","page_number":585},
  {"content":"\r\n\r\nاين مطلب را رد كند .\r\nيكى از ثقات محدثين شيعه حسن بن محبوب زراد است ، اين محدث بزرگ و جليل القدر كتابى در بارهء مشايخ اهل حديث تصنيف كرده است ، اين كتاب از اصول شيعه بشمار ميرود و از كتاب مزنى و امثال او مشهورتر است ، مؤلف اين كتاب صد سال قبل از وقوع غيبت زندگى ميكرده و در اين كتابش اخبارى در مورد غيبت نقل كرده كه پس از صد سال همه آنها مصداق پيدا كرد و مشاهده و تجربه خبر را تصديق نمود .\r\nحسن بن محبوب از ابى بصير روايت مىكند كه خدمت حضرت صادق عليه السّلام عرض كردم : امام باقر ميفرمود : قائم آل محمد صلى اللَّه عليه و آله داراى دو غيبت خواهد بود يكى كوتاه مدت و ديگرى طولانى ، حضرت صادق فرمود : آرى اى ابو بصير مطلب چنين است يكى از اين دو غيبت بسيار طولانى است ، و او ظهور نخواهد كرد تا آنگاه كه فرزندان فلان اختلاف كنند و دائره تنگ شود و سفيانى خروج نمايد ، و گرفتارى زياد گردد و مردم در مرگ و مير و قتل و كشتار گرفتار شوند ، و از روى ناچارى به حرم خداوند و رسول پناه برند .\r\nاكنون در متن اين روايت توجه كن و بنگر چگونه براى حضرت صاحب الزمان عليه السّلام دو غيبت اتفاق افتاد و اخبار و روايات حقيقت پيدا كرد ، اما غيبت صغرى همان است كه سفراء و نوابش موجود بودند و مردم هم آنها را ميشناختند ، معتقدين به امامت امام حسن عسكرى عليه السّلام مانند : ابو هاشم داود بن قاسم جعفرى ، محمد بن على بن بلال ابو عمرو عثمان بن سعيد سمان ، پسرش ابو جعفر محمد بن عثمان ، عمر اهوازى ، احمد ابن اسحاق ، ابو محمد وجنانى ، ابراهيم بن مهزيار ، و محمد بن ابراهيم و جماعت ديگرى كه از آنها اخذ روايت كرده‌اند ، به اين نواب اعتقاد داشتند .\r\nمدت اين غيبت هفتاد و چهار سال بود ، و ابو عمرو عثمان بن سعيد عمرى كه قبلا وكيل حضرت هادى و عسكرى عليه السّلام و مورد ثقه و اطمينان آنان بود واسطه بين امام زمان عليه السّلام و مردم شد ، پس از عثمان بن سعيد فرزندش محمد بن عثمان طبق وصيت پدرش در جاى او نشست ، و واسطه بين مردم و امام عليه السّلام گرديد .\r\n\r\n","description":"","footnote":"","page_name":" 570 ","page_number":586},
  {"content":"\r\n\r\nمحمد بن عثمان هم در جمادى الآخر سال سيصد و چهار و يا پنج از دنيا رفت و ابو القاسم حسين بن روح نوبختى طبق وصيت محمد بن عثمان در جاى او قرار گرفت ، و او هم سرانجام در شعبان سال سيصد و بيست و شش وفات كرد و ابو الحسن على بن محمّد سمرى طبق وصيت حسين بن روح در جاى او قرار گرفت تا آنگاه كه او هم در شعبان سال سيصد و بيست و هشت از جهان رخت بربست .\r\nاز حسن بن احمد مكتب روايت شده كه وى گفت : من در مدينة السلام ( بغداد ) بودم ، چند روز قبل از اينكه على بن محمد سمرى وفات كند در ميان مردم ظاهر شد و توقيعى را هم كه در دست داشت براى مردم بيرون آورد و نسخهء توقيع از اين قرار بود :\r\n بِسْمِ اللَّهِ الرَّحْمنِ الرَّحِيمِ *  اى على بن محمد سمرى خداوند تو را جزاى خير دهد و اجر دوستانت را در بارهء تو زياد گرداند ، تو تا شش روز ديگر بيشتر زنده نيستى ، اكنون خود را آماده مرگ كن و كسى را هم وصى خود قرار نده زيرا غيبت تامه رسيد و ديگر تا مشيت خداوند قرار نگيرد براى من ظهورى نخواهد بود ، و ظهور من بسيار به طول خواهد انجاميد تا آنگاه كه دلها قساوت بگيرد و زمين از جور و فساد پر گردد .\r\nپس از من شيعيانم خواهند آمد و مدعى رؤيت خواهند شد ، هر كس قبل از خروج سفيانى و صيحهء آسمانى مدعى رؤيت گردد مفترى است و لا حول و لا قوة الا باللَّه العلىّ العظيم .\r\nراوى گويد : ما از اين نامه و توقيع نسخه برداشتيم و از نزد وى بيرون شديم و چون روز ششم فرا رسيد بار ديگر مراجعت كرديم در حالى كه وى جان ميداد ، گفتند وصى تو كيست ؟ گفت : خداوند امر خود را به آخر مىرساند ، و اين آخرين كلامى بود كه ما از وى شنيديم ، پس از اين غيبت كبرى پيش آمد كه ما هنوز در آن هستيم و خداوند هر گاه اراده‌اش تعلق گيرد وسيلهء ظهورش را فراهم مىكند .\r\n\r\n","description":"","footnote":"","page_name":" 571 ","page_number":587},
  {"content":"\r\n\r\n\r\n( دلائل حضرت صاحب الامر عليه السّلام )\r\n1 - محمد بن يعقوب از محمد بن ابراهيم بن مهزيار روايت مىكند كه من در هنگام وفات حضرت امام حسن عسكرى عليه السّلام دچار شك و ترديد شدم ، در نزد پدرم اموال زيادى جمع شده بود و او اموال را برداشت و سوار كشتى گرديد و من هم با وى حركت كردم و قصد مشايعت او را داشتم ، پس از مختصرى راه‌پيمائى ، پدرم گرفتار تب شديدى شد و گفت : اى پسر مرا برگردان كه اينك مرگ من فرا رسيد .\r\nپس از اين به من گفت : از خدا بترس و اين اموال را به اهلش برسان و بعد از وصيت مرد ، من با خود گفتم : پدرم مقصودش اين بود كه اموال در راه بدى خرج نگردد ، و اكنون من اين اموال را برميدارم و به عراق ميروم و در كنار شط منزلى كرايه ميكنم و كسى را هم از جريان كارم اطلاع نميدهم ، و اگر چنانچه مطلب مانند زمان عسكرى عليه السّلام بر من روشن شد مال را به اهلش برميگردانم و اگر معلوم نگرديد با همين پولها مشغول عيش و نوش ميشوم .\r\nدر اين هنگام به طرف عراق حركت كردم و در كنار شط منزلى را كرايه كردم و چند روز از اقامت من نگذشته بود كه ناگهان رقعه‌اى بدستم رسيد ، هنگامى كه رقعه را از نامه‌رسان گرفتم ديدم در نامه نوشته شده : اى محمد اكنون با خود مقدارى پول دارى ، و بالاخره تمام جريان و قضيه مرا نوشته بود و من از اين نامه در شگفت شدم و پولها را به قاصد دادم ، چند روز در تعقيب اين جريان مغموم و محزون بودم بار ديگر براى من نامه‌اى رسيد و در آن نوشته بود كه ما تو را در جاى پدرت نصب كرديم و اينك حمد خداوند را به جاى آور .\r\n2 - و از ابو عبد اللَّه شيبانى روايت كرده كه گفت : مقدارى اثاثيه كه از آن جمله يك دست بند طلائى بود و تعلق به مرزبانى حارثى داشت خدمت آن جناب رسانيدم ، تمام اشياء را جز دست بند طلائى پذيرفت و مرا امر كرد دست بند را بشكنم ، هنگامى كه دست بند را شكستم در ميان آن آهن و مس مشاهده كردم ، پس از استخراج آهن\r\n\r\n","description":"","footnote":"","page_name":" 572 ","page_number":588},
  {"content":"\r\n\r\nو مس طلاى خالص را خدمتش ارسال نمودم و پذيرفته شد .\r\n3 - و از على بن محمد روايت كرده كه گفت : مردى از اهل سواد اموالى براى آن جناب فرستاد و ليكن پذيرفته نشد و فرمود : حق بنى اعمام خود را از اين مال اخراج كن و مقدار چهار صد درهم كه حق آنها است بده ، اين مرد باغ مشتركى را كه مربوط به او و بنى اعمامش بود در دست داشت و ليكن حقوق ساير شركاء را نميپرداخت ، او پس از تحقيق فهميد كه چهار صد درهم حقوق بنى اعمامش هست و پس از اخراج آن بقيه را فرستاد و پذيرفته گرديد .\r\n4 - و از على بن حسين يمانى روايت كرده كه گفت : من در بغداد بودم كه قافله اهل يمن قصد خروج داشت و من هم تصميم گرفتم با اين قافله حركت كنم و لذا از ناحيه مقدسه استيذان كردم ، براى من توقيعى بيرون شد كه : با اين كاروان حركت نكن زيرا با اين كاروان برايت خيرى نيست و در كوفه اقامت نما ، راوى گويد : من با كاروان حركت نكردم ، پس از خروج كاروان بنو حنظله بر آنها حمله كردند و همه را نابود ساختند .\r\nعلي بن حسين گفت : بار ديگر اذن گرفتم كه براى مسافرت دريا حركت كنم باز هم اجازه صادر نشد ، و من از جريان مسافرت‌هاى دريائى پرسيدم معلوم شد در آن سال تمام كشتىها مورد حمله گروهى از هنديان كه در درياها بدزدى اشتغال داشته‌اند شده‌اند .\r\n5 - و از قاسم بن علاء روايت كرده كه گفت : براى من فرزندانى متولد شدند و من از حضرت درخواست كردم در بارهء آنان دعاء خيرى بكند و ليكن هر چه مينوشتم جواب نامه‌هاى من نميرسيد ، پس از چندى تمام بچه‌هاى من مردند ، هنگامى كه فرزندم حسين متولد شد بار ديگر برايش نوشتم و خواهش نمودم ، حضرت جواب اين نامه را دادند و فرزندم هنوز هم در قيد حيات است و من خداوند را بر اين نعمت سپاس ميگزارم .\r\n6 - و از حسن بن فضل بن زيد يمانى روايت كرده كه گفت : پدرم با خط خود نامه‌اى\r\n\r\n","description":"","footnote":"","page_name":" 573 ","page_number":589},
  {"content":"\r\n\r\nبراى ناحيه مقدسه نوشتند جواب آن رسيد ، پس از اين نامهء ديگرى به خط من نوشته شد جواب آن هم رسيد ، پس از اين نامهء به خط يكى از فقهاء بزرگ خودمان نوشتيم و ليكن جواب او نرسيد ، پس از مدتى معلوم شد كه اين فقيه در مذهب قرامطه درآمده است .\r\n7 - حسن بن فضل گويد : من پس از اينكه عراق را زيارت كردم وارد طوس شدم و قصد كردم تا وضعيت من روشن نشده در آنجا اقامت كنم اگر چه در اين اقامت اوضاع زندگى من خراب شود و احتياج به گرفتن صدقه هم پيدا كنم ، راوى گويد :\r\nدر خلال اين ايام كه دلم از اقامت تنگ شده بود و ميترسيدم حج از من فوت گردد نزد محمد بن احمد كه سفير حضرت صاحب الامر بود رفتم و از وى تقاضاى كمك كردم .\r\nمحمد بن احمد گفت : اينك به فلان مسجد برويد و در آنجا مردى را ملاقات ميكنيد ، گفت : من به مسجد معهود رفتم و پس از مختصرى مردى وارد شد هنگامى كه چشمش بر من افتاد خنده كرد و گفت : اندوهگين نباش در اين سال حج را انجام خواهى داد و خويشاوندانت را هم سالم مشاهده خواهى كرد ، حسن گويد : من از اين سخن خوشحال شدم و دلم آرام گرفت و با خود گفتم : صدق اين گفته‌ها را بعدا خواهم ديد .\r\nبعد از اين از مسجد بيرون شدم و به لشكرگاه رفتم ، در اين هنگام كيسه‌اى كه چند دينار در آن بود و جامهء به من دادند و من از اين جهت ناراحت شدم و گفتم :\r\nآيا من در نزد اين قوم همين اندازه اعتبار دارم و از روى نادانى كيسهء دينار را بر گردانيدم ، و آورنده دينارها هم در اين مورد چيزى نگفت ، و ليكن بعد از اين از فرستادن كيسه پشيمان گرديدم و گفتم : من به عطاى مولاى خود كفران ورزيدم .\r\nدر اين هنگام نامه نوشتم و از فعل خود معذرت خواستم ، از كارى كه از من سر زده بود فوق العاده ناراحت بودم و از اين لغزش استغفار كردم و همواره دريغ و افسوس ميخوردم ، در اين بين كه در اين موضوع فكر ميكردم و با خود ميگفتم : اگر بار ديگر كيسه را براى من بفرستد سر او را باز نخواهم كرد ، و احدى را هم از جريان اطلاع نخواهم داد تا آنگاه كه نزد پدرم برسم ، زيرا پدرم از جريان بهتر اطلاع داشت .\r\n\r\n","description":"","footnote":"","page_name":" 574 ","page_number":590},
  {"content":"\r\n\r\nدر اين وقت كه در فكر فرو رفته بودم بار ديگر قاصد از راه رسيد و گفت :\r\nتو بدكارى كردى كه كيسه را پس فرستادى و ما اين عطا را بدوستان خود ميرسانيم كه با وى تبرك بجويند ، و توقيعى را هم به من داد كه در آن نوشته شده بود : تو در رد عطاى ما خطا كردى اگر از اين عمل استغفار كنى خداوند هم تو را خواهد آمرزيد و اما اگر قصد داريد پولها را مصرف نكنيد و با خود ببريد ما از اعطاى آن به شما خوددارى ميكنيم ، و ليكن جامه را بايد قبول كنيد و او را احرام خود قرار دهيد .\r\nحسن گويد : نامه‌اى براى حضرت نوشتم و دو موضوع را از وى پرسيدم ، و در نظر داشتم موضوع ديگرى هم از او سؤال كنم و ليكن براى اينكه حضرت را ناراحت نكنم از سؤال سوم خوددارى كردم ، حضرت در پاسخ جواب هر دو سؤال را دادند و سؤال سوم را كه در نظر خودم بود و از نوشتن او خوددارى كرده بودم نيز جواب داده بودند و من از اين محبت خداوند را سپاسگزارى كردم .\r\n8 - از حسن بن عبد الحميد روايت كرده كه گفت : من در امر حاجز بن يزيد دچار شك و ترديد شدم و اموال را جمع كردم و به طرف عسكر حركت نمودم ، در اين هنگام براى من توقيعى بيرون شد كه : در بارهء ما نبايد شكى به خود راه دهى و همچنين در بارهء كسانى كه از ما نيابت دارند ، اينك اموال را به حاجز بن يزيد بدهيد .\r\n9 - و از بدر غلام احمد بن حسن روايت كرده كه گفت : من وارد جبل شدم و معتقد به امامت هم نبودم و ائمه را هم دوست نداشتم تا آنگاه كه يزيد بن عبد اللَّه از دنيا رفت ، يزيد بن عبد اللَّه به من وصيت كرد كه استر و اسب و شمشير و كمربند او را به غلامش بدهم ، و من ترسيدم اگر استر را به اذكوتكين ندهم از وى به من بدى خواهد رسيد ، در اين هنگام اسب و شمشير و كمربند را به هفتصد دينار تقويم كردم و احدى را هم از جريان مطلع نساختم ، و استر را هم به اذكوتكين دادم ، پس از اين نامه‌اى براى من از عراق رسيد كه هفتصد دينار اسب و شمشير و كمربند را براى ما بفرستيد .\r\n10 - از محمد بن شاذان نيشابورى روايت كرده كه گفت : در نزد من چهار صد و\r\n\r\n","description":"","footnote":"","page_name":" 575 ","page_number":591},
  {"content":"\r\n\r\nپنجاه درهم از مال امام عليه السّلام جمع شده بود ، من از ارسال آن مال خوددارى كردم و پس از مدتى بيست و پنج درهم براى اسدى فرستادم و براى او ننوشتم كه چه مقدار از آن مال من است ، بعد از اين نامه‌اى رسيد كه : پانصد درهم به ما رسيد كه بيست و پنج درهم از آن به شما تعلق داشت .\r\n11 - از حسين بن محمد اشعرى روايت كرده كه گفت : حضرت امام حسن عسكرى عليه السّلام براى من مينوشت كه مستمرى جنيد و ابو الحسن و رفيقش را بدهم ، پس از اينكه امام عليه السّلام وفات كردند از حضرت صاحب الامر سلام اللَّه عليه نامه‌اى رسيد كه مستمرى ابو الحسن و رفيق او را بپردازيد ، ولى در مورد جنيد چيزى نگفته بودند من از اين جريان غمگين شدم و پس از مدتى معلوم شد كه جنيد فوت كرده است ، و من دانستم كه قطع مستمرى او براى اين جهت بوده است .\r\n12 - از ابو عقيل عيسى بن نصر روايت كرده كه گفت : على بن زياد صيمرى براى ناحيه مقدسه نوشتند كه براى او كفنى بفرستند ، در جواب نوشته شد كه تو سال هشتاد احتياج پيدا خواهى كرد و در سال معهود براى او كفنى فرستادند .\r\n13 - از محمد بن هارون بن عمران همدانى روايت كرده كه گفت : ناحيهء مقدسه پانصد دينار از من طلب داشت و من هم بسيار تنگ دست بودم ؛ در اين هنگام بنظرم رسيد دكان‌هاى خود را كه با پانصد و سى دينار خريده‌ام در مقابل پانصد دينار به ناحيهء مقدسه واگذار كنم ، و اين جريان را با كسى هم در ميان نگذاشتم ، پس از چند روز توقيعى براى محمد بن جعفر رسيد كه دكانها را از محمد بن هارون در مقابل پانصد دينار طلب ما تحويل بگيريد .\r\n14 - و از حسين بن حسن علوى روايت كرده كه وى گفت : به عبد اللَّه بن سليمان وزير اطلاع دادند كه گروهى به عنوان وكلاى صاحب الامر در ميان مردم وجود دارند و اموالى از طرف مردم به آنان ميرسد ، عبد اللَّه دستور داد آنها را دستگير كنند ، به وزير گفتند : بهتر است گروهى را وادار كنيم تا به عنوان پرداخت پول نزد اين افراد بروند و هنگامى كه همه را شناختيم دستگيرشان ميكنيم ، وكلاى حضرت مهدى عليه السّلام از اين\r\n\r\n","description":"","footnote":"","page_name":" 576 ","page_number":592},
  {"content":"\r\n\r\nجريان اطلاعى نداشتند .\r\nدر اين هنگام از طرف ناحيهء مقدسه به وكلاء اطلاع رسيد كه از گرفتن اموال خوددارى كنند و از جريان غيبت اظهار عدم اطلاع نمايند ، وكلاء از اين دستور در شگفت شدند و حقيقت امر را درك نكردند ، يكى از افراد حكومتى نزد محمد بن احمد رفت و گفت : مقدارى اموال در نزد من جمع شده و ميل دارم او را به ناحيهء مقدسه برسانيد ، محمد گفت : تو اشتباه ميكنى من از اين جريان اطلاعى ندارم .\r\nوى هر چه اصرار كرد محمد هم انكار نمود ، جاسوسان پراكنده شدند و ليكن وكلاء از گرفتن اموال خوددارى نمودند ، و در نتيجه همه وكلاء از آزار و أذيت مصون ماندند .\r\n15 - و از علي بن محمد روايت كرده كه از طرف ناحيه مقدسه در مورد زيارت مقابر قريش و حائر شريف نهى صادر شد ، و پس از چند روز از طرف وزير باقطائى دستور صادر گرديد كه خليفه امر كرده است از زيارت مقابر قريش جلوگيرى كنند و زائرين را دستگير نمايند .\r\n16 - ابو جعفر صدوق از اودى روايت كرده كه گفت : هنگامى كه در طواف بودم ، در شوط هفتم متوجه شدم كه در طرف راست كعبه گروهى اجتماع كرده‌اند و جوان خوش صورت و خوش بوئى كه آثار هيبت و عظمت از چهره‌اش نمودار بود با زبان شيرينى براى مردم سخن ميگفت ، من به طرف او رفتم تا با وى حرف بزنم ، مردم مرا از نزديك شدن به طرف او منع كردند ، پرسيدم : اين كيست ؟ گفتند : اين فرزند حضرت رسول صلى اللَّه عليه و آله مىباشد كه در هر سال يك روز براى مردم ظاهر ميگردد و با خواص خود سخن ميگويد .\r\nعرض كردم اى آقاى من آمده‌ام تا مرا هدايت كنيد ، او سنگريزه‌اى به من داد و من ديدم يك تكه طلا است ، من به طرف او رفتم و سپس از من پرسيد حجت بر تو ثابت شد و حق را درك كردى و بصيرت يافتى ، مرا ميشناسى ؟ گفتم : نميشناسم فرمود :\r\nمن مهدى و قائم زمان هستم ، من زمين را پس از جور و ستم از عدل و داد پر خواهم كرد ، زمين هرگز از حجت خالى نميشود و مردم در فترت نميمانند و اين موضوع در\r\n\r\n","description":"","footnote":"","page_name":" 577 ","page_number":593},
  {"content":"\r\n\r\nدست تو امانت است به برادرانت كه از اهل حق هستند برسان .\r\n17 - و از على بن محمد رازى روايت كرده كه گفت : گروهى از اصحاب گفته‌اند حضرت مهدى عليه السّلام غلامى براى عبد اللَّه بن جنيد در واسط فرستادند و او را امر كردند تا آن غلام را بفروشد ، عبد اللَّه غلام را فروخت و پولش را هم گرفت ، هنگامى كه دينارها را وزن كرد هژده قيراط و يك حبه كم آمد ، و كسرى را از مال خود وزن كرد و روى او گذاشت و خدمت حضرت ارسال نمود ، پس از چندى دينارى كه وزن او هژده قيراط و يك حبه بود براى عبد اللَّه فرستادند .\r\n18 - و از ابو جعفر محمد بن على اسود روايت كرده كه ابو جعفر عمرى براى خود قبرى كنده بود و انتظار مرگ را داشت ، من از وى جريان پرسيدم گفت : حضرت صاحب الامر عليه السّلام مرا امر كرده است كه خود را براى مرگ آماده سازم ، و پس از دو ماه درگذشت .\r\n19 - و از محمد بن على اسود روايت مىكند كه على بن الحسين بن بابويه به من گفت : كه توسط ابو القاسم حسين بن روح از حضرت بقية اللَّه عليه السّلام درخواست كنم تا به من فرزندى مرحمت كند من هم درخواست على بن حسين را به او رسانيدم و پس از چندى گفت : سفارش شما را در مورد على بن الحسين رسانيدم و به زودى خداوند به او فرزندى عطا خواهد كرد كه اهل بركت خواهد بود ، و پس از او هم داراى اولادى ميگردد ابو جعفر گويد : از وى خواهش كردم در مورد من هم اين چنين دعائى بكند گفت : من قادر نيستم اين پيشنهاد را خدمت حضرت بنمايم ، راوى گويد : در همان سال خداوند محمد را به على بن الحسين بخشيد و پس از آن هم فرزندانى ديگر براى او متولد شدند و ليكن از من فرزندى نيامد .\r\nشيخ ابو جعفر صدوق گويد : هنگامى كه محمد بن على اسود مرا در مجلس درس ابن الوليد مشاهده ميكرد ميگفت : اين رغبتى كه تو در تحصيل علم نشان ميدهى براى اين است كه حضرت بقية اللَّه در بارهء تو دعا كرده است .\r\n20 - و از احمد بن ابراهيم بن على روايت كرده كه گفت : در بغداد خدمت\r\n\r\n","description":"","footnote":"","page_name":" 578 ","page_number":594},
  {"content":"\r\n\r\nمشايخ رسيدم و در مجلس على بن محمد سمرى هم بودند ، در هنگامى كه پيرامون هم بوديم ، ناگهان على بن محمد گفت : خداوند علي بن الحسين بن موسى بن بابويه قمى را رحمت كند ، مشايخ اين روز را ضبط كردند و پس از چند روز معلوم شد كه علي ابن الحسين در آن روز وفات كرده است .\r\nاين چند روايت در اين مورد كافى است و بيش از اين موجب تطويل است ، و همين اندازه براى مقصود ما كفايت مىكند ، و اهل اطلاع و بصيرت موضوع را درك ميكنند و از حقيقت امر مطلع ميگردند .\r\n\r\n( توقيعات حضرت صاحب الزمان عليه السّلام )\r\nشيخ ابو جعفر صدوق از محمد بن ابراهيم بن اسحاق و او گفت : از ابو على محمّد بن همام شنيدم ميگفت : محمد بن عثمان عمرى ميفرمود : از حضرت صاحب الزمان عليه السّلام توقيعى بيرون شد كه : هر كس در اجتماع مردم نام مرا بر زبان جارى كند مورد لعنت خداوند قرار خواهد گرفت ، و نيز محمد بن همام گفت : از حضرت پرسيدم ظهور كى انجام خواهد گرفت ؟ توقيع فرمودند : افرادى كه بخواهند تعيين وقت كنند دروغ‌گو هستند .\r\nمحمد بن يعقوب كلينى روايت كرده كه اسحاق بن يعقوب گفت : از محمد بن عثمان عمرى خواهش كردم سؤالات مرا خدمت حضرت مهدى عليه السّلام برساند ، در جواب من حضرت با خط خود نوشته بودند كه :\r\n1 - از من سؤال كردى كه چرا گروهى از خويشاوندان من منكر غيبت شده‌اند ، اكنون بدان كسى كه منكر من شود بين من و او قرابتى نيست و آنان هرگز از اهل بيتم محسوب نميشوند و آنان به همان راهى ميروند كه پسر نوح رفته است .\r\n2 - اما راهى كه عمويم جعفر و فرزندان او ميروند ، راهى است كه برادران يوسف عليه السّلام رفتند .\r\n3 - نوشيدن فقاع حرام است و بايد از نوشيدن آن خوددارى گردد ، و ليكن\r\n\r\n","description":"","footnote":"","page_name":" 579 ","page_number":595},
  {"content":"\r\n\r\nنوشيدن شلماب عيبى ندارد .\r\n4 - اموال شما را قبل از اينكه خود را از آلودگيها پاك نسازيد قبول نميكنيم اينك هر كس ميل دارد به طرف ما بيايد و هر كس ميخواهد با ما قطع رابطه كند ، آن چه را كه خداوند به ما مرحمت فرموده بهتر است از آن كه در نزد شما است .\r\n5 - ظهور و فرج در اختيار پروردگار است ، افرادى كه ميخواهند تعيين وقت كنند و موقع خروج را معين نمايند دروغ ميگويند .\r\n6 - افرادى كه پنداشته‌اند حسين كشته نشده است كافرند و قول آنها دروغ و ضلال است .\r\n7 - در حوادث واقعه و پيش آمدها به روات احاديث رجوع كنيد ، زيرا آنان حجت من در ميان شما هستند ، و من هم حجت خداوند ميباشم .\r\n8 - محمد بن عثمان عمرى كه خداوند از وى و پدرش راضى گردد محل اطمينان و مورد اعتماد من ميباشند و نوشته‌هاى او مانند نوشته‌هاى من است .\r\n9 - محمد بن على بن مهزيار اهوازى خداوند به همين زودى ترديد او را زايل مىكند و دل او را با ما آشنا ميسازد .\r\n10 - ما جز اموال طاهر مال ديگرى را قبول نميكنيم ، و خريد و فروش زن مغنّيه هم حرام است و بهاى وى قابل تصرف نيست .\r\n11 - محمد بن شاذان از شيعيان ما اهل بيت محسوب است .\r\n12 - ابو الخطاب محمد بن ابى زينب ملعون است ، و اصحاب او هم ملعون ميباشند با آنان مجالست مكن و به سخنان آنان گوش نده ، زيرا من و پدرانم عليهم السّلام از افعال آنها برائت داريم .\r\n13 - افرادى كه اموال ما را تصرف ميكنند و بدون استحقاق آن را ميخورند ، مانند اين است كه آتش ميخورند .\r\n14 - خمس را به شيعيان خود بخشيديم و آنان را از پرداخت آن معاف كرديم تا آنگاه كه به ظهور ما برسد ، و اين براى پاكى ولادت آنها است كه بدون آلودگى\r\n\r\n","description":"","footnote":"","page_name":" 580 ","page_number":596},
  {"content":"\r\n\r\nمتولد شوند .\r\n15 - كسانى كه در دين خدا مردد شده بودند و پس از اين براى آنان ندامت حاصل شد و به طرف ما برگشتند ، ما هم از آنها رضايت داريم ، و ليكن در اموال مردم مردد كه هنوز حق را درك نكرده‌اند تصرفى نميكنيم و احتياجى به مال آنها نداريم .\r\n16 - علت وقوع غيبت را نميتوانيد درك كنيد ، زيرا خداوند فرموده :  لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ  پدران من تحت بيعت خلفاى جور زمان خود بودند ، و ليكن من هر گاه خروج كنم بيعت احدى بر من نخواهد بود .\r\n17 - انتفاع از من در غيبتم مانند انتفاع مردم از آفتاب است در هنگامى كه زير ابرها پنهان باشد ، من براى مردم زمين در حكم مأمنى هستم همانطور كه ستارگان براى مردم آسمان امان هستند ، شما از مطالب غير مفيد و سؤالات بىفايده خوددارى كنيد ، و خود را با موضوعات باطل مشغول نسازيد ، در تعجيل فرج دعا كنيد زيرا فرج شما در آن است « و السلام عليك يا اسحاق بن يعقوب و  عَلى مَنِ اتَّبَعَ الْهُدى  » .\r\nشيخ صدوق از محمد بن صالح همدانى روايت كرده كه خدمت حضرت صاحب الزمان عليه السّلام نوشتم : اهل بيت من مرا اذيت ميكنند و ميگويند : ائمه اطهار عليهم السّلام فرموده‌اند : بدترين مخلوقات خدام و كاركنان ما هستند ، حضرت در جواب من نوشتند مگر آنان اين آيهء شريفه را نخوانده‌اند كه :  وَ جَعَلْنا بَيْنَهُمْ وَ بَيْنَ الْقُرَى الَّتِي بارَكْنا فِيها قُرىً ظاهِرَةً  قراى با بركت ما هستيم و قراى ظاهره هم شما ميباشيد .\r\n\r\n( افرادى كه حضور حضرت صاحب عليه السّلام رسيدند و يا براى آنان توقيع رسيد\r\nابو جعفر صدوق از محمد بن ابى عبد اللَّه كوفى روايت كرده افرادى كه از طرف حضرت بقية اللَّه عليه السّلام نيابت داشته و يا به نحوى از انحاء با آن جناب ارتباط داشته‌اند از قرار ذيل‌اند :\r\n\r\n","description":"","footnote":"","page_name":" 581 ","page_number":597},
  {"content":"\r\n\r\nاز بغداد - عمرى و پسرش ، حاجز ، بلالى ، و عطار .\r\nاز كوفه - عاصمى .\r\nاز اهواز - محمد بن ابراهيم بن مهزيار .\r\nاز قم - احمد بن اسحاق .\r\nاز همدان - محمد بن صالح از رى - بسامى ، و اسدى - يعنى ابو على اسدى كه در طريق اين روايت ذكرش آمده است .\r\nاز آذربايجان - قاسم بن علاء .\r\nاز نيشابور - محمد بن شاذان .\r\nاينان وكلاى حضرت بودند و اما غير وكلاء عبارتند : از بغداد - ابو القاسم بن ابى حابس ، ابو عبد اللَّه كندى ، ابو عبد اللَّه جنيدى ، هارون فزاز ، نيلى ، ابو القاسم بن دبيس ، ابو عبد اللَّه بن فرّوخ ، مسرور طباخ غلام حضرت امام حسن عسكرى عليه السّلام ، احمد و محمد پسران ابو الحسن ، اسحاق كاتب از بنى نوبخت ، صاحب فراء ، صاحب صرهء مختومه .\r\nاز حمدان - محمد بن كشمرد ، جعفر بن حمدان ، محمد بن هارون بن عمران .\r\nاز دينور - حسن بن هارون ، احمد بن اخيه ، ابو الحسن .\r\nاز اصفهان - ابن باد شاله .\r\nاز صيمره - زيدان .\r\nاز قم - حسن بن نضر ، محمد بن محمّد ، على بن محمّد بن اسحاق ، و پدرش ، حسن ابن يعقوب .\r\nاز رى - قاسم بن موسى و پسرش ، ابو محمّد هارون ، صاحب حصاة ، على بن محمّد محمّد بن محمّد كلينى ، ابو جعفر رفاء از قزوين - مرداس و على بن احمده از قابس - دو مرد .\r\n\r\n","description":"","footnote":"","page_name":" 582 ","page_number":598},
  {"content":"\r\n\r\nاز شهر زور - ابن خال .\r\nاز فارس - مجروح .\r\nاز مرو - صاحب هزار دينار ، و صاحب مال و رقعه بيضاء ، و ابو ثابت .\r\nاز نيشابور - محمد بن شعيب بن صالح .\r\nاز يمن - فضل بن يزيد ، و فرزندش حسن ، و جعفرى ، و ابن اعجمى ، و شمشاطى از مصر - صاحب المولودين ، و صاحب المال به مكه ، ابو رجاء .\r\nاز نصيبين - ابو محمد و جناء .\r\nاز اهواز - حصينى .\r\n\r\n[ ( 4 - ذكر علامات ) 
  ]\r\n\r\nعلامات خروج صاحب الزمان عليه السّلام\r\n1 - ميمون البان از حضرت صادق عليه السّلام روايت مىكند كه فرمود : پنج چيز قبل از قيام قائم بظهور خواهد رسيد ، خروج يمانى و سفيانى ، فرياد منادى از آسمان فرو رفتن بيابان ، و قتل نفس زكيه .\r\n2 - عبد اللَّه بن عمر روايت كرده كه حضرت رسول صلى اللَّه عليه و آله فرمود : قبل از قيامت فرزند مهدى ظهور خواهد كرد ، و قبل از ظهور او شصت نفر دروغ‌گو پيدا ميشوند و همگان ادعاى نبوت ميكنند .\r\n3 - ابو حمزه گويد : خدمت حضرت باقر عليه السّلام عرض كردم : خروج سفيانى حتمى است ؟ فرمود : آرى نداء از آسمان و طلوع خورشيد از مغرب ، و قتل نفس زكيه ، و خروج قائم آل محمد از حتميات است ، عرض كردم نداء چگونه خواهد بود ؟\r\nفرمود : اول آفتاب از آسمان فريادى بلند خواهد شد كه : حق با آل على و شيعيان آنها است ، و در آخر روز هم شيطان فرياد مىزند : حق با عثمان و شيعيان اوست ، در اين هنگام اهل باطل مردد خواهند شد .\r\n4 - ابو خديجه از حضرت صادق عليه السّلام روايت كرده كه فرمود : قبل از قائم\r\n\r\n","description":"","footnote":"","page_name":" 583 ","page_number":599},
  {"content":"\r\n\r\nدوازده تن از بنى هاشم بعنوان امامت قيام خواهند كرد .\r\n5 - جابر گويد : حضرت باقر عليه السّلام فرمود : در پايان حكومت بنى عباس خود را حفظ كنيد زيرا آنان شيعيان ما را خواهند گزيد ، در پايان حكومت آنها علامت‌هائى هست كه از شعله‌هاى آتش روشن‌تر است .\r\n6 - عمار ساباطى گويد : حضرت موسى بن جعفر عليهما السّلام فرمود : بنى عباس مانند آتش گداخته هستند ، زبانه‌هاى آن شعله ميكشد و انسان را اذيت مىكند ، شما از آتش آنان خود را حفظ كنيد و هر كس خود را از آنان نگهدارى كرد رهائى خواهد يافت .\r\n7 - محمد بن مسلم گويد : از حضرت صادق عليه السّلام شنيدم ميفرمود : قبل از قائم علامت‌هائى است كه خداوند بوسيلهء آن مؤمنين را مطلع مىكند ، عرض كردم آن علامت چگونه است ؟ فرمود : خداوند ميفرمايد :  وَ لَنَبْلُوَنَّكُمْ  - يعنى قبل از خروج حضرت صاحب عليه السّلام -  بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ وَ بَشِّرِ الصَّابِرِينَ  » .\r\nفرمود : يعنى آنان را از ملوك بنى فلان و سلطنت آنها خائف مىكند ، و گرسنگى براى گرانى ارزاق ، و نقص اموال براى كسادى تجارت و قلت معاملات است ، و قلت ميوه براى اين است كه زمين بركات خود را ميگيرد . پس از اين فرموده  « وَ بَشِّرِ الصَّابِرِينَ »  يعنى در اين هنگام مردمان صابر را به تعجيل خروج قائم مژده بدهيد ، فرمود : اى محمد اين است تاويل اين آيه و خداوند هم فرموده است :  وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ  » .\r\n8 - ابو صالح مولى بنى العذار گويد : از حضرت صادق عليه السّلام شنيدم ميفرمود :\r\nبين قيام قائم و قتل نفس زكيه بيش از پانزده روز نخواهد بود .\r\n9 - على بن محمد اودى از جدش روايت كرده كه امير المؤمنين عليه السّلام فرمود :\r\nقبل از قيام قائم مردم گرفتار مرگ قرمز و سفيد خواهند شد و قحط و غلا و خشكسالى پيش خواهد آمد ، فرمود : مقصود از مرگ قرمز شمشير است و از مرگ سفيد هم طاعون مىباشد .\r\n10 - جابر جعفى از حضرت باقر عليه السّلام روايت كرده كه فرمود : از جاى خود حركت\r\n\r\n","description":"","footnote":"","page_name":" 584 ","page_number":600},
  {"content":"\r\n\r\nنكن و سكوت را ملاحظه نما تا اين علامت‌ها را مشاهده كنى ، هنگامى كه بنى عباس با يك ديگر اختلاف كردند ، و منادى از آسمان فرياد زد ، و دهى بنام جابيه در شام فرو رفت ، تركها در جزيره فرود آمدند ، روميان در رمله نازل شدند ، در روى زمين اختلافات زياد شد ، و شام خراب گرديد ، و علت خرابى شام هم براى اين است كه پرچم اصهب و ابقع و سفياني در آنجا اجتماع ميكنند و در نتيجه شام خراب خواهد شد .\r\n11 - عبد اللَّه بن منصور بجلى روايت مىكند كه از حضرت صادق عليه السّلام پرسيدم اسم سفيانى چيست ؟ فرمود : تو با اسم او چكار دارى هر گاه وى دمشق ، حمص ، فلسطين ، اردن ، و قنسرين را گرفت شما در اين هنگام در انتظار فرج باشيد ، عرض كردم : وى نه ماه سلطنت خواهد كرد ؟ فرمود : وى بيش از هشت ماه حكومت نخواهد داشت .\r\n12 - ابن اذينه از حضرت صادق عليه السّلام روايت كرده كه امير المؤمنين عليه السّلام فرمود :\r\nپسر خورنده جگرها از وادى يابس خروج خواهد كرد ، او مردى بد صورت و قوى الجسم است ، و در چهره او اثر آبله وجود دارد ، هر گاه او را مشاهده كنى خيال ميكنى وى اعور است ، نام وى عثمان و فرزند عنبسه از اولاد ابو سفيان است ، او در زمينى آرام بالاى منبر قرار خواهد گرفت .\r\n13 - علي بن ابى حمزه از موسى بن جعفر عليهما السّلام روايت مىكند كه فرمود : مقصود از آيهء شريفه :  سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ  اين است كه فتنه‌ها در اطراف زمين پيش خواهد آمد و دشمنان حق مسخ ميگردند .\r\n14 - ابو بصير از حضرت باقر عليه السّلام روايت كرده كه در تفسير اين آيه شريفه :  إِنْ نَشَأْ نُنَزِّلْ عَلَيْهِمْ مِنَ السَّماءِ آيَةً فَظَلَّتْ أَعْناقُهُمْ لَها خاضِعِينَ  فرمود : خداوند به زودى اين عمل را در بارهء آنان اجرا خواهد كرد ، عرض كردم : آنان كدام افراد هستند ؟ فرمود :\r\nبنى اميه و پيروان آنها عرض كردم : نشانهء اين چيست ؟ فرمود : توقف آفتاب بين ظهر و عصر ، بيرون شدن سينه و صورت مردى در مقابل آفتاب كه از نظر حسب و نسب نيز معروف است ، تمام اين علامت‌ها در زمان سفيانى ظهور خواهد كرد و در اين هنگام خويشاوندان او هلاك خواهند گرديد .\r\n\r\n","description":"","footnote":"","page_name":" 585 ","page_number":601},
  {"content":"\r\n\r\n15 - محمّد بن مسلم روايت كرده كه يكى از آن دو بزرگوار عليهما السّلام فرمود : هنگامى كه آتش مانند بناى مرتفعى از طرف مشرق ديده شود و اين وضع چند روز طول مىكشد ، در اين وقت منتظر فرج آل محمّد باشيد ، زيرا خداوند كريم و عزيز است .\r\n16 - ابو بصير از حضرت صادق عليه السّلام روايت كرده كه قبل از قيام حضرت قائم باران مفصلى خواهد باريد و ميوه‌ها را در درخت فاسد خواهد كرد ، شما در اين هنگام مردد نشويد و در انتظار باشيد .\r\n17 - بكر بن محمّد از حضرت صادق عليه السّلام روايت كرده كه فرمود : خروج سفيانى و خراسانى و يمانى در يك ماه و يك سال و در يك روز اتفاق خواهد افتاد ، و در ميان اين پرچمها فقط پرچم يمانى بر طريق هدايت است ، زيرا وى مردم را به طرف حق دعوت مىكند .\r\n18 - حسن بن جهم گويد : مردى از حضرت موسى بن جعفر عليهما السّلام پرسيد فرج در چه وقت انجام خواهد گرفت ؟ فرمود : مفصل ميخواهى بدانى و يا برايت مختصر كنم ، گفت :\r\nمختصر بفرمائيد ، فرمود : فرج در هنگامى خواهد بود كه پرچم‌هاى قيس در مصر و پرچمهاى كنده در خراسان برافراشته گردد .\r\n19 - ابراهيم بن محمّد بن جعفر از پدرش روايت مىكند كه حضرت صادق عليه السّلام فرمود : در سال فتح آب فرات طغيان خواهد كرد و در كوچه‌هاى كوفه خواهد ريخت .\r\n20 - منذر از حضرت صادق عليه السّلام روايت كرده كه فرمود : قبل از اينكه قائم قيام كند مردم را بوسيلهء آتشى كه در آسمان نمايان خواهد شد از معاصى خواهند ترسانيد ، و نيز از علامات خروج قائم سرخى آسمان ، و فرو رفتن بغداد ، و فرو رفتن بصره و خونهائى كه در آن جا ريخته خواهد شد و خرابى خانه‌هاى آن و هلاك شدن مردمان ، و آشوب و بلواى عراق است كه هرگز آرام نخواهد گرفت .\r\n21 - ثعلبه ازدى گويد : حضرت باقر عليه السّلام فرمود : دو نشانه قبل از خروج قائم ظاهر خواهد شد ، يكى كسوف آفتاب در نيمهء ماه رمضان ، دوم خسوف قمر در آخر آن ماه است ، راوى گويد : عرض كردم : يا ابن رسول اللَّه مگر مىشود آفتاب در نيمه ماه و قمر در\r\n\r\n","description":"","footnote":"","page_name":" 586 ","page_number":602},
  {"content":"\r\n\r\nآخر پنهان شود ؟ فرمود : آرى من به آن چه گفتم آشناتر هستم ، اين دو آيت از زمان حضرت آدم ظاهر نشده است .\r\n22 - سعيد بن جبير گويد : در سالى كه قائم قيام كند در زمين بيست و چهار مرتبه باران خواهد باريد و اثر و بركات آن تا مدتى خواهد ماند .\r\n\r\n( سال و روز قيام حضرت مهدى عليه السّلام )\r\n1 - ابو بصير از حضرت صادق عليه السّلام روايت كرده كه فرمود : قائم در سالهاى فرد مانند : يك ، سه ، پنج ، هفت ، يا نه قيام خواهد كرد .\r\n2 - ابو بصير گويد : حضرت صادق فرمود : منادى در روز بيست و ششم ماه رمضان قائم را با نام فرياد خواهد زد ، و در روز عاشوراء كه روز شهادت حضرت حسين بن على عليهما السلام است قيام مىكند ، اينك او را مشاهده ميكنم در روز شنبه كه با دهم محرم تصادف كرده ، در بين ركن و مقام ايستاده و جبرئيل در مقابل او قرار گرفته و مردم را به بيعت او دعوت مىكند ، شيعيان او از اطراف و اكناف زمين خود را به او ميرسانند و بيعت مينمايند ، و او زمين را پس از ظلم و جور از عدل و داد پر خواهد كرد .\r\n\r\n( حكومت حضرت صاحب عليه السّلام )\r\n1 - ابو بكر حضرمى از حضرت باقر روايت كرده كه فرمود : گويا مشاهده ميكنم قائم از مكه به طرف نجف رفته و پنج هزار ملائكه هم در خدمت او ميباشند ، جبرئيل در طرف راست ، ميكائيل در طرف چپ ، و مؤمنين هم در مقابل او در حال حركت هستند و آن حضرت لشكريان خود را به بلاد و ولايات ميفرستد .\r\n2 - عمرو بن شمر از حضرت باقر روايت كرده كه فرمود : مهدى داخل كوفه خواهد شد در حالى كه سه پرچم مضطرب در آن جا خواهد بود ، كوفيان تسليم خواهند شد و حضرت قائم بالاى منبر قرار ميگيرد و براى مردم خطبه ميخواند و ليكن از فرط گريه مردم گفتارش را استماع نميكنند روز جمعه مردم از او درخواست ميكنند كه براى\r\n\r\n","description":"","footnote":"","page_name":" 587 ","page_number":603},
  {"content":"\r\n\r\nآنها نماز جمعه بخواند ، سپس امر مينمايد مسجدى در غرى در نظر بگيرند تا در آن جا براى آنها نماز بخواند ، پس از اين دستور ميدهد از پشت قبر حضرت سيد الشهداء عليه السّلام نهرى به طرف غريين بكشند تا آب به نجف برسد ، سپس روى آن نهر پلهائى درست مىكند و آسياب‌هاى زيادى هم ميسازد ، اكنون مشاهده مىكنم پيره زنها كيسه‌هاى گندم را در پشت خود گرفته و در آن آسياب‌ها بدون پرداخت كرايه آرد ميكنند .\r\n3 - مفضل بن عمر گويد : از حضرت صادق عليه السّلام شنيدم ميفرمود : هنگامى كه قائم قيام كند در پشت كوفه مسجدى خواهد ساخت كه هزار در دارد ، و خانه‌هاى كوفه به نهر كربلاء اتصال پيدا مىكند ، و نيز فرمود : هر گاه خداوند به قائم اذن خروج دهد بالاى منبر ميرود و مردم را به طرف پروردگار و خوف و خشيت از وى دعوت مىكند ، و مردم را به طرف خود ميخواند و آنها را امر ميسازد تا به سيرهء حضرت رسول صلى اللَّه عليه و آله عمل نمايند ، و خودش هم بروش آن حضرت عمل مىكند .\r\nدر اين هنگام پروردگار جبرئيل را ميفرستد تا از وى سؤال كند مردم را به چه طريقى دعوت مىكند ، حضرت قائم عليه السّلام روش خود را براى او توضيح ميدهد ، سپس جبرئيل با او بيعت مىكند و ميگويد : من اولين كس هستم كه با شما بيعت ميكنم ، پس از بيعت جبرئيل سيصد و سيزده نفر اصحاب خاص او هم بيعت ميكنند ، و در مكه اقامت مىكند تا آنگاه كه لشكريانش به ده هزار برسد و پس از آن به طرف مدينه حركت مينمايد .\r\n4 - محمّد بن عجلان از حضرت صادق عليه السّلام روايت كرده كه فرمود : هنگامى كه قائم قيام كند مردم را به طرف اسلام جديدى دعوت خواهد كرد و مردم را به امورى ميطلبد كه در نزد جمهور كهنه شده است ، و او را از اين جهت مهدى گفته‌اند كه وى مردم را به طرف امور فراموش شده دعوت مىكند و قائم هم براى اين است كه به حق قيام خواهد كرد .\r\n5 - عبد اللَّه بن مغيره از حضرت صادق عليه السّلام روايت كرده كه فرمود : هر گاه قائم آل محمّد قيام كند پانصد نفر از قريش را گردن خواهد زد و اين عمل تا شش مرتبه تكرار\r\n\r\n","description":"","footnote":"","page_name":" 588 ","page_number":604},
  {"content":"\r\n\r\nمىشود ، گفتم : مگر عدد آنها اين اندازه هست فرمود : آرى از قريش و مواليان آنها .\r\n6 - ابو بصير از حضرت صادق روايت مىكند كه فرمود : هر گاه قائم قيام كند مسجد الحرام را خراب مىكند و او را به حدود اولش برميگرداند ، و مقام را هم در جاى خود قرار ميدهد ، و دست بنى شيبه را هم قطع مىكند و بر كعبه آويزان مينمايد و در آن جا مينويسد اينان دزدان كعبه هستند .\r\n7 - علي بن حمزه از حضرت صادق عليه السّلام روايت كرده كه فرمود : هنگامى كه قائم قيام كند فرشتگان جنگ بدر خدمت آن جناب خواهند رسيد و يك ثلث از آنها بر اسبان سفيد ، و يك ثلث بر اسبان ابلق و ثلث ديگر بر اسبان قرمز سوار ميشوند .\r\n8 - سلام بن ابى حمزه روايت مىكند حضرت باقر عليه السّلام فرمود : صاحب الامر خانه‌اى دارد كه او را حمد ميگويند ، در اين خانه همواره چراغى ميسوزد ، اين چراغ از روز ولادت تا روز قيام او خواهد سوخت .\r\n9 - ابو الجارود از حضرت باقر در حديث طولانى روايت كرده كه فرمود :\r\nقائم هر گاه خروج كند به طرف كوفه ميرود ، از كوفه بيش از ده هزار نفر بيرون مىشوند اين جماعت خود را بترية معرفى ميكنند ، و به حضرت قائم ميگويند : از جايى كه آمده‌اى به همان جا مراجعت كن ، و ما به بنى فاطمه نيازى نداريم ، حضرت شمشير را به طرف آنان ميكشاند و همه را ميكشد ، پس از اين وارد كوفه مىشود و منافقين را نابود ميسازد و خانه‌هاى ظالمين را خراب مىكند و مخالفين را كه با او در حال جنگ هستند همه را نابود مينمايد تا آنگاه كه خداوند از وى رضايت حاصل كند .\r\n10 - على بن عقبه از پدرش روايت كرده كه گفت : هر گاه قائم ظهور كند عدل را در ميان مردم برقرار ميسازد و جور و ستم در زمان او بر طرف مىشود و راه‌ها امن ميگردد ، در زمان او زمين بركات خود را بيرون مىكند ، و قائم هر حق را به اصحابش برميگرداند ، در ظهور او تمام مردم روى زمين دين اسلام را خواهند پذيرفت و اين آيه شريفه :\r\n وَ لَهُ أَسْلَمَ مَنْ فِي السَّماواتِ وَ الْأَرْضِ طَوْعاً وَ كَرْهاً وَ إِلَيْهِ يُرْجَعُونَ  مصداق پيدا\r\n\r\n","description":"","footnote":"","page_name":" 589 ","page_number":605},
  {"content":"\r\n\r\nخواهد كرد .\r\nقائم در ميان مردم مانند داود و محمد صلى اللَّه عليه و آله حكم مىكند ، در آن زمان گنج‌هاى زمين ظاهر ميگردد و زينت‌هايش آشكار مىشود ، در آن زمان همه مردم ثروت‌مند خواهند شد و ديگر جايى براى مصرف صدقات پيدا نخواهد شد ، پس از اين فرمود :\r\nدولت ما در پايان همه دول خواهد آمد و همه قبل از ما به حكومت خواهند رسيد ، و اين جريان از اين جهت است تا نگويند ، اگر ما هم حكومت داشتيم مانند اينها با عدالت رفتار ميكرديم و اين است قول خداوند متعال كه فرمود :  وَ الْعاقِبَةُ لِلْمُتَّقِينَ *  11 - عبد الكريم خثعمى گويد : خدمت حضرت صادق عليه السّلام عرض كردم : قائم چند سال حكومت مىكند ؟ فرمود : هفت سال البته در زمان او شب و روز دراز خواهد شد و هر يك سال در زمان او مانند ده سال كنونى است ، پس بنا بر اين وى هفتاد سال حكومت دارد ، هنگامى كه قيام او نزديك شد در آخر جمادى الآخرة و دهه اول رجب باران شديدى نازل مىشود كه مانند آن ديده نشده و به وسيلهء اين باران گوشت اهل ايمان در ابدان آنها روئيده ميگردد و همگان از گورها برمىخيزند ، اكنون مثل اين است من آنان را مشاهده ميكنم كه از طرف جهينه مىآيند و خاك‌ها را از سر و صورت خود پاك مىسازند .\r\n12 - ابو بصير از حضرت باقر عليه السّلام روايت مىكند كه فرمود : هنگامى كه قائم قيام كند به طرف كوفه حركت خواهد كرد و چهار مسجد را در آنجا خراب خواهد نمود ، قائم تمام مساجد روى زمين را كه اشراف داشته باشد خراب مىكند ، و راه بزرگ را توسعه ميدهد ، و سايبان‌هاى اطراف راه را از بين ميبرد ، و كليه سايبان‌ها و ناودان‌ها را كه در غير محلش نصب شده مىكند ، و تمام بدعت‌ها را از بين ميبرد و سنت‌هاى متروكه را بر پا ميدارد ، قسطنطنيه و چين و كوه‌هاى ديلم را فتح مىكند و مدت هفتاد سال مانند سال‌هاى شما زندگى مينمايد ، و سپس خداوند طبق مشيتش عمل مىكند .\r\nراوى گويد : عرض كردم : قربانت گردم چگونه سال‌ها دراز ميگردد ، فرمود :\r\nخداوند امر مىكند فلك در سير خود سرعت نداشته باشد و لذا روزها و سالها دراز مى\r\n\r\n","description":"","footnote":"","page_name":" 590 ","page_number":606},
  {"content":"\r\n\r\nگردد ، گويد : عرض كردم : آنان ميگويند : اگر فلك تغيير كند از بين ميرود ، فرمود :\r\nاين گفتار زنادقه است و مسلمين از اين نوع اعتقادها ندارند ، خداوند براى پيغمبرش ماه را دو نيم كرد و براى يوشع بن نون خورشيد را برگردانيد و در بارهء روز قيامت و طول آن فرمود :  كَأَلْفِ سَنَةٍ مِمَّا تَعُدُّونَ  .\r\n13 - محمد بن مسلم گويد از حضرت باقر عليه السّلام شنيدم ميفرمود : قائم بوسيلهء القاء رعب در دلهاى مخالفين يارى ميگردد ، زمين براى او جمع شده و كنوز آن ظاهر مىشود ، سلطنت او به شرق و غرب عالم ميرسد و دين خداوند بر همهء اديان غالب ميگردد اگر چه اهل شرك رضايت نداشته باشند ، تمام خرابيهاى جهان در دولت او آباد مىشود ، عيسى بن مريم از آسمان فرود مىآيد و پشت سرش نماز ميخواند .\r\nعرض كردم : يا ابن رسول اللَّه قائم شما در چه وقت ظهور مىكند ؟ فرمود : آنگاه كه مردان خود را بزنان تشبيه كنند و زنان مانند مردان گردند ، مردان به مردان ، و زنان هم به زنان اكتفاء نمايند ، ذوات فروج بر زينها جلوس كنند و شهادت زور پذيرفته شده و شهادت عدل رد گردد ، مردم مرتكب خون‌ريزى شوند و به طرف زنا و خوردن ربا ميل كنند ، مردم از اشرار براى فساد و شر آنها تقيه نمايند .\r\nدر اين هنگام سفيانى از شام و يمانى خروج ميكنند و بيابان فرو ميرود و جوانى از آل محمّد را بين ركن و مقام ميكشند كه نام او محمد بن حسن و معروف به نفس زكيه است ، و منادى از آسمان فرياد مىزند به اينكه حق با قائم و شيعيان او مىباشد ، در اين وقت قائم قيام مىكند ، در هنگام قيام پشت خود را بكعبه ميگذارد و سيصد و سيزده نفر ياران مخصوصش پيرامون او اجتماع ميكنند ، و اول آيه‌اى را كه ميخواند اين است  بَقِيَّتُ اللَّهِ خَيْرٌ لَكُمْ إِنْ كُنْتُمْ مُؤْمِنِينَ  .\r\nپس از اين خواهد گفت : من بقيهء پروردگار و خليفه و حجت او در ميان شما هستم ، در اين هنگام مسلمين بر وى بعنوان « بقيّة اللَّه » سلام خواهند كرد ، چون ده هزار نفر گرد وى اجتماع كنند پرچم خود را بلند مىكند و دعوت خود را علنى مينمايد ، در روى زمين هر معبود باطلى گرفتار آتش‌سوزى مىشود ، و اين خروج بعد از غيبت\r\n\r\n","description":"","footnote":"","page_name":" 591 ","page_number":607},
  {"content":"\r\n\r\nطولانى خواهد بود ، و خداوند به اين وسيله بندگان خود را در ايمان به غيبت آزمايش مىكند .\r\n14 - مفضل بن عمر از حضرت صادق عليه السّلام روايت مىكند كه فرمود : از پشت كوفه بيست و هفت مرد به طرف قائم خواهند رفت كه پانزده نفر از آنان از قوم موسى هستند كه از حق طرفدارى ميكردند و با حق رفتار مىنمودند ، و هفت نفر هم از اصحاب كهف مى باشند ، و نيز از افرادى كه با او خواهند بود عبارتند از : يوشع بن نون ، سلمان ، ابو دجانه انصارى ، مقداد بن اسود ، مالك اشتر ، اين گروه در مقابل او بعنوان انصار و حكام حركت ميكنند .\r\n15 - عبد اللَّه بن عجلان از حضرت صادق عليه السّلام روايت كرده كه فرمود : هر گاه قائم آل محمد قيام كند در ميان مردم مانند داود حكم خواهد كرد و احتياج به بينه پيدا نخواهد نمود ، پروردگار حقيقت قضيه را به او الهام مىكند و او هم از روى علمش حكم ميدهد ، و مردم را از بواطن امور مطلع مىسازد و دوست خود را از دشمنش تميز مىدهد و علامت‌هاى آنها را مىداند ، خداوند فرموده :  إِنَّ فِي ذلِكَ لَآياتٍ لِلْمُتَوَسِّمِينَ  .\r\n16 - روايت شده كه مدت دولت قائم نوزده سال است كه سال و ماه و روز و شبش همانطور كه نقل كرديم طول خواهد كشيد .\r\n17 - و نيز روايت شده كه وى سيصد و نه سال به اندازه مدت اصحاب كهف حكومت مىكند ، و ما از اين امور غيبيه اطلاعى نداريم و خداوند به همه چيز دانا است .\r\n18 - مفضل بن عمر از حضرت صادق عليه السّلام روايت مىكند كه از آن جناب شنيدم ميفرمود : هنگامى كه قائم ما قيام كند زمين بنور خداوند روشن ميگردد و مردم از نور آفتاب مستغنى خواهند شد و تاريكى از بين خواهد رفت ، عمر مردم در ايام دولت او دراز خواهد شد و حتى از يك مرد هزار پسر متولد ميگردد كه در ميان آنها يك دختر هم نيست ، و زمين گنج‌هاى خود را ظاهر ميسازد و مردم آن‌ها را به روى زمين مشاهده ميكنند ، مردم از هم مىپرسند كه افراد فقير و مستحقين در كجا هستند تا زكوات و صدقات خود را به آنان برسانند ، زيرا در زمان او مردم همگان غني ميگردند و مستحق صدقات پيدا نميشود .\r\n\r\n","description":"","footnote":"","page_name":" 592 ","page_number":608},
  {"content":"\r\n\r\n\r\n( شمائل حضرت مهدى عليه السّلام )\r\n1 - جابر جعفى گويد : از حضرت باقر عليه السّلام شنيدم ميفرمود : عمر بن خطاب از امير المؤمنين علي عليه السّلام پرسيد مرا از مهدى و اسم او اطلاع دهيد ، فرمود : اما نام آن تا هنگام ظهورش آشكار نخواهد شد و حبيب من حضرت رسول صلى اللَّه عليه و آله به من فرمودند : از بردن نام او خوددارى كنيد ، و ليكن از صفات او مرا مطلع كرد ، كه او جوانى متوسط القامه و خوش صورت است ، او موهاى زيبائى دارد كه آنها را تا روى شانه‌هايش رها كرده است ، نور چهره‌اش از سياهى موى سر و صورتش بيشتر جلب توجه مىكند ، پدرم فداى پسر بهترين كنيزان باد .\r\n2 - ابو الجارود زياد بن منذر از حضرت باقر و او از پدرانش از امير المؤمنين عليهم السلام روايت مىكند كه آن حضرت بالاى منبر فرمودند : در آخر الزمان مردى از صلب من بيرون خواهد شد كه شمايلش از اين قرار است : صورتش سفيد ، گونه‌هايش قرمز ، سينه‌اش فراخ و شكمش برآمده ، و رانهايش قوى و شانهايش استوار و محكم است وى دو علامت در پشت خود دارد كه يكى از آنها برنگ بدنش مىباشد و ديگرى برنگ علامت بدن حضرت رسول صلى اللَّه عليه و آله است .\r\nقائم دو اسم دارد يكى از آنها مخفى است و ديگرى آشكار آنكه در نهان مى باشد احمد و آنكه علنى است محمد مىباشد ، هنگامى كه پرچم خود را بلند كند شرق و غرب عالم از آن روشن مىشود او دستش را بالاى سر هر مؤمنى كه بگذارد قلبش مانند آهن محكم ميگردد ، و خداوند به او نيروى چهل مرد را خواهد داد ، و هيچ مؤمنى نيست مگر اينكه در قبرش از قيام قائم مطلع مىشود و در قبور همديگر رفت و آمد ميكنند و يك ديگر را به قيام قائم مژده ميدهند .\r\n3 - ابو الصلت هروى گويد : خدمت حضرت رضا عليه السّلام عرض كردم : علامت قائم شما در هنگام خروجش چيست ؟ فرمود : وى در هنگام ظهور از نظر سن در حكم پير مردان است و ليكن از نظر قيافه و منظره جوان مينمايد و مردم خيال ميكنند كه وى\r\n\r\n","description":"","footnote":"","page_name":" 593 ","page_number":609},
  {"content":"\r\n\r\nكمتر از چهل سال دارد ، و يكى از علائم او اين است كه وى هرگز پير نخواهد شد تا آنگاه كه اجلش برسد .\r\n4 - در روايات صحيحه آمده كه پس از دولت قائم دولتى ديگر نخواهد بود ، آرى رواياتى رسيده كه فرزند او به حكومت خواهد رسيد ؛ و ليكن اين گونه روايات صحت سند ندارند ، و در روايات زيادى رسيده است كه حضرت مهدى عليه السّلام چهل روز قبل از وقوع قيامت از دنيا خواهد رفت ، و در اين هنگام همه جا را هرج و مرج فرا خواهد گرفت و اين هم علامت خروج مردگان و قيام قيامت است . و اللَّه اعلم .\r\n\r\n( 5 ) ( شبهات وارده در پيرامون غيبت )\r\nشبههء اول - گويند : چرا صاحب الزمان از نظرها مخفى شود و غيبت او دوام پيدا كند تا اينكه گروهى به جهت اين دوام غيبت وجود او را منكر شوند ، و چگونه وى امام مردم است در صورتى كه هرگز در ميان اجتماع قدم نگذاشته است ، پدران او هم مردم را به امامت خود علنا دعوت نميكردند و ليكن در ميان مردم زندگى ميكردند و در بارهء احكام فتوى ميدادند و لذا كسى هم قدرت نداشت وجود آنها را انكار كند .\r\nجواب : سيد مرتضى - قدس اللَّه روحه - در اين مورد مطلبي دارد كه اينك ذكر مىشود ، سيد گويد : هر گاه برهان عقلى بر وجوب امامت ثابت گردد ، معلوم مىشود كه مكلفين هر زمان در امور تكليفى خود كه عبارت از حسن و قبح و يا اطاعت و معصيت باشد احتياج به امام دارند كه آنان را هدايت كند ، و اگر زمانى زمين خالى از امام باشد اخلال در اعمال مكلفين پيش مىآيد ، و آنها قدرت بر تشخيص حسن و قبح و يا معصيت و اطاعت را نخواهند داشت .\r\nاز نظر عقلى ثابت شده كه امام بايد معصوم باشد و از وى خطا و لغزش و معصيت و نافرمانى ظهور و بروز نكند ، و امور خلاف عقل و وجدان از وى پيدا نگردد ، و معلوم است كه اين صفات جز در افرادى كه اماميه به امامت آنها اعتقاد دارند در اشخاص ديگر\r\n\r\n","description":"","footnote":"","page_name":" 594 ","page_number":610},
  {"content":"\r\n\r\nديده نشده است ، و ديگران براى پيشوايان خود نه ادعاى عصمت دارند و نه در آنها اين صفت ديده شده ، پس بنا بر اين امامت حضرت مهدى معين مىشود .\r\nو اما غيبت حضرت صاحب الزمان عليه السّلام پس از ثبوت امامت او اشكالى نخواهد داشت ، زيرا ما وقتى قطع كرديم كه وى امام است و اكنون هم از انظار پنهان مىباشد ، يقين ميكنيم كه اين امام معصوم و مفترض الطاعه براى علتى كه مصلحت ايجاب كرده در پشت پردهء غيبت قرار گرفته است ، و علت تفصيلى او معلوم نيست زيرا انسان از علم خدا كه اطلاع ندارد تا بفهمد علت حقيقى غيبت حضرت صاحب الزمان براى چيست .\r\nدر قرآن آياتى هست كه افرادى را به شبهه انداخته و از ظواهر آن آيات جبر و تشبيه كاملا نمايان است ، و ما ميدانيم كه خداوند متعال هرگز از نزول اين آيات مقصودش اين نبوده كه مطالب غير حقيقى را براى مردم نازل كند و يا در بارهء خود صفاتى را بيان نمايد كه در واقع خلاف صفات حقيقى او باشد ، پس بنا بر اين معلوم است كه اين گونه آيات معانى ديگرى بر خلاف ظواهر دارند و از نظر عقلى هم في الجملة خلاف ظاهر اينها ثابت شده است .\r\nاگر كسى بپرسد عقيقهء اطفال و يا علت رمى جمار و طواف دور بيت و عبادات ديگر چيست ؟ جواب اينست كه خداوند قادر حكيم هر گاه مردم را به امرى دعوت كرد معلوم است كه در انجام اين كارها مصلحتى هست زيرا پروردگار دانا هرگز مردم را به اداء افعال قبيحه دعوت نميكند ، اكنون اگر ما علت اين عبادات را بطور تفصيل نميدانيم و ليكن بطور اجمال مىفهميم كه پروردگار بدون جهت ما را به انجام اين فرائض امر نكرده است .\r\nما هرگز نبايد در پيرامون اين موضوعات بحث كنيم زيرا ما و مخالفين هم از درك علت اينها عاجز هستيم و ابواب علم در اين جا به روى ما مسدود است و فرو رفتن در اين امور جز گرفتار شدن در شبهه فايدهء ديگرى ندارد ، ما اينك در پيرامون غيبت حضرت صاحب الزمان عليه السّلام مختصرى بحث ميكنيم ، اگر چه از نظر عقل و اعتبار بحث اين موضوع لزومى ندارد .\r\n\r\n","description":"","footnote":"","page_name":" 595 ","page_number":611},
  {"content":"\r\n\r\nعلت غيبت حضرت مهدى عليه السّلام اين است كه وى از دشمنانش اطمينان ندارد ، و براى همين عدم اطمينان از انظار مخفى شده است ، اما اگر ترس او مربوط به مال بود هرگز غيبت نميكرد زيرا در اين صورت بايد تحمل مينمود و مكلفين را هدايت و ارشاد ميكرد ، اين موضوع در بارهء حضرت رسول صلى اللَّه عليه و آله نيز صادق است ، پيغمبر بايد تمام مشكلات و اذيت‌ها را تحمل كند تا شريعت و احكام را به مردم برساند اگر چه در راه ترويج و تبليغ جان خود را هم از دست بدهد .\r\nالبته حالات اكثر پيغمبران هم همين گونه است آنان تا سر حد قتل بايد احكام خداوند را بمردم برسانند ، زيرا در آن جا اگر پيغمبرى كشته شد باز ديگرى پيدا مىشود كه سنگينيهاى نبوت را در دوش خود بگيرد و سنت‌هاى او را اجراء كند ، و ليكن در مورد صاحب الزمان عليه السّلام اين مطلب درست نيست ، زيرا خداوند مقدر فرموده كه پس از وى كسى بعنوان امام كه حافظ شريعت باشد نيايد و به وجود حضرت مهدى سلام اللَّه عليه طومار انبياء و ائمه ختم شده است ، و براى همين جهت كه ديگرى شايسته نيابت او را ندارد به جهت خوف از قتل از پشت پرده غيبت بيرون نميشود پدران و اجداد حضرت صاحب الزمان عليهم السّلام در ميان مردم ظاهر ميشدند و در مورد احكام فتوى ميدادند و با آنان معاشرت ميكردند ، ائمه اطهار عليهم السّلام اطلاع داده بودند كه دوازدهمين نفر آنان با شمشير قيام مىكند و زمين را پر از عدل و داد ميسازد ، اين جريان در ميان مردم شايع شد و حتى دشمنان آنان هم از اين موضوع مطلع گرديدند ، خلفاى بنى عباس و سلاطين ظالم از كشتن پدران حضرت مهدى عليهم السّلام خوددارى ميكردند چون مىدانستند كه آنان خروج نخواهند كرد ، و منتظر نفر دوازدهمين بودند كه وى را بقتل برسانند .\r\nخليفه در هنگام وفات حضرت امام حسن عسكرى عليه السّلام امر كرد تا در مورد زنان و كنيزان آن جناب تفتيش كنند ، و مقصودش اين بود كه اگر كودكى در شكم يكى از آنها پيدا كردند او را بكشند ، همانطور كه فرعون در مورد موسى و نمرود راجع به ابراهيم اين عمل را انجام دادند و ليكن خداوند ولادت ابراهيم و موسى و قائم عليهم السّلام را از\r\n\r\n","description":"","footnote":"","page_name":" 596 ","page_number":612},
  {"content":"\r\n\r\nانظار مخفى داشت و آنان را از گزند دشمنان نگهدارى كرد .\r\nو اما اگر كسى ادعا كند كه غيبت او دليل عدم ولادت است ، اين ادعا از جهت عدم علم و بصيرت و عدم اطلاع خواهد بود ، افرادى كه از اهل اطلاع باشند و در موارد مختلف اين موضوع با دقت نظر تحقيق كرده باشند فساد اين ادعا را درك خواهند كرد ، و حق مطلب را آن طور كه هست خواهند فهميد .\r\nشبههء دوم - گويند : اگر امام غايب است و دسترسى به او ممكن نيست و احدى هم او را نه مىبيند پس در اين صورت فرق وجود و عدم او چيست ؟ ، و يا اينكه ممكن است خداوند او را بميراند و در هنگامى كه رعيت اراده تمكين او را كردند بار ديگر وى را زنده كند و به ميان مردم بفرستد ، همچنان كه مىگوئيد او اكنون در پشت پردهء غيبت است و هنگامى كه مردم از وى تمكين كنند ظاهر مىشود .\r\nجواب : اين است كه : ما هرگز قطع نداريم كسى خدمت امام نميرسد ، زيرا علم به اين موضوع از عهدهء ما خارج است و ممكن است افرادى حضور او برسند و ما از آنان اطلاع نداشته باشيم ، و نيز فرق بين وجود او در غيبت براى خوف از دشمنان و بين عدم وجود وى در دنيا روشن است ، زيرا در هنگام غيبت حجت خداوند به مردم تمام شده و معلوم است كه غيبت او براى تقيه است و سبب اين امر هم خود مردم هستند و در اين صورت آنان مورد ملامت و مذمت هستند كه امام براى عدم اعتماد به آنان در پشت پردهء غيبت قرار گرفته است .\r\nو ليكن اگر خداوند او را بميراند و از اين جهان ببرد در اين صورت حجت بر مردم تمام نيست ، و اگر هم مرتكب اعمال و افعالى شدند مورد ملامت قرار نخواهند گرفت ، زيرا خداوند حجت را بر آنان تمام نكرده و آنها را مورد لطف خود قرار نداده است و در نتيجه مردم مسئول اعمال خود نخواهند بود ، و مورد مؤاخذه قرار نخواهند گرفت .\r\nشبههء سوم - گويند : در هنگام غيبت امام احكام حدود جنايت‌كاران در عهدهء چه اشخاصى خواهد بود ، و كدام كس بايد حكم آنان را صادر كند ، اگر بگوئيد :\r\n\r\n","description":"","footnote":"","page_name":" 597 ","page_number":613},
  {"content":"\r\n\r\nدر هنگام غيبت حدود ساقط است در اين صورت شريعت را نسخ كرده‌ايد ، و اگر بگوئيد :\r\nحدود ثابت است و بايد اجراء گردد پس كسى كه حدود را اجراء كند و حكم صادر نمايد در كجا است ؟ .\r\nجواب : حدود افراد جنايتكار در عهدهء آنان ثابت است و هنگامى كه امام عليه السّلام ظاهر شد در صورتى كه مرتكبين اعمال موجب حد زنده بودند پس از ثبوت بينه و اقرار حد را بر آنان جارى خواهد كرد ، و اگر چنانچه مرتكبين فوت كرده باشند گناه و معصيت در تعطيل اين حدود در گردن آن كسانى است كه امام عليه السّلام از خوف آنها در پشت پردهء غيبت قرار گرفته ، و در اين صورت نسخ شريعت لازم نميآيد زيرا كه اقامه حدود در صورت قدرت امام و تمكين ملت واجب است .\r\nاما در هنگام عدم قدرت و وجود مانع و يا زوال تمكن وجوب حد ساقط است و نسخ شريعت هم لازم نيست ، ما به مخالفين خود ميگوئيم : هنگامى كه اهل حل و عقد قدرت و تمكن بر اختيار امام ندارند و قادر نيستند امام را در محلش نصبش كنند ، در اين هنگام احكام حدود چگونه است ، بايد حدود باطل گردد و يا اجراء شود ؟ در صورت عدم قدرت بر اجراء آيا نسخ شريعت است ؟ اكنون هر جوابى كه در اين مورد بدهند جواب ما هم همان است ! .\r\nشبههء چهارم - گويند : در غيبت امام حق را چگونه بايد فهميد ؟ اگر ميگوئيد درك حق امكان ندارد و وصول به آن از عهدهء انسان خارج است در اين صورت مردم را در گمراهى انداخته‌ايد ، و اگر گوئيد : با ادله و براهين ميتوان به حق رسيد و او را يافت ، در اين جا تصريح به استغناء از امام كرده‌ايد و اين هم مخالف مذهب شما است .\r\nجواب : حق بر دو قسم است : عقلى ، و سمعى و اما عقلى كه وجود و عدم امام در او تاثيرى ندارد ، و اما سمعى ادله و براهين حق و اخبار و رواياتى است كه از حضرت رسول صلى اللَّه عليه و آله و ائمه اطهار عليهم السّلام رسيده و آنها هم حق را بيان داشته و حدود او را روشن كرده‌اند ، از نظر عقلى ما قبلا بيان كرديم كه وجود امام در هر عصرى لازم است ، زيرا\r\n\r\n","description":"","footnote":"","page_name":" 598 ","page_number":614},
  {"content":"\r\n\r\nوجود امام لطف است و بايد مردم را بطريق عدل و انصاف دعوت كند و از راه ظلم و عدوان و فسق و فجور باز دارد .\r\nو اما از جهت شرع و نقل هم بسيار روشن است ، زيرا حضرت رسول و ائمه عليهم السّلام در مورد احكام شرع مطالب زيادى بيان داشته‌اند ، البته ممكن است روات براى جهاتى اين گونه روايات را نقل نكنند و در اين صورت اخبار از همديگر قطع شود ، و يا اينكه گروهى روايات را نقل كنند كه اقوال آنان قابل احتجاج نباشد ، در اين صورت احتياج به وجود امام پيدا ميگردد كه صحت و سقم اين اخبار را بيان كند ، و ليكن مكلفين با همين روايات اطمينان پيدا ميكنند و ميدانند كه احكام شرع و مذهب حق از اين روايات خارج نيست ، زيرا در ما وراء اين مطالب منقوله امام وجود دارد كه هر گاه خطائى پيش آمد و يا موضوعاتى شبهه‌انگيز جلو مسلمانان را گرفت حق را براى آنان بيان مىكند .\r\nپس بنا بر اين با ادراك حق از ادلهء شرعيه باز هم احتياج به وجود امام و لو در پشت پردهء غيبت ثابت است ، زيرا مسلم است كه تكليف تا روز قيامت از عهدهء ما خارج نيست ، و نيز ميدانيم كه نقل بعضى از احكام شريعت و لو در زمان غيبت امام عليه السلام و خوف از دشمنانش منقطع نخواهد شد ، و اتفاق بر تمام مسائل شريعت جز در حال ظهور امام امكان ندارد .\r\nشبههء پنجم - گويند : اگر علت غيبت امام براى ترس از دشمنان و مخالفين است ، پس چرا وى براى دوستانش ظاهر نميشود ، زيرا دوستان و طرفدارانش كه در صدد آزار و اذيت او نيستند كه او خود را از آنان مخفى بدارد ، و نيز اگر امامت او در انجام تكاليف عبادى لطف است پس اينك كه وى در بين آنها نيست لازم است تكاليف از آنان ساقط گردد .\r\nجواب : علماى ما در مورد اين سؤال و اعتراض جواب‌هاى متعددى داده‌اند كه اكنون در ذيل بيان ميگردد :\r\n1 - امام عليه السّلام هرگز براى تقيه از دوستانش پنهان نشده ، بلكه علت غيبت از\r\n\r\n","description":"","footnote":"","page_name":" 599 ","page_number":615},
  {"content":"\r\n\r\nدوستان و طرفدارانش براى اين است كه اگر در ميان آنان ظاهر گردد ، جريان ظهور او در بين مردم منتشر ميگردد و مردم يك ديگر را از ظهور او اطلاع خواهند داد و قصد تشرف به حضور او را خواهند كرد ، و محل او را به همديگر نشان مىدهند ، در اين هنگام دشمنانش از محل او اطلاع پيدا ميكنند ، و در صدد آزار و اذيت و ضرر رسانيدن به وى برميآيند .\r\n2 - غيبت حضرت مهدى عليه السّلام براى خوف و تقيه از دشمنانش مىباشد ، و اما عدم ظهور براى دوستانش از اين جهت است كه دوستانش در آزار و اذيت نباشند ، زيرا هر گاه وى ظهور كند دشمنانش از جريان اطلاع پيدا ميكنند و او را از طرفدارانش مطالبه مىنمايند ، و در اثر همين موضوع دوستان و شيعيان امام عليه السّلام در رنج و محنت زيادى قرار خواهند گرفت .\r\n3 - چون معلوم است كه معتقدين به امامت وى از جهت غيبت و استتار او از عقيدهء خود دست نميكشند ، و او را در هر حال امام مفترض الطاعه ميدانند ، و اگر افرادى هم بخواهند براى آنها اشكال‌تراشى و مغالطه كنند باز هم در نظريهء خود ثابت ميمانند ، براى همين جهت خداوند امام را در انظار آنها ظاهر نميسازد تا به ثواب جزيلى برسند .\r\n4 - سيد مرتضى - قدس سره - گويد : ما هرگز يقين نداريم كه وى براى دوستانش ظاهر نميشود ، زيرا اين از امور غيبيه است و از حدود فهم و اطلاعات ما بيرون مىباشد ، و ما جز از حالات خود از ديگران خبرى نداريم .\r\nعلّت غيبت حضرت صاحب الزمان عليه السّلام از دوستانش اين است كه امام در هنگام ظهور جز با معجزه شناخته نميشود و هر گاه از پشت پرده غيبت خارج شد دوستان او هم از وى تقاضاى معجزه خواهند كرد و در اين صورت فرقى بين دوست و دشمن نيست ، زيرا نصوص داله بر امامت وى او را از ساير اشخاص تميز نميدهد و علم به اينكه وى امام غايب است فقط از طريق معجزه ثابت ميگردد .\r\nو ليكن شيعيان در غيبت امام عليه السّلام از وجود او منتفع ميگردند ، زيرا آنان با\r\n\r\n","description":"","footnote":"","page_name":" 600 ","page_number":616},
  {"content":"\r\n\r\nعلم به اينكه امام آنها از انظار غايب است ميدانند كه وى ناظر اعمال و افعال همه بوده و زندگى شيعيان و دوستانش را تحت توجه دارد ، در اين صورت از وى ميترسند و گرد معصيت و نافرمانى و افعال قبيحه نميروند و از تاديب و انتقام و مؤاخذه امام بيم دارند ، و همواره ميكوشند تا به وظائف شرعى و دينى خود را عمل كنند و موجبات رضايت و خوشنودى امام عليه السّلام را فراهم سازند .\r\nلطف حضرت صاحب الزمان عليه السّلام در غيبت براى شيعيانش زياد است ، زيرا مكلف هنگامى كه از مكان امام اطلاع پيدا نكرد و از جاى او خبردار نشد ، همواره در ترس و بيم است كه مبادا امام عليه السّلام ناظر من باشد و در حين ارتكاب عمل زشت مرا مورد نظر بگيرد ، و در اين صورت كوشش مىكند تا همواره افعال خير از وى صادر گردد و موجب خوشنودى را براى خود فراهم كند .\r\nالبته معلوم است كه ظهور امام عليه السّلام فوائد زيادى در بر دارد كه با غيبتش قابل مقايسه نيست ، در ظهور امام و شوكت و قدرت او دوست و دشمن و مخالف و مؤالف استفاده خواهند برد ، و حال اينكه در هنگام غيبت جز دوستان كسى ديگر از وى نفع نميبرد در حكومت امام براى دوستان منافع زيادى هست كه از هر جهت براى آنان قابل توجه است در عصر امام راه‌ها امن ميگردد ، و مرزها مستحكم مىشود ، و مملكت از آشوب و بلوا نگهدارى شده و از جنگ و خونريزى محفوظ ميماند .\r\nدر حكومت امام زمان عليه السّلام طرق و شوارع در امنيت خواهند بود ، و در نتيجه امور تجارت و كسب و كار ترقى خواهد كرد ، و مسلمين و مؤمنين سودهاى زيادى مىبرند و در زمان امام دفع ظلم مىشود و اموال زياد ميگردد و زندگى روز بروز بهتر مىشود ، البته اينها منافع دنيوى است كه شمرده شد ، و اما منافع آخرتى در هنگام غيبت براى دوستان بيشتر است و آنان در اين وقت هم از امام استفاده مىبرند .\r\nشبههء ششم - گويند : در عالم ممكن نيست كسى اين اندازه عمر كند و در عين حال از نظر قواى جسمى هم تندرست و صحيح المزاج باشد ، و جريان طول عمر حضرت صاحب الزمان عليه السّلام براى مخالفين مايهء تعجب شده و ما را در اين مورد تخطئه ميكنند .\r\n\r\n","description":"","footnote":"","page_name":" 601 ","page_number":617},
  {"content":"\r\n\r\nجواب : افرادى كه از نظر عقلى در اين باره فكر كنند و فرق بين محال و ممكن را بگذارند قدرت بر انكار اين موضوع را نخواهند داشت ، مگر آن دسته از اشخاص كه همواره طريق عدل و انصاف را از دست داده و راه تعصب و عناد را در پيش گرفته‌اند طول عمر حضرت بقية اللَّه عليه السّلام كه از عادت خارج شده از دو جهت مورد اعتراض و محل ايراد نيست .\r\nاول - ما قبول نداريم كه طول عمر آن حضرت خارق عادت باشد ، زيرا طول زمان منافات با حيات ندارد و گذشتن زمان اثرى در وجود انسان نميگذارد ، و علم و قدرتش را سلب نميكند ، افرادى كه در اخبار گذشتگان دقت كنند و كتابها را مورد مطالعه قرار دهند از حالات معمرين اطلاع پيدا ميكنند و ميفهمند كه طول عمر از جريان عادى است .\r\nقرآن شريف در بارهء نوح گويد : كه وى نهصد و پنجاه سال در ميان قومش زندگى كرد و آنان را به طرف خداوند دعوت نمود ، و در پيرامون اخبار معمرين از عرب و عجم كتاب‌ها نوشته و مقاله‌ها پرداخته‌اند ، در اخبار زيادى رسيده كه حضرت خضر عمرش از همه زيادتر است ، شيعه و سنى غير از معتزله و خوارج اجماع دارند به اينكه خضر هنوز زنده است و از نظر عقل و شعور كاملا عادى است ، علاوه بر مسلمين اكثر اهل كتاب هم به همين عقيدهء قائل هستند و خضر را زنده ميدانند ، و در ميان مسلمين خلافى نيست كه سلمان فارسى در هنگام گرويدن به اسلام و رسيدن حضور حضرت رسول صلى اللَّه عليه و آله چهار صد سال از عمرش گذشته بوده است .\r\nمعتزله و خوارج اگر خود را به زحمت انداخته اخبار و روايات را منكر ميشوند و ليكن در مقابل قرآن قدرت سخن گفتن ندارند ، مگر قرآن شريف نميگويد : اهل بهشت و دوزخ همواره حيات دارند و آنان هرگز فانى نميشوند ، در اخبار و روايات متفق عليه آمده است كه بهشتيان هرگز پير و ناتوان نميگردند و در عقول آنها نقصان و عيبى پيدا نميشود ، و اگر طول عمر از نظر عقل مورد انكار بود قرآن از آن سخن نميگفت .\r\n\r\n","description":"","footnote":"","page_name":" 602 ","page_number":618},
  {"content":"\r\n\r\nافرادى كه به حيات خضر معتقد باشند طول عمر حضرت مهدى سلام اللَّه عليه هرگز مورد استبعاد قرار نخواهد گرفت ، انس بن مالك گويد : حضرت رسول صلى اللَّه عليه و آله فرمود :\r\nخداوند نوح را در حالى كه دويست و پنجاه سال از عمرش گذشته بود براى هدايت قومش مبعوث فرمود ، و مدت نهصد و پنجاه سال هم در ميان قومش زندگى كرد ، و پس از طوفان هم دويست سال در دنيا اقامت نمود .\r\nهنگامى كه ملك موت نزد نوح آمد گفت : اى نوح تو از همهء پيغمبران بيشتر عمر كردى و در نزد خداوند مستجاب الدعوة بودى ، اينك دنيا را چگونه يافتى ؟ نوح گفت : مثل خانه‌اى كه دو در داشته باشد از يكى داخل شدم و از ديگرى درآمدم ! لقمان بن عاد پس از خضر از همه عمرش بيشتر است ، زيرا لقمان سه هزار و پانصد سال زندگى كرد ، گفته شده : لقمان به اندازه عمر هفت كركس زندگى كرده ، او جوجهء كركس نر را ميگرفت و در كوه ميگذاشت و اين جوجه كركس زندگى ميكرد تا به مرگ طبيعيش ميمرد ، پس از آن جوجه ديگر تا هفت جوجه و اين هفتمى عمر زيادى كرد و مردم ميگفتند : وى هرگز نخواهد مرد .\r\nربيع بن ضبع فزارى سيصد سال زندگى كرد و خدمت حضرت رسول صلى اللَّه عليه و آله هم رسيد و اين دو بيت از اوست :\r\n ها أنا ذا آمل الخلود فقد * أدرك عمرى و مولدى حجرا\r\nأما امرء القيس قد سمعت به * هيهات هيهات طال ذا عمرا \r\nو بيت ذيل هم از گفته او است :\r\n اذا عاش الفتى مأتين عاما * فقد ذهب المسرة و الغناء \r\nمستوعر بن ربيعه سيصد و سى و سه سال زندگى كرد و ميگفت :\r\n و لقد سئمت من الحياة و طولها * و عمّرت من بعد المئين سنينا \r\nاكثم بن صيفى اسدى سيصد و سى سال عمر كرد و ميگفت :\r\n و ان امرء قد عاش تسعين حجة * الى مائة لم يسأم العيش جاهل\r\nخلت مأتان غير ستّ و أربع * و ذلك من عدّ الليالى قلائل \r\n\r\n","description":"","footnote":"","page_name":" 603 ","page_number":619},
  {"content":"\r\n\r\nاكثم بن صيفى زمان حضرت رسول صلى اللَّه عليه و آله را درك كرد و ليكن پيش از آنكه حضور آن جناب برسد درگذشت .\r\nدريد بن صمه چهار صد و پنجاه و شش سال عمر نمود ، و در هنگام مرگ گفت :\r\n ألقى علىّ الدهر رجلا و يدا * و الدهر ما أصلح يوما أفسدا\r\nيفسد ما يصلحه اليوم غدا \r\nپس از اين دويست سال ديگر هم زندگى كرد و در جنگ حنين كشته شد .\r\nصيفى بن رياح بن اكثم دويست و هفتاد سال زندگى نمود و در اين مدت عقلش زايل نشد و با بردبارى كامل ميزيست و اين بيت را در بارهء او گفته‌اند :\r\n لذى الحلم قبل اليوم ما يقرع العصا * و ما علّم الانسان إلا ليعلما \r\nنصر بن دهمان بن سليم بن اشجع يك صد و نود سال عمر كرد ، تا آنگاه كه دندانهايش ريخت و موهايش سپيد گرديد ، خويشاوندانش احتياج به رأى و نظر او پيدا كردند و از خداوند خواستند تا عقل و شعورش را به وى بازگرداند ، پروردگار دعاى آنان را مستجاب فرمود ، و بار ديگر عقل او را برگردانيد و جوانى را از سر گرفت و موهاى سپيدش سياه شد ، و سلمة بن خرشب انماطى گفته :\r\n و نصر بن دهمان الهنيدة عاشها * و تسعين حولا ثم قوّم فانصاتا\r\nو عاد سواد الرأس بعد بياضها * و راجعه شرخ الشباب الذى فاتا \r\nضبيرة بن سعيد سهمى دويست و بيست سال زندگى كرد ، و در اين مدت دندانهايش سالم و مويش سياه بود .\r\nعمرو بن حممه دوسى چهار صد سال زندگى نمود و ابيات ذيل از گفته اوست :\r\n كبرت و طال العمر حتى كأنّنى * سليم أفاع ليلة غير مودع\r\nفلا الموت أفنانى و لكن تتابعت * علىّ سنون من مصيف و مرتع\r\nثلاث مئات قد مررن كواملا * و ها أنا ذا أرتجى مرّ أربع \r\nشعبى گويد : در نزد ابن عباس در كنار زمزم نشسته بوديم و او براى مردم احكام مسائل شرع را بيان ميكرد ، مرد عربى به ابن عباس گفت : در بارهء مسائل شرعى\r\n\r\n","description":"","footnote":"","page_name":" 604 ","page_number":620},
  {"content":"\r\n\r\nمانند مفتيان فتوى ميدهى ، اينك در بارهء معنى اشعار هم مانند اهل شعر نظر خود را بگو ، ابن عباس گفت : آن شعر كدام است ؟ أعرابى گفت : معنى اين شعر چيست ؟\r\n لذى الحلم قبل اليوم ما يقرع العصا * و ما علّم الانسان إلا ليعلما \r\nابن عباس گفت : مقصود اين شاعر عمرو بن حممه دوسى است كه مدت سيصد سال در ميان عرب به امور قضائى پرداخت ، و چون عمرش به طول انجاميد و عقل و شعورش رو به نقصان گذاشت لذا حفيد هفتمى او را بر وى گماشتند تا در هنگام تغيير حال او را متوجه كند ، عمرو بن حممه ميگفت : قلبم گاهى تغيير حال پيدا مىكند و روزى چندين بار حالات مختلف برايم دست ميدهد ، فقط در اول روز عقل و شعورم بهتر از ساير مواقع درك مىكند ، وى به حفيد خود ميگفت : هر گاه ديدى كه من از مطلب پرت شدم با عصائى كه در دست دارى بر من فرود آور و مرا متوجه كن حفيدش هم متوجه جدش بود و هر گاه حالش تغيير ميكرد عصا را بر وى فرود مىآورد و او بلافاصله متوجه اشتباهش ميشد .\r\nزهير بن حباب بن عبد اللَّه بن كنانة بن عوف چهار صد و بيست سال عمر كرد ، و در ميان قومش با عزت و شرافت زندگى نمود و خويشاوندانش همواره از وى اطاعت ميكردند .\r\nحارث بن مضاض جرهمى چهار صد سال زندگى كرد و اين دو بيت از گفته اوست :\r\n كأن لم يكن بين الحجون الى الصفا * أنيس و لم يسمر بمكة سامر\r\nبلى نحن كنا أهلها فأبادنا * صروف الليالى و الحدود العواثر \r\nعمر بن طفيل عدوانى دويست سال عمر كرد ، و اين مرد از حكماء عرب بشمار ميرفت ، و ذو الاصبع در بارهء وى گفته :\r\n و منّا حكم يقضى * و لا ينقض ما يقضى \r\nاين چند مورد در بارهء اخبار معمرين ما را كفايت مىكند و بيش از اين موجب اطاله كتاب است و هر گاه معلوم شود كه خداوند براى حكمت و مصالحى عمر گروهى را طولانى كند ديگر جاى انكار در بين نيست ، در صورتى كه بعضى از اين معمرين از انبياء و حجت‌هاى پروردگار هستند ، و عده‌اى هم از كفار و مشركين ميباشند و بنا بر\r\n\r\n","description":"","footnote":"","page_name":" 605 ","page_number":621},
  {"content":"\r\n\r\nاين كه خداوند عمر اينها را براى حكمت و مصالح طولانى فرموده و همه مردم هم اين اشخاص را در زمان خود مشاهده كرده‌اند ، ديگر جاى اين ندارد كه بخواهند طول عمر حضرت صاحب الزمان عليه السّلام را منكر شوند .\r\nحضرت مهدى عليه السّلام حجت پروردگار در ميان مردم ، و امين بر اسرار خداوند است ، او خليفه خداوند در روى زمين و خاتم اوصياء حضرت خاتم النبيين مىباشد ، از حضرت رسول صلى اللَّه عليه و آله وارد شده كه فرمود : هر موضوعى كه در ملت‌هاى قبل از من جارى شده در امت من هم اجراء خواهد شد ، مگر اكثر مسلمين معتقد نيستند كه حضرت مسيح اكنون زنده است و به صورت يك جوان قوى هنوز در اين جهان زندگى مىكند ، مگر جوان ماندن حضرت مسيح تا كنون نقص عادت نيست ، البته با مطالبى كه ما قبلا متذكر شديم معلوم شد كه اين امور هرگز خرق عادت نيست و نبايد مورد انكار قرار گيرد .\r\nدوم - ما قبول ميكنيم كه طول عمر حضرت صاحب الزمان عليه السّلام و جوان ماندن آن حضرت خرق عادت است ، و خرق عادت هم در ميان ما و نزد اكثر مسلمين مانعى ندارد زيرا اين خرق عادت يك نوع اعجاز است و وقوع معجزه از امام و ولى صادر ميگردد ، و مسلمين جز خوارج و معتزله بر وقوع معجزه از غير پيغمبران اعتقاد دارند ، پس از اين جهت هم مطلب قابل انكار نيست .\r\nشبههء هفتم - گويند : اجماع مسلمين است كه پس از حضرت رسول صلى اللَّه عليه و آله پيغمبرى نخواهد آمد و با نبوت آن جناب طومار بعثت انبياء عليهم السّلام ختم شده است ، و ليكن شما عقيده داريد كه هر گاه قائم ظهور كند از اهل كتاب جزيه نميپذيرد ، و افرادى كه بيست سال داشته باشند و احكام دين خود را نفهمند به امر او كشته ميشوند و نيز قائم دستور ميدهد مساجد و مشاهد را خراب كنند ، و در ميان مردم مانند داود حكم مىكند و از كسى بينه نميپذيرد ، مگر انجام اين امور نسخ شريعت نيست ، شما با اظهار اين مطلب در واقع شريعت را ابطال ميكنيد و لو اينكه اين گفتار را بر زبان جاري نميكنيد .\r\n\r\n","description":"","footnote":"","page_name":" 606 ","page_number":622},
  {"content":"\r\n\r\nجواب : در مورد اينكه وى از اهل كتاب جزيه قبول نميكند و يا افرادى را كه بيست سال از عمر آنان گذشته و احكام دين را درك نكنند ميكشد ، خبر درست و قابل توجهى در دست نيست و ما هرگز به اين موضوع قطع نداريم ، و اما خراب كردن مساجد براى اين است كه بناء اين گونه مساجد بر غير طريق شرعى بوده و بر خلاف امر پروردگار ساخته شده‌اند ، و خراب كردن اين مساجد مشروع است و حضرت رسول صلى اللَّه عليه و آله هم اين گونه مساجد را كه بناء آنها مورد رضايت خداوند نبوده خراب كرده است .\r\nو اما اينكه حضرت مهدى سلام اللَّه عليه در ميان مردم مانند داود حكم مىكند و بينه نميپذيرد ، در اين مورد روايت قابل توجهى نرسيده است ، و به فرض صحت اخبار و روايات اين باب جواب اين است كه امام عليه السّلام با علم خود عمل مىكند ، و هر گاه امام و يا حاكم از روى علم و اطلاع خود حقيقت موضوعى را درك كردند حكم صادر ميكنند و احتياج به بينه هم ندارند ، و در اين صورت هرگز نسخ شريعت لازم نميآيد ، زيرا نسخ در صورتيست كه دليلش متأخر از حكم منسوخ باشد .\r\nمثلا اگر خداوند متعال بفرمايد : مؤمنين مكلف هستند تا ظهر روز شنبه فلان عمل را انجام دهند و پس از اينكه ظهر گذشت از آن عمل خوددارى كنند ، اين دستور ثانوى در اين جا نسخ شمرده نميشود زيرا دليل رافع با دليل موجب مقارن است پس بنا بر اين هر گاه حضرت رسول صلى اللَّه عليه و آله ما را امر كنند كه شما بايد از قائم متابعت كنيد و با اوامر او مخالفت ننمائيد و ما هم طبق فرموده آن جناب از حضرت مهدى عليه السّلام پيروى كرديم و احكام و دستورات او را مورد عمل قرار داديم در اين جا نسخ لازم نميآيد اين بود مطالبى كه ما در پيرامون غيبت و مسائل مربوط به آن ذكر كرديم ، و تحقيق و تتبع در اطراف موضوع امامت و غيبت خود مجال ديگرى لازم دارد ، و اين كتاب جاى بحث و گفتگو از آنها نيست ، اكنون هر كس بديدهء انصاف و عدالت به نوشته‌هاي اين كتاب ملاحظه كند ، و به مطالب و موضوعات آن توجه نمايد حق را از باطل تشخيص خواهد داد و راه صواب را درك خواهد كرد .\r\nاينك خداوند بزرگ را سپاسگزاريم كه مشكلات را بر ما آسان كرد ، و ما را\r\n\r\n","description":"","footnote":"","page_name":" 607 ","page_number":623},
  {"content":"\r\n\r\nدر اين طريق يارى فرمود و با لطف و مرحمتش وسائل كار و موفقيت را براى ما فراهم نمود اكنون از درگاه با عظمتش استدعا داريم اين عمل را بطور خالص از ما بپذيرد و او را وسيله نجات از عذاب و موصل به ثواب قرار دهد ، و ما را از دعاي اهل خير و سعادت بهره‌مند گرداند . - و  حَسْبُنَا اللَّهُ وَ نِعْمَ الْوَكِيلُ   نِعْمَ الْمَوْلى وَ نِعْمَ النَّصِيرُ  .\r\nمترجم گويد : ما نيز از مؤلف پيروى كرده و عين سؤال او را از خداوند مهربان درخواست ميكنيم ، و از درگاه مقدسش استدعا دارم وسائل خير و موفقيت را براى ما نيز فراهم آورد و ما را در انجام اعمال و افعال حسنه توفيق مرحمت كند ، پروردگارا عقيدهء پاك و قلب آرامى به ما مرحمت كن تا با خلوص نيت در ترويج مذهب اسلام و تبليغ احكام مقدس قرآن بكوشيم .\r\nنجف اشرف - عيد غدير سال 1384 - :\r\nعزيز اللَّه عطاردى در همين جا كتاب ( زندگانى چهارده معصوم عليهم السلام ) و طبع آن در مطبعهء مباركهء اسلاميه روز مسعود ولادت با سعادت حضرت بقية اللَّه ارواح العالمين له الفداء سنه - 1390 - بپايان رسيد و بتصحيح و تهذيب اينجانب - سيد ابراهيم ميانجى - خاتمه پذيرفت .\r\nو الحمد للَّه اولا و آخرا\r\n\r\n","description":"","footnote":"","page_name":" 608 ","page_number":624},
  {"content":"\r\n\r\n\r\nفهرست كتاب زندگانى چهارده معصوم عليهم السلام\r\nعنوان / صفحه\r\nمقدمه مترجم\r\n( ولادت حضرت رسول صلى اللَّه عليه و آله ) 3\r\n( اسماء و صفات حضرت رسول صلى اللَّه عليه و آله ) 5\r\n( مدت زندگى حضرت رسول صلى اللَّه عليه و آله ) 7\r\n( معجزات حضرت رسول صلى اللَّه عليه و آله ) 9\r\n( معجزات حضرت رسول صلى اللَّه عليه و آله بعد از بعثت ) 23\r\nبقيه معجزات حضرت رسول كه در موارد مختلفه بمعرض ظهور رسيده 28\r\n( اخبار حضرت رسول صلى اللَّه عليه و آله از غائبات ) 44\r\nاخبار آن حضرت به شهادت حضرت سيد الشهداء عليه السّلام 47\r\n( مبدء مبعث حضرت رسول صلى اللَّه عليه و آله ) 52\r\n( مهاجرت به حبشه و تصديق نجاشى حضرت رسول صلى اللَّه عليه و آله را ) 62\r\n( آزار و اذيت مشركين به حضرت رسول صلى اللَّه عليه و آله ) 67\r\n( معراج حضرت رسول و دخول او به شعب ابو طالب ) 70\r\n( بيعت انصار ) 76\r\n( حوادث ليلة المبيت و حيلهء مشركين ) و هجرت پيغمبر به مدينه 88\r\n( جنگهاى حضرت رسول صلى اللَّه عليه و آله ) به نفسه و سراياى حضرت و گوشه‌اى از اخبار حضرت تا وقت وفات 105\r\nنزول سوره برائة 184\r\nرسيدن عروة بن مسعود ثقفى به حضور حضرت رسول صلّى اللَّه عليه و آله 185\r\nمسلمان شدن قبائل عرب 186\r\nآمدن عدى بن حاتم به خدمت حضرت رسول صلّى اللَّه عليه و آله 187\r\nرسيدن عمرو بن معد يكرب خدمت پيغمبر اكرم 188\r\nمباهلهء نصاراى نجران با حضرت رسول صلّى اللَّه عليه و آله 190\r\nعزيمت امير المؤمنين عليه السّلام به طرف يمن 194\r\nحجة الوداع 195\r\nوفات حضرت رسول صلّى اللَّه عليه و آله 200\r\n( زنان و خويشاوندان و كارگذاران پيغمبر صلّى اللَّه عليه و آله ) 210\r\nتاريخ زندگى حضرت زهرا عليها السّلام 221\r\nدلائل عصمت و فضيلت مقام حضرت زهراء عليها السّلام 222\r\nوفات و محل دفن حضرت زهراء 226\r\n( زندگانى امير المؤمنين عليه السّلام ) 227\r\n( دلائل امامت امير المؤمنين عليه السّلام ) 232\r\n( معجزات و خوارق عادات امير المؤمنين عليه السّلام ) 246\r\n( مناقب و خصوصيات امير المؤمنين عليه السّلام ) 265\r\n( مناقب مخصوصهء امير المؤمنين عليه السّلام ) 266\r\nمجاهدات امير المؤمنين عليه السّلام در راه دين 274\r\n( شهادت امير المؤمنين عليه السّلام ) 288\r\n( محل دفن امير المؤمنين عليه السّلام ) 292\r\n\r\n","description":"","footnote":"","page_name":" 609 ","page_number":625},
  {"content":"\r\n\r\n( اولاد امير المؤمنين عليه السّلام ) 293\r\nزندگانى حضرت مجتبى عليه السّلام تا حضرت عسگرى عليه السّلام 297\r\n( دلائل امامت امام حسن عليه السّلام ) 299\r\n( مناقب حضرت مجتبى عليه السّلام ) 303\r\n( وفات حضرت مجتبى عليه السّلام ) 305\r\n( فرزندان حضرت مجتبى عليه السّلام ) 306\r\n( حسين بن على سيد الشهداء عليه السّلام ) 308\r\n( دلائل امامت سيد الشهداء عليه السّلام ) 308\r\n( مناقب و فضائل حضرت سيد الشهداء عليه السّلام ) 311\r\n( شهادت حضرت سيد الشهداء عليه السّلام ) 315\r\nخروج آن حضرت از مدينه 317\r\nخروج مسلم بن عقيل به طرف كوفه 318\r\nورود ابن زياد به كوفه 319\r\nشهادت حضرت مسلم 322\r\nخروج حضرت سيد الشهداء عليه السلام از مكه 326\r\nملاقات حضرت سيد الشهداء عليه السلام با حر 329\r\nرسيدن حضرت به كربلا 331\r\nاحوالات روز تاسوعا و شب عاشوراء 334\r\nاحوالات روز عاشوراء و خطبه آن حضرت 338\r\nلحوق حر به حضرت سيد الشهداء 340\r\nحالات روز عاشوراء 342\r\nشهادت حضرت على اكبر 345\r\nشهادت حضرت قاسم 346\r\nشهادت بقيه شهداء 349\r\nشهادت سيد الشهداء و غارت خيام 350\r\nدفن اجساد طاهره 351\r\nورود اهل بيت به مجلس ابن زياد 353\r\nورود اهل بيت به مجلس يزيد 354\r\nورود اهل بيت به مدينه 356\r\nاسامى شهداء از اهل بيت كه هيجده نفر بودند 356\r\nاسامى اولاد حسين بن على عليه السلام 357\r\n( زندگانى و احوالات حضرت زين العابدين عليه السّلام ) 358\r\n( ادله امامت حضرت على بن الحسين عليهما السّلام ) 359\r\n( معجزات و خوارق عادات حضرت سجاد عليه السّلام ) 361\r\n( مناقب و فضائل حضرت سجاد عليه السّلام ) 362\r\n( فرزندان حضرت سجاد عليه السّلام ) 365\r\n( احوالات امام باقر عليه السّلام ) 368\r\n( دلائل امامت حضرت باقر عليه السّلام ) 368\r\n( كرامات حضرت باقر عليه السّلام ) 370\r\n( مناقب امام باقر عليه السّلام ) 371\r\n( فرزندان حضرت باقر عليه السّلام ) 375\r\n( احوالات حضرت صادق عليه السّلام ) 376\r\n( ادله امامت حضرت صادق عليه السّلام ) 376\r\n( معجزات و اخبار از غائبات ) 379\r\n( اخبار داله بر امامت حضرت صادق عليه السّلام ) 386\r\n( مناقب حضرت صادق عليه السّلام ) 389\r\nاحتجاجات حضرت صادق عليه السّلام ) 398\r\n( اولاد حضرت صادق عليه السّلام ) 398\r\n( احوالات حضرت امام كاظم عليه السّلام ) 401\r\n( نصوص امام موسى بن جعفر عليهما السّلام ) 401\r\n( معجزات و كرامات موسى بن جعفر عليهما السّلام ) 407\r\n( مناقب حضرت موسى بن جعفر عليهما السّلام ) 414\r\n( وفات موسى بن جعفر عليهما السّلام ) 420\r\n( اولاد موسى بن جعفر عليهما السّلام ) 422\r\n\r\n","description":"","footnote":"","page_name":" 610 ","page_number":626},
  {"content":"\r\n\r\n( احوالات حضرت رضا عليه السّلام ) 423\r\n( نصوص داله بر امامت حضرت رضا عليه السّلام ) 424\r\n( معجزات حضرت رضا عليه السّلام ) 431\r\n( مناقب حضرت رضا عليه السّلام ) 438\r\n( حضرت رضا عليه السّلام و مأمون ) 445\r\n( وفات حضرت رضا عليه السّلام ) 452\r\n( فرزندان حضرت رضا عليه السّلام ) 458\r\n( احوالات حضرت جواد عليه السّلام ) 459\r\n( ادله امامت حضرت جواد عليه السّلام ) 459\r\n( معجزات حضرت جواد عليه السّلام ) 461\r\n( فضائل و مناقب حضرت جواد عليه السّلام ) 465\r\n( وفات و اولاد حضرت جواد عليه السّلام ) 465\r\n( حالات حضرت هادى عليه السّلام ) 471\r\n( نصوص داله بر امامت حضرت هادى عليه السّلام ) 471\r\n( معجزات حضرت هادى عليه السّلام ) 474\r\n( خصائص حضرت هادى عليه السّلام ) 482\r\n( اولاد حضرت هادى عليه السّلام ) 484\r\n( احوالات حضرت عسكرى عليه السّلام ) 485\r\n( ادله امامت حضرت عسكرى عليه السّلام ) 485\r\n( معجزات و كرامات حضرت عسكرى عليه السّلام ) 488\r\n( مناقب حضرت عسكرى عليه السّلام ) 495\r\nامامت ائمه دوازده‌گانه و زندگى امام دوازدهم عليهم السلام 501\r\nاخبار و روايات عامه در بارهء ائمهء دوازده‌گانه عليهم السّلام 502\r\n( روايات شيعه در عدد ائمهء اثنا عشر عليهم السّلام ) 506\r\n( دلائل ديگرى در امامت ائمهء اطهار عشر عليهم السّلام ) 531\r\nامامت حضرت صاحب الزمان عليه السّلام ) 541\r\n( اسم و كنيه و القاب حضرت بقية اللَّه عليه السّلام ) 541\r\n( تولد حضرت صاحب عليه السّلام ) 541\r\n( اشخاصى كه خدمت امام عليه السّلام رسيده‌اند ) 544\r\nدلائل امامت از نظر عقل و نص 546\r\n( دليل امامت حضرت صاحب عليه السّلام از نظر اعتبار ) 546\r\n( نصوص وارده بر غيبت حضرت صاحب عليه السّلام ) 547\r\n( نصوص امامت حضرت صاحب از طريق پدر بزرگوارش عليهما السلام 565\r\nوجه استدلال به نصوص 569\r\n( نصوص امامت حضرت صاحب الزمان عليه السّلام ) 569\r\n( دلائل حضرت صاحب الامر عليه السّلام ) 572\r\n( توقيعات حضرت صاحب الزمان عليه السّلام ) 579\r\n( افرادى كه حضور حضرت صاحب عليه السّلام رسيدند و يا براى آنان توقيع رسيد 581\r\nعلامات خروج صاحب الزمان عليه السّلام 583\r\n( سال و روز قيام حضرت مهدى عليه السّلام ) 587\r\n( حكومت حضرت صاحب عليه السّلام ) 587\r\n( شمائل حضرت مهدى عليه السّلام ) 593\r\n( شبهات وارده در پيرامون غيبت ) 594\r\nفهرس الكتاب 609\r\n\r\n","description":"","footnote":"","page_name":" 611 ","page_number":627},
  {"content":"\r\n . \r\n\r\n","description":"","footnote":"","page_name":" 612 ","page_number":628}
  ]