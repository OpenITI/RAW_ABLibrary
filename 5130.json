[
  {"content":"\r\nمجموعه تاريخ ايران\r\n6\r\nتاريخ طبرى\r\nيا\r\n« تاريخ الرسل والملوك »\r\nتأليف\r\nمحمد بن جرير طبري\r\nجلد ششم\r\nترجمهء\r\nابوالقاسم پاينده\r\nانتشارات اساطير\r\n9\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nانتشارات اساطير\r\nتاريخ طبرى ( جلد ششم )\r\nمتن كامل با حذف اسناد و روايت هاى مكرر\r\nنوشتهء محمد بن جرير طبرى\r\nترجمهء ابوالقاسم پاينده\r\nچاپ اول : 1352 ش . بنياد فرهنگ ايران ( مؤسسهء مطالعات و تحقيقات فرهنگى )\r\nچاپ سوم : بهار 1369 ه‍ ش .\r\nچاپ و صحافى : صنوبر\r\nتيراژ : 3000 نسخه\r\nحق چاپ محفوظ است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبنام خداوند رحمان رحيم\r\nبراى گفتگو از تاريخ طبرى و ترجمه مجالى بيشتر بايد كه اگر خدا بخواهد ، پس از ختم كار كه اميد هست دور تر از بهار آينده نباشد ، شمه‌اى از اين حكايت نسبةً دراز گفته آيد .\r\nاجمال حسبحال آنكه بنياد فرهنگ ايران از وقت بنياد ، ترجمهء تاريخ طبرى را در دستور كار خويش به رديف اول داشته بود كه دريغ بود اين اثر بزرگ و مفصل و كهن كه ورقى زرين از انبوه مآثرى كه تازان پارسى نژاد در قلمرو فرهنگ مركب اسلامى است ، و بسيارى صفحات و فصول آن او تاريخ سخن دارد با نكته‌هاى اصيل كه در هيچ مرجع ديگر نيست ، چنين اثرى زى تازى نگذرد و جامهء پارسى نگيرد و اين دور افتادهء قديم ، از پس انتظار قرون ، به خانه و كاشانهء خويش نيايد و كتابخانهء پارسى به حاصل كار و شاهكار يكى از فرزندان مخلص و پركار ايران كه به تبعيت از رسم و پندار رايج زمان ، زبان عربى را جولانگاه نبوغ آسمانى وار خويش داشته‌اند آراسته نگردد .\r\nسپاس خدا را كه از پى توفيقات مكرر سالها ، نعمت اين خدمت به من داد . و علاقهء اولياى بنياد ، انگيزهء همت شد و كارى كه در گرو ساليان دراز مىنمود با كوشش پيوستهء شباروز زودتر از وقت مقرر ، ره چاپخانه گرفت و باز شكر خداى .\r\nاينك شما و جلد ششم كه اميد است جلدهاى ديگر با فواصل كوتاه از دنبال آن درآيد ان شاء الله .\r\nابوالقاسم پاينده\r\nدى ماه 1352\r\n","description":"","footnote":"","page_name":" مقدمة 1 ","page_number":3},
  {"content":"\r\n\r\n\r\nپس از آن سال سى و سوم در آمد\r\nبه گفتهء واقدى در اين سال معاويه به سرزمين روم در ناحيهء ملطيه به غزاى قلعه زن رفت .\r\nدر همين سال عبد الله بن سعد بن ابى سرح بار دوم به غزاى افريقا رفت كه مردم آنجا پيمان شكسته بودند .\r\nو هم در اين سال عبد الله بن عامر ، احنف بن قيس را سوى خراسان فرستاد كه مردم آنجا پيمان شكسته بودند . احنف دو مرو را بگشود : مرو شاهجان را به صلح و مروروذ را پس از جنگى سخت . عبد الله بن عامر نيز از دنبال وى برفت و ابر شهر را منزلگاه كرد و به گفتهء واقدى آنجا را به صلح گشود .\r\nبه گفتهء ابو معشر غزاى قبرس به سال سى و سوم بود . گفتهء مخالفان وى و خبر قبرس را از پيش آورده‌ايم .\r\nو هم در اين سال عثمان بن عفان گروهى از مردم عراق را سوى شام تبعيد كرد .\r\n","description":"","footnote":"","page_name":" 2187 ","page_number":4},
  {"content":"\r\n\r\nسخن از تبعيد گروهى از مردم كوفه و شام\r\nسيرت نويسان در اين باب اختلاف كرده‌اند : به گفتهء سيف چنان بود كه تنها معاريف كوفه و جنگاوران ايام پيش از قادسيه و قادسيه و قاريان اهل بصره و اشراف ، پيش سعيد بن عاص راه داشتند و به خلوت\r\nفقط اينان همدم وى بودند . اما وقتى براى مردم مىنشست همه كس پيش او مىرفت .\r\nيك روز كه براى مردم نشسته بود و كسان بيامدند در آن اثنا كه به صحبت سرگرم بودند خنيس بن فلان اسدى گفت : « طلحة بن عبيد الله چه بخشنده است ! » سعيد بن عاص گفت : « كسى كه ملكى چون نشاستج دارد بايد بخشنده باشد به خدا اگر همانند آن را داشتم خدا معاش شما را مرفه مىكرد » عبد الرحمان بن خنيس كه جوان بود گفت : « به خدا دلم مىخواست ملطاط از آن تو بود » مقصود املاك خاندان خسرو بود كه بر كنار فرات به سمت كوفه بود .\r\nگفتند : « خدا دهانت را بشكند ، به خدا قصد تو كرديم » خنيس گفت : « جوانست ، متعرض او نشويد » گفتند : « آرزو مىكند كه قسمتى از سواد ما از او باشد » گفت : « براى شما آرزوى بيشتر دارد » گفتند : « نه براى ما آرزو كند نه براى او » گفت : « اين به شما مربوط نيست » گفتند : « تو اين را به او ياد داده اى » آنگاه اشتر و ابن ذى الحبكه و جندب و صعصعه و ابن كوا و كميل و عمير بن ضابى برجستند و عبد الرحمان را بگرفتند » پدرش به دفاع از او برخاست كه هر دو را بكوفتند چندان كه از خود بىخود شدند . سعيد آنها را قسم مىداد ، اما نمىپذيرفتند ، تا آنچه\r\n","description":"","footnote":"","page_name":" 2188 ","page_number":5},
  {"content":"\r\nمىخواستند كردند .\r\nمردم بنى اسد از ماجرا خبر يافتند و بيامدند ، طليحه نيز از آن جمله بود ، قصر را محاصره كردند و قبايل برنشستند ، آنها كه در قصر بودند به سعيد پناه بردند و گفتند : « ما را از ميانه بدر بر و نجاتمان بده » سعيد سوى مردم آمد و گفت : « اى مردم ! جمعى نزاع كرده‌اند و در هم افتاده‌اند و خدا سلامتشان داشته است » آنگاه بنشستند و به سخن پرداختند ، سپس سعيد آنها را بيرون فرستاد ، آن دو كس به خود آمدند ، سعيد گفت : « هنوز زنده‌ايد ؟ » گفتند : « همدمان تو ما را كشتند » گفت : « ديگر همدم من نخواهند شد . زبان خويش را نگهداريد و مردم را بر من مشورانيد » آن دو تن چنان كردند و چون اميد آن كسان از همدمى سعيد ببريد در خانه هاى خويش نشستند و به شايعه پراكنى پرداختند چندان كه مردم كوفه در مورد آنها سعيد را ملامت كردند .\r\nسعيد گفت : « امير شما گفته تحريك نكنم ، اگر كسى سر تحريك دارد خود داند . » پس ، اشراف و پارسايان اهل كوفه در بارهء تبعيد آنها به عثمان نامه نوشتند ، عثمان نوشت : « اگر جماعت بر اين همسخنند آنها را پيش معاويه فرستيد . » پس آنها را كه ده و چند كس بودند روانه كردند كه زبون شدند و اطاعت كردند و سوى معاويه حركت كردند و اين را براى عثمان نوشتند .\r\nعثمان به معاويه نوشت كه مردم كوفه كسانى را كه براى فتنه شان آفريده‌اند پيش تو فرستاده‌اند ، آنها را بترسان و مراقبشان باش\r\nاگر سر عقل آمدند ، از آنها بپذير و اگر ترا به زحمت انداختند آنها را پس فرست .\r\n","description":"","footnote":"","page_name":" 2189 ","page_number":6},
  {"content":"\r\nچون آن گروه پيش معاويه رسيدند به آنها خوش آمد گفت و در كليسايى كه نام مريم داشت منزل داد و به دستور عثمان مقررىاى را كه در عراق داشته بودند به آنها داد و پيوسته چاشت و شام را با آنها بود .\r\nيك روز معاويه با آنها گفت : « شما گروهى از عربانيد كه دندان و زبان داريد و به اسلام اعتبار يافته‌ايد و بر امتها غلبه يافته‌ايد و مقامها و ميراثهايشان را به چنگ آورده‌ايد . شنيده‌ام با قريش كينه داريد . اگر قريش نبود زبون مىشديد چنان كه از پيش بوديد ، پيشوايان شما تاكنون سپر شما بوده‌اند ، سپر خويش را آسيب مزنيد . پيشوايان شما اكنون بر نارواييهاى شما صبورى مىكنند و زحمت شما را تحمل مىكنند ، به خدا ، يا از اين رفتار باز آييد يا خدا شما را دچار كسى كند كه عذابتان دهد و قدر صبوريتان را نداند ، و نيز در زندگى و مرگ ، در بليه ها كه براى رعيت آورده‌اند شريك آنها باشيد . » يكى از جماعت گفت : « آنچه در بارهء قريش گفتى در ايام جاهليت نه اكثر عرب بوده‌ايد و نه از ديگر عربان قويتر ، كه ما را از آنها مىترسانى . آنچه در باره سپر گفتى وقتى سپر به درد بما رسد . » معاويه گفت : « اكنون شما را شناختم و دانستم كه كم خردى به اين كار وادارتان كرده ، تو سخنور قومى اما خردى در تو نمىبينم ، من از كار اسلام به بزرگى ياد مىكنم و آن را به ياد تو مىآرم و تو جاهليت را به ياد من مىآرى . من ترا پند مىدهم و تو پندارى كه سپرت مىدرد ! در بارهء سپر از دريدن سخن نميكنند ، خدا كسانى را كه شما را مهم دانسته و به خليفه تان خبر داده‌اند ، زبون كند . بدانيد ، و گمان ندارم كه توانيد دانست ، كه قريش در جاهليت و اسلام به خدا عز و جل عزت يافت ، اكثر عربان و قويترشان نبودند ولى اعتبارشان بيشتر بود و نسبشان پاكتر و مقامشان والاتر و جوانمرديشان كاملتر . در جاهليت كه مردم همديگر را مىخوردند حرمتشان از خدايى بود كه هر كه را عزيز كند ذليل نباشد و هر كه را بردارد فرويى نگيرد ، آنها را در حرم امان جاى داد ، اما مردم از اطرافشان ربوده مىشدند . عرب و عجم و سياه و\r\n","description":"","footnote":"","page_name":" 2190 ","page_number":7},
  {"content":"\r\nسرخى نمىشناسيد كه روزگار در ديار و حرمت آن خلل نينداخته باشد ، مگر قريش كه هر كه با آنها كيدى كرد خدا چهرهء او را خوار كرد .\r\nتا وقتى كه خدا اراده فرمود كسانى را كه پيروى دين او كرده‌اند و حرمت آن داشته‌اند از زبونى دنيا و بد عاقبتى آخرت برهاند و براى اين كار بهترين مخلوق خويش را برگزيد ، آنگاه براى او يارانى برگزيد كه بهتر از همه قرشيان بودند و اين ملك را بر آنها استوار كرد و اين خلافت را در آنها نهاد كه جز به ايشان سامان نگيرد . خدا در جاهليت كه بر كفر بودند رعايت ايشان مىكرد ، پندارى اكنون كه بر دين اويند ، رعايتشان نمىكند ؟\r\n« در جاهليت از پادشاهانى كه بر شما تسلط داشتند حفظشان كرد . تفو بر تو و يارانت ، كاش ديگرى جز تو سخن كرده بود ، اما تو آغاز كردى .\r\n« اما تو اى صعصعه ، دهكده ات بدترين دهكده هاى عرب است و گياه آن بد - بوتر است و درهء آن عميقتر و به بدى معروفتر و همسايگانش فرومايه تر . هر مرد شريف يا فرومايه اى كه آنجا سكونت گرفته مايهء هجاى او شده و موجب عيب بوده ، لقبهايشان از همه عربان زشتتر بوده و خويشاوندانشان از همه فرومايه تر بوده‌اند . اوباش اقوام بوديد و همسايگان خط ، و فعلهء [ 1 
  ] پارسيان ، تا وقتى كه دعوت پيمبر صلى الله عليه و سلم به شما رسيد . اما تو از آن وا ماندى كه دور افتاده و غريب عمان بودى و در بحرين نبودى كه با قوم در دعوت پيمبر خدا صلى الله عليه و سلم انباز شوى و از همه قوم خويش بدتر بودى و چون اسلام ترا نمايان كرد و با مردم بياميخت و بر امتهايى كه مسلط تو بودند تسلط داد ، آمده اى و دين خدا را منحرف ميخواهى و دل به فرومايگى و پستى دارى و اين ، قريش را فرو نبرد و زيانشان نزند و از اداى تكليف ندارد . شيطان از شما غافل نمانده و شما را از ميان قومتان به بدى شناخته و به جان مردم انداخته ، اما نابودتان مىكند ، چون ميداند كه نخواهد توانست به كمك شما قضاى الهى و ارادهء او را معوق كند ، هرگز بوسيلهء شر انگيختن به جايى نمىرسيد جز اينكه خدا شرى بدتر\r\n\r\n","description":"","footnote":"\r\n[ 1 
  ] عين كلمهء متن م .\r\n","page_name":" 2191 ","page_number":8},
  {"content":"\r\nو زشتتر برايتان پيش آرد .\r\nآنگاه معاويه برخاست و آنها را ترك كرد كه همديگر را به ملامت گرفتند و در خويش فرو ماندند . پس از آن معاويه پيش آنها آمد و گفت : « اجازه تان مىدهم كه هر كجا ميخواهيد برويد . به خدا كه خدا هيچكس را بوسيلهء شما سود ندهد و زيان نرساند كه شما مردان سود دادن و زيان زدن نيستيد ، شما مردم انكار و خلافيد . اگر نجات مىخواهيد هم آهنگ جماعت باشيد و با اكثر قوم باشيد و گروهى معدود مغرورتان نكنند كه نيكان دچار غرور نمىشوند . هر كجا مىخواهيد برويد كه من در بارهء شما به امير مؤمنان خواهم نوشت . »\r\nو چون برون شدند آنها را پيش خواند و گفت : « باز به شما مىگويم كه پيمبر خدا صلى الله عليه و سلم كه از خطا مصون بود مرا به كار گماشت و در كار خويش دخالت داد . آنگاه ابو بكر به خلافت رسيد و مرا به كار گماشت ، آنگاه عمر به خلافت رسيد و مرا به كار گماشت ، آنگاه عثمان بخلافت رسيد و مرا به كار گماشت .\r\n« به كار هر كدامشان پرداختيم و مرا به كار گرفت ، از من رضايت داشت پيمبر خدا صلى الله عليه و سلم براى كارها مردم با كفايت مىجست و مردم پر چانه و جهالت پيشه و بى كفايت نمىخواست . خدا را سطوتها و نقمتهاست . هر كه با وى مكارى كند ، با او مكارى كند . شما كه ميدانيد جز آنچه مينماييد به دل داريد متعرض كارى مشويد كه خدا شما را رها نمىكند تا آزمايشتان كند و نهانتان را بر مردم عيان كند خدا عز و جل فرمود :\r\n« * ( الم ، أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ 29 : 1 - 2 ) * [ 1 
  ] » يعنى : الف . لام . ميم ، مگر اين كسان پنداشته‌اند به ( صرف ) اينكه گويند ايمان داريم رها شوند و امتحان نشوند ؟\r\nآنگاه معاويه به عثمان نوشت كه جمعى سوى من آمدند كه نه عقل دارند ، نه\r\n\r\n","description":"","footnote":"\r\n[ 1 
  ] سوره عنكبوت ( 29 ) آيه 1\r\n","page_name":" 2192 ","page_number":9},
  {"content":"\r\nدين كه اسلام بر آنها سنگينى مىكند و از عدالت به تنگ آمده‌اند خدا را منظور ندارند و سخن با دليل نمىگويند ، هدفشان فتنه است و اموال ذميان ، خدا آنها را مبتلا مىكند و به آزمايش مىكشد و رسوا و زبون مىكند و بليه شان گريبان جمع را مىگيرد . به سعيد بگو از آنها دورى كند كه غوغاييند و خلافجو .\r\nقوم از دمشق در آمدند ، گفتند به كوفه مرويد كه شما را شماتت كنند ، سوى جزيره رويم و عراق و شام را بگذاريم . پس سوى جزيره رفتند .\r\nعبد الرحمان بن خالد بن وليد از آمدنشان خبر يافت - معاويه او را به حمص گماشته بود و عامل جزيره را بر حران و رقه گماشته بود - آنها را پيش خواند و گفت :\r\n« اى دستاويزهاى شيطان ، خوش نيامديد و بى جا آمديد ، شيطان حسرت زده برفت اما شما بتلاشيد . خدا عبد الرحمان را خسران زند ، اگر شما را چنان ادب نكند كه دچار حسرت شويد . اى كسانى كه نميدانم عربيد يا عجم ، براى آنكه سخنانى را كه شنيدم با معاويه گفته‌ايد با من نگوييد بدانيد كه من پسر خالد بن وليدم ، از حوادث تجربه آموخته‌ام . من پسر آن كسم كه ارتداد را درهم دريد . به خدا ، اى صعصعهء ذلت زاده اگر بشنوم كه يكى از كسان من بينى ترا گرفته و با تو در افتاده\r\nترا به جايى دور پرتاب مىكنم . » عبد الرحمان ، يك ماه آنها را نگهداشت ، هر وقت سوار ميشد آنها را پياده مىبرد و چون به صعصعه مىگذشت مىگفت : « اى ابن حطيئه ! ميدانى كه هر كه را نيكى به صلاح نيارد بدى به صلاح آرد ، چرا آن سخنان كه شنيدم با سعيد و معاويه مىگفتى با من نمىگويى ؟ » او مىگفت و آنها مىگفتند : « به پيشگاه خدا توبه مىبريم از ما ، در گذر كه خدا از تو در گذرد » . و چندان بگفتند كه گفت : « خدا توبهء شما را بپذيرد » آنگاه اشتر را پيش عثمان فرستاد و به ديگران گفت : « چنان كه خواهيد ، اگر مىخواهيد برويد و اگر مىخواهيد بمانيد »\r\n","description":"","footnote":"","page_name":" 2193 ","page_number":10},
  {"content":"\r\nاشتر برفت و پيش عثمان رسيد و توبه آورد و پشيمانى كرد و گفت كه از رفتار خويش و يارانش بگشته . عثمان گفت : « خدايتان بسلامت بدارد » پس از آن سعيد بن عاص بيامد ، عثمان به اشتر گفت : « هر كجا مىخواهى برو . » گفت : « پيش عبد الرحمان مىروم » و از بزرگوارى وى سخن آورد .\r\nعثمان گفت : « چنان كه خواهى » و اشتر سوى عبد الرحمان بازگشت .\r\nعامر بن سعد گويد : كسان شهادت دادند كه وليد بن عقبه شراب خورده و عثمان سعيد بن عاص را به امارت كوفه فرستاد و گفت كه وليد را پيش وى فرستد .\r\nگويد : سعيد بن عاص به كوفه آمد و كس پيش وليد فرستاد كه امير مؤمنان دستور داده پيش وى روى .\r\nگويد : وليد چند روز بماند ، سعد به دو گفت : « سوى برادر خويش رو كه به من دستور داده ترا پيش او فرستم . » گويد : سعيد به منبر كوفه نرفت و گفت آن را بشويند . كسانى از بنى اميه كه همراه وى آمده بودند قسمش دادند و گفتند : « به خدا اين زشت است ، اگر ديگرى اين كار ميخواست كرد جا داشت كه تو نگذارى ، به خدا ننگ اين كار پيوسته بر وليد خواهد ماند . » گويد : اما سعيد در اين كار اصرار كرد و منبر را شست و كس پيش وليد فرستاد كه از دار الاماره برود و او برفت و در خانه عمارة بن عقبه منزل گرفت . پس از آن وليد پيش عثمان رفت كه او را با مدعيانش روبرو كرد و چنان ديد كه او را حد بزند و حدش زد .\r\nشعبى گويد : وقتى سعيد بن عاص به كوفه آمد سران مردم را برگزيد كه پيش وى روند\r\nو صحبت كنند . شبى سران اهل كوفه و از جمله مالك بن كعب ارحبى و اسود بن يزيد و علقمة بن قيس ، هردوان نخعى ، و مالك اشتر و كسان ديگر پيش وى به\r\n","description":"","footnote":"","page_name":" 2194 ","page_number":11},
  {"content":"\r\nصحبت بودند ، سعيد گفت : « اين سواد ، بستان قريش است » اشتر گفت : « به پندار تو اين سواد كه خدا بوسيلهء شمشير غنيمت ما كرده بستان تو و قوم تو است ! به خدا كسيتان كه بيش از همه از سواد سهم دارد بيشتر از ما نبرد » . و قوم به تأييد او سخن كردند .\r\nگويد : عبد الرحمان اسدى كه سالار نگهبانان سعيد بود گفت : « سخن امير را رد مىكنيد ! » و سخنان درشت گفت .\r\nاشتر گفت : « اين كيست ، نگذاريد برود » كسان بر او جستند و لگدمالش كردند چندان كه از خويش برفت ، آنگاه پايش را كشيدند و به گوشه اى افكندند و آب بر او پاشيدند كه به خود آمد ، سعيد به دو گفت : « هنوز زنده اى ؟ » گفت : « كسانى كه پنداشته اى به خاطر مسلمانى انتخابشان كرده اى مرا كشتند . » گفت : « به خدا ديگر هيچيك از ايشان به نزد من به صحبت ننشيند » آنگاه آن كسان ، در مجالس و خانه هاى خويش به عثمان و سعيد ناسزا گفتن آغاز كردند ، مردم به دور ايشان فراهم آمدند و كسانى كه پيش آنها ميرفتند فراوان شدند ، سعيد به عثمان نامه نوشت و قضيه را به او خبر داد كه جمعى از اهل كوفه - ده كس را نام برد - تحريك مىكنند و از عيب من و تو سخن دارند و از دين دارى ما خرده مىگيرند و بيم دارم اگر كارشان استوار شود بسيار شوند .\r\nعثمان به سعيد نوشت : « آنها را به سوى شام فرست . » در آن وقت معاويه در شام بود . پس سعيد نه كس را سوى معاويه فرستاد كه مالك اشتر و ثابت بن قيس بن منقع و كميل بن زياد نخعى و صعصعة بن صوحان از آن جمله بودند .\r\nدنبالهء حديث چون حديث پيشين است جز آنكه گويد :\r\nصعصعه گفت : « اگر سپر به درد مكر بما نميرسد ؟ » معاويه گفت : « سپر نميدرد ، كار قريش را بهتر از اين تصور كن » و اين اضافه را نيز دارد كه وقتى معاويه بار ديگر\r\n","description":"","footnote":"","page_name":" 2195 ","page_number":12},
  {"content":"\r\nپيش آنها آمد و تذكارشان داد ضمن سخنان خويش چنين گفت : « به خدا من هر چه به شما دستور دهم ، از خويشتن و خاندانم و خاصانم آغاز مىكنم ، قريش دانند كه ابو سفيان محترمترشان بود و پسر محترمترشان ، بجز آن حرمت كه خدا به پيمبر خويش ، پيمبر رحمت ، صلى الله عليه و سلم داده بود كه خدا وى را برگزيده بود و مكرم داشته بود و از اخلاق نيك مخلوق بهتر و نيكوتر را خاص او كرده بود و از اخلاق بد مخلوق ، بر كنارش داشته بود . به پندار من\r\nاگر همهء مردم از نسل ابو سفيان بودند ، همه دورانديش بودند . » صعصعه گفت : « دروغ مىگويى . مردم از نسل كسى آمده‌اند كه از ابو سفيان بهتر بود كه خدا او را به دست خويش آفريده بود و از روح خويش در او دميده بود و به فرشتگان گفته بود وى را سجده كنند اما در ميان نسل وى نيك و بدكار و احمق و هوشمند هست . » گويد : آن شب معاويه از نزد ايشان برفت و شب ديگر بيامد و به نزد ايشان سخن بسيار كرد . آنگاه گفت : « اى قوم يا جواب نيك به من بدهيد يا خاموش مانيد و بينديشيد و چيزهايى را كه براى شما و كسانتان و عشايرتان و جماعت مسلمانان سودمند است بنگريد و به طلب آن باشيد كه بباشيد و ما نيز با شما بباشيم » صعصعه گفت : « تو سزاوار اين نيستى و نبايد در كار معصيت خداوند از تو اطاعت كنند . » گفت : « مگر سخنانى كه با شما گفتم جز اين بود كه از خدا بترسيد و اطاعت وى كنيد و مطيع پيمبر او ، صلى الله عليه و سلم ، باشيد و همگى به ريسمان خدا چنگ زنيد و پراكنده مشويد » گفتند : « نه ، بلكه دستور تفرقه دادى و مخالفت آنچه پيمبر خدا صلى الله عليه و سلم آورده است . » گفت : « اكنون مىگويم كه اگر چنين گفته‌ام ، به پيشگاه خدا توبه مىبرم و\r\n","description":"","footnote":"","page_name":" 2196 ","page_number":13},
  {"content":"\r\nمىگويم از خدا بترسيد و مطيع وى باشيد و پيمبر او صلى الله عليه و سلم را اطاعت كنيد و هم آهنگ جماعت باشيد و از پراكندگى دور مانيد و پيشوايان خويش را حرمت بداريد و آنها را به نيكوترين وضعى كه توانيد دلالت كنيد و اگر خطايى كردند با با لطف و مدارا اندرزشان گوييد » صعصعه گفت : « به تو مىگوييم كه از كار خويش كناره كنى كه در ميان مسلمانان كسى هست كه از تو به اين كار سزاوارتر است . » گفت : « كيست ؟ » گفت : « كسى كه پدرش در اسلام كوشاتر از پدر تو بوده است .\r\nگفت : « به خدا من نيز در اسلام كوششى داشته‌ام و ديگرى كوشاتر بوده است اما به روزگار من هيچكس به كارى كه من دارم تواناتر از من نيست . اين رأى عمر بن خطاب بود اگر ديگرى تواناتر از من بود عمر با من و غير من تساهل نمىكرد ، كارى نكرده‌ام كه موجب شود از كار خويش كناره گيرى كنم ، اگر امير مؤمنان و جمع مسلمانان چنين نظر داشتند به خط خويش براى من مىنوشت و از كارم كناره مىگرفتم .\r\nاگر خدا خواهد كه چنين كند اميدوارم ارادهء وى مايهء نكويى باشد . آهسته رويد كه در اين سخن و امثال آن چيزى از آرزوها و خواسته هاى شيطان هست . به جان خودم قسم اگر كارها طبق راى و آرزوى شما فيصل مىيافت\r\nكارهاى مسلمانان يك روز و يك شب باستقامت نبود ولى كارها را خدا فيصل مىدهد و تدبير مىكند و كار خويش را به سر مىبرد . به نيكى باز آييد و سخن نيك گوييد » گفتند : « تو سزاوار آن نيستى » گفت : « به خدا ، خدا را سطوتهاست و نقمتها ، بيم دارم كه پيوسته اطاعت شيطان كنيد چندان كه اطاعت شيطان و معصيت رحمان ، در اين دنيا به زبونى و خشم خدا دچارتان كند و در آخرت به زبونى دايم مبتلا شويد . » پس قوم بر او جستند و سر و ريشش را بگرفتند .\r\n","description":"","footnote":"","page_name":" 2197 ","page_number":14},
  {"content":"\r\nگفت : « رها كنيد كه اينجا سرزمين كوفه نيست ، به خدا اگر مردم شام ببينند كه با من كه پيشواى آنها هستم چنين مىكنيد باز داشتن آنها ميسر نشود و شما را ميكشند .\r\nبه جان خودم كارهاى شما همانند يك ديگر است . » آنگاه معاويه از پيش آن گروه برخاست و گفت : « به خدا تا عمر دارم پيش شما نخواهم آمد . » پس از آن به عثمان چنين نوشت :\r\n« بنام خداى رحمان رحيم : به بندهء خدا عثمان ، امير مؤمنان ، از « معاوية بن ابى سفيان ، اما بعد ، اى امير مؤمنان ! جماعتى را پيش من « فرستاده اى كه به زبان شيطانها و القاى آنها سخن مىكنند ، به پندار خويش « با كسان از قرآن سخن مىكنند و كسان را به شبهه مىافكنند و نميدانند « چه مىخواهند . منظورشان تفرقه انداختن است و فتنه پديد آوردن . اسلام « بر آنها سنگينى مىكند و از آن به هلاكت اندر شده‌اند منتر شيطان بر « دلهاشان نفوذ يافته و بسيار كسان از مردم كوفه را به تباهى كشانيده‌اند .\r\n« بيم دارم كه اگر در ميان مردم شام بمانند آنها را نيز به جادو و بد كارى « خويش بفريبند . آنها را به شهرشان باز بر تا در شهرى كه نفاقشان آنجا « نمايان شده مقام گيرند . و السلام » عثمان به دو نوشت و دستور داد كه جماعت را به كوفه پيش سعيد بن عاص پس فرستد . معاويه چنان كرد ، اما وقتى بازگشتند زبان گشاده تر بودند . سعيد به عثمان نامه نوشت و از آنها شكوه كرد عثمان نوشت كه آنها را پيش عبد الرحمان بن خالد بن وليد فرست . وى امير حمص بود\r\nبه اشتر و ياران وى نيز نوشت كه :\r\n« اما بعد ، من شما را به حمص مىفرستم ، وقتى اين نامهء من به « شما رسيد آهنگ آنجا كنيد كه شما از بدى با اسلام و مسلمانان باز « نمىمانيد ، و السلام » و چون اشتر نامه را بخواند ، گفت : « خدايا ! به هر يك از ما را كه با رعيت نظر\r\n","description":"","footnote":"","page_name":" 2198 ","page_number":15},
  {"content":"\r\nبدتر دارد و در كارشان بيشتر مطابق معصيت عمل مىكند با شتاب عقوبت كن . » سعيد اين را براى عثمان نوشت . اشتر و ياران وى راهى حمص شدند و عبد الرحمان بن - خالد آنها را در ساحل فرود آورد و روزانه معين كرد .\r\nابو اسحاق همدانى گويد : تنى چند از اشراف عراق در كوفه فراهم آمده بودند و بد عثمان مىگفتند : مالك بن حارث اشتر بود و ثابت بن قيس نخعى و كميل بن زياد نخعى و زيد بن صوحان عبدى و جندب بن زهير غامدى و جندب بن كعب ازدى و عروة - بن معد و عمرو بن حمق خزاعى . سعيد بن عاص قصه را براى عثمان نوشت و كار آنها را به وى خبر داد كه جواب داد آنها را به شام فرست كه در مرزها اقامت كنند .\r\n\r\nسخن از اينكه عثمان جمعى از مردم بصره را به شام تبعيد كرد\r\nعطية بن يزيد فعقسى گويد : وقتى از امارت ابن عامر سه سال گذشت خبر يافت كه در ميان مردم عبد القيس يكى هست كه پيش حكيم بن جبله منزل دارد . حكيم بن جبله يك دزد بود كه وقتى سپاه باز مىگشت متوارى ميشد و در سرزمين پارسيان مىتاخت و بر ذميان هجوم مىبرد و مالشان مىربود و در زمين فساد مىكرد و هر چه مىخواست مىگرفت ، آنگاه باز مىگشت . ذمى و مسلمانان از او به عثمان شكايت كردند و او به عبد الله بن عامر نوشت كه حكيم را با هر كه همانند اوست بدار كه از بصره برون نشود تا به صلاح آيد . ابن عامر او را بداشت كه از بصره برون شدن نمىتوانست و چون ابن سودا بيامد پيش او منزل گرفت و تنى چند بر او فراهم آمدند . ابن سودا با آنها سخن كرد اما بصراحت چيزى نميگفت و از او پذيرفتند و بزرگش شمردند .\r\nآنگاه ابن عامر كس فرستاد و او را بياورد و گفت : « تو كيستى ؟ » گفت : « يكى از\r\nاهل كتاب كه به اسلام دلبسته و ميخواهد در جوار تو باشد . »\r\n","description":"","footnote":"","page_name":" 2199 ","page_number":16},
  {"content":"\r\nگفت : « آنچه شنيده‌ام جز اين است ، از پيش من برو » ابن سودا سوى كوفه رفت ، از آنجا نيز بيرونش كردند كه در مصر اقامت گرفت و با كسان نامه مىنوشت و به او نامه مىنوشتند و فرستادگان در ميانه رفت و آمد داشتند .\r\nطلحه گويد : حمران بن ابان زنى را در ايام عده به زنى گرفت عثمان تنبيهش كرد و ميانشان جدايى آورد و او را سوى بصره فرستاد كه ملازم ابن عامر شد روزى از سوارى و گذر به عامر بن عبد قيس سخن رفت حمران گفت : « خوبست پيشتر بروم و او را خبر كنم » گويد پس برفت و پيش عامر در آمد كه مصحف مىخواند و گفت : « امير مىخواهد بر تو بگذرد ، خواستم خبردارت كنم » اما او قرائت خويش را قطع نكرد و به دو اعتنا نكرد . حمران از پيش وى برخاست كه برون شود . نزديك در ، ابن عامر را ديد و گفت : « از پيش كسى ميآيم كه خاندان ابراهيم را از خويشتن برتر نمىداند » ابن عامر اجازه خواست و وارد شد و نزديك او نشست عامر مصحف را بست و ساعتى با وى سخن كرد . ابن عامر به دو گفت : « چرا پيش ما نميآيى ؟ » گفت : « سعد بن ابى العرجاء اعتبار را دوست دارد » گفت : « ترا به كارى بگماريم » گفت : « حصين بن ابى الحر ، عمل را دوست دارد » گفت : « براى تو زن بگيريم » گفت : « ربيعة بن عسل به زنان دل بسته است » گفت : « اين پندارد كه تو خاندان ابراهيم را برتر از خويشتن نميدانى » عامر مصحف را گشود و نخستين چيزى كه پيش آمد و گشوده شد اين آيه بود :\r\n« * ( إِنَّ الله اصْطَفى آدَمَ وَنُوحاً وَآلَ إِبْراهِيمَ وَآلَ عِمْرانَ عَلَى الْعالَمِينَ 3 : 33 ) * » [ 1 
  ]\r\n\r\n","description":"","footnote":"\r\n[ 1 
  ] آل عمران ( 3 ) آيهء 30\r\n","page_name":" 2200 ","page_number":17},
  {"content":"\r\nيعنى : خدا آدم و نوح و خاندان ابراهيم و خاندان عمران را از اهل جهان برگزيد .\r\nچون حمران باز آمد اين را دنبال كرد و بد او گفت و كسانى بر ضد وى شهادت دادند و عثمان به شام تبعيدش كرد و چون دانش وى را بدانستند اجازه دادند باز آيد اما نپذيرفت و در شام بماند .\r\nطلحه گويد : عثمان حمران بن ابان را كه زنى را در ايام عده به زنى گرفته بود تبعيد كرد و ميانشان جدايى آورد و تازيانه زد و سوى بصره فرستاد و چون مدتى كه خدا مىخواست گذشت و آنچه مىخواست در بارهء وى شنيد اجازه داد كه سوى مدينه آيد جمعى نيز با وى آمدند و در بارهء عامر بن عبد القيس بدگويى كردند كه زن گرفتن را لازم نميداند و گوشت نمىخورد و به نماز جمعه حاضر نمىشود . عامر مردى گوشه گير بود\r\nو همه كارش خفيه بود .\r\nعثمان قضيه را براى ابن عامر نوشت كه او را پيش معاويه فرستاد و چون پيش وى رسيد تريدى پيش رو داشت و حمران به رسم عرب چيز خورد . معاويه بدانست كه به او دروغ بسته‌اند و گفت : « فلانى ميدانى براى چه ترا تبعيد كرده‌اند ؟ » گفت : « نه » گفت : « به خليفه گفته‌اند كه تو گوشت نمىخورى و اينك كه ديدمت دانستم كه بر تو دروغ بسته‌اند ، گفته‌اند كه تو زن گرفتن را لازم نمىدانى و به نماز جمعه حاضر نمىشوى » گفت : « در نماز جمعه حضور مىيابم اما در آخر مسجد جا مىگيرم و زودتر از همه مىروم . در بارهء زن گرفتن ، وقتى ميآمدم برايم خواستگارى مىكردند ، گوشت را هم كه ديدى ولى از ذبيحهء قصابان نمىخورم كه روزى قصابى را ديدم كه بزى را سوى كشتارگاه مىكشيد ، آنگاه كارد بر گلويش نهاد و پيوسته مىگفت : « نفاق !\r\n","description":"","footnote":"","page_name":" 2201 ","page_number":18},
  {"content":"\r\nنفاق ! » تا جان داد .\r\nمعاويه گفت : « باز گرد » گفت : « سوى شهرى كه مردمش در بارهء من چنان گفتند ، باز نمىگردم ، در اين شهر كه خدا براى من برگزيده ميمانم . وى در سواحل به سر مىبرد و به ديدار معاويه ميآمد و معاويه پيوسته به او ميگفت : « حاجت چه دارى ؟ » و او جواب ميداد : « حاجتى ندارم » و چون اين گفته را مكرر كرد گفت : « مىخواهم گرماى بصره را به من باز دهى شايد روزه بر من سخت شود كه در ديار شما آسان شده است » ابو عثمان گويد : وقتى كوفيان تبعيد شده ، پيش معاويه رسيدند آنها را در خانه اى جاى داد و با آنها خلوت كرد و سخن كرد ، آنها نيز سخن كردند و چون فراغت يافتند گفت : « به خدا از حماقت به زحمت افتاده‌ايد كه منطق روشن و عذر واضح و بردبارى و توان نداريد . اى صعصعه ! تو از همه احمقترى . مادام كه چيزى از دستور خدا را وانگذاريد هر چه ميخواهيد بكنيد و بگوييد كه همه چيز را بجز معصيت خداى از شما تحمل ميكنند ، در كارهاى ما بين ما و خودتان اختيار دار خويشيد . » بعدها آنها را ديد كه در نماز جماعت حاضر مىشدند و بر قصه گوى جماعت مىايستادند . يك روز پيش آنها رفت كه يكيشان به ديگرى قرآن مىآموخت ، گفت :\r\n« اين بجاى آن تمايل كه وقت آمدن به كار جاهليت داشتيد نكوست . هر جا مىخواهيد برويد و بدانيد كه اگر هماهنگ جماعت باشيد شما نيك روز مىشويد نه آنها ، اگر از جماعت ببريد شما تيره روز مىشويد نه آنها و كس را زيان نمىزنيد » آنها نيز براى معاويه پاداش نيك خواستند\r\nو ثناى وى گفتند .\r\nمعاويه گفت : « اى ابن كوا ! من چگونه مردى هستم ؟ » گفت : « توانگر و گشاده دست و بديهه گوى و تودار و بردبار و ركنى از اركان اسلام كه مرزى پر خطر را بوسيلهء تو بسته داشته‌اند »\r\n","description":"","footnote":"","page_name":" 2202 ","page_number":19},
  {"content":"\r\nگفت : « از حادثه سازان ولايات سخن گوى كه تو از همه ياران خود خردمندترى . » گفت : « به آنها نامه نوشته‌ام و به من نامه نوشته‌اند . آنها مرا نشناخته‌اند و من آنها را شناخته‌ام ، حادثه سازان مدينه از همه امت به بدى علاقمندترند و از آن ناتوانتر ، حادثه سازان كوفه بيش از همه كس در كار كوچك ، سخت نگرانند و در كار بزرگ بى باك . حادثه سازان بصره مجموع ، ميآيند و پراكنده مىروند . حادثه سازان مصر زودتر از همه به بد مىپردازند و زودتر از همه به پشيمانى مىگرايند ، حادثه سازان شام بيش از همه كس مطيع هدايتگرند و نافرمان گمراهى آور ! » در اين سال عثمان سالار حج بود .\r\nبه پندار ابو معشر فتح قبرس در اين سال بود . گفتار مخالف وى را از پيش آورده‌ام .\r\nآنگاه سال سى و چهارم در آمد .\r\n\r\nسخن از حوادث مهم سال سى و چهارم\r\nبه پندار ابو معشر غزاى دكلها در اين سال بود ، خبر اين غزا و گفتهء مخالفان ابو معشر را از پيش آورده‌ايم .\r\nدر اين سال مردم كوفه سعيد بن عاص را از ورود كوفه مانع شدند .\r\nدر همين سال مخالفان عثمان بن عفان به همديگر نامه نوشتند كه براى گفتگو در بارهء مطالبى كه موجب نارضايى آنها بود ، پيش وى فراهم آيند .\r\n","description":"","footnote":"","page_name":" 2203 ","page_number":20},
  {"content":"\r\n\r\nسخن از اجتماع مخالفان عثمان و خبر جرعه\r\nقيس بن يزيد نخعى گويد : وقتى معاويه تبعيدشدگان را پس فرستاد گفتند عراق و شام جايگاه ما نيست ، سوى جزيره رويد . و بدلخواه سوى جزيره رفتند . عبد الرحمان - ابن خالد به آنها پرداخت و سختى كرد كه تسليم شدند و تبعيت وى كردند ، اشتر را پيش عثمان فرستاد كه او را بخواند و گفت : « هر جا مىخواهى برو » اشتر گفت : « سوى عبد الرحمان مىروم » و پيش او بازگشت .\r\nسعيد بن عاص به سال يازدهم امارت عثمان پيش وى رفت . يك سال و چند ماه پيش از آنكه سعيد از كوفه برون شود اشعث بن قيس را سوى آذربيجان فرستاد و سعيد بن قيس را سوى رى . سعيد بن قيس عامل همدان بود كه از آنجا برداشته شد و و نسير عجلى به جايش نشست . سائب بن اقرع عامل همدان بود و مالك بن حبيب يربوعى عامل ماه بود . حكيم بن سلامه خزامى عامل موصل بود ، جرير بن عبد الله عامل قرقيسيا بود ، سلمان\r\nبن ربيعه عامل باب بود و جنگ آنجا با قعقاع بن عمرو بود . عتيبة بن نهاس عامل حلوان بود .\r\nكوفه از سران خالى مانده بود و هر كه بود مجذوب بود يا مفتون .\r\nيزيد بن قيس خروج كرد كه خلع عثمان را مىخواست و به مسجد نشست ، كسانى بر او فراهم آمدند كه ابن سوداء از آن جمله بود و براى آنها نامه مىنوشت .\r\nقعقاع به آنجا تاخت و يزيد بن قيس را بگرفت كه گفت : « ما مىخواهيم سعيد را از كار برداريم » گفت : « اين به شما مربوط نيست ، براى اين كار به مجلس منشين و كسان به دور تو فراهم نشوند ، حاجت خويش را بخواه كه بجان خودم به تو خواهند داد . » قيس به خانهء خويش رفت و يكى را اجير كرد و چند درم و يك استر به دو داد كه\r\n","description":"","footnote":"","page_name":" 2204 ","page_number":21},
  {"content":"\r\nپيش تبعيدشدگان رود و به آنها نامه نوشت كه پيش از آنكه نامهء مرا به زمين گذاريد روان شويد كه مردم شهر با ما همسخن شده‌اند .\r\nآن مرد برفت و پيش تبعيديان رسيد ، در آن وقت اشتر بازگشته بود ، وقتى نامه را به آنها داد گفتند : « نام تو چيست ؟ » گفت : « بعثر » گفتند : « از كدام طايفه » گفت : « از كلب » گفتند : « ددى ناتوان كه كسان را آزار مىكند به تو حاجت نداريم . » اشتر با آنها مخالفت كرد و فرستاده خشمگين برفت و چون فرستاده برفت ياران اشتر گفتند : « ما را بيرون كرد خدايش بيرون كند ، نمىدانيم چه چاره كنيم ، اگر عبد الرحمان بداند تصديق ما نكند و از اين ، در نگذرد » از پى فرستاده رفتند اما به او نرسيدند .\r\nعبد الرحمان خبر يافت كه آنها عزيمت كرده‌اند و در بيرون شهر به طلب آنها بر آمد . جمع اشتر هفت كس بودند كه روان شدند و جمع ديگر ده كس بود ناگهان به روز جمعه اشتر بر در مسجد كوفه نمودار شد كه مىگفت : « اى مردم من از پيش امير مؤمنان عثمان مىآيم سعيد را ديدم كه قصد دارد مقررى زنانتان را به صد درم كاهش دهد و جنگاوران سخت كوش را به دو هزار بكاهد . مىگفت : اشراف و زنان چكاره‌اند و اضافهء اين دو گروه براى چيست ؟ به پندار وى بستان قريش به نزد شما است ، من يك منزل با وى بودم پيوسته رجز مىخواند تا از او جدا شدم مىگفت :\r\nواى بر اشراف و زنان از دست من كه سختگيرم و گويى از جنيانم » مردم بجوشيدند ، اهل خرد بمنع آنها پرداختند ، اما كس گوش استماع نداشت ، كار بالا گرفت ، يزيد خروج كرد و بگفت تا منادى ندا دهد كه هر كه مىخواهد\r\nبه يزيد بن قيس ملحق شود تا كه سعيد را پس فرستند و اميرى جز او بخواهند\r\n","description":"","footnote":"","page_name":" 2205 ","page_number":22},
  {"content":"\r\nبيايد . موقران و اشراف و سران قوم در مسجد بماندند و ديگران برفتند .\r\nعمرو بن حريث كه در آن وقت جانشين سعيد بود به منبر رفت و حمد خدا گفت و ثناى او كرد و گفت : « نعمت خدا را به ياد آريد كه دشمنان بوديد و دلهايتان را را الفت داد كه بنعمت خداى برادران شديد از آن پس كه بر لب گودال آتش بوديد و شما را از آن رهايى داد ، سوى شرى كه خدا عز و جل شما را از آن رهايى داده مرويد .\r\nبدون اسلام و هدايت و سنت آن ، حق را نمىشناسيد و از آن دور مىشويد . » قعقاع بن عمرو گفت : « مىخواهى سيل را از جريان بدارى ؟ پس ، فرات را از رفتن بدار ، به خدا غوغاييان جز به شمشير آرام نميشوند ، زود باشد كه شمشير كشيده شود و صداى بزغالگان كنند و آرزوى اين وضع را داشته باشند اما خدا بر ايشان پس نيارد ، صبورى كن . » گفت : « صبورى مىكنم » و بخانهء خويش نقل مكان كرد .\r\nيزيد بن قيس برفت و در جرعه منزل گرفت ، اشتر نيز با وى بود . سعيد در راه توقف كرده بود و وقتى جماعت در جرعه مقيم بودند و اردو زده بودند نمودار شد ، گفتند : « تو را نمىخواهيم » گفت : « چرا اينجا آمده‌ايد ؟ كافى بود كه يكى را سوى امير مؤمنان فرستيد و يكى را بر سر راه مىنهيد ، آيا هزار كس كه عقل دارند براى يكى برون مىشوند » اين بگفت و بازگشت .\r\nغلام سعيد را ديدند كه بر شترى بود كه از خستگى از پاى در آمده بود و گفت .\r\n« به خدا شايسته نبود كه سعيد باز گردد » و اشتر گردن او را بزد .\r\nسعيد برفت تا پيش عثمان رسيد و خبر را با وى بگفت .\r\nعثمان گفت : « چه مىخواهند آيا از اطاعت بدر رفته‌اند ؟ » گفت : « چنين مىنمودند كه عوض مىخواهند » گفت : « كى را مىخواهند ؟ »\r\n","description":"","footnote":"","page_name":" 2206 ","page_number":23},
  {"content":"\r\nگفت : « ابو موسى » گفت : « ابو موسى را آنجا مىنهيم ، به خدا براى كسى عذرى باقى نمىگذاريم و چنان مىكنيم كه براى آنها حجت نماند ، چنان كه دستورمان داده‌اند صبورى ميكنيم تا به جايى رسيم كه آنها مىخواهند . » پس از آن كسانى كه محل عملشان نزديك كوفه بود باز آمدند . جرير از قرقيسيا باز آمد و عتيبه از حلوان .\r\nابو موسى در كوفه به پاخاست و سخن كرد و گفت : « اى مردم براى چنين چيزى حركت نكنيد و از تكرار آن چشم بپوشيد ، به جماعت و طاعت پيوسته باشيد ، از شتاب بپرهيزيد . صبورى كنيد كه اميرى خواهيد داشت » گفتند : « پيشواى نماز ما شو » گفت : « به شرط شنوايى و اطاعت از عثمان بن عفان » گفتند : « به شرط شنوايى و اطاعت از عثمان »\r\nعلاء بن عبد الله گويد : گروهى از مسلمانان فراهم آمدند و از اعمال عثمان و كارها كه كرده بود سخن آوردند و همسخن شدند كه يكى را بفرستند كه با وى سخن كند و بدعتهايش را گوشزد كند . پس عامر بن عبد الله تميمى عنبرى را كه بنام عامر بن عبد قيس شهره بود سوى او فرستادند كه برفت و بر عثمان در آمد و گفت : « كسانى از مسلمانان فراهم آمده‌اند و در كارهاى تو نگريسته‌اند و چنين يافته‌اند كه به كارهاى حيرتزا پرداخته اى . از خداى عز و جل بترس و به پيشگاه او توبه بر و از آن دست بدار . » عثمان گفت : « اين را ببين كه كسان پندارند قارى قرآن است ، ميآيد و در بارهء چيزهاى كوچك با من سخن مىكند ، اما به خدا نميداند خدا كجاست ؟ » عامر گفت : « من نمىدانم خدا كجاست ؟ » گفت : « بله ، به خدا ، نميدانى خدا كجاست »\r\n","description":"","footnote":"","page_name":" 2207 ","page_number":24},
  {"content":"\r\nگفت : « چرا ، به خدا ميدانم كه خدا در كمين است » پس عثمان كسان به طلب معاوية بن ابى سفيان و عبد الله بن سعد بن ابى سرح و سعيد ابن عاص بن وائل سهمى و عبد الله بن عامر فرستاد و آنها را فراهم آورد كه در كار خويش و چيزها كه خواسته بودند و خبرها كه به او رسيده بود با آنها مشورت كند . و چون به نزد وى فراهم آمدند گفت : « هر كسى را وزيرانى هست و نصيحتگرانى . شما وزيران و نصيحتگران و معتمدان منيد . مردم چنان كرده‌اند كه ميدانيد و از من خواسته‌اند كه عاملان خويش را عزل كنم و از همه چيزها كه خوش ندارند به چيزهايى كه خوش دارند باز آيم ، راى زنيد و به من نظر دهيد . » عبد الله بن عامر گفت : « اى امير مؤمنان رأى من اين است كه به آنها دستور جهاد دهى تا از تو مشغول مانند و در جنگها دير بداريشان تا زبون شوند و همه به خويش پردازند و انديشه اى جز زخم پشت مركوب و شپش پوست خود نداشته باشند » عثمان رو به سعيد بن عاص كرد و گفت : « راى تو چيست ؟ » گفت : « اى امير مؤمنان اگر راى ما را مىپرسى درد را از خويشتن ببر و چيزى را كه از آن بيمناكى قطع كن و به راى من كار كن كه به مقصود رسى » گفت : « راى تو چيست ؟ » گفت : « هر گروهى رهبرانى دارد كه چون هلاك شوند ، گروه\r\nپراكنده شود و كارشان فراهم نيايد » عثمان گفت : « اين راى خوبيست اگر عواقب آن نبود » آنگاه رو به معاويه كرد و گفت : « راى تو چيست ؟ » گفت : « اى امير مؤمنان راى من اينست كه عاملان خويش را پس فرستى تا ناحيهء خويش را سامان دهند ، من متعهد ناحيهء خويشم . » آنگاه رو به عبد الله بن سعد كرد و گفت : « راى تو چيست ؟ » گفت : « اى امير مؤمنان راى من اينست كه مردم طمعكارند ، از اين مال به آنها\r\n","description":"","footnote":"","page_name":" 2208 ","page_number":25},
  {"content":"\r\nبده كه دلهايشان با تو نرم شود » آنگاه رو به عمرو بن عاص كرد و گفت : « راى تو چيست ؟ » گفت : « راى من اينست كه مردم را به كارهايى كشانيده اى كه خوش نداشته‌اند تصميم بگير كه معتدل شوى ، اگر نمىخواهى تصميم بگير كه كناره گيرى ، اگر نمىخواهى تصميم ديگر بگير و كارى بكن » عثمان گفت : « چرا پوستينت شپش گذاشته ؟ اين را جدى مىگويى ؟ » عمرو بن عاص مدتها خاموش ماند و چون جمع پراكنده شد گفت : « به خدا اى امير مؤمنان ! به نظر من تو عزيزتر از اينى ولى مىدانستم كه گفتهء هر يك از ما بمردم ميرسد . خواستم گفته‌ام به آنها برسد و به من اعتماد كنند و خيرى سوى تو بكشانم يا شرى از تو برانم » عبد الملك بن عمير زهرى گويد : عثمان اميران سپاه نشينها ، معاوية بن ابى سفيان و سعيد بن عاص و عبد الله بن عامر و عبد الله بن سعد بن ابى سرح و عمرو بن عاص را فراهم آورد و گفت : « نظر بدهيد كه مردم نسبت به من برآشفته‌اند » معاويه گفت كه : « نظر من اين است كه به اميران سپاه نشينها فرمان دهى كه هر يك از آنها ناحيهء خويش را عهده كنند و من مردم شام را عهده مىكنم . » عبد الله بن عامر گفت : « نظر من اينست كه در جنگها دير بداريشان تا هيچكدامشان انديشه اى جز زخم پشت مركوب خود نداشته باشند و از شايعه پراكنى در بارهء تو مشغول مانند » عبد الله بن سعد بن ابى سرح گفت : « راى من اينست كه بنگرى خشم آنها از چيست و خشنودشان كنى آنگاه از اين مال برگيرى و ميانشان تقسيم كنى . » عمرو بن عاص برخاست و گفت : « اى عثمان بنى اميه را بر مردم سوار كرده اى ، گفته اى و گفته‌اند ، ستم آورده اى و ستم آورده‌اند ، معتدل شو يا كنار برو اگر نمىخواهى تصميم بگير و كارى بكن »\r\n","description":"","footnote":"","page_name":" 2209 ","page_number":26},
  {"content":"\r\nعثمان گفت : « چرا پوستينت شپش گذاشته اين را جدى مىگويى ؟ » عمر مدتى دراز خاموش ماند و چون جمع پراكنده شدند گفت : « به خدا اى امير مؤمنان\r\nتو به نزد من عزيزتر از اينى ولى دانستم كه كسانى بر درند كه دانسته‌اند تو ما را براى مشورت فراهم آورده اى ، خواستم گفتهء من به آنها برسد و خيرى سوى تو بكشانم يا شرى از تو برانم » پس عثمان عاملان خويش را به محل عملشان پس فرستاد و بگفت با كسانى كه آنجا هستند سختى كنند و نيز گفت كه كسان را در سپاههاى رفته ، دير بدارند و تصميم داشت مقرريشان را لغو كند تا مطيع وى شوند و به او محتاج باشند . سعيد بن عاص را نيز سوى كوفه فرستاد كه مردم كوفه با سلاح سوى وى آمدند و مقابله كردند و او را پس فرستادند و گفتند : « نه ، به خدا مادام كه شمشير بدست داريم كس را نابدلخواه عامل ما نكنند . » ابو يحيى عمير بن سعد نخعى گويد : گويى اشتر ، مالك بن حارث نخعى را مىبينم كه غبار بر چهره داشت و شمشير آويخته بود و مىگفت : « به خدا تا شمشير بدست داريم وارد كوفه نخواهد شد » مقصودش سعيد بود و اين به روز جرعه بودند . جرعه مكانى است بلند نزديك قادسيه كه مردم كوفه آنجا با سعيد مقابل شدند .\r\nابى ثور حدائى گويد : روز جرعه كه مردم با سعيد بن عاص چنان كردند پيش حذيفة بن يمان و ابو مسعود عقبة بن عمرو انصارى رفتم كه در مسجد كوفه بودند ابو - مسعود قضيه را مهم مىشمرد و مىگفت : « به نظر من او بر نمىگردد مگر آنكه خونريزى شود . » حذيفه گفت : « به خدا بر مىگردد و به اندازهء يك حجامت خون نمىريزد ، هر چه اكنون مىدانم وقتى محمد صلى الله عليه و سلم زنده بود مىدانستم كه يكى صبحگاه مسلمان باشد و هنگام شب مسلمان نباشد و با مسلمانان پيكار كند و روز بعد خدا بكشدش و . . . نش به هوا شود . »\r\n","description":"","footnote":"","page_name":" 2210 ","page_number":27},
  {"content":"\r\nگويد : به ابو ثور گفتم : « شايد چنين شده . » گفت : « نه به خدا هنوز نشده »\r\nوقتى سعيد بن عاص كه رانده شده بود پيش عثمان بازگشت ، ابو موسى را به امارت كوفه فرستاد كه وى را پذيرفتند .\r\nواقد بن عبد الله گويد : به روز فتنه عبد الله بن عمير اشجعى در مسجد ايستاد و گفت : « اى مردم ! خاموش باشيد ، من از پيمبر صلى الله عليه و سلم شنيدم كه مىگفت :\r\nهر كه قيام كند و مردم امامى داشته باشند ، به خدا نگفت عادل ، هر كه هست خونش را بريزيد . » طلحه گويد : وقتى يزيد بن قيس از مردم بر ضد سعيد بن عاص كمك ميخواست سخنى از عثمان به ميان آورد ، قعقاع بن عمر سوى وى آمد و بگرفتش و گفت : « چه مىخواهى ؟ مگر مىتوانى ما را از كار بر كنار كنى ؟ » گفت : « نه ، ولى مگر جز اين چاره اى هست ؟ » گفت : « نه » گفت : « پس استعفا بده » آنگاه يزيد ياران خويش را از آنجا كه بودند ببرد و سعيد را باز پس راندند و ابو موسى را خواستند . عثمان به آنها نوشت :\r\n« بنام خداى رحمان رحيم « اما بعد ، كسى را كه خواسته بوديد امير شما كردم و از سعيد « معافتان داشتم ، به خدا عرض خويش را زير دست و پايتان مىافكنم و در « قبال شما صبورى مىكنم و در اصلاحتان مىكوشم ، هر چه را كه معصيت « خدا نباشد بخواهيد ، هر چه را خوش نداريد از آن معاف مىشويد . اگر « موجب معصيت خدا نشود هر چه بخواهيد همان مىكنم تا شما را بر ضد « من حجتى نماند »\r\n","description":"","footnote":"","page_name":" 2211 ","page_number":28},
  {"content":"\r\nو نظير اين را به ولايات ديگر نوشت .\r\nآنگاه دستور امارت ابو موسى و غزاى حذيفه را داد ، ابو موسى امارت آغاز كرد ، عاملان سوى عمل خويش رفتند و حذيفه سوى باب رفت .\r\nاما واقدى به نقل از محمد گويد : وقتى سال سى و چهارم در رسيد ياران پيمبر صلى الله عليه و سلم به يك ديگر نوشتند : « بياييد كه اگر جهاد مىخواهيد جهاد اينجاست . » مردم در بارهء عثمان سخن بسيار كردند و زشتترين چيزهايى را كه در بارهء يكى ميشد گفت در بارهء او گفتند ،\r\nياران پيمبر خدا صلى الله عليه و سلم مىديدند و مىشنيدند اما هيچكس از آنها جلوگيرى نمىكرد و به دفاع از عثمان نمىپرداخت مگر تنى چند :\r\nزيد بن ثابت و ابو اسيد ساعدى و كعب بن مالك و حسان بن ثابت :\r\n« گويد : پس مردم فراهم آمدند و با على بن ابى طالب سخن كردند « و او پيش عثمان رفت و گفت : « مردم از پى منند و در بارهء تو سخن مىكنند « به خدا نمىدانم با تو چه گويم ، چيزى نمىدانم كه ندانى و چيزى به تو نتوانم « نمود كه از آن بىخبر باشى . آنچه ما مىدانيم تو نيز مىدانى . چيزى بيش « از تو نمىدانيم كه با تو بگوييم . تو ديده اى و شنيده اى و صحبت پيمبر « خدا صلى الله عليه و سلم داشته اى و داماد وى بوده اى . پسر ابو قحافه به « عمل حق از تو سزاوارتر نبود . پسر خطاب به كار خير از تو سزاوارتر نبود « كه خويشاوندى تو به پيمبر نزديكتر است . در قرابت پيمبر خدا مقامى « يافته اى كه آنها نيافته‌اند و از تو سبق نگرفته‌اند . خدا را ، خدا را ، مراقب « خويش باش كه كور را بصيرت ندهى و جاهل را تعليم نيارى داد . راه « واضح است و نشانه هاى دين استوار . بدان اى عثمان كه بهترين بندگان « خدا به نزد خدا پيشواى عادلى است كه هدايت يابد و هدايت كند و سنت « معلوم را به پا دارد و بدعت ناروا را نابود كند ، به خدا همه چيز روشن است ، « سنتها بپاست و نشانه ها دارد ، بدعتها بپاست و نشانه ها دارد . بدترين\r\n","description":"","footnote":"","page_name":" 2212 ","page_number":29},
  {"content":"\r\n« كسان به نزد خدا پيشواى ستمگرى است كه گمراه شود و گمراه كند و « سنت معلوم را بميراند و بدعت ناروا را زنده كند . از پيمبر خدا - « صلى الله عليه و سلم شنيدم كه مىگفت : روز رستاخيز پيشواى ستمگر را « بيارند كه نه يار دارد و نه عذرپذير و او را در جهنم افكنند و در جهنم « بچرخد چنان كه آسيا مىچرخد . آنگاه در لجهء جهنم فرو رود . ترا از خدا « و سطوت و خشم خدا بيم مىدهم كه عذاب خدا سخت است و دردناك مبادا « پيشواى مقتول اين امت باشى كه گويند در اين امت پيشوايى كشته مىشود « كه به دنبال آن تا به روز رستاخيز كشتار و پيكار ادامه مىيابد و كار امت « آشفته مىشود و پراكنده مىشوند و حق را نمىبينند كه باطل بالا مىگيرد « و در آن غوطه مىخورند و درهم مىشوند »\r\nعثمان گفت : « ميدانم كه آنچه را گفتى كسان نيز گويند اما اگر تو به جاى من بودى توبيخت نمىكردم و تسليمت نمىكردم و عيب تو نمىگفتم . ناروا نكرده‌ام كه رعايت خويشاوندى كرده‌ام و حاجتى بر آورده‌ام و سرگردانى را پناه داده‌ام و كسى همانند عاملان عمر را به عاملى گماشته‌ام . اى على ترا به خدا قسم ، ميدانى كه مغيرة بن شعبه آنجا نيست ؟ » گفت : « آرى » گفت : « ميدانى كه عمر او را عامل كرد ؟ » گفت : « آرى » گفت : « پس چرا ملامت من مىكنى كه ابن عامر را كه خويشاوند من است به كار گماشته‌ام » على گفت : « ميدانى كه عمر هر كه را بولايتى مىگماشت اگر سر و صدايى در اطراف وى مىشنيد گوشمالش ميداد و سخت مىگرفت اما تو چنين نمىكنى ، نسبت به خويشاوندانت رقت و ضعف دارى »\r\n","description":"","footnote":"","page_name":" 2213 ","page_number":30},
  {"content":"\r\nعثمان گفت : « آنها خويشاوند تو نيز هستند » على گفت : « آنها خويشاوندان نزديك منند ، اما برترى با ديگران است . » عثمان گفت : « ميدانى كه عمر در همه ايام خلافت خود معاويه را به كار داشته بود من نيز او را به كار گماشتم » على گفت : « ترا به خدا ميدانى كه معاويه از عمر چنان مىترسيد كه يرفا غلام وى . » گفت : « آرى » على گفت : « اما معاويه كارها را بىخطر تو حل و فصل مىكند و تو از اين خبر دارى ، مىگويد : اين دستور عثمان است ، مىشنوى و با وى تغير نمىكنى » پس از آن على از پيش عثمان برون شد و عثمان از پى او در « آمد و به منبر نشست و گفت : « اما بعد ، هر چيزى را آفتى هست و هر كارى « را مرضى هست ، آفت و مرض اين امت عيبجويان طعنه زنند كه به مرافقت « تظاهر مىكنند و خلاف در دل دارند ، مىگويند و ميگويند چون شتر مرغ « پيرو نخستين بانگ مىشوند ، آبگاه دور را خوش دارند . جز تيره ننوشند « و جز گل آلود نخواهند ، كسى به راهشان نبرد . در كارها فرو مانده‌اند و از « قافله عقب افتاده‌اند . به خدا شما چيزهايى را بر من عيب مىگيريد كه از « پسر خطاب پسند مىكرديد كه او به پا مىكوفتتان و به دست ميزدتان و به « زبان ميراندتان و چيزها را خوش يا ناخوش از او مىپذيرفتيد . من با شما « ملايمت كردم و شانه پيش شما بداشتم و دست و زبان از شما برگرفتم كه « با من جسور شديد . به خدا جمع من نيرومندتر است و يارانم نزديكترند و\r\n« شمارم بيشتر است و شايسته تر . اگر گويم بياييد ، بيايند . همگنانتان را به « مقابلهء شما آماده كرده‌ام بيشتر از آنچه شماييد . بشما دندان نمودم و رفتارى « نشان دادم كه عادتم نبود و سخنانى گفتم كه نگفته بودم . زبان از ولايتداران\r\n","description":"","footnote":"","page_name":" 2214 ","page_number":31},
  {"content":"\r\n« خويش بداريد ، طعنه شان مزنيد و عيبشان مگوييد . به خدا من كسى را از شما « بداشته‌ام كه اگر با شما سخن مىكرد بدون اين سخنان من از او خشنود « مىشديد ، چه حقى از شما فوت شده ؟ به خدا اين تقصير من نيست كه « كارهايى كرده‌ام كه سلف من مىكرده و مخالفت او نمىكرده‌ايد . چيزى « از مال فزون آمده ، چرا حق نداشته باشم در اين مازاد هر چه مىخواهم « كنم ؟ پس براى چه پيشوا شده‌ام ؟ » آنگاه مروان برخاست و گفت : « به خدا اگر بخواهيد اختلاف خودمان و شما را به شمشير حواله مىكنيم . به خدا ما و شما چنانيم كه شاعر گويد :\r\nآبروى خويش را زير دست و پاى شما انداختم خوابگاهتان دور شد و بر زباله ها بنيان نهاديد » عثمان گفت : « خاموش كه از خاموشى بمانى ، چرا در اين باب سخن مىكنى ؟\r\nمرا با يارانم واگذار مگر به تو نگفته بودم سخن نكنى » مروان خاموش شد و عثمان از منبر فرود آمد .\r\nآنگاه سال سى و پنجم در آمد .\r\n\r\nسخن از حوادث سال سى و پنجم\r\nاز جمله حوادث اين سال آمدن مصريان به ذى خشب بود .\r\nابو معشر گويد : حادثهء ذى خشب به سال سى و پنجم بود . واقدى نيز چنين گفته است .\r\n","description":"","footnote":"","page_name":" 2215 ","page_number":32},
  {"content":"\r\n\r\nسخن از رفتن مصريان سوى ذى خشب و سبب رفتن عراقيان سوى ذو المروه\r\nيزيد فقعسى گويد : عبد الله بن سبا يهودىاى از مردم صنعا بود و مادرش كنيزى سياه بود . وى به روزگار عثمان مسلمان شده بود آنگاه در ولايات مسلمانان سفر كرده بود و قصد گمراه كردن آنها داشت . از حجاز آغاز كرد ، آنگاه به بصره رفت ، سپس به كوفه ، پس از آن به شام . اما پيش هيچكس از مردم شام منظور خويش را انجام نتوانست داد . وى را از شام بيرون كردند كه سوى مصر رفت و آنجا بماند . از جمله سخنانى كه به مصريان مىگفت اين بود كه : « عجيب است كه كسان گويند عيسى باز مىگردد اما نمىپذيرند كه محمد باز مىگردد در صورتى كه خدا عز و جل در قرآن گفته :\r\n« * ( إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ 28 : 85 ) * » [ 1 
  ] يعنى : آنكه ابلاغ اين قرآن را به عهدهء تو گذاشت به بازگشتنگاهى خواهدت برد .\r\nپس محمد از عيسى به بازگشت شايسته تر است . بدينسان رجعت را براى مصريان وضع كرد و در بارهء آن سخن كرد . پس از آن گفت : « يك هزار پيمبر بود و هر پيمبرى را وصىاى بود ، على نيز وصى محمد است » آنگاه گفت : « محمد خاتم پيمبران است ، على نيز خاتم وصيان » پس از آن گفت :\r\n« آنكه وصيت پيمبر خدا صلى الله عليه و سلم را اجرا نكرد و بر ضد على وصى پيمبر خدا قيام و كار امت را به دست گرفت ، ستمگرتر از او كس نبود » پس از آن گفت : « عثمان خلافت را به ناحق گرفت . اينك وصى پيمبر خدا حاضر\r\n\r\n","description":"","footnote":"\r\n[ 1 
  ] قصص 28 آيهء 85\r\n","page_name":" 2216 ","page_number":33},
  {"content":"\r\nاست در مورد اين كار قيام كنيد و اين را تغيير دهيد . نخست از بدگويى اميران خويش آغاز كنيد و به كار امر به معروف و نهى از منكر تظاهر كنيد تا مردم به شما متمايل شوند و به اين كار دعوتشان كنيد » آنگاه دعوتگران خويش را به هر سو فرستاد و به كسانى از مردم ولايات كه تباهشان كرده بود نامه نوشت . آنها نيز به وى نامه نوشتند و نهانى به منظور خويش مىخواندند ، اما به امر به معروف و نهى از منكر تظاهر مىكردند . به ولايات در بارهء عيبجويى از ولايتداران خويش نامه ها مىنوشتند . برادرانشان نيز به آنها چنين مىنوشتند . مردم هر - ولايت كار خويش را به مردم ولايت ديگر مىنوشتند كه در ولايات خوانده مىشد .\r\nكار به مدينه نيز رسيد و همه جا شايعه پراكنى كردند ، منظورشان جز آن بود كه مىگفتند . آنچه مىخواستند جز آن بود كه مىنمودند و آنچه نهان مىداشتند جز آن بود كه اظهار مىكردند . مردم هر شهر مىگفتند : « ما از بليهء شهر ديگر آسوده‌ايم . » مردم مدينه مىگفتند : « ما از بليهء همه مردم آسوده‌ايم . » طلحه گويد : كسان پيش عثمان آمدند و گفتند : « اى امير مؤمنان خبرهايى كه از جانب مردم به ما مىرسد به تو نيز مىرسد ؟ » گفت : « نه به خدا جز خبر سلامت چيزى به من نرسيده » گفتند : « بما رسيده و خبرهايى را كه به آنها رسيده بود با وى بگفتند . » گفت : « شما شريكان منيد ، راى شما چيست ؟ » گفتند : « راى ما اينست كه كسانى را كه مورد اعتماد به تو باشند ولايات فرستى تا اخبار اين جماعت را بيارند » پس ، محمد بن مسلمه را خواست و سوى كوفه فرستاد ، اسامة بن زيد را سوى بصره فرستاد ، عمار بن ياسر را سوى مصر فرستاد . عبد الله بن عمر را سوى شام فرستاد و جز اينان كسان ديگرى را به ولايات روانه كرد كه همگى پيش از عمار بيامدند و گفتند :\r\n« اى مردم ما چيز ناروايى نديديم و سران مسلمانان و عامهء ايشان نيز نميديدند »\r\n","description":"","footnote":"","page_name":" 2217 ","page_number":34},
  {"content":"\r\nهمه گفتند : « همه سخن از كار مسلمانان است كه اميرانشان عدالت كنند و بكارشان پردازند » عمار دير بماند چندانكه پنداشتند كشته شده ، عاقبت نامهء عبد الله بن سعد بن ابى سرح رسيد و خبر داد كه جماعتى از مصريان او را سوى خويش كشانيده‌اند و به او پرداخته‌اند كه عبد الله بن سودا و خالد بن ملجم و سودان بن حمران و كنانة بن بشر از آن جمله‌اند .\r\nعطيه گويد : عثمان به مردم ولايات نوشت :\r\n« اما بعد : عاملان را گفته‌ام كه در هر موسم حج پيش من آيند و « از آغاز خلافت خويش امت را به امر به معروف و نهى از منكر داشته‌ام ، « هر چه پيش من و عمال من آرند به مردم مىدهم ، حق خويش و عيالم را « نيز به رعيت وا مىگذارم . مردم مدينه به من گفته‌اند كه كسان ناسزا « مىشنوند و كتك مىخورند ، هر كه نهانى كتك خورده يا ناسزا شنيده و « هر كه دعوى چيزى از اين گونه دارد بوقت حج بيايد و حق خويش را « اگر مربوط به من و عاملان من است بگيرد ، يا ببخشد كه خدا بخشندگان « را پاداش ميدهد » و چون اين را در ولايات خواندند مردم بگريستند و براى عثمان دعا كردند و گفتند : « امت دچار شر شده » عثمان كس به طلب عاملان ولايتها فرستاد كه عبد الله بن عامر و معاويه و عبد الله بن سعد بيامدند و با آنها به مشورت نشست ، سعيد و عمرو را نيز در كار مشورت شركت داد و گفت : « واى شما ! اين شكايتها چيست ؟ اين شايعات از كجاست ؟ به خدا بيم دارم كه اين سخنان ضد شما ، راست باشد و اين را به حساب من بگيرند » گفتند : « مگر كس نفرستادى ؟ مگر خبر اين جماعت به تو نرسيد ؟ مگر نيامدند و كس رو به رو چيزى با آنها نگفت ؟ نه ، به خدا راست نمىگويند و صداقت ندارند . و نكوكار نيند .\r\n","description":"","footnote":"","page_name":" 2218 ","page_number":35},
  {"content":"\r\nاين خبرها اساس ندارد . كس را نمىتوانى يافت كه چيز مشخصى بگويد ، هر چه هست شايعه است كه نبايد شنيد و بدان اعتماد كرد . » گفت : « راى شما چيست ؟ » سعيد بن عاص گفت : « اين خبرها ساختگى است كه محرمانه ميپردازند . و به مردم بىخبر القامى كنند كه بگويند و در انجمنهاى خويش از آن سخن كنند . » گفت : « علاج آن چيست ؟ » گفت : « بايد اين جماعت را خواست و كسانى را كه اين گفتگوها از آنها سرچشمه دارد كشت . » عبد الله بن سعد بن ابى سرح گفت : « وقتى حق مردم را مىدهى آنچه بر عهده دارند از آنها بگير كه اين از رها كردنشان بهتر است . » معاويه گفت : « مرا ولايتدار كرده اى و كسانى را برگماشته‌ام كه از آنها جز خبر نيك به تو نمىرسد و اين دو مرد ناحيهء خويش را بهتر مىشناسند . » گفت : « چه بايد كرد ؟ » گفت : « رفتار نيك . » گفت : « اى عمرو تو چه مىگويى ؟ » گفت : « به نظر من با مردم نرمى كرده اى و راه سستى گرفته اى\r\nو بر آنچه عمر مىكرد افزوده اى ، بايد روش دو يار خويش را پيش بگيرى و آنجا كه سختى بايد سختى كنى و آنجا كه نرمى بايد نرمى كنى با آنها كه از بدخواهى مردم باز نمىمانند سختى بايد و با آنها كه نيكخواه مردمند نرمى بايد ، اما با همه نرمى پيش گرفته اى . » « آنگاه عثمان برخاست و حمد خدا گفت و ثناى او كرد و گفت :\r\n« همهء آنچه را گفتيد شنيدم ، هر كارى را درى هست كه از آن وارد شوند « چيزى كه از وقوع آن بر امت بيم داريد در پيش است و راه جلوگيرى « از آن نرمى و مدارا و تساهل است مگر در كار حدود خدا تعالى ذكره كه\r\n","description":"","footnote":"","page_name":" 2219 ","page_number":36},
  {"content":"\r\n« كس عيب آن نيارد گفت . اگر چيزى مانع تواند شد نرمى است كه گشايش « از آن مىرسد . » « هيچكس بر ضد من دستاويزى ندارد . خدا مىداند كه از نيكخواهى « مردم و خويشتن باز نمانده‌ام ، به خدا آسياى فتنه در گردش است ، خوشا اگر « عثمان بميرد و تحريك آن نكند مردم را بر كنار داريد ، حقوقشان را « بدهيد ، ببخشيدشان و اگر به حقوق خدا تجاوز شد تساهل مكنيد . » گويد : وقتى عثمان از مكه حركت كرد معاويه و عبد الله را به مدينه آورد ، ابن عامر و سعيد نيز با او باز گشتند و چون عثمان راهى شد حدى خوان كاروان شعرى به اين مضمون مىخواند :\r\n« مركوبان لاغر دانسته‌اند » « كه امير پس از او على است » « زبير جانشينى مناسب است » « و طلحه نيز » كعب كه از پى عثمان راه مىسپرد گفت : « به خدا پس از او صاحب استر امير مىشود . » و به معاويه اشاره كرد .\r\nبدر بن خليل اسدى گويد : از آن پس كه عثمان عاملان را در موسم حج فراهم آورد و معاويه پيش وى آمد پيوسته به طمع خلافت بود .\r\nگويد : و چون عثمان راهى شد حدى خوان گفت :\r\n« امير پس از او على است « و زبير جانشينى مناسب است اما كعب گفت : « دروغ گفتى صاحب اسب سپيد ، پس از او امير مىشود . » مقصودش معاويه بود . و چون خبر به معاويه رسيد از كعب پرسيد كه گفت : « بله پس از او امير مىشوى ، ولى به خدا خلافت به تو نمىرسد تا سخن مرا تكذيب كنى » و اين سخن در\r\n","description":"","footnote":"","page_name":" 2220 ","page_number":37},
  {"content":"\r\nدل معاويه اثر كرد .\r\nرجاء بن حبوه گويد :\r\nوقتى عثمان به مدينه رسيد ، اميران را به محل كارشان فرستاد كه همه برفتند و سعيد پس از آنها به جاى ماند . و چون معاويه با عثمان وداع كرد از پيش وى برون آمد كه جامهء سفر داشت و شمشير آويخته بود و كمان به شانه داشت . به چند تن از مهاجران گذر كرد كه طلحه و زبير و على از آن جمله بودند .\r\nنزد ايشان ايستاد ، از آن پس كه به آنها سلام كرد بر كمان خويش تكيه داد و گفت :\r\n« ميدانيد كه وقتى بود كه كسان در كار امارت غلبه جويى داشتند و شما هر كدام از طايفهء خود كسى را داشتيد كه سر بود و به رأى خود كار مىكرد و به كس اعتنا نداشت و مشورت نمىكرد تا وقتى كه خدا عز و جل پيمبر خويش صلى الله عليه و سلم را بر انگيخت و پيروان وى را بوجود وى مكرم داشت كه بر مهاجران رياست يافتند و كارشان ميان خودشان شورى بود و برترى به سابقه و تقدم و كوشش . اگر اين ترتيب را نگهدارند و رعايت كنند كار بدست ايشان ميماند و مردم پيروى ايشان مىكنند و اگر گوش به دنيا فرا دارند و امارت را به غلبه جويى خواهند از دستشان برود و خدا آن را به كسى دهد كه از پيش سر قوم بوده است . از اين ديگرى بترسيد كه خدا به تغيير دادن قادر است و در كار ملك خويش هر چه خواهد كند ، اين پير سالخورده را ميان شما بجا گذاشتم نيكخواه وى باشيد كنيد و از او جانبدارى كه بودنش براى شما سودمندتر است . تا براى خودش » آنگاه با جمع وداع گفت و برفت .\r\nعلى گفت : « من هرگز در اين ، خيرى نميديده‌ام . » زبير گفت : « نه ، به خدا هرگز به نزد ما و تو از امروز مهمتر نبوده است . » موسى بن طلحه گويد : عثمان كس به طلب طلحه فرستاد ، من نيز با وى برفتم تا پيش عثمان رسيديم ، على و سعد و زبير و عثمان و معاويه با هم بودند ، معاويه حمد خدا كرد و ثناى او گفت چنان كه بايد .\r\nآنگاه گفت : « شما ياران پيمبر خدا صلى الله عليه و سلم و برگزيدگان او هستيد .\r\n","description":"","footnote":"","page_name":" 2221 ","page_number":38},
  {"content":"\r\nاولياى كار اين امتيد و كس جز شما در اين كار طمع ندارد ، شما يارتان را بدون زور و طمع برگزيده‌ايد ، سن وى بسيار شده و عمرش برفته اگر در انتظار فرتوتى وى بمانيد چندان دور نيست ، گرچه اميدوارم خدا وى را مكرمتر از آن دارد كه بدان جا رسد ، سخنانى شايع شده كه بيم دارم از شما باشد ، بعهدهء من كه گله هايى را كه از او داريد رفع كنم ، مردم را بطمع كار خويش نيندازيد كه به خدا اگر در آن طمع آرند از شما دور شود . » على گفت : « اين به تو چه مربوط ؟ بىمادر تو چه ميدانى ؟ » گفت : « از مادر من سخن ميار كه بدتر از مادران شما نيست ، اسلام آورد و با پيمبر صلى الله عليه و سلم بيعت كرد ، پاسخ گفتار مرا بده » عثمان گفت : « برادرزاده‌ام راست مىگويد ، من از خودم و كارم با شما سخن مىكنم : دو يار من كه پيش از من بودند با خودشان و كسانشان به منظور رضاى خدا ستم كردند ، پيمبر خدا صلى الله عليه و سلم به نزديكان خويش چيز ميداد ، من خويشان عيالمند و تنگدست دارم و بعوض اعمالى كه دربارهء اين مال انجام مىدهم در چيزى از آن گشاده دستى كرده‌ام و پندارم كه اين حق من است ، اگر اين را خطا مىپنداريد پس گيريد كه دستور من تابع دستور شماست » گفتند : « درست گفتى و نيك گفتى » آنگاه گفتند : « عبد الله بن خالد بن اسيد و مروان را عطا دادى . » مىگفتند كه مروان را بيست و پنجهزار و ابن اسيد را پنجاه هزار داده است و اين را از آنها پس گرفتند . جمع خشنود شدند و رفتار عثمان را مقبول شمردند و خشنود برفتند .\r\nسيف گويد : معاويه فرداى روزى كه وداع گفته بود و برون رفته بود به عثمان گفت : « اى امير مؤمنان از آن پيش كه كسانى به تو هجوم آرند كه تاب مقاومت نيارى با من به شام بيا كه مردم شام از اطاعت بيرون نرفته‌اند » عثمان گفت : « مجاورت پيمبر خدا صلى الله عليه و سلم را به چيزى نميدهم ، اگر\r\n","description":"","footnote":"","page_name":" 2222 ","page_number":39},
  {"content":"\r\nچه شاهرگم را ببرند . » گفت : « پس سپاهى از مردم شام را پيش تو مىفرستم كه اگر حادثه اى برايت رخ داد آماده باشند . » گفت : « من روزى مجاوران پيمبر خدا را بسبب سپاهى كه در مدينه اقامت گيرند تنگ كنم و مردم خانه هجرت و نصرت را به سختى اندازم ؟ » گفت : « به خدا اى امير مؤمنان يا به غافلگيرى مىكشندت يا به تو هجوم مىبرند . » گفت : « خدا مرا بس كه تكيه گاهى نكو است » معاويه گفت : « اى شتر تقسم كنان ! شتر تقسم كنان كجايند ؟ آنگاه بيرون شد و بر جمع اصحاب پيمبر بايستاد ، پس از آن سوى شام رفت . » گويد : و چنان بود كه مردم مصر با همدستان خويش از مردم كوفه و بصره و همه موافقان خود نامه نوشته بودند كه بر ضد حاكمان خويش بشورند و روز - بازگشت حاكمان را وعده كرده بودند اما تنها مردم كوفه قيام كردند كه يزيد بن قيس ارحبى آنجا بشوريد و ياران وى به دورش فراهم شدند . كار جنگ كوفه با قعقاع بن عمرو بود كه سوى وى رفت و مردم ، آنها را در ميان گرفتند .\r\nيزيد به قعقاع گفت : « ترا با من و اين جمع چه كار است ؟ به خدا من ، گوش بفرمان و مطيعم . من و اين گروه هم آهنگ جماعتيم ، اما من و اينان كه مىبينى بر كنارى سعيد را مىخواهيم كه خاصان قوم با تقاضاى عامه موافقت كنند . »\r\nگفت : « اين با امير مؤمنان است » و آنها را كه بر كنارى ميخواستند رها كرد كه نتوانستند چيزى جز اين وا نمايند . پس از آن راه سعيد را گرفتند و او را از جرعه پس فرستادند و مردم بر ابو موسى فراهم آمد و عثمان او را به جاى گذاشت .\r\nگويد : و چون حاكمان باز گشتند سبائيان كه نمىتوانستند سوى مردم ولايات روند به همدستان خويش از مردم ولايات نامه نوشتند كه سوى مدينه آيند تا در كار\r\n","description":"","footnote":"","page_name":" 2223 ","page_number":40},
  {"content":"\r\nخويش بنگرند و چنين وا نمودند كه امر به معروف مىكنند و از عثمان چيزهايى مىپرسند كه ميان مردم شيوع يابد و بر او ثابت شود .\r\nپس سوى مدينه آمدند و عثمان دو مرد مخزومى و زهرى را فرستاد و گفت :\r\n« ببينيد چه مىخواهند و از كار آنها آگاه شويد » اين دو تن از آنها بودند كه عثمان تنبيهشان كرده بود اما رعايت حق كردند و دستخوش كينه نشدند و چون آمدگان اين دو تن را بديدند عقده از دل برگرفتند و منظور خويش را با آنها بگفتند .\r\nدو فرستاده گفتند : « از مردم مدينه كى با شماست ؟ » گفتند : « سه كس » پرسيدند : « آيا جز اينان كسى هست ؟ » گفتند : « نه » پرسيدند : « چه مىخواهيد بكنيد ؟ » گفتند : « مىخواهيم چيزهايى را كه از پيش در خاطر انداخته‌ايم از عثمان بپرسيم آنگاه پيش مردم باز گرديم و گوييم وى را معترف كرديم و از آن بيزارى نكرد و توبه نياورد ، آنگاه بعنوان حج برون شويم و بياييم و اطراف او را بگيريم و خلعش كنيم و اگر مقاومت كرد خونش بريزيم » كه عاقبت چنان شد .\r\nپس ، آن دو كس بازگشتند و قصه را به عثمان گفتند كه بخنديد و گفت : « خدايا ، اين كسان را عافيت بخش ، كه اگر عافيت نبخشى تيره روز شوند . عمار بر عباس بن عتبة بن ابى لهب تاخته و او را كوفته است . محمد بن ابى بكر چنان مغرور است كه پندارد حقى بر او مقرر نيست ، ابن سهله دچار بليه مىشود . » آنگاه كوفيان و بصريان را پيش خواند و نداى نماز جماعت داد آنها پاى منبر و پيش وى بودند ، ياران پيمبر خدا صلى الله عليه و سلم نيز بيامدند و عثمان را در ميان گرفتند و او حمد خدا گفت و ثناى او كرد و خبر آن جمع را با آنها بگفت و آن دو مرد به سخن ايستادند .\r\n","description":"","footnote":"","page_name":" 2224 ","page_number":41},
  {"content":"\r\nهمگان گفتند : « اينان را بكش كه پيمبر خدا گفته هنگامى كه مردم پيشوايى دارند هر كه براى خويشتن يا براى ديگرى دعوت كند لعنت خدا بر او باد ، او را بكشيد » عمر بن خطاب نيز گفته بود : « شما را حلال نمىكنم مگر او را بكشيد و من شريك شمايم . » عثمان گفت : « مىبخشم و درمىگذرم و در كار بينا كردنشان مىكوشم و با هيچكس در نمىافتم مگر آنكه مستوجب حد شود يا بكفر گرايد . اينان چيزهايى گفته‌اند كه همانند شما از واقع آن خبر دارند ولى گفته‌اند كه با من در بارهء آن سخن مىكنند تا بنزد بىخبران به گردن من بار كنند ، گفته‌اند در سفر نماز تمام كرد و از پيش تمام نمىكرد . بدانيد كه من به شهرى در شدم\r\nكه خانواده‌ام آنجا بود به همين سبب نماز را تمام كردم آيا چنين است ؟ » گفتند : « خدايا ! بله » گفت : « گفته‌اند قرق ايجاد كرد . به خدا من قرق نكردم پيش از من قرق شده بود . به خدا مال كسى را قرق نكردند ، چيزهايى قرق شد كه بدست مردم مدينه بود و پس از آن نيز از رعيت منع نشد و خاص چهار پايان زكات مسلمانان بود . قرق شد تا ميان متصديان اموال زكات و ديگران نزاع نيفتد و باز هم كسى را از آن منع نكردند و دور نكردند مگر آنكه جز اينها مىكرد . من خودم بيش از دو شتر ندارم ، نه گله شتر دارم ، نه گله گوسفند . وقتى خليفه شدم از همه عربان شتر و گوسفند بيشتر داشتم و اكنون گوسفند و شتر ندارم بجز دو شتر براى حج ، آيا چنين است ؟ » گفتند : « خدايا ! بله . » گفت : « مىگويند قرآن نسخه ها بود و همه را بجز يكى كنار زد . بدانيد كه قرآن يكى است و از پيش يكى آمده و من در اين كار تابع اينانم ، آيا چنين است ؟ » گفتند : « آرى ، و از او خواستند كه آنها را بكشد . » گفت : « مىگويند من حكم را كه پيمبر خدا تبعيد كرده بود ، پس آورده‌ام .\r\n","description":"","footnote":"","page_name":" 2225 ","page_number":42},
  {"content":"\r\nحكم از اهل مكه بود پيمبر خدا او را به طايف تبعيد كرد و هم پيمبر خدا او را پس آورد ، آيا چنين است ؟ » گفتند : « خدايا ! بله » گفت : « مىگويند جوانان را به كار گماشته اى . اما كسانى را به كار گرفته‌ام كه لايق و قابل قبول و مورد رضايت بوده‌اند ، اينان از ناحيه عمل آنها آمده‌اند . در بارهء آنها بپرسيد ، اينان اهل ولايت اويند ، سلف من جوانتر از آنها را به كار گماشت . به پيمبر خدا نيز سخنانى سختتر از آنچه با من مىگويند در بارهء به كار گماشتن اسامة بن زيد چيزها گفتند سختتر از آنچه با من مىگويند آيا چنين است ؟ » گفتند : « خدايا ! بله » گفت : « از كسان عيبها مىگيرند كه از واقع آن خبر ندارند مىگويند من غنايمى را كه ابن ابى سرح گرفته به دو بخشيده‌ام . من يك پنجم از خمس غنايم را به او بخشيدم كه يكصد هزار بود . ابو بكر و عمر نيز چنين كارى كرده بودند . سپاهيان گفتند اين را خوش ندارند و من آن را پس گرفتم و به خودشان دادم در صورتى كه حق آنها نبود آيا چنين است ؟ » گفتند : « آرى ؟ » گفت : « مىگويند من كسان خاندانم را دوست دارم و به آنها چيز مىدهم . اينكه دوستشان دارم موجب ستمى نشده بلكه حقشان را مىدهم و آنچه مىبخشم از مال خودم مىبخشم و مال مسلمانان را به خويشتن و هيچيك از كسان ديگر حلال نمىشمارم .\r\nدر ايام پيمبر خدا و ابو بكر و عمر نيز بخششهاى بزرگ و مهم از مال خودم كرده‌ام در صورتى كه آن وقت ممسك و حريص بودم چرا اكنون كه به سن معمولى خاندانم رسيده‌ام و عمرم فنا شده و مال خودم را به كسانم داده‌ام ملحدان چنان مىگويند ؟ به خدا از هيچيك از شهرها چيزى بيش از آنچه بايد نگرفته‌ام كه اين سخنان روا باشد ، هر چه بوده بخودشان داده‌ام و جز خمسها پيش من نياورده‌اند كه\r\n","description":"","footnote":"","page_name":" 2226 ","page_number":43},
  {"content":"\r\nچيزى از آن بر من حلال نيست و مسلمانان ، نه من ، آن را به صاحبانش داده‌اند و از مال مسلمانان يك سكه مسين يا بيشتر تلف نشده . من از مال خودم روزى مىخورم . مىگويند به كسانى زمين داده اى . اين زمينها هنگامى كه گشوده شد مهاجران و انصار در آن شركت داشتند ، هر كه در محل فتوح اقامت داشت زمين خود را داشت و هر كه پيش كسان خود باز گشته بود حق وى ساقط شده بود . من دربارهء سهم آنها از غنيمتى كه خدايشان داده بود نظر كردم و آن را با رضايت خودشان منتقل كردم كه اكنون در دست آنهاست نه من . » و چنان بود كه عثمان مال و زمين خويش را ميان بنى اميه تقسيم كرده بود و فرزندان خويش را نيز همانند آنها داده بود . از فرزندان ابى العاص آغاز كرده بود :\r\nبمردان خاندان حكم ده هزار ده هزار داد كه يكصد هزار گرفتند بفرزندان خويش نيز همانند آنها داد به بنى العاص و بنى العيص ، و بنى حرب نيز قسمت داد .\r\nگويد : عثمان با اين جماعت نرمى كرد مسلمانان مىخواستند بكشندشان اما عثمان رهاشان كرد كه برفتند و سوى ديارشان باز گشتند كه با حاجيان بعنوان حج باز آيند و نامه بهمديگر نوشتند كه وعده گاه شما به ماه شوال بيرون مدينه . و چون ماه شوال سال سى و دوم در آمد همانند حاجيان بيامدند و نزديك مدينه منزلگاه كردند .\r\nابو عثمان گويد : وقتى ماه شوال سال سى و پنجم در آمد مردم مصر به چهار گروه آمدند با چهار امير ، آنكه كمتر كند گويد ششصد و آنكه بيشتر كند گويد هزار .\r\nعبد الرحمان بن عديس بلوى و كنانة بن بشر ليثى و سودان بن حمران سكونى و فتيره بن فلان سكونى سر گروهها بودند\r\nو سالار جمع غافقى بن حرب عكى بود . جرئت نكرده بودند به مردم بگويند كه براى پيكار مىروند بلكه بعنوان حج برون شده بود . ندا بن سودا نيز همراه آنها بود ، مردم كوفه نيز به چهار گروه بيرون شده بودند ، زيد بن صوحان عبدى و اشتر نخعى و زياد بن نضر حارثى و عبد الله بن اصم بنى عامرى سر گروهها بودند شمارشان همانند مردم مصر بود و سالار جمع عمرو بن اصم بود .\r\n","description":"","footnote":"","page_name":" 2227 ","page_number":44},
  {"content":"\r\nمردم بصره نيز به چهار گروه بيرون شدند . حكيم بن حبله عبدى و ذريح بن عباد عبدى و بشر بن شريح قيسى و ابن مخرش ابن عبد عمرو حنفى سران گروهها بودند شمارشان همانند مردم مصر بود و سالار جمع حرقوص بن زهير سعدى بود و اين بجز كسانى بود كه از مردم ديگر به آنها پيوسته بودند .\r\nمردم مصر على را مىخواستند ، مردم بصره طلحه را مىخواستند ، مردم كوفه زبير را مىخواستند . قيام كرده بودند و در كار قيام متفق بودند اما در مورد كسان پراكنده بودند و هر گروه مىپنداشت برد با اوست و كار وى ، نه ديگران ، سرانجام مىگيرد .\r\nوقتى به سه منزلى مدينه رسيدند جمعى از مردم بصره پيش رفتند و در ذو خشب فرود آمدند و جمعى از مردم كوفه در اعوص فرود آمدند ، جمعى از مردم مصر نيز پيش آنها رفتند اما عامهء مصريان در ذو المره بودند . زياد بن نضر و عبد الله بن اصم ميان مردم مصر و بصره رفت و آمد كردند و گفتند : « شتاب نكنيد تا ما به مدينه رويم و وضع را ببينيم كه شنيده‌ايم بر ضد ما اردو زده‌اند ، به خدا اگر مردم مدينه از ما ترسيده باشند و بى آنكه از كار ما خبر يافته باشند براى جنگ ما آماده شده باشند وقتى از كار ما خبر يابند سختتر شوند و كارمان تباه شود . اگر براى جنگ ما آماده نشده باشند و چيزى كه شنيده‌ايم نادرست باشد با خبر درست پيش شما باز مىگرديم . » گفتند : « برويد » آن دو كس وارد مدينه شدند و همسران پيمبر خدا و على و طلحه و زبير را بديدند و گفتند : « آهنگ حج داريم و مىخواهيم خليفه بعضى عمال\r\nما را بر كنار كند براى همين آمده‌ايم . » و براى جماعت از آنها اجازهء ورود خواستند كه همگى دريغ كردند و گفتند : « تخمها جوجه نشود » و آن دو باز گشتند . آنگاه تنى چند از مردم مصر پيش على آمدند و تنى چند از مردم بصره پيش طلحه آمدند و تنى چند از مردم كوفه پيش زبير آمدند ، هر گروه مىگفتند : « اگر با يار ما بيعت نكنند با آنها مىجنگيم و جمعشان را پراكنده مىكنيم آنگاه حمله ميبريم و غافلگيرشان ميكنيم »\r\n","description":"","footnote":"","page_name":" 2228 ","page_number":45},
  {"content":"\r\nمصريان پيش على آمدند كه با اردويى به نزديك سنگهاى روغنگيرى بود ، حلهء نازك حاشيه دارى به تن داشت و پارچهء يمنى سرخ به سر پيچيده بود و شمشير آويخته بود و پيراهن نداشت . على حسن را پيش عثمان فرستاده بود كه با كسان ديگر پيش وى بود و خود او نزديك سنگهاى روغنگيرى بود . مصريان به او سلام گفتند و خواستند با وى بيعت كنند اما على بر آنها بانگ زد و براندشان و گفت : « اهل صلاح دانند كه سپاه ذى المروه و ذو خشب به زبان محمد صلى الله عليه و سلم لعنت شده‌اند برويد كه خدا همراهتان نباشد . » گفتند : « خوب » و بدينسان از پيش على برفتند .\r\nبصريان نيز پيش طلحه رفتند كه با جمعى ديگر در نزديكى على بود و دو پسر خويش را پيش عثمان فرستاده بود . سلام گفتند و خواستند با او بيعت كنند كه بر آنها بانگ زد و براندشان و گفت : « مؤمنان دانند كه سپاه ذو المره و ذو خشب و اعوص به زبان محمد صلى الله عليه و سلم لعنت شده‌اند . » كوفيان پيش زبير رفتند كه وى نيز با جمعى ديگر بود و پسر خود عبد الله را پيش عثمان فرستاده بود ، سلام گفتند و خواستند با او بيعت كنند كه بر آنها بانگ زد و براندشان و گفت : « مسلمانان دانند كه سپاه ذو المروه و ذو خشب و اعوص به زبان محمد صلى الله عليه و سلم لعنت شده‌اند » آنگاه همه جمع برفتند و چنان وانمودند كه باز مىگردند و از ذو خشب و اعوص حركت كردند و به اردوگاههاى خويش رفتند كه در سه منزلى بود تا مردم مدينه پراكنده شوند آنگاه باز آيند . مردم مدينه نيز پس از رفتن آن جماعت پراكنده شدند و آنها كه به اردوگاههاى خويش رسيده بودند باز آمدند و مردم مدينه را غافلگير كردند\r\nو ناگهان در اطراف مدينه تكبير بلند شد و جمع آمدگان ، در محل اردوهاى مدينه جاى گرفتند و عثمان را محاصره كردند و گفتند : « هر كه دست بدارد در امان است . »\r\n","description":"","footnote":"","page_name":" 2229 ","page_number":46},
  {"content":"\r\nعثمان چند روز امامت نماز مىكرد مردم مدينه در خانه هاى خويش بودند و مخالفان كسى را از سخن كردن باز نميداشتند ، گروهى از مردم مدينه سوى آنها آمدند و سخن كردند على نيز در آن ميانه بود كه گفت : « چرا پس از رفتن و باز گشتن پس آمديد و از رأى خويش بگشتيد ؟ » گفتند : « از پيكى نامه اى گرفتيم كه دربارهء كشتن ما بود » طلحه نيز پيش آنها آمد ، بصريان نيز چنين گفتند ، زبير نيز بيامد و كوفيان چنين گفتند . كوفيان و بصريان مىگفتند ما برادرانمان را يارى مىكنيم و به حمايتشان قيام مىكنيم ، گويى قرارى داده بودند .\r\nعلى گفت : « اى مردم كوفه و اى مردم بصره ! شما كه چند منزل رفته بوديد و سوى ما باز آمديد از كجا دانستيد كه مردم مصر چه ديده‌اند ، به خدا اين كارها را در مدينه سامان داده‌اند » گفتند : « هر چه ميخواهيد حساب كنيد ، ما اين مرد را نمىخواهيم ، بايد از خلافت كناره گيرد . » در اين اثنا عثمان امامت نماز مىكرد ، آنها نيز به وى اقتدا مىكردند . هر كه مىخواست پيش عثمان مىرفت و او به جماعت بىاعتنا بود . جماعت آمدگان كس را از سخن باز نمىداشتند ، در مدينه پراكنده بودند و مردم را از فراهم شدن مانع مىشدند .\r\nعثمان به مردم ولايات نامه نوشت و از آنها كمك خواست به اين مضمون :\r\n« بنام خداى رحمان رحيم « اما بعد ، خدا عز و جل محمد را به حق فرستاد كه بشارت آور و « بيم رسان بود و آنچه را خدا فرمان داده بود ابلاغ كرد ، آنگاه برفت و « تكليفى را كه به عهده داشت بسر برده بود و كتاب خدا را ميان ما به جاى « نهاد كه شامل حلال و حرام و توضيح امور مقرر بود و بدلخواه و نابدلخواه\r\n","description":"","footnote":"","page_name":" 2230 ","page_number":47},
  {"content":"\r\n« كسان آن را روان كرده بود . پس از آن ابو بكر و عمر خليفه بودند ، آنگاه « مرا بىآنكه بدانم و بخواهم با رضاى امت وارد شورى كردند و اهل « شورى با رضايت خودشان و مردم ، بىآنكه طلب كرده باشم يا بخواهم ، « بر من اتفاق كردند و كارها كردم كه دانستند و منكر آن نبودند كه تابع « بودم نه مبتكر ، مقلد بودم نه مبدع ، دنباله رو بودم نه اهل تكلف . و چون « كارها ديگر شد و اهل شر سر برداشتند ، كينه ها و هوسها نمودار شد كه « سببى جز اجراى قرآن نداشت ، چيزى خواستند و چيز ديگر گفتند ، « بىحجت و دستاويز چيزهايى را بر من عيب گرفتند كه بر آن رضايت داده « بودند و نيز چيزهايى را عيب گرفتند كه مردم مدينه از آن رضايت داشته « بودند و جز آن نمىبايست . من صبورى كردم و سالها دست از آنها بداشتم\r\n« و همچنان مىديدم و مىشنيدم تا جرئتشان بر خداى عز و جل افزون شد و در « مجاورت پيمبر خدا صلى الله عليه و سلم و حرم وى و سرزمين هجرت به ما « هجوم آوردند ، بدويان نيز به آنها پيوستند كه همانند احزابند در جنگ « احزاب يا مهاجمان احد ، جز آنكه سخن ديگر مىكنند . پس ، هر كه تواند « سوى ما آيد ، بيايد » نامه به مردم ولايات رسيد و با هر وسيله راهى شدند : معاويه ، حبيب بن مسلمهء فهرى را فرستاد ، عبد الله بن سعد معاويه بن حديج سكونى را فرستاد . قعقاع بن عمرو و عبد الله بن ابى اوفى و حنظلة بن ربيع تميمى و امثال آنها كسان را به يارى مردم مدينه ترغيب مىكردند ، از تابعان نيز ياران عبد الله بن مسروق بن اجدع و اسود بن يزيد و شريح بن حارث و عبد الله بن حكيم و امثالشان به ترغيب كسان پرداخته بودند كه در كوفه مىرفتند و بر انجمنها مىگذشتند و مىگفتند : « اى مردم ! سخن ، امروز بايد نه فردا .\r\nانديشه ، امروز نيكوست و فردا زشت ، پيكار ، امروز حلال است و فردا حرام ، به طرف خليفه و حافظ امورتان حركت كنيد »\r\n","description":"","footnote":"","page_name":" 2231 ","page_number":48},
  {"content":"\r\nدر بصره نيز از ياران پيمبر ، عمران بن حصين و انس بن مالك و هشام بن عامر و امثال آنها به پا خاستند كه سخنانى همانند اين مىگفتند . از تابعان ، نيز كعب بن سور و هرم بن حيان عبدى و امثالشان اين گونه سخنان مىگفتند . در شام از ياران پيمبر عبادة ابن صامت و ابو دردا و ابو امامه و امثالشان به پا خاستند و سخنانى از همين گونه مىگفتند .\r\nاز تابعان نيز شريك بن خباشه نميرى و ابو مسلم خولانى و عبد الرحمان بن غنم چنين كردند ، در مصر نيز حارثه و امثال وى بپاخاستند .\r\nچنان بود كه بعضى ترغيب كنندگان ، بازگشت شورشيان را ديده بودند و به ولايات خويش باز آمده بودند .\r\nبه يك روز جمعه كه مصريان به مسجد پيمبر خدا صلى الله عليه و سلم آمده بودند عثمان بيامد و با مردم مدينه نماز كرد آنگاه بر منبر ايستاد و گفت : « اى گروه مخالف\r\nخدا - را ، خدا را ، مردم مدينه مىدانند كه شما به زبان محمد صلى الله عليه و سلم لعنت شده‌ايد ، خطاها را به كار صواب محو كنيد كه خدا عز و جل بد را جز به نيكو محو نمىكند . » محمد بن مسلمه برخاست و گفت : « من به اين ، شهادت مىدهم . » حكيم بن حبله او را بگرفت و بنشاند .\r\nپس از آن زيد بن ثابت برخاست و گفت : « قرآن را به من بده » از طرف ديگر محمد بن ابى قتيره بر او جست و بنشانيدش و سخنان زشت گفت . قوم بشوريدند و ريگ به مردم پرانيدند تا همه را از مسجد بيرون كردند و ريگ به عثمان پرانيدند تا غش كرد و از منبر افتاد كه او را برداشتند و به خانه اش بردند .\r\nمصريان از سه كس از مردم مدينه اميد يارى مىداشتند و با آنها رفت و آمد داشتند : محمد بن ابى بكر و محمد بن ابى حذيفه و عمار بن ياسر .\r\nجماعتى از مردم مدينه به پا خاستند و جنگ را آماده شدند كه سعد بن مالك و ابو هريره و زيد بن ثابت و حسن بن على از آن جمله بودند . اما عثمان كس فرستاد و\r\n","description":"","footnote":"","page_name":" 2232 ","page_number":49},
  {"content":"\r\nسوگند داد كه بروند و برفتند .\r\nآنگاه على عليه السلام پيش عثمان آمد ، طلحه نيز بيامد ، زبير نيز بيامد كه چون از منبر افتاده بود حال او را پرسيدند و از وضع شكوه كردند سپس به خانه هاى خويش رفتند .\r\nابن عمرو گويد : از حسن پرسيدم : « آيا هنگام محاصرهء عثمان حضور داشتى ؟ » گفت : « آرى ، من نوجوان بودم و با همگنانم در مسجد بوديم و چون سر و صدا بسيار ميشد زانو مىزدم يا بر مىخاستم ، آن جماعت بيامدند و در مسجد و اطراف آن جاى گرفتند . جمعى از اهل مدينه بر آنها فراهم شدند و كارشان را تقبيح مىكردند آنها نيز مردم مدينه را تهديد مىكردند در اين اثنا كه اطراف در سر و صدا مىكردند عثمان نمودار شد ، گويى آتشى بود كه خاموش شد . عثمان به منبر رفت و حمد خدا گفت و ثناى او كرد يكى برجست و ديگرى او را بنشانيد ، ديگرى برخاست و يكى ديگر او را بنشانيد . به عثمان ريگ پرانيدند تا از منبر افتاد و او را برداشتند و به خانه بردند . بيست روز امامت نماز مىكرد آنگاه مانع نماز كردن وى شدند . »\r\nابو عثمان گويد : از آن پس كه جماعت در مسجد جاى گرفتند ، عثمان سى روز امامت نماز كرد ، آنگاه مانع نماز كردن وى شدند و غافقى سالارشان كه مصريان و كوفيان و بصريان مطيع وى بودند پيشواى نماز شد . مردم مدينه پراكنده شدند و در خانه هاى خويش بماندند و كس بيرون نمىشد و جايى نمىنشست جز آنكه شمشير بهمراه داشت كه از مزاحمت جماعت محفوظ ماند . محاصره چهل روز بود كه در اثناى آن قتل نيز بود و هر كه به آنها اعتراض ميكرد سلاح در او مينهادند . پيش از آن به مدت سى روز دست ميداشته بودند .\r\nدربارهء مناظرهء قوم با عثمان و سبب محاصره وى روايت ديگر هست كه ابو نضره\r\n","description":"","footnote":"","page_name":" 2233 ","page_number":50},
  {"content":"\r\nبه نقل از ابو سعيد وابستهء ابو اسيد انصارى گويد : عثمان شنيد كه فرستادگان مردم مصر آمده‌اند ، به طرف آنها آمد و در دهكده اى كه متعلق به وى بود بيرون مدينه جاى گرفت و چون مصريان خبر يافتند به طرف محلى آمدند كه عثمان آنجا بود .\r\nگويد : عثمان خوش نداشت كه اينان در مدينه پيش وى آيند . وقتى به نزد وى آمدند گفتند : « بگو مصحف بيارند » گويد : « عثمان بگفت تا مصحف بياوردند » گفتند : « هفتم را بازكن » كه سورهء يونس را هفتم مىناميدند .\r\nگويد : عثمان سوره را بخواند تا به اين آيه رسيد كه :\r\n« * ( قُلْ أَ رَأَيْتُمْ ما أَنْزَلَ الله لَكُمْ من رِزْقٍ فَجَعَلْتُمْ مِنْه حَراماً وَحَلالًا ، قُلْ آللَّه أَذِنَ لَكُمْ أَمْ عَلَى الله تَفْتَرُونَ 10 : 59 ) * » [ 1 
  ] .\r\nيعنى : بگو ، به من بگوييد : اين روزى كه خدا نازل كرده و از آن حلالى و حرامى قرار داده‌ايد ، بگو آيا خدا بشما اجازه داده يا به خدا دروغ مىبنديد ؟\r\nگفتند : « همينجا توقف كن » آنگاه گفتند : « اين قرقها كه نهاده اى آيا خدا به تو اجازه داده يا به خدا دروغ مىبندى ؟ » گفت : « قبول كن ، آيه دربارهء فلان و به همان نزول يافته » آنگاه گفت : « عمر پيش از من براى شتران زكات قرق نهاد و چون من خليفه شدم شتران صدقه بيشتر شد و من قرق را افزودم ، قبول كن . » گويد : « جمع به حكم آيه به او اعتراض مىكردند و او مىگفت : « قبول كن ، آيه دربارهء فلان و به همان نازل شده . » گويد : و آنكه با عثمان سخن مىكرد به سن تو بود .\r\nابو نضره گويد : اين سخن را ابو سعيد به من گفت\r\nو من هنوز ريش نداشتم\r\n\r\n","description":"","footnote":"\r\n[ 1 
  ] يونس ( 10 ) آيهء 58\r\n","page_name":" 2234 ","page_number":51},
  {"content":"\r\nدر روايت ديگر هست كه آن وقت سى سال داشتم .\r\nگويد : آنگاه اعتراضات ديگر كردند كه جواب گفتن نيارست و بدان معترف شد و گفت : « از خدا آمرزش مىخواهم و به پيشگاه او توبه مىبرم » گويد : آنگاه به جمع گفت : « چه مىخواهيد ؟ » نضر گويد : « از او پيمان گرفتند و شرطى نهادند گويد : عثمان از آنها قول گرفت كه مادام كه به شرط آنها عمل مىكند مخالفت نكنند و از همآهنگى جماعت مسلمانان بيرون نشوند آنگاه عثمان گفت : « چه مىخواهيد ؟ » گفتند : « مىخواهيم كه مردم مدينه مقررى نگيرند كه اين مال از آن كسانى است كه بر سر آن جنگيده‌اند و از آن پيرانى است كه ياران پيمبر خدا صلى الله عليه و سلم بوده‌اند . » گويد : بدين خشنود شدند و با وى سوى مدينه آمدند .\r\nگويد : عثمان به سخن ايستاد و گفت : « هيچ گروه فرستاده اى براى لغزشهاى من بهتر از اين گروه نبود . » در روايت ديگر هست كه گفت : « بىجهت از اين فرستادگان مصر بيمناك بودم . هر كه زراعت دارد سوى زراعت خود رود و هر كه گوسفند دارد به شير دوشى رود ، بدانيد كه مالى به نزد ما نداريد . اين مال از آن كسانى است كه بر سر آن جنگيده‌اند و از آن اين پيران است كه ياران پيمبر خدا صلى الله عليه و سلم بوده‌اند . » گويد : مردم خشمگين شدند و گفتند : « اين حيلهء بنى اميه است . » گويد : آنگاه فرستادگان مصر خشنود برفتند و در راه سوارى را ديدند كه به راه آنها ميآمد و از آنها جدا مىشد ، سپس باز مىآمد و آنها را متوجه خويش مىكرد .\r\nگفتند : « كار تو چيست ؟ گويى به كارى مىروى قضيه تو چيست ؟ »\r\n","description":"","footnote":"","page_name":" 2235 ","page_number":52},
  {"content":"\r\nگفت : « من فرستادهء امير مؤمنانم كه سوى عامل مصر مىروم » گويد : پس او را بكاويدند و نامه اى از زبان عثمان يافتند كه مهر وى داشت و به عامل مصر مىگفت كه اينان را بياويزد يا بكشد يا يك دست و يك پا از دو سوى ببرد .\r\nگويد : آنها نيز باز گشتند و سوى مدينه آمدند و پيش على رفتند و گفتند :\r\n« مىبينى كه دشمن خدا درباره ما چنين و چنان نوشته ، خدا خون وى را حلال كرده با ما پيش وى بيا . » گفت : « به خدا با شما پيش وى نمىآيم . » گفتند : « پس چرا به ما نامه نوشتى ؟ » گفت : « به خدا هرگز نامه به شما ننوشته‌ام . » گويد : آنها به همديگر نگريستند و گفتند : « به خاطر اين جنگ مىكنيد ! » يا گفتند : « به خاطر اين خشم آورده‌ايد ! » گويد : على از مدينه برون شد و سوى دهكده اى رفت .\r\nگويد : مصريان پيش عثمان رفتند و گفتند : « درباره ما فلان و به همان نوشته اى . » گفت : « يكى از دو چيز بايد : يا دو مرد مسلمان بر ضد من شهادت داده باشند يا بخدايى كه جز او خدايى نيست قسم خورم كه ننوشته‌ام و املا نكرده‌ام و ندانسته‌ام » آنگاه گفت : « دانيد كه نامه از زبان كسى نويسند و انگشتر همانند انگشتر نقش زنند » گفتند : « به خدا اكنون كه پيمان شكسته اى و از قرار بگشته اى خداوند خون تو را حلال كرده » . و او را محاصره كردند .\r\nولى واقدى دربارهء آمدن مصريان و منزل گرفتنشان در ذو خشب مطالب بسيار\r\n","description":"","footnote":"","page_name":" 2236 ","page_number":53},
  {"content":"\r\nگفته كه قسمتى از آن را از پيش ياد كردم و قسمتى را ياد نكردم كه زشت است و ياد كردن آن را خوش نداشتم . از جمله مطالب وى روايتى است كه از ابو عون وابستهء مسور آورده كه عمرو بن عاص عامل مصر بود ، عثمان او را از خراج برداشت و به كار نماز گماشت و عبد الله بن سعد بن ابى سرح را بر خراج گماشت . آنگاه نماز را نيز بوى داد . و چون عمر بن عاص به مدينه آمد بد عثمان ، مىگفت . روزى عثمان او را پيش خواند و خلوت كرد و گفت : « اى پسر روسبى ( نابغه ) چه زود جيبهاى جبه ات شپش گرفته . كار تو همان سال اول بود ، بد من ميگويى و با من دورويى ميكنى ؟ به خدا اگر اخذ و عمل نداشته بودى چنين نمىكردى » عمرو گفت : « بسيارى چيزها كه مردم مىگويند و به واليان خويش ميرسانند نادرست است . اى امير مؤمنان در كار رعيت خويش از خدا بترس » عثمان گفت : « به خدا با وجود انحراف تو و بگو مگوها كه در باره ات بود به كارت گماشتم . » عمرو گفت : « عامل عمر بن خطاب بودم و وقتى درگذشت از من راضى بود . » عثمان گفت : « به خدا اگر من نيز مانند عمر از تو مواخذه ميكردم راست ميرفتى ولى با تو نرمى كردم و بر من جرات آوردى . به خدا من در جاهليت و از آن پيش كه به اين قدرت رسم كس و كار بيشتر از تو داشتم . » عمرو گفت : « از اين سخنان درگذر . حمد خدايى را كه ما را به محمد صلى الله عليه و سلم مكرم داشت و هدايت كرد ، عاص بن وائل را ديده بودى ، من نيز عفان را ديده بودم ، به خدا عاص از پدر تو معتبرتر بود . » گويد : عثمان شكسته شد و گفت : « ما را به ياد جاهليت چه كار » گويد : وقتى عمرو برون شد و مروان در آمد و گفت : « اى امير مؤمنان كارت به جايى رسيده كه عمرو بن عاص پدرت را تحقير مىكند ؟ . »\r\n","description":"","footnote":"","page_name":" 2237 ","page_number":54},
  {"content":"\r\nگفت : « از اين سخن درگذر ، هر كه از پدر كسان سخن آرد ، از پدرش سخن آرند . »\r\nگويد : وقتى عمرو از پيش عثمان در آمد كينه توز بود : يك بار پيش على مىرفت و او را بر ضد عثمان تحريك مىكرد ، يك بار پيش زبير مىرفت و او را بر ضد عثمان تحريك ميكرد ، يك بار پيش طلحه او را بر ضد عثمان تحريك ميكرد ، پيش حجگزاران ميرفت و از اعمال عثمان سخن ميكرد .\r\nگويد : و چون محاصرهء اول عثمان رخ داد عمرو از مدينه برون شد و سوى زمينى رفت كه در فلسطين داشت بنام سبع و در قصر خويش كه عجلان نام داشت منزل گرفت و ميگفت : « آنچه از پسر عفان بما ميرسد حيرت آور است . » يك روز كه در قصر خويش نشسته بود و دو پسرش محمد و عبد الله و سلامة بن روح جذامى نيز با وى بودند سوارى بر آنها گذشت ، عمرو به او بانگ زد كه مرد از كجا ميآيد ؟ » گفت : « از مدينه . » گفت : « آن مرد چه شد ؟ » منظورش عثمان بود .\r\nگفت : « در محاصره بود و محاصره سخت بود » گفت : « مرا ابو عبد الله ميگويند ، وقتى داغ در آتش باشد گورخر باد رها مىكند . » گويد : عمرو همچنان در آنجا نشسته بود تا سوارى ديگر بر او گذشت و عمرو بانگ زد : « آن مرد چه شد ؟ » منظورش عثمان بود .\r\nگفت : « كشته شد » عمرو گفت : « مرا ابو عبد الله ميگويند ، وقتى به دملى دست بمالم بازش ميكنم بر ضد او تحريك مىكردم تا آنجا كه چوپان را در ميان گوسفندانش بر سر كوه تحريك مىكردم »\r\n","description":"","footnote":"","page_name":" 2238 ","page_number":55},
  {"content":"\r\nسلامة بن روح گفت : « اى گروه قرشيان ميان شما و عربان درى محكم بود كه آن را شكستيد ، چرا چنين كرديد ؟ » گفت : « ميخواستيم حق را از تسلط باطل در آريم و مردم در كار حق برابر باشند » گويد : ناخواهرى عثمان ، ام كلثوم دختر عقبة بن ابى معيط ، زن عمرو بود و وقتى عثمان او را عزل كرد از وى جدا شد .\r\nعبد الله بن محمد به نقل از پدرش گويد : محمد بن ابى بكر و محمد بن ابى حذيفه در مصر بر ضد عثمان تحريك ميكردند ، قيام مصريان چنان بود كه عبد الرحمان بن عديس بلوى با پانصد كس روان شدند و چنان وانمودند كه آهنگ عمره دارند ، در ماه رجب حركت كردند ، عبد الله بن سعد بن ابى سرح يكى را فرستاد كه يازده روزه راه را طى كرد و به عثمان خبر داد كه ابن عديس و يارانش سوى وى روان شده‌اند و محمد ابن ابى حذيفه تا عجرود همراه آنها آمده و باز گشته و محمد چنين وانموده و گفته كه قوم به آهنگ عمره رفته‌اند ، اما در خفا گفته كه جماعت سوى پيشواى خويش ميروند كه اگر كناره نگرفت او را بكشند .\r\nمصريان منزلها را پيمودند تا در ذى خشب جاى گرفتند . وقتى فرستادهء عبد الله - ابن سعد رسيد هنوز مصريان نرسيده بود ، عثمان گفت : « جمعى از مردم مصر به پندار خويش آهنگ عمره دارند اما مقصودشان عمره نيست . كسان تحريكشان كرده‌اند كه سر فتنه دارند و منتظر مرگ منند ، به خدا اگر بميرم آرزو كنند كه عمرم دراز شده بود و بجاى هر روز سالى بود ، از بس كه خون ريخته شود و دشمنى و تبعيض نمايان شود و احكام دگرگون شود . »\r\nگويد : وقتى جماعت در ذى خشب فرود آمدند خبر آمد كه قصد دارند اگر عثمان كناره گيرى نكرد او را بكشند . فرستادهء آنها شبانه پيش على و پيش طلحه و پيش عمار ابن ياسر آمد ، محمد بن حذيفه بوسيله آنها نامه اى براى على نوشته بود كه نامه را پيش\r\n","description":"","footnote":"","page_name":" 2239 ","page_number":56},
  {"content":"\r\nوى آوردند اما بگشود . و چون عثمان از قضايا خبر يافت به خانهء على آمد و گفت :\r\n« اى پسر عمو براى من مفرى نمانده ، خويشاوند نزديك توام و حقى بزرگ بر تو دارم ، اين قوم چنان كه مىبينى آمده‌اند و به من هجوم خواهند آورد . دانم كه ترا پيش اينان منزلتى هست و سخن ترا گوش ميكنند ، مىخواهم كه سوى ايشان روى و بازشان گردانى كه نمىخواهم وارد مدينه شوند كه جسورتر شوند و ديگران نيز بشنوند . » على گفت : « بازشان گردانم كه چه شود ؟ » گفت : « كه من به اشاره و رأى تو كار كنم و از دستور تو تخلف نكنم » على گفت : « بارها با تو سخن كرده‌ام هر بار ما ميرويم و تو سر خويش ميگيرى .\r\nما ميگوييم و تو چيز ديگر ميگويى . همهء اينها كار مروان بن حكم و سعيد بن عاص و ابن عامر و معاويه است كه اطاعت آنها كرده اى و عصيان من . » عثمان گفت : « ديگر خلاف آنها مىكنم و مطيع تو مىشوم » گويد : عثمان ، عمار بن ياسر را پيش خواند و با وى سخن كرد كه همراه على برود اما نپذيرفت . آنگاه سعد بن ابى وقاص را پيش خواند و با وى سخن كرد كه پيش عمار رود و به او بگويد كه همراه على برود .\r\nگويد : سعد پيش عمار رفت و گفت : « اى ابو اليقظان ، چرا نميروى ؟ اينك على ميرود ، با او برو و اين جماعت را از پيشوايت باز گردان كه\r\nبه پندار من راهى بهتر از اين از اين بهتر نخواهى رفت » گويد : عثمان كثير بن صلت كندى را كه از ياران وى بود پيش خواند و گفت :\r\n« از پى سعد برو ببين سعد به عمار چه ميگويد و او چه پاسخ ميدهد و زود پيش من باز گرد . » گويد : كثير برفت ، سعد با عمار به خلوت بود و او چشم خود را به سوراخ در نهاد . عمار كه او را نشناخته بود برخاست و چوبى بدست داشت كه آن را وارد سوراخ كرد ، كثير چشم از سوراخ برداشت و جامه به چهره كشيد و شتابان برفت .\r\n","description":"","footnote":"","page_name":" 2240 ","page_number":57},
  {"content":"\r\nعمار نشان پاى او را شناخت و بانگ زد : اى ناچيز و پسر مادر ناچيز ! كشيك مرا ميكشى و سخن مرا گوش مىگيرى ! به خدا اگر دانسته بودم تويى چشمت را با اين چوب كور ميكردم كه پيمبر خدا صلى الله عليه و سلم اين را حلال كرده است .\r\nآنگاه عمار پيش سعد بازگشت و سعد با وى سخن كرد و فوت و فنها را به كار برد ، اما حرف آخر عمار اين بود كه به خدا مصريان را باز نمىگردانم .\r\nپس سعد پيش عثمان بازگشت و سخن عمار را با وى بگفت ، عثمان به دو گفت كه دلسوزى نكرده و سعد قسم خورد كه چنان كه بايد اصرار كرده و عثمان قبول كرد .\r\nگويد : على سوى مردم مصر رفت و آنها را باز گردانيد كه به راه خويش رفتند .\r\nمحمود بن لبيد گويد : وقتى مصريان در ذى خشب منزل گرفتند ، عثمان با على و ياران پيمبر خدا صلى الله عليه و سلم سخن كرد كه آنها را باز گردانند . پس على سوار شد و چند تن از مهاجران و از جمله سعيد بن زيد و ابو جهم عدوى و جبير بن مطعم و حكيم بن حزام و مروان بن حكم و سعيد بن عاص و عبد الرحمان بن عتاب ، نيز با وى سوار شدند . از انصار نيز ابو اسيد و ابو حميد هر دوان ساعدى و زيد بن ثابت و حسان بن ثابت و كعب بن مالك همراه بودند ، از مردم عرب نيز ينار بن مكرز بود و سى كس ديگر .\r\nگويد : على و محمد بن مسلمه كه از پيش رفته بودند با مصريان سخن كردند كه سخنشان را گوش گرفتند و باز گشتند .\r\nمحمود گويد : محمد بن مسلمه به من گفت : « هنوز از ذى خشب برون نيامده بوديم كه راه مصر گرفتند و به من سلام ميگفتند ، سخن عبد الرحمان بن عديس بلوى را فراموش نمىكنم كه مىگفت : « اى ابو عبد الرحمان سفارشى به من نمىكنى ؟ » گويد و من گفتم : « تنها از خداى بىشريك بترس\r\nو كسان خود را از پيشواى\r\n","description":"","footnote":"","page_name":" 2241 ","page_number":58},
  {"content":"\r\nوى بازدار كه بما وعده داده كه رفتار خويش را عوض كند . » ابن عديس گفت : « ان شاء الله چنين ميكنم . » گويد : پس از آن رفتگان ، سوى مدينه باز آمدند .\r\nعبد الله بن محمد بنقل از پدرش گويد : وقتى على پيش عثمان باز گشت و گفت كه مصريان رفته‌اند دربارهء او سخن كرد و گفت : « ميدانم كه پيش از آنچه گفته‌ام نبايدم گفت . آنگاه سوى خانهء خويش رفت .\r\nگويد : عثمان آن روز را بسر كرد و چون فردا شد مروان بيامد و گفت : « سخن كن و به مردم بگو كه مصريان باز گشته‌اند و آنچه دربارهء پيشواى خود شنيده بودند نادرست بود تا از آن پيش كه مردم از ولايتها بر ضد تو فراهم آيند و چندان بيايند كه پسزدنشان دشوار باشد سخن تو در ولايات روان شود .\r\nگويد : اما عثمان نپذيرفت اما مروان چندان اصرار كرد كه برون شد و به منبر نشست و حمد خدا گفت و ثناى او كرد . آنگاه گفت : « اما بعد ، اين جمع مصريان دربارهء پيشواى خويش چيزى شنيده بودند و چون به يقين دانستند كه آنچه شنيده بودند نادرست بود سوى ديارشان باز رفتند . » گويد : عمرو بن عاص از گوشهء مسجد بانگ زد : « اى عثمان از خدا بترس كه خطاهاى بزرگ كردى و ما نيز با تو خطا كرديم توبه كن كه ما نيز توبه كنيم . » گويد : عثمان بانگ زد : « اى روسپى زاده تو اينجايى ، به خدا از وقتى كه ترا از كار بر كنار كرده‌ام جبه ات شپش گرفته . » گويد : از گوشهء ديگر به عثمان بانگ زدند : « توبه كن و پشيمانى كن تا مردم دست از تو بدارند . » گويد : عثمان دو دست برداشت و رو به قبله كرد و گفت : « خدايا من نخستين كسم كه توبه به پيشگاه تو ميآورم » . آنگاه به خانهء خويش رفت عمرو بن عاص نيز سوى منزل خود در فلسطين رفت و ميگفت : « به خدا چوپانى را ميديدم و او را بر ضد عثمان\r\n","description":"","footnote":"","page_name":" 2242 ","page_number":59},
  {"content":"\r\nتحريك ميكردم . » على بن عمر بنقل از پدرش گويد : پس از رفتن مصريان على پيش عثمان آمد و گفت : « سخنى گوى كه مردم استماع كنند و شاهد آن شوند و نمودار تغيير روش و بازگشت تو باشد\r\nكه ولايتها بر ضد تو است و بيم دارم گروهى ديگر از كوفه بيايند و بگويى اى على سوى آنها برو و من رفتن نتوانم و معذورم ندارى و گروه ديگر از بصره بيايند و گويى اى على سوى آنها برو و اگر نروم پندارى كه رعايت خويشاوندى نكرده‌ام و حق تو را سبك گرفته‌ام . » گويد : پس عثمان بيرون آمد و سخنانى از تغيير رفتار خويش و توبه بر زبان آورد : نخست حمد خدا كرد و ثناى او گفت ، چنان كه بايد ، آنگاه گفت : « اما بعد ، اى مردم ! به خدا عيبى از من نگرفته‌اند كه ندانم ، هر چه كرده‌ام ميدانم ، دستخوش آرزو و فريب نفس شدم و از رشاد دور ماندم . از پيمبر خدا صلى الله عليه و سلم شنيدم كه مىگفت :\r\nهر كه لغزشى كرد توبه كند و هر كه خطايى كرد توبه كند و بر هلاكت اصرار نيارد كه هر كه در انحراف مصر شود از راه دور افتد . من نخستين كسم كه پند مىپذيرم و در پيشگاه خدا از آنچه كرده‌ام استغفار مىكنم و به دو توبه مىبرم . از رفتار خويش بگشتم و باز آمدم ، سران شما بيايند و راى خويش را با من بگويند ، به خدا اگر حق ، مرا بنده كند روش بنده گيرم و چون بنده زبونى كنم و مانند بنده باشم كه اگر مملوك باشد صبورى كند و اگر آزاد شود سپاس دارد . از خدا مفرى جز سوى او نيست نيكانتان از نزديكى من دريغ نكنند كه اگر سمت راستم نپذيرد سمت چپم اطاعت آرد . » گويد : مردم به رقت آمدند و بعضىشان بگريستند . سعيد بن زيد برخاست و گفت : « اى امير مؤمنان ، هر كه با تو نباشد به تو دسترش ندارد . خدا را ، به خويش پرداز و آنچه را گفتى به عمل آر » و چون عثمان فرود آمد مروان و سعيد و تنى چند از بنى اميه را در خانهء خويش\r\n","description":"","footnote":"","page_name":" 2243 ","page_number":60},
  {"content":"\r\nيافت كه هنگام سخن كردن وى حضور نداشته بودند . مروان گفت : « اى امير مؤمنان سخن كنم يا خاموش مانم ؟ » نائلهء كلبى ، دختر قرافصه ، زن عثمان گفت : « خاموش باش كه به خدا وى را ميكشند و گناهكار قلمداد ميكنند . سخنانى گفته كه شايسته نيست از آن بگردد . » مروان رو به دو كرد و گفت : « ترا با اين ، چكار . به خدا پدرت مرد و وضو كردن نمىدانست » نائله گفت : « مروان آهسته باش و از پدران سخن ميآر . » از پدرم كه غايب است سخن ميكنى و دروغ بر او ميبندى ، از پدر خويش دفاع نيارى كرد ، به خدا اگر عم عثمان نبود و غم وى به عثمان نمىرسيد چيزها در بارهء او به تو ميگفتم كه دروغ نبود . »\r\nگويد : مروان از او بگشت و باز گفت : « اى امير مؤمنان سخن كنم يا خاموش مانم ؟ » گفت : « سخن كن » گفت : « پدر و مادرم فداى تو باد ، دلم ميخواست اين سخنان را وقتى گفته بودى كه محفوظ و مصون بودى اما اين سخنان را وقتى گفتى كه كار آشفته شده و خطر آمده و نمودار زبونى است ، به خدا اصرار بر خطايى كه از آن استغفار توان كرد از توبه اى كه مايهء بيم باشد بهتر است ، اگر خواسته بودى با توبه تقرب ميجستى اما به خطا معترف نمىشدى . اينك انبوه مردم چون كوه ها بر درند » عثمان گفت : « برو با آنها سخن كن كه من از سخن كردن با آنها شرم دارم . » گويد : مردم از سر و دوش هم بالا ميرفتند . مروان به طرف در رفت و گفت :\r\n« چرا چنين فراهم شده‌ايد كه گويى به غارت آمده‌ايد ؟ روهايتان زشت باد ، هر كدامتان گوش رفيقش را بگيرد و برود مگر آن كس كه بخواهندش . آمده‌ايد و ميخواهيد ملك ما را از دستمان بگيريد ! از پيش ما برويد ، به خدا اگر قصد ما كنيد كارى به سرتان ميدهيم كه\r\n","description":"","footnote":"","page_name":" 2244 ","page_number":61},
  {"content":"\r\nخرسند نشويد و نتيجهء كار خويش را نيكو نشماريد ، به منزلهاى خويش رويد كه ما آنچه را بدست داريم به زور وا نمىگذاريم . » گويد : مردم باز گشتند بعضيشان پيش على رفتند و خبر را با وى بگفتند و او عليه السلام خشمگين بيامد و پيش عثمان رفت و گفت : « گويى جز اين نمىخواهى و مروان جز اين نميخواهد كه ترا از دين و عقلت بگرداند ، چون شتر قطار كه هر جا بكشندش ميرود ، به خدا مروان نه بدين خود بيناست نه به كار خويش . قسم به خدا مىبينم كه ترا به ورطه ميافكند اما بيرونت نمىكشد ، از اين پس ديگر براى عتاب پيش تو نخواهم آمد . اعتبار خويش را برده اى و اختيار خويش را از كف داده اى » و چون على برون شد نائله دختر قرافصه ، زن عثمان ، پيش وى آمد و گفت :\r\n« سخن كنم يا خاموش مانم ؟ » گفت : « سخن كن » گفت : « سخن على را شنيدم كه ديگر پيش تو نخواهد آمد ، مطيع مروان شده اى كه تو را هر كجا بخواهد ميكشد » گفت : « چه بايد كرد ؟ » گفت : « از خداى يگانهء بى شريك بترس و از روش دو يار خويش كه پيش از تو بوده‌اند پيروى كن كه اگر اطاعت مروان كنى ترا به كشتن ميدهد . مروان پيش مردم ارزش و مهابت ندارد . مردم بسبب مروان از تو روى گردانيده‌اند . كس پيش على فرست\r\nو از او استمالت كن كه خويشاوند است و خلاف تو نمىكند » گويد : عثمان كس به طلب على فرستاد اما نيامد و گفت : « به او گفته‌ام كه ديگر نخواهم آمد » گويد : سخن نائله در بارهء مروان بگوشش رسيد و پيش عثمان آمد و مقابل وى نشست و گفت : « سخن كنم يا خاموش مانم ؟ » گفت : « سخن كن »\r\n","description":"","footnote":"","page_name":" 2245 ","page_number":62},
  {"content":"\r\nگفت : « اين دختر قرافصه . . . » عثمان گفت : « يك كلمه در باره او مگو كه روسياهت ميكنم كه او از تو براى من نيكخواه تر است » گويد : مروان خاموش ماند .\r\nعبد الرحمان بن اسود بن عبد يغوث گويد : خدا مروان را روسياه كند . عثمان برون آمد و مردم را خشنود كرد و بر منبر گريست و مردم بگريستند و ريش عثمان را ديدم كه از اشك تر شده بود و مىگفت : « خدايا به پيشگاهت توبه مىآورم ، خدايا به پيشگاهت توبه ميآوريم ، خدايا به پيشگاهت توبه ميآورم ، اگر حق مرا به مقام بندهء مملوك برد بدان رضايت مىدهم ، وقتى به منزل خويش روم پيش من آييد به خدا روى از شما نهان نمىكنم و موجب رضاى شما مىشوم و رضاى شما را فزون ميكنم و مروان و كسان وى را دور ميكنم » گويد : و چون به خانه رفت بگفت تا در را گشوده نگه دارند و بدرون رفت . پس از آن مروان پيش وى رفت و چندان از اين در و آن در گفت كه از راى خويش بگشت و از آنچه مىخواست كرد ، باز آورد پس از آن سه ، روز عثمان برون نيامد كه از مردم شرم داشت و مروان پيش مردم آمد و گفت : « دور شويد ، مگر آنكه بخواهندش سوى خانه هاى خويش رويد ، اگر امير مؤمنان كسى را بخواهد كس بطلب او ميفرستد و گر نه در خانهء خويش بماند . » عبد الرحمان گويد : پيش على آمدم و او را ميان قبر و منبر يافتم ، عمار ياسر و محمد بن ابى بكر نيز پيش وى بودند و ميگفتند : « مروان با مردم چنين كرد و چنان كرد » گويد : على رو به من كرد و گفت : « سخنان عثمان را شنيدى ؟ » گفتم : « آرى » گفت : « سخنان مروان را كه با مردم گفت شنيد ؟ » گفتم : « آرى »\r\n","description":"","footnote":"","page_name":" 2246 ","page_number":63},
  {"content":"\r\nگفت : « پناه بر خدا ، اى مسلمانان ، اگر در خانه‌ام بنشينم ، گويد مرا رها كرده اى\r\nو حق خويشاوندى را رعايت نكرده اى ؟ و اگر سخن كنم و مطابق دلخواه او باشم ، مروان بيايد و از پس سالخوردگى و صحبت پيمبر خدا صلى الله عليه و سلم او را بهر طرف خواهد بكشد » عبد الرحمان گويد : همى گفت تا فرستادهء عثمان آمد كه پيش من آى .\r\nعلى به صداى بلند و خشمآلود گفت : « به او بگو ديگر پيش تو نخواهم آمد » گويد : فرستاده برفت .\r\nگويد : دو روز بعد عثمان را ديدم كه سخت نوميد بود . از ناتل غلام وى پرسيدم :\r\n« امير مؤمنان از كجا ميآيد ؟ » گفت : « پيش على رفته بود » گويد : روز بعد در حضور على بودم كه گفت : « ديروز عثمان آمده بود و ميگفت :\r\nديگر نميكنم و ديگر چنان ميكنم » به او گفتم : « از پس آن سخنان كه بر منبر پيمبر خدا گفتى و تعهدها كه كردى به خانه رفتى و مروان برون آمد و بر در تو به كسان ناسزا گفت و آزارشان كرد .\r\nعلى گويد : آنگاه عثمان برفت و ميگفت : « حق خويشاوندى را نگه نداشتى ، خوارم كردى و مردم را نسبت به من جسور كردى » گفتم : « به خدا كسان را از تو باز ميدارم اما هر وقت چيزى بگويم كه پندارم آن را پذيرفته اى ، مروان چيز ديگر گويد و سخن مروان را بر گفتهء من ترجيح ميدهى و او را در كار دخالت ميدهى » على گويد : آنگاه عثمان به خانهء خويش رفت .\r\nعبد الرحمان گويد : على همچنان از عثمان كناره ميگرفت و كارى به كار او نداشت ولى ميدانم كه وقتى محاصره شد با طلحه سخن كرد كه آب براى او ببرند و در اين باب سخت خشمگين شد تا براى عثمان آب بردند .\r\n","description":"","footnote":"","page_name":" 2247 ","page_number":64},
  {"content":"\r\nاسماعيل بن محمد گويد : عثمان به روز جمعه به منبر رفت و حمد خدا گفت و ثناى او كرد ، آنگاه يكى برخاست و گفت : « مطابق كتاب خدا رفتار كن . » عثمان به دو گفت : « بنشين » گويد : آن شخص بنشست و بار ديگر برخاست و همان گفت و عثمان به او گفت :\r\n« بنشين » ، كه بنشست و كسان ريگ پرانيدند چندانكه آسمان ديده نمىشد و عثمان از منبر بيفتاد كه او را برداشتند و بيهوش به خانه بردند و يكى از حاجبان عثمان بيامد و مصحفى همراه داشت و اين آيه را به بانگ بلند مىخواند :\r\n« * ( إِنَّ الَّذِينَ فَرَّقُوا دِينَهُمْ وَكانُوا شِيَعاً لَسْتَ مِنْهُمْ في شَيْءٍ إِنَّما أَمْرُهُمْ إِلَى الله 6 : 159 ) * » [ 1 
  ] يعنى : كسانى كه دين خويش را پراكنده كردند و گروه گروه شدند كارى به آنها ندارى كار ايشان فقط با خداست .\r\nگويد : آن روز كه عثمان غش كرده بود\r\nعلى بن ابى طالب پيش وى رفت بنى اميه اطراف وى بودند ، على گفت : « اى امير مؤمنان تو را چه مىشود » بنى اميه به يك زبان به او گفتند : « اى على ما را به هلاكت دادى و با امير مؤمنان چنين كردى ، به خدا اگر به آنچه ميخواهى برسى دنيا بر تو تلخ خواهد شد . » و على خشمگين برخاست .\r\nدر همين سال عثمان بن عفان كشته شد .\r\n\r\nسخن از كشته شدن عثمان و اينكه چگونه بود\r\nابو جعفر گويد : بسيارى موجبات را كه قاتلان وى دستاويز كشتنش كردند ياد كرديم و بسيارى را نگفتيم ، بجهاتى كه چشم پوشيدن از آن لازم مينمود . اينك بگوييم كه چگونه كشته شد و آغاز كار چگونه بود و كى آغاز كرد و پيش از كشته\r\n\r\n","description":"","footnote":"\r\n[ 1 
  ] انعام 6 آيهء 160\r\n","page_name":" 2248 ","page_number":65},
  {"content":"\r\nشدنش بر او جرات آورد .\r\nام بكر دختر مسور بن مخرمه گويد : تعدادى از شتران زكات را پيش عثمان آوردند كه آن را به يكى از فرزندان حكم بخشيد و اين خبر به عبد الرحمان بن عوف رسيد و كس پيش مسور بن مخرمه و عبد الرحمان بن اسود فرستاد كه شتران را بگرفتند و عبد الرحمان آن را ميان كسان تقسيم كرد و عثمان در خانه بود .\r\nعثمان بن ابى شريد گويد : عثمان بر جبلة بن عمرو ساعدى گذشت كه در حياط خانه بود و زنجيرى همراه داشت و گفت : « اى نعثل به خدا ميكشمت و بر يك شتر جربى بارت ميكنم و سوى حره آتش ميبرم » گويد : و همو يك بار وقتى عثمان بر منبر بود بيامد و او را پايين كشيد .\r\nعامر بن سعد گويد : نخستين كسى كه بر عثمان جرات آورد و سخنان بد گفت\r\nجبلة بن عمرو ساعدى بود روزى در انجمن قوم خويش بود كه عثمان بر او گذشت زنجيرى به دست جبله بود و چون عثمان گذشت سلام گفت و جماعت سلام او را جواب دادند اما جبله گفت : « چرا جواب مردى را ميدهيد كه چنين و چنان كرد ؟ » گويد : آنگاه رو به عثمان كرد و گفت : « به خدا اين زنجير را بگردنت مياندازم مگر اينكه اطرافيانت را رها كنى » عثمان گفت : « كدام اطرافيان ؟ به خدا من كسى را برنميگزينم » جبله گفت : « مروان را برگزيده اى ، معاويه را برگزيده اى ، عبد الله بن عامر را برگزيده اى ، عبد الله بن سعد را برگزيده اى كه قرآن در مذمت يكيشان آمد ، و پيمبر خدا صلى الله عليه و سلم خون وى را هدر كرد . » گويد : عثمان برفت و مردم پيوسته نسبت به وى جسورتر شدند .\r\nابى حبيبه گويد : يكى از روزها عثمان با مردم سخن كرد ، عمرو بن عاص گفت :\r\n« اى امير مؤمنان ! تو كارهاى ناروا كردى كه ما نيز بكرديم ، توبه كن كه ما نيز با تو توبه كنيم . »\r\n","description":"","footnote":"","page_name":" 2249 ","page_number":66},
  {"content":"\r\nگويد : عثمان رو به قبله كرد و دستها را بالا برد .\r\nگويد : هرگز چندان زن و مرد نديده بودم كه گريه كند . پس از آن يك بار كه عثمان با مردم سخن ميكرد جهجاه غفارى برخاست و بانگ زد كه اى عثمان اينك يك شتر پير آورده‌ام كه جبه و زنجيرى نيز بر آن هست پايين بيا تا جبه را به تنت تو كنيم و زنجيرت كنيم و بر شتر پير سوار كنيم و در كوه دود افكنيم .\r\nعثمان گفت : « خدا روسياهت كند و چيزى را كه آورده اى روسياه كند . » ابو حبيبه گويد : اين در ميان جمع بود و خاصان و ياران عثمان بيامدند و او را به خانه بردند .\r\nگويد : اين آخرين بار بود كه عثمان را ديدم .\r\nعبد الرحمان بن حاطب به نقل از پدرش گويد : من به عثمان مىنگريستم كه بر عصاى پيمبر تكيه داشت و سخن ميكرد ، همان عصايى كه عمرو ابو بكر نيز بر آن سخن ميكرده بودند ، جهجاه به دو گفت : « اى نعثل برخيز و از اين منبر فرودآى » . و عصا را بگرفت و بر پاى راست خود بشكست ، كه تريشه اى از آن به پايش فرو رفت و زخم همچنان بماند تا خوره گرفت\r\nو ديدم كه كرم ميگذاشت . پس عثمان فرود آمد كه او را ببردند و بگفت تا عصا را بهم بستند كه آهن پيچ بود ، پس از آن روز ، عثمان يك بار يا دو بار بيرون آمد و پس از آن محاصره شد و كشته شد .\r\nعبد الرحمان بن يسار گويد : وقتى مردم كارهاى عثمان را بديدند ياران پيمبر كه در مدينه بودند به يارانى كه در آفاق بودند و در مرزها پراكنده بودند نوشتند » « شما رفته‌ايد كه در راه خدا عز و جل جهاد كنيد و دين محمد ميجوييد ، اما دين محمد پشت سر شما به تباهى رفته و متروك مانده بياييد و دين محمد را به پا داريد . » پس ياران محمد از هر سو بيامدند تا عثمان را كشتند .\r\nگويد : وقتى شورشيان از پيش عثمان باز گشتند و او توبه آوردند در بارهء كسانى كه از مصر آمده بودند و از همه مردم ولايات نسبت به وى سختتر بودند به عبد الله\r\n","description":"","footnote":"","page_name":" 2250 ","page_number":67},
  {"content":"\r\nبن سعد بن ابى سرح كه عامل مصر بود نامه نوشت كه :\r\n« اما بعد وقتى فلان و فلان پيش تو آمدند گردنشان را بزن و فلان و فلان را چنان و چنان مجازات كن ، تنى چند از اينان ياران پيمبر خدا صلى الله عليه و سلم بودند و جمعى از آنها از تابعان بودند » گويد : فرستادهء عثمان كه نامه را مىبرد ابو الاعور بن سفيان سلمى بود كه عثمان وى را بر شتر خويش نشانده بود و گفته بود پيش از آنكه مصريان برسند وارد مصر شود . ابو الاعور در راه به مصريان رسيد كه از او پرسيدند « كجا مىرود ؟ » گفت : « آهنگ مصر دارم » يكى از مردم شام از طايفهء خولان نيز با وى بود .\r\nگفتند : « نامه اى همراه دارى ؟ » گفت : « نه » گفتند : « ترا بچه كار فرستاده‌اند ؟ » گفت : « نمىدانم » گفتند : « نامه همراه ندارى و نمىدانى ترا بچه كار فرستاده‌اند ! كار تو مشكوك است » پس او را بكاويدند و با وى نامه اى يافتند كه در قمقمه چرمين خشك بود و چون در نامه نگريستند ، دستور كشتن بعضيشان و مجازات بعضى ديگر بود بجان يا مال ، و چون چنين ديدند سوى مدينه باز آمدند و مردم از بازگشتشان و قضيهء نامه خبر يافتند و از ولايات ديگر بيامدند و مردم مدينه نيز بشوريدند .\r\nمحمد بن سايب كلبى گويد : مردم مصر پس از رفتن از آن رو باز گشتند كه يكى از غلامان عثمان در راه به آنها رسيد كه بر شتر عثمان سوار بود و نامه اى براى امير مصر داشت كه بعضى را بكشد و بعضى را بياويزد و چون پيش عثمان آمدند گفتند :\r\n« اين غلام تو است ؟ »\r\n","description":"","footnote":"","page_name":" 2251 ","page_number":68},
  {"content":"\r\nگفت : « اين غلام من است كه بىخبر من رفته » گفتند : « اين شتر تو است ؟ » گفت : « از خانه بىخبر من گرفته » گفتند : « انگشتر تو است ؟ » گفت : « از روى آن نقش كرده‌اند » و چون عثمان كار خويش و قيام مردم را بديد به معاوية بن ابى سفيان كه در شام بود چنين نوشت :\r\n« بنام خداى رحمان رحيم ، « اما بعد مردم مدينه كافر شده‌اند و از اطاعت بدر رفته‌اند و « پيمان شكسته‌اند از جنگاوران شام كه پيش تواند ، بهر وسيله پيش من « فرست . » گويد : و چون نامهء وى به معاويه رسيد اهمال كرد كه مخالفت با ياران پيمبر را كه از اجتماعشان خبر يافته بود خوش نداشت و چون جواب معاويه تأخير شد عثمان به يزيد بن اسد بن كرز و مردم شام نامه نوشت كه بيايند و حقوقى را كه بر آنها داشت ياد كرد و از خليفگان سخن آورد كه خدا عز و جل اطاعت و نيكخواهيشان را فرمان داده بود . و وعده داد كه آنها را سپاهيان و خاصان خود مىكند و منتى را كه بر آنها داشت و نيكىها كه كرده بود بيادشان آورد و گفت اگر كمك ميكنيد ، زود ، زود ! كه اين قوم به همين زودى به من ميتازند .\r\nگويد : و چون نامه را براى آنها خواندند يزيد بن اسد بجلى قسرى بپاخاست و حمد خدا گفت و ثناى او كرد آنگاه از عثمان ياد كرد و حق او را بر شمرد و كسان را به يارى وى ترغيب كرد و گفت كه بايد سوى او روان شوند و كسان بسيار پيرو او شدند و با وى حركت كردند و چون به وادى القرى رسيدند خبر آمد كه عثمان را كشته‌اند و آنها بازگشتند .\r\n","description":"","footnote":"","page_name":" 2252 ","page_number":69},
  {"content":"\r\nو نيز عثمان به عبد الله بن عامر نوشت كه مردم بصره را سوى من فرست و اين نامه نيز همانند نامهء مردم شام بود ،\r\nعبد الله بن عامر كسان را فراهم آورد و نامهء عثمان را بر آنها فرو خواند . سخنگويانى از مردم بصره به پا خاستند و او را به يارى عثمان و حركت به سوى مدينه ترغيب كردند ، از آن جمله مجاشع بن مسعود سلمى بود كه پيش از همه سخن كرد . وى در آن روزگار سالار قيسيان بصره بود و نيز قيس بن هيثم بصرى به سخن ايستاد و مردم را به يارى عثمان ترغيب كرد و مردم به سرعت آماده شدند . عبد الله بن عامر سالارى آنها را به مجاشع بن مسعود داد كه با آنها روان شد و چون جماعت به ربذه رسيدند و پيشتازان قوم به صرار رسيدند كه نزديك مدينه بود ، خبر يافتند كه عثمان را كشته‌اند .\r\nعبد الله بن زبير به نقل از پدرش گويد : مردم مصر از سقياياذى خشب نامه اى به عثمان نوشتند و يكى از آنها نامه را پيش وى آورد اما جواب نداد و بگفت تا او را از خانه بيرون كردند . مردم مصر كه سوى عثمان آمده بودند ششصد كس بودند با چهار پرچم كه چهار سر داشتند ، هر كدام با يك پرچم ، و سالار همهء جماعت عمرو بن بديل بن ورقا خزاعى بود كه از اصحاب پيمبر بوده بود و عبد الرحمان بن عديس تجيبى .\r\nنامهء مصريان چنين بود :\r\n« به نام خداى رحمان رحيم ، « اما بعد ، بدان كه خدا وضع قومى را تغيير ندهد تا نفوس خويش « را تغيير دهند ، خدا را ، خدا را ، باز هم خدا را ، خدا را ، اينك كه دنيا دارى « آخرت را نيز با آن پيوند كن و نصيب آخرت خويش را فراموش مكن « كه دنيا بر تو راست نخواهد شد ، بدان كه ما ، قسم به خدا ، بسبب خدا خشم « ميآوريم و بخاطر خدا خشنود ميشويم و شمشيرها را از دوش فرونگذاريم « تا از توبه صريح يا ضلالت روشن تو خبردار شويم ، سخن ما و دعوى « ما با تو همين است و خداى ما را در كار تو معذور ميدارد . »\r\n","description":"","footnote":"","page_name":" 2253 ","page_number":70},
  {"content":"\r\nگويد : مردم مدينه نيز به عثمان نامه نوشتند و او را به توبه دعوت كردند و حجت آوردند و به خدا قسم خوردند كه دست از او بر نميدارند تا خونش بريزند يا تكاليف خدا را كه بر عهدهء اوست به انجام برد . و چون عثمان از كشته شدن بيمناك شد با نيكخواهان و كسان خود مشورت كرد و گفت : « رفتار اين قوم را ديده‌ايد ، چه بايد كرد ؟ » به دو گفتند كس به طلب على بن ابى طالب فرستد و از او بخواهد كه جمع را پس فرستد و هر چه ميخواهند تعهد كند و تعلل كند تا كمك برسد .\r\nعثمان گفت : « اين قوم تعلل نمىپذيرند و از من پيمان ميخواهند كه از پيش با آنها چنان كرده‌ام و چون پيمان كنم انجام آن خواهند » مروان بن حكم گفت : « اى امير مؤمنان با آنها تماس داشتن تا كمك بيايد بهتر از آنست كه با آنها در افتى ، هر چه ميخواهند تعهد كن و تا تعلل ميپذيرند تعلل كن كه ياغى شده‌اند و پيمان ندارند . » پس عثمان كس سوى على فرستاد و او را خواند و چون بيامد گفت : « اى ابو حسن ، رفتار مردم چنان بوده كه ديده اى و رفتار من چنان بوده كه دانسته اى ، ميترسم مرا بكشند ، آنها را پس فرست ، به قسم خدا عز و جل تعهد ميكنم كه از آنچه خوش ندارند باز مانم و تعهد ميكنم كه در بارهء خودم و ديگران به حق عمل كنم اگر چه خونم بر سر اين كار بريزد » على گفت : « عدالت تو براى مردم از كشتنت بهتر است تعهد كردى كه از آنچه نمىپسندند باز مانى و من آنها را پس فرستادم ، اما به تعهد خويش وفا نكردى اين بار مرا فريب مده كه من از جانب تو تعهد ميكنم كه به حق عمل كنى » گفت : « بله ، تعهد كن به خدا به اين تعهد وفا ميكنم » على سوى كسان رفت و گفت : « اى مردم ! تقاضاى عمل به حق داشتيد كه تعهد كردند . عثمان مىگويد كه حق را دربارهء خودش و ديگران روان مىكند و از هر چه خوش\r\n","description":"","footnote":"","page_name":" 2254 ","page_number":71},
  {"content":"\r\nنداريد باز مىماند ، از او بپذيريد و پيمان ، استوار كنيد . » مردم گفتند : « ميپذيريم از او اطمينان حاصل كن ، به خدا ما به گفتار بىكردار رضايت نمىدهيم » على گفت : « چنين ميكنم » آنگاه پيش عثمان رفت و قصه را با وى بگفت .\r\nعثمان گفت : « ميان من و آنها مدتى معين كن كه مرا مهلتى باشد كه تغيير آنچه براى كسان ناخوشايند است به يك روز ميسر نيست . » على گفت : « آنچه در مدينه است كه مهلت ندارد و آنچه در جاى ديگر است چندان مهلت بايد كه دستور تو آنجا رسد » عثمان گفت : « چنين باشد ، اما در بارهء آنچه در مدينه است سه روز مرا مهلت بده » على گفت : « چنين باشد » آنگاه سوى مردم رفت و قصه را گفت و ميان آنها و عثمان مكتوبى نوشت و سه روز به دو مهلت داد كه مظالم را از ميان بردارد و هر عاملى را كه بخواهند عزل كند و مؤكدترين عهد و پيمانى را كه خدا از بنده اى گرفته بود بر مضمون مكتوب گرفت و تنى چند از سران مهاجر و انصار را شاهد آن كرد .\r\nپس مسلمانان دست از عثمان بداشتند و باز رفتند به شرط آنكه به تعهد خويش وفا كند ، اما او آماده جنگ مىشد و سلاح فراهم ميكرد و سپاهى فراوان از بردگان\r\nخمس آماده كرد و چون سه روز گذشت و او همچنان ببود و در چيزهايى كه خوش نداشتند تغييرى نداد و هيچ يك از عاملان را معزول نكرد ، مردم بشوريدند و عمرو ابن حزم انصارى سوى مصريان رفت كه در ذى خشب بودند و خبر را با آنها بگفت و همراهشان بيامد تا به مدينه رسيدند و كس پيش عثمان فرستادند كه باز گشت ما به سبب آن بود كه گفتى از اعمال خويش توبه آورده اى و از آنچه خوش نداريم بائگشته اى\r\n","description":"","footnote":"","page_name":" 2255 ","page_number":72},
  {"content":"\r\nو بنام خدا عهد و پيمان كردى » گفت : « بلى چنين بود » گفتند : « پس اين نامه چيست كه بنزد فرستادهء تو يافته‌ايم كه به عامل خويش نوشته اى » گفت : « من نكرده‌ام و از آنچه ميگوييد خبر ندارم » گفتند : « پيك تو بر شتر تو ، و مكتوب دبير تو به مهر تو » گفت : « شتر را دزديده‌اند ، مهر را نيز چون مهر من نقش زده‌اند . » گفتند : « در كار تو شتاب نمىكنيم ، عاملان فاسق خويش را معزول كن و كسانى را بگمار كه امين خون و مال ما باشند و مظالم را پس بده » گفت : « اگر هر كه را شما بخواهيد به كار گيرم و هر كه را نخواهيد از كار بردارم پس من چه كاره‌ام ، كار به فرمان شماست » گفتند : « به خدا يا چنين كن يا خلعت ميكنيم و يا خونت را ميريزيم . در كار خويش بينديش يا از خلافت چشم بپوش » اما عثمان نپذيرفت و گفت : « جامه اى را كه خداوند به من پوشانيده از تن برون نميكنم » گويد : پس او را به مدت چهل روز محاصره كردند و طلحه با مردم نماز مىكرد .\r\nوثاب كه از جمله آزادشدگان عمر بود و ضمن محاصره عثمان دو زخم به گلوى او خورده بود كه اثر آن چون دو مهره نمودار بود ، گويد : عثمان مرا فرستاد كه اشتر را پيش وى خواندم كه بيامد ، براى امير مؤمنان متكايى نهادم براى او نيز متكايى نهادم .\r\nگويد : عثمان گفت : « اى اشتر ! مردم از من چه ميخواهند ؟ » گفت : « سه چيز كه يكى بايد انجام شود »\r\n","description":"","footnote":"","page_name":" 2256 ","page_number":73},
  {"content":"\r\nگفت : « چيست » ؟\r\nگفت : « ترا مخير ميكنند كه يا از خلافت كناره كنى و بگويى اين كار شماست هر كه را ميخواهيد براى آن برگزينيد يا از خويشتن قصاص گيرى . اگر از اين دو كار دريغ كنى اين قوم ترا ميكشند . » گفت : « بايد يكى از اين دو كار انجام شود ؟ » گفت : « بايد يكى از اين دو كار انجام شود . » عثمان گفت « اما اينكه از خلافت كناره كنم ، من كسى نيستم كه جامه اى را كه خدا عز و جل به من پوشانيده در آرم » در روايت ديگر هست كه گفت : « اگر مرا پيش آرند و گردنم بزنند بهتر\r\nاست كه پيراهنى را كه خداوند به تن من كرده در آرم و امت محمد را واگذارم كه به همديگر بتازند . » وثاب گويد عثمان گفت : « اما اينكه از خودم قصاص بگيرم به خدا ميدانم كه دو يارم كه پيش از من بوده‌اند كسانرا عقوبت ميكرده‌اند بعلاوه تن من تاب قصاص ندارد . اما اينكه مرا بكشيد ، به خدا اگر بكشيدم پس از من هرگز دوستى نكنيد و پس از من هرگز با هم نماز نكنيد و پس از من هرگز به جماعت با دشمن جنگ نكنيد . » گويد : اشتر برخاست و برفت و تا چند روز ديگر همچنان ببوديم .\r\nگويد : آنگاه مردكى بيامد كه گفتى گرگى بود و از دور نگاه كرد ، آنگاه باز گشت و محمد بن ابى بكر با سيزده كس بيامد و چون نزديك عثمان رسيد ريش او را بگرفت و كشيد چندانكه صداى دندانهاى او را شنيدم و گفت : « معاويه برايت كارى نساخت ، ابن عامر برايت كارى نساخت ، نامه ها كه فرستادى برايت كارى نساخت . » عثمان گفت : « برادرزاده ! ريشم را ول كن ! ريشم را ول كن ! »\r\n","description":"","footnote":"","page_name":" 2257 ","page_number":74},
  {"content":"\r\nگويد : محمد را ديدم كه به يكى از آن جمع اشاره كرد كه برخاست و با تيرى كه به دست داشت سر عثمان را زخم دار كرد .\r\nراوى گويد : گفتم : « بعد چه شد ؟ » گفت : « همه با هم او را كشتند . » محمد بن مسلمه گويد : با تنى چند از قوم خويش پيش مصريان رفتم ، سران آنها چهار كس بودند : عبد الرحمان بن عديس بلوى ، سودان بن حمران مرادى ، عمرو ابن حمق خزاعى - اين نام بيش از ديگران شهرت يافته بود تا آنجا كه عثمان را محبوس ابن حمق ميگفتند - و ابن نباع .\r\nگويد : پيش آنها رفتم كه در خيمه اى بودند و مردم پيرو آنها بودند .\r\nگويد : از حق عثمان سخن كردم و از بيعتى كه به گردن داشتند سخن آوردم و از فتنه بيمشان دادم و گفتم كه كشتن وى مايهء اختلاف مىشود و كارى بس بزرگ است شما به اين كار دست مزنيد . وى از كارهايى كه از آن خشم آورده‌ايد دست برميدارد و من اين را ضمانت ميكنم گفتند : « اگر دست بر نداشت ؟ » گفتم : « در اين صورت هر چه خواهيد كنيد . » گويد : قوم برفتند و خشنود بودند ، من پيش عثمان باز آمدم و گفتم : « خلوت كن . » گويد : خلوت كرد و به دو گفتم : « اى عثمان خدا را ، خدا را ، كه جانت در خطر است ، اين قوم به قصد جان تو آمده‌اند ، ديدى كه يارانت ترا رها كرده‌اند ، بلكه دشمنت را تأييد ميكنند . » گويد : عثمان تعهد دلخواه كرد و براى من از خدا پاداش نيكو خواست .\r\nگويد : آنگاه از پيش وى در آمدم و مدتى گذشت .\r\nپس از آن عثمان درباره بازگشت مصريان سخن كرد و گفت كه درباره كارى آمده بودند كه خبر نادرست\r\n","description":"","footnote":"","page_name":" 2258 ","page_number":75},
  {"content":"\r\nشنيده بودند و برفتند . ميخواستم پيش وى روم و تعرض كنم اما خاموش ماندم .\r\nناگهان شنيدم كه يكى ميگفت : « مصريان آمدند و اينك در سويدا هستند » گفتم : « راست ميگويى » گفت : « بله » گويد : عثمان كس به طلب من فرستاد . معلوم شد خبر به او نيز رسيده بود . در - اين وقت مصريان در ذى خشب فرود آمده بودند . به من گفت : « اى ابو عبد الرحمان اين قوم باز آمده‌اند چه بايد كرد ؟ » گفتم : « به خدا نمىدانم ، اما ميدانم كه براى كار خير نيامده‌اند » گفت : « برو و آنها را باز گردان » گويد : گفتم : « نه به خدا چنين نميكنم » گفت : « چرا ؟ » گفتم : « براى آنكه در مقابل آنها تعهد كرده‌ام از كارهايى دست بدارى كه از هيچ يك دست بر نداشته اى » گفت : « يارى از خدا ميجويم » گويد : من برون آمدم . مصريان بيامدند و در بازارها جا گرفتند و عثمان را محاصره كردند .\r\nگويد : عبد الرحمان بن عديس با سودان بن حمران و دو يار ديگرش پيش من آمدند و گفتند : « اى ابو عبد الله يادت هست كه با ما سخن كردى و بازمان فرستادى و پنداشتى كه رفيق ما از كارهاى ناخوشايند دست بر ميدارد » گفتم : « آرى » گويد : آنها صفحهء كوچكى را در آوردند . يك لولهء سربى نيز بود ، ميگفتند :\r\nيك شتر از شتران زكات را ديديم كه غلام عثمان بر آن بود و بار او را بگرفتيم و بكاويديم و اين مكتوب را در آن يافتيم . مكتوب چنين بود :\r\n","description":"","footnote":"","page_name":" 2259 ","page_number":76},
  {"content":"\r\n« بنام خداى رحمان رحيم :\r\n« اما بعد ، وقتى عبد الرحمان بن عديس بلوى پيش تو آمد صد « تازيانه به او بزن و سر و ريشش را بتراش و در حبس نگه دار تا دستور من برسد « با عمرو بن حمق نيز چنين كن . با سودان بن حمران نيز چنين كن . با عروة بن « نباع ليثى نيز چنين كن . » گويد : گفتم : « از كجا ميدانيد كه عثمان اين را نوشته ؟ » گفتند : « اينكه مروان از طرف عثمان چنين نوشته باشد بدتر است ، بايد از خلافت كناره كند » آنگاه گفتند : « ما را پيش عثمان ببر كه با على سخن كرده‌ايم و او وعده كرده كه وقتى نماز ظهر بكرد با عثمان سخن كند . پيش سعد بن ابى وقاص رفته‌ايم و گفته كه در كار شما دخالت نمىكنم ، پيش سعيد بن زيد رفته‌ايم او نيز چنين گفته » گفتم : « وعدهء شما با على چه وقت است ؟ » گفتند : « وعده كرده كه وقتى نماز ظهر بكرد پيش او رود » گويد : من با على نماز كردم\r\nآنگاه من و على پيش عثمان رفتيم و گفتيم : « اينك مصريان بر درند و عثمان اجازهء ورود به آنها داد » گويد : مروان پيش وى نشسته بود و گفت : « فدايت شوم بگذار من با آنها سخن كنم » عثمان گفت : « خدا دهانت را بشكند ، از پيش من برو ، لازم نيست در اين مورد سخن كنى » گويد : مروان برفت و على رو به عثمان كرد . مصريان به او نيز همان گفته بودند كه با من گفته بودند . على مضمون نامه را با وى بگفت و عثمان قسم خورد كه ننوشته و خبر ندارد و با او مشورت نكرده‌اند .\r\nمحمد بن مسلمه گفت : « راست ميگويى اين كار مروان است ، بگو بيايند و عذر\r\n","description":"","footnote":"","page_name":" 2260 ","page_number":77},
  {"content":"\r\nتو را بشنوند » گويد : عثمان رو به على كرد و گفت : « من خويشاوند توام به خدا اگر اين گرفتارى از تو بود به رفع آن ميپرداختم ، برو و با آنها سخن كن كه از تو شنوايى دارند . » على گفت : « به خدا چنين نمىكنم بگو بيايند و عذر خويش را به آنها بگوى » عثمان گفت : « بياييد . » گويد : چون بيامدند بعنوان خلافت به او سلام نكردند و دانستم كه اين عين شر است .\r\nگفتند : « سلام بر شما باد » گفتيم : « سلام بر شما نيز باد » گويد : آنگاه مصريان سخن كردند و در كار سخن كردن ابن عديس را پيش انداختند كه از اعمال ابن سعد در مصر سخن آورد و گفت كه با مسلمانان و ذميان بد - رفتارى مىكند و در كار غنايم مسلمانان عدالت نمىكند و چون در اين بابت با وى سخن كنند ميگويد اين نامهء امير مؤمنان است كه به من نوشته . آنگاه از كارهايى كه عثمان در مدينه كرده بود و مخالف عمل ابو بكر و عمر بود سخن آوردند . ابن عديس گفت : « از مصر آمده بوديم و قصد كشتن تو داشتيم مگر اينكه از خلافت كناره كنى اما على و محمد بن مسلمه ما را پس فرستادند و محمد تعهد كرد از كارهايى كه گفتيم دست بدارى . » آنگاه رو به محمد كرد و گفت : « مگر تو با ما چنين نگفتى ؟ » گويد : گفتم : « چرا » آنگاه گفت : « و ما سوى ديار خودمان رفتيم و به يارى خدا متكى بوديم كه بر ضد تو حجتهاى مكرر داشتيم . و چون به بويب رسيديم غلام تو را گرفتيم و نامهء ترا به مهر تو به عنوان عبد الله بن سعد گرفتيم كه دستور داده اى به ما تازيانه بزند و سر و\r\n","description":"","footnote":"","page_name":" 2261 ","page_number":78},
  {"content":"\r\nريش بتراشد و محبوس بدارد و اين نامهء تو است . » گويد : عثمان حمد خدا گفت و ثناى او كرد و گفت : « به خدا من ننوشته‌ام و دستور نداده‌ام و طرف مشورت نبوده‌ام و خبر ندارم » گويد : من و على با هم گفتيم « راست مىگويد . »\r\nگويد : عثمان از اين خوشدل شد .\r\nاما مصريان گفتند : « پس كى نوشته ؟ » گفت : « نميدانم . » گفت : « آيا چنان جسورند كه غلام ترا بفرستند با شترى از زكات مسلمانان و مهر ترا نقش زنند و به عامل تو چنين چيزهاى مهم نويسند و تو ندانى ؟ » گفت : « آرى . » گفت : « كسى همانند تو خليفگى را نشايد ، از خلافت كناره كن چنان كه خدا ترا بر كنار كرده است . » گفت : « پيراهنى را كه خداى عز و جل به من پوشانيده از تن بدر نمىكنم » گويد : سر و صدا بسيار شد و من گمان كردم كه نخواهند رفت تا با وى در آويزند .\r\nگويد : على برخاست و برفت و چون او برخاست من نيز برخاستم .\r\nگويد : و به مصريان گفت : « برويد » كه برفتند .\r\nگويد : من به خانه‌ام رفتم ، على نيز به خانهء خود رفت و مصريان همچنان عثمان را در محاصره داشتند تا او را كشتند .\r\nسفيان بن ابى العوجاء گويد : بار اول كه مصريان آمدند عثمان با محمد بن مسلمه سخن كرد و او با پنجاه كس از انصار در ذى خشب پيش آنها رفت و بازشان گردانيد .\r\nمصريان برفتند و چون به بويب رسيدند يكى از غلامان عثمان را يافتند كه نامه اى براى عبد الله بن سعد بن ابى سرح همراه داشت و باز گشتند و به مدينه آمدند . اشتر و\r\n","description":"","footnote":"","page_name":" 2262 ","page_number":79},
  {"content":"\r\nحكيم بن جبله آنجا مانده بودند . نامه را نشان دادند كه عثمان نوشتن آن را انكار كرد و گفت نامه ساختگى است .\r\nگفتند : « نامه نوشتهء دبير تو است ؟ » گفت : « آرى ، اما بىدستور من نوشته » گفتند : « فرستاده اى كه نامه را پيش او يافته‌ايم غلام تو است ؟ » گفت : « آرى ، اما بىاجازهء من حركت كرده » گفتند : « شتر شتر تو است ؟ » گفت : « آرى ، ولى بىخبر من برده‌اند » گفتند : « يا راست ميگويى يا دروغ ، اگر دروغ مىگويى سزاوار خلع شدنى كه گفته اى بنا حق خون ما را بريزند و اگر راست ميگويى سزاوار خلع شدنى ، به سبب ضعف و غفلت خودت و شرارت اطرافيانت كه شايسته نيست كسى بر ما مسلط باشد كه به سبب ضعف و غفلتش چنين كارى را بىخبر او فيصل دهند . » و هم به او گفتند : « تو يكى از ياران پيمبر و كسان ديگر را زده اى از اين رو كه ترا اندرز ميداده‌اند و مىگفته‌اند پاى بند حق باشى و\r\nاعمال ترا نمىپسنديده‌اند به اين صحابى ستم كرده اى و بايد خويشتن را قصاص كنى كه او را زده اى » گفت : « پيشوا خطا مىكند و صواب مىكند ، من خويشتن را قصاص نمىكنم كه اگر دربارهء هر كس خطا كردم قصاص پس دهم خويشتن را به هلاكت اندازم » گفتند : « كارهاى ناروا كرده اى كه به سبب آن سزاوار خلع شدنى و چون دربارهء آن با تو سخن كنند توبه ميكنى اما همان را و امثال آن را تكرار ميكنى . ما پيش تو آمديم و توبه كردى و گفتى سوى حق باز ميگردى و محمد بن مسلمه در كار تو ملامت ما كرد و تعهد كرد كه ديگر چنان نشود اما حرمت تعهد او را نداشتى كه از تو بيزارى كرد و گفت كه در كار وى دخالت نمىكنم . ما بار اول باز رفتيم تا براى تو حجت نماند و عذرى نداشته باشى و خدا را بر ضد تو شاهد كنيم اما نامهء تو به عاملت از دنبال\r\n","description":"","footnote":"","page_name":" 2263 ","page_number":80},
  {"content":"\r\nما آمد كه دستور كشتن و اعضا بريدن و آويختن داده بودى و پندارى كه بى خبر تو نوشته‌اند اما نامه همراه غلام تو بود بر شتر تو به خط دبير تو و به مهر تو ، و به همين سبب تهمت زشت بر تو مقرر است . بعلاوه از اين پيش بىعدالتى كرده اى و تبعيض در كار تقسيم ، و عقوبت نارواى كسان ، و توبه و بازگشت به گناه . يك بار باز رفته‌ايم و ديگر نمىرويم تا خلعت كنيم و از ياران پيمبر خدا صلى الله عليه و سلم كسى را بجاى تو آريم كه كارهايى نظير آنچه از تو ديده‌ايم نكرده باشد و تهمت بر او مقرر نشده باشد . خلافت ما را پس بده و از كار ما كناره كن كه اين ، زحمت ترا از ما بر ميدارد و زحمت ما را نيز از تو بر ميدارد . » عثمان گفت : « هر چه ميخواستيد گفتيد ؟ » گفتند : « آرى » گفت : « خدا را حمد ميكنم و از او يارى ميجويم و به دو ايمان دارم و به وى توكل ميكنم و شهادت مىدهم كه خدايى جز خداى يگانه نيست كه يكتاست و بيشتر يك .\r\nو اينكه محمد بنده و فرستادهء اوست كه او را با هدايت و دين حق فرستاده تا بر همهء دينها غلبه يابد و گرچه مشركان نخواهند . اما بعد ، شما در سخن گفتن از صواب بگشتيد و در داورى انصاف نكرديد . اينكه گفتيد خويشتن را خلع كنم ، من پيراهنى را كه خداى عز و جل به من پوشانيده و به وسيلهء آن عزتم بخشيده و از ديگران ممتاز كرده از تن بيرون نمىكنم ، اما توبه ميكنم و باز مىآيم و كارهايى را كه مسلمانان عيب گرفته‌اند تكرار نمىكنم كه به خدا ، محتاج خدايم و از او بيمناك » گفتند : « اگر اين نخستين كارى بود كه كرده بودى سپس توبه آورده بودى و توبه شكسته بودى مىبايد از تو بپذيريم و از پيش تو برويم ولى از اين پيش كارها كرده اى كه ميدانى . بار پيش از پيش تو رفتيم و بيم نبود كه دربارهء ما نامه نويسى و\r\nاين بهانه ها را دربارهء نامه اى كه از غلامت گرفته‌ايم نگفته بودى ، اينك كه دانسته‌ايم كه وقتى از گناهى توبه كنى آن را تكرار ميكنى چگونه توبهء ترا بپذيريم . از پيش تو\r\n","description":"","footnote":"","page_name":" 2264 ","page_number":81},
  {"content":"\r\nنمىرويم تا خلعت كنيم و يكى را بجاى تو آريم و اگر قوم تو و خويشاوندانت و يارانت براى دفاع از تو جنگ آغازند با آنها جنگ ميكنيم تا به تو دست يابيم و خونت بريزيم يا جانهاى ما به خدا و اصل شود . » عثمان گفت : « اينكه از خلافت كناره كنم ، اگر مرا بياويزيد بهتر از آنست كه از كار خدا و خلافت وى كناره كنم . گفتيد با هر كه براى دفاع از من بجنگد ميجنگيد من بهيچكس نميگويم با شما جنگ كند . اگر كسى بدفاع از من بجنگد بىدستور من است . بجان خودم اگر سر جنگ شما داشتم به ولايات مىنوشتم كه سپاهها بفرستند و مردان روانه كنند يا به يكى از ولايات مصر يا عراق ميرفتم ، خدا را ، خدا را ، اگر جان مرا حفظ نمىكنيد جانهاى خودتان را حفظ كنيد كه اگر خون مرا بريزيد شما را رها نمىكنند » گويد : آنگاه مصريان از نزد وى برفتند و اعلام جنگ كردند ، عثمان كس به - طلب محمد بن مسلمه فرستاد و با وى سخن كرد كه آنها را باز گرداند اما گفت : « به خدا در يك سال دو بار به خدا دروغ نمىگويم » ابو حبيبه گويد : روزى كه عثمان كشته شد سعد بن ابى وقاص را ديدم كه از پيش وى در آمد و از آنچه بر در ميديد انا لله گفت ، مروان به دو گفت : « كار خودت را كردى و حالا پشيمان شده اى » گويد : شنيدم كه سعد ميگفت : « از خدا مغفرت ميخواهم گمان نداشتم كه مردم چنين جرى شوند و بخواهند خونش را بريزند اكنون پيش وى بودم و سخنانى گفت كه تو و يارانت از آن بىخبريد و از همه رفتار ناخوشايند خويش بگشت و توبه كرد و گفت در كار هلاك اصرار نمىكنم كه هر كه در انحراف مصر شود ، از راه دور شود ، اينك توبه ميكنم و ديگر ميشوم . » مروان گفت : « اگر ميخواهى از او دفاع كنى پيش پسر ابى طالب شو كه مخفى شده و رو نشان نمىدهد . »\r\n","description":"","footnote":"","page_name":" 2265 ","page_number":82},
  {"content":"\r\nگويد : سعد برفت و به نزد على رسيد كه ميان قبر و منبر بود و به دو گفت : « اى ابا - حسن پدر و مادرم به فدايت ! براى كار خيرى پيش تو آمده‌ام كه كس براى نظير آن پيش كس نرفته ، خويشاوندى عموزاده ات را رعايت كن دربارهء او بزرگوارى كن و جانشرا حفظ كن كه كارها چنان مىشود كه خواهى ، خليفه گفته كه رفتار پسنديده پيش ميگيرد . »\r\nعلى گفت : « اى ابو اسحاق خدا از او بپذيرد به خدا من چندان از او دفاع كرده‌ام كه اينك بشرم اندرم ، اما مروان و معاويه و عبد الله بن عامر و سعيد بن عاص اين وضع را كه مىبينى براى وى پيش آورده‌اند . وقتى نيك خواهى مىكردم و به او مىگفتم دورشان كند با من دورويى مىكرد تا چنين شد كه مىبينى . » گويد : در اين اثنا محمد بن ابى بكر بيامد و آهسته با على سخن كرد و على دست مرا گرفت آنگاه برخاست و مىگفت : « از توبه اش چه سود ؟ . » گويد : به خدا به خانه‌ام نرسيده بودم كه بانگ برخاست كه عثمان كشته شد .\r\nبه خدا تاكنون پيوسته دچار شرم بوده‌ايم .\r\nابو الخير گويد : وقتى مصريان سوى عثمان روان شدند عبد الله بن سعد پيكى سوى وى فرستاد كه با شتاب برود و حركتشان را به عثمان خبر دهد و بگويد كه اين اين گروه چنان وا مينمايند كه آهنگ عمره دارند .\r\nگويد : پيك پيش عثمان بن عفان رفت و خبر جماعت را با وى بگفت و عثمان در اين باره سخن كرد و كس پيش مردم مكه فرستاد و از مصريانى كه آنجا بودند نشان داد و گفت كه اينان بر پيشواى خود عيب گرفته‌اند .\r\nگويد : عبد الله بن سعد پس از مصريان سوى عثمان روان شد كه از پيش به دو نوشته بود و اجازهء رفتن خواسته بود و عثمان اجازه داده بود . سعد بيامد تا بايله رسيد و خبر يافت كه مصريان سوى عثمان باز رفته‌اند و او را محاصره كرده‌اند و محمد ابن ابى حذيفه در مصر است .\r\n","description":"","footnote":"","page_name":" 2266 ","page_number":83},
  {"content":"\r\nگويد : و چون محمد از محاصرهء عثمان و رفتن عبد الله بن سعد خبر يافت بر مصر تسلط يافت كه پيرو او شدند و چون عبد الله بن سعد به آهنگ مصر آمد ابن ابى حذيفه مانع او شد و عبد الله سوى فلسطين رفت و آنجا ماند تا عثمان رضى الله عنه كشته شد .\r\nگويد : مصريان بيامدند در بازارها جاى گرفتند و عثمان را محاصره كردند ، حكيم بن جبله نيز با گروهى از بصره آمد و اشتر با مردم كوفه آمد و در مدينه به هم رسيدند . اما اشتر كناره گرفت ، حكيم بن جبله نيز كناره گرفت و ابن عديس و ياران وى بودند كه عثمان را محاصره كردند كه پانصد كس بودند ، چهل و هفت روز وى را در محاصره داشتند تا به روز جمعه هيجده روز رفته از ذى حجه سال سى و پنجم كشته شد .\r\nعبد الله بن عباس بن ابى ربيعه گويد : پيش عثمان رفتم\r\nو ساعتى به نزد وى سخن كرديم گفت : « اى ابن عباس بيا » دست مرا گرفت و سخنان كسانى را كه بر در عثمان بودند شنيديم يكى مىگفت : « در انتظار چه هستيد ؟ » يكى مىگفت : « صبر كنيد شايد تغيير رفتار دهد » گويد : در آن اثنا كه من و او ايستاده بوديم طلحة بن عبيد الله كه از آنجا گذر مىكرد ايستاد و گفت : « ابن عديس كجاست ؟ » گفتند : « همين جاست » گويد : ابن عديس بيامد كه طلحه با وى آهسته چيزى گفت ، آنگاه ابن عديس باز گشت و به ياران خود گفت : « نگذارند كسى پيش اين مرد رود يا از پيش وى در آيد » گويد : عثمان به من گفت : « اين را طلحة بن عبيد الله به او دستور داده » آنگاه گفت : « خدايا شر طلحة بن عبيد الله را از من بس كن كه اينان را او به سر من ريخته و برانگيخته . اميدوارم كه سودى از اين نبرد و خونش ريخته شود كه مرا به ناروا به\r\n","description":"","footnote":"","page_name":" 2267 ","page_number":84},
  {"content":"\r\nبليه افكند ، از پيمبر خدا صلى الله عليه و سلم شنيدم كه مىگفت : خون مرد مسلمان حلال نيست مگر در يكى از سه مورد : مردى كه از پس مسلمانى كافر شود كه بايد كشته شود . يا مردى كه با داشتن زن زنا كند كه بايد سنگسار شود . يا مردى كه يكى را ، نه در مورد قصاص ، كشته باشد . پس مرا براى چه مىكشيد ؟ » گويد : آنگاه عثمان برفت و من خواستم برون شوم كه نگذاشتند تا محمد بن ابى بكر بر من گذشت و گفت : « ولش كنيد » و و لم كردند .\r\nعبد الله بن ابزى گويد : آن روز كه به خانه عثمان ريختند حضور داشتم . از خانه عمرو بن حزم از دريچه اى آنجا بود . وارد خانه شدند ، زد و خوردى شد و وارد شدند ، به خدا فراموش نمىكنم كه سودان بن حمران برون آمد و شنيدم كه مىگفت :\r\n« طلحة بن عبيد الله كجاست ؟ پسر عفان را كشتند . » ابو حفصهء يمانى گويد : من غلام يكى از عربان باديه بودم و او ، يعنى مروان ، مرا پسنديد . و خريد زنم را نيز خريد و هر دو را آزاد كرد و من پيوسته با وى بودم و چون عثمان به محاصره افتاد بنى اميه به تكاپو افتادند ، مروان در خانهء عثمان مقر گرفت من نيز با وى بودم .\r\nگويد : به خدا من جنگ را ميان كسان راه انداختم : از بام خانه يكى از مردم اسلم را به نام نيار اسلمى به تبر زدم و كشتم و جنگ در گرفت ، پس از آن فرود آمدم و كسان بر در بجنگيدند و مروان جنگ كرد تا از پاى در آمد و من او را برداشتم و به خانهء پيرزنى بردم و در را بستم . مردم درهاى خانهء عثمان را آتش زدند كه يكى از درها بسوخت .\r\nعثمان گفت : « در را براى كارى بزرگتر به آتش كشيدند . هيچكس از شما دست در نيارد . به خدا اگر من دور تر از همه تان باشم از شما مىگذرند تا مرا بكشند و اگر پيش روى همه باشم از من سوى ديگرى نمىگذرند . من چنان كه پيمبر خدا صلى الله عليه و سلم به من گفته صبورى مىكنم و چنان كه خدا عز و جل براى من مقرر داشته\r\n","description":"","footnote":"","page_name":" 2268 ","page_number":85},
  {"content":"\r\nجان مىدهم . » مروان گفت : « به خدا تا من جان دارم كشته نخواهى شد » اين بگفت و با شمشير به طرف در رفت .\r\nابو حفصه گويد : چون روز پنجشنبه در آمد از بام خانه سنگى بينداختم و يكى از مردم اسلم را كه نيار نام داشت كشتم ، كس پيش عثمان فرستادند كه قاتل او را به دست ما بده .\r\nعثمان گفت : « به خدا قاتل او را نمىشناسم » گويد : شبانگاه جمعه با خشم شديد از ما كناره گرفتند و صبحگاه آمدند . نخستين كسى كه نمودار شد كنانة بن عتاب بود كه شعلهء آتشى همراه داشت و بالاى بامها رفته بود كه از خانهء آل حزم در بر او گشوده بودند آنگاه از دنبال وى شعله ها آوردند كه نفت بر آن مىريختند ساعتى روى چوبهاى مشتعل با آنها جنگيديم و شنيديم كه عثمان به ياران خويش مىگفت : « بدتر از حريق چيزى نيست چوبها سوخت ، درها نيز سوخت هر كه اطاعت من مىكند خانهء خود را حفظ كند كه اين قوم قصد من دارند و از كشتنم پشيمان خواهيد شد ، به خدا اگر مرا وا مىگذاشتند بزندگى علاقه نداشتم كه حالم بگشته و دندانهايم افتاده و استخوانم سستى گرفته » گويد : آنگاه به مروان گفت : « بنشين و بيرون مشو » اما مروان اطاعت نكرد و گفت : « به خدا تا من زنده‌ام كشته نمىشوى و به تو دست نمىيابند » آنگاه كسان برفتند و من با خودم گفتم نبايد مولايم را رها كنم و با مروان برفتم ، ما گروهى اندك بوديم ، شنيدم كه مروان شعرى به وزن رجز به تمثيل مىخواند\r\nآنگاه بانگ زد و هماورد خواست و پايين زره خويش را برداشت و زير كمربند جا - داد .\r\nگويد : ابن نباع سوى مروان تاخت و از پشت ضربتى به گردن او زد كه از پاى\r\n","description":"","footnote":"","page_name":" 2269 ","page_number":86},
  {"content":"\r\nدر آمد ، گفتى جان داده بود و من او را بخانهء فاطمه دختر اوس ، مادر بزرگ ابراهيم عدى بردم .\r\nگويد : و چنان بود كه عبد الملك و بنى اميه براى اين كار از خاندان عدى حق - شناسى مىكردند .\r\nابو بكر بن حارث گويد : گويى عبد الرحمان بن عديس بلوى را مىبينم كه پشت به مسجد پيمبر خدا صلى الله عليه و سلم داده بود ، عثمان در محاصره بود ، مروان بن حكم برون آمد و گفت : « هماورد كيست ؟ » گويد : عبد الرحمان بن عديس به فلان بن عروه گفت : « با اين مرد مقابله كن » جوانى بلند قد سوى او رفت و دامن زره را بگرفت و زير كمر بند خويش محكم كرد كه ساق وى نمايان شد . مروان به طرف او جست و ابن عروه ضربتى به گردن وى زد . گويى او را مىبينم كه بهم مىپيچيد و عبيد بن رفاعهء زرقى به طرف او رفت كه خلاصش كند .\r\nگويد : فاطمه دختر اوس ، و مادر بزرگ ابراهيم بن عدى كه مروان را شير داده بود بر او جست و گفت : « اگر قصد كشتن اين مرد را دارى كه كشته شد و اگر مىخواهى با گوشتش بازى كنى اين كار زشت است » گويد : عبيد دست از مروان بداشت و بنى اميه پيوسته سپاس او مىداشتند و بعدها ابراهيم را به كار گماشتند .\r\nابن اسحاق گويد : عبد الرحمان بن عديس بلوى وقتى از مصر سوى مدينه رفت شعرى به اين مضمون گفت :\r\n« اربلبس و صعيد آمدند « و سلاح آهنين داشتند « و حق خدا را طلب ميكردند « و با آنچه مىخواستيم باز گشتند\r\n","description":"","footnote":"","page_name":" 2270 ","page_number":87},
  {"content":"\r\nحسين بن عيسى به نقل از پدرش گويد : وقتى ايام تشريق برفت خانهء عثمان را در ميان گرفتند ، عثمان از خلع خويش ابا كرد و كس به طلب اطرافيان و ياران خود فرستاد و فراهمشان كرد .\r\nگويد : يكى از ياران پيمبر صلى الله عليه و سلم به نام نيار بن عياض كه پيرى فرتوت بود از ميان محاصره كنان برخاست و بانگ زد : « اى عثمان » عثمان از بام خانه نمودار شد و او را قسم داد كه از خلافت كناره كند در اين اثنا كه سخن در ميان بود يكى از ياران عثمان تيرى بينداخت و او را كشت ، پنداشتند كسى كه تير انداخته كثير بن صلت كندى بوده است ، به عثمان گفتند : « قاتل نيار بن عياض را به ما بده كه او را به قصاص بكشيم » گفت : « شما قصد كشتن من داريد ، من كسى را كه ياريم كرده به كشتن نمىدهم . » گويد : و چون اين بديدند سوى در دويدند و آن را آتش زدند . آنگاه مروان بن حكم با جمعى از خانهء عثمان در آمد ، سعيد بن عاص نيز با جمعى در آمد ، مغيرة بن اخنس ثقفى ، هم پيمان بنى زهره ، نيز با جمعى در آمد و جنگى سخت در گرفت . چيزى كه جماعت را به جنگ كشانيد اين بود كه شنيده بودند كمكيان بصره در ضرار فرود آمده‌اند كه يك منزلى مدينه بود و مردم شام نيز روان شده‌اند ، بر در خانه جنگى سخت كردند ، مغيرة بن اخنس ثقفى به جمع حمله كرد و رجزى به اين مضمون ميخواند :\r\n« دختر زيبا كه زيور و خلخال دارد « داند كه من مرد شمشير زنم عبد الله بن بديل بن ورقاى خزاعى به دو حمله برد و رجزى بدين مضمون ميخواند :\r\n« اگر تو مرد شمشير زنى\r\n","description":"","footnote":"","page_name":" 2271 ","page_number":88},
  {"content":"\r\n« در مقابل هماورد « كه با شمشير صيقلى حمله مىكند « مقاومت كن » آنگاه عبد الله ضربتى زد و او را بكشت .\r\nگويد : رفاعة بن رافع انصارى زرقى به مروان بن حكم حمله كرد و ضربتى به دو زد كه از پاى در آمد و پنداشت كه كشته شده و دست از او بداشت . عبد الله بن زبير نيز چند زخم برداشت . ياران عثمان هزيمت شدند و به قصر پناه بردند\r\nو در را پناهگاه كردند و بر در ، جنگى سخت شد كه زياد بن نعيم قهرى با جمعى از ياران عثمان آنجا كشته شدند ، جنگ همچنان دوام داشت تا عمرو بن حزم انصارى كه پهلوى خانهء عثمان خانه داشت در خانهء خويش را بگشود و به مردم بانگ زد كه از خانهء وى سوى مدافعان عثمان رفتند و آنها برون شدند و در كوچه هاى مدينه گريختند و عثمان با تنى چند از خاندان و ياران خويش بماند كه همه با وى كشته شدند ، عثمان نيز كشته شد .\r\nابو سعيد وابستهء ابو اسيد انصارى گويد : روزى عثمان از فراز خانه به محاصره كنان نمودار شد و گفت : « السلام عليكم » اما هيچكس از آنها جواب سلام او را نداد جر آنكه كسى پيش خود تكرار كرد .\r\nگويد : آنگاه عثمان گفت : « شما را به خدا ميدانيد كه من چاه رومه را با مال خودم خريدم كه كسان آب گواراى آن را ببرند و آب گرفتن من از آن همانند يكى از مسلمانان است ؟ » گفتند : « آرى » گفت : « پس چرا نبايد از آن بنوشم و با آب رود افطار كنم » آنگاه گفت : « شما را به خدا ميدانيد كه فلان و به همان زمين را خريدم و به مسجد افزودم ؟ » گفتند : « آرى »\r\n","description":"","footnote":"","page_name":" 2272 ","page_number":89},
  {"content":"\r\nگفت : « آيا پيش از من مانع نماز كردن كسى در آنجا شده‌اند ؟ شما را به خدا آيا شنيده‌ايد كه پيمبر خدا صلى الله عليه و سلم چنين و چنان ميگفت ؟ » و چيزهايى را كه پيمبر دربارهء او گفته بود ياد كرد و اينكه خدا عز و جل در كتاب عزيز خويش از او ياد كرده بود .\r\nگويد : تعرض آغاز شد و كسان ميگفتند به امير مؤمنان تعرض نكنيد .\r\nگويد : تعرض بسيار شد و اشتر به پا خاست .\r\nگويد : نميدانم آن روز بود كه وى به پا خاست يا روز ديگر و گفت : « شايد با او و شما خدعه كرده است » و مردم او را پايمال كردند و چنين و چنان ديد .\r\nگويد : بار ديگر عثمان را ديدم كه بر مردم نمايان شد و اندرز گفت و تذكار داد اما اندرزگويى در آنها اثر نكرد و چنان بود كه وقتى كسان بار اول اندرز مىشنيدند در آنها اثر ميكرد و چون مكرر ميشد اثر نمىكرد .\r\nگويد : آنگاه در را باز كرد و مصحف را پيش خود گشود و اين به سبب آن بود كه شب پيش خواب ديده بود كه پيمبر خدا صلى الله عليه و سلم به دو گفته بود : « امشب پيش ما افطار كن . »\r\nحسن گويد : محمد بن ابى بكر پيش وى رفت و ريشش را بگرفت كه گفت : « جايى را گرفتى و كارى كردى كه اگر ابو بكر بود نمىگرفت و نمىكرد . » گويد : پس محمد برون شد و او را رها كرد .\r\nگويد : آنگاه يكى كه او را مرگ سياه نام داده بودند پيش عثمان رفت و او را خفه كرد و پيكرش را بكوفت .\r\nگويد : آنگاه برون شد و گفت : « به خدا چيزى نرمتر از گلوى او نديده بودم به خدا گلويش را فشردم چندان كه نفسش چون نفس مار در تنش همى پيچيد . » گويد : آنگاه برفت .\r\nدر حديث ابو سعيد چنين آمده كه يكى پيش عثمان رفت و او گفت :\r\n","description":"","footnote":"","page_name":" 2273 ","page_number":90},
  {"content":"\r\n« كتاب خدا ميان من و تو باشد . » گويد : مصحف جلوى روى او بود .\r\nگويد : و اما شمشير به طرف او افكند كه دست خود را جلو آورد و دست او را بريد .\r\nگويد : نميدانم كه جدا كرد يا بريد و جدا نكرد .\r\nعثمان گفت : « به خدا اين نخستين دستى بود كه قرآن نوشت » در حديث ديگر هست كه تجيبى پيش او رفت و تيرى در گلوگاهش فرو برد كه خون بر آيه * ( فَسَيَكْفِيكَهُمُ الله 2 : 137 ) * ريخت .\r\nگويد : خون همچنان در آن مصحف بجا مانده و پاك نكرده‌اند .\r\nگويد : دختر قرافصه زيور خود را برگرفت و آن را در كنار خويش نهاد و اين پيش از كشته شدن عثمان بود .\r\nگويد : و چون عثمان كشته شد - يا گفت گلوگاهش دريده شد - بر او زارى كرد و يكيشان گفت : « خدايش بكشد كفلش چه گنده است ؟ » گويد : و من بدانستم كه دشمن خدا بجز دنيا نمىخواست .\r\nبدر بن عثمان گويد : آخرين سخنانى كه عثمان براى جمع گفت چنين بود كه خدا عز و جل دنيا را به شما داده كه بدان آخرت جوييد و نداده كه بدان پردازيد كه دنيا فانى مىشود و آخرت باقى ميماند . دنياى فانى شما را سركش نكند و از آخرت باقى مشغول ندارد ، چيزى را كه باقى ميماند بر آنچه فانى ميماند مرجح مداريد .\r\nكه دنيا به سر ميرسد و سوى خدا ميرويد . از خدا عز و جل بترسيد كه ترس خدا سبب مصونيت از عذاب است و تقرب به دو . از دگرگونىهاى خدا بترسيد و به جماعت پيوسته باشيد و دسته دسته مشويد و نعمت خدا را به ياد آريد كه دشمنان بوديد و دلهاتان را الفت داد و به نعمت وى برادران شديد . »\r\nابو عثمان گويد : و چون در اين مجلس آنچه ميخواست گفت و خويشتن را دل\r\n","description":"","footnote":"","page_name":" 2274 ","page_number":91},
  {"content":"\r\nداد و مسلمانان نيز او را دل دادند كه صبورى كند و با تكيه به اقتدار خداى مقاومت كند گفت : « خدايتان رحمت آرد برويد و بر در بمانيد و كسانى كه از آمدن پيش من ممنوع شده‌اند با شما فراهم شوند . » آنگاه كس پيش طلحه و زبير و على و كسان ديگر فرستاد كه بيايند كه فراهم آمدند و از فراز خانه بر آنها نمودار شد و گفت : « اى مردم بنشينيد . » و همه ، چه جنگجويان غريب و چه مردم مقيم ، نشستند آنگاه گفت : « شما را به خدا مىسپارم و از او ميخواهم كه از پس من خلافت را براى شما نيكو كند . به خدا پس از اين روز پيش كسى نمىروم تا خدا قضاى خويش را دربارهء من بسر برد . اينان و كسانى را كه آن سوى در منند به حال خود ميگذارم و تعهدى نميكنم كه بر ضد شما و در كار دين خدايا دنيا دست آويز كنند تا خداى عز و جل هر چه ميخواهد دربارهء من مقرر كند . » آنگاه به مردم مدينه گفت : « برويد » و سوگندشان داد كه همه برفتند بجز حسن و محمد و ابن زبير و امثال آنها كه به دستور پدران خويش بر در نشستند و بسيار كس به آنها پيوستند و عثمان در خانه بماند .\r\nابو حارثه گويد : محاصره چهل روز بود و حضور مخالفان هفتاد روز بود . و چون هيجده روز از چهل روز گذشت سوارانى از سران قوم بيامدند و خبر آوردند كه كسانى از ولايات آمادهء حركت شده‌اند : حبيب از شام و معاويه از مصر و قعقاع از كوفه و مجاشع از بصره . در اين هنگام ميان عثمان و كسان حايل شدند و همه چيز حتى آب را از او منع كردند . على چيزى براى وى ميفرستاد . دستاويز ميجستند اما نيافتند . در خانهء او سنگ انداختند كه آنها نيز سنگ پرتاب كنند و بگويند با ما به جنگ آمده‌اند و اين به هنگام شب بود . عثمان بر آنها بانگ زد : « مگر از خدا نمىترسيد ؟\r\nمگر نمىدانيد كه در خانه بجز من نيز كس هست ؟ » گفتند : « نه به خدا ما سنگ نينداختيم » گفت : « پس كى انداخت ؟ »\r\n","description":"","footnote":"","page_name":" 2275 ","page_number":92},
  {"content":"\r\nگفتند : « خدا » گفت : « دروغ ميگوييد اگر خدا عز و جل انداخته بود خطا نميكرد ، اما سنگ شما خطا مىكند . » گويد : آنگاه عثمان از فراز خانه به خاندان حزم كه همسايگان وى بودند نمودار شد و پسر عمرو را پيش على فرستاد كه اينان آب را از ما باز گرفته‌اند اگر ميتوانيد آب براى ما بفرستيد ، بفرستيد . و نيز كس پيش طلحه و زبير و عايشه و همسران پيمبر صلى الله عليه و سلم فرستاد كه زودتر از همه على و ام حبيبه به كمك آمدند . على\r\nسحرگاه بيامد و گفت : « اى مردم ! اين كار كه شما ميكنيد نه به كار مؤمنان ميماند و نه به كار كافران . آب را از اين مرد نبريد كه روميان و پارسيان اسير ميگيرند و غذا و آبش ميدهند اين مرد متعرض شما نشده چرا محاصره كردن و كشتن وى را روا ميداريد ؟ » گفتند : « نه ، به خدا آسوده مباد ، نمىگذاريمش كه بخورد و بنوشد » . على عمامه خود را به خانه انداخت تا بفهماند كه آنچه را گفته بودى انجام دادم و بازگشت .\r\nآنگاه ام حبيبه بيامد ، بر استر خويش سوار بود كه قمقمه اى چرمين بر زين آن بود .\r\nگفتند : « مادر مؤمنان ام حبيبه آمد » و استرش را بزدند . گفت : « وصيتهاى بنى اميه با اين مرد بوده . ميخواهم ببينمش و در اين باب از او بپرسم كه اموال يتيمان و بيوه زنان تباه نشود . » گفتند : « دروغ ميگويد » دست درازى كردند و مهار استر را با شمشير ببريدند كه ام حبيبه را برداشت و مردم بدويدند و زين استر را كه كج شده بود نگه داشتند و آن را بگرفتند ، چيزى نمانده بود كه ام حبيبه كشته شود و او را به خانه اش بردند .\r\nعايشه به منظور فرار براى حج آماده ميشد و ميخواست برادر خود را همراه ببرد كه نپذيرفت . عايشه به دو گفت : « به خدا اگر ميتوانستم كارى كنم كه خدا از آنچه قصد دارند محرومشان كند ميكردم . »\r\n","description":"","footnote":"","page_name":" 2276 ","page_number":93},
  {"content":"\r\nآنگاه حنظله كاتب پيش محمد بن ابى بكر آمد و گفت : « اى محمد مادر مؤمنان ميخواهد ترا همراه ببرد و نمىروى اما گرگان عرب ترا بكارى ناروا ميخوانند و به نزدشان ميشوى . » محمد گفت : « اى تميمى زاده ! ترا با اين ، چكار ؟ » گفت : « اى خثعمى زاده ! به خدا اگر كار به تسلطجويى باشد بنى عبد مناف بر آن تسلط نيابند . » آنگاه برفت و شعرى بدين مضمون ميخواند :\r\n« از آنچه مردم بدان پرداخته‌اند در شگفتم « كه ميخواهند خلافت بگردد « اگر بگردد نيكى از آنها بگردد « و از پس آن بذلتى سخت افتند « و مانند يهودان و نصارى شوند « كه همگى راه گم كرده‌اند گويد : پس از آن سوى كوفه رفت .\r\nگويد عايشه كه نسبت به مردم مصر سخت خشمگين بود روان شد ، مروان بن حكم پيش وى آمد و گفت : « اى مادر مؤمنان اگر مىماندى از اين مرد بهتر محافظت مىكردند . » گفت : « ميخواهى با من نيز چنان كنند كه با ام حبيبه كردند و كس را نيابم كه\r\nگويد : طلحه و زبير از آنچه بر على و ام حبيبه گذشته بود خبر يافتند و در خانهء خويش بماندند . خاندان حزم به هنگام غفلت مراقبان ، آب به عثمان ميرسانيدند . در اين اثنا عثمان بر كسان نمودار شد و عبد الله بن عباس را خواست كه او را پيش خواندند عثمان گفت : « برو كه كار حج با تو است » گويد : عبد الله بن عباس از جمله كسانى بود كه بر در خانهء عثمان مانده بودند .\r\n","description":"","footnote":"","page_name":" 2277 ","page_number":94},
  {"content":"\r\nگفت : « اى امير مؤمنان ! جهاد با اينان را از حج بيشتر دوست دارم » عثمان سوگندش داد كه برود و ابن عباس آن سال كار حج را به عهده گرفت .\r\nآنگاه عثمان وصيت خويش را با زبير بكرد و او برفت .\r\nگويد : دربارهء زبير اختلاف است كه آيا هنگام قتل عثمان حضور داشت يا پيش از آن رفته بود .\r\nعثمان گفت : « اى قوم ! مخالفت من سبب نشود كه به شما نيز آن رسد كه به قوم نوح رسيد . خدايا ميان اين دسته ها و مقصودشان حايل شو ، چنان كه از پيش دربارهء نظايرشان شده است . » عمرو بن محمد گويد : ليلى دختر عميس كس به طلب محمد بن ابى بكر و محمد ابن جعفر فرستاد و گفت : « چراغ خودش را مىخورد و به مردم نور ميدهد ، كارى را سوى ديگرى ميرانيد كه پرواى شما ندارد و خطا مىكنيد . اين كار كه امروز شما ميخواهيد فردا به دست ديگرى ميافتد ، مبادا كارى كه اكنون مىكنيد فردا مايهء حسرتتان شود . » اما آنها مصر بودند و خشمگين برون شدند و مىگفتند : « رفتارى را كه عثمان با ما كرد فراموش نمىكنيم . » ليلى مىگفت : « با شما چه كرده جز اينكه به راه خدايتان برده است » ابو عثمان گويد : وقتى مردم با آن كس پيمان كردند بسلامت بيامد و از مكه خبر آورد كه همگان قصد مصريان و امثال آنها دارند و مىخواهند اين كار را به ثواب حج بيفزايند . و چون مصريان از اين خبر يافتند و دانسته بودند كه مردم ولايات نيز حركت كرده‌اند\r\nشيطان به آنها پنجه انداخت و گفتند : « از اين ورطه رهايى نداريم جز اينكه اين مرد را بكشيم و مردم به اين حادثه از ما مشغول شوند . » و راهى براى نجاتشان جز كشتن عثمان نماند . آهنگ در كردند اما حسن و ابن زبير و محمد بن طلحه و مروان بن حكم و سعيد بن عاص و ديگر فرزندان صحابه كه با آنها بودند مانعشان شدند\r\n","description":"","footnote":"","page_name":" 2278 ","page_number":95},
  {"content":"\r\nو درهم آويختند و عثمان بانگشان زد : « خدا را ، خدا را ، شما از يارى من معافيد » كه نپذيرفتند .\r\nاما عثمان در را گشود و با سپر و شمشير برون شد كه آنها را دور كند و چون او را بديدند مصريان عقب رفتند و مدافعان بدنبالشان رفتند و دورشان كردند كه دو گروه باز گشتند و هر دو آن نگران بودند . عثمان صحابيان را قسم داد كه وارد شويد و چون نخواسته بودند بروند وارد شدند و در به روى مصريان بسته شد .\r\nگويد : و چنان بود كه مغيرة بن اخنس بن شريق جزو كسان به حج رفته بود و با گروهى از حج كردگان كه با وى بودند با شتاب بيامد و پيش از آنكه عثمان كشته شود پيش وى رسيد و شاهد زد و خورد بود و با مدافعان وارد خانه شد و از درون بر در نشست و گفت : « اگر ترا رها كنيم چه عذرى پيش خدا خواهيم داشت در صورتى كه مىتوانيم نگذاريمشان تا بميريم . » گويد : عثمان در آن روزها پيوسته قرآن را پيش روى داشت . وقتى نماز ميخواند قرآن پيش وى بود و چون مانده ميشد مىنشست و قرآن ميخواند كه قرائت قرآن را عبادت ميدانستند و جماعتى كه مصريان را بداشته بودند ميان او و در جاى داشتند و چون كس نبود كه مصريان را از در براند و راه ورود نيز نداشتند آتش آوردند و در و طاقك آن را آتش زدند كه هر دو شعله ور شد و چون چوبها بسوخت طاقك بر در افتاد . عثمان در نماز بود ، مردم خانه برجستند و مانع ورود مصريان شدند نخستين كسى كه به مقابله آمد مغيرة بن اخنس بود كه رجز ميخواند پس از آن حسن بن على آمد كه شعرى ميخواند . محمد بن طلحه نيز شعرخوانان بيامد ،\r\nسعيد بن عاص نيز آمد و شعرى ميخواند . آخرين كسى كه برون آمد عبد الله بن زبير بود كه عثمان گفته بود پيش پدرش رود و مطلبى را كه خواسته بود با وى بگويد . و نيز به او دستور داده بود كه پيش مدافعان خانه رود و بگويد كه به خانه هاى خود روند . عبد الله بن زبير پس از همه برفت و پيوسته به اين مىباليد و از آخرين لحظات در گذشت عثمان\r\n","description":"","footnote":"","page_name":" 2279 ","page_number":96},
  {"content":"\r\nسخن داشت .\r\nابو عثمان گويد : عثمان در نماز بود كه در را آتش زدند سورهء طه ما انزلنا عليك القرآن لتشقى را گشوده بود . قرائت وى تند بود به سر و صدا اعتنا نكرد غلط نخواند و وانماند و پيش از آنكه به دو رسند سوره را به سر برد و بار ديگر به نزد مصحف نشست و اين آيه را بخواند كه :\r\n* ( الَّذِينَ قال لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إِيماناً وَقالُوا - حَسْبُنَا الله وَنِعْمَ الْوَكِيلُ 3 : 173 ) * [ 1 
  ] يعنى : كسانى كه مردم گفتندشان مردمان براى ( جنگ ) شما گرد آمده‌اند از آنها بترسيد و ايمانشان فزون شد و گفتند : خدا ما را بس كه نيكو تكيه گاهى است .\r\nگويد : مغيره بن اخنس كه با ياران خويش درون خانه بود رجز ميخواند ، در اين وقت ابو هريره بيامد ، مردم از خانه دورى گرفته بودند بجز آن گروه كه فراهم آمدند و آمادهء جنگ شدند . ابو هريره با آنها بماند و گفت : « مانند من كنيد » و نيز گفت :\r\n« اينك روزيست كه ضربت زدن خوش » است و جمله را بسياق زبان حميرى گفت آنگاه بانگ بر آورد كه اى مردم ! چه شده كه من شما را سوى نجات ميخوانم و شما مرا سوى جهنم ميخوانيد .\r\nگويد : در آن روز مروان بيامد و بانگ زد : مرد ! مرد ! يكى از بنى ليث بنام نباع بمقابلهء وى آمد و ضربتى در ميانه رد و بدل شد .\r\nمروان به رو در افتاد و يارانش سوى او دويدند . ياران آن ديگرى نيز سوى او دويدند . مصريان گفتند : « به خدا در ميان امت بر ضد ما دستاويز نخواهيد شد كه از پس اعلام خطر شما را ميكشيم . » مغيره گفت : « هماورد كيست ؟ » يكى به مقابلهء او آمد و در هم آويختند . مغيره رجزى به اين مضمون ميخواند :\r\n\r\n","description":"","footnote":"\r\n[ 1 
  ] آل عمران 3 آيهء 170\r\n","page_name":" 2280 ","page_number":97},
  {"content":"\r\n« با شمشير ميزنمشان « ضربت جوان دليرى « كه در زندگى نوميد است و آن ديگرى جواب داد .\r\nگويد : كسان گفتند : « مغيره بن اخنس كشته شد . » و آن كس كه او را كشته بود انا لله گفت .\r\nگفتند : « چه شده ؟ » گفت : بخواب ديده بودم كه به من گفتند : « به قاتل مغيرة بن اخنس بگو كه جهنمى است . » و به اين بليه افتادم .\r\nگويد : قباث كنانى نيار بن عبد الله اسلمى را بكشت . كسان از خانه هاى اطراف به خانهء عثمان ريختند و آنجا را پر كردند اما آنها كه بر در بودند بىخبر بودند . مردم قبايل بيامدند و فرزندان خويش را ببردند كه خليفه به چنگ دشمن افتاده بود يكى را براى قتل عثمان فرستادند كه وارد اطاق شد و گفت : « از خلافت كناره كن تا ترا رها كنيم » گفت : « واى تو ! در جاهليت و اسلام بزنى تجاوز نكرده‌ام ، غنا نكرده‌ام و آرزوى ناروا نداشته‌ام و از آن وقت كه با پيمبر خدا صلى الله عليه و سلم بيعت كرده‌ام دست به عورت خويش نزده‌ام . پيراهنى را كه خدا عز و جل به من پوشانيده به در نمىكنم . به جاى خودم ميمانم تا خدا مردم نيك روز را حرمت دهد و مردم تيره روز را خوار كند . » گويد : پس ، آن مرد برون شد ، گفتند : « چه كردى ؟ » گفت : « گير افتاده‌ايم ، به خدا جز با كشتن وى از مردم رهايى نداريم اما كشتن وى بر ما روا نيست » آنگاه يكى از مردم بنى ليث را وارد اطاق كردند .\r\n","description":"","footnote":"","page_name":" 2281 ","page_number":98},
  {"content":"\r\nعثمان گفت : « مرد از كدام طايفه است ؟ » گفت : « ليثيم » گفت : « حريف من نيستى » گفت : « چرا » گفت : « مگر همان نيستى كه پيمبر صلى الله عليه و سلم دربارهء تو و چند تن ديگر دعا كرد كه به روز فلان و فلان محفوظ مانيد ؟ » گفت : « چرا » گفت : « پس تباه نمىشوى » گويد : آن شخص بازگشت و از قوم جدا شد .\r\nآنگاه يكى از قريش را وارد كردند كه به عثمان گفت : « ترا مىكشم » گفت : « ابدا ، فلانى تو مرا نمىكشى » گفت : « چرا ؟ » گفت : « پيمبر خدا صلى الله عليه و سلم فلان روز و فلان روز براى تو مغفرت خواست و خون ناحق نخواهى ريخت . » او نيز بازگشت و از ياران خويش جدايى گرفت .\r\nآنگاه عبد الله بن سلام بيامد و كسان را از كشتن عثمان منع كرد و گفت : « اى قوم شمشير خدا را بر ضد خودتان از نيام در نياريد كه به خدا اگر در آيد در نيام كردن نتوانيد ، واى شما ! اكنون قدرت جماعت بر تازيانه استوار است اگر او را بكشيد جز به شمشير استوار نشود ، واى شما ! اينك فرشتگان شهر شما را در ميان گرفته‌اند ، اگر بكشيدش اينجا را ترك مىكنند » گفتند : « اى يهودى زاده ! ترا با اين كارها چه كار » و او برفت .\r\nگويد : آخرين كسى كه پيش وى رفت و سوى قوم باز آمد محمد بن ابى بكر بود كه عثمان به دو گفت : « واى تو ! آيا بر خدا خشم آورده اى ؟ چه خطايى نسبت به\r\n","description":"","footnote":"","page_name":" 2282 ","page_number":99},
  {"content":"\r\nتو كرده‌ام جز اينكه حق خدا را از تو گرفته‌ام ؟ » و او جا خورد و بازگشت .\r\nگويد : و چون محمد بن ابى بكر برون شد و شكست او را بدانستند ، قتيره و حمران ، هردوان سكونى ، و غافقى برجستند ، غافقى با پاره آهنى كه همراه داشت ضربتى به او زد و مصحف را با پا بزد كه بگشت و پيش روى عثمان قرار گرفت و خون بر آن روان شد . سودان بن حمران آمد كه ضربت بزند ، نايله دختر قرافصه روى وى افتاد و دست خويش را جلو شمشير برد و آن را بگرفت كه انگشتان دستش بيفتاد و او روى بگردانيد و سودان دست به لگن او زد گفت : « كفلش گنده است . » آنگاه عثمان را بزد و بكشت .\r\nتنى چند از غلامان عثمان با كسان بيامدند كه او را يارى كنند ، و چنان بود كه عثمان گفته بود هر يك از آنها دست بدارد آزاد است .\r\nو چون ديدند كه سودان او را زده است يكىشان روى او جست و ضربتى به گردنش زد و او را بكشت . قتيره نيز روى غلام جست و او را بكشت .\r\nآنگاه هر چه را در اطاق بود غارت كردند و هر كه را آنجا بود بيرون كردند و در را بر سه مقتول ببستند و چون وارد صحن شدند يكى ديگر از غلامان عثمان روى قتيره جست و او را بكشت .\r\nآنگاه در خانه را ببستند و هر چه يافتند برگرفتند تا آنجا كه پوشش زنان را مىگرفتند ، يكيشان جامهء نايله را بگرفت ، نام وى كلثوم بن تجيب بود و چون نائله دور شد گفت : « مادر مرده چه كفلى ؟ چه چاقى ؟ و يكى از غلامان عثمان او را بديد و خونش بريخت كه او را نيز كشتند . » آنگاه جماعت بهمديگر بانگ زدند كه مراقب پهلوييتان باشيد ، و هم در خانه بانگ زدند كه به بيت المال برسيد كه كس زودتر از شما نرسد .\r\nمتصديان بيت المال صداى آنها را شنيدند ، در آنجا جز دو جوال نبود . گفتند :\r\n« بگريزيد كه اين جماعت دنيا مىخواهند . » و بگريختند . جماعت سوى بيت المال رفتند\r\n","description":"","footnote":"","page_name":" 2283 ","page_number":100},
  {"content":"\r\nو آنجا را غارت كردند ، كسان دربارهء عثمان گونه گون بودند .\r\nمقيم انا لله مىگفت و مىگريست و آمده ، خوشدلى مىكرد . آنگاه جماعت پشيمان شدند .\r\nزبير از مدينه برون شده بود و بر راه مكه مقر گرفته بود كه بوقت قتل حضور نداشته باشد و چون خبر كشته شدن عثمان همانجا كه بود به دو رسيد گفت : « انا لله و انا اليه راجعون ، خدا عثمان را رحمت كند و انتقام وى و اسلام را بگيرد . » به دو گفتند : « اين جماعت پشيمانند . » گفت : « انديشيده‌اند ، انديشيده‌اند » آنگاه اين آيه را خواند :\r\n« * ( وَحِيلَ بَيْنَهُمْ وَبَيْنَ ما يَشْتَهُونَ . كَما فُعِلَ بِأَشْياعِهِمْ من قَبْلُ إِنَّهُمْ كانُوا في شَكٍّ مُرِيبٍ 34 : 54 ) * » [ 1 
  ] يعنى : ميان ايشان و آن آرزو كه دارند حايل افكنند چنان كه با نظاير ايشان از پيش كرده‌اند كه آنها در شكى سخت بوده‌اند .\r\nگويد : وقتى طلحه خبردار شد گفت : « خدا عثمان را رحمت كند و براى او و اسلام انتقام بگيرد . » به دو گفتند : « اين جماعت پشيمانند » گفت : نابود شوند ، و اين آيه را خواند :\r\n« * ( فَلا يَسْتَطِيعُونَ تَوْصِيَةً وَلا إِلى أَهْلِهِمْ يَرْجِعُونَ 36 : 50 ) * » [ 2 
  ] يعنى : كه نه وصيتى توانند كرد و نه سوى كسان خويش باز گردند .\r\nعلى نيز خبر يافت و گفت : « خدا عثمان را رحمت كند و به جاى وى نيكى آرد . » به دو گفتند : « جماعت پشيمانند »\r\n\r\n","description":"","footnote":"\r\n[ 1 
  ] سبا 34 آيه 54\r\n[ 2 
  ] يس 36 آيه 50\r\n","page_name":" 2284 ","page_number":101},
  {"content":"\r\nاين آيه را خواند :\r\n« * ( كَمَثَلِ الشَّيْطانِ إِذْ قال لِلإِنْسانِ اكْفُرْ فَلَمَّا كَفَرَ قال إِنِّي بَرِيءٌ مِنْكَ إِنِّي أَخافُ الله - رَبَّ الْعالَمِينَ 59 : 16 ) * » [ 1 
  ] يعنى : مانند شيطان ، آن دم كه به انسان گويد : كافر شو ، و چون كافر شود گويد : من از تو بيزارم ، كه من از خدا پروردگار جهانيان بيم دارم .\r\nبه جستجوى سعد رفتند كه در باغ خويش بود كه گفته بود : « كشتن عثمان را نبينم » و چون از كشته شدن وى خبر يافت گفت : « به سوى بليه گريختيم و دچار بليه شديم . » سپس اين آيه را خواند :\r\n« * ( الَّذِينَ ضَلَّ سَعْيُهُمْ في الْحَياةِ الدُّنْيا وَهُمْ يَحْسَبُونَ أَنَّهُمْ يُحْسِنُونَ صُنْعاً 18 : 104 ) * » [ 2 
  ] يعنى : همان كسان كه كوشش ايشان در اين زندگى دنيا گم شده اما پندارند كه رفتار نيكو دارند .\r\nآنگاه گفت : « خدايا پشيمانشان كن ، آنگاه مؤاخذه كن » مغيرة بن شعبه گويد : به على گفتم : « اين مرد كشته مىشود اگر كشته شود و تو در مدينه باشى به تو گمان بد برند ، برو و فلان و فلانجا بمان كه اگر به روى و در يكى از غارهاى يمن باشى مردم جوياى تو شوند . » گويد : اما او نپذيرفت . عثمان را بيست و دو روز محاصره كردند آنگاه در را آتش زدند . بسيار كس ، و از جمله عبد الله بن زبير و مروان ، در خانه بودند كه گفتند : « به ما اجازهء دفاع بده » گفت : « پيمبر خدا صلى الله عليه و سلم دستورى به من داده كه بر آن صبورى مىكنم ، اين قوم در را به منظورى بزرگتر آتش زده‌اند . من كسى را براى جنگيدن به\r\n\r\n","description":"","footnote":"\r\n[ 1 
  ] حشر 69 آيه 16\r\n[ 2 
  ] كهف 18 آيه 104\r\n","page_name":" 2285 ","page_number":102},
  {"content":"\r\nزحمت نمىاندازم » گويد : همه كسان برفتند ، عثمان قرآن خواست و قرائت آغاز كرد . حسن به نزد وى بود كه به دو گفت : « اكنون پدرت به كارى مشغول است . ترا سوگند مىدهم كه برون شوى » گويد : آنگاه عثمان به ابو كرب ، يكى از مردم همدان ،\r\nو يكى از انصار گفت بر در بيت المال بايستند اما در آنجا جز دو جوال نقره نبود . ابن زبير و مروان با جماعت در آويختند و آتش خاموش شد . محمد بن ابى بكر ، ابن زبير و مروان را تهديد كرد و چون به نزد عثمان در آمد آنها گريختند محمد بن ابى بكر پيش عثمان رفت و ريش وى را بگرفت .\r\nعثمان گفت : « ريشم را رها كن كه اگر پدرت بود ريشم را نمىگرفت . » پس محمد ريش او را رها كرد . آنگاه جماعت وارد شدند ، يكى با پشت شمشير او را ميزد و ديگرى سيليش ميزد . يكى بيامد كه چند تير همراه داشت و ضربتى به گلوگاه او زد كه خون بر مصحف ريخت .\r\nدر اين حال از كشتن وى بيم داشتند . وى فرتوت بود و از خود برفت . چند تن ديگر بيامدند و چون او را بىخود ديدند پايش را كشيدند ، نائله و دختران عثمان شيون زدند ، تجيبى بيامد ، شمشير از نيام كشيده بود كه در شكم او فرو كند . نائله دست جلو شمشير برد كه دستش ببريد و تجيبى به شمشير تكيه كرد و آن را در سينهء عثمان فرو برد .\r\nعثمان پيش از غروب آفتاب كشته شد ، يكى ندا داد : « وقتى خونش حلال باشد از مالش چه باك . » پس همه چيز را غارت كردند ، آنگاه سوى بيت المال رفتند و آن دو مرد كليدها را بينداختند و جان به در بردند و گفتند : « فرار ، فرار ، اين جمع همين مىخواستند . » عبد الرحمان بن محمد گويد : محمد بن ابى بكر از خانه عمرو بن حزم ، از ديوار ،\r\n","description":"","footnote":"","page_name":" 2286 ","page_number":103},
  {"content":"\r\nسوى عثمان رفت ، كنانة بن بشر بن عتاب و سودان بن حمران و عمرو بن حمق نيز با وى بودند .\r\nعثمان پيش زنش نايله بود و در مصحف سورهء بقره را مىخواند ، محمد بن - ابى بكر پيش رفت و ريش عثمان را بگرفت و گفت : « اى نعثل ! خدايت خوار كرد . » عثمان گفت : « من نعثل نيستم ، بلكه بنده خدايم و امير مؤمنان » محمد گفت : « معاويه و فلان و فلان كارى براى تو نساختند » عثمان گفت : « برادرزاده ! ريشم را ول كن اگر پدرت بود چيزى را كه تو گرفته اى نمىگرفت » محمد گفت : « اگر ديده بودت كه اين كارها را مىكنى به تو اعتراض مىكرد ، كارى بيشتر از گرفتن ريشت نمىكنم » عثمان گفت : « از خدا بر ضد تو يارى مىجويم و از او كمك مىخواهم » پس از آن محمد با تيرى كه همراه داشت به پيشانى او زد ، كنانة بم بن بشر تيرهايى را كه به دست داشت بلند كرد و بيخ گوش عثمان زد كه تا گلوى او فرو رفت ، آنگاه با شمشير بزد و او را بكشت .\r\nابو عود گويد : كنانة بن بشر ،\r\nپيشانى و جلو سر او را با چماق آهنين مىكوفت كه برو در افتاد و چون برو در افتاد سودان بن حمران مرادى او را بزد و بكشت .\r\nعبد الرحمان بن حارث گويد : آنكه عثمان را كشت كنانة بن بشر بن عتاب تجيبى بود .\r\nگويد : زن منظور بن سيار فزارى مىگفت : « سوى حج مىرفتيم و از كشته شدن عثمان خبر نداشتيم چون به عرج رسيديم ، يكى را شنيديم كه در دل شب شعرى زمزمه كرد كه مضمون آن چنين بود :\r\n« بدانيد كه بهترين كسان از پس آن سه كس « مقتول تجيبى است كه از مصر آمده بود » گويد : عمرو بن حمق ، بر عثمان جست و روى سينه اش نشست كه رمقى داشت\r\n","description":"","footnote":"","page_name":" 2287 ","page_number":104},
  {"content":"\r\nو نه ضربت به سينهء وى زد و گفته بود سه ضربت به خاطر خدا زدم و شش ضربت به سبب كينه اى كه از او به دل داشتم . » موسى بن طلحه گويد : به روز حادثهء خانه ، عروة بن شييم را ديدم كه با شمشير به گردن مروان زد و يكى از دو پى گردن را ببريد و همه عمر گردن مروان كج بود .\r\nعثمان بن محمد اخنسى گويد : محاصرهء عثمان پيش از آمدن مردم مصر آغاز شده بود ، مردم مصر روز جمعه آمدند و جمعهء ديگر او را كشتند .\r\nيزيد بن حبيب گويد : كسى كه عثمان را كشت بهران اصبحى بود كه قاتل عبد الله بن بسره نيز بود . بهران از طايفهء بنى عبد الدار بود .\r\nابو عون وابستهء مسور بن مخرمه گويد : مصريان از كشتن عثمان و جنگيدن دست بداشته بودند . تا كمك عراق از بصره و كوفه و كمك شام روان شد و چون بيامدند كسان به مخالفان دل دادند و خبر آمد كه فرستادگان از عراق و از مصر از پيش عبد الله بن سعد حركت كرده‌اند . عبد الله بن سعد پيش از آن به مصر نبود و به فرار سوى شام رفته بود . مخالفان گفتند پيش از آنكه كمك برسد او را از ميان برداريم .\r\nيوسف بن عبد الله بن سلام گويد : عثمان از بالا بر مخالفان نمودار شد . وى در محاصره بود كه خانه را از هر طرف در ميان گرفته بودند . گفت : « شما را به خدا عز و جل مىدانيد كه هنگام در گذشت امير مؤمنان عمر بن خطاب از خدا عز و جل خواستيد كه براى شما برگزيند و شما را بر بهترين كستان همسخن كند ، به خدا چه گمان مىبريد ؟ آيا مىگوييد كه دعاى شما را اجابت نكرد و به نزد خدا سبحانه حقير بوديد ؟ در صورتى كه آن وقت از همه مخلوق ، شما بر حق بوديد و كارتان به پراكندگى نكشيده بود . مىگوييد دين خدا به نزد وى حقير بود و اهميت نمىداد كار آن را به كه سپارد ؟ در صورتى كه آن روز اين دين وسيلهء پرستش خدا بود و مردمش پراكنده نشده بودند ، اگر چنين\r\n","description":"","footnote":"","page_name":" 2288 ","page_number":105},
  {"content":"\r\nگوييد به وهن و زبونى و عقوبت گراييده‌اند . يا مىگوييد كار به مشورت نبود كه لجاجت كرده‌ايد كه پنداريد خدا امت را به سبب نافرمانى به خود وا گذاشت و در كار امام مشورت نكردند و براى اجتناب از نارضايى خدا كوشش نداشتند . يا مىگوييد خدا نمىدانست سر انجام كار من چيست . من كه در بعضى كارهايم نكو كار بودم و مورد رضايت اهل دين بودم ، بعدها چه كردم كه خدا خوش نداشت و شما خوش نداشتيد و خدا به هنگام برگزيدنم كه جامهء كرامت به من پوشيد از آن بىخبر بود ؟ شما را به خدا آيا سابقه و عمل نيكى از من نمىشناسيد كه خدايم داده باشد كه به حق وى قيام كرده باشم و با دشمنش جهاد كرده باشم كه حق مرا بر آيندگان مسلم كند و فضيلت مرا بشناسيد ؟ آرام باشيد ، مرا نكشيد كه كشتن روا نيست مگر يكى از سه كس را : كسى كه زن داشته باشد و زنا كند ، يا پس از مسلمانى به كفر گرايد ، يا كسى را ، جز در مورد قصاص ، بكشد كه به عوض آن كشته شود . اگر مرا بكشيد شمشير به گردنهاى خويش نهاده‌ايد كه تا به روز رستاخيز خدا عز و جل آن را از شما بر ندارد . مرا مكشيد كه اگر بكشيدم از پس من هرگز با هم نماز نكنيد و خدا هرگز اختلاف را از ميان شما نبرد . » گفتند : « اما آنچه گفتى كه پس از عمر\r\nاز خدا نيكى مىخواستيم آنچه خدا كرده نكو بوده اما خدا سبحانه كار ترا وسيله امتحان بندگان خويش كرد ، اما آنچه از تقدم و سابقهء خويش با پيمبر خدا صلى الله عليه و سلم گفتى ، تقدم و سابقه داشتى و شايستهء خلافت بودى ولى پس از آن ، ديگر شدى و كارها كردى كه مىدانى . اما بلياتى كه گفتى اگر ترا بكشيم به ما مىرسد ، روا نيست كه از بيم فتنهء سال بعد حق را بر تو روان نكنيم . اينكه گفتى كشتن روا نيست مگر سه كس را ما در كتاب خدا كشتن جز اين سه كس را كه نام بردى مىيابيم : كشتن كسى كه در زمين تباهى كند و كشتن كسى كه طغيان كند و بر طغيان خويش پيكار كند و هر كه براى حق قيام كند خون وى را بريزد و لجاجت كند . تو طغيان كرده اى و حق را بداشته اى و مانع آن شده اى و\r\n","description":"","footnote":"","page_name":" 2289 ","page_number":106},
  {"content":"\r\nلجاجت كرده اى و نمىخواهى از خويشتن براى كسانى كه ستمشان كرده اى قصاص بگيرى و به حق خلافت آويخته اى و در كار حكومت و تقسيم ، ستم كرده اى . اگر گويى كه با ما لجاج نكرده اى و آنها كه بدفاع از تو برخاسته‌اند و ميان ما و تو حايل شده‌اند پرداخته‌اند بخلاف فرمان تو جنگ مىكنند از آن رو جنگ مىكنند كه به خلافت چنگ زده اى ! اگر خويشتن را خلع كنى از جنگ تو دست بر مىدارند . »\r\n\r\nسخن از بعضى روشهاى عثمان بن عفان\r\nحسن بن ابى الحسن گويد : وارد مسجد شدم ، عثمان بن عفان را ديدم كه بر عباى خويش تكيه داده بود ، دو سقا بدعوى آمدند كه ميانشان داورى كرد .\r\nحسن بصرى گويد : عمر بن خطاب سران قريش را كه از مهاجران بودند از رفتن به ولايات منع كرده بود ، مگر با اجازه و براى مدت معين ، كه زبان به شكايت گشودند . خبر به عمر رسيد و به سخن ايستاد و گفت : « بدانيد كه من اسلام را همانند شتر گرفته‌ام كه آغاز مىكند و نو سال است ، آنگاه دو ساله ، سپس چهار ساله ، سپس شش ساله ، آنگاه كامل . مگر از كامل بجز كاستن انتظار مىرود ؟ بدانيد كه اسلام كامل شده ، بدانيد كه قرشيان مىخواهند مال خدا را خاص خويش كنند ، بدانيد كه تا پسر خطاب زنده است نمىشود . من جلو گذرگاه حره مىايستم و گلوى قرشيان را و بند شلوارشان را مىگيرم كه به جهنم نريزند . » طلحه گويد : وقتى عثمان به خلافت رسيد مانند عمر جلو آنها را نگرفت و در ولايات بگشتند و چون آن را بديدند و دنيا را بديدند و مردم آنها را بديدند آنكه مكنت نداشت و در اسلام داراى مرتبت نبود ، شكسته و دژم شد . مردم به آنها پيوستند كه از آنها اميد مىداشتند و در اين باب سخن كردند و گفتند : « اينان به قدرت مىرسند شناختهء آنها باشيم و جزو مقربان و خاصانشان در آييم . » اين نخستين وهنى بود كه به\r\n","description":"","footnote":"","page_name":" 2290 ","page_number":107},
  {"content":"\r\nاسلام رسيد و نخستين فتنه بود كه در ميان عامه رخ داد و جز اين نبود .\r\nشعبى گويد : پيش از آنكه عمر بميرد قرشيان از وى به ملالت بودند كه عمر در مدينه بازشان داشته بود و مانع رفتنشان بود و مىگفت : « از رفتن شما در ولايات بيشتر از همه چيز بر اين امت بيمناكم » با ديگران كه از مردم مكه بودند چنين نكرده بود . اگر كسى از مهاجران كه در مدينه باز مانده بود از او اجازهء غزا مىخواست مىگفت : « غزاها كه همراه پيمبر خدا داشته اى ترا بس ، بهتر كه دنيا را نبينى و ترا نبيند . » گويد : و چون عثمان به خلافت رسيد آزادشان گذاشت كه در ولايات برفتند و مردم به آنها پيوستند و عثمان را بيش از عمر دوست داشتند .\r\nسالم بن عبد الله گويد : وقتى عثمان به خلافت رسيد هر ساله حج مىكرد بجز سال آخر او نيز همسران پيمبر را به حج برد چنان كه عمر برده بود . عبد الرحمان - ابن عوف نايب وى بود سعيد بن زيد را نيز نايب خويش كرد ، اين در آخر كاروان بود و آن در اول كاروان ، و مردم ايمن بودند . به ولايات نوشته بود كه هر ساله در موسم حج عاملان و كسانى كه از آنها شكوه دارند پيش وى روند . به مردم ولايات نوشت : « امر به معروف كنيد و نهى از منكر كنيد . مؤمن ، خويشتن را زبون نكند كه من پشتيبان ضعيف ستمديده‌ام بر ضد نيرومندان ، ان شاء الله . و مردم چنين بودند و اين ترتيب روان بود\r\nتا كسانى براى پراكندگى امت وسيله پيدا كردند .\r\nطلحه گويد : سالى از خلافت عثمان نگذشته بود كه كسانى از قريش در شهرها مالدار شدند و مردم به آنها پيوستند ، هفت سال چنين بود كه هر گروه ميخواستند رفيقشان به خلافت رسد . آنگاه ابن سودا مسلمان شد و چيزها گفت و دنيا به رفاه آمد و بدعتها به دست عثمان پديد آمد و از طول عمر وى دلگير بودند .\r\nعباد بن حنيف به نقل از پدرش گويد : وقتى دنيا برفاه آمده بود و كار تمكن مردم بالا گرفت نخستين كار نابابى كه در مدينه رخ نمود كبوتر بازى بود و تفك اندازى\r\n","description":"","footnote":"","page_name":" 2291 ","page_number":108},
  {"content":"\r\nكه عثمان يكى از بنى ليث را بر آن گماشت كه بال كبوتران را بكند و تفكها را شكست .\r\nعمرو بن شعيب گويد : نخستين كس كه كبوترپرانى و تفكها را منع كرد عثمان بود كه چون در مدينه پديد آمد يكى را بر آن گماشت و مردم را از آن بازداشت .\r\nقاسم بن محمد نيز به نقل از پدرش روايتى چنين دارد با اين افزايش كه ميان كسان نشئه پديد آمد .\r\nگويد : « عثمان يكى را فرستاد كه با عصا ميان مردم مىگشت و از اين كار منعشان مىكرد آنگاه بيشتر شد و علنى شد و عثمان اين را با كسان بگفت و شكوه كرد و همسخن شدند كه در مورد نبيذ تازيانه زنند و تنى چند از آنها را گرفتند و تازيانه زدند . » سالم بن عبد الله گويد : وقتى بدعتها در مدينه پديد آمد ، كسانى از آنجا به شهرها رفتند ، براى جهاد و هم براى اينكه به عربان نزديك شوند : گروهى به بصره رفتند ، گروهى به كوفه رفتند و گروهى به شام رفتند . جمعى از فرزندان مهاجران شهرها به تقليد چيزهايى كه در مدينه رخ نموده بود روى آوردند ، مگر فرزندان شام ، پس از آن همگى جز آنها كه به شام بودند به مدينه باز آمدند و خبر آنها را با عثمان بگفتند و عثمان ميان كسان به سخن ايستاد و گفت :\r\n« اى مردم مدينه ، شما ريشهء اسلاميد ، مردم از تباهى شما تباه مىشوند و از صلاح شما به صلاح مىآيند ، به خدا ، به خدا ، به خدا ، وقتى بدانم كه يكى از شما بدعتى آورده تبعيدش مىكنم . هيچكس نبايد به تعرض در اين باب سخنى گويد يا تقاضايى كند كه آنها كه پيش از شما بوده‌اند ، اعضايشان بريده مىشد بىآنكه يكيشان در اين باب چيزى بگويد » گويد : عثمان هر كس از آنها را كه به سبب بر انگيختن شر يا به كار بردن سلاح يا بالاتر ، مىگرفت تبعيد مىكرد ، پدرانشان از اين كار بناليدند چندان كه شنيد كه\r\n","description":"","footnote":"","page_name":" 2292 ","page_number":109},
  {"content":"\r\nگفته‌اند عثمان اين همه تبعيد مىكند براى آنكه پيمبر خدا صلى الله عليه و سلم حكم بن - ابى العاص را تبعيد كرده بود .\r\nگفت : « حكم از مردم مكه بود ، پيمبر خداى او را به طائف تبعيد كرد پس از آن به شهرش پس آورد ، پيمبر خدا او را به سبب گناهش تبعيد كرد و هم پيمبر او را بخشيد و پس آورد . از پس وى ، خليفه و پس از خليفه ، عمر رضى الله عنه تبعيد مىكردند . به خدا كه من بخشش را از رفتار شما ميگيرم و از خوى خويش بر آن ميافزايم . پيشامدهايى شده كه نمىخواهم ميان ما بماند ، بيمناكم و محتاط . محتاط باشيد و عبرت گيريد . » يحيى بن سعيد گويد : « يكى از سعيد بن مسيب دربارهء محمد بن حذيفه پرسيد كه چرا بر ضد عثمان برخاست ؟ » گفت : « يتيمى بود زير سرپرستى عثمان ، كه عثمان سرپرست يتيمان خاندان خويش بود و عهده دار همه شان بود . وقتى عثمان به خلافت رسيد حذيفه از او خواست كه عاملش كند . گفت : « پسركم ، اگر مورد رضايت بودى و عاملى مىخواستى ترا عامل مىكردم ولى چنين نيستى » گفت : « پس اجازه بده بروم و چيزى براى معاش خويش بجويم . » گفت ، « هر جا مىخواهى برو » و لوازم و مركب به او داد و چيز بخشيد .\r\nگويد : « و چون حذيفه به مصر رفت از جمله مخالفان وى بود كه چرا ولايتدارى از او دريغ كرده است . » پرسيد : « عمار بن ياسر چطور ؟ » گفت : ميان وى و عباس بن عتبة بن ابى لهب گفتگويى بود ، عثمان هر دو را كتك زد و اين ، ميان خاندان عمار و خاندان عتبه موجب كدورت موروث شد كه تاكنون بجاست .\r\nگويد : سعيد بن مسيب سبب كتك را به كنايه گفت .\r\nعبد الله بن سعيد گويد : از ابى سليمان بن ابى حثمه در اين باب پرسيدم ، گفت :\r\n","description":"","footnote":"","page_name":" 2293 ","page_number":110},
  {"content":"\r\n« همديگر را به رسوايى منتسب كرده بودند »\r\nمبشر گويد : « از سالم بن عبد الله دربارهء محمد بن ابى بكر پرسيدم كه چه چيز او را به مخالفت عثمان وادار كرد ؟\r\nگفت : « خشم و طمع » گفتم : « خشم و طمع چه ؟ » گفت : « در اسلام مقامى داشت ، كسانى مغرورش كردند و طمع آورد ، بيباكى كرد و حقى بر او مسلم شد كه عثمان آن را از تن وى بگرفت و تساهل نكرد و آن با اين فراهم آمد و از آن پس كه محمد بود مذمم شد » سالم بن عبد الله گويد : وقتى عثمان به خلافت رسيد ، ملايم بود اما احقاق حق مىكرد و حقى را معوق نمىگذاشت ، او را به سبب ملايمتش دوست داشتند و به كار خدا عز و جل گردن نهادند .\r\nقاسم گويد : از جمله كارها كه عثمان كرد و مورد رضايت كسان شد اين بود كه يكى را كه در اثناى نزاعى به عباس بن عبد المطلب اهانت كرده بود كتك زد و چون در اين باب با وى سخن كردند گفت : « بله ، پيمبر صلى الله عليه و سلم عموى خويش را محترم مىداشت و من اجازه نمىدهم به وى اهانت كنند . پيمبر خدا با كسى كه چنين كرده و كسى كه بدان رضايت داده مخالف است . » حمران بن ابان گويد : عثمان از آن پس كه با وى بيعت كردند مرا پيش عباس - ابن عبد المطلب فرستاد كه او را پيش عثمان آوردم گفت : « چرا مرا پيش خود كشيدى ؟ » گفت : « هيچوقت بيشتر از اين روزها نيازمند تو نبوده‌ام » عباس گفت : « پنج چيز را رعايت كن كه تا وقتى چنين كنى امت از اطاعت تو به در نرود . » گفت : « چيست ؟ »\r\n","description":"","footnote":"","page_name":" 2294 ","page_number":111},
  {"content":"\r\nگفت : « خوددارى از كشتن ، مردم دارى ، بخشش ، مدارا و راز دارى » عمرو بن اميه ضمرى گويد : هر يك از قرشيان پير مىشد به خوردن حليم رغبت مىيافت . يك بار با عثمان حليمى خوردم كه بهتر از آن پخت و پزى نديده بودم ، تو دلى گوسفند ريخته بودند و مايهء آن شير و روغن بود » عثمان گفت : « غذا چگونه است ؟ » گفتيم : « بهترين غذايست كه تاكنون خورده‌ام . » گفت : « خدا پسر خطاب را رحمت كند .\r\nهرگز با وى حليم خورده بودى ؟ » گفتم : « آرى وقتى لقمه را به دهان مىبردم فرو مىريخت كه گوشت نداشت ، مايهء آن روغن بود و شير نداشت » عثمان گفت : « راست مىگويى . به خدا عمر خلف خود را به زحمت انداخت در اين گونه كارها روشى داشت كه متابعت وى آسان نبود . به خدا من اين را به خرج مسلمانان نمىخورم ، بلكه بخرج خودم مىخورم ، ميدانى كه من از همهء قرشيان مالدارتر بودم و در كار تجارت بيشتر از همه مىكوشيدم و پيوسته غذاى نرم ميخوردم ، اينك كه پير شده‌ام غذايى را بيشتر دوست دارم كه نرمتر باشد . گمان ندارم كسى در اين باب بر من خرده گيرد . » عبد الله بن عامر گويد : در ماه رمضان با عثمان افطار مىكردم . غذايى كه براى ما مىآوردند نرمتر از غذاى عمر بود . هر شب بر سفرهء عثمان نان خوب و بزغاله شيرى بود ، اما هرگز نديدم كه عمر آرد بيخته مصرف كند . گوشتى كه مىخورد از گوسفند سالخورده بود . در اين باب با عثمان سخن كردم گفت : « خدا عمر را رحمت كند تاب چيزهايى داشت كه هيچكس ندارد . » عبد الله بن ابى سايب بنقل از پدرش گويد : نخستين سراپرده اى كه در منى ديدم از آن عثمان بود . سراپردهء ديگر از عبد الله بن عامر بن كريز بود . نخستين كسى كه گفت به روز جمعه در اقصاى مدينه بانگ سوم زنند عثمان بود و نخستين خليفه اى كه\r\n","description":"","footnote":"","page_name":" 2295 ","page_number":112},
  {"content":"\r\nآرد براى او الك كردند همو بود رضى الله عنه .\r\nطلحه گويد : عثمان خبر يافت كه ابن ذى الحبكه به نيرنگ اشتغال دارد ، كس پيش وليد بن عقبه فرستاد كه در اين باب از او پرسش كند و گفت : « اگر اقرار كرد عذابش كن . » گويد : پس وليد او را بخواست و پرسش كرد كه گفت : « سرگرمى است و كارى كه شگفتى آرد .\r\nگويد : پس وليد تنبيهش كرد و كار وى را به مردم خبر داد و نامهء عثمان را بر آنها فرو خواند كه دربارهء شما به جد عمل مىكنند ، جدى باشيد و به هزلگران مگراييد .\r\nمردم با نيرنگباز مخالف شدند و از اينكه عثمان از اين گونه اخبار مطلع مىشود شگفتى كردند .\r\nنيرنگباز خشمگين شد و با تنى چند بشوريد كه همه را كتك زدند و دربارهء او به عثمان نامه نوشتند و چون كسانى را به شام تبعيد مىكرد كعب بن ذى الحبكه را با مالك بن عبدا لله كه روش وى داشت به دنباوند تبعيد كرد كه آنجا سرزمين جادو بود و ابن ذى الحبكه خطاب به عثمان شعرى بدين مضمون گفت :\r\n« اگر مرا براندى « گناهى كه پنداشتى نداشتم « اى پسر اروى اميد بازگشت دارم .\r\n« و باز گشت من در اين روزگار آسان نيست « غربت من در ولايات و جفا و ناسزا « در راه خدا چندان نيست « و چه دعاهاى طولانى كه « روزان و شبان در دنباوند به تو مىكنم .\r\nو چون سعد امارت كوفه يافت ، وى را پس آورد و نيكى كرد و سامان داد ، اما\r\n","description":"","footnote":"","page_name":" 2296 ","page_number":113},
  {"content":"\r\nكفران كرد و فسادش بيفزود .\r\nگويد : و چنان بود كه ضابى بن حارث برجمى در ايام وليد بن عقبه از يكى از طوايف انصار ، سگى بنام قرحان ، عاريه گرفت ، كه آهو شكار مىكرد اما سگ را پس نداد ، و انصاريان با وى گفتگو انداختند و از قومش بر ضد وى كمك خواستند و بسيار كس دخالت كرد كه سگ را از او گرفتند و به انصاريان دادند ، و او به هجوشان شعرى گفت كه مضمون آن چنين است :\r\n« گروه قرحان بر ضد من تلاشى كردند « كه شر ، از آن گمراه و حيران مىشود « خرسند و خوشدل شدند كه گويى « امير ، خانهء مرزبان را به آنها بخشيده بود « سكتان را ول نكنيد كه مادرتان است « و نارضايى مادران نه كاريست آسان » انصاريان شكايت پيش عثمان بردند كه كس فرستاد و تنبيهش كرد و بداشت ، چنان كه با مسلمان ديگر مىكرده بود ، و اين كار براى او سنگين مىنمود .\r\nگويد : ضابى در باز داشت بود تا در گذشت و دربارهء آهنگ قتل و اعتذار از ياران خويش شعرى به اين مضمون گفت :\r\n« قصد كردم اما نكردم « نزديك بود و اى كاش كرده بودم « و زنان او را به گريه واداشته بودم « زنى گويد : ضابى در زندان بمرد « اما پس از او يكى « با دشمن دلير و جسور مقابله مىكند « زن ديگر گويد خدا ضابى را دور نكند\r\n","description":"","footnote":"","page_name":" 2297 ","page_number":114},
  {"content":"\r\n« كه نيكو جوانى است كه با وى « خلوت كنى و او را بخواهى » گويد : به همين جهت بود كه عمير بن ضابى سبائى شد .\r\nمستنير ، بنقل از برادرش گويد : به خدا هيچكس را ندانستم و نشنيدم كه به جنگ عثمان آمد و عاقبت كشته نشد . در كوفه جمعى و از جمله اشتر و زيد بن صوحان و كعب بن ذى الحبكه و ابو زينب و ابو مورع و كميل بن زياد و عمير بن ضابى فراهم آمدند و گفتند : « به خدا مادام كه عثمان خليفهء مردم است كس نمىتواند سر بردارد . » گويد : عمير بن ضابى و كميل بن زياد گفتند : « ما مىكشيمش » و به آهنگ مدينه بر نشستند ، عمير از كميل جدا شد اما كميل جرئت آورد و بر راه نشسته بود و مراقب عثمان بود . عثمان بر او گذشت و سيلى به صورتش زد كه با ته به زمين افتاد و گفت :\r\n« اى امير مؤمنان اذيتم كردى » گفت : « مگر تو آدم كش نيستى ؟ » گفت : « اى امير مؤمنان ! بخدايى كه جز او خدايى نيست ، نه » و قسم ياد كرد مردم بر او فراهم آمدند و گفتند : « اى امير مؤمنان ! او را بكاويم » گفت : « نه ، خداوند سلامت نصيب كرد و نمىخواهم چيزى جز آنچه گفت از او كشف كنم » آنگاه به دو گفت : « اى كميل ! اگر چنين است كه مىگويى از من قصاص بگير » و زانو زد و گفت : « به خدا پنداشتم قصد من دارى » و نيز گفت : « اگر راست مىگويى خدايت پاداش دهد و اگر دروغ مىگويى خدايت زبون كند » آنگاه بجاى نشست و گفت : « بيا قصاص بگير » كميل گفت : « گذشت گردم . »\r\n","description":"","footnote":"","page_name":" 2298 ","page_number":115},
  {"content":"\r\nگويد : و همچنان ببودند تا مردم دربارهء بقاى آنها بسيار سخن كردند .\r\nگويد : و چون حجاج بيامد گفت : « هر كه جزو گروه مهلب است به محلى كه نوشته‌اند رود و خويشتن را به زحمت نيندازد » عمير از جا برخاست و گفت : « من پيرى ناتوانم و دو پسر نيرومند دارم يكى از آنها را به جاى من فرست » گفت : « تو كيستى ؟ » گفت : « عمير بن ضابى » گفت : « به خدا از چهل سال پيش نافرمانى خدا مىكرده اى ، به خدا ترا عبرت مسلمانان مىكنم ، بخاطر دزد سگ به ناحق خشم آوردى ، پدرت خيانت كرد و به بند افتاد ، تو نيز قصد داشتى و واماندى ، من قصد مىكنم و وا نمىمانم . » و گردن او را زدند .\r\nسيف گويد : يكى از مردم بنى اسد كه جزو غازيان عثمان بود براى من نقل كرد كه وقتى حجاج بيامد و بانگ احضار زدند ، يكى ديگرى را به جاى خويش عرضه كرد\r\nكه از او پذيرفت و چون برفت اسماء بن خارجه گفت : « كار عمير مورد علاقهء من بود » گفت : « عمير كيست ؟ » گفت : « همين پير » گفت : « زخمى را كه فراموش كرده‌ام به ياد من آوردى ، مگر تو جزو كسانى نبودى كه سوى عثمان رفتند ؟ » گفت : « چرا » گفت : « جز او در كوفه كس ديگر هست ؟ » گفتند : « آرى كميل . » گفت : « عمير را پيش من آريد و گردن او را بزد » آنگاه كميل را پيش خواند كه فرارى شد و طايفه را بجاى او دنبال كرد و از\r\n","description":"","footnote":"","page_name":" 2299 ","page_number":116},
  {"content":"\r\nمردم نخع مواخذه كرد . » اسود بن هيثم به دو گفت : « از پيرى كه سالخوردگى كار او را ساخته چه مىخواهى ؟ » گفت : « به خدا يا زبانت را نگهدار يا سرت را با شمشير آشنا مىكنم » گفت : « چنين مىكنم . » گويد : « وقتى كميل ترس قوم خويش را كه دو هزار جنگاور بودند بديد گفت :\r\n« مرگ از ترس بهتر كه دو هزار جنگاور به سبب من ترسان باشند و محروم . » آنگاه بيرون شد و پيش حجاج آمد .\r\nحجاج به دو گفت : « تو بودى كه قصد كردى اما امير مؤمنان ترا نكاويد و راضى نشدى تا او را كه از خويش دفاع كرده بود براى قصاص نشانيدى . » گفت : « مرا به چه سبب مىكشى ؟ بخاطر عفو وى ؟ يا بخاطر اينكه به سلامت مانده‌ام ؟ » گفت : « ادهم بن محرز ! او را بكش » ادهم گفت : « پاداش آن ميان من و تو باشد ؟ » گفت : « آرى » ادهم گفت : « پاداش از تو باشد و اگر گناهى هست از آن من باشد » مالك بن عبد الله كه از جمله تبعيدشدگان بود شعرى دارد به اين مضمون :\r\n« پسر اروى دربارهء كميل ستمى كرد « كه كميل از آن در گذشت « كه تقاص گير را ملامت كنند « به دو گفت : اى ابو عمرو « چنين نمىكنم كه تو پيشوايى « عفو مايه امانست\r\n","description":"","footnote":"","page_name":" 2300 ","page_number":117},
  {"content":"\r\n« و مردم فضيلت آن را شناسند « قصاص گرفتن نيز گناه نيست « اگر فاروق مىدانست كه چه مىكنى « بىگفتگو ترا از آن باز مىداشت » سحيم بن حفص گويد : ربيعة بن حارثة بن عبد المطلب در ايام جاهليت شريك عثمان بوده بود ، عباس بن ربيعه به عثمان گفت : « به ابن عامر بنويس كه يكصد هزار درم به من پيش پرداخت دهد » گويد : عثمان نوشت و ابن عامر يكصد هزار بداد كه به دو بخشيد و خانه اى را كه اكنون خانهء عباس بن ربيعه است تيول وى كرد .\r\nموسى بن طلحه گويد : عثمان پنجاه هزار بعهدهء طلحه داشت يك روز كه عثمان به مسجد آمد ، طلحه گفت : « طلب تو حاضر است » گفت : « اى ابو محمد ! به پاداش جوانمرديت همه از آن تو باشد » حكيم بن جابر گويد : على به طلحه گفت : « ترا به خدا مردم را از عثمان باز - گردان . » گفت : « نكنم تا بنى اميه سوى حق باز آيند » حسن گويد : طلحة بن عبيد الله زمينى را كه داشت به هفتصد هزار به عثمان فروخت كه قيمت را براى او فرستاد ، طلحه گفت : « كسى كه چندين مال داشته باشد و در خانه نگهدارد و نداند كه از جانب خدا عز و جل چه به او مىرسد نسبت به خدا دستخوش غرور است ، شبانگاه فرستاده اى در كوچه هاى مدينه همى رفت و آمد تا صبحگاهان كه يكدرم پيش وى نمانده بود » حسن گويد : پس از آن پيش ما آمد كه به جستجوى دينار و درهم بود و يا گفت :\r\n« زرد و سپيد » در اين سال ، يعنى سال سى و پنجم ابن عباس سالار حج بود كه عثمان به وى\r\n","description":"","footnote":"","page_name":" 2301 ","page_number":118},
  {"content":"\r\nچنين دستور داده بود .\r\n\r\nسخن از اينكه چرا عثمان در اين سال ابن عباس را سالار حج كرد\r\nعكرمه به نقل از ابن عباس گويد : وقتى عثمان براى آخرين بار محاصره شد . . .\r\nگويد : از ابن عباس پرسيدم : « مگر دو محاصره بود ؟ »\r\nگفت : « آرى ، محاصرهء اول ده روز بود ، مصريان آمده بودند كه على در ذى - خشب آنها را بديد و از عثمان بازشان گردانيد ، به خدا على براى وى يارى راستگو بود ، تا وقتى كه مروان و سعيد و كسانشان وى را بر ضد على تحريك كردند و او پذيرفت و على آزرده خاطر شد . » مىگفتند : « على مىخواهد كه هيچكس با تو سخن نكند » و سبب آن بود كه على با او سخن مىكرد و اندرز مىداد و دربارهء مروان و كسان وى سخنان درشت مىگفت .\r\nبه عثمان مىگفتند : « در حضور تو كه پيشوا و عمه زاده و عموزادهء اويى چنين سخن مىكند ، نميدانى كه در غيابت چه مىگويد » ابن عباس گويد : و چندان بگفتند تا على مصمم شد از او دفاع نكند .\r\nگويد : روزى كه به مكه مىرفتم پيش على رفتم و گفتم : « عثمان به من گفته سوى مكه روم » گفت : « عثمان نمىخواهد كسى به او اندرز گويد ، اطرافيانش مردمى دغلند كه هر كدامشان جايى را گرفته‌اند و خراج آن را مىخورند و مردمش را زبون مىدارند » گويد : گفتم : « وى خويشاوند است و حقى دارد ، اگر صلاح دانستى از او دفاع كن كه اگر نكنى معذور نباشى »\r\n","description":"","footnote":"","page_name":" 2302 ","page_number":119},
  {"content":"\r\nگويد : تأثر و رأفت نسبت به عثمان را در او ديدم و ميديدم كه كارى بزرگ در شرف انجام است .\r\nعكرمه گويد : شنيدم كه ابن عباس مىگفت : « عثمان به من گفت پيش خالد بن عاص برو كه در مكه است و بگو امير مؤمنان سلامت مىرساند و مىگويد من از فلان و به همان روز محصورم و جز آب شور خانه‌ام را نمىنوشم و مرا از چاه رومه كه با مال خودم خريده‌ام منع كرده‌اند ، مردم از آن مىنوشند و من از آن نوشيدن نتوانم . جز از چيزهايى كه در خانه دارم نمىخورم و نمىگذارندم كه از چيزهايى كه در بازار هست بخورم و من چنان كه مىبينى در محاصره‌ام ، به او بگو با مردم حج كند و نخواهد كرد ، اگر نپذيرفت تو با مردم حج كن . » گويد : « در دهه به حاجيان پيوستم ، پيش خالد بن عاص رفتم و آنچه را عثمان با من گفته بود با وى بگفتم » گفت : « تاب دشمنى كسانى كه مىبينى ندارم » سالارى حج را نپذيرفت و گفت : تو با مردم حج كن كه پسر عموى آن مردى و خلافت جز او به كسى نمىرسد - مقصودش على بود - و تو شايسته ترين كسى كه اين كار را از طرف وى انجام دهى . » گويد : من با كسان حج كردم ، در آخر آن ماه بازگشتم و به مدينه آمدم كه عثمان كشته شده بود و مردمان به\r\nگردن على بن ابى طالب آويخته بودند و چون على مرا ديد مردم را رها كرد و سوى من آمد و آهسته گويى كرد گفت : « چه مىبينى ؟\r\nچنان كه مىبينى كارى بزرگ رخ داده كه هيچكس تاب آن نيارد » گفتم : « چنان مىبينم كه اينك مردم از تو صرف نظر نتوانند ، اما چنان مىبينم كه با هر كه بيعت كنند به خون اين مرد متهم شود . » اما نپذيرفت ، با وى بيعت كردند و به خون عثمان متهم شد .\r\nعكرمه گويد : ابن عباس گفت : « عثمان به من گفت خالد بن عاص بن هشام را عامل\r\n","description":"","footnote":"","page_name":" 2303 ","page_number":120},
  {"content":"\r\nمكه كرده‌ام و مردم مكه شنيده‌اند كه اينان چه مىكنند و بيم دارم او را در موقف حج راه ندهند و او مقاومت كند و در حرم و امانگاه خدا عز و جل با مردم مكه و جمعى كه از هر دره عميق آمده‌اند تا شاهد منافع خويش باشند جنگ كند ، چنين ديده‌ام كه كار حج را به تو واگذارم » گويد : « آنگاه همراه وى نامه اى به حج گزاران نوشت و از آنها خواست كه حق وى را از محاصره كنان بگيرند . » گويد : ابن عباس برفت و در صلصل به عايشه گذشت كه گفت : « اى ابن عباس ! ترا به خدا ، تو كه زبانى رسا دارى ، كسان را دربارهء اين مرد سست كن و به ترديد انداز كه بصيرت يافته‌اند و روشن شده‌اند و از شهرها براى كارى بزرگ آمده‌اند ، طلحة بن عبيد الله را ديده‌ام كه براى بيت المالها و خزينه ها كليدها آماده كرده ، اگر خليفه شود به روش پسر عموى خود ابو بكر ، مىرود . » گويد : گفتم : « مادرجان ، ! خاموش ميمانم كه نمىخواهم با تو مناظره و مجادله كنم » عبد المجيد بن سهيل گويد : نامه اى را كه عثمان نوشته بود پيش عكرمه نسخه برداشتم و چنين بود :\r\n« بنام خداى رحمان رحيم « از عبد الله عثمان ، امير مؤمنان ، به مؤمنان و مسلمانان ، درود « بر شما ، براى شما حمد خدايى مىكنم كه جز او خدايى نيست . اما « بعد : خدا جل و عز را به يادتان مىآورم كه نعمتتان داد و اسلامتان آموخت « و از ضلالت به هدايتتان برد و از كفر نجاتتان داد و آيات نمود و روزيتان « را فراخ كرد\r\nو بر دشمن نصرت داد و نعمت افزود . خداى عز و جل گويد و « گفتار او حق است :\r\n","description":"","footnote":"","page_name":" 2304 ","page_number":121},
  {"content":"\r\n« * ( وَإِنْ تَعُدُّوا نِعْمَتَ الله لا تُحْصُوها إِنَّ الإِنْسانَ لَظَلُومٌ كَفَّارٌ 14 : 34 ) * » [ 1 
  ] « يعنى : اگر خواهيد نعمت خدا را بشماريد شماره كردن آن نتوانيد « كه انسان ستم پيشه و ناسپاس است » « و او عز و جل گويد :\r\n« * ( يا أَيُّهَا الَّذِينَ آمَنُوا اتَّقُوا الله حَقَّ تُقاتِه وَلا تَمُوتُنَّ إِلَّا وَأَنْتُمْ مُسْلِمُونَ . ) *\r\n* ( « وَاعْتَصِمُوا بِحَبْلِ الله جَمِيعاً وَلا تَفَرَّقُوا وَاذْكُرُوا نِعْمَتَ الله عَلَيْكُمْ إِذْ كُنْتُمْ أَعْداءً « فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِه إِخْواناً وَكُنْتُمْ عَلى شَفا حُفْرَةٍ من النَّارِ « فَأَنْقَذَكُمْ مِنْها كَذلِكَ يُبَيِّنُ الله لَكُمْ آياتِه لَعَلَّكُمْ تَهْتَدُونَ . وَلْتَكُنْ مِنْكُمْ أُمَّةٌ يَدْعُونَ « إِلَى الْخَيْرِ وَيَأْمُرُونَ بِالْمَعْرُوفِ وَيَنْهَوْنَ عَنِ الْمُنْكَرِ وَأُولئِكَ هُمُ الْمُفْلِحُونَ . ) *\r\n* ( « وَلا تَكُونُوا كَالَّذِينَ تَفَرَّقُوا وَاخْتَلَفُوا من بَعْدِ ما جاءَهُمُ الْبَيِّناتُ وَأُولئِكَ لَهُمْ « عَذابٌ عَظِيمٌ 3 : 102 - 105 ) * » [ 2 
  ] « يعنى : شما كه ايمان داريد ، از خدا چنان كه شايستهء ترسيدن از « اوست ، بترسيد و نميريد جز اينكه مسلمان باشيد . همگى به ريسمان خدا « چنگ زنيد و پراكنده مشويد و موهبت خدا را بر خودتان به ياد آريد ، « آن دم كه دشمنان بوديد و ميان دلهايتان پيوند داد و بموهبت وى برادران « گشتيد ، بر لب مغاكى از آتش بوديد و شما را از آن برهانيد بدينسان خدا « آيه هاى خويش براى شما بيان مىكند شايد هدايت شويد بايد دسته اى « از شما باشند كه سوى نيكى بخوانند و به معروف وادارند و از منكر باز « دارند آنها خودشان رستگارانند . و چون آن كسان مباشيد كه با وجود « حجتها كه سويشان آمده بود پراكنده شدند و اختلاف كردند ، كه آنها « عذابى بزرگ دارند »\r\n\r\n","description":"","footnote":"\r\n[ 1 
  ] ابراهيم 14 : 33\r\n[ 2 
  ] آل عمران : 3 ، آيات 101 تا 105\r\n","page_name":" 2305 ","page_number":122},
  {"content":"\r\n« و او عز و جل گويد و گفتار او حق است :\r\n« * ( يا أَيُّهَا الَّذِينَ آمَنُوا 5 : 6 ) * * ( اذْكُرُوا نِعْمَةَ الله عَلَيْكُمْ وَمِيثاقَه الَّذِي واثَقَكُمْ به « إِذْ قُلْتُمْ سَمِعْنا وَأَطَعْنا 5 : 7 ) * » [ 1 
  ] « يعنى : نعمت دادن خدا را به خودتان با پيمان وى كه شما را « بدان متعهد كرده به ياد آريد آن دم كه گفتيد شنيديم و فرمانبر شديم » « و او عز و جل گويد و گفتار او حق است :\r\n« * ( يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً « بِجَهالَةٍ فَتُصْبِحُوا عَلى ما فَعَلْتُمْ نادِمِينَ . وَاعْلَمُوا أَنَّ فِيكُمْ رَسُولَ الله لَوْ يُطِيعُكُمْ « في كَثِيرٍ من الأَمْرِ لَعَنِتُّمْ وَلكِنَّ الله حَبَّبَ إِلَيْكُمُ الإِيمانَ وَزَيَّنَه في قُلُوبِكُمْ وَكَرَّه - « إِلَيْكُمُ الْكُفْرَ وَالْفُسُوقَ وَالْعِصْيانَ أُولئِكَ هُمُ الرَّاشِدُونَ . فَضْلًا من الله وَنِعْمَةً « وَالله عَلِيمٌ حَكِيمٌ 49 : 6 - 8 ) * » [ 2 
  ] « يعنى : شما كه ايمان داريد اگر فاسقى خبرى نزد شما آورد به « تحقيق پردازيد ، مبادا گروهى را از روى جهالت آسيب زنيد و از آنچه « كرده‌ايد پشيمان شويد بدانيد كه پيمبر خدا ميان شماست اگر در بسيارى « امور اطاعت شما كند به رنج افتتد ولى خدا ايمان را محبوب شما كرد « و آن را در قلوب شما بياراست و انكار و نافرمانى و عصيان را مكروه شما « كرد كه تحقيق كنان ، خودشان ، هدايت يافتگانند ، كرم و نعمتى از جانب « خداست و خدا دانا و فرزانه است » « و هم او عز و جل گويد :\r\n« * ( إِنَّ الَّذِينَ يَشْتَرُونَ بِعَهْدِ الله وَأَيْمانِهِمْ ثَمَناً قَلِيلًا أُولئِكَ لا خَلاقَ لَهُمْ « في الآخِرَةِ وَلا يُكَلِّمُهُمُ الله وَلا يَنْظُرُ إِلَيْهِمْ يَوْمَ الْقِيامَةِ وَلا يُزَكِّيهِمْ وَلَهُمْ عَذابٌ أَلِيمٌ 3 : *\r\n\r\n","description":"","footnote":"\r\n[ 1 
  ] مائده 5 آيه 7\r\n[ 2 
  ] حجرات 49 آيات 5 تا 8\r\n","page_name":" 2306 ","page_number":123},
  {"content":"\r\n» [ 1 
  ] « يعنى : كسانى كه پيمان و قسمهاى خويش را به بهايى ناچيز « مىفروشند ، آنان ، در آخرت نصيبى ندارند و روز قيامت خدا با آنها سخن « نمىكند و سويشان نمىنگرد و پاكشان نمىكند و عذابى المانگيز « دارند . » « و هم او عز و جل گويد و گفتار او حق است :\r\n« * ( فَاتَّقُوا الله مَا اسْتَطَعْتُمْ وَاسْمَعُوا وَأَطِيعُوا وَأَنْفِقُوا خَيْراً لأَنْفُسِكُمْ وَ « من يُوقَ شُحَّ نَفْسِه فَأُولئِكَ هُمُ الْمُفْلِحُونَ 64 : 16 ) * » [ 2 
  ] « يعنى : تا توانيد بترسيد و گوش فرا داريد و اطاعت كنيد و مالى « براى خويش انفاق كنيد و هر كه از بخل خويش محفوظ ماند آنها ، خودشان ، « رستگارانند » « و هم او عز و جل گويد و گفتار او حق است :\r\n« * ( وَلا تَنْقُضُوا الأَيْمانَ بَعْدَ تَوْكِيدِها وَقَدْ جَعَلْتُمُ الله عَلَيْكُمْ كَفِيلًا إِنَّ الله « يَعْلَمُ ما تَفْعَلُونَ . وَلا تَكُونُوا كَالَّتِي نَقَضَتْ غَزْلَها من بَعْدِ قُوَّةٍ أَنْكاثاً تَتَّخِذُونَ « أَيْمانَكُمْ دَخَلًا بَيْنَكُمْ أَنْ تَكُونَ أُمَّةٌ هِيَ أَرْبى من أُمَّةٍ إِنَّما يَبْلُوكُمُ الله به وَلَيُبَيِّنَنَّ « لَكُمْ يَوْمَ الْقِيامَةِ ما كُنْتُمْ فِيه تَخْتَلِفُونَ . وَلَوْ شاءَ الله لَجَعَلَكُمْ أُمَّةً واحِدَةً وَلكِنْ « يُضِلُّ من يَشاءُ وَيَهْدِي من يَشاءُ وَلَتُسْئَلُنَّ عَمَّا كُنْتُمْ تَعْمَلُونَ . وَلا تَتَّخِذُوا « أَيْمانَكُمْ دَخَلًا بَيْنَكُمْ فَتَزِلَّ قَدَمٌ بَعْدَ ثُبُوتِها وَتَذُوقُوا السُّوءَ بِما صَدَدْتُمْ عَنْ « سَبِيلِ الله وَلَكُمْ عَذابٌ عَظِيمٌ . وَلا تَشْتَرُوا بِعَهْدِ الله ثَمَناً قَلِيلًا إِنَّما عِنْدَ الله هُوَ خَيْرٌ « لَكُمْ إِنْ كُنْتُمْ تَعْلَمُونَ . ما عِنْدَكُمْ يَنْفَدُ وَما عِنْدَ الله باقٍ وَلَنَجْزِيَنَّ الَّذِينَ صَبَرُوا 16 : 91 - *\r\n\r\n","description":"","footnote":"\r\n[ 1 
  ] آل عمران 3 آيه 71\r\n[ 2 
  ] تغابن 64 آيه 16\r\n","page_name":" 2307 ","page_number":124},
  {"content":"\r\n* ( « أَجْرَهُمْ بِأَحْسَنِ ما كانُوا يَعْمَلُونَ 16 : 96 ) * [ 1 
  ] » « يعنى : و قسمها را از پس محكم كردنش كه خدا را ضامن آن « كرده‌ايد مشكنيد كه خدا مىداند چه مىكنيد . و چون آن كس كه رشتهء خود « از پس تابيدن پنبه و قطعه قطعه كند مباشيد كه قسمهايتان را ما بين خودتان « براى آنكه گروهى بيشتر از گروه ديگر است دستاويز فريب كنيد حق « اينست كه خدا شما را بقسمها امتحان مىكند و روز قيامت مطالبى را كه « در مورد آن اختلاف داشته‌ايد برايتان بيان مىكند اگر خدا ميخواست « شما را يك امت كرده بود ولى هر كه را خواهد گمراه كند « و هر كه را خواهد هدايت كند و از آنچه مىكرده‌ايد بازخواستتان « مىكنند ، قسمهايتان را ميان خودتان دستاويز فريب مكنيد كه « قدمى از پس استوار شدنش بلغزد و شما را براى بازماندنتان از راه خدا « بدى رسد و عذابى بزرگ داشته باشيد . پيمان خدا را به بهاى اندك مفروشيد « حق اينست كه آنچه نزد شماست فانى مىشود و آنچه نزد خداست ماندنى « است و كسانى كه صبورى كرده‌اند پاداششان را بهتر از آنچه عمل « مىكرده‌اند دهيم » « و هم او گويد و گفتار او حق است :\r\n« * ( أَطِيعُوا الله وَأَطِيعُوا الرَّسُولَ وَأُولِي الأَمْرِ مِنْكُمْ فَإِنْ تَنازَعْتُمْ في شَيْءٍ « فَرُدُّوه إِلَى الله وَالرَّسُولِ إِنْ كُنْتُمْ تُؤْمِنُونَ بِاللَّه وَالْيَوْمِ الآخِرِ ذلِكَ خَيْرٌ وَأَحْسَنُ « تَأْوِيلًا 4 : 59 ) * . » [ 2 
  ] « يعنى : خدا را فرمان بريد و پيغمبر و كارداران خويش را فرمان « بريد و چون در چيزى اختلاف كرديد اگر به خدا و روز جزا ايمان داريد\r\n\r\n","description":"","footnote":"\r\n[ 1 
  ] نحل 14 آيات 90 تا 97\r\n[ 2 
  ] نساء 4 آيه 59\r\n","page_name":" 2308 ","page_number":125},
  {"content":"\r\n« آن را به خدا و پيغمبر ارجاع كنيد كه اين بهتر و سرانجام آن خوبتر است . » « و هم او گويد و گفتار او حق است :\r\n« * ( وَعَدَ الله الَّذِينَ آمَنُوا مِنْكُمْ وَعَمِلُوا الصَّالِحاتِ لَيَسْتَخْلِفَنَّهُمْ في - « الأَرْضِ كَمَا اسْتَخْلَفَ الَّذِينَ من قَبْلِهِمْ وَلَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ « وَلَيُبَدِّلَنَّهُمْ من بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً وَمن كَفَرَ بَعْدَ ذلِكَ فَأُولئِكَ هُمُ الْفاسِقُونَ 24 : 55 ) * » [ 1 
  ] « يعنى : خدا به كسانى از شما كه ايمان آورده‌اند و كارهاى شايسته « كرده‌اند وعده كرده كه در اين سرزمين جانشينان كند چنان كه اسلافشان « را نيز جانشين كرد و دينشان را نيز كه براى ايشان پسنديده استقرار دهد « و از پى ترسشان امنيت بدل آرد كه مرا عبادت كنند و چيزى را با من شريك « نكنند و هر كه پس از اين كافر شود آنها ، خودشان ، عصيان پيشگانند و هم « او عز و جل گويد و گفتار او حق است :\r\n« * ( إِنَّ الَّذِينَ يُبايِعُونَكَ إِنَّما يُبايِعُونَ الله ، يَدُ الله فَوْقَ أَيْدِيهِمْ ، فَمَنْ نَكَثَ « فَإِنَّما يَنْكُثُ عَلى نَفْسِه وَمن أَوْفى بِما عاهَدَ عَلَيْه الله فَسَيُؤْتِيه أَجْراً عَظِيماً 48 : 10 ) * » [ 2 
  ] « يعنى : كسانى كه با تو بيعت كنند در حقيقت با خدا بيعت مىكنند « روى دستهايشان دست خداست هر كه نقض بيعت كند به ضرر خويش « مىكند و هر كس به پيمانى كه با خدا بسته وفا كند پاداشى بزرگ به او خواهد داد . »\r\n« اما بعد خدا عز و جل از شما شنوايى و طاعت و پيوستگى به جماعت « خواست و از عصيان و تفرقه و اختلاف بيم داد و از اعمال كسانى كه پيش از شما « بوده‌اند خبرتان داد و دربارهء آن دستور داد تا اگر عصيان كرديد حجت\r\n\r\n","description":"","footnote":"\r\n[ 1 
  ] نور 24 آيه 55\r\n[ 2 
  ] فتح 48 آيه 10\r\n","page_name":" 2309 ","page_number":126},
  {"content":"\r\n« بر شمام تمام كرده باشد ، اندرز خدا عز و جل را بپذيريد و از عذاب وى « بترسيد ، كه هيچ امتى هلاك نشد مگر از پس آن كه اختلاف كرد و سرى « نداشت كه آن را فراهم آرد ، اگر چنين كنيد نماز به جماعت نكنيد و دشمنان « بر شما چيره شوند و حرام يك ديگر را حلال شماريد ، و وقتى چنين شود « دين خداى سبحانه به پاى نماند ، و فرقه ها شويد و خدا عز و جل به پيمبر خويش صلى الله عليه گويد :\r\n« * ( إِنَّ الَّذِينَ فَرَّقُوا دِينَهُمْ وَكانُوا شِيَعاً لَسْتَ مِنْهُمْ في شَيْءٍ إِنَّما أَمْرُهُمْ « إِلَى الله ثُمَّ يُنَبِّئُهُمْ بِما كانُوا يَفْعَلُونَ 6 : 159 ) * » [ 1 
  ] يعنى : « كسانى كه دين خويش را پراكنده كردند و گروه گروه « شدند كارى با آنها ندارى ، كار ايشان فقط با خداست كه عاقبت از آنچه « مىكرده‌اند خبرشان ميدهد » « من نيز شما را به همان سفارش مىكنم كه خدا سفارش كرد ، « و از عذاب او بيمتان مىدهم كه شعيب صلى الله عليه و سلم بقوم خويش « گفت :\r\n« * ( وَيا قَوْمِ لا يَجْرِمَنَّكُمْ شِقاقِي أَنْ يُصِيبَكُمْ مِثْلُ ما أَصابَ قَوْمَ نُوحٍ أَوْ « قَوْمَ هُودٍ أَوْ قَوْمَ صالِحٍ وَما قَوْمُ لُوطٍ مِنْكُمْ بِبَعِيدٍ . وَاسْتَغْفِرُوا رَبَّكُمْ ثُمَّ تُوبُوا « إِلَيْه إِنَّ رَبِّي رَحِيمٌ وَدُودٌ 11 : 89 - 90 ) * » [ 2 
  ] « يعنى : اى قوم مخالفت من ببدكاريتان نكشاند كه بشما همان « رسد كه بقوم نوح يا قوم صالح يا قوم هود رسيد و قوم لوط از شما « چندان دور نيست . از پروردگار خويش آمرزش بخواهيد و توبه به دو بريد « كه پروردگار من رحيم مودت شعار است .\r\n\r\n","description":"","footnote":"\r\n[ 1 
  ] انعام 6 آيه . 16\r\n[ 2 
  ] هود 11 آيه 89\r\n","page_name":" 2310 ","page_number":127},
  {"content":"\r\n« اما بعد ، جماعتهايى از آنها كه در اين باب سخن مىكردند ، به مردم « چنان وانمودند كه به كتاب خدا و حق دعوت مىكنند و دنيا و نزاع بر سر دنيا « نمىخواهند و چون حق به آنها عرضه شد ، كسان در اين باب پراكنده شدند ، « بعضى حق را گردن نهادند و بعضى ديگر از آن بگشتند ، بعضىشان حق را « بگذاشتند و از آن گذشتند و مىخواهند كار خلافت را به ناحق بگيرند كه به « نظرشان عمر من دراز آمده و آرزويشان خلافت را در نظرشان جلوه داده و « خواسته‌اند تقدير را پيش اندازند ، به شما نوشته‌اند كه به دستاويز تعهدى كه « براى آنها كرده‌ام باز آمده‌اند . به ياد ندارم كه از تعهدى كه براى آنها « كرده‌ام باز گشته باشم . پنداشتند كه اجراى حدود مىخواهند . گفتمشان كه « آن را بر هر كه مىدانيد از حدود تجاوز كرده و بر هر كس ، از نزديك و دور ، « كه با شما ستم كرده اجرا كنيد .\r\n« گفتند : « بايد قرآن تلاوت بشود » « گفتم : « هر كه خواهد آن را تلاوت كند و غلو نكند و بر خلاف تنزيل « خدا نخواند » « گفتند : « بايد محروم مقررى بگيرد و مال به مستحق رسد و سنت « نيكو رعايت شود و به خمس و زكات تجاوز نشود و مردم نيرومند و امين « امارت يابند\r\nو مظالم كسان به صاحبانش مسترد شود » « به اين همه رضايت دادم و بر آن ثبات ورزيدم و پيش زنان پيمبر صلى « الله عليه و سلم رفتم و با آنها سخن كردم و گفتم : « مىگوييد كى را امارت دهم ؟ » گفتند : « عمرو بن عاص و عبد الله بن قيس را امارت ده و معاويه را « واگذار كه خليفهء پيش از تو وى را امارت داده و سرزمين خود را سامان « داده و ولايتش از او رضايت دارند ، عمرو را نيز پس بفرست كه ولايتش از « او رضايت دارند و دستور بده كه سرزمين خويش را سامان دهد »\r\n","description":"","footnote":"","page_name":" 2311 ","page_number":128},
  {"content":"\r\n« و اين همه را بكردم اما از پى آن بر من تجاوز كردند و از حق « بگشتند . اينك كه به شما مىنويسم اينان كه عنان كار را بدست دارند « مىخواهند تقدير را پيش اندازند ، مرا از نماز بداشته‌اند ، ميان من و مسجد « حايل شده‌اند و هر چه توانسته‌اند از مدينه برگرفته‌اند . اينك كه اين نامه را « مىنويسم مرا ميان سه چيز مخير كرده‌اند : يا بعوض هر كه بخطا يا صواب « آسيبى به او زده‌ام از من قصاص گيرند و چيزى از آن وانگذارند ، يا از « خلافت كناره كنم تا ديگرى را به خلافت بردارند ، يا كس پيش مطيعان « خويش از ولايت و مردم مدينه فرستند و از حق اطاعتى كه خدا سبحانه « براى من بر آنها مقرر داشته بيزارى كنند .\r\nبه آنها گفته‌ام : « اينكه از خويشتن قصاص پس دهم پيش از من « خليفگان بوده‌اند كه خطا و صواب كرده‌اند و كس از آنها قصاص نگرفته .\r\n« ميدانم كه آنها قصد جان من دارند . اما اينكه از خلافت بيزارى كنم ، اگر « بكشيدم بهتر از آنست كه از كار خدا عز و جل و خلافت وى بيزارى كنم .\r\n« اما اينكه گويند : كس به ولايتها و مردم مدينه فرستند كه از اطاعت من « بيزارى كنند من گماشتهء شما نيستم و از پيش آنها را به اطاعت مجبور « نكرده‌ام ، خودشان باطاعت آمدند كه رضاى خدا عز و جل و اصلاح ميان « كسان مىخواستند . هر كس از شما دنيا مىجويد جز آنچه خدا عز و جل « براى وى مقرر كرده نخواهد يافت و هر كه تقرب خدا و خانهء آخرت و « صلاح امت و رضاى خدا عز و جل و سنت نكوى پيمبر خدا صلى الله عليه « و سلم و دو خليفه پس از او رضى الله عنهما مىخواهد ، خدا در مقابل آن « پاداش ميدهد ، كه پاداش شما بدست من نيست و اگر همهء دنيا را بشما « دهم .\r\nبهاى دين شما نباشد و كارى براى شما نسازد ، از خدا بترسيد و به « آنچه پيش اوست خوشدل شويد . هر كه به پيمان شكنى رضا دهد ، من\r\n","description":"","footnote":"","page_name":" 2312 ","page_number":129},
  {"content":"\r\n« رضا نميدهم ، خدا سبحانه نيز رضا نمىدهد كه پيمان وى را بشكنند . اما « چيزها كه مرا دربارهء آن مخير مىكنند خلع و نصب خليفه است ، من « باتفاق يارانم خويشتن دارى كرده‌ام و منتظر حكم خدا مانده‌ام و تغيير نعمت « از جانب او سبحانه [ 1 
  ] ، كه سنت به دو تفرقهء امت و خونريزى را خوش ندارم .\r\n« شما را به خدا و مسلمانى قسم مىدهم كه جز حق مخواهيد كه از جانب من بشما « داده مىشود رعايت كنيد و بر اهل حق ستم مكنيد و ميان ما ، چنان كه خدا عز و جل « فرمانتان داده عدالت كنيد ، شما را به خداى سبحانه كه درست پيمانى و هم « آهنگى در كار خدا را بر شما مقرر داشته قسم مىدهم كه خداى سبحانه « فرموده و گفتهء وى حق است :\r\n« * ( وَأَوْفُوا بِالْعَهْدِ إِنَّ الْعَهْدَ كانَ مَسْؤُلًا 17 : 34 ) * [ 1 
  ] ، و لعلكم تذكرون . » « يعنى : به پيمان وفا كنيد كه پيمان بازخواست شدنى است ، و شايد « اندرز گيريد » « اما بعد من خودم را تبرئه نمىكنم كه نفس ، بدى را فرمانگو است « مگر آن كس كه پروردگارم بر او رحم كند كه پروردگارم بخشنده و « رحيم است . اگر كسانى را عقوبت كرده‌ام ، از اين كار جز قصد خير نداشته‌ام « و اينك به سوى خدا عز و جل از هر كارى كه كرده‌ام توبه مىبرم و آمرزش « مىخواهم كه هيچكس جز او گناهان را نمىآمرزد و رحمت پروردگارم « به همه چيز رساست و جز مردم گمراه از رحمت خدا نوميد نمىشوند .\r\n« او توبهء بندگان را مىپذيرد و از بديها در مىگذرد و مىداند چه مىكنند از « خدا عز و جل مىخواهم كه من و شما را ببخشد و دلهاى اين امت را به نيكى « الفت دهد و از بدكارى بيزار كند . اى مسلمانان و مؤمنان ، درود بر شما با « رحمت و بركات خدا . »\r\n\r\n","description":"","footnote":"\r\n[ 1 
  ] سورهء اسراء آيه 34\r\n","page_name":" 2313 ","page_number":130},
  {"content":"\r\nابن عباس گويد : اين نامه را يك روز پيش از ترويه براى كسان در مكه خواندم .\r\nعبد الله بن عتبه بنقل از ابن عباس گويد : عثمان مرا پيش خواند و به كار حج گماشت و من سوى مكه رفتم و حج را به پا داشتم و نامهء عثمان را براى آنها خواندم و و چون به مدينه آمدم با على بيعت كرده بودند .\r\n\r\nسخن از محل دفن عثمان و كسى كه عهده دار دفن وى بود\r\nابى بشير عابدى گويد : عثمان را سه روز انداخته بودند و دفن نمىكردند . پس از آن حكيم بن حزام قرشى ، از بنى اسد بن عبد العزى ، و جبير بن مطعم بن عدى بن نوفل بن عبد مناف با على دربارهء دفن وى سخن كردند و از او خواستند كه به كسان عثمان اجازهء اين كار را بدهد على چنين كرد و اجازه داد و چون خبر شايع شد با سنگ بر راه نشستند . تنى چند از كسانش جنازه را بياوردند و مىخواستند به يكى از باغهاى مدينه برند كه آن را حش كوكب مىناميدند و يهودان مردگان خويش را آنجا دفن مىكردند ، وقتى وى را ميان مردم آوردند تخت وى را سنگسار كردند و مىخواستند او را بيندازند و چون على خبر يافت كس فرستاد و قسمشان داد كه دست از او بدارند و چنان كردند . پس او را ببردند و در حش كوكب دفن كردند و چون معاوية بن ابى سفيان بر مردم تسلط يافت بگفت تا باغ را خراب كردند و آن را به بقيع پيوست و بگفت تا كسان ، مردگان خويش را بدور قبر عثمان دفن كردند تا به قبور مسلمانان پيوست .\r\nيسار بن ابى كرب به نقل از پدرش كه عامل بيت المال عثمان بوده گويد : عثمان را ما بين مغرب و تاريك شدن شب دفن كردند و بر جنازهء او كسى جز مروان بن حكم و سه تن از غلامانش و دختر پنجمش حاضر نبود . دخترش شيون كرد و صداى شيونش\r\n","description":"","footnote":"","page_name":" 2314 ","page_number":131},
  {"content":"\r\nبلند شد و مردم سنگ برگرفتند و گفتند : نعثل ، نعثل ! و نزديك بود سنگسارش كنند كه گفتند : باغ ، باغ ! و او را بيرون باغ دفن كردند .\r\nواقدى ، بنقل از صالح بن كيسان گويد : وقتى عثمان رضى الله عنه كشته شد يكى گفت او را در دير سلع دفن كنند كه مقبرهء يهودان بود .\r\nحكيم بن حزام گفت : « به خدا تا يكى از فرزندان قصى زنده باشد چنين نشود » نزديك بود شر به پا شود ابن عديس بلوى گفت : « اى پير مرد ! ترا چه زيان كه كجا دفن شود ؟ » حكيم بن حزام گفت : « جز در بقيع غرقد دفن نشود ، همانجا كه با جناق و فرزندان وى دفن شده‌اند . » آنگاه حكيم بن حزام با دوازده كس كه زبير از آن جمله بود وى را برداشتند و حكيم بن حزام بر او نماز كرد .\r\nواقدى گويد : درست به نزد ما اينست كه جبير بن مطعم بر او نماز كرد .\r\nمخرمة بن سليمان والبى گويد : عثمان رضى الله عنه به روز جمعه پس از بر آمدن آفتاب كشته شد و نتوانستند او را دفن كنند ، نايله دختر قرافصه كس به طلب حويطب بن عبد العزى و جبير بن مطعم و ابى جهم بن حذيفه و حكيم بن حزام و نيار اسلمى فرستاد كه گفتند : « نمىتوانيم او را به روز بيرون ببريم كه اين مصريان بر درند » پس آن گروه منتظر ماندند و ميان مغرب و عشا بيامدند اما ميان آنها و جنازه حايل شدند . ابو جهم گفت :\r\n« به خدا هر كه ميان من و جنازه حايل شود جانم را بر سر آن مىدهم ، برش داريد » . پس او را سوى بقيع بردند .\r\nگويد : نايله با چراغى همراه يكى از غلامان بدنبال آنها بود كه در بقيع چراغ را روشن كرد ، برفتند تا به نخلستانى رسيدند كه ديوارى داشت و ديوار را شكستند و وى را در نخلستان دفن كردند و جبير بن مطعم بر او نماز كرد . نايله پيش رفت ، مىخواست سخن كند اما گروه مانع وى شدند و گفتند : بيم داريم كه اين غوغاييان قبر او را بشكافند . و نايله به منزل خويش باز گشت .\r\n","description":"","footnote":"","page_name":" 2315 ","page_number":132},
  {"content":"\r\nعبد الله بن ساعده گويد : پس از آنكه عثمان كشته شد دو روز همچنان ببود و نتوانستند دفنش كنند ، آنگاه چهار كس او را برداشتند : حكيم بن حزام و جبير بن مطعم و نيار بن مكرم و ابو جهم بن حذيفه . و چون جنازه را گذاشتند كه بر او نماز كنند تنى چند از انصار بيامدند و نگذاشتند كه بر او نماز كنند كه اسلم بن اوس بن بجره ساعدى و ابو حيه مازنى از آن جمله بودند و نيز نگذاشتند در بقيع دفنش كنند .\r\nابو جهم گفت : « دفنش كنيد كه خدا و فرشتگان بر او درود گفته‌اند » گفتند : « به خدا هرگز در مقبرهء مسلمانان دفن نشود » پس او را در حش كوكب دفن كردند و چون بنى اميه به قدرت رسيدند حش را جزو بقيع كردند كه اكنون مقبرهء بنى اميه است .\r\nمحمد بن موسى مخزومى گويد : وقتى عثمان كشته شد مىخواستند سرش را جدا كنند ، نايله و ام البنين بر او افتادند و مانعشان شدند و شيون كردند و به صورت زدند و جامه دريدند ، ابن عديس بلوى گفت : « ولش كنيد . » آنگاه عثمان را غسل نداده سوى بقيع بردند ، خواستند در محل جنازه ها بر او نماز كنند اما انصار مانع شدند و عمير بن ضابى بيامد و بر عثمان جست كه روى درى بود و يكى از دنده هاى او را بشكست و گفت : « ضابى را بداشتى تا در زندان بمرد . » ربيع بن مالك به نقل از پدرش گويد : وقتى عثمان كشته شد ، من جزو بر دارندگان وى بودم جنازه را بر درى نهاديم كه سرش به در مىخورد بسبب آنكه با شتاب مىرفتيم كه سخت بيمناك بوديم و او را در گورش در حش كوكب زير خاك كرديم .\r\nطلحه گويد : وقتى عثمان كشته شد ، نايله كس به طلب عبد الرحمان بن عديس بلوى فرستاد و گفت : « تو از همه به من نزديكترى و شايسته تر كه به كار من پردازى ، اين مردگان را از من دور كن . » گويد : عبد الرحمان به او ناسزا گفت و خشونت كرد و چون دل شب شد ، مروان\r\n","description":"","footnote":"","page_name":" 2316 ","page_number":133},
  {"content":"\r\nبه خانهء عثمان آمد ، زيد بن ثابت و طلحة بن عبيد الله و حسن و كعب بن مالك و همه ياران عثمان كه آنجا بودند پيش وى آمدند ، چند كودك و چند زن نيز به محل جنازه ها آمدند ، عثمان را بيرون بردند كه مروان بر او نماز كرد آنگاه به بقيع بردند و در مجاورت حش كوكب دفن كردند ، صبحگاهان غلامان عثمان را كه با وى كشته شده بودند بياوردند و چون بديدندشان نگذاشتند دفنشان كنند . جنازه ها را به حش كوكب بردند و چون شب شد دو تن از آنها را بياوردند و پهلوى عثمان دفن كردند و با هر كدامشان پنج تن و از جمله يك زن ، فاطمه مادر ابراهيم بن عدى همراه بود . آنگاه باز گشتند و پيش كنانة بن بشر رفتند و گفتند : « تو از همهء اين قوم بما نزديكترى بگو اين دو جثه را كه در خانه است برون بيارند » گويد : بشر با آن گروه سخن كرد اما نپذيرفتند .\r\nگفت : « من ، فقط خاندان عثمان را از مصريان و پيوستگانشان پناه داده‌ام دو جثه را بيرون بياريد و بيفكنيد » پس پاى آنها را كشيدند\r\nو روى سنگ قبرش انداختند كه سگان آن را بخورد .\r\nآن دو غلام كه در حادثه خانه عثمان كشته شدند ، نجيح و صبيح نام داشتند و بسبب حرمت و همتشان ، نامشان از عنوان بردگى رايجتر بود ، نام سومى را كس به ياد نداشت .\r\nعثمان را غسل ندادند لباس خون آلودش كفنش بود ، دو غلامش را نيز غسل ندادند .\r\nشعبى گويد : عثمان رضى الله عنه را شبانگاه دفن كردند و مروان بن حكم بر او نماز كرد ، دخترش با نايله دختر قرافصه از دنبال او مىگريستند .\r\n\r\nسخن از وقت كشته شدن عثمان\r\nدر اين باب اختلاف كرده‌اند ، اتفاق هست كه در ماه ذى حجه بود . بعضىها گفته‌اند ، هيجده روز از ذى حجه رفته به سال سى و ششم هجرت بود . اما بيشتر\r\n","description":"","footnote":"","page_name":" 2317 ","page_number":134},
  {"content":"\r\nبر اين رفته‌اند كه هيجده روز رفته از ذى حجه سال سى و پنجم كشته شد .\r\n\r\nسخن از روايت كسانى كه گويند بسال سى و ششم كشته شد\r\nيعقوب بن زيد به نقل از پدرش گويد : عثمان به روز جمعه هيجده روز رفته از ذى حجه سال سى ششم پس از پسينگاه كشته شد ، خلافت وى دوازده سال ، دوازده روز كم بود و هشتاد و دو سال داشت .\r\nكسان ديگر گفته‌اند : هيجده روز گذشته از ذى حجه سال سى و پنجم كشته شد .\r\nشعبى گويد : عثمان هيجده روز در خانه محاصره شد و صبحگاه روز هيجدهم ذى حجه سال بيست و پنجم از در گذشت پيمبر صلى الله عليه و سلم كشته شد .\r\nابو معشر گويد : عثمان به روز هيجدهم ذى حجه سال سى و پنجم كشته شد و خلافتش دوازده سال دوازده روز كم بود .\r\nابو عثمان گويد : عثمان به روز جمعه هيجده روز رفته از ذى حجه سال سى و پنجم ده سال و يازده ماه و بيست و دو روز پس از قتل عمر كشته شد .\r\nطلحه گويد : عثمان هيجده روز رفته از ذى حجه ، بروز جمعه ، آخرين ساعت روز كشته شد .\r\nديگران گفته‌اند : به روز جمعه پس از طلوع آفتاب كشته شد .\r\nهشام كلبى گويد : عثمان صبحگاه جمعه هيجده روز رفته از ذى حجه سال سى و پنجم كشته شد و خلافت وى دوازده سال هشت روز كم بود .\r\nبعضى ديگر گفته‌اند در ايام تشريق كشته شد و اين را از زهرى روايت كرده‌اند .\r\n","description":"","footnote":"","page_name":" 2318 ","page_number":135},
  {"content":"\r\n\r\nسخن از مدت عمر عثمان\r\nگذشتگان در اين باب اختلاف كرده‌اند ، بعضى گفته‌اند مدت عمر وى هشتاد و دو سال بود و اين را از محمد بن عمران روايت كرده‌اند .\r\nبعضى ديگر گفته‌اند كه ، وقتى كشته شد نود سال يا هشتاد و هشت سال داشت ، و اين را از قتاده روايت كرده‌اند .\r\nبعضى ديگر گفته‌اند : وقتى كشته شد هفتاد و پنج ساله بود ، و اين را از هشام بن محمد روايت كرده‌اند .\r\nبعضى ديگر گفته‌اند : شصت و سه ساله بود و اين را از ابو حارثه و ابو عثمان نقل كرده‌اند .\r\nبعضى ديگر گفته‌اند هشتاد و شش سال داشت و اين را نيز از قتاده نقل كرده‌اند .\r\n\r\nسخن از صفت عثمان\r\nحسن بن ابى الحسن گويد : وارد مسجد شدم و عثمان را ديدم كه بر عباى خويش تكيه زده بود ، ديدمش كه مردى نكو روى بود ، بر چهره اش آثار آبله بود و مويش بر شانه هايش ريخته بود .\r\nمحمد بن عمر گويد : از عبد الله بن عنبسه و دو تن ديگر از صفت عثمان پرسيدم كه بى اختلاف گفتند : « مردى بود نه كوتاه ، نه بلند ، نكو روى و لاغرگون ، با ريشى انبوه و بلند ، سبزه رنگ ، درشت استخوان ، چهار شانه با موى انبوه سر ، كه ريش خود را زرد مىكرد . » زهرى گويد : عثمان مردى چهارشانه و نكو موى و نكو روى و طاس بود با\r\n","description":"","footnote":"","page_name":" 2319 ","page_number":136},
  {"content":"\r\nفاصلهء زياد ميان دو پا .\r\n\r\nسخن از وقت اسلام و هجرت عثمان\r\nمحمد بن عمر گويد : اسلام عثمان در ايام پيشين بود ، پيش از آنكه پيمبر خدا صلى الله عليه و سلم وارد خانهء ارقم شود .\r\nگويد : وى در هجرت اول و نيز در هجرت دوم از مكه به سرزمين حبشه رفت و در هر دو نوبت زنش ، رقيه دختر پيمبر خدا را به همراه داشت .\r\n\r\nسخن از كنيهء عثمان\r\nمحمد بن عمر گويد : عثمان بن عفان در جاهليت كنيهء ابو عمرو داشت به دوران اسلام رقيه دختر پيمبر خدا براى او پسرى آورد كه وى را عبد الله نام كرد و مسلمانان او را ابو عبد الله كنيه دادند . عبد الله شش ساله شد و خروسى به چشم او نوك زد كه بيمار شد و در جمادى الاول سال چهارم هجرت بمرد\r\nپيمبر خداى صلى الله عليه و سلم بر او نماز كرد و عثمان وارد قبر او شد .\r\nهشام بن محمد گويد : كنيهء عثمان ابو عمرو بود\r\n\r\nسخن از فرزندان و همسران عثمان\r\nرقيه و ام كلثوم دو دختر پيمبر خدا صلى الله عليه و سلم همسران عثمان بودند ، رقيه عبد الله را براى وى آورد .\r\nفاخته دختر غزوان نيز بود كه براى وى پسرى آورد كه نامش عبد الله شد ، وى\r\n","description":"","footnote":"","page_name":" 2320 ","page_number":137},
  {"content":"\r\nعبد الله اصغر بود اما نماند .\r\nام عمرو دختر جندب نيز بود كه عمرو و خالد و ابان و عمر و مريم را براى وى آورد .\r\nفاطمه دختر وليد بن عبد شمس نيز بود كه وليد و سعيد و ام سعيد را براى وى آورد .\r\nام البنين دختر عيينة بن حصن فزارى نيز بود كه عبد الملك را براى وى آورد كه نماند .\r\nرمله دختر شيبة بن ربيعه نيز بود كه عايشه و ام ابان و ام عمرو سه دختر عثمان از او بود .\r\nنايله دختر قرافصه نيز بود\r\nكه مريم دختر عثمان از او بود .\r\nهشام بن كلبى گويد : ام البنين دختر عيينة بن حصن براى عثمان عبد الملك و عتبه را آورد .\r\nو هم او گويد : نايله ، عنبسه را آورد .\r\nواقدى گويد : عثمان از نايله دخترى داشت به نام ام البنين كه زن عبد الله بن يزيد بن ابى سفيان بود .\r\nگويد : وقتى عثمان كشته شد رمله دختر شيبه و نائله ، و ام البنين دختر عيينه ، و فاخته دختر غزوان در خانهء او بودند . اما بگفتهء على بن محمد بهنگام محاصره ام البنين را طلاق داد .\r\nزنانى كه در جاهليت و اسلام داشته بود و فرزندان ذكور و اناث وى اينان بودند .\r\n","description":"","footnote":"","page_name":" 2321 ","page_number":138},
  {"content":"\r\n\r\nسخن از نام عاملانى كه عثمان به سال آخر بر ولايات داشت\r\nمحمد بن عمرو گويد : وقتى عثمان كشته شد عامل مكه عبد الله حضرمى بود .\r\nعامل طايف قاسم بن ربيعه ثقفى بود .\r\nعامل صنعايعلى بن منيه بود .\r\nعامل جند عبد الله بن ربيعه بود .\r\nعامل بصره عبد الله بن عامر بن كريز بود كه از آنجا در آمده بود ، اما عثمان كسى را بر آنجا نگماشته بود .\r\nعامل كوفه سعيد بن عاص بود كه از آنجا بيرون آمد و نگذاشتند باز گردد .\r\nعامل مصر عبد الله بن سعد بن ابى سرح بود كه پيش عثمان آمد و محمد بن ابى حذيفه بر مصر تسلط يافت . عبد الله بن سعد سايب بن هشام را بر مصر جانشين خود كرده بود كه محمد بن حذيفه او را بيرون كرد .\r\nعامل شام معاوية بن ابى سفيان بود .\r\nابو عثمان گويد : وقتى عثمان در گذشت ، عامل شام معاوية بن ابى سفيان بود و عامل حمص از طرف معاويه ، عبد الرحمان بن خالد بن وليد بود .\r\nعامل قنسرين حبيب بن مسلمه بود .\r\nعامل اردن ابو الاعور بن سفيان بود .\r\nعامل فلسطين علقمة بن حكيم كنانى بود .\r\nعامل دريا عبد الله بن قيس فزارى بود .\r\nعهده دار قضاى شام ابو الدرداء بود .\r\nعطيه گويد : وقتى عثمان درگذشت عامل مقرريهاى كوفه ابو موسى اشعرى\r\n","description":"","footnote":"","page_name":" 2322 ","page_number":139},
  {"content":"\r\nبود .\r\nعامل خراج سواد ، جابر بن فلان مزنى بود با سماك انصارى .\r\nعامل جنگ كوفه قعقاع بن عمرو بود .\r\nعامل قرقيسيا جرير بن عبد الله بود عامل آذربيجان اشعث بن قيس بود عامل حلوان عتبة بن نهاس بود عامل ماه مالك بن حبيب بود عامل همدان نسير بود عامل رى سعيد بن قيس بود عامل اصفهان سايب بن اقرع بود عامل ماسبذان حبيش بود عامل بيت المال عقبة بن عمرو بود عامل قضاى عثمان زيد بن ثابت بود .\r\n\r\nسخن از بعضى خطبه هاى عثمان\r\nعتبه گويد : عثمان از آن پس كه با وى بيعت كردند با مردم سخن كرد و گفت :\r\n« اما بعد ، خلافت را به گردن من بار كردند و من پذيرفتم ، بدانيد « كه من تابعم نه متبوع ، بدانيد كه شما را بر من پس از كتاب خدا عز و جل « و سنت پيمبر او صلى الله عليه و سلم سه حق هست : اينكه در مسائل مورد اتفاق « شما و روشها كه پديد آورده‌ايد از سلف خويش تبعيت كنم و هرجا باتفاق « روشى پديد نياورده‌ايد ، روش اهل خير داشته باشم و هر جا ضرورت « نباشد دست بدارم . بدانيد كه دنيا سر سبز است و مورد رغبت مردم است\r\n","description":"","footnote":"","page_name":" 2323 ","page_number":140},
  {"content":"\r\n« و بسيارىشان بدان متمايل شده‌اند ، به دنيا تكيه مكنيد و بدان اعتماد نداشته « باشيد كه در خور اعتماد نيست . بدانيد كه دنيا فقط كسى را رها مىكند « كه آن را رها كرده باشد .\r\nبدر بن عثمان بنقل از عموى خويش گويد : آخرين بار كه عثمان در ميان جمع سخن كرد چنين گفت :\r\n« خدا عز و جل دنيا را به شما داد كه بوسيلهء آن آخرت جوييد و نداد « كه بر آن تكيه كنيد . دنيا فنا مىشود و آخرت بجا ميماند ، آنچه فانيست « گردنفرازتان نكند و از آنچه باقيست مشغول ندارد . باقى را بر فانى مرجح « داريد كه دنيا به سر ميرود و بازگشت سوى خداست . از خدا عز و جل « بترسيد كه ترس خدا وسيلهء مصونيت از عذاب و نفرت اوست . از تغييرات « خدا حذر كنيد\r\nو هماهنگ جماعت باشيد و دسته دسته مشويد ، نعمت خدا « را به پا داريد كه دشمنان بوديد و دلهايتان را الفت داد و به نعمت وى « برادران شديد »\r\n\r\nسخن از اينكه هنگام محاصره عثمان كى در مسجد پيمبر با مردم نماز مىكرد ؟\r\nربيعة بن عثمان گويد : آن روز مؤذن ، سعد قرظ ، پيش على بن ابى طالب آمد و گفت :\r\n« كى با مردم نماز كند ؟ » على گفت : « بانگ بزن : خالد بن زيد » و او بانگ زد و خالد بن زيد با مردم نماز كرد و اين اول بار بود كه معلوم شد نام ابو ايوب ، خالد بن زيد است .\r\nگويد : ابو ايوب چند روز با مردم نماز مىكرد پس از آن على با مردم نماز كرد .\r\n","description":"","footnote":"","page_name":" 2324 ","page_number":141},
  {"content":"\r\nعبد الله بن ابى بكر بن حزم گويد : مؤذن پيش عثمان آمد و اعلام نماز كرد .\r\nعثمان گفت : « من براى نماز پايين نمىآيم . برو به يكى بگو نماز كند . » مؤذن پيش على آمد و او به سهل بن حنيف گفت كه روز آغاز محاصره دوم با مردم نماز كرد و اين به روز اول ذى حجه بود و چون روز عيد بيامد على با مردم نماز عيد كرد و همچنان با آنها نماز مىكرد تا عثمان كشته شد .\r\nعبد الله بن نافع بنقل از پدرش گويد : ابو ايوب چند روز با مردم نماز مىكرد ، آنگاه على به روز جمعه و عيد نماز كرد تا عثمان كشته شد .\r\n\r\nسخن از اشعارى كه در رثاى عثمان گفتند\r\nشاعران از پس كشته شدن عثمان در مدح و هجا و نوحه و سرور بسيار سخن كردند ، از جمله مداحان وى حسان بن ثابت و كعب بن مالك ، هردوان انصارى ،\r\nو تميم بن ابى بن مقبل و ديگران بودند .\r\nاز جمله اشعارى كه حسان در مدح و رثاى عثمان و هجاى قاتلان وى گفته اينست :\r\n« غزاى مرزها را واگذاشتيد « و بنزد قبر محمد بغزاى ما آمديد « گويى اصحاب پيمبر « شتران بودند كه بايد بدر مسجد كشته شوند و هم او گويد :\r\n« اگر خانه پسر اروى از او خالى مانده « و درى افتاده و درى سوخته و ويران شده « هنوز طالب خير آنجا حاجت خويش را مىيابد\r\n","description":"","footnote":"","page_name":" 2325 ","page_number":142},
  {"content":"\r\n« و شهرت و اعتبار آنجاست » كعب بن مالك انصارى گويد :\r\n« كشتن خليفه كارى فجيع بود « و بلاى ترس از آن پا گرفت « سر انجام كسانى كه پيشواى خويش را كشتند » « جهنم است »\r\n« فضل بن عباس بجواب شعرى كه حسان دربارهء گرفتن انتقام عثمان گفته بود چنين گويد :\r\n« انتقامى مىجويى كه به تو مربوط نيست « ابن ذكوان صفورى را با عمرو چه مناسبت « بچه خرماده بهنگام تفاخر « بمادرش انتساب ميگيرد « و پدرش را از ياد مىبرد « از پس محمد بهترين كسان « وصى پيمبر است « نخستين كسى كه نماز كرد « و نخستين كسى كه گمراهان را « بنزديك بدر از پاى در آورد « همين عيب بس كه از قتل عثمان سخن كنند « كه او را به حبشيان مصر تسليم كرده‌اند جباب بن يزيد مجاشعى عموى فرزدق گويد :\r\n« بجان پدرت گريه مكن « كه نيكى برفت بجز اندكى\r\n","description":"","footnote":"","page_name":" 2326 ","page_number":143},
  {"content":"\r\n« مردم در كار دين خويش بسفاهت افتادند « و پسر عفان شرى دراز بجاى نهاد « اى ملامتگر همه كس هلاك شدنى است « به نيكى سوى خدا رهسپار باش »\r\n\r\nخلافت امير مؤمنان على بن ابى طالب عليه السلام\r\nدر همين سال ، در مدينه ، با على بن ابى طالب بيعت خلافت كردند .\r\n\r\nسخن از بيعت كنان و وقت بيعت على عليه السلام\r\nسيرت نويسان سلف در اين باب اختلاف كرده‌اند ، بعضىها گفته‌اند كه ياران پيمبر صلى الله عليه و سلم از على خواستند كه عهده دار كار آنها و مسلمانان شود و او نپذيرفت و چون راضى نشدند و اصرار كردند خلافت را پذيرفت .\r\nمحمد بن حنفيه گويد : وقتى عثمان كشته شد پيش پدرم بودم ، برخاست و به خانه خويش رفت ، ياران پيمبر خدا صلى الله عليه و سلم پيش وى آمدند و گفتند : « اين مرد كشته شد ، مردم را امامى بايد ، كسى را براى اين كار شايسته تر از تو نمىدانيم كه سابقه ات بيشتر است و خويشاونديت با پيمبر خدا نزديكتر » گفت : « چنين مكنيد كه من وزير باشم بهتر كه امير باشم . » گفتند : « نه ، به خدا دست بر نمىداريم تا با تو بيعت كنيم » گفت : « پس در مسجد باشد كه بيعت من نهانى نباشد و به رضاى مسلمانان باشد . » عبد الله بن عباس گويد : خوش نداشتم به مسجد رود كه بيم داشتم سر و صدا\r\n","description":"","footnote":"","page_name":" 2327 ","page_number":144},
  {"content":"\r\nبسيار شود اما او جز مسجد جايى را نپذيرفت و چون وارد شد مهاجران و انصار وارد شدند و با وى بيعت كردند ، پس از آن مردم نيز بيعت كردند .\r\nابو بشر عابدى گويد : در مدينه بودم كه عثمان كشته شد . مهاجران و انصار و از جمله طلحه و زبير فراهم شدند و پيش على آمدند و گفتند : « اى ابو حسن بيا با تو بيعت كنيم » گفت : « مرا به خلافت شما چه حاجت ، هر كه را انتخاب كنيد من با شمايم و به او رضايت مىدهم ، به خدا ديگرى را انتخاب كنيد » گفتند : « كسى جز تو را انتخاب نمىكنيم »\r\nگويد : از پس كشته شدن عثمان بارها پيش وى آمدند و آخرين بار كه آمدند و گفتند : « كار مردم بىخليفه سامان نگيرد اين كار به درازا كشيد » گفت : « مكرر پيش من آمده‌ايد و رفته‌ايد و اينك باز آمده‌ايد ، سخنى با شما مىگويم كه اگر بپذيريد كار شما را مىپذيرم و گر نه بدان حاجت ندارم » گفتند : « هر چه بگويى مىپذيريم ان شاء الله » گويد : پس على بيامد و به منبر رفت و مردم بر او فراهم آمدند ، گفت : خلافت شما را خوش نداشتم اما اصرار كرديد كه خليفهء شما باشم . بدانيد كه بىنظر شما كارى نمىكنم ، بدانيد كه كليدهاى اموال شما با من است اما بىنظر شما يك درم از آن نمىگيرم ، رضايت مىدهيد ؟ » گفتند : « آرى » گفت : « خدايا شاهد باش » آنگاه به اين قرار با آنها بيعت كرد .\r\nابو بشير گويد : من آن روز به نزد منبر پيمبر خدا صلى الله عليه و سلم ايستاده بودم و هر چه مىگفت مىشنيدم .\r\nابو المليح گويد : وقتى عثمان كشته شد على سوى بازار رفت ، و اين به روز شنبه هيجده روز رفته از ذى حجه بود ، مردم از دنبال وى برفتند و خرسندى\r\n","description":"","footnote":"","page_name":" 2328 ","page_number":145},
  {"content":"\r\nكردند و او به باغ بنى عمرو بن جندول رفت و به ابى عمرة بن عمرو گفت : « در را ببند . » گويد : پس مردم بيامدند و در زدند و وارد شدند ، طلحه و زبير نيز بودند كه گفتند : « اى على ! دست پيش آر تا با تو بيعت كنيم . » پس طلحه و زبير با او بيعت كردند ، وقتى طلحه بيعت مىكرد حبيب بن ابى ذويب گفت : « بيعت از كسى آغاز شد كه دستش چلاق است اين كار سر نمىگيرد » گويد : آنگاه على سوى مسجد شد و به منبر رفت ، تنبانى داشت با يك جامهء بى جيب با عمامهء خز ، پاپوش خود را بدست گرفته بود و بر كمانى تكيه داده بود ، مردم با وى بيعت كردند ، آنگاه سعد را آوردند و گفتند : « با على بيعت كن » گفت : « بيعت نمىكنم ، تا همهء مردم بيعت كنند ، به خدا مايهء زحمت او نخواهم شد . » على گفت : « بگذاريد برود » گويد : پس از آن ابن عمر را آوردند و گفتند : « بيعت كن » گفت : « بيعت نمىكنم تا همهء مردم بيعت كنند » گفت : « كفيلى بيار » گفت : « كفيل ندارم » اشتر گفت : « بگذار گردنش را بزنم » على گفت : « ولش كنيد ، من كفيل او هستم ، آنچه مىدانم تو در كوچكى و بزرگى بدخوى بوده اى . »\r\nحسن گويد : زبير بن عوام را ديدم كه در يكى از باغهاى مدينه با على بيعت كرد .\r\nزهرى گويد : مردم با على بن ابى طالب بيعت كردند ، آنگاه كس به طلب طلحه و زبير فرستاد و آنها را به بيعت خواند كه طلحه تعلل كرد .\r\n","description":"","footnote":"","page_name":" 2329 ","page_number":146},
  {"content":"\r\nگويد : مالك بن اشتر شمشير از نيام بر آورد و گفت : « به خدا يا بيعت كن يا سرت را با شمشير مىزنم » طلحه گفت : « مفرى نيست » و بيعت كردند آنگاه زبير و كسان بيعت كردند .\r\nگويد : طلحه و زبير خواستند كه امارت كوفه و بصره را به آنها دهد .\r\nعلى گفت : « پيش من بمانيد كه به حضور شما خوشدل باشم كه از دوريتان ملول مىشوم . » زهرى گويد : شنيده‌ايم كه به آنها گفت : « اگر مىخواهيد با من بيعت كنيد و اگر مىخواهيد من با شما بيعت كنم » گفتند : « ما با تو بيعت مىكنيم » گويد : پس از آن گفتند : « از آن رو بيعت كرديم كه بر جان خويش بيمناك بوديم .\r\nمىدانستيم كه او كسى نيست كه با ما بيعت كند » و چهار ماه پس از كشته شدن عثمان سوى مكه رفتند .\r\nمحمد بن حنفيه گويد : هنگامى كه عثمان را كشتند با پدرم بودم تا شبانگاه كه وارد خانه شد و كسانى از ياران پيمبر خدا صلى الله عليه و سلم پيش وى آمدند و گفتند :\r\n« اين مرد كشته شد و مردم را امامى بايد » گفت : « يا بشورى باشد . » گفتند : « به تو رضايت مىدهيم » گفت : « پس به مسجد رويم كه به رضايت همه مردم باشد » گويد : آنگاه سوى مسجد رفت و كسانى كه بيعت كردنى بودند با وى بيعت كردند . انصار بجز چند كس با على بيعت كردند ، طلحه گفت : ما از اين كار بيش از آنچه سك بو ميكشد نصيب نداريم » عبد الله بن حسن گويد : وقتى عثمان كشته شد انصار بجز چند كس و از جمله حسان بن ثابت و كعب بن مالك\r\nو مسلمة بن مخلد و ابو سعيد خدرى و محمد بن مسلمه و\r\n","description":"","footnote":"","page_name":" 2330 ","page_number":147},
  {"content":"\r\nنعمان بن بشير و زيد بن ثابت و رافع بن خديج و فضالة بن عبيد و كعب بن عجرد كه عثمانى بودند ، با وى بيعت كردند .\r\nيكى به عبد الله گفت : « چرا اينان از بيعت على سر باز زدند و عثمانى شدند ؟ » گفت : « حسان شاعرى بود كه اهميت نمىداد چه مىكند ، زيد بن ثابت را عثمان به ديوان و بيت المال گماشته بود و چون عثمان محاصره شد گفت : اى گروه انصار دو بار انصار خدا باشيد » ابو ايوب گفت : « ياريش مىكنى از اين رو كه براى تو سودمند بوده است » گويد : كعب بن مالك را عثمان بر زكات طايفه مزينه گماشت و هر چه را از آنها به خود او واگذاشت .\r\nزهرى گفته بود : « گروهى از مدينه به شام گريختند و با على بيعت نكردند . » بعضىها گفته‌اند كه طلحه و زبير نا بدلخواه با على بيعت كردند . بعضى ديگر گفته‌اند :\r\nزبير با وى بيعت نكرد .\r\nهشام بن ابى هشام وابستهء عثمان به نقل از يكى از پيران قوم گويد : وقتى عثمان محاصره شد على به خيبر بود و چون بيامد ، عثمان كس فرستاد و او را پيش خواست على برفت و من با خود گفتم با وى بروم و گفتگوى آنها را بشنوم وقتى على پيش عثمان وارد شد ، عثمان با وى سخن كرد و حمد و ثناى خدا كرد ، آنگاه گفت : « اما بعد مرا بر تو حقوقى هست ، حق اسلام و حق برادرى ، دانسته اى كه وقتى پيمبر ميان ياران برادرى آورد ، مرا برادر تو كرد ، حق خويشاوندى نيز دارم و حق پيمان و قرار ، كه به گردن گرفته اى به خدا اگر هيچيك از اينها نبود و چنان بوديم كه گويى در جاهليتيم براى بنى عبد مناف شايسته نبود كه يكى از بنى تميم ملكشان را بگيرد »\r\nآنگاه على سخن كرد و حمد و ثناى خدا كرد و گفت : « اما بعد ، همهء آنچه دربارهء حقوق خويش گفتى چنانست كه گفتى اما اينكه گفتى اگر در جاهليت بوديم براى بنى عبد مناف ناگوار بود كه يكى از بنى تميم ملكشان را بگيرد ، راست گفتى و\r\n","description":"","footnote":"","page_name":" 2331 ","page_number":148},
  {"content":"\r\nخبردار خواهى شد » گويد : آنگاه على برون شد و وارد مسجد شد ، اسامه را ديد كه نشسته بود ، او را بخواند و به بازويش تكيه داد و برون شد و سوى طلحه روان شد ، من نيز از دنبال او رفتم و وارد خانهء طلحة بن عبيد الله شديم كه غلغله بود و طلحه براى او برخاست .\r\nعلى گفت : « اى طلحه اين چه كارى است كه پيش گرفته اى ؟ » گفت : « اى ابا حسن ، حالا كه كار از كار گذشته ! » على چيزى نگفت و برون شد و سوى بيت المال رفت و گفت : « اين در را باز كنيد » اما كليدها را بدست نياورد و گفت در را بشكنيد آنگاه گفت : « از اين مال برون آريد » و بنا كرد بمردم بدهد و آنها كه در خانهء طلحه بودند از كار على خبر يافتند و سوى وى روان شدند چندان كه طلحه تنها ماند و چون عثمان از قضيه خبر يافت خوشدل شد . پس از آن طلحه روان شد و به خانهء عثمان رفت و چون به نزد وى در آمد گفت : « اى امير مؤمنان از خدا آمرزش مىخواهم و سوى وى توبه مىبرم ، كارى مىخواستم كرد كه خدا ميان من و آن حايل شد » عثمان گفت : « به خدا سر توبه ندارى بلكه مغلوب آمده اى اى ، طلحه خدا حساب ترا مىرسد » محمد بن سعد بن ابى وقاص گويد : طلحه مىگفت : « وقتى بيعت كردم شمشير بالاى سرم بود » گويد : نميدانم شمشير بالاى سرش بود يا نه ، اما ميدانم كه نا بدلخواه بيعت كرد .\r\nگويد : همهء مردم در مدينه با على بيعت كردند بجز هفت كس كه منتظر ماندند و بيعت نكردند : سعد بن ابى وقاص و ابن عمر و صهيب و زيد بن ثابت و محمد بن مسلمه و سلمة بن وقش و اسامة بن زيد . تا آنجا كه مىدانيم هيچكس از انصار از بيعت على باز نماند .\r\n","description":"","footnote":"","page_name":" 2332 ","page_number":149},
  {"content":"\r\nابو حبيبه وابستهء زبير گويد : وقتى عثمان كشته شد و با على بيعت كردند على سوى زبير آمد و اجازه خواست و من به دو خبر دادم ، زبير شمشير را از نيام در آورد و زير تشك خود نهاد و گفت : « اجازه بده » و من اجازه دادم كه وارد شد و به زبير سلام كرد و كنار وى ايستاد ، وقتى برفت زبير گفت : « اين مرد متوجه چيزى شد كه برفت ، بجاى او بايست ببين چيزى مىبينى ؟ » گويد : « من بجاى على ايستادم و سر شمشير را ديدم و به زبير گفتم » گفت : « همين بود كه اين مرد را به شتاب واداشت » گويد : و چون على برون شد كسان از او پرسش كردند گفت : « او را بهترين خويشاوند يافتم . » مردم گمان نيك بردند و على گفت كه زبير بيعت كرده است .\r\nابو عثمان گويد : پس از كشته شدن عثمان تا پنج روز امير مدينه غافقى بن حرب بود در جستجو كسى بودند كه خلافت را بپذيرد و نمىيافتند . مصريان پيش على مىرفتند كه از آنها نهان مىشد و به باغهاى مدينه پناه مىبرد و چون مىديدندش از آنها دورى مىگرفت و نوبت به نوبت از آنها و گفتارشان بيزارى مىكرد . جماعت دربارهء قتل عثمان اتفاق داشته بودند اما دربارهء كسى كه مىخواستند ، اختلاف بود و چون كسى را همدل و موافق نيافتند از بيم شرارتى كه كرده بودند همسخن شدند كه هر كه بپذيرد خليفه شود گفتند : « هيچيك از اين سه كس را به خلافت بر نمىداريم . » كس پيش سعد بن ابى وقاص فرستادند و گفتند : « تو از اهل شورى بوده اى دربارهء تو همسخن شده‌ايم بيا با تو بيعت كنيم » سعد كس پيش آنها فرستاد كه من و ابن عمر از خلافت بدوريم و به هيچوجه حاجت بدان نداريم و شعرى به تمثيل خواند به اين مضمون :\r\n« ناپاك را با پاك مخلوط مكن « لباس خويش را از تن بدر كن « و برهنه فرار كن »\r\n","description":"","footnote":"","page_name":" 2333 ","page_number":150},
  {"content":"\r\nگويد : آنگاه پيش عبد الله بن عمر رفتند و گفتند : « تو پسر عمرى ، خلافت را عهده كن » گفت : « اين كار را انتقامى در پى است و من خودم را دچار آن نمىكنم ، كسى را جز من بجوييد » جماعت حيران ماندند و نمىدانستند چه كنند و كار به دست آنها بود .\r\nقاسم بن محمد گويد : وقتى جماعت طلحه را مىديدند نمىپذيرفت و شعرى به اين مضمون مىخواند :\r\n« از عجايب ايام اينكه من تنها مانده‌ام « و تلخ و شيرين در من اثر ندارد مىگفتند : « تهديدمان مىكنى ؟ » و بر مىخاستند و از پيش وى مىرفتند و چون زبير را مىديدند و از او مىخواستند نمىپذيرفت و شعرى بدين مضمون مىخواند :\r\n« چه وقت از خانه اى كه در فيحان است « و معامله گرانش گروهها را سوى تو مىكشانند « بار خواهى بست ؟\r\nمىگفتند : « تهديدمان مىكنى ؟ » و چون على را مىديدند و از او مىخواستند نمىپذيرفت و شعرى بدين مضمون مىخواند :\r\n« اگر بزرگان قوم من اطاعتم مىكردند « كارى به آنها مىگفتم كه دشمنان را درهم كوبد » مىگفتند : « تهديدمان مىكنى ؟ » و برميخاستند و از پيش وى مىرفتند .\r\nشعبى گويد : وقتى عثمان كشته شد كسان پيش على رفتند كه در بازار مدينه بود و گفتند : « دست بيار كه با تو بيعت كنيم » على گفت : « شتاب مكنيد ، عمر مردى مبارك بود كه كار خلافت را به شورى\r\n","description":"","footnote":"","page_name":" 2334 ","page_number":151},
  {"content":"\r\nمحول كرد ، صبر كنيد تا مردم فراهم آيند و مشورت كنند » كسان از پيش على برفتند ، آنگاه بعضيشان گفتند اگر اين مردم با خبر قتل عثمان به شهرهايشان باز گردند و خليفه معين نشده باشد از اختلاف مردم و تباهى امت در امان نخواهيم . بود باز پيش على رفتند ، اشتر دست او را بگرفت و على دست خود را پس كشيد .\r\nعلى گفت : « از پس آن سه كس ؟ » اشتر گفت : « به خدا اگر خلافت را نگيرى مدتها بدان دست نخواهى يافت » و همه با وى بيعت كردند . گويند نخستين كسى كه با وى بيعت كرد اشتر بود .\r\nابو عثمان گويد : وقتى روز پنج شنبه رسيد كه پنج روز از قتل عثمان گذشته بود مردم مدينه را فراهم آوردند ، سعد و زبير برون رفته بودند . طلحه را در باغش يافتند . بنى اميه فرار كرده بودند ، مگر آنها كه نتوانسته بودند . وليد و سعيد با نخستين روندگان ، سوى مكه گريخته بودند ، مروان نيز از پى آنها رفته بود و كسان ديگر از پى رفته بودند .\r\nو چون مردم مدينه را فراهم آوردند مصريان گفتند : « شما اهل شورى بوده‌ايد ، امامت برقرار مىكنيد و فرمانتان بر امت روانست ، يكى را نصب كنيد كه ما پيرو شماييم » همه گفتند : « على بن ابى طالب كه ما به دو رضايت داريم » عوف گويد : شهادت مىدهم كه از محمد بن سيرين شنيدم كه مىگفت : « على بيامد و به طلحه گفت : « دست پيش آر تا با تو بيعت كنم » طلحه گفت : « تو شايسته ترى كه امير مؤمنانى ، دست پيش آر » گويد : على دست پيش آورد و طلحه با وى بيعت كرد .\r\nگويد : مصريان گفتند : « اى مردم مدينه زود باشيد كه ما دو روز به شما مهلت مىدهيم به خدا اگر كار را بسر نبريد فردا على و طلحه و زبير و بسيار كس ديگر را مىكشيم . » پس مردم سوى على رفتند و گفتند : « با تو بيعت مىكنيم ، مىبينى كه بر اسلام\r\n","description":"","footnote":"","page_name":" 2335 ","page_number":152},
  {"content":"\r\nچه مىگذرد و از اين گروه خويشاوند ، چه مىكشيم . » على گفت : « مرا بگذاريد و ديگرى را بجوييد . كارى در پيش داريم كه صورتها و رنگها دارد ، دلها براى آن قرار نگيرد و عقول از آن اطمينان نيابد . » گفتند : « ترا به خدا مگر آنچه را ما مىبينيم نمىبينى ؟ مگر وضع اسلام را نمىبينى ؟ مگر فتنه را نمىبينى ؟ مگر از خدا نمىترسى ؟ » گفت : « به اقتضاى آنچه مىبينم چنان جواب دارم ، اگر گفتهء شما را بپذيرم ، حادثه ها خواهد بود كه ميدانم ، اگر مرا واگذاريد من نيز چون يكى از شما خواهم بود ، جز اينكه نسبت به كسى كه تعيين مىكنيد شنواترم و مطيعتر » گويد : آنگاه متفرق شدند و وعده به فردا نهادند . كسان ميان خودشان مشورت كردند و گفتند : « اگر طلحه و زبير بيايند ، كار قوام گيرد » مصريان يكى از خودشان را پيش زبير فرستادند و به دو گفتند « متوجه باش با او شل نگيرى » . فرستادهء آنها حكيم بن جبله عبدى بود با گروهى ديگر كه زبير را با تهديد شمشير بياوردند . يكى از اهل كوفه را نيز سوى طلحه فرستادند و گفتند : « متوجه باش با او شل نگيرى » فرستاده اشتر بود با گروهى ديگر كه او را با تهديد شمشير آوردند . مردم كوفه و بصره بيار خويش ناسزا مىگفتند . مردم مصر از اتفاق اهل مدينه خوشدل بودند . مردم كوفه و بصره دلگير بودند از اينكه پيرو مصريان و فرع ايشان شده‌اند . بدين سبب خشمشان بر طلحه و زبير بيفزود .\r\nگويد : صبحگاه جمعه مردم در مسجد حاضر شدند ، على بيامد و به منبر رفت و گفت : « اى مردم با موافقت و اجازه ، اين كار شماست و هيچكس بىدستور شما حقى بدان ندارد ، ديشب برقرارى جدا شديم ، اگر خواهيد به كار شما بنشينم و گرنه از كسى دلگير نيستم » گفتند : « ما بر همان قراريم كه ديروز از هم جدا شديم . » آنگاه جماعت طلحه را بياوردند و گفتند « : بيعت كن »\r\n","description":"","footnote":"","page_name":" 2336 ","page_number":153},
  {"content":"\r\nگفت : « نا بدلخواه بيعت مىكنم » دستش چلاق بود و پيش از همه بيعت كرد .\r\nميان مردم يكى بود كه اثر بينى مىكرد و از دور مراقب بود و چون ديد كه طلحه نخستين كس بود كه بيعت كرد گفت : « انا لله و انا اليه راجعون ، نخستين دستى كه با امير مؤمنان بيعت كرد چلاق بود ، اين كار سر نمىگيرد . » آنگاه زبير را آوردند و چنان گفت كه طلحه گفته بود و بيعت كرد . در مورد زبير اختلاف هست ، آنگاه گروهى را كه از بيعت باز مانده بودند بياوردند كه گفتند : « بيعت مىكنيم كه كتاب خدا دربارهء نزديك و دور و عزيز و ذليل روان ، شود » على با آنها بيعت كرد ، آنگاه عامه برخاستند و بيعت كردند .\r\nعبد الرحمان بن جندب بنقل از پدرش گويد : وقتى عثمان كشته شد و مردم دربارهء على متفق شدند ، اشتر برفت و طلحه را بياورد كه گفت : « بگذار ببينم مردم چه مىكنند » اما نگذاشت و او را به سختى كشيد و بياورد كه از منبر بالا رفت و بيعت كرد .\r\nحارث والبى گويد : حكيم بن جبله زبير را بياورد كه بيعت كرد بعدها زبير مىگفت : « يكى از دزدان عبد القيس مرا بياورد و بيعت كردم در حالى كه شمشير بر گردنم بود . » طلحه گويد : همه مردم بيعت كردند .\r\nابو جعفر گويد : كسانى كه بيعت مشروط كرده بودند از برندگان خويش چيزى بدل نگرفتند ، كار به دست مردم مدينه افتاده بود . و چنان شدند كه از پيش بوده بودند و سوى منزلهاى خويش رفتند ، اما اوباش و غوغاييان در مدينه مانده بودند .\r\n","description":"","footnote":"","page_name":" 2337 ","page_number":154},
  {"content":"\r\n\r\nاستقرار بيعت على بن ابى طالب ع\r\nبا على به روز جمعه پنج روز مانده از ذى حجه بيعت كردند ، كسان پنج روز پس از كشته شدن عثمان حساب مىكنند ، نخستين خطبه اى كه على پس از خلافت خواند چنين بود كه حمد و ثناى خدا كرد و گفت :\r\n« خدا عز و جل كتابى هدايتگر فرستاد و نيك و بد را در آن بيان كرد « نيكى را بگيريد و بدى را وا گذاريد ، فرايض خدا سبحانه را بجاى آريد « كه شما را به بهشت مىرساند ، خدا چيزهاى معين را حرام كرده و حرمت « مسلمان را بالاى همهء محرمات نهاده و مسلمانان را به اسلام و توحيد « نيرو داده ، مسلمان كسى است كه مسلمانان از دست و زبانش آسوده باشند ، « مگر به حق . آزار مسلمانان جز باقتضاى واجب روا نيست . به كار عامه برسيد ، « مرگ به همه ميرسد ، كسان پيش از شما رفته‌اند و رستاخيز كه از اين پس « مىرسد شما را بتلاش مىخواند . سبكبار باشيد تا به مقصد برسيد كه كسان « در انتظار دنباله روان خويشند . بندگان خدا ، در كار بندگان از خدا « بترسيد ، شما را حتى از مكانها و جنبنده ها خواهند پرسيد ، خدا عز و جل را « اطاعت كنيد و نافرمانى او مكنيد ، وقتى به نيكى رسيديد ، آن را بگيريد و « چون به بدى رسيديد آن را وا گذاريد ، به ياد آريد كه گروهى اندك بوديد و در « زمين زبون بوديد »\r\nپس از آنكه على به خانه رفت ، طلحه و زبير و جمعى از صحابه پيش وى فراهم آمدند و گفتند : « اى على ، ما به شرط اجراى حدود خدا بيعت كرده‌ايم ، اين جماعت در خون آن مرد شريك بوده‌اند و خون خويش را حلال كرده‌اند » گفت : « اى برادران ، من از آنچه شما مىدانيد بىخبر نيستم ولى با جماعتى\r\n","description":"","footnote":"","page_name":" 2338 ","page_number":155},
  {"content":"\r\nكه بر ما تسلط دارند و بر آنها تسلط نداريم چكنيم ، غلامان شما با اينان به پا خاسته‌اند و بدويانتان به آنها پيوسته‌اند و همه در ميان شمايند و هر چه بخواهند دربارهء شما مىكنند .\r\nبه پندار شما اين كار كه ميخواهيد شد نيست ؟ » گفتند : « نه » گفت : « به خدا من جز رأى شما راى ديگر ندارم ، ان شاء الله . اين كار كار جاهليت است . اين جماعت ريشه دارند ، از آن رو كه وقتى شيطان روشى پديد آرد پيروان آن از جهان معدوم نباشند اگر اين كار آغاز شود مردم دربارهء آن چند گونه شوند ، گروهى چنين راى دارند كه شما داريد و گروهى رأى ديگر دارند ، و گروهى نه چنان رأى دارند و نه چنين ، صبورى بايد تا مردم آرام گيرند و دلها بجاى خويش آيد و حقها گرفته شود ، آرام گيريد و بنگريد چه پيش مىآيد آنگاه بياييد . » على با قرشيان سخت گرفت و از رفتنشان مانع شد ، انگيزهء وى فرار بنى اميه بود .\r\nجماعت از پيش على برفتند بعضيشان مىگفتند : « به خدا اگر كار دنباله پيدا كند از اين اشرار انتقام نتوانيم گرفت . واگذاشتن اين كار به ترتيبى كه على مىگويد بهتر است . » بعضى ديگر مىگفتند : « آنچه را بر عهده داريم انجام ميدهيم و تأخير نمىكنيم ، على به راى و كار خويش از ما بىنياز است و با قرشيان بيشتر از همه سخت خواهد گرفت . » و چون اين را با على بگفتند ، بسخن ايستاد و حمد خدا گفت و ثناى او كرد و از فضيلت قوم سخن آورد و گفت كه به آنها نياز دارد و با آنها نظر دارد و از آنها حفاظت مىكند و از قدرت آنها جز اين نمىخواهد و خدا پاداش مىدهد .\r\nآنگاه ندا داد كه هر غلامى كه سوى مالكان خويش باز نگردد خونش هدر است . سبائيان و بدويان بغريدند و گفتند : « فردا ما نيز چنين خواهيم شد و در مقابل آنها حجتى نتوانيم آورد . »\r\n","description":"","footnote":"","page_name":" 2339 ","page_number":156},
  {"content":"\r\nطلحه گويد : على به روز سوم ميان مردم آمد و گفت : « اى گروه بدويان سوى آبهاى خودتان رويد . » سبائيان نپذيرفتند و بدويان اطاعت كردند . » گويد : على به خانه رفت و طلحه و زبير و جمعى از ياران پيمبر خدا پيش وى رفتند .\r\nگفت : « اينك خونى خويش را بگيريد و بكشيد » گفتند : « در اين قضيه بينا نيستيم » گفت : « به خدا آنها كورتر و بىخبرترند » طلحه گفت : « مرا بگذار سوى بصره روم و بسرعت با سپاهى باز آيم » گفت : « تا ببينم » زبير گفت : « مرا بگذار سوى كوفه روم و بسرعت با سپاهى مارانم . » گفت : « تا ببينم » گويد : مغيره از اين مجلس خبر يافت و پيش على آمد و گفت : « ترا حق نيكخواهى و اطاعت مسلم است ، با راى درست امروز كار فردا را سامان توانى داد و با تباهى امروز كار فردا را تباه خواهى كرد . معاويه را بر سر كارش نگهدار ، همهء عاملان را بر سر كارشان نگهدار و چون اطاعت آوردند و از سپاهها بيعت گرفتند تغييرشان بده يا واگذار » گفت : « تا ببينم » گويد : « مغيره از پيش وى برفت و روز بعد بيامد و گفت : « ديروز نظرى داشتم اما نظر درست اينست كه زودتر برشان دارى و كسان بشنوند و كار ترا گردن نهند . » گويد : « آنگاه برفت و هنگامى كه بيرون مىرفت ابن عباس كه مىآمد با او برخورد و چون پيش على رسيد گفت : « مغيره را ديدم كه از پيش تو مىرفت براى چه آمده بود ؟ » گفت : « ديروز آمده بود و چنين و چنان مىگفت و امروز آمد و فلان و به همان مىگفت »\r\n","description":"","footnote":"","page_name":" 2340 ","page_number":157},
  {"content":"\r\nابن عباس گفت : « ديروز نيكخواهى كرده بود اما امروز دغلى آورده » گفت : « پس رأى صواب چيست ؟ » گفت : « راى صواب اين بود كه وقتى عثمان كشته شد ، يا پيش از آن روان مىشدى و سوى مكه مىرفتى و در خانه خويش مىنشستى و در مىبستى كه عربان\r\nآشفته بتكاپو از پى تو بودند . ولى امروز بنى اميه تلاش مىكنند كه چيزى از حادثه را بر تو افكنند و مردم را به شبهه اندازند ، مىخواهند خونخواهى كنى ، چنان كه مردم مدينه خواسته‌اند و تو قدرت آن ندارى ، آنها نيز قدرت ندارند ، اگر كار به دست آنها افتد و قدرت يابند حقوق خويش را آسانتر رها كنند مگر آنچه با شتاب كرده باشند و به شبهه . » گويد : و چون مغيره برون شد گفت : « به خدا اندرزش گفتم و چون نپذيرفت دغلى كردم . » آنگاه مغيره بيرون شد و سوى مكه رفت .\r\nعبد الله بن عتبه بنقل از ابن عباس گويد : عثمان مرا خواست و سالار حج كرد سوى مكه رفتم و كار حج را به پا داشتم و نامه اى را كه عثمان براى مردم نوشته بود بر آنها فرو خواندم آنگاه به مدينه آمدم كه با على بيعت كرده بودند و در خانه اش پيش او رفتم ، مغيرة بن شعبه آنجا بود و با وى خلوت كرده بود مرا بيرون نگهداشت تا مغيره از پيش وى برفت به دو گفتم : « مغيره چه مىگفت ؟ » گفت : « نوبت پيش به من مىگفت عبد الله بن عامر و معاويه عاملان عثمان را بفرست و آنها را در كارشان نگهدار كه براى تو از مردم بيعت گيرند و ولايات را آرام كنند و مردم را ساكت كنند . اين را از او نپذيرفتم و گفتم : به خدا اگر فقط لختى از روز بباشم به رأى خويش كار مىكنم و اين جمع و امثال آنها را به كار نمىگمارم .\r\nآنگاه از پيش من برفت و دانم كه پنداشت من بخطا مىروم . امروز پيش من آمده بود و گفت : نوبت اول چيزى با تو گفتم كه با من مخالفت كردى . پس از آن راى ديگر آورده‌ام ، راى من اين است كه چنان كنى كه رأى تو بود و آنها را بردارى\r\n","description":"","footnote":"","page_name":" 2341 ","page_number":158},
  {"content":"\r\nو معتمدان خويش را بگمارى كه خدا كار را سامان داده و شوكت اينان كمتر از آنست كه بود . » ابن عباس گويد : به على گفتم : « بار اول نيكخواهى كرده بود و اين بار دغلى كرده است » على گفت : « چگونه نيكخواهى كرده ؟ » گفتم : « ميدانى كه معاويه و ياران وى دنيا طلبند و چون بجايشان نگهدارى اهميت ندهند كه كار خلافت با كيست و چون معزولشان كنى گويند خلافت را بى شورى گرفته و عثمان را كشته و كسانى را برانگيزند و مردم شام و مردم عراق بر ضد تو برخيزند ، از طلحه و زبير نيز اطمينان ندارم كه بر ضد تو قيام نكنند »\r\nعلى گفت : « اينكه گفتى نگاهشان دارم ، به خدا ترديد ندارم كه از لحاظ كار دنيا نكوست و بصلاح است ، اما تكليفى كه به گردن دارم و معرفتى كه از حال عمال عثمان دارم ايجاب مىكند كه هيچكدامشان را به كار نگمارم ، اگر قبول كردند برايشان بهتر است و اگر عصيان كردند شمشير خرجشان مىكنم » ابن عباس گفت : « راى مرا به كار بند و به خانهء خويش برو يا به ينبع رو ، در ملك خويش بمان و در به روى خويش ببند كه عربان لختى بگردند و آشفته شوند و كس جز تو نيابند كه به خدا اگر اكنون با اينان هماهنگ نشوى فردا مردم خون عثمان را بر تو بار كنند » گويد : اما على نپذيرفت و به ابن عباس گفت : « سوى شام حركت كن كه ترا ولايتدار آنجا كرده‌ام » ابن عباس گفت : « اين رأى صواب نيست ، معاويه يكى از بنى اميه است ، عموزادهء عثمان است و عامل وى بر شام بوده است بيم ، دارم به انتقام عثمان گردن مرا بزند يا دست كم به زندانم كند و اسباب دستم كند . » على گفت : « براى چه ؟ »\r\n","description":"","footnote":"","page_name":" 2342 ","page_number":159},
  {"content":"\r\nگفتم : « براى آنكه من خويشاوند توام و هر چه به گردن تو نهند به گردن من نيز نهند ، به معاويه نامه نويس و منت بنه و وعده بده » گويد : اما على نپذيرفت و گفت : « به خدا هرگز چنين نخواهد شد » ابن هلال گويد : ابن عباس مىگفت : « پنج روز پس از قتل عثمان از مكه به مدينه رسيدم و پيش على رفتم ، گفتند : مغيرة بن شعبه پيش او است . بر در نشستم تا مغيره در آمد و به من سلام كرد و گفت : « كى آمده اى ؟ » گفتم : « هم اكنون » گويد : « آنگاه پيش على رفتم و به او سلام كردم و به من گفت : « زبير و طلحه را ديدى ؟ » گفتم : « در نواصف ديدمشان » گفت : « كى همراهشان بود ؟ » گفتم : « ابو سعيد بن حارث با جمعى از قريش » گفت : « آنها برون شده‌اند و مىگويند به خونخواهى عثمان مىرويم ، به خدا مىدانم كه خودشان قاتلان عثمانند » ابن عباس گفت : « اى امير مؤمنان ، از كار مغيره با من بگوى كه براى چه با تو خلوت كرده بود ؟ » گفت : « دو روز پس از كشته شدن عثمان پيش من آمد و گفت : خلوت كنيم . و من چنان كردم و گفت : نيكخواهى كم بهاست و تو باقيمانده سرانى و من نيكخواه توام ، راى من اينست كه امسال عاملان عثمان را به كارشان باز گردانى به آنها نامه نويسى كه بر اعمال خويش باشند و چون با تو بيعت كردند و كار بر تو قرار گرفت ، هر كه را خواهى بردارى و هر كه را خواهى بجا نهى » گفتم : « به خدا در كار دين تساهل نمىكنم\r\nو در كار خويش زبونى روا نمىدارم . »\r\n","description":"","footnote":"","page_name":" 2343 ","page_number":160},
  {"content":"\r\nگفت : « اگر رأى مرا نمىپذيرى ، هر كه را خواهى بردار و معاويه را بگذار كه مردى جسور است و مردم شام مطيع اويند براى نگهداشتن وى دليل دارى كه عمر بن خطاب همه شام را به او داده بود . » گفتم : « نه به خدا معاويه را دو روز هم به كار نمىگذارم » گويد : آنگاه مغيره از پيش من برفت سپس بيامد و گفت : « چيزى با تو گفتم كه نپذيرفتى و چون نيك نگريستم حق با تو است و روا نيست كه در كار خويش به خدعه توسل كنى كه تدليس از تو روا نباشد » ابن عباس گويد : گفتم : « آنچه اول گفته بود از روى نيكخواهى بود ولى بار آخر با تو دغلى كرد من نيز مىگويم كه معاويه را بجا گذار و اگر با تو بيعت كرد ، به عهدهء من كه او را از جاى بكنم » على گفت : « نه به خدا جز شمشير به او نمىدهم » و شعرى به تمثيل خواند به اين مضمون :\r\n« عار نيست كه با شجاعت بميرم « و تلاش خويش را كرده باشم » گويد : گفتم : « اى امير مؤمنان تو مردى شجاعى اما به تدبير جنگ نپردازى ، مگر نشنيدى كه پيمبر صلى الله عليه و سلم مىگفت : « جنگ خدعه باشد » على گفت : « چرا » ابن عباس گفت : « به خدا اگر راى مرا كار بندى به آبگاهشان برم و پس آرم و بگذارمشان كه پس از گذشت كارها بنگرند و ندانند كه صورت كار چه بود بىآنكه نقصانى در كار تو رخ دهد و گناهى بر تو باشد » گفت : « اى ابن عباس من از خرده كاريهاى تو و خرده كاريهاى معاويه بدورم چيزى به من مىگويى و در آن مىنگرم اگر بخلاف رأى تو كردم مطيع من باش » گفتم : « چنين مىكنم ، آسانترين تكليفى كه نسبت به تو دارم اطاعت است . »\r\n","description":"","footnote":"","page_name":" 2344 ","page_number":161},
  {"content":"\r\n\r\nحركت قسطنطين ، شاه روم به قصد مسلمانان\r\nدر اين سال ، يعنى سال پانزدهم ، قسطنطين پسر هرقل ، چنان كه واقدى آورده با هزار كشتى به آهنگ قلمرو مسلمانان حركت كرد و خدا عز و جل طوفانى كوبنده بر آنها مسلط كرد و همه را غرقه كرد ، قسطنطين پسر هرقل نجات يافت و سوى سقليه رفت ، حمامى براى او بساختند كه وارد آن شد و در حمام او را بكشتند و گفتند :\r\n« مردان ما را كشته اى »\r\n\r\nآنگاه سال سى و ششم در آمد .\r\n\r\nفرستادن على عمال خويش را به ولايات\r\nو چون سال سى و ششم در آمد على عمال خويش را به ولايات فرستاد .\r\nطلحه گويد : على عثمان بن حنيف را به بصره فرستاد .\r\nعمارة بن شهاب را به كوفه فرستاد ، وى سابقهء مهاجرت داشت .\r\nعبيد الله بن عباس را به يمن فرستاد .\r\nقيس بن سعد را به مصر فرستاد .\r\nسهل بن حنيف را به شام فرستاد .\r\nگويد : سهل برفت و چون به تبوك رسيد به گروهى سوار رسيد كه گفتند :\r\n« كيستى ؟ » گفت : « ولايتدارم » گفتند : ولايتدار كجا ؟ » گفت : « شام »\r\n","description":"","footnote":"","page_name":" 2345 ","page_number":162},
  {"content":"\r\nگفتند : « اگر عثمان ترا فرستاده بيا و اگر ديگرى ترا فرستاده باز گرد . » ، گفت : « مگر نشنيده‌ايد چه شده ؟ » گفتند : « چرا » گويد : و سهل سوى على باز گشت .\r\nگويد : قيس بن سعد نيز چون به ايله رسيد سوارانى را بديد كه گفتند :\r\n« كيستى ؟ » گفت : « از باقيماندگان عثمانم و كسى را مىجويم كه به او پناه برم و از او كمك گيرم . » گفتند : « كيستى ؟ » گفت : « قيس بن سعد » گفتند : « برو » گويد : و او برفت و وارد مصر شد ، مردم مصر گروهها شدند گروهى پيرو جماعت بودند و با وى شدند و فرقه اى مردد بودند كه سوى خربتا رفتند و گفتند : « اگر قاتلان عثمان كشته شدند ما با شماييم و گر نه بجاى خويش هستيم تا بيرونمان كنند يا به منظور خويش برسيم . » گروهى نيز مىگفتند : « اگر على از برادران ما قصاص نگيرد با وى هستيم . » و از اين رو پيرو جماعت بودند .\r\nگويد : قيس قصه را براى امير مؤمنان نوشت .\r\nگويد : عثمان بن حنيف را كسى مانع از ورود بصره نشد كه ابن عامر رأى و تدبير نداشت و كار جنگ نياراست و مردم آنجا گروهها شدند . گروهى با گروه مخالف بودند ، گروهى پيرو جماعت بودند ، گروهى نيز مىگفتند : « ببينيم مردم شهر چه مىكنند ، ما نيز چنان كنيم » گويد : عماره نيز برفت و چون به زباله رسيد طليحه بن خويلد با او برخورد كه وقتى خبر كشته شدن عثمان را شنيده بودند ، قيام كرده بود و كسان را به\r\n","description":"","footnote":"","page_name":" 2346 ","page_number":163},
  {"content":"\r\nخونخواهى وى مىخواند\r\nو مىگفت : « اى دريغ كه در اين كار حضور نداشتم » گويد : وقتى قعقاع با پيروان خويش از كمك رسانى عثمان باز گشت و به كوفه رسيد عماره نمودار شد كه به كوفه مىآمد قعقاع به او گفت : « باز گرد كه مردم بجاى ولايتدار خويش ديگرى را نمىخواهند و اگر نپذيرى گردنت را مىزنم . » گويد : عماره بازگشت و مىگفت : « از خطر بپرهيز كه بدى را باز ندارد مگر بدى بدتر از آن » و با خبر پيش على باز گشت و اين مثل از آن وقت كه كار بر عماره پيچيده شد تا وقتى كه در گذشت با نام وى قرين بود گويد : « عبيد الله بن عباس سوى يمن رفت ، يعلى بن اميه خراج را فراهم آورد و يمن را ترك كرد و حاصل خراج را همراه برد و با نگهبانان سوى مكه رفت و با مال آنجا رسيد .\r\nگويد : و چون سهل بن حنيف از راه شام برگشت و خبرها به على رسيد و عاملان رفته باز گشتند ، طلحه و زبير را پيش خواند و گفت : « اى قوم ! چيزى كه شما را از آن مىترسانيدم رخ داد ، براى جلوگيرى از اين اتفاقات بايد به سركوب آن پرداخت .\r\nكه اين فتنه است و همانند آتش هر چه مشتعلتر شود بالا گيرد و روشنتر شود » گفتند : « به ما اجازه بده كه از مدينه برويم يا غلبه مىكنيم يا از ما چشم بپوش . » على گفت : « كار را تا مىتوان داشت ، نگه مىدارم و چون چاره نماند به علاج آخر متوسل مىشوم . » آنگاه على به معاويه و ابو موسى نامه نوشت ، ابو موسى به او نوشت كه مردم كوفه به طاعت آمده‌اند و بيعت كرده‌اند و از نا خوشدلان و خوشدلانشان و آنها كه ميان دو گروه بودند سخن آورد چنان كه على كار مردم كوفه را نيك بدانست .\r\nفرستادهء امير مؤمنان سوى ابو موسى سعيد اسلمى بود و فرستادهء او سوى معاويه\r\n","description":"","footnote":"","page_name":" 2347 ","page_number":164},
  {"content":"\r\nسبره جهنى بود كه پيش وى رسيد اما معاويه چيزى ننوشت و جواب نداد و فرستاده را پس نفرستاد و هر وقت جواب مىخواست معاويه اشعارى مىخواند كه به كشته شدن عثمان و جنگ اشاره داشت و بيش از آن نمىگفت ،\r\nتا ماه سوم كشته شدن در رسيد آنگاه معاويه يكى از مردم بنى عبس را كه از تيرهء بنى رواحه بود و قبيصه نام داشت پيش خواند و طومارى مهر زده به دو داد كه عنوان آن چنين بود : « از معاويه به على » به دو گفت : « وقتى به مدينه رسيدى پايين طومار را بگير . » آنگاه به دو گفت كه چه بايدش گفت و فرستادهء على را نيز روانه كرد كه هر دو برون شدند و در غرهء ماه ربيع الاول به مدينه رسيدند و وارد شهر شدند ، مرد عبسى چنان كه معاويه دستور داده بود طومار را را بلند كرد و مردم برون شدند و او را مىنگريستند آنگاه سوى خانه هاى خويش رفتند و بدانستند كه معاويه مخالف است .\r\nمرد عبسى همچنان برفت تا پيش على رسيد و طومار را به دو داد كه مهر از آن بر گرفت و نوشته اى در آن نبود . آنگاه على به فرستاده گفت : « چه خبر بود ؟ » گفت : « در امانم ؟ » گفت : « آرى ، فرستادگان در امانند و كشته نشوند » گفت : « خبر اينست كه قومى را بجا گذاشتم كه جز به قصاص رضايت ندهند . » گفت : « از كى ؟ » گفت : « از خود تو ، و شصت هزار پير را به جاى نهادم كه زير پيراهن عثمان مىگريستند كه پيراهن را براى آنها نصب كرده‌اند و بر منبر دمشق كشيده‌اند . » گفت : « خون عثمان را از من مىخواهند ؟ مگر من مانند عثمان خون باخته نيستم ، خدايا در پيشگاه تو از خون عثمان بيزارى مىكنم ، به خدا قاتلان عثمان از دسترس بدورند مگر خدا بخواهد كه وقتى او عز و جل كارى را اراده كند آن را به انجام مىبرد ، برو ! »\r\n","description":"","footnote":"","page_name":" 2348 ","page_number":165},
  {"content":"\r\nگفت : « در امانم ؟ » گفت : « در امانى » آنگاه عبسى برون شد سبائيان بانگ زدند و گفتند : « اين سگ است ، اين فرستادهء سگان است ، بكشيدش » فرستاده بانگ زد : « اى آل مضر ، اى قيسيان اسب و تير ، به خدا قسم كه چهار - هزار خواجه اين را تلافى خواهند كرد ، بنگريد دليرى و سوار چند است . » مضريان بر او بانگ زدند و مانع او شدند و گفتند : « خاموش باش » و او مىگفت :\r\n« نه به خدا اينان هرگز رستگار نخواهند شد كه وعدهء خدا سوى ايشان آمده » به او مىگفتند : « خاموش باش » و مىگفت : « دچار چيزى شديد كه از آن بيم داشتيد به خدا كارهايشان بسر رسيد و نيرويشان برفت ، به خدا پيش از آنكه شب در آيد زبونى بر آنها نمودار شود . »\r\n\r\nاجازه خواستن طلحه و زبير از على\r\nمحمد گويد : طلحه و زبير از على اجازهء عمره خواستيد ، اجازه داد و آنها سوى مكه رفتند .\r\nگويد : مردم مدينه مىخواستند\r\nبدانند رأى على درباره معاويه و مخالفت وى چيست و بدين وسيله راى وى را دربارهء جنگ با اهل قبله بدانند كه آيا جرئت اين كار دارد يا از آن باز مىماند . شنيده بودند كه حسن پيش على رفته بود و گفته بود بجاى بنشيند و دست از مردم بدارد .\r\nگويد : به همين منظور زياد بن حنظلهء تميمى را كه از خواص على بود براى اين كار فرستادند كه پيش وى رفت و وارد شد و لختى نزد وى بنشست آنگاه على به دو گفت : « اى زياد آماده شو »\r\n","description":"","footnote":"","page_name":" 2349 ","page_number":166},
  {"content":"\r\nگفت : « براى چه ؟ » گفت : « به غزاى شام مىروى » زياد گفت : « تأمل و مدارا بهتر است » و شعرى خواند به اين مضمون :\r\n« هر كه در خيلى كارها مدارا نكند « با دندانها دريده شود و به سمها كوبيده شود » على بى اراده شعرى به تمثيل خواند ، به اين مضمون :\r\n« وقتى دل هوشيار و شمشير و مغز با حميت « فراهم آيد ترا از مظالم دور مىدارد » آنگاه زياد پيش مردم بازگشت كه در انتظار وى بودند ، گفتند : « چه خبر بود . » گفت : « اى قوم ! شمشير » و بدانستند كه على چه خواهد كرد .\r\nآنگاه على محمد بن حنفيه را پيش خواند و پرچم را به دو داد ، عبد الله بن عباس را به پهلوى راست گماشت و عمرو بن ابى سلمه يا عمرو بن سفيان بن عبد الاسد را به پهلوى چپ گماشت . ابو ليلى بن عمر بن جراح ، برادرزادهء ابو عبيدة بن جراح ، را پيش خواند و بر مقدمهء خويش گماشت . قثم بن عباس را در مدينه جانشين كرد و هيچكس از كسانى را كه بر ضد عثمان قيام كرده بودند به كارى نگماشت ، به قيس بن سعد نوشت كه مردم را سوى شام روانه كند ، عثمان به بن حنيف و ابو موسى نيز چنين نوشت و به تجهيز و آمادگى پرداخت ، براى اهل مدينه سخن كرد و آنها را دعوت كرد كه براى جنگ تفرقه جويان به پا خيزند و گفت كه خدا عز و جل پيمبرى هدايتگر و هدايت آور فرستاد با كتابى ناطق و كارى استوار كه جز اهل هلاكت از آن منحرف نشودند . - بدعتها و شبهه ها مايهء هلاكت است مگر آنكه خدايش محفوظ دارد ، محفوظ ماندن كار شما به قدرت خدا وابسته است ، بىانحراف و ترديد مطيع او باشيد ، به خدا اگر چنين نكنيد قدرت اسلام را از شما ببرد و هرگز بازتان ندهد تا كار به دو باز گردد .\r\nسوى اين قوم كه\r\n","description":"","footnote":"","page_name":" 2350 ","page_number":167},
  {"content":"\r\nمىخواهند جماعت شما را به تفرقه اندازند روان شويد . شايد خدا بوسيلهء شما آنچه را كه مردم آفاق به تباهى افكنده‌اند به صلاح آرد و تكليفى را كه به عهده داريد انجام دهيد . » در اين حال بودند كه از مردم مكه خبر ديگر آمد كه همه دل به مخالفت داده‌اند و به سخن ايستاد و گفت : « خدا عز و جل براى ستمگر اين امت عفو و بخشش نهاده و براى كسى كه منحرف نشود و باستقامت باشد رستگارى و نجات نهاده ، هر كه از حق به تنگ آيد به باطل گرايد ، بدانيد كه طلحه و زبير و مادر مؤمنان به نارضايى از خلافت من همدل شده‌اند و كسان را به صلح خوانده‌اند مادام كه بر دوام جماعت شما بيمناك نباشم صبورى مىكنم و اگر دست بدارند و به همين كه شنيده‌ام بس كنند ، دست نگه مىدارم . » آنگاه خبر آمد كه به ستيزه جويى و دعوى صلح آهنگ بصره دارند و براى مقابلهء آنها تجهيز آغاز كرد و گفت اگر چنين كنند نظام مسلمانان بگسلد اقامتشان ميان مانه زحمتى داشت ، نه ناخوش بود ، اما قضيه براى مردم مدينه سخت بود و طفره مىرفتند .\r\nعلى كميل نخعى را به طلب عبد الله بن عمر فرستاد كه وى را بياورد و به دو گفت :\r\n« با من بيا » گفت : « من با مردم مدينه‌ام ، من يكى از آنها هستم ، بيعت كردند و من نيز به بيعت آنها بيعت كردم و از آنها جدا نمىشوم اگر آنها برون شدند من نيز برون مىشوم و اگر بجا ماندند من نيز بجا ميمانم » گفت : « ضامنى بده كه برون نخواهى رفت . » گفت : « ضامن نميدهم » گفت : « اگر بدخويى ترا در كودكى و بزرگى نمىدانستم ، حيرت مىكردم ولش كنيد ، من ضامن او هستم »\r\n","description":"","footnote":"","page_name":" 2351 ","page_number":168},
  {"content":"\r\nآنگاه عبد الله بن عمر سوى مدينه باز گشت و شنيد كه كسان مىگفتند : « به خدا نمىدانيم چه كنيم كه در اين كار به شبهه افتاده‌ايم ميمانيم . تا كار روشن شود و ابهام برخيزد » همانشب عبد الله برفت و آنچه را از مردم مدينه شنيده بود به ام كلثوم دختر على خبر داد و گفت كه به قصد عمره برون مىشود و مطيع على است بجر در كار قيام . .\r\nو راست مىگفت .\r\nآن شب عبد الله پيش ام كلثوم بماند ، صبحگاهان به على گفتند : « شبانگاه حادثه اى رخ داده بدتر از كار طلحه و زبير و مادر مؤمنان و معاويه . » گفت : « چيست ؟ » گفتند : « ابن عمر سوى شام رفته » على به بازار آمد و مركب خواست و مردان را سوار كرد و براى هر راهى جستجو كنان معين كرد و مردم مدينه بجنبيدند .\r\nام كلثوم ماجرا را بشنيد و استر خويش را خواست و بر نشست و پيش على آمد كه در بازار ايستاده بود و مردان به جستجوى ابن عمر مىفرستاد و به دو گفت : « از اين مرد خشمگين مباش ،\r\nقضيه بر خلاف آنست كه به تو خبر داده‌اند و گفته‌اند » آنگاه به على گفت : « من ضامن اويم » على خوشدل شد و گفت : « دنبال كار خودتان برويد به خدا ام كلثوم دروغ نمىگويد ، ابن عمر نيز دروغ نگفته ، من به او اعتماد دارم » ، پس كسان برفتند .\r\nطلحه گويد : وقتى على اطاعت مردم مدينه را كه مايهء نصرت او توانست شد چنان كه مىخواست نديد سران اهل مدينه را فراهم آورد و به سخن ايستاد و چنين گفت : « اين كار در آخر به همان وسيله سامان مىيابد كه در اول يافته بود ، نتيجهء قضاى خدا عز و جل را دربارهء رفتگان خويش ديده‌ايد ، خدا را يارى كنيد تا شما را يارى كند و كارتان را به صلاح آرد »\r\n","description":"","footnote":"","page_name":" 2352 ","page_number":169},
  {"content":"\r\nدو تن از معاريف انصار دعوت وى را اجابت كردند ، ابو الهيثم تيهان كه بدرى بود و خزيمة بن ثابت ، و اين بجز خزيمه ذو الشهادتين بود كه ذو الشهادتين در ايام عثمان در گذشت .\r\nدر روايت عبد الله نيز هست كه به حكم گفتند : « خزيمة بن ثابت ذو الشهادتين در جنگ جمل حاضر بود ؟ » گفت ذو الشهادتين نبود يكى ديگر از انصار بود كه ذو الشهادتين در زمان عثمان بن عفان در گذشته بود .\r\nمجالد بنقل از شعبى گويد : بخدايى كه جز او خدايى نيست در اين فتنه بيشتر از شش بدرى به پا نخاست كه هفتمى نداشتند يا هفت بدرى كه هشتمى نداشتند .\r\nعمرو بن محمد بنقل از شعبى گويد : بخدايى كه جز او خدايى نيست در اين كار جز شش بدرى به پا نخاست كه هفتمى نداشتند . راوى گويد اختلاف از آنجاست كه شعبى در كار ابو ايوب ترديد كرده بود كه آيا رفته بود يا نرفته بود ، زيرا ام سلمه پس از صفين او را پيش على فرستاد ، ولى به هر حال وقتى على در نهروان بود پيش وى رفته بود .\r\nسعيد بن زيد گويد : هرگز چهار تن از ياران پيمبر فراهم نيامدند كه براى مردم مايهء خيرى شوند ،\r\nمگر على يكى از آن جمله بود . وقتى زياد بن حنظله ديد كه مردم از همراهى على طفره مىروند پيش وى رفت و گفت : « هر كه طفره رود ما با تو مىمانيم و در جلو رويت جنگ مىكنيم ، هنگامى كه على در كوچه هاى مدينه مىرفت شنيد كه زينب دختر ابو سفيان مىگفت : « مظلمه ما پيش مذمم است و پيش مكحله » گفت : « مىداند كه هيچكدام از آنها خونى او نيستند . » طلحه گويد : عثمان در ماه ذى حجه ، هيجده روز از ماه رفته ، كشته شد ، در آن وقت عامل مكه عبد الله بن عامر حضرمى بود و كار حج با عبد الله بن عباس بود كه عثمان وقتى محصور شده بود او را فرستاد و كسانى شتاب كردند ، دو روزه برفتند و با ابن عباس حج كردند و پس از كشته شدن عثمان و پيش از بيعت على به مدينه باز آمدند ،\r\n","description":"","footnote":"","page_name":" 2353 ","page_number":170},
  {"content":"\r\nبنى اميه فرار كردند و سوى مكه رفتند . بيعت على به روز جمعه پنج روز مانده از ماه ذى الحجه بود ، فراريان در مكه بسيار شدند ، عايشه نيز آنجا بود و قصد عمرهء محرم داشت و چون فراريان بيامدند از آنها خبر جست به دو گفتند : « عثمان كشته شد و كس به خلافت تن نداد . » عايشه گفت : « اينان هوشيارند بخصوص پس از اين گفتگوها كه دربارهء صلح ميان شما هست » گويد : و چون عمرهء خويش را به سر برد و حركت كرد و بسرف رسيد يكى از خويشاوندان وى از طايفهء بنى ليث بنام عبيد بن ابى سلمه كه با خاندان ابو بكر رفت و آمد داشت و نسبت به آنها رئوف بود ، به دو برخورد كه گفت : « خبر چيست ؟ » و او خاموش ماند و من و من كرد ؟\r\nعايشه گفت : « واى تو ! به ضرر ماست يا به نفع ما ؟ » گفت : « نمىدانى ، عثمان كشته شد و هشت روز بماندند » گفت : « بعد چه كردند ؟ » گفت : « مردم مدينه را وادار كردند كه دربارهء على اتفاق كنند كه اين قوم بر مدينه غلبه داشتند » عايشه سوى مكه باز گشت ، چيزى نمىگفت و چيزى از او معلوم نمىشد تا بر در مسجد الحرام فرود آمد و سوى حجر رفت و در آن جاى گرفت . و چون مردم بر او فراهم آمدند سخن كرد و گفت : « اى مردم ! غوغاييان ولايت و بدويان و بندگان اهل مدينه فراهم آمدند ، خرده اى كه غوغاييان بر اين مقتول مىگرفتند ، كتك زدن بود و به كار گرفتن جوانان ، كه از پيش مردم مسن را به كار ميگرفته بودند ، و بعضى جاها كه قرق كرده بود ، اين چيزها سابقه داشت و جز آن صلاح نبود اما از آنها تبعيت كرد و از آن چشم پوشيد مگر بصلاحشان آرد ،\r\nو چون حجت و عذرى نيافتند به جنبش\r\n","description":"","footnote":"","page_name":" 2354 ","page_number":171},
  {"content":"\r\nآمدند و تعدى آغاز كردند و كردارشان از گفتارشان دورى گرفت و خون حرام را ريختند و حرمت شهر حرام را شكستند و مال حرام را بگرفتند و رعايت ماه حرام نكردند ، به خدا انگشت عثمان از يك دنيا امثال اينها بهتر بود ، بايد شما فراهم آييد تا مردم اين قوم را برانند و پراكنده كنند . به خدا اگر چيزهايى كه به دستاويز آن بر عثمان تاختند گناه بود از آن پاك شد چنان كه طلا از آلودگى پاك مىشود و جامه از چرك ، كه وى را پاك كردند چنان كه جامه با آب پاك مىشود » عبد الله بن حضرمى گفت : « اينك من اولين خونخواهم . » وى نخستين پذيرنده و داوطلب بود .\r\nعبيد بن عمرو قرشى گويد : عثمان در محاصره بود كه عايشه حركت كرد ، در مكه يكى بنام اخضر پيش وى آمد كه از او پرسيد : « مردم چه كردند ؟ » گفت : « عثمان مصريان را كشت » گفت : « انا لله و انا اليه راجعون ، مردمى را كه به طلب حق و انكار ظلم آمده‌اند ، مىكشند ، ما بدين رضايت ندهيم » گويد : آنگاه ديگرى بيامد و عايشه پرسيد : « مردم چه كردند ؟ » گفت : « مصريان عثمان را كشتند » گفت : « اى عجب اخضر پنداشت كه مقتول قاتل است » و اين مثل شد كه دروغگوتر از اخضر . » شعبى گويد : پس از كشته شدن عثمان عايشه از مكه سوى مدينه روان شد يكى از خويشاوندانش به او رسيد كه پرسيد : « چه خبر ؟ » گفت : « عثمان كشته شد و مردم بر على اتفاق كردند و كار كار غوغاييان است . » گفت : « گمان ندارم ، اين درست باشد ، مرا باز گردانيد » گويد : عايشه سوى مكه رفت و چون آنجا رسيد عبد الله بن عامر حضرمى كه عامل عثمان بر مكه بود بيامد و گفت : « اى مادر مؤمنان براى چه بازگشتى ؟ »\r\n","description":"","footnote":"","page_name":" 2355 ","page_number":172},
  {"content":"\r\nگفت : « براى اين باز گشتم كه عثمان به ستم كشته شد و تا غوغاييان تسلط داشته باشند كار راست نيايد به خونخواهى عثمان برخيزيد و اسلام را عزيز داريد » گويد : نخستين كسى كه دعوت او را پذيرفت ، عبد الله بن عامر حضرمى بود ، و اين نخستين بار بود كه بنى اميه در حجاز سخن آغاز كردند و سر برداشتند . سعيد بن عاص و وليد بن عقبه و ديگر مردم بنى اميه به پا خاستند ، عبد الله بن عامر از بصره آمد و يعلى بن اميه از يمن آمد و طلحه و زبير از مدينه آمدند و از آن پس كه مدتى در كار خويش نگريستند دربارهء بصره اتفاق كردند عايشه گفت : « اى مردم ! حادثه اى است بزرگ و كارى نبخشودنى ، سوى برادران خويش ، مردم بصره ، رويد و بر ضد آن قيام كنيد ، خدا مردم شام را آماده كرده ، شايد خدا عز و جل انتقام عثمان و مسلمانان را بگيرد » طلحه گويد : نخستين كسانى كه اين دعوت را پذيرفتند عبد الله بن عامر حضرمى و بنى اميه بودند كه پس از كشته شدن عثمان به چنگ عايشه افتاده بودند ، پس از آن عبد الله بن عامر بيامد ، پس از آن يعلى بن اميه بيامد و در مكه به هم رسيدند ، يعلى سيصد شتر و سيصد هزار همراه داشت و در ابطح اردو زد ، طلحه و زبير نيز به آنها پيوستند و چون عايشه را بديدند گفت : « چه خبر بود ؟ » گفتند : « از دست غوغاييان و بدويان از مدينه گريختيم از قومى جدا شديم كه سرگردان بودند ، نه حقى مىشناختند و نه از باطلى روى گردان بودند » گفت : « تدبيرى كنيد و بر ضد اين غوغاييان به پا خيزيد » ضمن گفتگو از شام سخن آوردند ، عبد الله بن عامر گفت : « معاويه بر آنجا مسلط است . » طلحه و زبير گفتند : « پس كجا بايد رفت ؟ » گفت : « بصره كه من آنجا بر آوردگان دارم و مردم دل با طلحه دارند » گفتند : « خدايت زشت بدارد كه نه صلحجويى ، نه جنگاور ، چرا تو نيز همانند\r\n","description":"","footnote":"","page_name":" 2356 ","page_number":173},
  {"content":"\r\nمعاويه به جاى خود نماندى كه بر آنجا تسلط داشته باشى و ما سوى كوفه رويم و راهها را بر اين جماعت ببنديم ؟ » اما عبد الله بن عامر جواب درستى نداد ، و چون راى بر بصره قرار گرفت گفتند :\r\n« اى مادر مؤمنان ! از مدينه درگذر كه كسان ما با غوغاييانى كه آنجا هستند بر نيايند ، با ما به بصره بيا كه به ولايتى بى صاحب مىرويم ،\r\nو چون بيعت على بن ابى طالب را بر - ضد ما حجت كنند آنها را به قيام وادارى چنان كه مردم مكه را واداشتى ، سپس آنجا بنشينى ، اگر خدا كار را سامان داد چنان شود كه خواهى و گر نه صبورى كنيم و در كار دفاع از اين كار بكوشيم تا خدا هر چه خواهد كند . » گويد : و چون چنين گفتند و كار بى وى سر نمىگرفت گفت : « خوب . » همسران پيمبر صلى الله عليه و سلم با وى بودند و آهنگ مدينه داشتند و چون رأى او بگشت كه خواست سوى بصره رود ، آنها از اين كار چشم پوشيدند ، پس از آن قوم پيش حفصه رفتند كه گفت : « راى من تابع رأى عايشه است . » وقتى خواستند حركت كنند گفتند : « چگونه توانيم رفت كه مالى همراه نداريم كه مردم را با آن مجهز كنيم ؟ » يعلى بن اميه گفت : « من ششصد هزار و ششصد شتر همراه دارم بر آن نشينيد . » ابن عامر نيز گفت : « من فلان و به همان دارم » كه بوسيلهء آن مجهز شدند .\r\nآنگاه منادى ندا داد كه مادر مؤمنان و طلحه و زبير رو سوى بصره دارند ، هر كه سر عزت اسلام و جنگ منحرفان و انتقامجويى عثمان دارد و مركب ندارد و لوازم ندارد ، اينك لوازم و اينك خرجى . ششصد كس را بر ششصد شتر برنشاندند ، بجز آنها كه مركب داشتند و همه هزار كس شدند و بوسيلهء مال ، لوازم آماده كردند و نداى رحيل دادند و برفتند .\r\nگويد : حفصه نيز مىخواست حركت كند اما عبد الله بن عمر پيش وى آمد و گفت كه به جاى ماند و او بماند و كس پيش عايشه فرستاد كه عبد الله نگذاشت من\r\n","description":"","footnote":"","page_name":" 2357 ","page_number":174},
  {"content":"\r\nحركت كنم .\r\nعايشه گفت : « خدا عبد الله را ببخشد » گويد : ام الفضل دختر حارث يكى از مردم جهينه را به نام ظفر خبر كرد كه با شتاب برود و نامه او را به على برساند و او نامهء ام الفضل را كه شامل خبر بود پيش على آورد .\r\nعبد الرحمان ابن عمره به نقل از پدرش گويد : ابو قتاده به على گفت : « اى امير مؤمنان ! پيمبر خدا صلى الله عليه و سلم اين شمشير را به من آويخت كه آن را در نيام كردم و دير در نيام بماند وقت آن رسيده كه بر ضد اين قوم ستمگر كه با امت ، دغلى كرده‌اند برهنه شود ، اگر مىخواهى مرا همراه ببر . » گويد : ام سلمه نيز برخاست و گفت : « اى امير مؤمنان اگر عصيان خدا عز و جل نبود و مىپذيرفتى با تو حركت مىكردم . اينك پسرم عمر كه به خدا پيش من از جانم عزيزتر است ، با تو حركت مىكند\r\nكه در جنگهايت حاضر باشد .\r\nگويد : « عمر با على برون شد و پيوسته با وى بود ، على او را عامل بحرين كرد سپس از آنجا برداشت و نعمان بن عجلان زرقى را بر آنجا گماشت .\r\nعوف گويد : يعلى بن اميه چهار صد هزار به زبير كمك كرد و هفتاد كس از قريش را مركوب داد و عايشه را بر شترى نشاند عسكر نام كه به هشتاد دينار خريده بود ، و چون روان مىشدند عبد الله بن زبير به كعبه نگريست و گفت : « هرگز چون تو نديدم كه مايهء بركت طالب خير و فرارى از شر باشد . » محمد گويد : مغيره و سعيد بن عاص تا يك منزل مكه با آنها بودند ، آنگاه سعيد با مغيره گفت : « رأى درست چيست ؟ » مغيره گفت : « رأى درست كناره گرفتن است كه كار آنها سرانجام ندارد اگر خدا او را ظفر داد پيش وى آييم و گوييم دل ما با تو بود » پس كناره گرفتند و به جاى ماندند ، سعيد به مكه رفت و آنجا بماند . عبد الله بن خالد بن اسيد نيز با آنها\r\n","description":"","footnote":"","page_name":" 2358 ","page_number":175},
  {"content":"\r\nباز گشت .\r\nزهرى گويد : طلحه و زبير چهار ماه پس از كشته شدن عثمان به مكه آمدند ، در آن وقت ابن عامر سخت متلاشى بود ، يعلى بن اميه بيامد كه مال بسيار همراه داشت و بيش از چهار صد شتر . همه در خانه عايشه فراهم آمدند و رأى زدند و گفتند : « سوى على مىرويم و با او جنگ مىكنيم » يكيشان گفت : « شما تاب مردم مدينه نداريد ، ميرويم و وارد بصره و كوفه مىشويم كه طلحه در كوفه پيروان و علاقه مندان دارد و زبير در بصره علاقمندان و وسايل دارد » گويد : همسخن شدند كه سوى بصره و كوفه روند ، عبد الله بن عامر مال و شتر بسيار به آنها داد ، با هفتصد كس از مردم مدينه و مكه برون شدند و مردم به آنها پيوستند تا سه هزار كس شدند .\r\nعلى از حركتشان خبر يافت و سهل بن حنيف انصارى را بر مدينه گماشت و سوى ذى قار رفت ، هشت روزه به آنجا رسيد و جمعى از مردم مدينه را همراه داشت .\r\nعلقمة بن وقاص ليثى گويد : وقتى طلحه و زبير و عايشه رضى الله عنهم حركت كردند در ذات عرق كسان را سان ديدند و عروة بن زبير و ابو بكر بن عبد الرحمان را كوچك يافتند و پسشان فرستادند .\r\nعتبة بن مغيرة بن اخنس گويد : سعيد بن عاص مروان بن حكم و ياران وى را در ذات عرق بديد و گفت : « كجا مىرويد كه خونى شما بر پشت شتران است بكشيدشان و به خانه هاى خويش برگرديد و خودتان را به كشتن مدهيد » گفتند : « مىرويم شايد همه قاتلان عثمان را بكشيم » گويد : آنگاه سعيد با طلحه و زبير خلوت كرد و گفت : « اگر ظفر يافتيد ، خلافت را به كى ميدهيد ؟ با من راست بگوييد »\r\n","description":"","footnote":"","page_name":" 2359 ","page_number":176},
  {"content":"\r\nگفتند : « به يكى از ما دو تن ، هر كدام را مسلمانان انتخاب كنند » گفت : « بهتر است خلافت را به فرزندان عثمان دهيد كه به خونخواهى او روان شده‌ايد » گفتند : « شيوخ مهاجران را بگذاريم و خلافت را به فرزندانشان دهيم ؟ » گفت : « مگر نمىبينيد كه من مىكوشم تا خلافت را از بنى عبد مناف بيرون برم ؟ » اين بگفت و باز گشت و عبد الله بن خالد بن اسيد نيز با وى باز گشت .\r\nگويد : مغيرة بن شعبه گفت : « راى درست آن بود كه سعيد به كار بست هر كس از ثقفيان اينجاست باز گردد . » و باز گشت .\r\nپس از آن قوم روان شدند ، ابان بن عثمان و وليد بن عثمان نيز با آنها بودند در راه اختلاف كردند و گفتند : « بنام كى دعوت كنيم ؟ » آنگاه زبير با پسرش عبد الله خلوت كرد ، طلحه نيز با علقمة بن وقاص ليثى خلوت كرد كه او را بر فرزندان خويش مزيت مىداد . يكيشان گفت : « سوى شام رو » ديگرى گفت : « سوى عراق رو » و هر يك با ديگرى تندى كرد . آنگاه در مورد بصره اتفاق كردند .\r\nاغر گويد : وقتى بنى اميه و يعلى بن اميه و طلحه و زبير در مكه فراهم شدند به مشورت پرداختند و همسخن شدند كه به خونخواهى عثمان و كشتن سبائيان برخيزند و انتقام بگيرند . عايشه رضى الله عنها گفت : « سوى مدينه رويد . » اما جمع دربارهء بصره همسخن شدند و راى عايشه را بگردانيدند .\r\nطلحه و زبير با وى گفتند : « آنجا سرزمينى است كه از دست رفته و به على پيوسته ، على ما را به بيعت خويش مجبور كرد ، همين را بر ضد ما حجت كنند و ما را واگذارند ، مگر آنكه به روى و چنان كنى كه در مكه كردى و باز آيى . » گويد : آنگاه يكى بانك زد كه عايشه آهنگ بصره دارد اما با اين ششصد شتر نمىتوان سوى غوغاييان و بدويان و غلامان رفت كه همه جا ريخته‌اند و دست\r\n","description":"","footnote":"","page_name":" 2360 ","page_number":177},
  {"content":"\r\nانداخته‌اند و به نخستين بانگ به جنبش آيند .\r\nآنگاه عايشه كس پيش حفصه فرستاد كه مىخواست حركت كند اما ابن عمر او را قسم داد كه به جا ماند . عايشه روان شد ، طلحه و زبير نيز همراه وى بودند ، عبد الله بن عتاب بن اسيد را به كار نماز گماشت كه در راه و در بصره با مردم نماز مىكرد تا وقتى كه كشته شد . مروان و ديگر مردم بنى اميه نيز با عايشه روان شدند ، بجز آنها كه ترسيدند ، عايشه از اوطاس به سمت راست پيچيد . همراهان وى ششصد سوار بودند بجز آنها كه خودشان مركب داشتند . شبانگاه راه را رها كرد و سمت راست گرفت . گويى كاروان آذوقه بود كه از نزديك ساحل گذشت و هيچكس از آنها به منكدر و واسط و فلج نزديك نشد تا به بصره رسيدند و سالى پر حاصل بود .\r\nابن عباس گويد : ياران شتر ششصد كس بودند كه به راه افتادند ، عبد الرحمان ابن ابى بكر و عبد الله بن صفوان جمحى از آن جمله بودند و چون از چاه ميمون گذشتند شترى را ديدند كه كشته شده بود و خون آن همى ريخت و اين را به فال بد گرفتند .\r\nهنگامى كه مروان از مكه برون شد اذان گفت آنگاه بيامد و پيش طلحه و زبير ايستاد و گفت : « به كدامتان بعنوان خليفه سلام كنم و بنام وى اذان گويم ؟ » عبد الله بن زبير گفت : « به ابو عبد الله » محمد بن طلحه گفت : « به ابو محمد » گويد ، آنگاه عايشه كس پيش مروان فرستاد\r\nو گفت : « چه ميكنى ؟ مىخواهى در كار ما تفرقه افكنى ؟ خواهرزادهء من پيشواى نماز شود » پس ، عبد الله بن زبير با مردم نماز مىكرد تا وقتى كه به بصره رسيدند . معاذ بن عبد الله مىگفت : « به خدا اگر فيروز شويم به فتنه افتيم كه زبير طلحه را به خلافت نگذارد و طلحه زبير را بخلافت نگذارد . »\r\n","description":"","footnote":"","page_name":" 2361 ","page_number":178},
  {"content":"\r\n\r\nحركت على به طرف ربذه به آهنگ بصره\r\nقاسم بن محمد گويد : وقتى على از كار طلحه و زبير و مادر مؤمنان خبر يافت تمام ابن عباس را بر مدينه گماشت و قثم بن عباس را سوى مكه فرستاد و بيرون شد اميد داشت كه آنها را در راه بگيرد ، مىخواست راهشان را ببندد ، اما در ربذه معلوم شد كه از دسترس وى دور شده‌اند . اين خبر را عطاء بن رباب وابسته حارث بن حزن براى وى آورد .\r\nمحمد گويد : على در مدينه بود كه خبر آمد كه طلحه و زبير و عايشه و پيروانشان همسخن شده‌اند كه سوى بصره روند و از گفتار عايشه خبر يافت و با همان آرايش كه براى حركت به شام به سپاه داده بود ، برون شد كه آنها را بگيرد . جمعى از كوفيان و مصريان نيز سبكبار با وى روان شدند كه همه هفتصد كس بودند ، اميد داشت كه در راه به آنها برسد و از رفتنشان جلوگيرى كند .\r\nگويد : عبد الله بن سلام به او رسيد و عنانش بگرفت و گفت : « اى امير مؤمنان ! از مدينه مرو ، به خدا اگر از آنجا رفتى ديگر باز نمىگردى و قدرت مسلمانان هرگز سوى آن باز نميآيد » كسان به وى ناسزا گفتند ، اما على گفت : « كارش نداشته باشيد كه نيك مردى از ياران پيمبر است » آنگاه برفت تا به ربذه رسيد و از عبور آنها خبر يافت و چون به آنها دست نيافت در ربذه بماند و به مشورت پرداخت .\r\nطارق بن شهاب گويد : « وقتى خبر كشته شدن عثمان رسيد از كوفه به آهنگ عمره برون شديم و چون به ربذه رسيديم ، و اين به هنگام صبحدم بود ، ديدم رفيقان راه همديگر را پس مىزنند .\r\nگفتم : « چيست ؟ »\r\n","description":"","footnote":"","page_name":" 2362 ","page_number":179},
  {"content":"\r\nگفتند : « امير مؤمنان » گفتم : « چه شده ؟ » گفتند : « طلحه و زبير با وى مخالفت كرده‌اند و آمده كه راهشان را بگيرد و خبر يافته كه گذشته‌اند و مىخواهد از دنبالشان برود » گفتم : « انا لله و انا اليه راجعون پيش على روم و همراه وى با اين در مرد بجنگم يا مخالفت وى كنم ؟ كارى مشكل است » گويد : آنگاه نزد وى رفتم ، سپيده دم نماز به پا شد ، على بيامد و نماز كرد و چون برفت پسرش حسن پيش وى آمد و بنشست و گفت : « به تو گفتم و نشنيدى ، فردا به مخمصه افتى و كس ياريت نكند . » على گفت : « پيوسته مانند زن ناله مىكنى ، چه گفتى كه نكردم ؟ » گفت : « وقتى عثمان را محاصره كردند گفتمت از مدينه بيرون شوى كه وقتى او را مىكشند آنجا نباشى . پس از آن روزى كه كشته شد گفتم بيعت نكنى تا فرستادگان ولايات و قبايل بيايند و بيعت هر شهر بيايد . پس از آن وقتى اين دو مرد چنان كردند گفتم در خانه ات بنشين تا توافق كنند و اگر فسادى شد بدست ديگرى باشد ، اما به من گوش ندادى » گفت : « پسركم ، اينكه گفتى چرا وقتى عثمان را محاصره كردند از مدينه برون نشدى ، به خدا ما را نيز چون او محاصره كرده بودند ، اينكه گفتى بيعت نمىكردى تا بيعت شهرها بيايد ، كار بدست مردم مدينه بود و نخواستم كار تباه شود آنچه دربارهء خروج طلحه و زبير گفتى ، اين براى مردم اسلام وهن بود ، به خدا از وقتى خليفه شدم پيوسته بر من چيره بودند و اختيارم نبود و چنان كه بايد تسلط نداشتم . اينكه گفتى در خانه مىنشستم ، با تكليف خود چه مىكردم و با كسانى كه پيش من مىآمدند ؟\r\nمىخواستى مثل كفتار باشم كه محاصره اش كنند و گويند نيست نيست ، اينجا نيست ، تا پاهايش را ببندند و بيرون بكشند . اگر در تكاليف خلافت كه بعهدهء منست ننگرم ، پس كى\r\n","description":"","footnote":"","page_name":" 2363 ","page_number":180},
  {"content":"\r\nبنگرد ، پسركم بس كن »\r\n\r\nخريد شتر براى عايشه و خبر سگان حوأب\r\nعرنى شتردار گويد : بر شترى مىرفتم كه سوارى را هم را گرفت و گفت : « اى شتردار شترت را مىفروشى ؟ » گفتم : « آرى » گفت : « به چند ؟ » گفتم : « به هزار درم » گفت : « ديوانه اى ، شترى هست كه به هزار درم بيرزد ؟ » گفتم : « آرى همين شتر من » گفت : « براى چه ؟ » گفتم : « هرگز بر آن به تعقيب كسى نرفته‌ام كه به او نرسيده باشم ، وقتى بر آن بوده‌ام و كس به تعقيب من بوده به من نرسيده . » گفت : « اگر مىدانستى آن را براى كى مىخواهيم ، بهتر معامله مىكردى » گفتم : « براى كى مىخواهى ؟ » گفت : « براى مادرت » گفتم : « مادرم را در خانه گذاشته‌ام كه قصد سفر ندارد » گفت : « براى عايشه مادر مؤمنان مىخواهم » گفتم : « مال تو است ، بيا بىقيمت ببر » گفت : « نه ، با ما به كاروان بيا تا يك شتر مهرى به تو بدهيم و درهمهايى اضافه كنيم . » گويد : باز گشتم شتر مهرى عايشه را به من دادند بعلاوه چهارصد يا ششصد\r\n","description":"","footnote":"","page_name":" 2364 ","page_number":181},
  {"content":"\r\nدرم .\r\nآنگاه به من گفت : « اى برادر عرنى راه را بلدى ؟ » گفتم : « بله بهتر از همه مىدانم » گفت : « پس ما را به راه ببر » گويد : « با آنها برفتم و به هر دره و آبى كه مىرسيديم از نام آن مىپرسيدند تا به آب حوأب رسيديم و سگان آنجا به ما بانگ زد » گفتند : « اين چه آبيست ؟ » گفتم : « آب حوأب » گويد : عايشه با صداى بلند فرياد زد آنگاه به شانهء شتر خود زد و آن را بخوابانيد و گفت : « به خدا قصهء سگان حوأب مربوط به من است ، برم گردانيد » و اين را سه بار گفت .\r\nگويد : شتر بخفت و آنها نيز شتران را اطراف وى بخوابانيدند بدين حال بودند و عايشه از رفتن دريغ داشت تا روز بعد همانوقتى كه از راه مانده بودند .\r\nگويد : زبير بيامد و گفت : « فرار ، فرار كه به خدا على بن ابى طالب به شما رسيد . » گويد : پس حركت كردند و به من ناسزا گفتند و من باز گشتم . كمى رفته بودم كه على را با سوارانى در حدود سيصد كس ديدم كه به من گفت : « اى سوار » سوى او رفتم كه گفت : « زن را كجا ديدى ؟ » گفتم : « در فلان و به همان جا و اين شتر اوست و من شترم را به او فروختم » گفت : « شتر را سوار شد ؟ » گفتم : « آرى و من با آنها برفتم تا به آب حوأب رسيديم و سگان آنجا به ما بانگ زد و عايشه چنين و چنان گفت ، و چون كارشان را آشفته ديدم باز گشتم و آنها برفتند »\r\n","description":"","footnote":"","page_name":" 2365 ","page_number":182},
  {"content":"\r\nگفت : « ذو قار را بلدى ؟ » گفتم : « شايد بهتر از همه بلدم » گفت : « با ما بيا » گويد : برفتيم تا در ذو قار فرود آمديم على بن ابى طالب گفت دو جوال بياوردند و پهلوى هم نهاد . آنگاه جهاز شترى بياوردند و روى آن نهادند . سپس على بيامد و بالا رفت و دو پا را از يك طرف رها كرد ، آنگاه حمد خدا گفت\r\nو ثناى او كرد و بر - محمد صلوات گفت ، سپس گفت : « ديديد كه اين قوم و اين زن چه كردند ؟ » گويد : و حسن برخاست و بگريست .\r\nعلى گفت : « آمده اى كه مثل زن گريه كنى ؟ » گفت : « آرى ، به تو گفتم و نشنيدى و اكنون به مخمصه اى افتاده اى كه كس ياريت نكند » گفت : « به اين جمع بگو كه با من چه گفتى ؟ » گفت : « وقتى كسان سوى عثمان رفتند گفتمت دست به بيعت نگشايى تا عربان در كار خويش بنگرند كه كارى را بى نظر تو فيصل نخواهند داد ، اما نپذيرفتى ، وقتى اين زن روان شد و اين قوم چنان كردند گفتمت در مدينه بمانى و يارانت را كه به تو پيوسته‌اند بخوانى » على گفت : « به خدا راست مىگويد ولى به خدا من چون كفتار نيستم كه بصدا گوش كنم ، وقتى پيمبر صلى الله عليه و سلم در گذشت ، هيچكس براى خلافت شايسته تر از من نبود ، اما مردم با ابو بكر بيعت كردند ، من نيز مانند آنها بيعت كردم . آنگاه ابو بكر درگذشت و هيچ كس براى خلافت شايسته تر از من نبود اما مردم با عمر بن خطاب بيعت كردند من نيز مانند آنها بيعت كردم . آنگاه عمر در گذشت و كس براى خلافت شايسته تر از من نبود اما مرا يكى از شش سهم قرار داد آنگاه مردم با عثمان بيعت كردند من نيز مانند آنها بيعت كردم . آنگاه كسان سوى عثمان رفتند و او را\r\n","description":"","footnote":"","page_name":" 2366 ","page_number":183},
  {"content":"\r\nكشتند . سپس پيش آمدند و به دلخواه با من بيعت كردند و من با كسانى كه پيرويم كرده‌اند با مخالفانم جنگ ميكنم تا خدا ميان من و آنها حكم كند كه از همه حكم كنان بهتر است . »\r\n\r\nسخن عايشه كه انتقام خون عثمان را ميگيرم و رفتن او با طلحه و زبير سوى بصره\r\nاسد بن عبد الله گويد : وقتى عايشه در راه بازگشت از مكه به سرف رسيد عبد - ابن ام كلاب را\r\nكه پسر ابى سلمه بود اما به مادر انتساب داشت بديد و گفت : « چه خبر ؟ » گفت : « عثمان را بكشتند و هشت روز بماندند » گفت : « بعد چه كردند ؟ » گفت : « مردم مدينه اتفاق كردند و كارشان سر انجامى نيك يافت و دربارهء على ابن ابى طالب همسخن شدند » گفت : « اگر كار خلافت بر يار تو قرار گيرد ، اى كاش آسمان به زمين افتد بازم گردانيد ، بازم گردانيد . » و سوى مكه بازگشت و مىگفت : « به خدا عثمان به ستم كشته شد ، به خدا انتقام خون او را مىگيرم » ابن ام كلاب گفت : « نخستين كسى كه گفتهء خويش را تغيير داد تويى ، تو بودى كه مىگفتى نعثل را بكشيد كه كافر شده » ابن ام كلاب خطاب به عايشه شعرى به اين مضمون گفت :\r\n« آغاز از تو بود ، تغيير نيز از تو بود « باد از تو بود و باران هم از تو بود « تو گفته بودى كه پيشوا را بكشند\r\n","description":"","footnote":"","page_name":" 2367 ","page_number":184},
  {"content":"\r\n« و به ما گفته بودى كه كافر شده « ما ترا در كار كشتن وى اطاعت كرديم « قاتل وى به نزد ما كسى است كه دستور داده « ولى آسمان از بالاى ما نيفتاد « و آفتاب و مهتابمان نگرفت با كسى بيعت كرده‌اند كه « كارها را به نظام مىآورد « و كار جنگ را سامان مىدهد « و كسى كه درست پيمان باشد « همانند خيانتكار نيست » گويد : عايشه به مكه رفت و بر در مسجد فرود آمد و سوى حجر رفت و آنجا پردگى شد و كسان بر او فراهم شدند و گفت : « اى مردم به خدا عثمان به ستم كشته شد ، به خدا انتقام خون او را مىگيرم . » محمد گويد : على نگران مقصد قوم بود و نمىدانست كجا خواهند رفت ، مىخواست سوى بصره روند و چون يقين كرد كه راه بصره گرفته‌اند خرسند شد و گفت : « مردان و خاندانهاى عرب در كوفه‌اند . » ابن عباس گفت : « چيزى كه ترا خرسند كرده مرا آزرده دارد . كوفه خيمه گاهى است كه سران عرب آنجايند\r\nو گنجايش قوم را ندارد و پيوسته آنجا كسى هست كه نگران چيزى است كه بدان نمىرسد و چون چنين باشد بر ضد كسى كه بدان دست يافته آشوب كند تا او را بشكند و همديگر را تباه كنند » على گفت : « كار چنان مىنمايد كه گويى ، برترى و حق مردم مطيع از روى سابقه و تقدم است ، اگر به استقامت بودند معافشان داريم و تلافى كنيم ، اگر بدين بس كردند ، نيكى بينند و اگر بس نكردند مكلفيم به استقامتشان آريم و اين براى كسى كه\r\n","description":"","footnote":"","page_name":" 2368 ","page_number":185},
  {"content":"\r\nببدى افتد بد شود . » ابن عباس گفت : « اين كار را جز به تحمل و رضا حاصل نتوان كرد . » سيف گويد : وقتى طلحه و زبير و مادر مؤمنان و مسلمانان مكه متفق شدند كه سوى بصره روند و از قاتلان عثمان انتقام بگيرند ، زبير و طلحه پيش ابن عمر رفتند و خواستند كه او نيز بيايد .\r\nابن عمر گفت : « من يكى از مردم مدينه‌ام ، اگر همسخن شدند كه قيام كنند ، من نيز قيام مىكنم و اگر همسخن شدند كه به جاى مانند ، من نيز بجاى مىمانم » و از او چشم پوشيدند .\r\nابو مليكه گويد : وقتى آهنگ حركت داشتند زبير پسران خود را فراهم آورد و با بعضى وداع كرد و بعضى را همراه برد ، دو پسر اسما را برد ، گفت : « فلان بمان ، عمرو بمان » و چون عبد الله بن زبير اين بديد گفت : « عروه بمان ، منذر بمان » زبير گفت : « واى تو ، مىخواهم و پسرم را همراه داشته باشم كه به كارم آيند . » گفت : « اگر همه را مىبرى ببر و اگر كسى را به جاى مىگذارى ، اين دو را نيز به جاى گذار و از ميان زنان خويش اسما را به خطر مرگ فرزند مينداز . » گويد : زبير بگريست و آن دو را نيز وا گذاشت ، آنگاه برون شدند و چون به كوههاى اوطاس رسيدند از سمت راست سوى بصره رفتند و راه بصره را به سمت چپشان گذاشتند و چون به نزديك راه رسيدند وارد آن شدند و از منكدر گذشتند .\r\nو هم ابو مليكه در روايت ديگر گويد : زبير و طلحه روان شدند ، عايشه نيز روان شد و همسران پيمبر از پى وى تا ذات عرق آمدند كس روزى نديده بود كه بيش از آن بر اسلام گريسته باشند و آن را روز گريه نام دادند .\r\nعايشه عبد الرحمان بن عتاب را گفت\r\n","description":"","footnote":"","page_name":" 2369 ","page_number":186},
  {"content":"\r\nبا مردم نماز كند كه عادل بود .\r\nيزيد بن معن سلمى گويد : وقتى اردوى عايشه از اوطاس سمت راست گرفت به مليح بن عوف سلمى گذشتند كه در ملك خويش بود و به زبير سلام كرد و گفت : « اى ابو عبد الله چه شده ؟ » گفت : « بر امير مؤمنان تاخته‌اند و بىسبب و جهتى او را كشته‌اند » گفت : « كى ؟ » گفت : « غوغاييان ولايات و اوباش قبايل ، بدويان و غلامان نيز از آنها پشتيبانى كرده‌اند . » گفت : « مىخواهيد چه كنيد ؟ » گفت : « مردم را برانگيزيم كه خون گرفته شود و معوق نماند كه معوق ماندنش سلطهء خدا را در ميان ما به سستى افكند و اگر مردم از امثال آن باز مانند ، پيشوايى نماند مگر اين گونه كسانش بكشند » گفت : « به خدا رها كردن اين ، وحشت آور است و معلوم نيست به كجا خواهد كشيد » گويد آنگاه يك ديگر را وداع گفتند و از هم جدا شدند\r\n\r\nورود جمع به بصره و جنگ با عثمان بن حنيف\r\nمحمد گويد : وقتى راه را طى كردند و بيرون بصره رسيدند عمير بن عبد الله تميمى آنها را بديد و گفت : « اى مادر مؤمنان ! ترا به خدا قسم مىدهم ، پيش كسانى كه يكى را براى مهيا كردنشان نفرستاده اى وارد مشو » گفت : « رأى درست آوردى و مردى پارسايى » گفت : « به ابن عامر بگوى با شتاب برود كه در بصره بر آوردگان دارد ،\r\n","description":"","footnote":"","page_name":" 2370 ","page_number":187},
  {"content":"\r\nپيش آنها رود كه مردم را ببينند سپس تو به روى كه دانسته باشند براى چه آمده‌ايد » عايشه ، ابن عامر را فرستاد و او مخفيانه وارد بصره شد عايشه . نيز به تنى چند از سران بصره نامه نوشت ، به احنف بن قيس نوشت و صبرة بن شيمان و امثالشان ، آنگاه روان شد و چون به حفير رسيد در انتظار جواب و خبر ماند .\r\nو چون خبر به مردم بصره رسيد عثمان بن حنيف ، عمران بن حصين را كه از عامه بود پيش خواند و با ابو الاسود دوئلى كه از خواص بود همراه كرد و گفت : پيش اين زن رويد و كار وى و همراهانش را معلوم كنيد .\r\nآنها برفتند و در حفير به عايشه و همراهان رسيدند و اجازه خواستند ،\r\nعايشه اجازه داد كه وارد شدند و سلام كردند و گفتند : « امير مان ما را فرستاده كه از سبب آمدنت بپرسيم ، آيا به ما خبر ميدهى ؟ » گفت : « به خدا كسى همانند من به كار نهانى نمىرود و خبر را از فرزندان خود مكتوم نمىدارد . غوغاييان ولايات و اوباش قبايل به حرم پيمبر خدا صلى الله عليه و سلم هجوم آوردند و در آنجا حادثه ها پديد آوردند و حادثه سازان را به آنجا كشانيدند و در خور لعنت خدا و لعنت پيمبر خدا شدند به سبب آنكه پيشواى مسلمانان را كشتند بى - آنكه دليل يا قصاصى در ميان باشد ، خون حرام را حلال دانستند و بريختند و مال حرام را غارت كردند ، حرمت شهر حرام و ماه حرام را رعايت نكردند ، حرمت عرضها و تنها را نداشتند ، در خانهء كسان بىرضايتشان اقامت گرفتند كه قدرت مقاومت نداشتند و در امان نبودند ، ضرر زدند و سود ندادند و از خدا نترسيدند ، من آمده‌ام كه كار اين جمع و محنت مردمى را كه آنجا هستند و آنچه را كه براى اصلاح اين وضع بايد انجام داد با مسلمانان بگويم و اين آيه را بخواند :\r\n« * ( لا خَيْرَ في كَثِيرٍ من نَجْواهُمْ إِلَّا من أَمَرَ بِصَدَقَةٍ أَوْ مَعْرُوفٍ أَوْ إِصْلاحٍ بَيْنَ النَّاسِ 4 : 114 ) * [ 1 
  ] » يعنى : در غالب آهسته گفتنشان چيزى نيست مگر آنكه به صدقه دادنى يا نكويى\r\n\r\n","description":"","footnote":"\r\n[ 1 
  ] نساء 4 آيه 114\r\n","page_name":" 2371 ","page_number":188},
  {"content":"\r\nكردنى يا اصلاح ميان مردم فرمان دهد .\r\nمىخواهيم كسانى را كه خدا گفته و پيمبر خدا فرمان داده از صغير و كبير و مرد و زن براى اصلاح برانگيزيم ، كار ما چنين است شما را به معروف مىخوانيم و از منكر منع مىكنيم و به تغيير آن ترغيب مىكنيم . » محمد گويد : ابو الاسود و عمران از پيش عايشه برون شدند و پيش طلحه رفتند و گفتند : « براى چه آمده اى ؟ » گفت : « براى خونخواهى عثمان » گفتند : « مگر با على بيعت نكرده اى ؟ » گفت : « چرا اما شمشير روى گردنم بود ، اگر على ميان ما و قاتلان حايل نشود بر كنارى او را نمىخواهم » گويد : آنگاه پيش زبير رفتند و گفتند : « براى چه آمده اى ؟ » گفت : « براى خونخواهى عثمان » گفتند : « مگر با على بيعت نكرده اى » گفت : « چرا ، اما شمشير روى گردنم بود ، اگر ميان ما و قاتلان حايل نشود بر كنارى او را نمىخواهم » آنگاه آن دو كس پيش عايشه باز گشتند و با وى وداع كردند ، عايشه با عمران وداع كرد و گفت : « اى ابو الاسود مبادا هوس ترا به جهنم بكشاند و اين آيه را خواند :\r\n* ( كُونُوا قَوَّامِينَ لِلَّه شُهَداءَ بِالْقِسْطِ 5 : 8 ) * [ 1 
  ] يعنى : براى خدا قيام كنيد و به انصاف گواهى دهيد پس آنها را روانه كرد و منادى وى نداى رحيل داد ، آن دو كس پيش عثمان ابن حنيف رفتند و ابو الاسود پيش از عمران سخن كرد و شعرى خواند به اين\r\n\r\n","description":"","footnote":"\r\n[ 1 
  ] مائده 5 آيه 11\r\n","page_name":" 2372 ","page_number":189},
  {"content":"\r\nمضمون :\r\n« اى ابن حنيف ! قوم بمخالفت آمده‌اند « با آنها مقاومت كن و پايمردى كن » عثمان گفت : « انا لله و انا اليه راجعون قسم به خداى كعبه كه جنگ ميان مسلمانان افتاد ، دغلى را ببينيد » عمران گفت : « بله ، به خدا ، مدتى دراز شما را درهم كوبد و چندان چيزى از شما نماند » عثمان گفت : « اى عمران رأى تو چيست ؟ » گفت : « من به جاى مىنشينم تو نيز چنين كن » گفت : « جلوشان را مىگيرم تا امير مؤمنان على بيايد . » عمران گفت : « خدا هر چه مىخواهد كند » و سوى خانه خود رفت . » آنگاه عثمان به كار خويش پرداخت ، هشام بن عامر پيش وى آمد و گفت :\r\n« اى عثمان اين كار كه تو مىكنى مايهء شر مىشود ، اين دريدگى رفو نمىگيرد و اين شكاف ترميم نمىپذيرد ، با اين جمع مسامحه كن تا دستور على بيايد و با آنها مخالفت مكن . » اما عثمان نپذيرفت و كسان را ندا داد و دستور داد كه آماده شوند كه سلاح برگرفتند و در مسجد جامع فراهم آمدند ، عثمان بيامد و به حيله پرداخت تا انديشهء مردم را بداند و دستور آمادگى داد . آنگاه يك مرد كوفى قيسى را مأمور كرد و ميان مردم فرستاد كه به سخن ايستاد و گفت : « اى مردم ! من قيس پسر عقديه حميسيم ، اين قوم سوى شما آمده‌اند . اگر از سر ترس آمده‌اند ، از جايى آمده‌اند كه پرندگان در - امانند ، اگر به خونخواهى عثمان آمده‌اند ما كه قاتلان عثمان نيستيم ، دربارهء آنها به رأى من كار كنيد و به جايى كه آمده‌اند برشان گردانيد » اسود بن سريع سعدى برخاست و گفت : « آنها مىدانند كه ما قاتلان عثمان\r\n","description":"","footnote":"","page_name":" 2373 ","page_number":190},
  {"content":"\r\nنيستيم ، آمده‌اند كه از ما بر ضد قاتلان عثمان ، چه اينجا باشند چه جاى ديگر ، كمك بگيرند ، اگر اين جمع چنان كه گفتى از ديارشان برون رانده شده‌اند كى بايد مانع برون راندن كسان از شهرها شود ؟ » گويد : مردم ريگ به طرف او پرانيدند و عثمان بدانست كه آمدگان در بصره ياران و همدستانى دارند و شكسته خاطر شد .\r\nعايشه و همراهان بيامدند تا به مربد رسيدند و از بالا در آمدند و آنجا بماندند تا عثمان با همراهان خويش بيامد و از مردم بصره كسانى كه خواسته بودند با وى آمدند و در مربد فراهم شدند و همچنان آمدند تا مربد از مردم پر شد . طلحه در سمت راست مربد بود ، زبير نيز با وى بود ، عثمان در سمت چپ بود . كسان گوش به طلحه فرا داشتند\r\nو او حمد و ثناى خدا كرد و از عثمان و فضيلت وى و مدينه و كار ناحقى كه شده بود سخن آورد و عمل را سخت ناروا شمرد و كسان را به خونخواهى وى خواند و گفت : « اين كار ، دين و سلطهء خدا را نيرو مىدهد كه خونخواهى خليفهء مظلوم ، از جمله حدود خداست ، شما نيز اگر چنين كنيد كار صواب كرده‌ايد و كارتان به شما باز مىگردد و اگر نكنيد قدرت نماند و نظم نپايد . » زبير نيز سخنانى همانند اين گفت ، آنها كه در سمت راست مربد بودند گفتند :\r\n« راست و نيكوست ، حق گفتيد و سوى حق خوانديد . » و آنها كه در سمت چپ بودند گفتند : « بد كاريست و خيانت ، باطل گفتند و سوى باطل خواندند ، بيعت كرده‌اند و آمده‌اند و چنين سخن مىكنند . » مردم خاك به هم افكندند و ريگ انداختند و گرد و خاك كردند .\r\nآنگاه عايشه سخن كرد ، صدايى درشت داشت ، چون صداى زنى شكوهمند بود و به همه جا مىرسيد ، حمد خدا عز و جل كرد و ثناى او بر زبان راند و گفت : « چنان بود كه مردم به عثمان معترض بودند و عاملان او را نمىخواستند در مدينه پيش ما مىآمدند و دربارهء خبرها كه از عمال وى مىگفتند با ما مشورت مىكردند و سخنان\r\n","description":"","footnote":"","page_name":" 2374 ","page_number":191},
  {"content":"\r\nنيكو دربارهء اصلاح فيما بين ميشنيدند و ما مىنگريستيم و عثمان را بىگناهى پرهيزكار و درست پيمان مىيافتيم و آنها را بدكاران خيانتكار دروغگو مييافتيم كه جز آنچه مىگفتند ، مىخواستند و چون نيرويشان بيشتر شد به خانهء او ريختند و خون حرام و مال حرام و شهر حرام را بدون دليل و قصاص ، حلال دانستند ، بدانيد كه بر شماست و جز اين روا نيست كه قاتلان عثمان را بگيريد و كتاب خدا عز و جل را روان داريد و اين آيه را خواند :\r\n* ( أَ لَمْ تَرَ إِلَى الَّذِينَ أُوتُوا نَصِيباً من الْكِتابِ يُدْعَوْنَ إِلى كِتابِ الله لِيَحْكُمَ بَيْنَهُمْ [ 1 
  ] ثُمَّ يَتَوَلَّى فَرِيقٌ مِنْهُمْ وَهُمْ مُعْرِضُونَ 3 : 23 ) * يعنى : مگر آن كسان را كه از تورات بهره اى يافته‌اند نبينى كه به كتاب خدا خوانده شوند تا ميانشان حكم كند آنگاه گروهى از آنها روى بگردانند و اعراضگران باشند .\r\nياران عثمان بن حنيف دو گروه شدند : گروهى گفتند : « به خدا راست گفت و نكو گفت و به منظور نيك آمده » گروه ديگر گفتند : « به خدا دروغ مىگوييد ، نمىدانيم چه مىگوييد » و به همديگر خاك افكندند و ريگ پرانيدند و گرد و خاك كردند .\r\nگويد : و چون عايشه چنين ديد سرازير شد و مردم سمت راست نيز سرازير شدند و در مربد در محل دباغان جاى گرفتند و ياران عثمان به جاى خويش ماندند و با هم سخن داشتند تا از هم جدايى گرفتند : بعضيشان سوى عايشه رفتند و بعضى ديگر با عثمان بر دهانه كوچه بماندند .\r\nآنگاه عثمان با همراهان خويش بيامد و بر دهان كوچه مسجد ، سمت راست دباغان با جمع مقابل شدند و دهانهء كوچه را گرفتند .\r\nقاسم بن محمد گويد : جارية بن قدامهء سعدى بيامد و گفت : « اى مادر مؤمنان ! كشته شدن عثمان سبكتر از كار تو است كه از خانهء خويش در آمده اى و بر اين شتر\r\n\r\n","description":"","footnote":"\r\n[ 1 
  ] آل عمران 3 آيه 23\r\n","page_name":" 2375 ","page_number":192},
  {"content":"\r\nملعون آماج سلاح شده اى در پرده و حرمت خداى بودى ، پردهء خويش دريدى و حرمت خويش ببردى ، هر كه جنگ ترا روا داند كشتنت را نيز روا داند ، اگر به اختيار سوى ما آمده اى به خانهء خويش باز گرد و اگر نا بدلخواه آمده اى از مردم كمك بخواه . » گويد : نوجوانى از بنى سعد سوى طلحه و زبير رفت و گفت : « اى زبير ! تو حوارى پيمبر خدا بوده اى و اى طلحه ! تو پيمبر خدا را بدست خود محفوظ داشته اى مادرتان را نيز با شما مىبينم ، آيا زنانتان را نيز آورده‌ايد ؟ » گفتند : « نه » گفت : « پس مرا با شما چه كار ؟ » و كناره گرفت .\r\nجوان سعدى شعرى به اين مضمون گفت :\r\n« حليله كان خويش را محفوظ داشته‌ايد « و مادر خويش را كشانيده‌ايد « حقا كه اين از كم انصافى است « فرمان داشت كه در خانهء خويش بماند « اما راه بيابانها گرفت و هدف شد « كه فرزندانش در مقابل او « با تير و نيزه و شمشير جنگ كنند « اين حمايتگر طلحه و زبير « بخاطر آنها « پرده هاى خويش را دريد » جوانى از قبيلهء جهينه پيش محمد بن طلحه آمد كه مردى عابد بود و گفت : « از خون عثمان با من سخن كن » گفت : « بله ، خون عثمان سه پاره است ، پاره اى به گردن صاحب هودج است ،\r\n","description":"","footnote":"","page_name":" 2376 ","page_number":193},
  {"content":"\r\nيعنى عايشه ، پاره اى به گردن صاحب شتر سرخ است ، يعنى طلحه ، و پاره اى به گردن على بن ابى طالب است . » جوان بخنديد و گفت : « بگمراهى نيفتم » و به على پيوست و شعرى در اين باب گفت ، به اين مضمون :\r\n« از پسر طلحه دربارهء مقتول مدينه « كه دفن نشد ، پرسيدم :\r\n« گفت : سه گروه بودند كه « پسر عفان را به كشتن دادند « يك سوم به گردن آن كسى است كه در پرده است « و يك سوم به گردن سوار شتر سرخ است\r\n« و يك سوم به گردن پسر ابى طالب است « گفتم : دربارهء دو تن اولى راست گفتى « اما دربارهء سومى ، به خطا رفتى » محمد گويد : ابو الاسود و عمران برون شدند ، حكيم بن جبله با گروهى سوار بيامد و جنگ انداخت ، ياران عايشه نيزه ها را بالا بردند و نگهداشتند كه جنگ نشود اما حكيم بس نكرد و باز نگشت و به جنگ ادامه داد ، ياران عايشه دست بداشته بودند مگر براى دفاع از خويشتن ، حكيم سواران خويش را تحريك مىكرد و تشويق مىكرد و مىگفت : « اينان قرشيانند كه ترس و غرورشان نابودشان مىكند » آنگاه بر - دهانهء كوچه بجنگيدند و اهل خانه ها كه دل با يكى از دو گروه داشتند به بام آمدند و سنگ سوى گروه ديگر مىافكندند .\r\nگويد : عايشه به ياران خويش گفت كه سمت چپ گرفتند و به قبرستان بنى مازن رسيدند و لختى آنجا بماندند و مردم به آنها تاختند كه شب از هم جداشان كرد . عثمان\r\n","description":"","footnote":"","page_name":" 2377 ","page_number":194},
  {"content":"\r\nسوى مصر باز گشت و كسان سوى قبايل خويش رفتند .\r\nآنگاه ابو الحجر با يكى از بنى عثمان بن مالك پيش عايشه و طلحه و زبير آمد و گفت كه به جايى بهتر از آنجا روند . از قبرستان بنى مازن حركت كردند و از سمت قبرستان از آب بند بصره گذشتند و تا زابوقه رفتند و از آنجا به قبرستان بنى حصن رسيدند كه به دار الرزق مىرسيد . شبانگاه به آمادگى پرداختند ، مردم نيز سوى آنها روان بودند صبحگاهان در عرصهء دار الرزق آماده بودند و عثمان بن حنيف به مقابله آمد ، حكيم بن جبله ناسزا گويان بيامد و نيزه به دست داشت . يكى از مردم عبد القيس به دو گفت : « اين كيست كه ناسزايش مىگويى و اين سخنان كه مىشنوم دربارهء او ادا مىكنى ؟ » گفت : « عايشه » گفت : « اى خبيثزاده ، با مادر مؤمنان چنين مىگويى ؟ » حكيم نيزه را ميان دو پستان وى نهاد و او را بكشت ، آنگاه به زنى رسيد و همچنان ناسزاى عايشه مىگفت .\r\nزن گفت : « اين كيست كه ترا به ناسزا گفتن وا داشته ؟ » گفت : « عايشه » گفت : « اى خبيثزاده به مادر مؤمنان چنين مىگويى ؟ » حكيم ضربتى ميان دو پستان وى زد و خونش بريخت و برفت .\r\nگويد : « و چون فراهم آمدند ، با ياران عايشه روبرو شدند و در دار الرزق جنگى سخت كردند كه از هنگام طلوع تا نيمروز دوام داشت و بسيار كس از ياران عثمان ابن حنيف كشته شد و زخمى ، از دو طرف بسيار بود .\r\nمنادى عايشه ندا مىداد\r\nو قسم مىداد كه بس كنيد ، اما نمىپذيرفتند و چون به سختى افتادند ، ياران عايشه را به صلح خواندند كه پذيرفتند و متاركه كردند و مكتوبى در ميانه نوشتند كه پيكى سوى مدينه فرستند و دست بدارند تا پيك باز آيد ، اگر معلوم\r\n","description":"","footnote":"","page_name":" 2378 ","page_number":195},
  {"content":"\r\nشد كه طلحه و زبير را در كار بيعت مجبور كرده‌اند عثمان برود و بصره را به آنها وا گذارد و اگر مجبور نبوده‌اند طلحه و زبير بروند . مكتوب چنين بود :\r\n« اين قرارى است كه طلحه و زبير و مؤمنان مسلمانان همراهشان « مطابق آن با عثمان بن حنيف و مؤمنان و مسلمانان همراه وى قرار كرده‌اند « كه عثمان همانجا كه هنگام صلح به دست وى بوده بماند و طلحه و زبير « همانجا كه هنگام صلح بدستشان بوده بمانند ، تا امين دو گروه و پيكشان ، « كعب بن سور از مدينه بيايد هيچيك از دو گروه در مسجد و بازار و راه و « آبگاهى مزاحم ديگرى نشود ، آرامش در ميان است تا كعب با خبر بيايد « و اگر خبر آورد كه قوم طلحه و زبير را به كار بيعت مجبور كرده‌اند ، دستور « دستور آنهاست . اگر عثمان خواهد سوى مقصد خويش رود و اگر خواهد « با آنها بماند . و اگر خبر آورد كه مجبور نبوده‌اند دستور عثمان « است . اگر طلحه و زبير خواستند بمانند و بر اطاعت على باشند و اگر « خواهند سوى مقصد خويش روند و مؤمنان از كسى كه توفيق يابد پيروى « كنند » گويد : كعب برفت تا به مدينه رسيد ، مردم براى آمدن وى فراهم آمدند و اين به روز جمعه بود . كعب به سخن ايستاد و گفت : « اى مردم مدينه مردم بصره مرا پيش شما فرستاده‌اند تا معلوم كنم آيا اين قوم اين دو مرد را به بيعت على مجبور كرده‌اند يا به اختيار بيعت كرده‌اند ؟ » هيچكس از جمع به وى جواب نداد ، بجز اسامة بن زيد كه برخاست و گفت :\r\n« بيعت نكردند مگر به اجبار » سهل بن حنيف و كسان به طرف اسامه جستند . صهيب بن سنان برجست و به اتفاق ابو ايوب بن زيد و جمعى از ياران رسول خدا و از جمله محمد بن مسلمه از بيم آنكه مبادا اسامه كشته شود گفت : « به خدا چنين بود ، اين مرد را رها كنيد »\r\n","description":"","footnote":"","page_name":" 2379 ","page_number":196},
  {"content":"\r\nاو را رها كردند صهيب دستش بگرفت و از مسجد ببرد و به خانه اش رسانيد و گفت : « مگر نمىدانستى كه ام عامر احمق بود ، نمىتوانستى\r\nمانند ما خاموش بمانى ؟ » گفت : « نه به خدا نمىدانستم كار به اينجا مىكشد كه حادثه اى سخت بود . » كعب بازگشت ، در اين فاصله حوادثى رخ داده بود كه طلحه و زبير آن را به حساب گرفته بودند ، از جمله اينكه محمد بن طلحه كه نماز بسيار مىكرد در جايى نزديك عثمان بن حنيف بايستاد و بعضى از قوم زط و سيابجه بيم كردند كه مبادا مقصود ديگر دارد و او را از آن محل دور كردند طلحه و زبير كس پيش عثمان فرستادند كه اين يكى . على از ماجراى مدينه خبر يافت و نامه اى به عثمان نوشت و او را بى كفايت خواند و نوشت : « به خدا اگر مجبور شدند براى جلوگيرى از تفرقه بود كه به اجبار به جماعت و فضيلت پيوستند ، اگر منظورشان رهايى از بيعت است دستاويزى ندارند اگر منظور ديگر دارند بايد ببينم و ببينند » وقتى اين نامه به عثمان بن حنيف رسيد كعب نيز بيامد و كس پيش عثمان فرستادند كه از پيش ما برو اما او نامه را حجت كرد و گفت : « اين مطلب تازه است جز آنچه گفته‌ايم » پس طلحه و زبير شبانگاهى سرد و تاريك طوفانى و بارانى ، كسان را فراهم آوردند و سوى مسجد رفتند ، وقت نماز عشا بود كه نماز عشا را دير مىكردند ، عثمان بن حنيف تأخير كرده بود و عبد الرحمان بن عتاب را پيش صف نهاده بودند ، جماعت زط و سيابجه شمشير كشيدند و در جمع ياران طلحه و زبير نهادند . آنها نيز مقابله كردند و در مسجد به جنگ پرداختند و پايمردى كردند و همه را كه چهل كس بودند از پاى در آوردند و كسان فرستادند تا عثمان را پيش طلحه و زبير آرند و چون پيش آنها رسيد لگدكوبش كردند و يك موى در چهرهء وى بجا نگذاشتند و اين را سخت مهم شمردند و ماجرا را به عايشه خبر دادند و رأى او را خواستند ، عايشه پيغام داد : « ولش\r\n","description":"","footnote":"","page_name":" 2380 ","page_number":197},
  {"content":"\r\nكنيد كه هرجا مىخواهد برود ، به زندانش مكنيد » آنگاه كشيك بانان عثمان را از قصر بيرون كردند و وارد شدند و چنان بود كه هر روز و شب بطور متناوب ، چهل كس كشيك بانى عثمان مىكردند . عبد الرحمان بن عتاب نماز عشا و نماز صبحدم را با كسان بكرد .\r\nگويد : فرستاده ميان عايشه و طلحه و زبير عبد الرحمان بود كه خبر سوى عايشه برد و از پيش وى جواب آورد و فرستاده قوم بود .\r\nابو محنف گويد : وقتى عثمان بن حنيف را گرفتند ، ابان بن عثمان را پيش عايشه فرستادند و راى وى را خواستند .\r\nعايشه گفت : « بكشيدش . » زنى به او گفت : « اى مادر مؤمنان ! ترا به خدا با عثمان كه صحبت پيمبر خدا داشته چنين مكن »\r\nعايشه گفت : « ابان را پس آريد » و چون او را بياوردند گفت : « عثمان را بداريد ، نكشيد » گفت : « اگر مىدانستم كه مرا براى اين ، بار پس خوانده اى نمىآمدم . » مجاشع بن مسعود گفت : « عثمان را بزنيد و موى ريشش را بكنيد ، چهل تازيانه به او زدند و موى ريش و سر و ابروان و پلكانش را بكندند و بداشتند . » زهرى گويد : وقتى طلحه و زبير خبر يافتند كه على در ذى قار فرود آمده سوى بصره رفتند و از منكدر عبور كردند و عايشه بانگ سگان شنيد و گفت : « اين چه آبى است ؟ » گفتند : « آب حوأب » گفت : « انا لله و انا اليه راجعون ، من همانم ، از پيمبر خدا وقتى كه زنانش پيش وى بودند شنيدم كه مىگفت : ايكاش مىدانستم سگان حوأب به كدامتان بانگ مىزند »\r\n","description":"","footnote":"","page_name":" 2381 ","page_number":198},
  {"content":"\r\nعايشه مىخواست باز گردد اما عبد الله بن زبير پيش وى آمد و گفت : « كسى كه گفته اينجا حوأب است دروغ گفته » و چندان بگفت تا عايشه روان شد .\r\nگويد : وقتى به بصره رسيدند عثمان بن حنيف كه عامل آنجا بود گفت : « سبب مخالفت شما با على چيست ؟ » گفتند : « او كه چنين و چنان كرده براى خلافت شايسته تر از ما نيست » عثمان گفت : « على مرا به اينجا گماشته ، نامه مىنويسم و به او خبر مىدهم كه به چه كار آمده‌ايد و با كسان نماز مىكنم تا نامهء او بيايد » گويد : آنها موافقت كردند و او نامه نوشت ، اما دو روز نگذشت كه بر او تاختند و در زابوقه نزديك مدينة الرزق با عثمان بجنگيدند و غلبه يافتند و او را بگرفتند ، مىخواستند بكشندش اما از خشم انصاريان بيم كردند و به مو و تن وى آسيب زدند ، آنگاه طلحه و زبير ميان مردم بصره به سخن ايستادند و گفتند : « اى مردم بصره گناه را توبه بايد ، ما مىخواستيم رفتار امير مؤمنان عثمان ديگر شود ، كشتن او را نمىخواستيم اما سفيهان بر خردمندان غلبه يافتند و او را كشتند » مردم به طلحه گفتند : « اى ابو محمد ! نامه هاى تو كه به ما مىرسيد جز اين بود . » زبير گفت : « دربارهء وى نامه اى از من پيش شما آمد ؟ » آنگاه از كشته شدن عثمان و رفتارى كه با وى شده بود سخن آورد و از على خرده گرفت .\r\nگويد : يكى از مردم عبد القيس برخاست و گفت : « اى مرد خاموش باش تا ما سخن كنيم » عبد الله بن زبير گفت : « ترا با سخن كردن چكار ؟ » مرد عبدى گفت : « اى گروه مهاجران ! شما نخستين كسانى بوده‌ايد كه دعوت پيمبر خدا صلى الله عليه و سلم را پذيرفته‌ايد ، و اين فضيلت شما بود ، مردم نيز همانند شما به اسلام روى آوردند ، وقتى پيمبر خدا در گذشت با يكى از خودتان بيعت كرديد\r\n","description":"","footnote":"","page_name":" 2382 ","page_number":199},
  {"content":"\r\nو در اين مورد از ما راى نخواستيد اما رضايت داديم و پيروى شما كرديم و خدا در ايام خلافت وى مسلمانان را بركت داد آنگاه . او ، رضى الله عنه ، در گذشت و يكى از شما را بخلافت گماشت ، در اين مورد نيز با ما مشورت نكرديد اما رضايت داديم و تسليم شديم . و چون خليفه درگذشت كار را به شش كس محول كرد كه بىمشورت ما عثمان را انتخاب كرديد و با او بيعت كرديد آنگاه بىمشورت ما به وى اعتراض كرديد و خونش بريختيد ، پس از آن بىمشورت ما با على بيعت كرديد ، اينك چه اعتراضى به او داريد كه با وى جنگ كنيم ؟ آيا غنيمى به تبعيض داده يا كارى به ناحق كرده كه بدان معترضيد تا با شما بر ضد وى باشيم ، اگر چنين نيست پس اين كار چيست ؟ » گويد : خواستند او را بكشند كه عشيره اش مانع شدند ، اما روز بعد بر او و كسانش تاختند و هفتاد كس را بكشتند .\r\nمحمد گويد : وقتى عثمان بن حنيف را بگرفتند ، صبحگاهان بيت المال با كشيك بانان در تصرف طلحه و زبير بود ، مردم نيز با آنها بودند و هر كه با آنها نبود مغلوب و گوشه گير بود . كس پيش عايشه فرستادند كه حكيم با گروهى بجاست .\r\nعايشه پيغام داد كه عثمان را بزندان نكنند ، ولش كنند . چنان كردند ، عثمان رها شد و به دنبال كار خود رفت . حكيم بن جبله با سواران خويش و كسانى از مردم عبد القيس كه پيروى او مىكردند و كسانى از پراكندگان طايفهء ربيعه كه به آنها پيوسته بودند آماده بود كه سوى دار الرزق رفتند حكيم مىگفت : « اگر ياريش نكنم برادرش نيستم » و به عايشه ناسزا مىگفت .\r\nگويد : يكى از زنان قوم حكيم ، سخنان او را شنيد و گفت : « اى خبيثزاده اين سزاوار تو است » كه ضربتى زد و او را بكشت و مردم عبد القيس بجز آنها كه گمنام بودند خشم آوردند و گفتند : « ديشب چنان كردى ، اكنون نيز از سر گرفتى به خدا مىگذاريم تا خدا از تو قصاص بگيرد » و برفتند و او را ترك كردند و كسانى از\r\n","description":"","footnote":"","page_name":" 2383 ","page_number":200},
  {"content":"\r\nپراكندگان قبايل كه همراه عثمان بن حنيف به غزاى عثمان رفته بودند و در محاصرهء وى شركت داشته بودند و دانستند كه در بصره جاى ندارند بر او فراهم آمدند كه آنها را سوى زابوقه بنزديك دار الرزق برد .\r\nعايشه گفت : « هيچكس را نكشيد مگر آنكه با شما جنگ كند بانك زنيد كه هر كس از قاتلان عثمان نباشد دست از ما بدارد كه ما جز با قاتلان عثمان كار نداريم و به هيچكس نمىتازيم » گويد : اما حكيم جنگ آغاز كرد و به بانك اعتنا نكرد .\r\nطلحه و زبير گفتند : « حمد خداى كه خونىهاى ما را از مردم بصره فراهم آورد . خدايا هيچكدامشان را باقى مگذار و از آنها قصاص بگير و همه را بكش » آنگاه به جنگ آنها رفتند كه سخت بجنگيدند ،\r\nچهار سر بودند : حكيم مقابل طلحه بود ، ذريح مقابل زبير بود ، ابن محرش مقابل عبد الرحمان بن عتاب بود و حرقوص بن زهير مقابل عبد الرحمان بن حارث .\r\nطلحه به حكيم تاخت كه سيصد مرد داشت ، وى شمشير مىزد و رجزى مىخواند به اين مضمون :\r\n« با شمشير مىزنمشان « همانند مردى عبوس « كه از زندگى مأيوس است « و بهشت مىجويد » يكى پاى او را بزد و قطع كرد و او خود را كشيد و پا را برگرفت و سوى حريف افكند كه به دو خورد و از پاى در آمد و پيش رفت و او را بكشت و بر پيكرش تكيه كرد و شعرى به اين مضمون خواند :\r\n« اى ران ! بيم مدار « كه بازويم بجاست\r\n","description":"","footnote":"","page_name":" 2384 ","page_number":201},
  {"content":"\r\n« و با آن ، بالاى زانويم را حفظ مىكنم » و هم او رجزى به اين مضمون مىخواند :\r\n« اين ننگ نيست كه من بميرم .\r\n« ننگ آنست كه كسى فرار كند « نابود شدن بزرگى را از ميان نمىبرد » يكى پيش وى آمد كه سر خويش را بر پيكر كشتهء ديگر نهاده بود ، گفت : « حكيم چه شده ؟ » گفت : « كشتندم » گفت : « كى ترا كشت ؟ » گفت : « متكايم » گويد : پس او را برداشت و به يارانش پيوست كه هفتاد كس بودند .\r\nگويد : حكيم كه بر يك پا ايستاده بود و شمشيرها بر ضد آنها به كار بود بىلكنت سخن كرد و گفت : « اين دو كس را چنان ديديم كه با على بيعت كردند و به اطاعت وى در آمدند آنگاه به مخالفت و جنگ و خونخواهى عثمان بن عفان آمدند و ميان ما مردم اين ديار تفرقه انداختند ، منظور آنها عثمان نيست . » گويد : يكى بانگ زد : « اى خبيث ! اكنون كه انتقام خدا به تو رسيد به سخن پرداخته اى كى تو و يارانت را وا داشت كه به پيشواى مظلوم حمله بريد و در جمع مسلمانان تفرقه آوريد و خون بريزيد و تحصيل دنيا كنيد ، اينك عذاب و انتقام خدا را بچش و همينجور باش » گويد : ذريح و يارانش كشته شدند ، حرقوص بن زهير با تنى چند از يارانش جان به در برد و به قوم خويش پناه بردند .\r\nمنادى طلحه و زبير ندا داد كه در هر يك از قبايل شما كسى از مهاجمان باشد پيش ما بياريد ، آنها را بياوردند چنان كه سگان را مىبرند و همه را كشتند و ميان بصريان از آن جمع كس نماند مگر حرقوص بن زهير\r\n","description":"","footnote":"","page_name":" 2385 ","page_number":202},
  {"content":"\r\nكه بنى سعد به حمايت او برخاستند كه وى از بنى سعد بود ، اما سخت به زحمت افتادند ، مدتى معين شد و بنى سعديان را كه طرفدار عثمان بودند ، چندان آشفته كردند كه گفتند : « كناره مىكنيم » مردم عبد القيس نيز پس از جنگ وقتى خشم بنى سعديان را بديدند در مورد مقتولان و پناهندگان خويش به خشم آمدند كه عبديان به اطاعت على دلبسته بودند .\r\nطلحه و زبير مقررى كسان را بدادند و مردم مطيع را بيشتر دادند ، مردم عبد القيس و بسيارى از بكر بن وائل كه بيشترشان ندادند سوى بيت المال تاختند اما مردم به آنها حمله بردند و از آنها بكشتند كه برفتند و بر راه على جاى گرفتند .\r\nدر اين موقع در بصره بجز حرقوص خونىاى نمانده بود . طلحه و زبير از كار و وضع خويش به مردم شام نوشتند كه آمده بوديم از جنگ جلوگيرى كنيم و كتاب خدا عز و جل را به پا داريم و حدود خدا را دربارهء شريف و وضيع و بسيار و كم روان كنيم مگر آنكه خدا ما را از آن باز دارد . نيكان و نجيبان مردم بصره با ما بيعت كردند و اشرار و اوباش به مخالفت برخاستند و دست به اسلحه بردند و از جمله سخنانى كه به ما گفتند اين بود كه مادر مؤمنان را به گروگان مىگيريم به اين سبب كه آنها را سوى حق خوانده بود و ترغيب كرده بود خداى عز و جل روش مسلمانان را مكرر به آنها وانمود و چون حجت و دستاويز نماند قاتلان امير مؤمنان دليرى نمودند كه از پاى در آمدند و كس از آنها جان نبرد مگر حرقوص بن زهير كه خدا سبحانه اگر خواهد او را نيز گرفتار كند و همگان چنان شدند كه خدا فرموده بود ، شما را به خدا شما نيز چنان كنيد كه ما كرده‌ايم كه ما و شما در پيشگاه خدا معذور باشيم كه تكليف خويش را انجام داده‌ايم .\r\nنامه را با سيار عجلى فرستادند .\r\nنامه اى همانند آن نيز براى مردم كوفه فرستادند و با يكى از بنى عمرو بن اسد بنام مظفر بن معرض فرستادند ، براى مردم يمامه نيز كه سبرة بن عمرو عنبرى عامل آنها\r\n","description":"","footnote":"","page_name":" 2386 ","page_number":203},
  {"content":"\r\nبود نامه نوشتند و با حارث سدوسى فرستادند .\r\nبه مردم مدينه نيز نامه نوشتند و با ابن قدامه قشيرى فرستادند كه نهانى به مردم مدينه رسانيد .\r\n« عايشه نيز با فرستادهء طلحه و زبير براى مردم كوفه نوشت :\r\n« اما بعد ، خدا عز و جل و اسلام را بيادتان مىآورم . كتاب خدا را « بوسيلهء روان كردن احكام آن به پا داريد ، از خدا بترسيد\r\nو همگى به « ريسمان وى چنگ بزنيد و با كتاب خدا باشيد ، ما به بصره آمديم و مردم « را دعوت كرديم كه بوسيلهء روان كردن حدود خدا كتاب وى را به پا دارند ، « صلحا پذيرفتند و آنها كه از خير برى بودند با سلاح بمقابله ما آمدند و « گفتند شما را نيز از پى عثمان روانه مىكنيم كه حدود را معوق بدارند ، « دشمنى كردند و ما را كافر خواندند و ناروا به ما گفتند و ما اين آيهء قرآن را « برايشان خوانديم :\r\n« * ( أَ لَمْ تَرَ إِلَى الَّذِينَ أُوتُوا نَصِيباً من الْكِتابِ يُدْعَوْنَ إِلى كِتابِ « الله لِيَحْكُمَ بَيْنَهُمْ 3 : 23 ) * » [ 1 
  ] « يعنى : مگر آن كسان را كه از تورات بهره اى يافته‌اند نبينى كه بكتاب خدا « خوانده شوند تا ميانشان حكم كند .\r\n« بعضيشان مطيع من شدند و ميانشان اختلاف افتاد و به همين حال « واگذاشتيمشان اما اين مانع گروه اول نشد كه سلاح در ياران من نهند ، « عثمان بن حنيف سوگندشان داد كه با من بجنگند . خدا بوسيلهء صلحاى « قوم مرا حمايت كرد و مكرشان را به خودشان باز گردانيد . بيست و شش « روز بمانديم و به كتاب خدا و روان كردن حدود دعوتشان كرديم كه از « خونريزى جلوگيرى شود مگر آنكه خونش حلال باشد ، اما نپذيرفتند و\r\n\r\n","description":"","footnote":"\r\n[ 1 
  ] 3 / 22\r\n","page_name":" 2387 ","page_number":204},
  {"content":"\r\n« به چيزها متوسل شدند كه مطابق آن توافق كرديم ، اما بترسيدند و خيانت « كردند و فراهم آمدند و خدا خونيهاى عثمان را يك جا كرد و از آنها قصاص « گرفت كه جز يكى از آنها جان نبرد و بوسيلهء عمير بن مرثد و مرثد بن قيس « و تنى چند از قيسيان و تنى چند از طايفهء رباب و ازد از ما حمايت كرد و « از آنها محفوظ داشت . از قاتلان عثمان بن عفان چشم نپوشيد تا خدا حق « خويش را بگيرد ، از خاينان حمايت و طرفگيرى مكنيد و از كسانى كه « مشمول حدود خدا شده‌اند خشنود مباشيد كه ستمگر شويد ، نام « اينان را براى كسانى نوشته‌ام ، مردم را از حمايت و يارى آنها بداريد و « در خانه هاى خويش بمانيد كه اين قوم به آنچه با عثمان بن عفان كردند و « تفرقه در جماعت مسلمانان آوردند و مخالفت كتاب و سنت كردند ، بس « نكردند و ما را به سبب آنكه گفته بوديم و ترغيبشان كرده بوديم كه كتاب « خدا را به پا دارند و حدود وى را روان كنند ، كافر شمردند و ناروا گفتند . صلحا « اين كار را نپسنديدند و گفتارشان را وحشت آور دانستند و به آنها گفتند كه « بدين بس نكرديد كه پيشوا را كشتيد و اينك بر ضد همسر پيمبرتان برخاسته‌ايد « كه چرا شما را به حق خوانده و مىخواهيد او را با اصحاب پيمبر خدا و « پيشوايان اسلام بكشيد . پس آنها و عثمان بن حنيف ، پيروان غوغايى و جاهل « خويش را با زطها و سيابجه به كار انداختند و ما از آنها به جمعى از مردم « خيمه ها پناه برديم . بيست و شش روز چنين بود ، دعوتشان مىكرديم كه به « حق گرايند\r\nو ميان ما و حق حايل نشوند اما خيانت آوردند و نامردى كردند « و ما مقابله نكرديم . بيعت طلحه و زبير را حجت آوردند و پيكى فرستادند « كه با حجت بيامد اما حق را نشناختند و تحمل آن نكردند و در تاريكى « هجوم آوردند كه مرا بكشند در صورتى كه كسى كه با آنها جنگ مىكرد « من نبودم . از پاى ننشستند تا به آستان خانهء من رسيدند ، بلدى همراه\r\n","description":"","footnote":"","page_name":" 2388 ","page_number":205},
  {"content":"\r\n« داشتند كه بسوى من راهبرشان شود اما گروهى را بر در خانهء من يافتند كه « عمير بن مرثد و مرثد بن قيس و يزيد بن عبد الله بن مرثد از آن جمله بودند با تنى « چند از قيسيان و تنى چند از طايفهء رباب و ازد . آسياى جنگ بر آنها بگشت « و مسلمانان دورشان را گرفتند و خونشان را بريختند و خدا عز و جل مردم « بصره را با طلحه و زبير همدل و متفق كرد ، اگر كسانى را به انتقام كشته‌ايم « معذور بوده‌ايم و اين حادثه پنج روز مانده از ربيع الاخر سال سى و شش « بود . » عبد الله بن كعب ، نوشت در ماه جمادى .\r\nعامر بن حفص گويد : يكى از مردم حدان بنام ضخيم گردن حكيم بن حبله را بزد كه سرش بگشت كه به پوستش آويخته بود و صورتش به طرف پشت بود .\r\nمثنى حدانى گويد : كسى كه حكيم را كشت يزيد بن اسحم حدانى بود ، حكيم را ميان يزيد بن اسحم و كعب بن اسحم يافت كه هر دو كشته شده بودند .\r\nابو المليح گويد : وقتى حكيم بن جبله كشته شد خواستند عثمان بن حنيف را بكشند ، گفت : « هر جور مىخواهيد اما سهل بن حنيف ، ولايتدار مدينه است ، اگر مرا بكشيد انتقام مىگيرد و او را رها كردند . در كار نماز اختلاف كردند ، عايشه رضى - الله عنها به عبد الله بن زبير گفت كه با كسان نماز كند . زبير مىخواست مقررى مردم را بدهد و آنچه را كه در بيت المال بود تقسيم كند عبد الله پسرش گفت : « اگر مردم مقررى بگيرند پراكنده مىشوند . » دربارهء عبد الرحمان بن ابى بكر توافق كردند و او را بر بيت - المال گماشتند .\r\nجارود بن ابى سبره گويد : « شبى كه عثمان بن حنيف را گرفتند در عرصهء مدينة - الرزق غذايى بود كه مردم مىخوردند . عبد الله خواست آن را به ياران خويش دهد حكيم بن جبله از رفتارى كه با عثمان بن حنيف كرده بودند خبر يافت و گفت : « اگر او را يارى ندهم خدا ترس نيستم »\r\nو با جماعتى از عبد القيس و بكر بن وائل كه قيسيان\r\n","description":"","footnote":"","page_name":" 2389 ","page_number":206},
  {"content":"\r\nبيشتر بودند به مدينة الرزق پيش ابن زبير رفت كه گفت : « حكيم چه مىخواهى ؟ » گفت : « مىخواهم كه از اين غذا بخوريم و مطابق نوشتهء فيما بين عثمان را رها كنيد كه در دار الاماره بماند تا على بيايد ، به خدا اگر بر ضد شما يارانى داشتم كه در همتان بكوبم ، به اين مقدار رضايت نمىدادم تا در مقابل كسانى كه كشته‌ايد بكشمتان كه شما در مقابل كسانى كه از برادران ما كشته‌ايد خونتان حلال است ، مگر از خداى عز و جل نمىترسيد ، چرا خونريزى را روا ميدانيد ؟ » گفت : « در مقابل خون عثمان بن عفان رضى الله عنه » گفت : « اينها كه كشتيدشان عثمان را كشته بودند ؟ مگر از دشمنى خدا نمىترسيد ؟ » عبد الله بن زبير گفت : « تا على خلع نشود از اين غذا به شما نمىدهيم و عثمان ابن حنيف را رها نمىكنيم » حكيم گفت : « خدايا تو داور عادلى ، شاهد باش » آنگاه به ياران خويش گفت : « من دربارهء جنگ با اينان ترديد ندارم هر كه ترديد دارد برود . » سپس با آن جمع به جنگ پرداخت و جنگى سخت در ميانه رفت . يكى ضربتى به ساق پاى حكيم زد و آن را قطع كرد . حكيم ساق پاى خويش را بگرفت و بوى زد كه به گردنش خورد و از پاى در آمد و به حال مرگ افتاد . آنگاه سوى وى رفت و بكشتش و بر او تكيه داد ، يكى بر او گذشت و گفت : « كى ترا كشت ؟ » گفت : « متكايم . » هذلى گويد : وقتى پاى حكيم قطع شد شعرى به اين مضمون خواند :\r\n« وقتى عزم خويش را جزم كردم « بپايم گفتم اى پاى ! بيم مدار « كه دست نيرومندم با من است »\r\n","description":"","footnote":"","page_name":" 2390 ","page_number":207},
  {"content":"\r\nعامر گويد : « اشرف پسر حكيم و برادرش رعل بن جبله نيز با وى كشته شدند .\r\nعوف اعرابى گويد : يكى در مسجد بصره پيش طلحه و زبير و آمد گفت : « شما را به خدا آيا پيمبر خدا صلى الله عليه و سلم دربارهء اين سفرتان چيزى به شما گفته است ؟ » گويد : « طلحه برخاست و پاسخ نداد و او زبير را قسم داد كه گفت : « نه » ولى شنيديم كه پيش شما درمهايى هست كه آمده‌ايم شريك شما شويم . » ابن عمر وابستهء زبير گويد : « وقتى مردم بصره با طلحه و زبير بيعت كردند زبير گفت : « هزار سوار نيست كه با آنها سوى على روم يا شبيخونى بزنم يا صبحگاهى حمله برم شايد\r\nاو را پيش از آنكه به ما برسد بكشيم ؟ » گويد : « اما كسى جواب نداد » زبير گفت : « اين فتنه ايست كه از آن سخن مىگفتم » وابستهء او گفت : « اين را فتنه مىنامى و بسبب آن جنگ مىكنى ؟ » گفت : « واى بر تو مىنگريم اما نمىبينيم ، هيچ كارى نبود كه جاى پايم را در اثناى آن نديده باشم ، جز اين كار كه نمىدانيم رو به اقبال داريم يا به ادبار » علقمة بن وقاص ليثى گويد : وقتى طلحه و زبير و عايشه رضى الله عنهم روان شدند طلحه را ديدم ، او مجلس خلوت را بيش از همه چيز دوست داشت ديدمش كه ريش خود را به سينه مىماليد ، گفتمش : « اى ابا محمد مىدانم كه مجلس خلوت را بيش از همه چيز دوست دارى و مىبينم كه ريشت را به سينه ات ميمالى اگر از چيزى آزرده خاطرى بنشين » گفت : « اى علقمه ما كه بر ضد ديگران همدل بوديم اينك دو كوه آهن شده‌ايم كه همديگر را مىجوييم ، دربارهء عثمان كارى از من سر زده كه بايد به توبهء آن خونم را در راه خونخواهى او بريزم »\r\n","description":"","footnote":"","page_name":" 2391 ","page_number":208},
  {"content":"\r\nگفتم : « تو كه ملك و عيال دارى محمد بن طلحه را پس بفرست كه اگر حادثه اى رخ داد جانشين تو باشد » گفت : « نمىخواهم كسى را كه در اين راه قدم بر مىدارد منع كنم . » گويد : « پيش محمد بن طلحه رفتم و به دو گفتم : بهتر است بجاى مانى و اگر براى طلحه حادثه اى بود به كار عيال و ملك او پردازى » گفت : « نمىخواهم دربارهء او از ديگران بپرسم » مجالد بن سعد گويد : وقتى عايشه به بصره آمد به زيد بن صوحان چنين نوشت :\r\n« از عايشه دختر ابو بكر مادر مؤمنان و محبوب پيمبر خدا صلى - « الله عليه و سلم ، به فرزند صميمى وى زيد بن صوحان . اما بعد : وقتى اين « نامهء من به تو رسيد بيا و ما را در كارمان يارى كن ، اگر چنين نمىكنى كسان « را از على بازدار . »\r\nگويد : زيد به دو نوشت :\r\n« از زيد بن صوحان به عايشه دختر ابى بكر صديق رضى الله عنه « محبوب پيمبر خدا صلى الله عليه و سلم . اما بعد : اگر از اين كار كناره كنى « و به خانهء خويش باز گردى من فرزند صميمى توام ، و گر نه نخستين كسى « هستم كه ترا رها مىكنم »\r\n\r\nسخن از رهسپار شدن على بن ابى طالب سوى بصره\r\nيزيد ضخم گويد : على در مدينه بود كه از كار عايشه و طلحه و زبير خبر يافت كه آنها سوى عراق رفته‌اند و با شتاب برون شد و اميد داشت كه به آنها برسد و بازشان گرداند اما چون به ربذه رسيد خبر يافت كه دور شده‌اند و روزى چند در ربذه بماند و خبر يافت كه آن جمع آهنگ بصره دارند و آسوده خاطر شد و گفت : « مردم\r\n","description":"","footnote":"","page_name":" 2392 ","page_number":209},
  {"content":"\r\nكوفه را بيشتر دوست دارم كه سران عرب جزو آنها هستند » و به آنها نوشت كه من شما را از شهرها برگزيدم و اينك در را هم .\r\nعبد الرحمن بن ابى ليلى گويد : على به مردم كوفه نوشت :\r\n« بسم الله الرحمن الرحيم ، اما بعد ، من شما را برگزيدم و پيش شما « اقامت مىگيرم كه مىدانم خدا عز و جل و پيمبر او را دوست داريد ، هر كه « پيش من آيد و ياريم كند دعوت حق را پذيرفته و تكليف خويش را انجام « داده است » طلحة بن اعلم گويد : على ، محمد بن ابى بكر و محمد بن عون را سوى كوفه فرستاد .\r\nمردم براى مشورت دربارهء حركت پيش ابو موسى آمدند .\r\nابو موسى گفت : « راه آخرت اينست كه بمانيد و راه دنيا اينست كه حركت كنيد ، خودتان دانيد . » گويد : گفتهء ابو موسى به دو محمد رسيد و از او دورى گرفتند و سخنان درشت گفتند . ابو موسى گفت : « به خدا بيعت عثمان به گردن من و يار شماست ، اگر بخواهيم جنگ كنيم ، جنگ نمىكنيم تا همهء قاتلان عثمان هر كجا باشند كشته شوند . »\r\nگويد : على در آخر ماه ربيع الاول سال سى و ششم از مدينه برون شد و خواهر على بن عدى كه از تيرهء عبد شمس بود شعرى به اين مضمون گفت :\r\n« خدايا شتر على را پى كن « و حمل او را براى شتر مبارك مكن « بدانيد كه على بن عدى همراه وى نيست » شعبى گويد : وقتى على در ربذه فرود آمد ، جماعتى از مردم طى پيش على آمدند ، به دو گفتند : « اينك جماعتى از مردم طى آمده‌اند كه بعضىشان مىخواهند با تو حركت كنند و بعضى ديگر مىخواهند به تو سلام گويند »\r\n","description":"","footnote":"","page_name":" 2393 ","page_number":210},
  {"content":"\r\nگفت : « خدا همه را پاداش نيك دهد ، خدا مجاهدان را بر ماندگان فضيلت داده و پاداش بزرگ . » گويد : آنگاه به نزد وى در آمدند ، على گفت : « ما را چگونه ديده‌ايد ؟ » گفتند : « همه نيك و دلخواه » گفت : « خدايتان پاداش نيك دهد كه به دلخواه اسلام آورديد و با مرتدان جنگ كرديد و زكات خويش را به تمام به مسلمانان داديد . » گويد : آنگاه سعيد بن عبيد طايى به پا خاست و گفت : « اى امير مؤمنان ! كسانى هستند كه زبانشان آنچه را در دل دارند بيان مىكند ، به خدا زبان من آنچه را در دل دارم بيان نمىتواند كرد ، كوششى مىكنم و توفيق از خداست . من در نهان و عيان نيكخواه توام و همه جا با دشمنت مىجنگم و براى تو حقى قايلم كه براى هيچيك از مردم روزگارت قايل نيستم به سبب فضيلت و قرابت كه دارى » على گفت : « خدايت بيامرزاد زبانت آنچه را در خاطرت نهان است ادا كرد . » گويد : سعيد در صفين كشته شد ، خدايش رحمت كند .\r\nمحمد گويد : وقتى على به ربذه رسيد آنجا بماند و محمد بن ابى بكر و محمد بن جعفر را سوى كوفه فرستاد و به آنها نوشت :\r\n« من شما را بر مردم شهرها ترجيح داده‌ام و به سبب اين حادثه كه « رخ داده از شما كمك مىخواهم . ياران دين خدا باشيد و ما را كمك كنيد « و به پا خيزيد . اصلاح اين است كه ما مىخواهيم كه همه امت برادر شوند « هر كه اين را خواهد و مرجح شمارد حق را خواسته و مرجح شمرده و « هر كه از اين بيزار باشد از حق بيزارى كرده و آن را حقير شمرده » گويد : آن دو برفتند و على در ربذه بماند كه آماده شود و كس سوى مدينه فرستاد كه آنچه مىخواست\r\nاز مركب و سلاح به دو پيوست و دستور خويش بداد و در ميان\r\n","description":"","footnote":"","page_name":" 2394 ","page_number":211},
  {"content":"\r\nكسان به سخن ايستاد و گفت :\r\n« خدا عز و جل ما را از پس ذلت و كمى و دشمنى و دورى كه بود ، « به اسلام عزت داد و رفعت بخشيد و برادران كرد و مردم چندان كه خدا « خواست چنين بودند كه اسلام دينشان بود و حق در ميانشان بود و قرآن « پيشوايشان بود تا اين شخص به دست اين قوم كه شيطان تحريكشان كرده « بود تا ميان اين امت تباهى آرد كشته شد ، بدانيد كه اين امت نيز بناچار « پراكنده مىشود چنان كه امتهاى پيشين پراكنده شدند ، از شر آنچه شدنى « است به خدا پناه مىبريم » بار ديگر سخن كرد و گفت :\r\n« ناچار آنچه شد نيست بايد بشود ، بدانيد كه اين امت هفتاد و سه « فرقه مىشود كه از همه بدتر فرقه ايست كه به من انتساب گيرد اما به عمل « من پاى بند نباشد ، دانسته‌ايد و ديده‌ايد ، بدين خويش پاى بند باشيد از « هدايت پيمبرتان صلى الله عليه و سلم بهره گيريد و از سنت وى پيروى كنيد « و هر چه را مبهم ديديد به قرآن عرضه كنيد و هر چه را رد كرد ، رد كنيد « خداى عز و جل را پروردگار خويش دانيد و اسلام را دين ، و محمد را پيمبر ، و قرآن را داور و پيشواى خويش » و هم محمد گويد : وقتى على مىخواست از ربذه سوى بصره رود ، پسر رفاعة بن رافع پيش وى به پا خاست و گفت : « اى امير مؤمنان چه مىخواهى و ما را كجا مىبرى ؟ » گفت : « آنچه مىخواهيم و قصد داريم صلح است اگر از ما بپذيرند و دعوت ما را اجابت كنند » گفت : « اگر اجابت نكردند ؟ » گفت : « با عذرشان رهاشان مىكنيم و حقشان را مىدهيم و صبر مىكنيم »\r\n","description":"","footnote":"","page_name":" 2395 ","page_number":212},
  {"content":"\r\nگفت : « اگر راضى نشدند ؟ » گفت : « تا بما كارى نداشته باشند با آنها كارى نداريم » گفت : « اگر كارى داشته باشند ؟ » گفت : « دفاع مىكنيم » گفت : « نيكو است » گويد : و نيز حجاج بن غزيه انصارى به پا خاست و گفت : « ترا به كردار خشنود ميكنم چنان كه به گفتار خشنودم كردى » و شعرى به اين مضمون خواند :\r\n« درياب درياب ، « پيش از آنكه فرصت برود « ما را به طرف اين صدا ببر « جانم نماند اگر از مرگ بترسم » سپس گفت : « به خدا عز و جل را كه ما را انصار نام داده ، نصرت مىدهم » گويد : امير مؤمنان روان شد .\r\nابو ليلى بن عمرو بن جراح بر مقدمهء وى بود .\r\nپرچم به دست محمد بن حنفيه بود ، عبد الله بن عباس بر پهلوى راست بود ، عمرو بن ابى سلمه يا عمرو بن سفيان بن عبد الاسد بر پهلوى چپ بود على با هفتصد و شصت كس حركت كرد رجز خوان وى رجزى به اين مضمون مىخواند :\r\n« پرستوان برويد و شتاب كنيد « كه وقت رفتن است « نكو گوييد تا به نيكى برسيد « و با طلحه و زبير بجنگيد . » رجز خوان ، پيشاپيش على مىرفت ، على بر شتر سرخ رنگ خويش بود و اسب تيره رنگى را يدك مىكشيد .\r\nگويد : در فيد جوانى از بنى سعد بن ثعلبه بنام مره به جمع برخورد و گفت :\r\n","description":"","footnote":"","page_name":" 2396 ","page_number":213},
  {"content":"\r\n« اينان كيانند ؟ » گفتند : « امير مؤمنان » گفت : « سفريست فانى ، پر از خون نفوس فانى » على اين را بشنيد و او را پيش خواند و گفت : « نامت چيست ؟ » گفت : « مره » گفت : « خدا معاشت را تلخ كند ، كاهن قومى ؟ » گفت : « نه ، اثر بينم » وقتى در فيد فرود آمد ، مردم اسد و طى پيش وى آمدند و خويشتن را بر او عرضه كردند .\r\nگفت : « به جاى خويش بمانيد كه مهاجران بسند . » گويد : پيش از حركت على ، يكى از مردم كوفه به فيد آمد كه به دو گفت :\r\n« كيستى ؟ » گفت : « عامر بن مطر ليثى شيبانى » گفت : « چه خبر دارى ؟ » مرد شيبانى با وى خبر مىگفت تا دربارهء ابو موسى از او پرسيد .\r\nگفت : « اگر صلح مىخواهى ابو موسى مرد اين كار است و اگر جنگ مىخواهى ابو موسى مرد اين كار نيست . » گفت : « به خدا جز اين نمىخواهم كه صلح به ما باز گردد . » گفت : « خير را با تو گفتم . » گويد : آنگاه مرد شيبانى خاموش ماند و على نيز خاموش ماند .\r\nمحمد بن حنفيه گويد : عثمان بن حنيف كه موى سر و ريش و ابروان وى را كنده بودند در ربذه پيش على آمد و گفت : « اى امير مؤمنان ! مرا با ريش فرستاده بودى و بىريش پيش تو آمدم »\r\n","description":"","footnote":"","page_name":" 2397 ","page_number":214},
  {"content":"\r\nگفت : « پاداش و نيكى يافتى ، پيش از من دو كس كار مردم را عهده دار شدند و مطابق قرآن عمل كردند ، پس از آن سومى عهده دار شد و گفته ها بود و عملها ، پس از آن با من بيعت كردند ، طلحه و زبير نيز بيعت كردند ، آنگاه بيعت مرا شكستند و كسان را بر ضد من بر انگيختند . عجيب است كه از ابو بكر و عمر اطاعت مىكردند و مخالفت من مىكنند ، به خدا مىدانند من از گذشتگان كمتر نيستم ، خدايا قصدشان را بى اثر كن و منظورشان را بسر مبر و اعمالشان را كيفر ده »\r\nمحمد گويد : وقتى على به ثعلبيه رسيد از سر گذشت عثمان بن حنيف و نگهبانان وى خبر يافت و به سخن ايستاد و خبر را با قوم در ميان نهاد و گفت : « خدايا مرا از بليهء كشتن مسلمانان كه طلحه و زبير بدان دچار شده‌اند مصون دار و همه ما را از آن محفوظ دار » گويد : « و چون به اساد رسيد از سرنوشت حكيم بن جبله و قاتلان عثمان خبر يافت و گفت : « الله اكبر ، اينك كه طلحه و زبير انتقام خويش را گرفته‌اند كى مرا از آنها خلاص مىكند و اين آيه را خواند :\r\n« * ( ما أَصابَ من مُصِيبَةٍ في الأَرْضِ وَلا في أَنْفُسِكُمْ إِلَّا في كِتابٍ من قَبْلِ أَنْ نَبْرَأَها إِنَّ ذلِكَ عَلَى الله يَسِيرٌ 57 : 22 ) * [ 1 
  ] » يعنى : هر مصيبتى در زمين افتد يا بجانهاتان رسد پيش از آنكه خلقش كنيم در نامه اى بوده كه اين براى خدا آسان است .\r\nو چون به ذى قار رسيدند ، عثمان بن حنيف پيش وى آمد كه در صورتش مو نبود و چون على او را بديد به ياران خويش نگريست و گفت : « اين وقتى از پيش ما رفت پير بود و اينك كه پيش ما باز آمده جوان است . » گويد : و همچنان در ذى قار بماند كه در انتظار محمد و محمد بود . از سرنوشت قوم ربيعه و اينكه عبد القيس برون آمده و بر راه مانده‌اند خبر يافت و گفت :\r\n\r\n","description":"","footnote":"\r\n[ 1 
  ] حديد 57 آيه 22\r\n","page_name":" 2398 ","page_number":215},
  {"content":"\r\nعبد القيس نيكوترين تيرهء ربيعه است و در همهء ربيعه نكويى هست . آنگاه شعرى به اين مضمون خواند :\r\n« دريغ از ربيعه « ربيعه شنوا و مطيع « كه حادثه پيش از من به آنها رسيد « على دعوتى شنيدنى كرد « كه به سبب آن منزلتى رفيع يافتند » گويد : مردم بكر بن وائل نيز مىخواستند با وى حركت كنند و به آنها همان جواب داد كه به مردم طى و اسد داده بود .\r\nگويد : « و چون محمد و محمد به كوفه رسيدند و نامهء امير مؤمنان را به ابو موسى دادند و دستور وى را با مردم در ميان نهادند و جوابى نشنيدند ، شبانگاه گروهى از خردمندان پيش ابو موسى رفتند و گفتند : « دربارهء رفتن چه راى دارى ؟ » گفت : « ديروز راى مىبايد داشت نه امروز ، آن سستى كه در گذشته كرده‌ايد اين وضع را پيش آورد كه مىبينيد ، دو چيز مانده : بجاى ماندن راه آخرت است و رفتن ، راه دنياست ، انتخاب كنيد . » پس هيچكس حركت نكرد و دو فرستاده خشمگين شدند و با ابو موسى درشتى كردند .\r\nابو موسى گفت : « به خدا بيعت عثمان به گردن من و گردن يار شماست ، اگر ناچار بايد جنگ كرد با كسى جنگ نمىكنيم تا كار قاتلان عثمان هر كجا باشند يكسره شود . » گويد : فرستادگان سوى على رفتند و در ذى قار به دو رسيدند و خبر را با وى بگفتند . على با اشتر بيرون شده بود كه براى رسيدن به كوفه شتاب داشت .\r\n","description":"","footnote":"","page_name":" 2399 ","page_number":216},
  {"content":"\r\nبه اشتر گفت : « اى اشتر ! كار ابو موسى را تو ترتيب دادى كه در همه چيز دخالت مىكنى سپرده است ، تو و عبد الله بن عباس برويد و آنچه را به تباهى افكنده اى سامان بده » گويد : عبد الله بن عباس با اشتر برفتند و به كوفه رسيدند و با ابو موسى سخن كردند و براى رام كردن وى از بعضى مردم كوفه كمك خواستند . ابو موسى به مردم كوفه گفت : « من در حادثه جرعه با شما بودم و اكنون نيز با شما هستم » آنگاه مردم را فراهم آورد و با آنها سخن كرد و گفت : « اى مردم ! ياران پيمبر خدا صلى الله عليه و سلم كه در جنگها همراه وى بوده‌اند كار خدا عز و جل و كار پيمبر را از آنها كه با وى نبوده‌اند ، بهتر دانند ، شما را بر ما حقى هست كه اينك ادا مىكنيم ، راى درست آن بود كه سلطهء خدا را سبك مشماريد و بر خدا عز و جل جرات مياريد ، راى درست ديگر اين بود كه هر كه را از مدينه سوى شما آمد بگيريد و پس فرستيد تا همسخن شوند و به تكلف وارد اين كار مشويد كه آنها بهتر از شما ميدانند صلاحيت امامت با كيست ، اينك كه چنين شده فتنه ايست گر ، كه در اثناى آن خفته از بيدار بهتر و بيدار از نشسته بهتر ، و نشسته از ايستاده بهتر ، و ايستاده از سوار بهتر ، مايه اى از مايه هاى عرب باشيد ، شمشيرها را در نيام كنيد ، و سر از نيزه ها برگيريد و زه كمانها را ببريد و مظلوم و محنت ديده را پناه دهيد تا وضع بهتر شود و اين فتنه از ميان برخيزد . » محمد گويد : چون ابن عباس با اين خبر پيش على بازگشت ، حسن را پيش خواند و روانه كرد ، عمار بن ياسر را نيز با وى فرستاد و به دو گفت : « برو و آنچه را به تباهى داده اى اصلاح كن » گويد : « هر دو برفتند تا وارد مسجد كوفه شدند . نخستين كس كه پيش آنها آمد مسروق بن اجدع بود كه رو به روى عمار آمد و گفت : « اى ابو اليقظان براى چه عثمان را كشتيد ؟ » گفت : « براى آنكه به عرض ما ناسزا مىگفت و كتكمان مىزد . »\r\n","description":"","footnote":"","page_name":" 2400 ","page_number":217},
  {"content":"\r\nگفت : « به خدا اين عقوبت كه كرديد همانند آن نبود كه تحمل كرده بوديد ، اگر صبورى كرده بوديد نكوتر بود . » آنگاه ابو موسى بيامد و حسن را بديد و پيش خود نشانيد و رو به عمار كرد و گفت : « اى ابو اليقظان تو نيز جزو كسان بر امير مؤمنان تاختى\r\nو خويشتن را با بدكاران قرين كردى . » گفت : « چنين نكردم اما بدم نيامد . » حسن گفتگوى آنها را بريد و رو به ابو موسى كرد و گفت : « اى ابو موسى چرا مردم را از ما باز ميدارى ، به خدا ما بجز صلح نمىخواهيم و از كسى همانند امير مؤمنان نگران نبايد بود » گفت : « پدر و مادرم فداى تو باد ، راست گفتى اما مشورت گوى امانتدار است از پيمبر خداى صلى الله عليه و سلم شنيدم كه مىگفت : فتنه اى خواهد بود كه در اثناى آن نشسته از ايستاده بهتر است و ايستاده از رونده بهتر و رونده از سوار بهتر .\r\nخداى عز و جل ما را برادران كرده و مال و خونمان را حرمت داده و گفته :\r\n« * ( يا أَيُّهَا الَّذِينَ آمَنُوا ، لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ - تَراضٍ مِنْكُمْ وَلا تَقْتُلُوا أَنْفُسَكُمْ إِنَّ الله كانَ بِكُمْ رَحِيماً 4 : 29 ) * » [ 1 
  ] يعنى : شما كه ايمان داريد اموالتان را ما بين خودتان بناحق مخوريد مگر معامله اى ، باشد بتراضى شما ، خودتان را نكشيد كه خدا با شما رحيم است و هم او عز و جل گفته :\r\n« * ( وَمن يَقْتُلْ مُؤْمِناً مُتَعَمِّداً فَجَزاؤُه جَهَنَّمُ خالِداً فِيها وَغَضِبَ الله عَلَيْه وَلَعَنَه وَأَعَدَّ لَه عَذاباً عَظِيماً 4 : 93 ) * » [ 2 
  ] يعنى : و هر كه مؤمنى را بعمد بكشد سزاى او جهنم است كه جاودانه در آن\r\n\r\n","description":"","footnote":"\r\n[ 1 
  ] نساء 4 آيه 33\r\n[ 2 
  ] نساء 4 آيه 92\r\n","page_name":" 2401 ","page_number":218},
  {"content":"\r\nباشد و خدا بر او غضب آرد و لعنتش كند و عذابى بزرگ براى او مهيا دارد . » عمار خشمگين شد كه اين سخن را خوش نداشت ، برخاست و گفت : « اى مردم ! اين سخن را خاص او گفته كه تو در اثناى فتنه نشسته باشى بهتر از آنكه ايستاده باشى . » يكى از مردم بنى تميم برخاست و به عمار گفت : « اى بنده ! خاموش باش ، ديروز با غوغاييان بودى و اينك با امير ما سفاهت مىكنى ؟ » زيد بن صوحان و گروه وى برجستند و كسان برجستند ، ابو موسى مردم را از همديگر بداشت ، آنگاه برفت تا به منبر رسيد ، مردم آرام شدند ، در اين وقت زيد كه بر خرى نشسته بود بدر مسجد آمد و دو نامهء عايشه را كه به او و مردم كوفه نوشته بود همراه داشت . نامهء مردم را جسته بود و به نامهء خويش پيوسته بود و هر دو را آورده بود كه نامه خاص و نامه عام با وى بود كه چنين بود :\r\n« اما بعد ، اى مردم ، بجاى مانيد و در خانه هايتان بنشينيد ، مگر براى « تعقيب قاتلان عثمان » و چون نامه را بسر برد گفت : « به عايشه دستورى داده‌اند به ما نيز دستورى داده‌اند ، به او دستور داده‌اند در خانه اش بماند ، به ما دستور داده‌اند جنگ كنيم تا فتنه نماند . وى آنچه را دستور داشته بما دستور داده و كارى را كه ما دستور داشته‌ايم پيش گرفته . » شبث بن ربيعى برخاست و گفت : « اى عمانى - زيد از مردم عبد القيس بود و از مردم بحرين نبود - در جلولا دزدى كردى كه دستت را بريدند ، خلاف مادر مؤمنان كردى كه خدايت بكشد ، دستور عايشه همانست كه خدا دستور داده كه ميان مردم صلح آريد ، چنين گفتى ، اما قسم بپروردگار كعبه ، مردم را بهم مىريزى » آنگاه ابو موسى به پا خاست و گفت : « اى مردم ، اطاعت من كنيد كه مايه اى از مايه هاى عرب شويد كه ستمديده به شما پناه آرد و ترسان ميان شما امان يابد ، ما ياران\r\n","description":"","footnote":"","page_name":" 2402 ","page_number":219},
  {"content":"\r\nمحمد صلى الله عليه و سلم آنچه را شنيده‌ايم\r\nبهتر مىدانيم كه فتنه وقتى بيايد شبهه انگيزد و چون برود روشن شود ، اين فتنه ، رنج آور است چون درد شكم كه با باد شمال و جنوب و صبا و دبور آيد و ناگهان آرام شود و كس نداند از كجا آمد و مرد مسكين را چنان وا گذارد كه بود . شمشيرها را در نيام كشيد ، نيزه ها را كوتاه كنيد ، تيرها را بگذاريد و زه ها را پاره كنيد و در خانه هايتان بنشينيد ، اگر قرشيان مصر باشند كه از خانه هجرت در آيند و از مردم واقف بامور خلافت دورى كنند بخودشان وا گذاريدشان كه دريدگى خويش را رفو كنند و شكاف خود را پر كنند ، اگر چنين كنند به سود خويش كوشيده‌اند و اگر نكنند براى خودشان بليه آورده‌اند روغنشان در مشك خودشان مىريزد . از من اندرز خواهيد نه دغلكارى ، اطاعت من كنيد تا دين و دنياتان بسلامت ماند و هر كه اين فتنه را پديد آورد به آتش آن بسوزد . » زيد برخاست و دست بريدهء خويش را بلند كرد و گفت : « اى عبد الله بن قيس ! فرات را از راه خود باز گردان ، از آنجا كه مىآيد برش گردان تا به آنجا كه آمده پس رود ، اگر اين كار توانى كرد توان اين كار نيز خواهى داشت ، از كارى كه توان آن ندارى دست بدار آنگاه اين دو آيهء قرآن را خواند :\r\n* ( الم ، أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ . وَلَقَدْ فَتَنَّا الَّذِينَ من قَبْلِهِمْ فَلَيَعْلَمَنَّ الله الَّذِينَ صَدَقُوا وَلَيَعْلَمَنَّ الْكاذِبِينَ 29 : 1 - 3 ) * [ 1 
  ] .\r\nيعنى : « الف . لام . ميم ، مگر اين مردم پنداشته‌اند به ( صرف ) اينكه گويند ايمان داريم رها شوند و امتحان نشوند . كسانى را كه پيش از ايشان بودند امتحان كرديم تا خدا كسانى را كه راست گفته‌اند معلوم كند و دروغگويان را نيز معلوم كند . » سپس گفت : « سوى امير مؤمنان و سرور مسلمانان رويد ، همگان سوى او حركت كنيد كه كار درست كرده باشيد »\r\n\r\n","description":"","footnote":"\r\n[ 1 
  ] عنكبوت 29 آيات 1 و 2\r\n","page_name":" 2403 ","page_number":220},
  {"content":"\r\nقعقاع بن عمرو برخاست و گفت : « من خير خواه و دلسوز شمايم و ميخواهم كه راه صواب گيريد و سخنى درست با شما مىگويم ، كار درست همانست كه امير مىگويد اگر ميسر باشد ، اما آنچه زيد مىگويد ، زيد در اين كار بوده و نيكخواهى از او مجوييد ، كسى كه در فتنه دويده و در آن دخالت كرده از فتنه باز نمىدارد . گفتار درست اينست كه ناچار زمامدارى بايد كه كار مردم را به نظام آرد و ظالم را بداود و مظلوم را نيرو دهد ، اينك على زمامدار است و دعوت منصفانه مىكند كه به صلح مىخواند ، حركت كنيد و كار را از نزديك ببينيد و بشنويد . » سيحان گفت : « اى مردم براى كار و اين مردم زمامدارى بايد كه ظالم را دفع كند و به مظلوم كمك كند و مردم را به جماعت آرد ، اينك زمامدار شما دعوتتان مىكند كه در كار ميان وى و يارش بنگريد . وى امين است و به كار دين داناست ، هر كه آمد نيست بيايد كه ما به سوى وى روانيم » عمار از پس تندى نرم شد و چون سيحان سخن بسر برد ، وى به سخن آمد و گفت : « اين پسر عم پيمبر خداست\r\nو شما را براى مقابله با همسر پيمبر خدا و طلحه و زبير دعوت مىكند . شهادت مىدهم كه عايشه در دنيا و آخرت همسر پيمبر است ، در كار حق بنگريد و باز بنگريد و همراه آن بجنگيد . » يكى گفت : « اى ابو اليقظان ! حق با كسى است كه مىگويى اهل بهشت است و بر ضد كسى كه نمىگويى اهل بهشت است » حسن بن على گفت اى عمار بس كن كه از هر كسى كارى ساخته است .\r\nآنگاه حسن برخاست و گفت : « اى مردم به نداى امير خويش پاسخ گوييد و سوى برادرانتان حركت كنيد بايد كسانى براى اين كار روان شوند به خدا اگر خردمندان بدان پردازند براى حال و بعد بهتر است دعوت ما را بپذيريد و ما را در بليهء مشترك كمك كنيد . » مردم به نرمى گراييدند و پذيرفتند . در اين هنگام گروهى از مردم طى پيش عدى\r\n","description":"","footnote":"","page_name":" 2404 ","page_number":221},
  {"content":"\r\nرفتند و گفتند : « چه رأى دارى و چه دستور ميدهى ؟ » گفت : « ببينيم مردم چه مىكنند ؟ » و چون سخنان حسن و ديگران را با وى بگفتند گفت : « ما با اين مرد بيعت كرده‌ايم و ما را بسوى كارى شايسته ميخواند كه در اين حادثهء بزرگ بنگريم ، برويم و ببينيم . » هند بن عمرو برخاست و گفت : « امير مؤمنان ما را خوانده و فرستادگان سوى ما روانه كرده و پسر وى پيش ما آمده ، بگفتهء او گوش دهيد و دستور وى را كار بنديد و سوى خليفهء خويش رويد و با وى در اين كار بنگريد و با راى خويش او را كمك دهيد . » حجر بن عدى برخاست و گفت : « اى مردم ، دعوت امير مؤمنان را بپذيريد و سوى او حركت كنيد ، بياييد كه من نخستين شمايم . » آنگاه اشتر برخاست و از سختى جاهليت و رفاه اسلام سخن آورد و از عثمان ياد كرد .\r\nمقطع بن هيثم عامرى بكائى برخاست و به دو گفت : « خاموش باش كه خدايت زشت بدارد سگى را ول كرده‌اند كه عوعو كند » و مردم برجستند و او را بنشانيدند .\r\nمقطع بار ديگر برخاست و گفت : « به خدا ما تحمل نخواهيم كرد كه پس از اين كسى از پيشوايان ما ببدى ياد كند . به نظر ما على با كفايت است ، به خدا ، اين شايسته على نيست كه كسى در مجالس ما زبان درازى كند بكارى كه دعوتتان مىكنند رو كنيد . » حسن گفت : « پير راست مىگويد » و هم او گفت : « اى مردم ، من حركت مىكنم ، هر كه مىخواهد بر مركب همراه من بيايد و هر كه مىخواهد از راه آب بيايد . » گويد : نه هزار كس با وى برون شدند ، بعضى راه دشت گرفتند و بعضى ديگر\r\n","description":"","footnote":"","page_name":" 2405 ","page_number":222},
  {"content":"\r\nاز راه آب رفتند مردم هر ناحيه سرى داشتند . شش هزار كس راه دشت گرفتند و دو هزار و هشت صد كس از راه آب روان شدند .\r\nاسد بن عبد الله گويد : عبد خير خيوانى پيش ابو موسى رفت و گفت : « اى ابو موسى آيا اين دو مرد - يعنى طلحه و زبير - با على بيعت كرده‌اند ؟ » گفت : « آرى » گفت : « على كارى كرده كه شكست بيعت وى را روا كند » گفت : « نمىدانم » گفت : « هرگز ندانى ما ولت مىكنيم تا بدانى ، مگر كسى از اين فتنه كه آن را فتنه مىنامى بر كنار مانده است . چهار گروه شده‌اند : على بيرون كوفه است ، طلحه و زبير در بصره‌اند ، معاويه بشام است و گروهى ديگر در حجاز مانده‌اند كه در آنجا غنيمت نمىگيرند و به جنگ دشمن نمىروند . » ابو موسى گفت : « آنها بهتر از همه‌اند و اين فتنه است » عبد خير گفت : « اى ابو موسى دغلى بر تو چيره شده » گويد : اشتر پيش على رفت و گفت : « اى امير مؤمنان من پيش از رفتن اين دو كس يكى را پيش مردم كوفه فرستادم و كارى نساخت و از پيش نبرد . اين دو تن شايستهء آنند كه كارها به دست آنها بدلخواه تو انجام گيرد . اما نمىدانم چه خبر خواهد شد . اى امير مؤمنان كه خدايت مكرم بدارد اگر مرا از پى آنها بفرست كه مردم شهر از من اطاعت مىكنند و اگر سوى آنها روم اميدوارم كه هيچكس از آنها مخالفت من نكند . » على گفت : « برو » گويد : « اشتر برفت تا به كوفه رسيد ، مردم در مسجد اعظم فراهم آمده بودند ، اشتر به هر قبيله كه مىگذشت و جمعى از آنها را در انجمنى يا مسجدى ميديد دعوتشان مىكرد و مىگفت همراه من به طرف قصر بياييد ، پس با گروهى از مردم به قصر رسيد صلاح مىدانى\r\n","description":"","footnote":"","page_name":" 2406 ","page_number":223},
  {"content":"\r\nو به زور وارد آنجا شد ، ابو موسى در مسجد ايستاده بود و سخن مىكرد و مردم را باز - مىداشت .\r\nمىگفت : « اى مردم ! اين فتنه ايست كور و كر كه سر برداشته و در اثناى آن خفته از نشسته بهتر ، نشسته از ايستاده بهتر ، ايستاده از رونده بهتر ، رونده از دونده بهتر و دونده از سوار بهتر ، فتنه ايست كه چون درد شكم محنتآور است كه از محل امان آمده و خردمند را چون كودك خردسال حيران مىكند . ما گروه ياران محمد صلى الله عليه و سلم از كار فتنه بهتر واقفيم ، وقتى بيايد شبهه آرد و چون برود روشن شود . » عمار با ابو موسى سخن مىكرد ، حسن مىگفت : « بىمادر ! از كار ما كناره كن و از منبر ما دور شو » عمار به دو مىگفت : « اين را از پيمبر خدا صلى الله عليه و سلم شنيده اى ؟ »\r\nابو موسى گفت : « اينك دستم در گرو اين سخنان است » عمار گفت : « پيمبر خدا اين سخنان را خاص تو گفته ، گفته تو در اثناى فتنه خفته باشى بهتر كه ايستاده باشى . » سپس عمار گفت : « خدا كسى را كه با وى در افتد و مكابره كند زبون كند . » ابو مريم ثقفى گويد : به خدا آن روز در مسجد بودم ، عمار با ابو موسى اين سخنان مىگفت كه غلامان ابو موسى پيش دويدند و بانگ مىزدند كه اى ابو موسى ! اينك اشتر كه به قصر آمد و ما را بزد و برون كرد . » گويد : « ابو موسى فرود آمد و وارد قصر شد ، اشتر به او بانگ زد كه بىمادر ! از قصر به در رو كه خدا جانت را بدر كند كه از روزگار قديم منافق بوده اى . » گفت : « تا شب مهلتم ده » گفت : « باشد ، امشب در قصر نخواهى خفت » گويد : مردم در آمدند و به غارت لوازم ابو موسى پرداختند ، اما اشتر منعشان\r\n","description":"","footnote":"","page_name":" 2407 ","page_number":224},
  {"content":"\r\nكرد و از قصر بيرونشان كرد و گفت : « بيرونش كردم » و مردم دست از او بداشتند .\r\n\r\nتوقف امير مؤمنان در ذى قار\r\nشعبى گويد : وقتى مردم كوفه به ذى قار رسيدند على با جماعتى و از جمله ابن - عباس بديدشان و خوش آمد گفت و گفت : « اى مردم كوفه ! شما شوكت عجمان و شاهانشان را ببرديد و جماعتهاشان را پراكنديد كه ميراث آنها به شما رسيد و ناحيهء خويش را توانگر كرديد و مردمان را بر ضد دشمنانشان يارى داديد ، دعوتتان كرده‌ام كه همراه ما برادران بصرى را ببينيد ، اگر باز آمدند همين است كه مىخواهيم و اگر اصرار كردند مدارا مىكنيم و از آنها كناره مىگيريم تا تجاوز آغاز كنند و كارى را كه موجب اصلاح باشد بر تباهى مرجح مىداريم ان شاء الله كه نيرويى جز به كمك خدا نيست . » گويد : هفت هزار و دويست كس در ذى قار فراهم آمدند ، مردم عبد القيس بتمامى در راه ميان على و مردم بصره بودند و انتظار وى را داشتند ، اينان چند هزار كس بودند ، دو هزار و چهارصد كس نيز بر آب بودند\r\nمحمد گويد : وقتى جمع آمده از كوفه به ذى قار رسيدند ، على ، قعقاع را پيش خواند و او را سوى بصريان فرستاد . قعقاع از جمله ياران پيمبر بوده بود ، به دو گفت :\r\n« اين دو مرد را ببين و به الفت و جماعت دعوتشان كن و خطر تفرقه را به آنها بگوى . » آنگاه بوى گفت : « دربارهء مطالبى كه گويند و دستورى دربارهء آن نداده‌ام چه خواهى كرد ؟ » گفت : « آنچه را گفته اى با آنها مىگوييم و چون چيزى پيش آورند كه راى ترا دربارهء آن ندانيم ، دربارهء آن بنگريم و باقتضاى آنچه مىشنويم و مناسب مىبينيم\r\n","description":"","footnote":"","page_name":" 2408 ","page_number":225},
  {"content":"\r\nسخن كنيم . » گفت : « اين كار از عهدهء تو ساخته است » گويد : قعقاع سوى بصره روان شد و چون آنجا رسيد از عايشه آغاز كرد و به او سلام كرد و گفت : « مادرجان ! براى چه سوى اين ولايت آمده اى ؟ » گفت : « پسركم براى اصلاح ميان مردم » گفت : « بفرست طلحه و زبير بيايند ، تا گفتگوى من و آنها را بشنوى » گويد : پس عايشه كس فرستاد كه آنها بيامدند » قعقاع گفت : « من از مادر مؤمنان پرسيدم براى چه به اين ولايت آمده ، گفت پسركم براى اصلاح ميان مردم ، شما چه مىگوييد آيا موافقيد يا مخالف ؟ » گفتند : « موافقيم » گفت : « به من بگوييد طريقهء اين اصلاح چيست ، به خدا اگر بدانيم به اصلاح آييم و اگر ندانيم از اصلاح دور مانيم » گفتند : « كار قاتلان عثمان است كه اگر رها شود ، رها كردن قرآن است و اگر عمل شود احياى قرآن است » گفت : « شما قاتلان عثمان را كه جزو مردم بصره بودند كشتيد و پيش از كشتن آنها كارتان به استقامت از امروز نزديكتر بود ، ششصد مرد يكى كم را كشتيد و شش هزار كس به سبب آنها به خشم آمدند\r\nو از شما كناره گرفتند و از پيش شما برفتند به طلب آن يكى كه جان به در برد يعنى جرقوص بن زهيز بر آمديد و شش هزار كس به حمايت او برخاستند كه اگر او را واگذاريد قرآن را واگذاشته‌ايد و اگر با آنها و آن گروه كه از شما كناره گرفته‌اند بجنگيد و به شما غالب شوند نتيجهء كار بدتر از آن شود كه از آن مىگريزيد . شما مردم مضر و ربيعه را به حميت انداخته‌ايد كه به يارى اين جمع و جنگ شما فراهم شده‌اند ، چنان كه اين جمع نيز به يارى مرتكبان آن حادثه بزرگ و آن گناه عظيم فراهم آمده‌اند .\r\n","description":"","footnote":"","page_name":" 2409 ","page_number":226},
  {"content":"\r\nعايشه گفت : « مىگويى چه بايد كرد ؟ » گفت : « علاج اين كار تسكين آوردن است كه چون تسكين آمد اين جمع پراكنده شود ، اگر شما با ما بيعت كنيد نشان خير است و آثار رحمت و گرفتن انتقام آن مرد و عافيت و سلامت ، و اگر اصرار كنيد و به تكلف گراييد نشان شر است و از دست رفتن انتقام و اينكه خدا فتنه ها بر اين امت افكنده است . عافيت را مرجح دانيد تا از آن بهره ور شويد كليد خير باشيد چنان كه از پيش بوده‌ايد به معرض بليه مرويد و ما را به معرض آن نبريد كه هم ما و هم شما را از پاى در آرد ، به خدا قسم اين سخن با شما مىگويم و بيم دارم كار سامان نيابد تا خدا اين امت را كه كارش آشفته و اين حادثه بر آن فرود آمده به محنت افكند كه اين حادثه را آسان نبايد گرفت كه چون كارهاى ديگر نيست و چنان نيست كه يكى يكى را كشته باشد يا گروهى يكى را يا قبيله اى يكى را كشته باشند . » گفتند : « نكو گفتى و صواب آوردى ، باز گرد ، اگر على بيايد و راى وى نيز همانند تو باشد اين كار به اصلاح گرايد . » گويد : قعقاع پيش على بازگشت و قضيه را به او خبر داد كه پسنديد و قوم در راه صلح بودند : كسانى به نارضايى و كسانى به رضا ، فرستادگان بصره در ذى قار پيش على مىآمدند ، فرستادگان قبيلهء تميم و بكر پيش از بازگشتن قعقاع پيش وى آمده بودند تا راى برادران كوفى خويش را بدانند كه به چه منظور آمده‌اند و بگويند كه دل به صلح دارند و انديشه جنگ ندارند و چون تميميان و بكريان كوفه مقصود عشيرگان بصرى خويش را بدانستند و كوفيان نيز سخن همانند ايشان مىگفتند و آنها را پيش على بردند و خبر بصريان را با وى بگفتند . على از جرير بن شرش دربارهء طلحه و زبير پرسيد كه نهان و عيان كارشان را بگفت و شعرى به تمثيل خواند به اين مضمون :\r\n« پيام رسانى سوى بنى بكر فرست\r\n","description":"","footnote":"","page_name":" 2410 ","page_number":227},
  {"content":"\r\n« كه سوى بنى كعب راه نيست « و بگو كه ستم شما به خودتان باز مىگردد » على نيز به تمثيل شعرى خواند به اين مضمون :\r\n« مگر ابو سمعان نداند كه ما « پير كوشا همانند ترا پس مىزنيم « كه عقلش از جنگ خيره شود « چنان كه به پا خيزد و بيهوده بانگ زند « جمع بكريان از خزاعه دفاع كرد « اما تو اى سراقه مدافع ندارى » ابو جعفر گويد : زياد بن ايوب ، كتابى پيش من آورد كه روايتها در آن بود از مشايخى كه مىگفت از آنها شنيده و پاره اى از آن را به نزد من خواند و پاره اى را نخواند ، از جمله چيزها كه به نزد من نخواند و از روى آن نوشتم چنين بود كه كليب جرمى گويد : در ايام عثمان بن عفان بخواب ديدم كه مردى كه زمامدار امور مردم بود بر بستر خويش بيمار بود و به نزديك سر او زنى بود و كسان سوى او مىرفتند و قصد وى داشتند ، اگر زن كسان را باز داشته بود بس مىكردند ، اما نكرد و بيمار را گرفتند و كشتند . من اين خواب را در سفر و حضر براى كسان نقل مىكردم كه شگفتى مىكردند و تعبير آن را نمىدانستند كه چيست . و چون عثمان كشته شد ، از غزا باز مىگشتيم كه خبر يافتيم و ياران ما گفتند : « كليب خواب تو » گويد : و چيزى نگذشت كه گفتند : « اينك طلحه و زبير كه مادر مؤمنان نيز همراهشان است » و مردم از اين به وحشت افتادند و شگفتى كردند ، آنها مىگفتند كه به خونخواهى عثمان آمده‌اند و توبه از اينكه وى را يارى نكرده‌اند عايشه مىگفت : « در مورد سه چيز بر عثمان خشم آورده بوديم ، به كار گماشتن جوانان ، قرق و كتك زدن با تازيانه و عصا ، انصاف نيست اگر در سه مورد كه شما\r\n","description":"","footnote":"","page_name":" 2411 ","page_number":228},
  {"content":"\r\nمرتكب شده‌ايد خشم نياريم : شكستن حرمت ماه و شهر و خون » مردم گفتند : « مگر با على بيعت نكرديد و پيرو او نشديد ؟ » گفتند :\r\n« شمشير بر گردن ما بود كه چنين كرديم » گفته شد : « اينك على نزديك شماست . » قوم ما به من و دو تن ديگر گفتند پيش على و ياران او رويد و دربارهء اين كار كه واقع آن را ندانيم پرسش كنيد . » گويد : و ما برفتيم و چون به اردوگاه نزديك شديم ، مردى نكو منظر نمودار شد كه بر استرى بود به يارم گفتم : « يادتان هست كه از زنى با شما سخن كردم كه نزديك سر زمامدار بود ، اين همانند اوست » سوار بدانست كه از او سخن داريم و چون نزديك ما رسيد گفت : « بايستيد ، وقتى مرا ديد چه گفتيد ؟ » گويد : ما منكر شديم و او بانگ زد كه تا به من نگوييد نخواهيد رفت . مهابت او ما را گرفت و با وى بگفتيم ، او برفت و مىگفت : « به خدا خوابى شگفت ديده اى . » بيكى از مردم اردو كه نزديك ما بود گفتم : « اين كيست ؟ » گفت : « محمد بن ابى بكر » و ما بدانستيم كه آن زن نيز عايشه بوده و كار وى را بيشتر ناخوش داشتيم .\r\nگويد : آنگاه پيش على رفتيم و به او سلام گفتيم و دربارهء وضع ، از او پرسش كرديم ، گفت : « من گوشه گير بودم ، مردم بر اين مرد تاختند و او را بكشتند ، آنگاه مرا به خلافت برداشتند كه خوش نداشتم و اگر در كار دين بيمناك نبودم نمىپذيرفتم آنگاه دو كس مخالفت آغاز كردند كه آنها را بياوردم و از آنها پيمان گرفتم سپس اجازه دادم به عمره بروند و آنها پيش مادر خودشان ، همسر پيمبر خدا صلى الله عليه و سلم رفتند و كارى را كه به زنان خود نمىپسنديدند به او روا داشتند و او را به معرض كارى آوردند كه حق نداشتند و سزاوار نبود ، من از پى ايشان آمدم كه در اسلام شكاف نيارند و جماعت را پاره نكنند . » گويد : ياران على نيز گفتند : « به خدا ما قصد جنگ آنها نداريم ، مگر آنكه با ما\r\n","description":"","footnote":"","page_name":" 2412 ","page_number":229},
  {"content":"\r\nجنگ اندازند ، فقط براى اصلاح آمده‌ايم » آنگاه به ما بانگ زدند بيعت كنيد ، و دو يار من بيعت كردند ، اما من دست بداشتم و گفتم : « قومم مرا براى كارى فرستاده‌اند ، كارى نخواهم كرد تا پيش آنها باز گردم . » على گفت : « و اگر آنها بيعت نكنند ؟ » گفتم : « من نيز نمىكنم » گفت : « اگر ترا به اكتشاف فرستاده بودند و باز مىگشتى و از علف و آب خبر مىبردى اما به جاى خشك و بىآب رو مىكردند چه مىكردى ؟ » گفتم : « رهاشان مىكردم و سوى علف و آب مىرفتم » گفت : « پس دست پيش آر » گويد : « به خدا امتناع نتوانستم كرد ، دست پيش بردم و با او بيعت كردم . » مىگفت : على مدبرترين مردم عرب بود ، به من گفت : « از طلحه و زبير چه شنيدى ؟ » گفتم : زبير مىگويد : شمشير به گردنمان بود كه بيعت كرديم اما طلحه از شعر مثل ميآرد و مىگويد :\r\n« پيام رسانى سوى بنى بكر فرست « كه سوى بنى كعب راه نيست « بگوى كه ستم شما به خودتان باز مىگردد گفت : « چنين نيست بلكه :\r\n« مگر ابو سمعان نداند كه ما « پير كوشا همانند ترا پس مىزنيم « كه عقلش از جنگ خيره شود « چنان كه بپاخيزد و بيهوده بانگ زند »\r\n","description":"","footnote":"","page_name":" 2413 ","page_number":230},
  {"content":"\r\nگويد : پس از آن على حركت كرد و بر كنار بصره فرود آمد ، طلحه و زبير خندق زده بودند ياران ما ، مردم بصره ، گفتند : « برادران كوفى ما چه مىخواستند و چه مىگفتند ؟ » گفتيم : « مىگفتند : براى صلح آمده‌ايم و سر جنگ نداريم » گويد : در اين اثنا كه چنين بودند و جز اين در دل نداشتند ، نوسالان دو اردو برون شدند و به همديگر ناسزا گفتند و تيراندازى كردند . آنگاه غلامان دو اردو بيامدند سپس سفيهان دو طرف آمدند و جنگ آغاز شد و سوى خندق راند شدند و بر سر آن جنگى سخت شد كه به مرزگاه رسيدند ، ياران على وارد آن شدند و ديگران از آن بيرون شدند . على بانگ زد كه فرارى را تعقيب مكنيد و زخمى را نكشيد و وارد خانه اى مشويد و چون كسان را منع كرد كس پيش مخالفان فرستاد كه براى بيعت بيايند و بيعت گروهى انجام شد ، آنگاه گفت : « هر كه چيزى از مال خود را مىشناسد » بگيرد و چنان شد كه در دو اردو چيزى بجا نماند .\r\nآنگاه جمعى از جوانان قبيلهء قيس پيش وى آمدند و سخنران آنها سخن كرد .\r\nعلى گفت : « اميران شما كجايند ؟ » سخنران قوم گفت : « اطراف شتر كشته شدند » و همچنان به سخنرانى خويش ادامه داد .\r\nعلى گفت : « سخنران توانا چنين است » و چون از بيعت فراغت يافت ، عبد الله بن عباس را بر بصره گماشت مىخواست آنجا بماند تا كار وى استحكام گيرد .\r\nگويد : اشتر به من گفت كه گرانبهاترين شتر بصره را براى او بخرم و من چنان كردم ، اشتر گفت : « شتر را پيش عايشه ببر و از جانب من به او سلام گوى . » گويد : شتر را ببردم و عايشه اشتر را نفرين كرد و گفت : « شتر را پيش او\r\n","description":"","footnote":"","page_name":" 2414 ","page_number":231},
  {"content":"\r\nببر . » و چون پيش وى رفتم گفت : « عايشه از من آزرده است كه چرا به خواهرزاده وى تاخته‌ام . » آنگاه خبر آمد كه على ، ابن عباس را بر بصره گماشته و خشمگين شد و گفت :\r\n« پس ما پيره مرد را براى چه كشتيم ؟ يمن از عبيد الله و حجاز از قثم و بصره از عبد الله و كوفه از على » سپس مركب خويش را خواست و سوار شد و راه بازگشت گرفت .\r\nگويد : و چون على خبر يافت نداى رحيل داد\r\nو شتابان برفت تا به اشتر رسيد اما نگفت كه گفته هاى او را شنيده و گفت : « اين همه شتاب چرا ؟ از ما پيش افتادى ؟ » و بيم داشت كه اگر او را رها كند در خاطر مردم شرى برانگيزد .\r\nمحمد گويد : وقتى فرستادگان مردم بصره به كوفه آمدند و قعقاع از پيش عايشه و طلحه و زبير باز آمد و گفت كه راى آنها نيز چون رأى مردم بصره بود على بر روى جوالها ايستاد و حمد خدا گفت و ثناى او بر زبان راند و بر پيمبر صلوات گفت و از جاهليت و تيره روزىهاى آن ياد كرد و از اسلام و نيكروزى و نعمت همدلى كه خداوند پس از پيمبر صلى الله عليه و سلم بوسيلهء خليفه و خليفهء بعدى و خليفهء بعدى به امت داده بود سخن آورد و گفت : « سپس اين حادثه رخ داد و محرك آن مردمى بودند كه طالب دنيا بودند و به كسانى كه خدا آن را به سبب فضيلت غنيمتشان كرده بود حسد مىبردند و مىخواستند كارها را به حال اول باز برند اما خدا كار خويش را بسر مىبرد و آنچه بخواهد مىكند ، بدانيد كه من فردا حركت مىكنم ، شما نيز حركت كنيد ولى هيچكس از آنها كه بر ضد عثمان كمك كرده‌اند نيايد و سفيهان ، زحمت خويش را از من كم كنند . » گويد : آنگاه گروهى از آنها و از جمله علباء بن هيثم و عدى بن حاتم و سالم بن ثعلبه عبسى و شريح بن اوفى بن ضبيعه و اشتر كه سوى عثمان رفته بودند يا به كار رفتگان\r\n","description":"","footnote":"","page_name":" 2415 ","page_number":232},
  {"content":"\r\nرضايت داده بودند فراهم آمدند و از جملهء مصريان ، ابن سودا و خالد بن ملجم با آنها شدند و مشورت كردند و گفتند : « رأى درست چيست ؟ على كه بيشتر از خون خواهان عثمان به كتاب خدا بصيرت دارد و بهتر از همگان بدان عمل مىكند اينك كه بجز جمع ما و اندكى از ديگران سوى او نيامده‌اند چنين مىگويد ، اگر همه جماعت به وى نزديك شوند و او به آنها نزديك شود و بينند كه ما در كثرت آنها اندكيم ، چه خواهد گفت ؟ به خدا قصد شما كنند و خلاصى نيابيد » اشتر گفت : « حال طلحه و زبير را دانسته بوديم ، اما حال على را تا به امروز ندانسته بوديم ، به خدا راى كسان دربارهء ما يكسان است و اگر با على صلح كنند بر سر خون ماست ، بياييد به على بتازيم و او را از پى عثمان بفرستيم و فتنه اى شود كه در اثناى آن به آرام ماندن ما خشنود باشند . »\r\nعبد الله بن سودا گفت : « اى قاتلان عثمان ! راى نادرست آورديد ، دو هزار و پانصد يا ششصد كس از مردم كوفه در ذىقارند و ابن حنظليه با پنجهزار يارانش در اشواق بسر مىبرند تا براى جنگ شما دستاويز بجويند ، كار به قدر توان خويش بايد كرد . » علباء بن هيثم گفت : « از پيش اين جماعت برويد و آنها را وا گذاريد كه چون كم شوند دشمنشان نيرو گيرد و اگر بسيار شوند آسانتر بر ضد شما صلح كنند . بگذاريد - شان و برويد و در يكى از ولايات بمانيد تا كسانى پيش شما آيند كه بوسيلهء آنها مصون مانيد و از مردم محفوظ باشيد . » ابن سوداء گفت : « رأى نادرست آوردى ، به خدا مردم مىخواهند به يك سو باشيد و با مردم بىگناه نباشيد و اگر چنين شود كه تو ميگويى همه چيز بر ضد شما شود . » عدى بن حاتم گفت : « به خدا راضى نبودم و بدم نيز نيامد ، حقا كه از كسانى كه ضمن سخن از كشتن وى ، به ترديد افتاده‌اند در شگفتم اينك حادثه اى رخ داده و مردم را به هم انداخته . ما از اسب و سلاح ، ذخيرهء كافى داريم اگر اقدام كنيد ما نيز\r\n","description":"","footnote":"","page_name":" 2416 ","page_number":233},
  {"content":"\r\nكنيم و اگر دست بداريد ما نيز وا پس رويم . » سالم بن ثعلبه گفت : « اگر كسى از كارى كه كرده دنيا مىخواسته من نمىخواسته‌ام ، به خدا اگر فردا با آنها روبرو شوم به خانهء خود باز نمىگردم ، اگر پس از تلاقى آنها زنده بمانم بيشتر از مدت كشتن يك شتر نخواهد بود ، به خدا شما چنان از شمشير بيم داريد كه گويى سرانجامتان جز شمشير نخواهد بود . » ابن سودا گفت : « درست سخنى گفت . » شريح بن اوفى گفت : « پيش از آنكه برويد كارهاى خويش را محكم كنيد و كارى را كه مىبايد با شتاب انجام داد به عقب ميندازيد و كارى را كه مىبايد به عقب انداخت با شتاب انجام مدهيد . ما به نزد مردم وضع بدى داريم و نمىدانم اگر فردا ملاقات كنند چه خواهند كرد . » ابن سودا سخن كرد و گفت : « اى گروه ! فيروزى شما در آشفتگى كسان است با آنها مماشات كنيد و چون فردا كسان بملاقات آمدند جنگ اندازيد و فرصت تفكر به آنها مدهيد تا كسى كه با وى هستيد به ناچار از صلح بماند و خدا على و طلحه و زبير و موافقان آنها را از كارى كه خوش نداريد مشغول دارد . » گويد : اين رأى را نيك ديدند و بر اين قرار پراكنده شدند و كسان غافل بودند .\r\nگويد : على صبحگاهان بر مركب نشست و برفت ، مردم نيز برفتند ، تا وقتى به نزديك مردم عبد القيس رسيد آنجا فرود آمد و مردم كوفه از آن پيشتر بودند ، آنگاه حركت كرد\r\nو برفت تا نزديك مردم كوفه رسيد كه از او پيشتر بودند ، كسان از دنبال وى مىرفتند كه از آنها جلو افتاده بود ، چون مردم بصره رأى آن جمع را بدانستند و على نيز آنجا فرود آمد ، ابو الجربا پيش زبير بن عوام رفت و گفت : « راى درست اينست كه هم اكنون يك هزار سوار بفرستى تا پيش از آنكه اين مرد به ياران خود برسد به دو حمله برند . »\r\n","description":"","footnote":"","page_name":" 2417 ","page_number":234},
  {"content":"\r\nزبير گفت : « اى ابو الجربا ، ما ترتيبات جنگ را مىدانيم اما اينان اهل دين ما هستند ، اين وضعى تازه است در مورد چيزهايى كه از پيش نبوده ، اين كاريست كه هر كه به پيشگاه خدا رود و دربارهء آن عذرى نداشته باشد بروز رستاخيز معذور نباشد بعلاوه فرستاده قوم با قرارى از پيش ما رفت ، اميدواريم صلح ميان ما برقرار شود صبر كنيد و خوشدل باشيد . » گويد : صبرة بن شيمان نيز بيامد و گفت : « اى طلحه ! اى زبير ! دربارهء اين مرد فرصت را مگذاريد كه در كار جنگ ، تدبير از شجاعت بهتر است . » طلحه گفت : « اى صبره ! ما و آنها مسلمانيم ، اين وضع از پيش نبوده كه دربارهء آن قرآنى نازل شود ، يا از پيمبر خدا صلى الله عليه و سلم سنتى بدست باشد ، كارى نوظهور است . جمعى بر اينند كه نبايد امروز دست به كارى زد ، اينان على و همراهان ويند . ما گفته‌ايم كه نبايد امروز اين كار را بگذاريم و عقب اندازيم ، على مىگويد :\r\nآنچه ما نظر داريم ، يعنى بجا گذاشتن اين جماعت ، بدى است كه بهتر از بدتر است ، كارى است نامشخص كه به زودى روشن مىشود ، حكم مسلمانى اين است كه كار سودمندتر و محتاطانه تر را بايد پذيرفت . » كعب بن سور نيز بيامد و گفت : « اى قوم ، شما كه گروه نخستين اين جمع را از ميان برديد ، در انتظار چيستيد ، ريشهء آنها را قطع كنيد . » گفتند : « اى كعب ! اين كاريست كه ميان ما و برادرانمان رخ داده و شبهه ناك است ، به خدا از وقتى خدا عز و جل پيمبر خويش را فرستاده ، ياران محمد صلى الله - عليه و سلم راهى نگرفته‌اند كه ندانيم به كجا مىبرند تا اين حادثه پيش آمد كه نمىدانند رو به اقبال دارند يا به ادبار . اكنون ، چيزى پيش ما نكو مىنمايد و پيش برادرانمان زشت ، و چون فردا شود به نزد ما زشت شود و پيش آنها نكو ، ما حجتى بر آنها مىآوريم كه آن را حجت نمىشمارند و همان را بر كسان ديگر حجت مىگيرند .\r\nاميدواريم اگر بپذيرند صلح شود و گر نه به علاج آخرين دست بايد زد . »\r\n","description":"","footnote":"","page_name":" 2418 ","page_number":235},
  {"content":"\r\nكسانى از مردم كوفه نيز پيش على بن ابى طالب رفتند و دربارهء عمل بر ضد مخالفان سخن آوردند از جمله اعور بن منقرى با وى سخن كرد .\r\nعلى گفت : « اصلاح بايد و تسكين غايله . شايد خدا بوسيلهء ما جمع اين امت را فراهم آرد و جنگ را ببرد . رأى مرا پذيرفته‌اند . » گفت : « اگر نپذيرفتند ؟ » گفت : « تا كارى به ما ندارند كارى با آنها نداريم »\r\nگفت : « اگر كارى داشتند ؟ » گفت : « از خويشتن دفاع مىكنيم . » ابو سلامه دالانى نيز با وى سخن كرد و گفت : « به نظر تو اگر اين قوم كه به خونخواهى برخاسته‌اند از اين كار ، خدا عز و جل را منظور دارند معذور خواهند بود ؟ » گفت : « آرى » گفت : « آيا تو نيز معذورى كه اين كار را به تأخير مىبرى ؟ » گفت : « آرى ، وقتى كارى نامشخص باشد به ترتيب سودمندتر و محتاطانه تر كار بايد كرد . » گفت : « اگر فردا از جنگ چاره نماند حال ما و آنها چگونه خواهد بود ؟ » گفت : « اميدوارم هر كس از ما و آنها با قلب پاك كشته شود خدايش وارد بهشت كند . » مالك بن حبيب نيز سخن كرد و گفت : « اگر با اين قوم مقابل شدى چه خواهى كرد ؟ » گفت : « معلوم داشته‌ايم كه صلاح دست بداشتن است ، اگر با ما به بيعت آمدند ، چه بهتر ، اگر جز جنگ راهى نبود شكافى است كه بهم نخواهد آمد . » گفت : « اگر از جنگ چاره نماند ، وضع كشتگان ما چگونه خواهد بود ؟ »\r\n","description":"","footnote":"","page_name":" 2419 ","page_number":236},
  {"content":"\r\nگفت : « هر كه خدا عز و جل را منظور داشته ، اين كار برايش سودمند افتد و مايهء نجات وى شود . » آنگاه ، على به سخن ايستاد و با كسان سخن كرد و حمد خدا گفت و ثناى وى بر زبان راند و گفت : « اى مردم بر خويشتن مسلط باشيد دست و زبان از اين قوم بداريد كه برادران شمايند ، بر آنچه از آنها رخ مىدهد صبورى كنيد مبادا پيش از ما دست به كارى زنيد كه فردا مسئول ، كسى است كه اكنون خصومت آغاز كند . » گويد : آنگاه روان شد و با آرايشى كه آمده بود برفت و چون نزديك قوم رسيد حكيم بن سلامه و مالك بن حبيب را پيش آنها فرستاد كه اگر بر آن سخنان كه با قعقاع گفته‌ايد باقى هستيد دست از ما بداريد و بگذاريد فرود آييم و در اين كار بنگريم .\r\nگويد : در اين وقت كه بنى سعد در كار دفاع از حرقوص بن زهير مصمم بودند و جنگ با على را روا نمىدانستند احنف بن قيس پيش وى آمد و گفت : « اى على ! قوم ما كه در بصره‌اند پندارند كه اگر فردا بر آنها غلبه يا بى مردانشان را بكشى و زنانشان را اسير كنى . » گفت : « كسى همانند من اين كار را نمىكند كه اين كار جز دربارهء آنها كه از دين بگشته‌اند و كافر شده‌اند روا نيست ، اينان مردمى مسلمانند ، آيا قوم خويش را از من باز مىدارى ؟ » احنف گفت : « آرى ،\r\nيكى از دو چيز را برگزين : يا پيش تو آيم و خودم با تو باشم ، يا ده هزار شمشير را از تو باز دارم . » گويد : آنگاه احنف بازگشت و دعوتشان كرد كه به جاى بمانند و چنين آغاز كرد كه اى قوم خندف ! و جمعى به او پاسخ دادند ، آنگاه بانگ زد كه اى قوم تميم ! و جمعى به او پاسخ دادند . آنگاه بانگ زد اى قوم سعد ! و همه سعديان به او پاسخ دادند و همه را به كناره گيرى كشانيد ، آنگاه مراقب ماند ببيند مردم چه مىكنند و چون جنگ رخ داد و على فيروز شد ، آسوده خاطر بيامدند و به جماعت پيوستند .\r\n","description":"","footnote":"","page_name":" 2420 ","page_number":237},
  {"content":"\r\nدربارهء احنف روايت ديگر به نقل از خود او آورده‌اند ، گويد : سوى مدينه رفتيم و آهنگ حج داشتيم ، در منزلگاه خويش بوديم و بارها را فرود مىآورديم كه يكى آمد و گفت : « كسان بر آشفته‌اند و در مسجد فراهم آمده‌اند ، برفتيم و ديديم كه مردم در مسجد پيرامون چند كس فراهم آمده‌اند كه على بود و زبير و طلحه و سعد ابن ابى وقاص . در اين حال بوديم كه عثمان بن عفان بيامد ، گفتند : « اينك عثمان » پس ، بيامد ، روپوشى زرد به تن داشت كه سر خويش را با آن پوشانيده بود ، گفت : « على اينجاست ؟ » گفتند : « آرى » گفت : « زبير اينجاست ؟ » گفتند : « آرى ؟ » گفت : « طلحه اينجاست ؟ » گفتند : « آرى ؟ » گفت : « شما را به خدايى كه خدايى جز او نيست آيا ميدانيد كه پيمبر خدا صلى - الله عليه و سلم گفت : هر كه مربد بنى فلان را بخرد خدايش بيامرزد و من آن را به بيست و پنجهزار خريدم و پيش پيمبر خدا آمدم و گفتم : اى پيمبر خدا من آن را خريدم و گفت : آن را جزو مسجد كن كه پاداش آن را بيابى ؟\r\nگفتند : « خدا را ، آرى » گويد : و چيزهاى ديگر از اين گونه ياد كرد .\r\nگويد : پس از آن طلحه و زبير را بديدم و گفتم : « به خلافت كى رضايت مىدهيد كه با وى بيعت كنم زيرا اين مرد كشته مىشود ؟ » گفتند : « على » گفتم : « بخلافتش رضايت داريد كه با وى بيعت كنم » گفتند : « آرى »\r\n","description":"","footnote":"","page_name":" 2421 ","page_number":238},
  {"content":"\r\nگويد : سوى مكه رفتيم و آنجا بوديم كه خبر قتل عثمان آمد ، عايشه نيز در مكه بود ، پيش او رفتم و گفتم : « مىگويى با كى بيعت كنم ؟ » گفت : « على » گفتم : « مىگويى با او بيعت كنم و به خلافتش رضايت دارى ؟ »\r\nگفت : « آرى » گويد : در مدينه پيش على رفتم و با وى بيعت كردم آنگاه به بصره پيش كسانم آمدم و پنداشتم كه كار خلافت استوار شده .\r\nناگهان يكى آمد و گفت : « اينك عايشه و طلحه و زبير بر كنار خريبه فرود آمده‌اند . » گفتم : « براى چه آمده‌اند ؟ » گفتند : « كس به طلب تو فرستاده‌اند و براى خونخواهى عثمان كمك مىخواهند . » كارى حيرت انگيزتر از اين نديده بودم ، گفتم : واگذاشتن اينان كه مادر مؤمنان و حوارى پيمبر خدا را همراه دارند كارى دشوار است و جنگ با پسر عموى پيمبر خدا نيز كه خودشان گفته‌اند با وى بيعت كنم دشوار است .\r\nگويد : و چون پيش آنها رفتم گفتند : « آمده‌ايم براى خونخواهى عثمان كمك بخواهيم كه به ستم كشته شد . » گفتم : « اى مادر مؤمنان ترا به خدا ، مگر نگفتم مىگويى با كى بيعت كنم ، و گفتى على ؟ » گفت : « چرا » گفتم : « مگر نگفتم ميگويى بيعت كنم و بخلافت او رضايت دارى ؟ و گفتى :\r\nآرى » گفت : « چرا ، اما او تغيير آورد »\r\n","description":"","footnote":"","page_name":" 2422 ","page_number":239},
  {"content":"\r\nگفتم : « اى زبير ! اى حوارى پيمبر خدا ! اى طلحه ! شما را به خدا مگر به شما نگفتم كه مىگوييد با كى بيعت كنم ؟ و گفتيد على ، مگر نگفتم : مىگوييد با او بيعت كنم و بخلافتش رضايت داريد ؟ و گفتيد آرى . » گفتند : « چرا اما او تغيير آورد » گفتم : به خدا ، « با شما جنگ نمىكنم كه مادر مؤمنان و حوارى پيمبر خدا را همراه داريد ، با مردى كه پسر عموى پيمبر خداست و گفته‌ايد با او بيعت كنم نيز جنگ نمىكنم ، يكى از سه چيز را برگزينيد : يا پل را بگشاييد كه به سرزمين عجمان روم تا خدا قضاى خويش را بسر برد ، يا به مكه روم و آنجا بمانم تا خدا قضاى خويش را بسر برد ، يا كناره گيرم و همين نزديكى بمانم » گفتند : « مشورت مىكنيم آنگاه به تو خبر مىدهيم » گويد : مشورت كردند كه اگر پل را براى او بگشاييم اخبار شما به آنها رسد ، اين رأى درست نيست ، بگذاريد همينجا نزديك باشد كه بر او تسلط داشته باشيد و مراقبتش كنيد .\r\nراوى گويد : احنف كناره گرفت و در جلحا ، دو فرسخى بصره ، بماند و بيش از شش هزار كس با وى كناره گرفتند . پس از آن ميان دو جمع تلاقى شدند و نخستين كس كه كشته شد طلحه بود . كعب بن سور نيز كه قرآن همراه داشت و اين جمع و آن جمع را تذكار ميداد كشته شد . كشته بسيار شد آنگاه زبير سوى سفوان رفت كه نزديك بصره بود و نعر ، يكى از قبيلهء مجاشع ، او را بديد و گفت : « اى حوارى پيمبر خدا ! پيش من آى كه در حمايت منى و كس به تو دست نيابد » گويد : و زبير با وى بيامد ، يكى پيش احنف آمد و گفت : « زبير را در سفوان ديده‌اند دربارهء او چه مىگويى ؟ »\r\nگفت : « مسلمانان را فراهم آورد كه با شمشير پيشانى همديگر را بزدند ، آنگاه سوى خانهء خويش مىرود ! »\r\n","description":"","footnote":"","page_name":" 2423 ","page_number":240},
  {"content":"\r\nگويد : عمرو بن جرموز و فضالة بن حابس و نفيع اين سخن را شنيدند و به جستجوى وى بر نشستند و وى را همراه نعر بديدند ، عمرو بن جرموز كه بر اسبى ناتوان بود از پشت سر وى در آمد و ضربتى سبك بزد ، زبير كه بر اسب خويش ذو الخمار بود بر او حمله برد و عمرو كه پنداشت بدست او كشته مىشود بانگ زد و نافع و فضاله را به كمك خواند كه به زبير حمله بردند و او را بكشتند .\r\n\r\nسخن از اينكه على فرزند خويش حسن را با عمار بن ياسر براى حركت دادن مردم كوفه فرستاد\r\nابن ليلى گويد : هاشم بن عتبه در ربذه پيش على آمد و گفت كه محمد بن ابى بكر به كوفه آمد ، و سخنان ابو موسى را به دو خبر داد .\r\nعلى گفت : « ميخواستم معزولش كنم ، اما اشتر گفت نگهش دارم . » گويد : آنگاه على هاشم را سوى كوفه فرستاد و به ابو موسى نوشت كه من هاشم بن عتبه را فرستادم تا كسانى را كه آنجا هستند برانگيزد مردم را روانه كن كه من اين ولايت به تو سپردم تا در كار حق جزو ياران من باشى . » گويد : ابو موسى ، سائب بن مالك اشعرى را خواست و گفت : « راى تو چيست ؟ » گفت : « راى من اينست كه به آنچه نوشته عمل كنى . » گفت : « ولى رأى من چنين نيست . » آنگاه هاشم به على نوشت كه من پيش مردى دغل و مخالف آمده‌ام كه دغلى و دشمنى وى عيان است ، نامه را با محل بن خليفهء طايى فرستاد ، على ، حسن و عمار بن ياسر را فرستاد كه مردم را سوى او حركت دهند ، قرظة بن كعب انصارى را نيز امارت كوفه داد و همراه وى به ابو موسى نوشت .\r\n« اما بعد ، پنداشتم علاقهء تو به اين كار كه خدايت از آن بىنصيب\r\n","description":"","footnote":"","page_name":" 2424 ","page_number":241},
  {"content":"\r\n« كند مانع از آن مىشود كه با دستور من مخالفت كنى ، حسن و عمار را « فرستادم كه مردم را حركت دهند ، قرظة بن كعب را زمامدار شهر كردم ، « از كار ما با مذمت و خفت كناره كن ، اگر نكنى گفته‌ام ترا بيرون كند ، اگر « مقاومت كنى و بر تو غلبه يابد پاره پاره ات كند . » گويد : چون نامه به ابو موسى رسيد كناره گرفت ، حسن و عمار ، وارد مسجد شدند و گفتند : « امير مؤمنان مىگويد اينجا كه آمده‌ام ستمگرم يا ستمديده ، هر كه به حق خدا پاى بند است بيايد ، اگر ستمديده‌ام ياريم كند و اگر ستمگرم حق را از من بگيرد ، به خدا طلحه و زبير نخستين كسانى بودند كه با من بيعت كردند و نخستين كسانى بودند كه خيانت كردند ، آيا مالى برده‌ام يا حكمى را ديگر كرده‌ام ؟ بياييد و امر به معروف كنيد و نهى از منكر . » ابى الطفيل گويد : على گفت : از كوفه دوازده هزار و يك كس سوى شما مىآيد بر تپه ذى قار نشستم و آنها را شمار كردم كه يكى بيش و كم نبود .\r\nابى ليلى گويد : دوازده هزار كس سوى على حركت كردند كه هفت گروه بودند : قريش و كنانه و اسد و تميم و رباب و مزينه كه سالارشان معقل بن يسار رياحى بود ، گروه قيس كه سالارشان سعد بن مسعود ثقفى بود ، گروه بكر بن وايل و تغلب كه سالارشان وعلة بن محدوج ذهلى بود ، گروه مذحج و اشعريين كه سالارشان حجر بن عدى بود ، گروه بجيله و انمار و خثعم و ازد كه سالارشان مخنف بن سليم ازدى بود .\r\n\r\nفرود آمدن على در زاويه بصره\r\nقتاده گويد : على در زاويه فرود آمد و چند روز در آنجا ببود . احنف كس پيش او فرستاد كه اگر خواهى پيش تو آيم\r\nو اگر خواهى چهار هزار شمشير را از تو بدارم .\r\n","description":"","footnote":"","page_name":" 2425 ","page_number":242},
  {"content":"\r\nعلى پيغام داد : « اين چگونه مىشود كه تو به يارانت قول كناره گيرى داده اى ؟ » جواب داد : « اما جنگ با آنها حق خداست . » على پيغام داد : « هر كه را مىتوانى بازدارى بازدار . » گويد : پس از آن على از زاويه روان شد ، طلحه و زبير و عايشه نيز از فرضه روان شدند و در محل قصر عبيد الله ، يا عبد الله بن زياد ، تلاقى شد و چون دو گروه فرود آمدند شقيق بن ثور كس پيش عمرو بن مرحوم عبدى فرستاد كه روان شو و چون روان شدى ما را سوى اردوگاه على ببر . آنها با مردم عبد القيس و بكر بن وايل حركت كردند و سوى اردوگاه امير مؤمنان رفتند و كسان گفتند : « اينان با هر كه باشند غلبه مىيابد . » گويد : شقيق بن ثور پرچم قوم را به غلام خويش داد كه رشراشه نام داشت ، و علة بن محدوج ذهلى به او پيغام داد كه حرمت او از دست كه برفت مايه اعتبار قوم خويش را بدست رشراشه دادى ؟\r\nشقيق به او پيغام داد كه به كار خود برس كه ما به كار خودمان مىرسيم .\r\nگويد : سه روز آنجا ببودند كه جنگى در ميانه نبود ، على كس پيش مخالفان مىفرستاد و سخن مىكرد و توبيخشان مىكرد .\r\nقتاده گويد : على از زاويه برون شد و آهنگ طلحه و زبير و عايشه داشت ، آنها نيز از فرضه به آهنگ على روان شدند و به روز پنجشنبه نيمهء جمادى الاخر سال سى و ششم در محل قصر عبيد الله بن زياد تلاقى شد وقتى دو گروه رو به رو شدند زبير بر اسب خويش مسلح بيامد ، به على گفتند : « اينك زبير » گفت : « اگر خدا را به ياد وى آرند بهتر از طلحه تذكار مىيابد . » گويد : آنگاه طلحه بيامد ، على سوى آنها رفت و نزديكشان رسيد چندان كه گردن مركوبشان بهم رسيد . على گفت : « سلاح و اسب و مرد مهيا كرده‌ايد اما عذرى براى خدا نينديشيده‌ايد از خدا بترسيد و چون آن كس مباشيد كه رشتهء خود را از\r\n","description":"","footnote":"","page_name":" 2426 ","page_number":243},
  {"content":"\r\nپس تابيدن پنبه و قطعه قطعه كند » [ 1 
  ] مگر من برادر دينى شما نيستم كه خونم را حرام مىداريد و من نيز خون شما را حرام ميدانم آيا حادثه اى رخ داده كه خون مرا بر شما حلال كرده ؟ » طلحه گفت : « مردم را بر ضد عثمان برانگيختى » على گفت : « آن روز خدا سزاى شايستهء آنها را تمام دهد و بدانند كه حق آشكار ، خداى يكتاست [\r\n« اى طلحه ! تو بخونخواهى عثمان آمده اى ؟ خدا قاتلان عثمان را لعنت كند ، زبير ! ياد دارى آن روز كه با پيمبر خدا صلى الله عليه و سلم در محلهء بنى غنم بر من گذشتى ، پيمبر به من نگريست و به روى من خنده زد ، من نيز به روى وى خنده زدم ، گفتى : پسر ابو طالب از گردنفرازى دست بر نمىدارد .\r\n« پيمبر خدا به تو گفت : على گردنفرازى ندارد . تو به جنگش مىروى و نسبت به او ستمگرى . » گفت : « اى خدا ، آرى و اگر اين را به ياد داشتم به اين راه نمىآمدم ، به خدا هرگز با تو جنگ نمىكنم . » گويد : على پيش ياران خود بازگشت و گفت : « زبير با خدا پيمان كرد كه با شما جنگ نكند . » گويد : آنگاه زبير پيش عايشه بازگشت و به دو گفت : « از وقتى به عقل آمده‌ام در هر جنگى بوده‌ام واقف كار خودم بوده‌ام جز اين جنگ . » عايشه گفت : « مىخواهى چه كنى ؟ » گفت : « مىخواهم اين جنگ را بگذارم و بروم » پسرش عبد الله گفت : « اين دو جمع را با هم روبرو كردى و همين كه براى\r\n\r\n","description":"","footnote":"\r\n[ 1 
  ] و لا تكونا كالتى نقضت غزلها من بعد قوة انكاثا . نحل 16 آيه 92\r\n[ 2 
  ] يومئذ يوفيهم الله دينهم الحق و يعلمون ان الله هو الحق المبين . نور - 24 آيه 25\r\n","page_name":" 2427 ","page_number":244},
  {"content":"\r\nهمديگر شمشير كشيدند مىخواهى رهاشان كنى و به روى ! پرچمهاى پسر ابى طالب را ديده اى و دانسته اى كه به دست جوانان دلير است . » گفت : « قسم خدا خورده‌ام كه با وى جنگ نكنم » و از گفتهء وى خشمگين شد .\r\nعبد الله گفت : « قسمت را كفاره كن و با وى بجنگ » زبير يكى از غلامان خويش را بنام مكحول ، پيش خواند و آزاد كرد .\r\nعبد الرحمان بن سليمان تميمى شعرى در اين باب گفت به اين مضمون :\r\n« اى برادران « عجيبتر از اين كفاره قسم نديده‌ام « كه در كار عصيان خدا بنده آزاد كنند » شاعرى ديگر از مردم تميم گويد :\r\n« مكحول را آزاد كرد كه دين خويش را محفوظ دارد « و اين را در پيشگاه خدا كفارهء قسم خويش كرد « اما پيمان شكنى به چهرهء وى نمايان بود » محمد گويد : عمران بن حصين كسان ميان مردم فرستاد كه از هر دو گروه بازشان دارد ، چنان كه احنف كرده بود ،\r\nاز جمله يكى را پيش بنى عدى فرستاد كه بر در مسجدشان بانگ زد : بدانيد كه ابو نجيد ، عمران بن حصين سلامتان مىكند و مىگويد :\r\n« به خدا اگر در كوهى محصور باشم با چند چوب تر و گوسفندانى كه پشم آن را بچينم و شير آن را بنوشم ، بهتر از اينست كه در يكى از اين دو صف تيرى بيندازم . » گويد : بنى عدى به يك صدا گفتند : « به خدا باقيمانده پيمبر را به هيچ بهانه وا - نمىگذاريم » منظورشان عايشه بود .\r\nحجير بن ربيع گويد : عمران بن حصين به من گفت : « ميان قوم خويش برو و جايى كه بيش از همه باشند سخن كن و بگو عمران بن حصين يار پيمبر خدا مرا پيش شما\r\n","description":"","footnote":"","page_name":" 2428 ","page_number":245},
  {"content":"\r\nفرستاده ، سلامتان مىگويد و رحمت خدا براى شما مىخواهد و به خدايى كه خدايى جز او نيست قسم ياد مىكند كه اگر غلام حبشى بينىبريده اى باشد و بزان محصور بر سر كوهى را بچراند تا مرگش فرا رسد خوشتر از آن دارد كه تيرى ميان اين دو گروه بيفكند . » گويد : پيران قوم سر برداشتند و گفتند : « ما باقيماندهء پيمبر را به هيچوجه وا نمىگذاريم . » محمد گويد : مردم بصره گروهها بودند ، گروهى با طلحه و زبير بودند گروهى با على بودند و گروهى ديگر نمىخواستند همراه هيچيك از دو گروه جنگ كنند .\r\nگويد : عايشه از منزل خويش بيامد و در مسجد حدان در محله ازد فرود آمد كه جنگ آنجا بود ، در آن هنگام سر ازد صبرة بن شيمان بود كه كعب بن سور به دو گفت :\r\n« اگر دو جمع به هم نزديك شود كار از دست برود كه چون درياها به هم بر آيند اطاعت من كن و آنجا مرو و با قوم خويش كناره كن كه بيم دارم صلحى نباشد ، بيرون اين مايه باش و اين جمع مضر و ربيعه را واگذار كه برادرانند ،\r\nاگر به صلح آمدند همانست كه مىخواهيم ، و اگر جنگ كردند فردا داوران آنها باشيم . » گويد : كعب در جاهليت نصرانى بوده بود . صبره گفت : « بيم دارم چيزى از نصرانيت در تو مانده باشد ، به من مىگويى در صلح كسان حضور نيابم و مادر مؤمنان و طلحه و زبير را ، اگر صلحشان پذيرفته نشد ، يارى نكنم و از خونخواهى عثمان باز مانم ؟ به خدا هرگز چنين نكنم » و همه قبايل يمنى همسخن شدند كه حضور يابند .\r\nابن يعمر گويد : وقتى احنف بن قيس از پيش على بازگشت ، هلال بن وكيع پيش وى آمد و گفت : « راى تو چيست ؟ » گفت : « كناره گيرى ، راى تو چيست ؟ » گفت : « پشتيبانى مادر مؤمنان . تو كه سرور مايى چگونه ما را رها مىكنى ؟ » گفت : « فردا كه تو كشته شوى و من بمانم سرور شما مىشوم . »\r\n","description":"","footnote":"","page_name":" 2429 ","page_number":246},
  {"content":"\r\nهلال گفت : « تو كه پير مايى چنين مىگويى ؟ » گفت : « پيرى هستم كه فرمانم نبرند و تو جوانى هستى كه اطاعتت كنند . » گويد : بنى سعد پيروى احنف كردند كه آنها را سوى وادى السباع برد ، بنى - حنظله پيروى هلال كردند و بنى عمرو پيروى ابو الجربا كردند و بجنگيدند .\r\nابو عثمان گويد : وقتى احنف بيامد بانگ زد اى آل زيد ، از اين كار كناره كنيد و زرنگى و زبونى آن را با اين دو گروه واگذاريد .\r\nمنجاب بن راشد برخاست و گفت : « اى آل رباب ! كناره مكنيد و در اين كار حاضر باشيد و زرنگى آن را به عهده گيريد » كه آنها برفتند .\r\nگويد : و چون منجاب گفت اى آل تميم از اين كار كناره كنيد و زرنگى و زبونى آن را با اين دو گروه واگذاريد ابو الجرباء كه از بنى عثمان بن مالك بود برخاست و گفت : « اى آل عمر ، از اين كار كناره مكنيد و زرنگى آن را به عهده گيريد . » گويد : و چنان شد كه ابو الجرباء سالار بنى عمرو بود و منجاب سالار بنى ضبه ، و چون احنف گفت اى آل زيد مناة ! از اين كار كناره كنيد و زرنگى و زبونى آن را به اين دو گروه واگذاريد ، هلال بن وكيع گفت : « از اين كار كناره مكنيد » و بانگ زد كه اى آل حنظله زرنگى آن را به عهده گيريد و سالارى حنظله را به عهده گرفت ، اما طايفهء سعد اطاعت احنف كردند و سوى وادى السباع رفتند .\r\nمحمد گويد : سالار هوازن و بنى سليم و توابع ، مجاشع بن مسعود سلمى بود .\r\nسالار عامر ، زفر بن حارث بود . سالار غطفان اعصر بن نعمان باهلى بود و سالار بكر بن وائل مالك بن مسمع بود . عبد القيس سوى على رفتند مگر يكى كه بجاى ماند ، از بكر بن وائل نيز كسانى به پا خاستند و كناره گيران به تعداد ماندگان بودند كه سالارشان سنان بود . ازديان سه سر داشتند : صبرة بن شيمان و مسعود و زياد بن عمرو . پراكندگان قبايل دو سر داشتند : سر گروه مضر ، خريت بن راشد بود و سر گروه قضاعه و توابع ، رعبى جرمى بود ، و اين لقب وى بود ، سر يمنيان ديگر ذو الاجره حميرى بود .\r\n","description":"","footnote":"","page_name":" 2430 ","page_number":247},
  {"content":"\r\nگويد : طلحه و زبير با گروه خويش بيامدند و در زابوقه در محل قرية الارزاق قرار گرفتند . مضريان همگى بيامدند و ترديد نداشتند كه صلح مىشود ربيعه بالاتر از همه قرار گرفت ، آنها نيز ترديد نداشتند كه صلح مىشود . يمنيان پايينتر از همه قرار گرفتند و ترديد نداشتند كه صلح مىشود . عايشه در حدان بود و كسان با سران خويش در زابوقه بودند و جمعشان سى هزار بود . در اين وقت حكيم و مالك را پيش على فرستادند كه قرارى كه با قعقاع نهاده‌ايم بجاست ، بيا گويد : آن دو كس پيش على رفتند و پيغام را بگفتند ، على روان شد و نزديك آن گروه قرار گرفت و مردم هر قبيله پهلوى قبيلهء خويش فرود آمدند : مضريان پيش مضريان ، مردم ربيعه پيش ربيعه و يمنيان پيش يمنيان و ترديد نداشتند كه صلح مىشود . پهلوى همديگر بودند و پيش يك ديگر مىرفتند و جز صلح سخن و نيتى نداشتند . همراهان امير مؤمنان بيست هزار كس بودند . سران مردم كوفه همانها بودند كه با آنها به ذو قار آمده بودند . مردم عبد القيس سه سر داشتند : سر جذيمه و بكر ، على بن جارود بود ، سر عمور ، عبد الله بن سوداء بود ، سر مردم هجر ، ابن اشج بود ، سر بكر بن وائل بصره ، ابن حارث بن نهار بود ، سر زط و سيابجه ، دنور بود .\r\nگويد : على با ده هزار كس به ذو قار آمده بود و ده هزار كس نيز به دو پيوست .\r\nمحمد بن حنفيه گويد : با هفتصد كس از مدينه در آمديم ، از كوفه هفت هزار كس پيش ما آمدند . دو هزار كس نيز از اطراف به ما پيوستند كه بيشترشان از بكر بن وائل بودند و به قولى شش هزار كس .\r\nراوى گويد : وقتى كسان فرود آمدند و آرام گرفتند على روان شد ، طلحه و زبير نيز روان شدند و بهم رسيدند و دربارهء مورد اختلاف سخن كردند و كارى را بهتر از صلح و جلوگيرى از جنگ ندانستند كه كار بتفرقه افتاده بود و بجايى نمىتوانستند رسيد . بدين ترتيب از هم جدا شدند على به اردوگاه خويش بازگشت ، طلحه و زبير نيز به اردوگاه خويش باز رفتند .\r\n","description":"","footnote":"","page_name":" 2431 ","page_number":248},
  {"content":"\r\n\r\nكار جنگ\r\nراوى گويد : على اول شب عبد الله بن عباس را پيش طلحه و زبير فرستاد ، آنها نيز اول شب محمد بن طلحه را پيش على فرستادند كه هر كدام با ياران خود سخن كنند و جواب موافق بود . و چون شب در آمد ، و اين به ماه جمادى الاخر بود ، طلحه و زبير كس پيش سران جمع خويش فرستادند بجز آنها كه به عثمان تاخته بودند و شب به قرار صلح گذشت و شبى داشتند كه همانند آن نداشته بودند كه از جنگ به سلامت مانده بودند و از آن هوسها كه هوسجويان داشته بودند بر كنار مانده بودند . محركان قضيهء عثمان نيز شب بدى داشتند كه در راه هلاك بودند ، همه شب به مشورت پرداختند و همسخن شدند كه آتش جنگ را چنان كه كس نداند روشن كنند و اين را نهان داشتند مبادا شرى را كه مىخواستند به پا كنند كسى بداند ، صبحدم بىآنكه همسايگان بدانند روان شدند و نهانى به كار پرداختند . هنوز تاريك بود ، مضريانشان سوى مضريان رفتند ، ربيعيان سوى ربيعيان و يمانيان سوى يمانيان و سلاح در آنها نهادند . مردم بصره به پا خاستند و هر قوم در قبال كوفيان قبيلهء خويش كه مايه حيرت وى شده بود به پا خاست . طلحه و زبير با سران قوم مضر بيامدند .\r\nعبد الرحمان بن حارث بن هشام به در آراستن پهلوى راست فرستادند كه همه از مردم ربيعه بودند عبد الرحمان بن عتاب بن اسيد را به پهلوى چپ فرستادند و خود در قلب جاى گرفتند و گفتند : « چه شده ؟ » گفته شد : « مردم كوفه شبانگاه سوى ما تاختند » گفتند : « مىدانستيم كه على تا خون نريزد و حرمت نشكند دست بر نمىدارد و با ما مسالمت نمىكند . » آنگاه با مردم بصره بيامدند ، مردم بصره مهاجمان را بكوفتند و سوى اردوگاهشان بازگردانيدند . على و اهل كوفه سر و صدا را شنيدند يكى را نزديك\r\n","description":"","footnote":"","page_name":" 2432 ","page_number":249},
  {"content":"\r\nعلى نهاده بودند كه هر چه را مىخواهند به دو بگويد و چون گفت : « چه شده ؟ » همان شخص گفت : « ناگهان جمعى از مخالفان به ما شبيخون زدند كه پسشان رانديم و جمع را ديديم كه آماده حمله بودند و به ما تاختند . » على به پهلودار راست سپاه خود گفت :\r\n« سوى پهلوى راست رو » و به پهلودار چپ گفت : « سوى پهلوى چپ رو ، مىدانستم طلحه و زبير دست بر نمىدارند تا خون بريزند و حرمت بشكنند و با ما مسالمت نمىكنند . » در اين اثنا سبائيان پيوسته به تحريك جنگ مىپرداختند ، على در ميان كسان بانگ زد كه اى مردم دست بداريد . در اثناى اين فتنه راى همگان چنان بود كه جنگ نكنند تا مخالفان آغاز كنند كه مىخواستند حجت تمام كرده باشند و حق جنگ داشته باشند و نيز راى چنان بود كه فرارى را نكشند و زخمى را خلاص نكنند و به تعقيب مخالف نروند . هر دو گروه بر اين ترتيب همسخن بودند و ميان خويش ندا داده بودند .\r\nابو عمرو گويد : كعب بن سور پيش عايشه آمد و گفت : « بيا كه قوم سر جنگ دارند شايد خدا بوسيلهء تو صلح آرد . » گويد : عايشه بر نشست و زره ها به هودج وى پوشانيدند ، آنگاه شتر او را به راه انداختند ، شتر عايشه عسكر نام داشت كه يعلى بن اميه به وى داده بود و آن را به دويست دينار خريده بود .\r\nگويد : و چون عايشه از طرف خانه ها نمودار شد و به جايى رسيد كه غوغا را مىشنيد توقف كرد و چيزى نگذشت كه غوغا سخت شد و گفت : « اين چيست ؟ » گفتند : « سر و صداى اردوست . » گفت : « خير است يا شر ؟ » گفتند : « شر » گفت : « اين سر و صدا از كدام گروه است كه هزيمت شده‌اند ؟ و همچنان ايستاده\r\n","description":"","footnote":"","page_name":" 2433 ","page_number":250},
  {"content":"\r\nبود كه قوم وى هزيمت شدند ، زبير راه خويش گرفت و سوى وادى السباع رفت .\r\nتيرى ناشناس به طلحه خورد و بالاى زانوى وى را به پهلوى اسب دوخت و چون پاپوش وى از خون پر شد و كارش سخت شد به غلامش گفت : « پشت من سوار شو و مرا نگهدار و جايى بجوى كه آنجا فرود آيم . » كه او را سوى بصره برد .\r\n\r\nخبر جنگ جمل بروايت ديگر\r\nابو جعفر گويد قصهء جنگ و كار زبير و رفتن وى از نبردگاه در روايت ديگر چنين است كه زهرى گويد : وقتى خبر آن هفتاد كس كه با حكيم در بصره كشته شدند به على رسيد با دوازده هزار كس سوى بصره آمد و از اين آسيب كه به مردم ربيعه رسيده بود تأسف مىخورد و شعرى در اين باب مىخواند .\r\nگويد : وقتى دو گروه نزديك هم شدند على بر اسب خويش بيامد و زبير را پيش خواند كه با هم ايستادند و على گفت : « زبير ! براى چه آمده اى ؟ » گفت : « ترا شايسته خلافت نمىدانم و حق تو از ما بيشتر نيست . »\r\nعلى گفت : « از پس عثمان خلافت حق تو نيست ، ما ترا از بنى عبد المطلب مىدانستيم تا پسر ناخلفت مانع شد و ميان ما تفرقه انداخت » آنگاه سخنانى در توبيخ وى بگفت از جمله اينكه پيمبر بر آنها گذشت و به على گفت : « پسر عمه ات چه مىگويد ؟\r\nبه جنگ تو مىآيد و نسبت به تو ستمگر است . » گويد : و زبير برفت و گفت : « با تو جنگ نمىكنم » آنگاه پيش پسر خويش عبد الله رفت و گفت : « در كار اين جنگ بصيرت ندارم . » پسرش گفت : « وقتى آمدى بصيرت داشتى ولى پرچمهاى پسر ابى طالب را ديدى و بدانستى كه زير آن مرگ هست و بترسيدى . » و چنان او را خشمگين كرد كه لرزيدن گرفت و گفت : « واى بر تو من قسم خورده ام\r\n","description":"","footnote":"","page_name":" 2434 ","page_number":251},
  {"content":"\r\nكه با وى جنگ نكنم . » گفت : « قسم را با آزاد كردن غلامت سرجس كفاره كن » زبير غلام را آزاد كرد و با جمع در صف ايستاد .\r\nگويد : على به زبير گفت : « تو كه عثمان را كشته اى خونش را از من مىخواهى ؟\r\nخدا آن كس از ما را كه بر ضد عثمان قيام كرده امروز به بليه دچار كند » و هم او به طلحه گفت : « همسر پيمبر خدا صلى الله عليه و سلم را به جنگ آوردى و همسر خويش را در خانه نهان داشتى ؟ مگر تو با من بيعت نكردى ؟ » گفت : « وقتى با تو بيعت كردم شمشير بر گردنم بود . » گويد : على به ياران خويش گفت : « كى اين مصحف و مطالب آن را به اين جمع عرضه مىكند كه اگر دستش قطع شد مصحف را با دست ديگر بگيرد و اگر آن نيز قطع شد ، با دندان بگيرد . » جوانى نو سال گفت : « من مىكنم » آنگاه على در ميان ياران خود بگشت و اين كار را بر آنها عرضه كرد اما هيچكس جز آن جوان نپذيرفت ، على به دو گفت : « اين را به آنها عرضه كن و بگو :\r\nاين قرآن ميان ما و شما باشد ، در مورد خونهاى ما و خودتان خدا را به ياد داشته باشيد . » گويد : مخالفان به آن جوان كه مصحف به دست داشت هجوم آوردند و دو دستش قطع شد و مصحف را به دندان گرفت تا كشته شد .\r\nعلى گفت : « اينك حمله كردن رواست ، جنگ آغاز كنيد . » گويد : در آن روز هفتاد كس كشته شدند كه مهار شتر را مىگرفتند . وقتى شتر پى شد و كسان هزيمت شدند تيرى به طلحه خورد و او را بكشت كه پنداشته‌اند مروان ابن حكم انداخته بود .\r\nو چنان شد كه ابن زبير عنان شتر را گرفت و عايشه پرسيد : « كيست ؟ »\r\n","description":"","footnote":"","page_name":" 2435 ","page_number":252},
  {"content":"\r\nو چون به دو خبر داد ، بانگ زد : واى ، كه اسما بىپسر شد . ابن زبير زخمى شد و خويشتن را ميان زخميان افكند كه او را بر داشتند و زخمش بهى يافت .\r\nگويد : محمد بن ابى بكر عايشه را برداشت و خيمه اى براى او به پا كرد ، على بيامد و گفت : « مردم را تحريك كردى كه بر آشفتند و آنها را به هم انداختى كه خون همديگر بريختند ! » و سخن بسيار كرد .\r\nعايشه گفت : « اى پسر ابى طالب ،\r\nاينك كه تسلط يافتى ملايمت كن ، امروز جمع تو خوب شجاعت نمودند . » على او را روانه كرد و جمعى زن و مرد همراهش فرستاد و لوازم داد و بگفت تا دوازده هزار به او بدهند و اين كار با عبد الله بن جعفر بود كه مالى بسيار بوى داد و گفت :\r\n« اگر امير مؤمنان تأييد نكرد بعهدهء خودم . » گويد : زبير كشته شد ، پنداشته‌اند قاتل وى ابن جرموز بود كه روزى بر در امير مؤمنان ايستاد و گفت : « براى قاتل زبير اجازه بخواه » على گفت : « بيايد و به او بگو كه جهنمى است . » قرة بن حارث گويد : من با احنف بن قيس بودم ، جون بن قتاده پسر عمويم با زبير ابن عوام بود ، جون به من گفت : « پيش زبير بودم كه سوارى بيامد و چنان بود كه با زبير بعنوان امارت اسلام مىكردند . » سوار گفت : « اى امير سلام بر تو باد » زبير گفت : « سلام بر تو نيز باد » گفت : « اين جمع به فلان و به همان جا آمده‌اند و جمعى بد سلاحتر و كمتر و ترسان تر از آنها نديده‌ام » اين بگفت و برفت .\r\nگويد : آنگاه سوارى بيامد و گفت : « اى امير سلام بر تو باد » گفت : « سلام بر تو نيز باد » گفت : « اين قوم بيامدند و به فلان مكان رسيدند و از اين جماعت و سلاح كه\r\n","description":"","footnote":"","page_name":" 2436 ","page_number":253},
  {"content":"\r\nخدا عز و جل بر شما فراهم آورده خبر يافتند و خدا ترس در دلهاشان افكند . » زبير گفت : « اين سخن مگوى كه به خدا اگر پسر ابى طالب بخر چوب نيابد با آن آن سوى ما آيد » و سوار برفت .\r\nگويد : وقتى جمع على از ميان غبار بيرون مىشد سوارى بيامد و گفت : « اى امير سلام بر تو باد » گفت : « سلام بر تو نيز باد » گفت : « اين جمع آمدند ، عمار را ميانشان ديدم و با او سخن كردم و با من سخن كرد . » زبير گفت : « عمار ميان آنها نيست » گفت : « چرا ، به خدا عمار ميان آنهاست » گفت : « خدا عمار را ميان آنها نياورده » گفت : « خدا عمار را ميان آنها آورده » گفت : « خدا عمار را ميان آنها نياورده » گويد : « و چون ديد كه سوار اصرار مىكند\r\nبه يكى از كسان خود گفت : « سوار شو ببين راست مىگويد ؟ » گويد : پس او سوار شد و برفتند و من آنها را ميديدم ، اندكى كنار سپاه ايستادند ، آنگاه پيش ما بازگشتند ، زبير به يار خويش گفت : « چه ديدى ؟ » گفت : « اين مرد راست مىگويد » زبير گفت : « واى كه به بليه افتادم ! واى كه پشتم شكست ! » ( اين سخن از آن رو مىگفت كه حديثى از پيمبر آورده بودند كه گفته بود : يك گروه ياغى عمار را مىكشند . ) گويد : زبير به لرزه افتاد چنان كه سلاح وى تكان مىخورد و من با خودم گفتم : « مادرم عزادارم شود ، اين بود كه مىخواستم با او بميرم و با او زنده باشم ،\r\n","description":"","footnote":"","page_name":" 2437 ","page_number":254},
  {"content":"\r\nبه خدا اين لرزه كه بر او افتاد به سبب چيزى است كه از پيمبر خدا شنيده يا ديده است . » گويد : و چون كسان سر گرم شدند زبير بر مركب خود نشست و برفت .\r\nجون نيز بر مركب خويش نشست و پيش احنف رفت آنگاه دو سوار پيش احنف و ياران وى آمدند و پهلوى وى نشستند و لختى با وى آهسته گويى كردند و برفتند . پس از آن عمرو بن جرموز پيش احنف آمد و گفت : « در وادى السباع به او رسيدم و خونش بريختم . » جون مىگفت : « بخدايى كه جانم بفرمان اوست احنف قاتل زبير بود . » عمار بن معاويه گويد : بروز جنگ جمل على مصحفى برگرفت و ميان ياران خويش بگشت و گفت : « كى اين مصحف را مىگيرد كه اين قوم را به آنچه در آن هست دعوت كند و كشته شود ؟ » گويد : جوانى از مردم كوفه كه قباى سپيد پنبه دوزى داشت گفت : « من . » على روى از او بگردانيد و گفت : « كى اين مصحف را مىگيرد كه قوم را به مندرجات آن دعوت كند و كشته شود ؟ » آن جوان گفت : « من » على روى از او بگردانيد و گفت : كى اين مصحف را مىگيرد كه قوم را به مندرجات آن دعوت كند و كشته شود ؟ » آن جوان گفت : « من » گويد : على قرآن را به او داد كه به دعوت قوم پرداخت كه دست راست وى را قطع كردند ، مصحف را به دست چپ گرفت و دعوتشان كرد ، دست راست او را نيز قطع كردند ، در حالى كه خون بر قبايش روان بود مصحف را با سينهء خود نگهداشته بود تا كشته شد .\r\nعلى گفت : « اينك جنگ با آنها رواست . »\r\n","description":"","footnote":"","page_name":" 2438 ","page_number":255},
  {"content":"\r\nگويد : مادر آن جوان ضمن رثاها كه دربارهء وى مىگفت شعرى بدين مضمون گفت :\r\n« خدايا ، مسلمانى دعوتشان كرد « كتاب خدا را مىخواند و از آنها بيم نداشت\r\n« مادرش ايستاده بود و ميديدشان « كه دل به گمراهى داشتند « و ريشهاشان از خون رنگين بود . » شعبى گويد : پهلوى راست سپاه امير مؤمنان بر پهلوى چپ مردم بصره هجوم برد و جنگ انداختند ، كسان به دور عايشه فراهم شدند ، بيشترشان از قوم ضبه و ازد بودند ، از بر آمدن روز تا نزديك پسين و به قولى تا زوال خورشيد جنگ بود ، پس از آن هزيمت شدند . يكى از مردم ازد بانگ زد كه باز آييد و محمد بن على ضربتى بزد و دست وى را قطع كرد كه بانگ زد : اى گروه ازديان فرار كنيد . كشتار در ازديان افتاد و بانگ بر آوردند كه ما بر دين على بن ابى طالبيم و يكى از بنى ليث بعدها شعرى به اين مضمون گفت :\r\n« روزى كه با ازديان تلاقى داشتيم « و اسبان اشقر و گلى تازان بود « وقتى كه پهلو و آرنجشان را قطع مىكرديم « كه پندارشان ملعون باد » مالك بن دينار گويد : در جنگ جمل عمار به زبير حمله برد و نيزه بوى مىزد .\r\nزبير گفت : « مىخواهى مرا بكشى ؟ » عمار گفت : « نه ، برو » عامر بن حفص نيز گويد : در جنگ جمل عمار بيامد و نيزه سوى زبير برد .\r\nزبير گفت : « اى ابو اليقظان مرا مىكشى ؟ »\r\n","description":"","footnote":"","page_name":" 2439 ","page_number":256},
  {"content":"\r\nگفت : « نه ، اى ابو عبد الله » محمد گويد : وقتى در نيمهء اول روز كسان هزيمت شدند ، زبير بانگ زد :\r\n« من زبيرم اى مردم سوى من آييد » غلامش با وى بود و بانگ مىزد : « از حوارى پيمبر خدا مىگريزيد ؟ » گويد : پس از آن زبير سوى وادى السباع رفت ، سوارانى به تعقيب او رفتند و مردم از او بهمديگر پرداختند و چون سواران را در تعقيب خويش ديد به آنها تاخت و متفرقشان كرد\r\nباز به دو حمله برند و چون بشناختندش گفتند : « اين زبير است ولش كنيد » و چون . . . [ 1 
  ] تنى چند و از آن جمله علباء بن هيثم .\r\nگويد : قعقاع با گروهى بر طلحه گذشت كه مىگفت : « بندگان خدا سوى من آييد صبورى ، صبورى » به دو گفت : « اى ابو محمد زخمدارى ، و از اين كار كه مىخواهى كرد ناتوان ، سوى خانه ها رو » طلحه گفت : « اى غلام مرا ببر و جايى بجوى » گويد : او را به بصره بردند ، يك و غلام و دو كس با وى بود ، كسان در حال هزيمت بيامدند و آهنگ بصره داشتند و چون شتر را ديدند كه مضريان دور آن را گرفته بودند باز آمدند چنان كه در آغاز بودند و كار از سر گرفتند ، قوم ربيعهء بصرى بايستادند ، جمعى به پهلوى راست و جمعى به پهلوى چپ .\r\nگويد : عايشه گفت : « اى كعب شتر را بگذار و كتاب خدا را ببر و جماعت را سوى آن دعوت كن » و مصحفى به دو داد . جمع بيش آمدند ، سبائيان جلوشان بودند و بيم داشتند صلح شود . كعب با مصحف پيش روى آنها رفت ، على از دنبالشان بود و منعشان مىكرد اما جز پيشروى نمىخواستند و چون كعب دعوتشان كرد تير بارانش\r\n\r\n","description":"","footnote":"\r\n[ 1 
  ] متن افتادگى دارد\r\n","page_name":" 2440 ","page_number":257},
  {"content":"\r\nكردند و او را كشتند . به هودج عايشه نيز تير انداختند و او بانگ مىزد : « پسركانم بقيه را دريابيد ، بقيه را دريابيد . » آنگاه بانگ رساتر برداشت كه خدا را ، خدا را ، خداى عز و جل و روز حساب را به ياد آريد . . اما جز پيشروى نمىخواستند و چون اصرار جماعت را بديد اول كارى كه كرد اين بود كه گفت : « اى مردم به قاتلان عثمان و پيروانشان لعنت كنيد » و نفرين كردن آغاز كرد ، مردم بصره نيز فرياد نفرين برداشتند .\r\nعلى بن ابى طالب بانگ نفرين را شنيد و گفت : « اين فرياد چيست ؟ » گفتند : « عايشه به قاتلان عثمان و پيروانشان نفرين مىكند و كسان با وى نفرين مىكنند . » على نيز نفرين آغاز كرد و مىگفت : « خدايا قاتلان عثمان و پيروانشان را لعنت كن . » عايشه كس پيش عبد الرحمان بن عتاب و عبد الرحمان بن حارث فرستاد كه به جاى خويش باشيد و چون كسان ديدند كه آن گروه رو سوى عايشه دارند و از كسان دست نمىدارند به هيجان آمدند . مضريان مصر حمله آوردند و مضريان كوفه را درهم ريختند چنان كه اطراف على آشفته شد و او به پشت محمد زد و گفت : « حمله كن » اما او پس آمد و على رفت كه پرچم را از او بگيرد اما محمد حمله كرد و على پرچم را به دست او واگذاشت . مضريان كوفه حمله بردند و در مقابل شتر دليرى نمودند تا\r\nبه سستى افتادند . پهلوداران به جاى خود بودند و كوششى نمىكردند بجز مضريان كسان ديگر نيز با على بودند . از جمله زيد بن صوحان بود كه يكى از قبيله اش با او گفت : « چرا اينجا مانده اى مگر نمىدانى كه مضريان مقابل تواند و شتر پيش روست و مرگ حايل ؟ » گفت : « مرگ از زندگى بهتر است ، من طالب مرگم » و با برادرش سيحان كشته شد ، صعصعه برادر ديگرش نيز زخمى شد .\r\nكار جنگ بالا گرفت و چون على اين بديد ، كس پيش يمنيان و مردم ربيعه\r\n","description":"","footnote":"","page_name":" 2441 ","page_number":258},
  {"content":"\r\nفرستاد كه به جمع قبايل خويش پردازيد . يكى از مردم عبد القيس گفت : « شما را به كتاب خدا عز و جل مىخوانيم . » گفتند : كسى كه حدود خدا سبحانه را روان نمىكند و دعوتگر خدا كعب بن سور را مىكشد ما را سوى كتاب خدا مىخواند . » آنگاه مردم ربيعه وى را تير باران كردند و خونش بريختند ، يمنيان كوفه نيز يمنيان بصره را به كتاب خدا خواندند كه تير باران شدند .\r\nراوى گويد : جنگ اول تا نيمروز به پا بود كه طلحه رضى الله عنه كشته شد و زبير از نبردگاه برفت و چون بصريان سوى عايشه رفتند و كوفيان در كار جنگ مصر شدند و آهنگ عايشه داشتند عايشه قوم را تحريك كرد كه به جنگ پرداختند تا از هر سو بانگ برخاست و از همديگر دست بداشتند .\r\nگويد : بعد از ظهر باز به جنگ آمدند . نيمهء اول روز جنگ با طلحه و زبير بود و ميان روز جنگ با عايشه بود . دو گروه حمله بردند ، يمنيان بصره يمنيان كوفه را هزيمت كردند و ربيعيان بصره ربيعيان كوفه را هزيمت كردند على با مضريان كوفه به مضريان بصره حمله برد و گفت : « از مرگ گريز نيست ، بفرارى مىرسد و مقيم را وا نمىگذارد . » زيد بن حساس گويد : شنيدم كه محمد بن حنفيه مىگفت : « در جنگ جمل پدرم پرچم را به من داد و گفت : پيش برو و من پيش رفتم چندان كه جاى پيش رفتن جز در مقابل نيزه ها نبود ، گفت : بى مادر پيش برو . من ترديد داشتم و گفتم : جز در مقابل نيزه ها جاى پيشرفتن نيست .\r\nيكى كه ندانستم كيست پرچم را از دست من بگرفت و چون نيك نگريستم پدرم بود كه شعرى بدين مضمون مىخواند :\r\n« اى زندگى ، تويى كه از نيكى من بغرور افتاده اى ! « اين قوم دشمنانند اما « فرو رفتن از جنگ با فرزندان بهتر است . »\r\n","description":"","footnote":"","page_name":" 2442 ","page_number":259},
  {"content":"\r\nمحمد گويد : وقتى حمله برديم ، پهلوها همانند قلبها سخت بجنگيدند .\r\nيمنيان نيز به سختى جنگيدند . ده كس از مردم كوفه پاى پرچم امير مؤمنان كشته شد كه هر كس آن را مىگرفت كشته مىشد ، پنج كس از قبيلهء همدان بود ، و پنج كس از يمنيان ديگر و چون يزيد بن قيس اين بديد پرچم را بگرفت كه به دست وى ماند . وى شعرى به اين مضمون مىخواند :\r\n« اى نفس من بسيار زيستى « و روزگارى با غنا زيستى « همين قدر كه بوده اى ترا بس « كه مادام كه زنده باشى « من طول عمر مىخواهم » اين را به تمثيل مىخواند كه از شاعر پيشين بود .\r\nغوان بن ابى غوان همدانى نيز شعرى به اين مضمون مىخواند :\r\n« شمشير در مردان ازد نهاده‌ام « پيران و جوانانشان را ميزنم « كه جنگاورند و دراز دست » ربيعيان بيامدند ، زيد ، آنگاه صعصعه ، آنگاه سيحان ( پسران صوحان ) آنگاه عبد الله بن رقبه بن مغيره آنگاه ابو عبيدة بن راشد سلمى ، همگان كوفى ، پاى پرچم پهلوى چپ سپاه كشته شدند .\r\nابو عبيده مىگفت : « خدايا از گمراهى به هدايتمان آوردى و از جهالت خلاصمان كردى و به فتنه مبتلامان كردى كه به شبهه افتاديم » تا كشته شد .\r\nپس از او حصين بن معبد بن نعمان بود كه پرچم از او به دست پسرش افتاد و به دو گفت : « اى معبد ، آن را جلو بگير و سينه را پيش بده » و پرچم در دست وى بماند .\r\n","description":"","footnote":"","page_name":" 2443 ","page_number":260},
  {"content":"\r\nمحمد گويد : وقتى دليران مضر كوفه و مضر بصره پايمردى كسان را بديدند در اردوى عايشه و اردوى على بانگ زدند كه اى مردم ! وقتى پايمردى بنا شد و فيروزى نبود ، دست و پاها را بزنيد .\r\nبنا كردند به دست و پاها ضربت بزنند و در هيچ جنگى قبل و بعد از آن چندان دست و پاى بريده نديدم و نشنيدم كه بعضى از آن معلوم نبود از آن كيست . در آن روز پيش از آنكه عبد الرحمان بن اسيد كشته شود دست وى قطع شد و هر كس از دو گروه كه دست يا پايش قطع مىشد چندان به استقبال مرگ مىرفت كه كشته مىشد .\r\nعطية بن بلال گويد : كار بالا گرفت و پهلوى راست سپاه كوفه سوى قلب رفت و به آن چسبيد . پهلوى راست سپاه بصره به قلب آن چسبيد اما نگذاشتند پهلوى راست سپاه كوفه كه مجاور آنها بود با قلب سپاه بصره در آميزد ، پهلوى چپ سپاه كوفه و پهلوى راست سپاه بصره نيز چنين كردند . عايشه به كسانى كه سمت چپ وى بودند گفت : « شما كيستيد . » صبرة بن شيمان گفت : « از اصل ازد » عايشه گفت : « اى آل غسان ، ثبات و دليرى خودتان را كه ما پيوسته از آن سخن شنيده‌ايم حفظ كنيد و شعرى به تمثيل خواند به اين مضمون :\r\n« مدافعان غسان دليرى كردند « هنب و اوس و شبب دليرى نمودند » به آنها كه در سمت راست وى بودند گفت : « شما كيستيد ؟ » گفتند : « بكر بن وايل » گفت : « شاعر دربارهء شما گويد :\r\n« آهن پوش سوى ما آمدند كه گويى « به نيرو و پايدارى ، مردم بكر بن وايل بودند اينك عبد القيس مقابل شماست و آنها سختتر از پيش جنگيدن آغاز\r\n","description":"","footnote":"","page_name":" 2444 ","page_number":261},
  {"content":"\r\nكردند » آنگاه رو سوى گروهى كه رو به روى وى بودند كرد و گفت : « شما كيستيد ؟ » گفتند : « بنى ناجيه » گفت : « به به شمشيرهاى ابطحى و شمشيرهاى قرشى » و آنها دليرى و ثباتى كم نظير نمودند .\r\nپس از آن بنى ضبه به دو روى آمدند كه گفت : « اى قوم همدل بكوشيد . » و چون بنى ضبه كمتر شدند بنى عدى با آنها آميختند و اطراف وى بسيار شدند ، گفت : « شما كيستيد ؟ » گفتند : « مردم بنى عدى كه با برادران خويش آميخته‌ايم » گفت : « تا وقتى كه بنى ضبه اطراف من كشته نشده بودند سر شتر راست بود . » سر شتر را راست كردند ، آنگاه بىدريغ حمله آوردند\r\nو دستها و پاها را مىزدند و چون اين كار در هر دو گروه بسيار شد ، آهنگ شتر كردند و گفتند : « تا شتر از پا در نيايد اين گروه از جاى نروند . دو پهلوى سپاه على به قلب پيوست . مردم بصره نيز چنين كردند و دو گروه خشمگين فراهم آمده در قلب ، تلاقى كردند ، ابن يثربى سر شتر را گرفته بود و رجز مىخواند و مدعى بود كه علباء بن هيثم و زيد بن صوحان و هند بن عمرو را كشته است . مىگفت :\r\n« هر كه مرا نشناسد ، من ابى يثربيم « قاتل علبا و هند جمليم « و ابن صوحان كه بر دين على بود . » عمار به او بانگ زد كه به جاى محفوظ پناه برده اى و سوى تو راه نيست ، اگر راست مىگويى از ميان اين گروه سوى من آى . و او عنان شتر را به دست يكى از مردم بنى عدى داد و ميان دو گروه آمد و با تلاش بنزديك عمار رسيد . عمار سپر چرمين را حايل خويش كرد ، ابن يثربى ضربتى بزد و شمشيرش در سپر نشست و هر چه كوشيد\r\n","description":"","footnote":"","page_name":" 2445 ","page_number":262},
  {"content":"\r\nدر نيامد ، عمار هيجان زده به وى تاخت و دو پايش را قطع كرد كه از ته به زمين افتاد ، يارانش او را برداشتند كه باز زخم خورد . وى را پيش على آوردند و بگفت تا گردنش را بزدند .\r\nوقتى ابن يثربى از پاى در آمد مرد عدوى عنان شتر را رها كرد و پيش آمد و هماورد خواست ، عمار عقب رفته بود . ربيعهء عقيلى سوى وى آمد ، مرد عدوى عمره نام داشت پسر نجره و صوتى رسا داشت و مىگفت :\r\n« اى مادر ما كه از همه مادران « بيشتر نافرمانيت كرده‌اند .\r\n« مادر كه به فرزند غذا مىدهد و رأفت مىكند « مگر نمىبينى كه چقدر شجاعان زخمى مىشوند « و دست و پايشان جدا مىشود . » آنگاه به هم ضربت زدند و هر يك ديگرى را زخمى كرد و هر دو جان دادند .\r\nعطية بن بلال گويد : آخر روز يكى بنام حارث از بنى ضبه بيامد و بجاى عدوى ايستاد ، كسى را دليرتر از او نديده بوديم ، شعرى بدين مضمون مىخواند :\r\n« ما بنى ضبه‌ايم و باران شتر « كه با دم شمشير بر ابن عفان نوحه مىكنيم « بنزد ما مرگ از عسل شيرينتر است « پير ما را بما پس بدهيد و قصه تمام . » ابو رجاى عطاردى گويد : در جنگ جمل يكى را ديدم كه شمشيرى را كه بدست داشت پايين و بالا مىبرد ، گويى اسباب بازى بود و شعرى به اين مضمون مىخواند :\r\n« ما بنى ضبه‌ايم و ياران شتر « و چون مرگ بيامد با وى در مىآويزيم\r\n","description":"","footnote":"","page_name":" 2446 ","page_number":263},
  {"content":"\r\nتا آخر . . .\r\nمفضل ضبى گويد : اين مرد و سيم بن عمرو بن ضرار ضبى بود .\r\nهذلى گويد : در جنگ جمل عمرو بن يثربى قوم خويش را تحريك مىكرد كه عنان شتر را دست به دست مىدادند و رجزى به اين مضمون مىخواندند :\r\n« ما بنى ضبه‌ايم و فرار نخواهيم كرد « تا بينيم كه سرها فرو مىافتد « و خون سرخ از آن مىريزد « اى مادر ، اى زندگى ، بيم مدار « كه همه فرزندانت دليرند و شجاع « اى مادر ، اى همسر پيمبر « اى همسر پيمبر هدايتگر ! » تا وقتى كه چهل تن از عنانگيران شتر از پاى در آمدند .\r\nعايشه مىگفت : « تا وقتى صداى مردم بنى ضبه خاموش نشده بود شتر من بجاى بود . » در آن روز عمرو بن يثربى ، علباء بن هيثم سدوسى و هند بن عمرو جملى و زيد بن صوحان را كشت ، وى رجزى به اين مضمون مىخواند :\r\n« ضربتشان ميزنم اما ابو حسن را نمىبينم « و اين غم از همهء غمها مرا بس « ما كار را همانند طناب مىگذرانيم » به گفتهء هذلى اين شعر در جنگ صفين خوانده شد .\r\nعمار سوى ابن يثربى رفت ، در آن وقت عمار نود ساله بود ، پوستى پوشيده بود و كمر خود را با ريسمانى از برگ خرما بسته بود ، عمرو بن يثربى پيشدستى كرد و و عمار سپر چرمين خويش را حايل كرد كه شمشير وى در آن نشست و كسان چندان\r\n","description":"","footnote":"","page_name":" 2447 ","page_number":264},
  {"content":"\r\nتير به او انداختند كه از پاى در آمد و شعرى به اين مضمون مىخواند :\r\n« اگر مىكشيدم ، من ابن يثربيم . . .\r\nتا آخر وى را اسير كردند و پيش على بردند ، گفت : « مرا زنده بدار » گفت : « تو كه به سه نفر حمله بردى و آنها را با شمشير زدى ؟ » و بگفت تا وى را كشتند .\r\nعبد الله بن زبير بنقل از پدرش گويد : در جنگ جمل راه مىرفتيم و سى و چند زخم شمشير و نيزه داشتيم ، هرگز روزى چنان نديده‌ام هيچكس از ما هزيمت نمىشد ، چون كوه سياه بوديم ، هر كه مهار شتر را مىگرفت كشته مىشد ، عبد الرحمان بن عتاب عنان را گرفت و كشته شد ، اسود بن ابى البخترى گرفت و كشته شد ، من برفتم و مهار را گرفتم .\r\nعايشه گفت : « كيستى ؟ » گفتم : « عبد الله بن زبير » گفت : « واى كه اسماء بىپسر شد » گويد : اشتر بر من گذشت و او را شناختم و در او آويختم كه هر دو بيفتاديم و بانگ زدم كه من و مالك را بكشيد ، گروهى از آنها و از ما بيامدند و به دفاع از ما بجنگيدند تا از هم جدا شديم و مهار از دست رفت .\r\nگويد : على بانگ زد : « شتر را پى كنيد كه اگر پى شود پراكنده مىشوند . » يكى ضربتى به شتر زد كه بيفتاد و هرگز صدايى بلندتر از بانگ شتر نشنيده بودم .\r\nعلى به محمد بن ابى بكر گفت تا خيمه اى براى عايشه به پا كرد و گفت : « ببين آسيبى نديده است ؟ » گويد : محمد سر خويش را وارد كرد كه عايشه گفت : « واى تو ! كيستى ؟ » گفت : « كسى كه از همه خاندانت او را بيشتر دشمن دارى ؟ »\r\n","description":"","footnote":"","page_name":" 2448 ","page_number":265},
  {"content":"\r\nگفت : « پسر زن خثعمى ؟ » گفت : « آرى . » گفت : « حمد خداى كه ترا سلامت داشت . »\r\nعلقمه گويد : به اشتر گفتم : « تو كه مخالف كشتن عثمان بودى چرا به بصره آمدى ؟ » گفت : « اينان با على بيعت كردند ، آنگاه بيعت شكستند ، ابن زبير عايشه را به حركت وادار كرد . از خدا مىخواستم كه مرا با او روبرو كند ، و چون با وى روبرو شدم قوت بازو را كافى ندانستم و در ركاب به پا خاستم و ضربتى به سرش زدم كه از پاى در آمد . » گفتم : « او بود كه گفت : من و مالك را بكشيد ؟ » گفت : « نه ، وقتى از او جدا شدم چيزى از او در دل نداشتم ، عبد الرحمان بن اسيد بود كه مرا ديد و ضربتى در ميانه رد و بدل شد كه مرا به زمين افكند ، من نيز او را به زمين افكندم و او بنا كرد بگويد : من و مالك را بكشيد . نمىدانستند مالك كيست و گر نه مرا كشته بودند » راوى گويد : به علقمه گفتم : « اينك كنار تو شاهد اين روايت است » عبد الله بن زبير گويد : جوانى به نزديك ما ايستاد و گفت : « از اين دو مرد حذر كنيد » و نام وى را ياد كرد نشان اشتر اين بود كه يكى از دو پايش به سبب بيمارىاى كه داشت متورم بود .\r\nاشتر گويد : وقتى تلاقى كرديم ، يا گويد : وقتى قصد من كرد ، نيزهء خويش را به طرف پاى من گرفت و من با خويش گفتم اين احمق است ، فرضا آن را قطع كند كارى نكرده ، من او را مىكشم و چون نزديك شد نيزه را محكم گرفت و به طرف صورتم حواله داد و گفتم : « اين هماورد است »\r\n","description":"","footnote":"","page_name":" 2449 ","page_number":266},
  {"content":"\r\nجندب گويد : عمرو بن اشرف مهار شتر را گرفت و هر كه نزديك وى مىشد با شمشير او را مىزد ، حارث بن زيد ازدى بوى نزديك شد ، عمرو شعرى به اين مضمون مىخواند :\r\n« اى مادر ما ، اى بهترين مادرى كه ديده‌ايم .\r\n« مگر نمىبينى كه چه شجاعان زخمدار مىشوند « و سر و آرنجشان قطع مىشود » گويد : دو ضربت در ميانه رد و بدل شد و ديدمشان كه با پاى خويش زمين را مىخراشيدند تا هر دو جان دادند .\r\nگويد : در مدينه پيش عايشه رفتم ، به من گفت : « كيستى ؟ » گفتم : « يكى از مردم ازدم كه در كوفه سكونت دارم » گفت : « در جنگ جمل بودى ؟ » گفتم : « آرى » گفت : « با ما يا بر ضد ما ؟ » گفتم : « بر ضد شما . » گفت : كسى را كه مىگفت : « اى مادر ما ، اى بهترين مادرى كه ديده‌ايم مىشناسى ؟ » گفتم : « آرى ، او پسر عموى من بود » گويد : و او بگريست چندان كه پنداشتم ساكت نخواهد شد .\r\nدينار بن عيزار گويد : شنيدم كه اشتر مىگفت : « يا عبد الرحمان بن عتاب بن اسيد تلاقى كردم كه دليرترين و مكارترين كسان بود . با هم به زمين افتاديم و ندا داد كه من و مالك را بكشيد . » و هم دينار بن عيزار گويد : شنيدم كه اشتر مىگفت : « عبد الله بن حكيم بن حزام را ديدم كه پرچم قريش را به دست داشت و با عدى بن حاتم چون دو قوچ درهم آويخته\r\n","description":"","footnote":"","page_name":" 2450 ","page_number":267},
  {"content":"\r\nبودند ، با هم همدستى كرديم و خونش بريختيم و چشم عدى از ضربت عبد الله كور شد .\r\nمحمد بن مخنف گويد : تنى چند از پيران طايفه كه همگى در جنگ جمل حضور داشته بودند به من گفتند : « پرچم ازديان كوفه بدست مخنف بن سليم بود كه در جنگ كشته شد . صعقب كه از خاندان وى بود پرچم را گرفت و پس از او برادرش عبد الله بن سليم ، كه كشته شدند . علاء بن عروه گرفت كه فتح رخ نمود و پرچم همچنان بدست وى بود . » گويد : پرچم عبديان كوفه بدست قاسم بن مسلم بود كه كشته شد . زيد بن صوحان و سيحان بن صوحان نيز كشته شدند . چند تن ديگر از آنها نيز كه پرچم گرفته بودند كشته شدند كه عبد الله بن رقيه و راشد از آن جمله بودند ،\r\nپس از آن منقذ بن نعمان پرچم را گرفت و به پسر خويش مرة بن منقذ داد كه جنگ بسر رفت و پرچم همچنان به دست وى بود .\r\nگويد : پرچم بكريان كوفه بدست حارث بن حسان بن خوط ذهلى بود .\r\nابو العرفاى رقاشى گفت : « خودت و طايفه ات را بخطر مينداز » اما او پيش رفت و گفت : « اى گروه بكر بن وايل هيچكس بنزد پيمبر خدا صلى الله عليه و سلم منزلت على را نداشت ، وى را يارى كنيد » و پيش رفت تا كشته شد ، پسرش با پنج برادرش نيز كشته شدند .\r\nگويد : بشر بن حسان بن خوط در حالى كه مىجنگيد شعرى به اين مضمون مىخواند :\r\n« من پسر حسان بن خوطم كه پدرم « فرستادهء همهء بكريان بود به نزد پيمبر » پسر وى نيز شعرى به اين مضمون مىخواند :\r\n« مرگ سالار ، حارث بن حسان را\r\n","description":"","footnote":"","page_name":" 2451 ","page_number":268},
  {"content":"\r\n« به خاندان ذهل و شيبان خبر مىدهم » و يكى از ذهليان شعرى به اين مضمون مىخواند :\r\n« خبر مرگ بهترين مردم عدنان را ميدهى « كه هنگام جنگ و مقابله همگنان كشته شد » گويد : كسانى از بنى محدوج كوفه كه سران قوم بودند كشته شدند ، از بنى ذهل نيز سى و پنج كس كشته شد يكى از آنها در حالى كه جنگ مىكرد ببرادرش گفت :\r\n« برادر اگر بر حق بوديم جنگ ما چه نيكو بود ؟ » گفت : « ما بر حقيم ، مردم راه چپ و راست گرفته‌اند اما ما بخاندان پيمبرمان پيوسته‌ايم » و دو برادر بجنگيدند تا كشته شدند .\r\nسالار مردم عبد القيس بصره كه با على بودند ، عمرو بن مرحوم بود .\r\nسالار بكر بن وائل شقيق بن ثور بود و پرچم بكريان بدست رشراشه غلام وى بود .\r\nسالار ازديان بصره كه با عايشه بودند چنان كه در روايت عامر بن حفص آمده عبد الرحمان بن جشم حمامى بود و بقولى صبرة بن شيمان حدانى بود . پرچم قوم بدست عمرو بن اشرف عكى بود كه كشته شد و سيزده كس از خاندان وى نيز كشته شدند .\r\nابو بخترى طايى گويد :\r\nدر جنگ جمل مردم ضبه و ازد اطراف عايشه را گرفته بودند و كسانى از ازديان پشكل شتر را مىگرفتند و مىشكستند و بو مىكشيدند و مىگفتند : « پشكل شتر مادرمان است ، بوى مشك مىدهد ! » گويد : يكى از ياران على مىجنگيد و شعرى به اين مضمون مىخواند :\r\n« شمشير برهنه در مردان ازد نهاده‌ام « و پيران و جوانانشان را مىزنم » مردم درهم افتاده بودند ، يكى بانگ زد شتر را پى كنيد و بجير بن دلجه ضبى\r\n","description":"","footnote":"","page_name":" 2452 ","page_number":269},
  {"content":"\r\nكه از مردم كوفه بود ضربتى به شتر زد .\r\nبه دو گفتند : « چرا شتر را پى كردى ؟ » گفت : « ديدم مردم قبيله‌ام كشته مىشوند ، بيم كردم نابود شوند ، اميد داشتم اگر شتر را پى كنم گروهى از آنها بمانند . » صلت بن دينار گويد : يكى از مردم بنى عقيل به نزد كعب بن سور رسيد كه كشته شده بود و نوك نيزهء خويش را به چشمان او نهاد و تكان داد و گفت : « هرگز مالى نقدتر از تو نديده‌ام . » عوانه گويد : در جنگ جمل روزى تا شب بجنگيدند و يكى شعرى به اين مضمون مىخواند :\r\n« شمشير دلهاى ما را از زيد و هند خنك كرد « و نيز از دو چشم عدى بن حاتم « روزى تا شب در مقابلشان پايمردى كرديم « و نيزه و شمشير نيز به كار بود . » ابن صامت شعرى مىخواند به اين مضمون :\r\n« اى ضبيان برويد كه زمين « در سمت چپتان فراخ است « و در دشت ، مرگ آماده است « و مادر ، هر نبردگاهى با شمشير « براى مقابله و ضربت زدن آماده‌ايم . » ابو رجا گويد : يكى را ديدم كه گوشش كنده بود ، گفتم :\r\n« اين مادرزاديست يا حادثه اى بوده است ؟ » گفت : « در جنگ جمل ميان كشتگان مىرفتم ، يكى را ديدم كه با پاى خويش زمين را مىخراشيد و شعرى به اين مضمون مىخواند :\r\n","description":"","footnote":"","page_name":" 2453 ","page_number":270},
  {"content":"\r\n« مادرمان ما را به قلمرو مرگ آورد « و برفتيم تا از مرگ سير شديم « بگمراهى اطاعت قرشيان كرديم « كه يارى مردم حجاز محنتى بود . » گفتمش : « بندهء خدا بگو : « لا إله الا الله » گفت : « نزديك من آى و تلقين بگوى كه گوشم سنگين است . » گويد : نزديك وى شدم و گفت : « از كدام قبيله اى ؟ » گفتم : « از مردم كوفه‌ام » و او در من آويخت ، چنان كه مىبينى گوشم را بكند و گفت : « وقتى پيش مادرت رفتى بگو عمير بن اهلب ضبى با تو چنين كرده است . » عبد المجيد اسدى گويد : در جنگ جمل عمير بن اهلب ضبى زخمى شد يكى از ياران على بر او گذشت كه ميان زخميان افتاده بود ، عمير به دو گفت : « نزديك من آى . » « و چون نزديك وى شد گوشش را بكند و شعرى به اين مضمون خواند :\r\n« مادرمان ما را به قلمرو مرگ آورد « از آنجا نرفتيم تا سيراب شديم « پسر ضبه و پيروان وى را « به يارى كردن مادرش حاجت نبود « از تيره روزى اطاعت تيم بن مره كرديم « مگر تيميان جز بندگان و كنيزان بوده‌اند . » مقدام حارثى گويد : يكى از طايفهء ما به نام هانى بن خطاب از جمله كسانى بود كه به غزاى عثمان رفته بودند ، اما در جنگ جمل حضور نداشته بود و چون رجز ضبيان را كه مىگفته بودند : « ما بنى ضبه‌ايم و ياران شتر » از گفتار كسان شنيده بود به رد آن شعرى به اين مضمون گفته بود :\r\n","description":"","footnote":"","page_name":" 2454 ","page_number":271},
  {"content":"\r\n« پيران مذحج و همدان اصرار داشتند « كه نعثل را به وضعى كه بوده بود پس آرند « كه از پس خلقت رحمان دوباره خلق شود . »\r\nصعب بن عطيه به نقل از پدرش گويد : آن روز ابو الجربا رجزى به اين مضمون مىگفت :\r\n« چرا پيش از آنكه تيزى شمشير را بچشى « باطاعت على نمىآيى « و در راه حق ، همسران پيمبر را رها نمىكنى . » محمد گويد : مادر مؤمنان ميان جمعى از مردم دلير و كار ديده از قبايل مضر بود و هر كه مهار شتر را مىگرفت پرچم را نيز بر مىداشت و رها كردن آن را خوش نداشت . گيرندهء مهار مىبايد پيش اطرافيان شتر معروف باشد و نسب خويش را به عايشه بگويد كه من فلان پسر فلانم . به خدا پيش روى شتر سخت مىجنگيدند ، مرگ آنجا بود و هيچكس جز بتلاش و سختى به شتر نمىتوانست رسيد . هر كس از ياران على آهنگ آن مىكرد كشته مىشد يا مىگريخت و ديگر باز نمىگشت .\r\nگويد : و چون كسان با قلب سپاه در آميختند عدى بن حاتم بيامد كه به دو حمله بردند و چشمش كور شد و پس رفت . آنگاه اشتر بيامد و عبد الرحمان بن عتاب بن - اسيد به دو حمله برد ، دست وى قطع شده بود و خون از آن مىرفت اشتر در او آويخت و از مركب به زمينش انداخت ، زير اشتر دست و پا مىزد . عاقبت رها شد و سخت غمگين بود .\r\nهشام بن عروه به نقل از پدرش گويد : هر كه مىخواست مهار شتر را بگيرد مىبايد بگويد : « اى مادر مؤمنان ، من فلان پسر فلانم . » عبد الله بن زبير بيامد و چون سخن نكرد عايشه گفت : « كيستى ؟ » گفت : « من عبد اللهم ، خواهرزادهء توام »\r\n","description":"","footnote":"","page_name":" 2455 ","page_number":272},
  {"content":"\r\nگفت : « واى كه اسما ، يعنى خواهرش ، بى پسر شد . » گويد : اشتر و عدى بن حاتم پيش شتر رسيدند ، عبد الله بن حكيم بن حزام به طرف اشتر آمد و ضربتى بهمديگر زدند و اشتر او را بكشت . عبد الله بن زبير سوى اشتر آمد كه ضربتى به دو زد و زخمى سخت برداشت . عبد الله بن زبير ضربتى به اشتر زد كه زخمى سبك برداشت ، آنگاه درهم آويختند و به زمين غلتيدند و عبد الله بانگ زد كه من و مالك را بكشيد .\r\nگويد : مالك مىگفت : « دلم نمىخواست گفته بود اشتر ، و در عوض ، انبوه شتران سرخموى داشته بودم . »\r\nگويد : كسانى از ياران على و ياران عايشه حمله بردند و دو حريف از هم جدا شدند و هر گروه يار خويش را بدر بردند .\r\nصعب بن عطيه بنقل از پدرش گويد : محمد بن طلحه بيامد و مهار شتر را بگرفت و گفت : « مادرجان دستور خويش بگوى . » عايشه گفت : « دستور مىدهم اگر بجاى ماندى مرد خوبى باشى . » گويد : پس حمله آغاز كرد و هر كه به دو حمله مىبرد مقابله مىكرد و مىگفت :\r\n« حم ، لا ينصرون » تنى چند بر او فراهم آمدند كه هر كدام ادعاى كشتن وى داشتند :\r\nمكعبر اسدى بود و مكعبر ضبى و معاوية بن شداد عبسى و عفان بن اشقر نصرى كه يكيشان نيزه در او فرود كرد و شعرى به اين مضمون گفت :\r\n« خاك آلوده اى كه آيات پروردگار مىخواند « و چندانكه مىشد ديد كم آزار بود و مسلمان « پيراهن وى را با نيزه دريدم « كه از پاى در آمد و برو در افتاد « نيزه فرو مىرفت و او حم را به ياد من مىآورد « چرا پيش از آنكه بيايد حم نخواند .\r\n","description":"","footnote":"","page_name":" 2456 ","page_number":273},
  {"content":"\r\n« تنها گناهش اين بود كه پيرو على نبود « و هر كه پيرو حق نباشد پشيمان شود . » صعب بن عطيه گويد : قعقاع بن عمرو به اشتر گفت : « مىخواهى برگردى ؟ » مىخواست وى را تحريك كند اما اشتر جوابى نداد .\r\nقعقاع گفت : « اى اشتر ما جنگ با همديگر را بهتر از تو مىدانيم آنگاه حمله برد . مهار شتر بدست زفر بن حارث بود و آخرين كس بود كه مهار گرفت كه همه پيران بنى عامر پيش روى شتر كشته شده بودند كه ربيعه جد اسحاق بن مسلم از آن جمله بود .\r\nزفر رجزى به اين مضمون مىخواند :\r\n« اى مادر ، اى زندگانى « بيم مكن كه همه فرزندانت شجاعند و دلير « نه دستخوش وهمند و نه ترسو »\r\nقعقاع نيز رجزى به اين مضمون مىخواند :\r\n« وقتى به آب تيره در آييم « آن را صاف كنيم « و كسى به آبگاه ممنوع ما « در آمدن نتواند » و اين را از شاعر ديگر به تمثيل مىگفت .\r\nمحمد گويد : آخرين كسى كه پيش روى شتر جنگيد زفر بن حارث بود كه قعقاع به دو حمله برد . همهء عامريان سالخورده بدور شتر جان دادند و سوى مرگ شتابان بودند . قعقاع گفت : « اى بجير پسر دلجه به قوم خويش بانگ بزن تا پيش از آنكه همگى كشته شوند و مادر مؤمنان نيز كشته شود شتر را پى كنند . » بجير گفت : « اى ضبيان ، اى عمرو پسر دلجه ، مرا سوى خويش بخوان و چون\r\n","description":"","footnote":"","page_name":" 2457 ","page_number":274},
  {"content":"\r\nاو را بخواند گفت : « در امانم تا باز پس آيم ؟ » گفت : « آرى » گويد : ساق شتر را قطع كرد كه به پهلو در افتاد و بانگ بر آورد قعقاع به مجاوران شتر گفت : « شما در امانيد » و با همدستى فرتنگ شتر را بريدند و هودج را برگرفتند و به زمين نهادند و اطراف آن را گرفتند و ديگر كسان فرارى شدند .\r\nصعب بن عطيه گويد : وقتى شب آمد على پيش رفت و شتر با هر كه اطراف آن بود محاصره شد بجير بن دلجه شتر را پى كرد و گفت : « شما در امانيد » و مردم از همديگر دست بداشتند و شبانگاه كه جنگ بسر رفته بود على شعرى به اين مضمون گفت :\r\n« خدايا شكايت غم خويش به تو مىآورم « از اين جماعت كه با من دغلى كردند « كه مضريانشان را با مضريانم بكشتن دادم « دلم خنك شد ، اما جماعتم بكشتن رفت » حكيم بن جابر گويد : به روز جنگ جمل طلحه گفت : « خدايا هر چه خواهى از من بجاى عثمان بگير كه راضى شود ، و تيرى ناشناس بيامد و همچنانكه توقف كرده بود بالاى زانوى وى را بزين دوخت و او همچنان ببود تا پاپوشش از خون پر شد و چون سنگين شد به غلام خويش گفت : « پشت سر من سوار شو و جايى براى من بجوى كه آنجا ناشناس باشم كه هرگز نديده‌ام كه خون پيرى چنين تباه شود . »\r\nگويد : غلام طلحه سوار شد و وى را بگرفت و پيوسته مىگفت : « مخالفان بما رسيدند . » تا وى را به يكى از خانه هاى بصره رسانيد كه ويرانه بود و در سايهء آن فرود آورد كه در همان ويرانه بمرد و در محلهء بنى سعد به خاك رفت .\r\nبخترى عبدى گويد : در جنگ جمل قبيلهء ربيعه با على بودند كه يك سوم مردم كوفه بودند و يك نيمه جماعت . و ترتيب چنان بود كه مضريان در مقابل مضريان\r\n","description":"","footnote":"","page_name":" 2458 ","page_number":275},
  {"content":"\r\nبودند و ربيعيان در مقابل ربيعيان و يمنيان در مقابل يمنيان . پسران صوحان گفتند : « اى امير مؤمنان اجازه بده در مقابل مضريان باشيم » و اجازه داد و چون زيد بيامد به دو گفتند : « چرا در مقابل شتر و مقابل مضريان ايستاده اى كه مرگ قرين تست و مقابل تو است به طرف ما بيا . » گفت : « ما مرگ مىخواهيم » گويد : و چنان شد كه در آن روز همگى كشته شدند و صعصعه از ميانه جان برد .\r\nصعب بن عطيه گويد : يكى از ما بنام حارث بن عطيه به روز جنگ جمل گفت :\r\n« اى آل مضر ، براى چه همديگر را مىكشيد و شتاب داريد ؟ نميدانيم ، ما دستخوش قضاييم و از اين دست بر نمىداريد . » ابو جبير گويد : به روز جنگ جمل به كعب بن سور گذشتم كه مهار شتر عايشه را بدست داشت و به من گفت : « اى ابو جبير به خدا ما چنانيم كه آن زن گويد : « پسركم نه دورى كن نه پيكار » زبير بن حريث گويد : على بر كشتهء كعب گذشت و بايستاد و گفت : « به خدا تا آنجا كه مىدانيم در كار حق استوار بودى و به عدالت حكم مىكردى و چنين و چنان بودى » و او را ستود .\r\nجرير بن اشرس گويد : در جنگ جمل نيمهء اول روز جنگ با طلحه و زبير بود كه كسان هزيمت شدند ، عايشه در انظار صلح بود كه يكباره كسان سوى وى آمدند و مصريان احاطه اش كردند و مردم بجنگ ايستادند و نيمهء دوم روز جنگ ميان عايشه بود و على . . . [ 1 
  ] كعب بن سور مصحف عايشه را گرفت و ميان دو صف آمد و كسان را به خدا عز و جل قسم مىداد كه خونهاى خويش را حفظ كنند ، زره اش را به او دادند كه زير\r\n\r\n","description":"","footnote":"\r\n[ 1 
  ] متن افتاده دارد\r\n","page_name":" 2459 ","page_number":276},
  {"content":"\r\nپا افكند ، سپرش را پيش آوردند كه پس زد تيربارانش كردند كه جان داد و جماعت به تيراندازان مهلت ندادند و حمله بردند و جنگ آغاز شد . كعب نخستين كس بود كه از بصريان و كوفيان در مقابل عايشه كشته شد .\r\nمخلد بن كثير به نقل از پدرش گويد : مسلم بن عبد الله را فرستاديم كه پدرزادگان ما را بخواند ، او را تيرباران كردند و كشتند ، چنان كه قلب سپاه ، كعب را تيرباران كرده بود ، و نخستين كس بود كه در مقابل امير مؤمنان و عايشه كشته شد .\r\nگويد : مادر مسلم به رثاى او شعرى گفت به اين مضمون :\r\n« خدايا مسلم سوى آنها رفت « كه بمرگ گردن نهاده بود « و حريفان را به كتاب خدا مىخواند « و بيم نداشت « وقتى نزديكشان رسيد بخونش كشيدند « مادرش ايستاده بود « و ميديدشان كه « بگمراهى دل داده بودند » صعب بن حكيم بن شريك به نقل از جدش گويد : شبانگاه جمل وقتى دو پهلوى سپاه كوفه در هم شكست ، سوى قلب رفتند . عبد الله بن يثربى كه پيش از كعب بن سور ، قاضى بصره بوده بود با برادرش عمرو در جنگ جمل حضور داشتند ، وى مقابل شتر بر اسبى نشسته بود . على گفت : « مردى كه به شتر حمله كند كيست ؟ » گويد : هند بن عمرو مرادى آهنگ شتر كرد ، ابن يثربى راه او را گرفت و ضربتى به همديگر زدند و ابن يثربى او را بكشت .\r\nپس از آن سيحان بن صوحان حمله برد و ابن يثربى راه وى را گرفت و ضربتى به همديگر زدند و ابن يثربى او را بكشت . پس از آن علباء بن هيثم حمله برد و ابن يثربى راه او را گرفت و خونش بريخت . پس از\r\n","description":"","footnote":"","page_name":" 2460 ","page_number":277},
  {"content":"\r\nآن صعصعه حمله برد كه به دو ضربت زد ، سه كس را در نبردگاه كشت : علباء و هند و سيحان . صعصعه و زيد را نيز زخمدار كرد كه يكيشان بمرد و ديگرى بماند .\r\nشعبى گويد : در جنگ جمل هفتاد كس از قرشيان مهار شتر را گرفتند كه همه در حالى كه مهار را به دست داشتند كشته مىشدند اشتر حمله آورد و عبد الله با وى در آويخت و با او به زمين افتاد و مىگفت : « من و مالك را بكشيد . » گويد : مردم او را به نام مالك نمىشناختند ، اگر گفته بود اشتر و هزار هزار جان داشت يكى را به در نمىبرد . همچنان در دست عبد الله دست و پا مىزد تا رها شد و چنان بود كه هر كه به شتر حمله مىبرد و جان مىبرد باز نى آمد . در آن روز مروان و عبد الله بن زبير زخمدار شدند .\r\nداود بن ابى هند گويد :\r\nدر جنگ جمل ابن يثربى رجز مىخواند و هماورد طلبيد .\r\nيكى به مقابلهء او رفت كه كشته شد ، يكى ديگر رفت كه كشته شد ، آنگاه رجزى به اين مضمون خواند :\r\n« على را مىبينم و خونشان را مىريزم » « اگر بخواهم به او نيز ضربت مىزنم » عمار بن ياسر بمقابلهء وى رفت . وى از همه كسانى كه مقابل او رفته بودند ضعيفتر بود . كسان وقتى عمار را ديدند انا لله گفتند و من بسبب ضعف عمار مىگفتم به خدا اين نيز به كشتگان ديگر مىپيوندد . وى لاغر بود و ساقهاى باريك داشت شمشيرش به پهلويش آويخته بود و دسته آن نزديك زير بازويش بود . ابى يثربى با شمشير او را ميزد و شمشيرش در سپر چرمين وى فرو رفت . عمار به او ضربت زد تا ضعيفش كرد و ياران على به ابن يثربى سنگ زدند تا زخمدار شد و از پا در آمد .\r\nخارجة بن صلت گويد : به روز جنگ جمل وقتى ضبى رجز مىخواند كه :\r\n« ما بنى ضبه ياران شتريم « پير ما را به ما پس دهيد\r\n","description":"","footnote":"","page_name":" 2461 ","page_number":278},
  {"content":"\r\nعمير بن ابى الحارث بپاسخ وى گفت :\r\n« چگونه پير شما را يس دهيم كه نيست « چندان به سينه اش زديم كه نابود شد » صعب بن حكيم گويد : شتر را يكى از مردم بنى ضبه پى كرد كه عمرو يا بجير نام داشت پسر دلجه . حارث بن قيس كه از ياران عايشه بود در اين باب گفت :\r\n« ما ساق شتر را زديم كه به زمين افتاد « و يك ضربت كار را يكسره كرد « اگر همراه باقيمانده و حرم پيمبر نبوديم « ما را با شتاب تقسيم كرده بودند » اين را به مثنى بن مخرمه نيز كه از ياران على بود نسبت داده‌اند .\r\n\r\nشدت نبرد در جنگ جمل و خبر اعين بن ضبيعه كه در هودج نگريست\r\nقعقاع گويد : هيچ چيز را چنان همانند نديدم كه نبرد قلب در جنگ جمل و جنگ صفين . ما با نيزه ها حريفان را پس مىزديم و به سر نيزه ها تكيه مىداديم ، آنها نيز چنين مىكردند ، چنان كه اگر كسى روى نيزه ها ميرفت بر آن قرار توانست گرفت .\r\nعبد الله بن سنان كاهلى گويد : در جنگ جمل تير انداختيم تا تيرها تمام شد آنگاه با نيزه ها ضربت زديم و نيزه ها ميان ما و حريفان چنان به هم پيوسته بود كه اسبى بر آن توانست رفت ، آنگاه على گفت : « اى فرزندان مهاجران ! شمشير برگيريد . » راوى گويد : هر وقت به خانه وليد رفتم آن روز را به ياد آوردم .\r\nابو بشر گويد : در جنگ جمل با مولايم بودم و هر وقت به خانه وليد مىگذشتم\r\n","description":"","footnote":"","page_name":" 2462 ","page_number":279},
  {"content":"\r\nو صداى گازران را مىشنيدم كه مىكوفتند ، جنگ كسان را به ياد مىآوردم .\r\nعيسى بن حطان گويد : جماعت هزيمت شد و ما بازگشتيم ، عايشه بر شتر سرخ\r\nدر هودجى بود كه چون خار پشتى مىنمود از بس تير خورده بود .\r\nابو عون گويد : از جنگ جمل سخن آوردند و ابو رجا گفت : « گويى پرده عايشه را مىبينم كه گويى خارپشتى بود ، از بس تير كه به آن زده بودند . » گويد : به ابو رجا گفتم : در آن روز نبرد كردى ؟ » گفت : « به خدا تيرهايى افكندم و نمىدانم چه شد » ابو جميله گويد : محمد بن ابى بكر و عمار بن ياسر پيش عايشه آمدند ، شتر پى شده بود ، طناب بار را بريدند و هودج را برگرفتند و به يكسو نهادند تا على دربارهء آن دستور داد و گفت : « عايشه را به بصره ببريد » و او را به خانهء عبد الله بن خلف خزاعى بردند .\r\nمحمد گويد : على به چند كس دستور داد كه هودج را از ميان كشتگان بردارند ، قعقاع و زفر بن حارث آن را از پشت شتر پايين آوردند و پهلوى آن نهادند ، آنگاه محمد بن ابى بكر پيش آمد ، كسانى نيز همراه وى بودند ، دست خويش را درون هودج برد .\r\nعايشه گفت : « كيستى ؟ » گفت : « برادر نكوكارت . » گفت : « ناسپاس . » عمار بن ياسر گفت : « مادرجان ضربت فرزندان خويش را چگونه ديدى ؟ » گفت : « تو كيستى ؟ » گفت : « عمار پسر نكو كار تو » گفت : « من مادر تو نيستم » گفت : « چرا ، هستى اگرچه نخواهى »\r\n","description":"","footnote":"","page_name":" 2463 ","page_number":280},
  {"content":"\r\nعايشه گفت : « فخر ميكنيد كه پيروز شده‌ايد ، همانند ضربتها كه زده‌ايد خورده‌ايد به خدا كسى كه كارش چنين باشد هرگز ظفر نيابد . » گويد : آنگاه وى را با هودج از ميان كشتگان به كنار بردند و يكى را نزديك وى نهادند ، هودج چون جوجهء پر در آورده ، مىنمود از بس تير به آن خورده بود .\r\nگويد : اعين بن ضبيعه مجاشعى بيامد و در هودج نگريست عايشه گفت : « دور شو خدايت لعنت كند . » گفت : « به خدا جز سرخولويى نمىبينم . » گفت : « خدا پرده ات را به درد و دستت را ببرد و عورتت را آشكار كند . » گويد : و او در بصره كشته شد و جامه اش را برگرفتند\r\nو دستش قطع شد و برهنه در يكى از خرابه هاى مردم ازدش افكندند .\r\nگويد : على پيش عايشه آمد و گفت : « مادرجان ، خدا ما و شما را ببخشد . » گفت : « خدا ما و شما را ببخشد . » صعب بن حكيم بن شريك بنقل از جد خويش گويد : محمد بن ابى بكر بيامد ، عمار نيز با وى بود ، طنابهاى هودج را بريد و آن را برداشتند و چون به زمين نهادند محمد دست خويش را به درون برد و گفت : « برادرت محمد » گفت : « مذمم » گفت : « خواهركم ! آسيبى نديده اى ؟ » گفت : « به تو چه مربوط ؟ » گفت : « گمرهان چه شدند ؟ » گفت : « هدايت يافتگان » گويد : على بيامد و گفت : « مادرجان چطورى ؟ » گفت : « خوبم »\r\n","description":"","footnote":"","page_name":" 2464 ","page_number":281},
  {"content":"\r\nگفت : « خدايت ببخشد » گفت : « ترا نيز » محمد گويد : آخر شب محمد بن ابى بكر ، عايشه را به بصره برد و در خانهء عبد الله بن خلف خزاعى پيش صفيه دختر حارث جاى داد ، وى مادر طلحه پسر عبد الله ابن خلف بود .\r\nبگفتهء واقدى جنگ جمل به روز پنجشنبه دهم جمادى الاخر سال سى و يكم بود .\r\n\r\nكشته شدن زبير بن عوام\r\nوليد بن عبد الله به نقل از پدرش گويد : به روز جنگ جمل وقتى كسان طلحه و زبير هزيمت شدند زبير برفت و بر اردوى احنف گذشت و چون احنف بدانست و از كارش خبر يافت گفت : « به خدا اين كناره گيرى نيست . » آنگاه احنف به كسان گفت : « كى از او خبر مىآورد ؟ » عمرو بن جرموز به ياران خود گفت :\r\n« من » گويد : به تعقيب وى رفت و چون به دو رسيد زبير در او نگريست ، سخت خشمگين بود و پرسيد : « چه خبر ؟ » عمرو گفت : « مىخواستم از تو بپرسم » غلام زبير كه عطيه نام داشت و همراه وى بود گفت : « اين حمله مىكند . » زبير گفت : « از يك مرد چه مىترسى ؟ » گويد : وقت نماز شد ، ابن جرموز گفت : « نماز كنيم » ابن زبير گفت : « نماز كنيم » پس فرود آمدند ، ابن جرموز پشت سر وى ايستاد و از پشت سر از شكاف زره\r\n","description":"","footnote":"","page_name":" 2465 ","page_number":282},
  {"content":"\r\nبا نيزه بزد و او را بكشت و اسب و انگشتر و سلاحش را بگرفت و غلام را رها كرد كه وى را در وادى السباع به خاك سپرد ، و او با خبر پيش كسان بازگشت .\r\nاحنف گفت : « نمىدانم خوب كرده اى يا بد » گويد : احنف با ابن جرموز پيش على رفت و خبر را با وى بگفت . على شمشير را خواست و گفت : « شمشيريست كه مدتها محنت از مقابل پيمبر خدا صلى - الله عليه و سلم برداشته » و آن را پيش عايشه فرستاد ، آنگاه رو سوى احنف كرد و گفت :\r\n« مراقب ماندى ؟ » احنف گفت : « پندارم كه درست كار كرده‌ام ، آنچه بوده به دستور تو بوده اى امير مؤمنان ! مدارا كن كه راهى دراز در پيش دارى و فردا بيشتر از ديروز به من نياز دارى ، قدر كار مرا بدان و دوستى مرا براى فردا نگهدار و چنين سخن مگوى كه من پيوسته نيكخواه توام . »\r\n\r\nكسانى كه در جنگ جمل هزيمت شدند و به شهرها رفتند\r\nمحمد گويد : زبير در آغاز روز هزيمت ، پياده سوى مدينه به راه افتاد و ابن جرموز او را بكشت .\r\nگويد : عتبة بن ابى سفيان و عبد الرحمان و يحيى ، پسران حكم ، بروز هزيمت زخمدار شده بودند ، سرگردان برفتند و به عصمة بن ابير تيمى بر خوردند كه گفت :\r\n« پناه مىخواهيد ؟ » گفتند : « تو كيستى ؟ » گفت : « عصمة بن ابير » گفتند : « آرى »\r\n","description":"","footnote":"","page_name":" 2466 ","page_number":283},
  {"content":"\r\nگفت : « شما تا يك سال در پناه منيد » گويد : آنها را ببرد و حفاظت كرد و به خدمت ايستاد تا به شدند آنگاه گفت :\r\n« هر كجا را دوست داريد بگوييد تا شما را آنجا برسانم . » گفتند : « شام » گويد : آنها را با چهار صد سوار از قوم تيم الرباب ببرد و چون به دومه ،\r\nسرزمين طايفهء كلب ، رسيدند گفتند : « به تعهد خويش و تعهد اين جمع وفا كردى و آنچه را به عهده داشتى بسر بردى ، باز گرد » و او بازگشت شاعر در اين باب گويد :\r\n« ابن ابير با نيزه هاى افراشته . » « با خاندان ابى العاص درست پيمانى كرد . » گويد : ابن عامر نيز زخمدار بود كه برفت و يكى از بنى حرقوص بنام مرى او را بديد و گفت كه او را پناه مىدهد . ابن عامر پذيرفت و حرقوصى او را پناه داد و به وى پرداخت ، پس از آن گفت : « كجا را بيشتر دوست دارى ؟ » گفت : « دمشق » گويد : « مرد حرقوصى ابن عامر را با گروهى از بنى حرقوص به دمشق رسانيد و حارثة بن بدر كه پسرش يا برادرش ، زراع ( يا ذراع ) با عايشه بوده بود و در جنگ كشته شده بود شعرى به اين مضمون گفت :\r\n« خبر آمد كه ابن عامر » « در دمشق اقامت گرفت و لنگر انداخت » مروان بن حكم نيز به روز هزيمت به يك خانواده از طايفهء عنزه پناه برد و گفت : « به مالك بن مسمع خبر دهيد كه من اينجا هستم » آنها نيز پيش مالك آمدند و حضور مروان را خبر دادند .\r\nمالك به برادر خويش مقاتل گفت : « با اين مرد كه كس فرستاده و حضور خويش را خبر داده چه كنيم ؟ »\r\n","description":"","footnote":"","page_name":" 2467 ","page_number":284},
  {"content":"\r\nمقاتل گفت : « برادرزادهء مرا بفرست و پناهش بده و از على براى وى امان بخواهيد ، اگر امانش داد همانست كه مىخواهيم و اگر امان نداد با شمشيرهايمان مىرويم و او را مىبريم ، اگر متعرض او شدند براى محافظتش شمشير مىكشيم ، يا به سلامت مىمانيم يا محترمانه جان مىدهيم . » مالك پيش از آن در همين مورد با كسان ديگر از خاندان خود مشورت كرده بود كه وى را منع كرده بودند ، اما به رأى برادر كار كرد و رأى آنها را واگذاشت و كس پيش مروان فرستاد و وى را به خانهء خويش آورد و قصد داشت اگر لازم آمد به حمايت او بر خيزد و گفت : « مرگ در كار پناه دادن ، وفا كردن است . » گويد : بعدها بنى مروان اين را به ياد داشتند و خاندان مالك از آن سودگرفتند و اعتبار يافتند .\r\nگويد : عبد الله بن زبير به خانهء يكى از مردم ازد ، وزير نام ، پناه برد و گفت :\r\n« پيش عايشه رو و بگو من اينجا هستم ، اما مبادا محمد بن ابى بكر از اين قضيه خبردار شود . » مرد ازدى پيش عايشه رفت و خبر را با او بگفت .\r\nعايشه گفت : « محمد را پيش من آريد » ازدى گفت : « اى مادر مؤمنان ، به من گفته كه محمد اين را نداند » اما عايشه محمد را پيش خواند و گفت : « با اين مرد برو و خواهرزاده ات را پيش من آر . » محمد با ازدى\r\nپيش ابن زبير رفت و گفت : « به خدا نابدلخواه پيش تو آمدم كه مادر مؤمنان اصرار كرد . » گويد : عبد الله با محمد برون شد و به هم ناسزا مىگفتند . محمد از عثمان سخن آورد و ناسزاى او گفت ، عبد الله نيز محمد را ناسزا گفت تا در خانهء عبد الله بن خلف پيش عايشه رسيد . عبد الله بن خلف پيش از جنگ جمل با عايشه بود و عثمان\r\n","description":"","footnote":"","page_name":" 2468 ","page_number":285},
  {"content":"\r\nبرادر وى جزو ياران على كشته شده بود . عايشه كس به طلب زخميان فرستاد و تنى چند از آنها را نگهدارى كرد و مروان را نيز به آنها پيوست كه در اطاقهاى خانه بودند .\r\nمحمد گويد : سران قوم دور عايشه را گرفتند ، على در اردوگاه خويش بود .\r\nقعقاع جزو نخستين كسانى بود كه پيش عايشه آمدند كه گفت : « امروز دو كس را ديدم كه پيش روى من پيكار مىكردند و چنين و چنان رجز مىخواندند ، مىدانى كه كدامشان كوفى بود ؟ » گفت : « آرى ، آنكه مىگفته بد رفتارترين مادرى كه شناخته‌ايم اما دروغ گفته كه تو نكوكارترين مادرى هستى كه شناخته‌ايم اما اطاعت تو نكردند . » عايشه گفت : « اى كاش بيست سال پيش از اين مرده بودم » گويد : قعقاع پيش على رفت و گفت كه عايشه دربارهء مرد كوفى از او پرسيده است . » على گفت : « اين دو مرد كى بوده‌اند ؟ » گفت : « ابو هاله بوده كه مىگفته براى آنكه يار وى ، على را نبينم » على گفت : « اى كاش بيست سال پيش مرده بودم » و سخنشان يكى بود .\r\nمحمد گويد : از جمله كشتگان ، آنها كه نيروى برخاستن داشتند شبانه وارد بصره شدند . عايشه سراغ كسانى را گرفت كه بعضيشان موافق وى بودند و بعضى مخالف . در خانهء عبد الله بن خلف ، كسان دور وى را گرفته بودند و چون مرگ يكى از آنها را خبر مىدادند مىگفت : « خدايش بيامرزد . » يكى از ياران عايشه گفت : « چگونه چنين باشد ؟ » گفت : پيمبر خدا صلى الله عليه و سلم گفت : « فلانى در بهشت است و فلانى در بهشت است . » گويد : على بن ابى طالب نيز گفت : « اميدوارم هر كس از اين جمع كه قلبى پاك\r\n","description":"","footnote":"","page_name":" 2469 ","page_number":286},
  {"content":"\r\nداشته به بهشت رود . » ابو ايوب بنقل از على گويد : پيمبر صلى الله عليه و سلم از هيچ آيه اى كه نزول يافت همانند اين گفتار خدا عز و جل خوشدل نشد كه گويد :\r\n« * ( وَما أَصابَكُمْ من مُصِيبَةٍ فَبِما كَسَبَتْ أَيْدِيكُمْ وَيَعْفُوا عَنْ كَثِيرٍ 42 : 30 ) * » [ 1 
  ] يعنى : هر مصيبتى به شما رسد براى كارهايى است كه دستهايتان كرده و بسيارى را نيز ببخشد .\r\nو او صلى الله عليه و سلم گفت : « هر مصيبتى كه در دنيا براى مؤمن رخ دهد بسبب گناهى است و خدا از بيشتر آن در مىگذرد مصيبتى كه در دنيا به دو مىرسد كفاره و بخشش گناهان است كه به روز رستاخيز به سبب آن عقوبت نمىبيند و گناهانى را كه خدا عز و جل در دنيا بخشيده خدا بزرگتر از آن است كه عفو خويش را نديده گيرد . »\r\n\r\nغمخوارى على بر كشتگان جنگ و به خاك كردنشان و فراهم آوردن لوازم اردو و فرستادن آن سوى بصره\r\nمحمد گويد : على سه روز در اردوگاه خويش بود و به بصره نرفت . كسان را سوى مردگانشان فرستاد كه برفتند و بدفن آنها پرداختند . على با آنها بر كشتگان گذر كرد و چون بنزد كعب بن سور رسيد گفت : « شما مىگفتيد سفيهان قوم با آنها آمده‌اند ولى اين كه مىبينيد عالم است » و چون بر عبد الرحمان بن عتاب گذر كرد گفت : « اين سرور قوم بود كه بر او گرد مىآمدند » مقصود اين بود كه جماعت دربارهء او همسخن شده بودند و پيشواى نمازش كرده بودند .\r\nگويد : بدينسان على بر هر مرد شايسته اى مىگذشت مىگفت : « پنداشته‌اند كه\r\n\r\n","description":"","footnote":"\r\n[ 1 
  ] سوره شورى 42 آيه 29\r\n","page_name":" 2470 ","page_number":287},
  {"content":"\r\nجز غوغاييان كسى به مقابلهء ما نيامد ، اما اين عابد كوشا بود . » گويد : على بر كشتگان جنگ از كوفى و بصرى نماز كرد و هم بر كشتگان قريش از موالف و مخالف ، از مردم مدينه و مكه ، نماز كرد و همه را در گورى بزرگ به خاك كرد ، سپس آنچه را در اردوگاه بود فراهم آورد و به مسجد بصره فرستاد و گفت : « هر كه چيزى را مىشناسد بردارد مگر سلاحى كه از خزينه ها آمده و نشان حكومت دارد كه بايد چون چيزهاى ناشناخته بجا ماند . آنچه را از مال خدا بر ضد شما به كار انداخته‌اند بگيريد ، چيزى از مال مسلمان در گذشته ، بر مسلمان حلال نيست ،\r\nاين سلاح بى اجازهء حكومت بدست آنها بوده است . »\r\n\r\nشمار كشتگان جنگ جمل\r\nمحمد گويد : در جنگ جمل در اطراف جمل ده هزار كس كشته شد كه يك نيمه از ياران على بودند و يك نيمه از ياران عايشه ، دو هزار كس از قبيلهء ازد و پانصد كس از ديگر قبايل يمنى ، دو هزار كس از قوم مضر و پانصد كس از قبيلهء قيس و پانصد كس از قبيلهء تميم و هزار كس از قبيلهء بنى ضبه و پانصد كس از قبيلهء بكر بن وائل .\r\nبقولى در نبرد اول از مردم بصره پنجهزار كس كشته شد و در نبرد دوم نيز از مردم بصره پنجهزار كس كشته شد كه ده هزار كشته از مردم بصره بود . از مردم كوفه نيز پنجهزار كشته بود .\r\nمحمد گويد : در آن روز هفتاد پير از بنى عدى كشته شد كه همگى قارى قرآن بودند ، بجز جوانان و كسانى كه قارى نبودند ، عايشه گفته بود تا وقتى صداى مردم بنى عدى خاموش نشده بود اميد فيروزى داشتم .\r\n","description":"","footnote":"","page_name":" 2471 ","page_number":288},
  {"content":"\r\n\r\nرفتن على به نزد عايشه و دستور مجازات كسانى كه به وى ناسزا گفته بودند\r\n. محمد گويد : على به روز دوشنبه سوى بصره آمد و به مسجد رفت و نماز كرد و وارد بصره شد و كسان پيش وى آمدند . آنگاه بر استر خويش سوى عايشه رفت و چون به خانهء عبد الله بن خلف رسيد ، كه بزرگترين خانه بصره بود ، زنان را ديد كه با عايشه بر عبد الله و عثمان پسران خلف مىگريستند . صفيه دختر حارث نيز روسرى داشت و مىگريست و چون على را بديد گفت :\r\n« اى على ، اى قاتل دوستان اى متفرق كنندهء جمع ، خدا فرزندانت را يتيم كند چنان كه فرزندان عبد الله را يتيم كردى . » گويد : على جوابى نداد و همچنان آرام پيش عايشه رفت و به او سلام گفت و پيش وى نشست و گفت : « صفيه با ما درشتگويى كرد ، به خدا از وقتى كه دختر بود ديگر او را نديده بودم . » گويد : و چون على بيرون آمد ، صفيه پيش آمد و همان سخن را تكرار كرد ، على استر خويش را بداشت و به درها كه در خانه بود اشاره كرد و گفت : « قصد آن دارم كه اين در را بگشايم و كسانى را كه آنجا هستند بكشم ، سپس اين در را بگشايم و كسانى را كه آنجا هستند بكشم ، سپس اين در را بگشايم و كسانى را كه آنجا هستند بكشم . » و چنان بود كه كسانى از زخميان به عايشه پناه برده بودند و على از بودنشان خبر يافته بود اما تغافل كرده بود . صفيه از شنيدن اين سخنان خاموش شد و على برون رفت .\r\nگويد : يكى از ازديان گفت : « به خدا نبايد اين زن جان از دست ما بدر برد . »\r\n","description":"","footnote":"","page_name":" 2472 ","page_number":289},
  {"content":"\r\nاما على خشمگين شد و گفت : « خاموش ! » پرده اى را پاره مكن و وارد خانه اى مشو و زنى را آزار مكن و گرچه به عرض شما بد گويند و اميران و پارسايانتان را سفيه شمارند كه زنان ضعيفند . ما دستور داشتيم از زنان مشرك نيز دست بداريم ، مردى كه زنى را مكافات دهد و او را بزند مايهء ننگ باقيماندگان خود شود . نشنوم كه كسى متعرض زنى شده كه او را چون بدترين مردم عقوبت مىكنم . » گويد آنگاه على برفت مردى به دو رسيد و گفت : « اى امير مؤمنان ، دو تن را بر در ديدم كه با كسى كه سختتر از صفيه ناسزاى تو مىگفت ، ناروا گفتند . » گفت : « واى بر تو شايد اين عايشه بود ؟ » گفت : آرى ، دو تن بر در خانه بودند و يكيشان گفت : « مادر ، سزاى تو نافرمانى است . » و ديگرى گفت : « مادر خطا كردى توبه كن » على ، قعقاع را سوى در فرستاد و كسانى را كه آنجا بود بياورد و دو تن را معلوم داشتند ، على گفت : « گردنشان را مىزنم » سپس گفت : « عقوبتشان مىكنم » و هر كدام را صد تازيانه زد كه لباسشان را در آورده بود .\r\nابى الكنود گويد : اينان دو تن از قبيلهء ازد بودند : عجل و سعد پسران عبد الله .\r\n\r\nبيعت مردم بصره با على و تقسيم موجودى بيت المال بر آنها\r\nمحمد گويد : همانشب احنف بيعت كرد . وى و قبيلهء بنى سعد بيرون بصره بودند و همگى به بصره آمدند . مردم بصره نيز گروه گروه بيعت كردند ، حتى زخميان و كسانى كه امان يافته بودند . و چون مروان باز آمد به معاويه پيوست و بقولى تا خاتمهء جنگ صفين از مدينه بيرون نرفت .\r\n","description":"","footnote":"","page_name":" 2473 ","page_number":290},
  {"content":"\r\nگويد : وقتى على از بيعت مردم بصره فراغت يافت در بيت المال نظر كرد كه ششصد هزار و بيشتر در آن بود و همه را بر كسانى كه با وى در جنگ حضور داشته بودند تقسيم كرد كه به هر كس پانصد رسيد ، گفت : « اگر خدا عز و جل شما را بر شام ظفر داد همينقدر خواهيد داشت بعلاوه مقرريهايتان » سبائيان در اين باب سخن آوردند و پشت سر على خرده گيرى كردند .\r\n\r\nرفتار على با جنگاوران جنگ جمل\r\nمحمد بن راشد بنقل از پدرش گويد : روش على اين بود كه فرارى را نكشد و زخمدار را بيجان نكنند و پرده اى را بر ندارند و مالى نگيرند و كسانى گفتند : « چگونه خونشان حلال است و مالشان حرام ؟ » على گفت : « اينان نيز همانند شما بوده‌اند هر كه بما نپردازد از ماست و ما از اوييم و هر كه اصرار كند تا كشته شود جنگ با وى رواست و خمس وى شما را بس است . » گويد : از اين موقع خوارج سخن آغاز كردند .\r\n\r\nفرستادن اشتر ، شترى را كه براى عايشه خريده بود بنزد وى و رفتن عايشه از بصره سوى مكه\r\nعاصم بن كليب بنقل از پدرش گويد : وقتى از كار جنگ فراغت يافتند\r\nاشتر مرا فرستاد كه از يكى از مردم مهره شترى به هفتصد خريدم و گفت : « شتر را پيش عايشه ببر و بگو اشتر ، مالك بن حارث ، اين را بجاى شترت فرستاده . » گويد : « شتر را پيش عايشه بردم و گفتم : « مالك سلامت مىفرستد و مىگويد\r\n","description":"","footnote":"","page_name":" 2474 ","page_number":291},
  {"content":"\r\nاين شتر به جاى شترت . » گفت : « خدايش سلام نگويد كه سرور عرب ، يعنى پسر طلحه ، را كشت و با خواهرزادهء من چنان كرد . » گويد : شتر را پيش اشتر بردم و خبر را با وى بگفتم و او دو دست پر موى خويش را بلند كرد و گفت : « مىخواستند مرا بكشند ، جز اين چه مىكردم . » محمد گويد : عايشه از بصره حركت كرد و آهنگ مكه داشت . مروان و اسود بن ابى البخترى از راه سوى مدينه رفتند و عايشه تا وقت حج در مكه بماند پس از آن سوى مدينه رفت .\r\n\r\nآنچه على دربارهء فتح به عامل كوفه نوشت\r\nمحمد گويد : على خبر فتح را براى عامل كوفه نوشت كه در آن وقت در مكه بود به اين مضمون :\r\n« از بندهء خدا على ، امير مؤمنان « اما بعد ، در نيمهء جمادى الاخر در خريبه يكى از نواحى بيرون « بصره تلاقى كرديم و خدا روش مسلمانان را دربارهء آنها روان كرد و بسيار « كس از ما و آنها كشته شد ، از جمله كشتگان ما ثمامة بن مثنى بود ، با هند - « بن عمرو و علباء بن هيثم و سيحان و زيد پسران صوحان و محدوج » نامه را عبد الله بن رافع نوشت و زفر بن قيس در ماه جمادى الاخر خبر خوش را به كوفه برد .\r\n","description":"","footnote":"","page_name":" 2475 ","page_number":292},
  {"content":"\r\n\r\nبيعت گرفتن على از مردم و خبر زياد بن ابى سفيان و عبد الرحمان ابن ابى بكره\r\nمضمون بيعت چنين بود كه با پيمان و قرار خدا متعهدى كه با هر كه با ما به صلح است به صلح باشى و با هر كه به با ما جنگ است به جنگ باشى و زبان و دست خويش را از ما بدارى .\r\nزياد بن ابى سفيان از جمله كناره گيران بود كه در جنگ حضور نيافته بود و بجاى مانده بود و در خانهء نافع بن حارث بود . وقتى على از كار بيعت فراغت يافت عبد الرحمان بن ابى بكره جزو امانخواهان بيامد و سلام گفت . على گفت : « عموى تو بجاى نشست و مراقب ماند ؟ » گفت : « اى امير مؤمنان او دوستدار تو است و بخوشدليت علاقه دارد ولى شنيده‌ام كه بيمار است ، از او خبر بگيرم و بيايم . » عبد الرحمان محل زياد را از على مكتوم داشت تا از او رأى خواست . زياد گفت كه جاى وى را با على بگويد و بگفت .\r\nعلى گفت : « جلو برو و مرا پيش وى ببر . » عبد الرحمان چنان كرد و چون على پيش وى رسيد گفت : « بجاى ماندى و مراقب بودى ؟ » زياد دست به سينه نهاد و گفت : « اين درد مشخص است . آنگاه از على عذر خواست كه عذر وى را پذيرفت و با او مشورت كرد . وى را براى بصره مىخواست كه گفت : « يكى از خاندان تو بايد كه مردم به دو آرام گيرند كه بهتر اطمينان يابند و مطيع شوند من با او كمك مىكنم و مشورت مىدهم . » دربارهء ابن عباس همسخن شدند و على به منزل خويش بازگشت .\r\n","description":"","footnote":"","page_name":" 2476 ","page_number":293},
  {"content":"\r\n\r\nامارت دادن ابن عباس بر بصره و سپردن خراج به زياد\r\nعلى ، ابن عباس را امير بصره كرد و زياد را بر خراج و بيت المال گماشت و به ابن عباس گفت به مشورت وى كار كند .\r\nابن عباس مىگفت : دربارهء حادثه اى كه پيش آمده بود با وى مشورت كردم گفت : « اگر دانى كه تو حقى و مخالف تو بر باطل است ، رأى چنان دهم كه بايد و اگر ندانى راى چنان دهم كه بايد . » گفتم : « من بر حقم و آنها بر باطلند » گفت : « بكمك آنكه مطيع است نافرمان را درهم بكوب و اگر زدن گردنش مايه قوت و صلاح اسلام است گردنش را بزن . » ابن عباس گويد : وى را به دبيرى گرفتم و چون ولايتدار شد ديدم كه چگونه عمل كرد و بدانستم كه راى صميمانه داده بود .\r\nسبائيان شتاب كردند و با على نماندند و بىاجازهء وى حركت كردند\r\nاما على از دنبالشان رفت تا اگر قصدى دارند جلوگيرى كند . كه هنوز مقرش انجام بود .\r\nمحمد گويد : مردم مدينه روز پنجشنبه پيش از غروب آفتاب از جنگ جمل خبر يافتند بوسيلهء بازى كه از حدود مدينه گذشت و چيزى آويخته داشت و مردم نيك نگريستند و چون بيفتاد دستى بود كه انگشترى داشت و نقش آن عبد الرحمان بن عتاب بود و كسانى كه ما بين مكه و مدينه و بصره بودند بيمناك شدند و حادثه را از دست و پاها كه بازها مىآوردند بدانستند .\r\n","description":"","footnote":"","page_name":" 2477 ","page_number":294},
  {"content":"\r\n\r\nتدارك على عليه السلام براى حركت عايشه از بصره\r\nمحمد گويد : على براى عايشه هر چه بايسته بود از مركب و توشه و لوازم فراهم كرد و همه كسانى را كه همراه وى آمده بودند و سالم مانده بودند همراهش فرستاد مگر آنها كه مىخواستند بمانند . چهل كس از زنان معتبر بصره را براى همراهى وى برگزيد و گفت : « اى محمد تدارك ببين و او را برسان . » گويد : و چون روز حركت عايشه رسيد على پيش وى آمد ، كسان نيز حضور يافتند ، عايشه برون شد كسان با وى وداع گفتند و او نيز با كسان وداع گفت و افزود :\r\n« پسركان من ! ما بسبب توقع يا زيادتجويى از همديگر گله ها داشتيم ، هر كه از اين باب چيزى شنيده بدان اعتنا نكند . به خدا سابقا ميان من و على چيزى نبوده جز آنچه ميان زن و اقوام شوهرش رخ مىدهد ولى او بنزد من ، با وجود گله‌ام ، از نيكان است . » على گفت : « اى مردم به خدا راست گفت و نكو گفت ، ميان من و او جز اين چيزى نبود ، وى در دنيا و آخرت همسر پيمبر شما صلى الله عليه و سلم است . » گويد : عايشه به روز شنبه غره رجب سال سى و ششم حركت كرد على چند ميل او را بدرقه كرد و فرزندان خويش را تا يك منزل همراه او فرستاد .\r\n\r\nروايتهايى كه از فزونى كشتگان جنگ آورده‌اند\r\nسعيد قطعى گويد : ما گفتگو داشتيم كه كشتگان جنگ جمل از ششهزار كس بيشتر بوده‌اند .\r\n","description":"","footnote":"","page_name":" 2478 ","page_number":295},
  {"content":"\r\nابو لبيد گويد : به مازة بن زياد گفتم : « چرا دربارهء على ناسزا مىگويى ؟ » گفت : « چرا دربارهء كسى كه دو هزار و پانصد كس از ما را كشت و هنوز آفتاب آنجا بود ناسزا نگويم ؟ » جرير بن ابى حازم گويد : شنيدم كه ابن ابى يعقوب مىگفت : « على بن ابى طالب در جنگ جمل دو هزار و پانصد كس را بكشت . هزار و سيصد و پنجاه كس از مردم ازد ، هشتصد كس از بنى ضبه و سيصد و پنجاه كس از مردم ديگر . » جرير گويد : معرض بن غلاط در جنگ جمل كشته شد و برادرش حجاج شعرى به اين مضمون گفت :\r\n« روزى نديدم كه بيشتر از آن « دست چپ افتاده باشد « كه دست راست از آن جدا مانده باشد »\r\n\r\nسخنانى كه عمار پس از جنگ جمل با عايشه گفت\r\nابو يزيد مدينى گويد : وقتى كسان از جنگ جمل فراغت يافتند عمار بن ياسر به عايشه گفت : « اى مادر مؤمنان ، اين راه سپردن از آنچه پيمبر با تو گفته بود ، بسيار بعيد بود . » عايشه گفت : « ابو اليقظان ؟ » گفت : « آرى » گفت :\r\n« به خدا تا آنجا كه مىدانم همه حق مىگفته اى . » گفت : « حمد خداى كه به زبان تو بنفع من حكم كرد . » سخن از جنگ جمل به پايان رسيد .\r\n","description":"","footnote":"","page_name":" 2479 ","page_number":296},
  {"content":"\r\n\r\nفرستادن على بن ابى طالب قيس بن سعد بن عباده را به امارت مصر\r\nدر اين سال ، يعنى سال سى و يكم ، محمد بن ابى حذيفه كشته شد . سبب كشته شدنش اين بود كه وقتى مصريان با محمد بن ابى بكر سوى عثمان روان شدند ، وى در مصر بماند و عبد الله بن سعد بن ابى سرح را از آنجا برون كرد و مصر را به تصرف آورد و همچنان آنجا ببود تا عثمان كشته شد و با على بيعت كردند و معاويه مخالفت آشكار كرد و عمرو بن عاص با وى بيعت كرد ، آنگاه معاويه و عمرو از آن بيش كه قيس ابن سعد به مصر آيد سوى محمد بن ابى حذيفه روان شدند و كوشيدند كه وارد مصر شوند اما نتوانستند و با محمد بن ابى حذيفه چندان خدعه كردند كه وى با هزار كس به عريش مصر آمد و آنجا حصارى شد و عمرو بن عاص بر ضد وى منجنيق به كار انداخت تا محمد با سى كس از ياران خود از حصار در آمد كه همه را گرفتند ، و كشتند خدايشان بيامرزاد .\r\nعباس بن سهل ساعدى گويد : محمد پسر ابى حذيفة بن عتبة بن ربيعة بن عبد شمس ابن عبد مناف بود كه مصريان را سوى عثمان روانه كرد و چون سوى عثمان رفتند و او را محاصره كردند ، وى در مصر به عبد الله بن سعد بن ابى سرح تاخت كه يكى از بنى - عامر بن لوى قرشى بود و در آن هنگام از جانب عثمان عامل مصر بود و او را برون راند و پيشواى نماز مردم شد .\r\nگويد : عبد الله بن سعد بن ابى سرح از مصر در آمد و در حدود سرزمين مصر ، مجاور فلسطين ، بماند و منتظر بود كه كار عثمان چه مىشود تا سوارى بيامد كه به دو گفت : « اى بندهء خدا ، چه خبر ؟ از اخبار كسان بگوى . » گفت : « مىگويم ، مسلمانان عثمان را كشتند . »\r\n","description":"","footnote":"","page_name":" 2480 ","page_number":297},
  {"content":"\r\nعبد الله بن سعد ، انا لله گفت و پرسيد « كه اى بندهء خدا ! پس از آن چه كردند ؟ »\r\nگفت : « پس از آن با پسر عم پيمبر خدا على بن ابى طالب بيعت كردند . » عبد الله باز انا لله گفت .\r\nآن مرد بوى گفت : « خلافت على به نظر تو همانند كشتن عثمان است ؟ » گفت : « آرى » گويد : مرد در وى نظر كرد و بشناخت و گفت : « گويى عبد الله بن سعد بن ابى سرح باشى ؟ » گفت : « آرى » گفت : « اگر جانت را دوست دارى فرار كن كه امير مؤمنان درباره تو و يارانت نظر بد دارد و اگر به شما دست يابد مىكشدتان يا از قلمرو مسلمانان بيرونتان مىكند ، اينك امير پشت سر من است كه سوى تو مىآيد . » عبد الله گفت : « اين امير كيست ؟ » گفت : « قيس بن سعد بن عباده انصارى » عبد الله گفت : « خدا محمد بن ابى حذيفه را لعنت كند كه ياغى پسر عم خويش شد كه متكفل و مربى وى بوده بود و نكويى كرده بود و رعايت وى نكرد و به عاملانش تاخت و كسان را بمخالفت وى آماده كرد و روانه كرد تا كشته شد . آنگاه كسى به خلافت رسيد كه از او و عثمان دور بود و يك سال و يك ماه حكومت ولايت به او نداد و او را شايستهء اين كار ندانست . » آن مرد گفت : « فرار كن كه كشته نشوى » پس عبد الله بن سعد فرارى شد و به دمشق پيش معاوية بن ابى سفيان رفت .\r\nابو جعفر گويد : اين روايت معلوم مىدارد كه وقتى قيس بن سعد ولايتدار مصر شد هنوز محمد بن ابى حذيفه زنده بود .\r\nسهل بن سعد گويد : وقتى عثمان كشته شد و على بن ابى طالب به خلافت رسيد\r\n","description":"","footnote":"","page_name":" 2481 ","page_number":298},
  {"content":"\r\nقيس بن سعد انصارى را پيش خواند و گفت : « سوى مصر روان شو كه ترا ولايتدار آنجا كرده‌ام ، بجاى خويش\r\nرو و معتمدان خويش را با كسانى كه مىخواهى همراه تو باشند فراهم آر تا وقتى به مصر مىرسى سپاهى داشته باشى كه اين ، مايهء ترس دشمن و نيرو گرفتن دوست مىشود و چون ان شاء الله آنجا رسيدى با نيكوكار ، نكويى كن و با مشكوك الحال ، سختى كن . با عامه و خاصه مدارا كن كه مدارا مايهء سكون است . » قيس گفت : « اى امير مؤمنان ، خدايت رحمت آرد ، آنچه را گفتى فهم كردم ، اينكه گفتى با سپاهى سوى مصر روم ، به خدا اگر بايد سپاهى از مدينه ببرم هرگز آنجا نروم كه اين سپاه را براى تو وا مىگذارم كه اگر به آنها حاجت يافتى نزديك تو باشند و اگر خواستى بجايى فرستى كمك تو باشند و خودم با خاندانم آنجا مىروم ، اينكه سفارش كردى مدارا و نيكى كنم از خدا عز و جل بر اين كار كمك بايد جست . » گويد : قيس با هفت كس از ياران خويش روان شد تا به مصر رسيد و به منبر رفت و آنجا نشست و بگفت تا نامهء امير مؤمنان را كه همراه داشت براى مردم مصر بخوانند :\r\n« به نام خداى رحمان رحيم « از بندهء خدا على ، امير مؤمنان ، به هر كس از مؤمنان و مسلمانان « كه اين نامه به دو رسد ، سلام بر شما ، حمد خدايى مىكنم كه « خدايى جز او نيست .\r\n« اما بعد خدا عز و جل ، به صنع و تقدير و تدبير نكو ، اسلام را دين خود « و فرشتگان و پيمبران كرد و پيمبران را عليهم السلام بدعوت اسلام سوى بندگان « فرستاد و آن را خاص مخلوق منتخب كرد ، از جمله كرامتها كه خدا عز و جل « به اين امت داد و فضيلتها كه خاص آن كرد اين بود كه محمد صلى الله عليه « و سلم را سوى آنها فرستاد كه كتاب و حكمت و فرايض و سنت آموخت تا\r\n","description":"","footnote":"","page_name":" 2482 ","page_number":299},
  {"content":"\r\n« هدايت يابند و فراهمشان آورد تا پراكنده نباشند و مهذبشان كرد تا پاكيزه « باشند و حرمتشان داد تا ستم نكنند ، و چون تكليف خويش را بسر برد « خدا عز و جل او را ، كه با صلوات و بركات خدا قرين باد ، سوى خويش برد ، « آنگاه مسلمانان دو امير شايسته را جانشين وى كردند كه به كتاب و سنت « عمل كردند و رفتار نكو داشتند و از سنت تجاوز نكردند . آنگاه خدا عز و جل ، « كه از آنها راضى باد ، ببردشان .\r\nپس از آن يكى به خلافت رسيد كه كارهاى « بىسابقه كرد و امت بر ضد او مقالتى يافت كه بگفتند و اعتراض كردند و « عيب گرفتند . آنگاه سوى من آمدند و با من بيعت كردند اينك از خدا - عز و جل مىخواهم كه مرا قرين هدايت بدارد و در كار پرهيزكارى كمك « كند . ما مكلفيم كه دربارهء شما به كتاب خدا و سنت پيمبر صلى الله عليه و سلم « عمل كنيم و حق وى را به پا داريم و سنت او را روان كنيم و نيكخواه شما « باشيم و كمك از خدا مىجوييم و خدا ما را بس كه تكيه گاهى نكوست .\r\n« من قيس بن سعد بن عباده را به امارت سوى شما فرستادم ، پشتيبان « و مددكار وى باشيد و در كار حق ياريش كنيد ، به دو دستور داده‌ام با نيكو - « كارتان نيكى كند و با مشكوك الحالتان سختى كند و با عامه و خاصهء شما « مدارا كند وى از جمله كسانى است كه رفتارش را مىپسندم و به صلاح و « نيكخواهى او اميدوارم . از خداى عز و جل براى خودمان و شما عمل « پاكيزه و ثواب بسيار و رحمت گسترده مىخواهم . سلام بر شما باد با رحمت « و بركات خداى .\r\nعبد الله بن رافع نوشت . در ماه صفر سال سى و ششم . » گويد : پس از آن قيس بن سعد به سخن ايستاد و حمد خدا گفت و ثناى او كرد و بر محمد صلوات فرستاد و گفت : « حمد خدايى را كه حق را بياورد و باطل را محو كرد و ستمكاران را درهم كوفت ، اى مردم ، با بهترين كسى كه پس از محمد پيمبرتان\r\n","description":"","footnote":"","page_name":" 2483 ","page_number":300},
  {"content":"\r\nمىشناختيم بيعت كرديم ، شما نيز برخيزيد و بر كتاب خدا عز و جل و سنت پيمبر او صلى الله عليه و سلم بيعت كنيد و اگر بدان عمل نكرديم بيعتى به گردن شما نداريم . » گويد : مردم برخاستند و بيعت كردند و كار مصر بر او استوار شد و عاملان خويش را به همه جا فرستاد بجز يك دهكده كه خربتا نام داشت و كسانى آنجا بودند كه كشته شدن عثمان را فجيع مىشمردند و يكى از مردم مدلج بنى كنانه آنجا بود بنام يزيد پسر حارث كه از تيرهء بنى حارث مدلج بود اين گروه كس پيش قيس بن سعد فرستادند كه ما با تو پيكار نمىكنيم ، عامل خويش را بفرست كه سرزمين ، سرزمين تو است ولى ما را به حال خودمان واگذار تا ببينيم سرانجام كار مردم چه مىشود .\r\nگويد : آنگاه مسلمة بن مخلد انصارى كه از طايفهء قيس بن سعد ، يعنى بنى ساعده ، بود قيام كرد و از مرگ عثمان سخن راند و به خونخواهى وى دعوت كرد .\r\nگويد : قيس كس پيش او فرستاد كه واى بر تو ! بر ضد من قيام مىكنى به خدا اگر حكومت شام را نيز با مصر به من دهند دوست ندارم كه ترا بكشم .\r\nمسلمه كس پيش او فرستاد كه تا وقتى ولايتدار مصر باشى كسان را از تو باز مىدارم .\r\nگويد : قيس بن سعد مردى دورانديش و مدبر بود ، كس پيش آن جمع فرستاد كه در خربتا بودند و پيغام داد كه به بيعت وادارتان نمىكنم و شما را مىگذارم و دست از شما مىدارم ، پس با آنها صلح كرد ، با مسلمة بن مخلد نيز صلح كرد و به جمع آورى خراج پرداخت و كس مخالف او نبود .\r\nگويد : آنگاه امير مؤمنان سوى ياران جمل رفت و قيس همچنان عامل مصر بود سپس على از بصره سوى كوفه رفت و قيس همچنان در جاى خويش بود و براى معاوية بن ابى سفيان از همه خلق خدا ناخوشتر بود از آن رو كه به شام نزديك بود و معاويه بيم داشت على با مردم عراق سوى وى آيد و قيس بن سعد نيز با مردم مصر بيايد و او در ميان هر دو قرار\r\n","description":"","footnote":"","page_name":" 2484 ","page_number":301},
  {"content":"\r\nگيرد .\r\nبه همين جهت معاويه به قيس بن سعد نامه نوشت ، در آن وقت على در كوفه بود و هنوز سوى صفين نرفته بود ، نوشت :\r\n« از معاوية بن ابى سفيان « به قيس بن سعد « درود بر تو باد . اما بعد ، اگر اعتراضى بر عثمان بن عفان داشتيد « كه تبعيضى كرده بود ، يا تازيانه اى زده بود يا ، ناسزايى به كسى گفته بود ، « يا كسى را تبعيد كرده بود ، يا جوانان را به كار گماشته بود ، اگر بخواهيد « بدانيد مىدانيد كه خونش به شما حلال نبود كه كارى وحشتآور كرديد و « عملى فجيع داشتيد ، بنابر اين اى قيس ! پسر سعد اگر در كار كشتن مؤمن ، توبه « سودى داشته باشد ، به خداى عز و جل توبه بر ، كه تو از جمله كسانى بوده اى « كه بر ضد عثمان بن عفان تحريك كرده اى ، بيقين مىدانيم كه يار تو مردم را « بر ضد او بر انگيخت و به قتل وى ترغيب كرد تا او را بكشتند و بيشتر قوم « تو از خون وى بر كنار نماندند . اى قيس ! اگر توانى از جملهء كسانى « باشى كه خونخواهى عثمان مىكنند ، باش ، و پيرو كار ما شو و چون غلبه يافتم « مادام كه زنده‌ام حكومت عراقين از تو باشد و تا وقتى قدرتى دارم حاكم حجاز « يكى از خاندان تو باشد كه خواهى . جز اين هر چه مىخواهى بخواه كه هر چه « بخواهى مىكنم دربارهء آنچه نوشتم راى خويش را به من بنويس ، و السلام . »\r\nو چون نامهء معاويه به قيس رسيد خواست تعلل كند و كار خويش را ظاهر نكند كه معاويه به جنگ وى شتاب نيارد و به دو نوشت :\r\n« اما بعد ، نامهء تو به من رسيد و آنچه را دربارهء قتل عثمان نوشته « بودى بدانستم . من اين كار را نكردم و نزديك آن نشدم . نوشته بودى كه « يار من مردم را بر ضد عثمان تحريك كرد و بر انگيختشان تا خونش بريختند\r\n","description":"","footnote":"","page_name":" 2485 ","page_number":302},
  {"content":"\r\n« من از اين خبر نداشتم . نوشته بودى كه بيشتر عشيرهء من از خون عثمان « بر كنار نماندند ، نخستين كسانى كه در اين مورد به پا خاستند عشيرهء من « بودند . خواسته بودى به نزد تو شوم و پاداشى عرضه كرده بودى مرا در « اين كار نظر و انديشه هست و اين كار از آن چيزها نيست كه دربارهء آن « شتاب توان كرد . من كسان را از تو باز مىدارم و از جانب من چيز « ناخوشايندى نخواهى ديد تا بنگرى و بنگريم ، ان شاء الله ، از خدا عز و جل « پناه بايد جست . سلام بر تو باد . رحمت و بركات خداى » گويد : و چون معاويه نامهء وى را بخواند چنان ديد كه نزديك مىشود و فاصله مىگيرد و بيم كرد كه فاصله گير و حيله گر باشد و باز به دو نامه نوشت :\r\n« اما بعد ، نامهء ترا خواندم ، نه نزديك شده اى كه ترا به صلح دانم و « نه دورى گرفته اى كه جنگت را سازم ، در اين كار همانند چانهء شترى « آويخته اى . كسى همانند من كه گروهى مرد دارد و عنان اسبان به دست اوست « با خدعه گر ، تساهل نمىكند و دستخوش مكار نمىشود و السلام » و چون قيس بن سعد نامهء معاويه را خواند و بدانست كه تعلل و طفره نمىپذيرد ، ما فى الضمير خويش را عيان كرد و به دو نوشت :\r\n« بنام خداى رحمن رحيم « از قيس بن سعد « به معاوية بن ابى سفيان « اما بعد ، عجيب است كه مىخواهى مرا بفريبى و در من طمع « آورده اى و راى مرا ناچيز دانسته اى . مىخواهى مرا از اطاعت كسى كه « بيشتر از همه شايستهء زمامدارى است و حق را صريحتر از همه مىگويد و « راهش روشنتر است و به پيمبر خدا از همه نزديكتر است برون كنى و « باطاعت خويش برى كه از همه كسان از اين كار دورترى و سخن نادرست\r\n","description":"","footnote":"","page_name":" 2486 ","page_number":303},
  {"content":"\r\n« بيشتر مىگويى و گمراه ترى و از خدا عز و جل و پيمبر او دورترى كه « فرزند دو گمراه گمراهى افكنى كه از طغيانگران ابليس بوده‌اند . اما « اينكه گفته اى كه مصر را از سوار و پياده پر مىكنى\r\nبه خدا اگر چنانت به « خود مشغول نكنم كه جز جان خويش چيزى نخواهى خوش اقبالى « و السلام . » و چون نامهء قيس به معاويه رسيد از او نوميد شد و حضور وى را در مصر ناخوش داشت .\r\nزهرى گويد : از وقت خلافت على قيس بن سعد بن عباده ولايتدار مصر بود . وى در ايام پيمبر خدا پرچمدار انصار بود و مردى دلير و مدبر بود . معاوية بن ابى سفيان و عمرو بن عاص كوشش داشتند كه وى را از مصر برون كنند و بر آنجا تسلط يابند ولى وى خويشتن را به تدبير و خدعه محفوظ مىداشت كه با وى بر نيامدند و مصر را نتوانستند گشود ، عاقبت معاويه از جانب على با قيس خدعه كرد .\r\nگويد : و چنان بود كه معاويه با كسانى از مردم صاحب راى قريش سخن مىكرد و مىگفت : « هرگز خدعه اى جالبتر از آن نكرده بودم كه با قيس كردم ، از جانب على كه در عراق بود . وقتى قيس تسليم من نشد به مردم شام گفتم : « بد قيس ابن سعد مگوييد و كسان را به غزاى وى مخوانيد كه وى دوستدار ماست و نصايح خردمندانهء وى نهانى بما مىرسد ، مگر رفتار وى را با برادرانتان مردم خربتا كه پيش وى هستند نمىبينيد كه مقرريشان را مىدهد و جمعشان را ايمن مىدارد و هر كس از شما سوى وى رود با او نكويى مىكند و آزردگى از او ندارند . » معاويه گويد : مىخواستم اين را براى دوستداران خود در عراق بنويسم كه جاسوسان على در شام و عراق بشنوند .\r\nگويد : خبر به على رسيد ، محمد بن ابى بكر و محمد ابن جعفر بن ابى طالب به او خبر دادند ، و چون اين بشنيد از قيس بدگمان شد و به دو نوشت كه با مردم خربتا جنگ كند . در آن وقت مردم خربتا ده هزار كس بودند ، قيس از\r\n","description":"","footnote":"","page_name":" 2487 ","page_number":304},
  {"content":"\r\nجنگ آنها دريغ كرد و به على نوشت كه آنها سران و اشراف و معتبران مصرند و بدين خوشدلند كه جمعشان در امان باشد و مقرريهاشان را بدهم ، دانسته‌ام كه دل با معاويه دارند ، خدعه اى آسانتر از اين نيست كه با آنها مىكنم ،\r\nاگر بجنگشان روم همسنگ من باشند كه سران عربند از جمله بسر بن ارطاة و مسلمة بن مخلد و معاوية بن حديج . مرا بگذار كه بهتر مىدانم چگونه با آنها مدارا كنم .\r\nعلى مصر شد كه قيس با آنها بجنگد اما قيس جنگيدن را نپذيرفت . قيس به على نوشت اگر از من بدگمانى مرا از كار خويش بردار و ديگرى را براى آن بفرست .\r\nعلى اشتر را به امارت مصر فرستاد و چون به قلزم رسيد ، شربت عسلى نوشيد كه مايهء مرگ وى شد و چون معاويه و عمرو از قضيه خبر يافتند عمرو گفت : « خدا سپاهى از عسل دارد . » و چون على از درگذشت اشتر در قلزم خبر يافت محمد بن ابى بكر را به امارت مصر فرستاد .\r\nولى روايت هشام بن محمد چنين است كه گويد از آن پس كه محمد بن ابى بكر در مصر هلاك شد على اشتر را به امارت مصر فرستاد .\r\nسهل بن سعد گويد : وقتى معاويه از پيروى قيس نوميد شد سخت نگران شد كه دليرى و دور انديشى وى را مىدانست و به اطرافيان خود چنان وانمود كه قيس پيرو شما شده براى وى دعا كنيد و نامه اى را كه قيس ضمن آن نرمش كرده بود و نزديكى جسته بود براى آنها خواند .\r\nگويد : معاويه نامه اى به نام قيس بن سعد ساخت و براى مردم شام بخواند :\r\n« به نام خداى رحمان رحيم « به امير معاوية بن ابى سفيان « از قيس بن سعد\r\n","description":"","footnote":"","page_name":" 2488 ","page_number":305},
  {"content":"\r\n« درود بر تو و من حمد خداى مىكنم كه جز او خدايى نيست . اما « بعد ، چون نيك نگريستم دانستم كه پشتيبانى از قومى كه امام مسلمان و « محرم و نيكوكار و پرهيزكار خود را كشته‌اند ميسرم نيست . از خدا عز و جل « براى گناهان خويش بخشش مىطلبم و از او مىخواهم كه دين ما را محفوظ « بدارد ، بدان كه من با شما به صلحم و دعوت ترا براى جنگ قاتلان عثمان ، « پيشواى هدايت كه مظلوم بود ، مىپذيرم ، از مال و مرد هر چه مىخواهى « از من بخواه كه با شتاب بفرستم و السلام » گويد : ميان مردم شام شيوع يافت كه قيس بن سعد با معاوية بن ابى سفيان بيعت كرده و خبرگيران على بن ابى طالب اين را به دو خبر دادند كه حيرت آور شمرد و شگفتى كرد\r\nو فرزندان خويش را پيش خواند ، عبد الله بن جعفر را نيز پيش خواند و گفت :\r\n« راى شما چيست ؟ » عبد الله بن جعفر گفت : « اى امير مؤمنان ! مشكوك را بگذار و نامشكوك را بگير ، قيس را از مصر بردار . » على گفت : « به خدا اين را در مورد قيس باور نمىكنم » عبد الله گفت : « اى امير مؤمنان وى را بردار ، به خدا اگر اين قضيه راست باشد از كار كناره نمىكند . » گويد : در اين حال بودند كه نامه اى از قيس بن سعد آمد به اين مضمون :\r\n« اما بعد ، به امير مؤمنان كه خدايش مكرم دارد خبر مىدهم كه « اينجا مردانى هستند كه گوشه گرفته‌اند و از من خواسته‌اند كه دست از آنها « بدارم و به حال خودشان واگذارم ، تا كار مردم استقامت گيرد و ما بنگريم « و آنها بنگرند . رأى من اينست كه دست از آنها بدارم و در كار جنگشان « شتاب نكنم و در اين اثنا با آنها الفت اندازم شايد خدا عز و جل دلهايشان « را مقبل كند و از ضلالت بازشان آرد ، ان شاء الله . »\r\n","description":"","footnote":"","page_name":" 2489 ","page_number":306},
  {"content":"\r\nعبد الله بن جعفر گفت : « اى امير مؤمنان بيم دارم كه اين به سبب رعايتى باشد كه قيس از آنها مىكند به او دستور بده با اينان جنگ كند . » گويد : على به دو نوشت :\r\n« به نام خداى رحمان رحيم « اما بعد ، سوى قومى كه از آنها سخن آورده بودى حركت كن ، « اگر به جماعت مسلمانان پيوستند كه خوب و گر نه با آنها پيكار كن « ان شاء الله . » گويد : و چون نامه به قيس بن سعد رسيد و آن را بخواند خوددارى نتوانست و به امير مؤمنان چنين نوشت :\r\n« اما بعد ، اى امير مؤمنان ، از دستور تو در شگفتم ، به من مىگويى « با كسانى كه دست از تو بداشته‌اند و براى جنگ دشمنان آزادت گذاشته‌اند « پيكار كنم كه وقتى با آنها پيكار كنى دشمنت را بر ضد تو يارى كنند ! اى « امير مؤمنان از من بشنو و دست از آنها بدار كه راى درست اينست كه آنها « را به حال خودشان واگذارى و السلام . » گويد : و چون اين نامه به على رسيد عبد الله بن جعفر گفت : « اى امير مؤمنان ! محمد بن ابى بكر را به ولايتدارى مصر فرست كه كار آن را كفايت كند ، و قيس را معزول كن ، به خدا شنيده‌ام كه قيس مىگويد : حكومتى كه جز با قتل مسلمة بن مخلد كامل نشود ، حكومت بدى است . به خدا دوست ندارم كه ملك شام تا مصر را داشته باشم و اين مخلد را كشته باشم . »\r\nگويد : عبد الله بن جعفر برادر مادرى محمد بن ابى بكر بود ، پس على ، محمد بن ابى بكر را به ولايتدارى مصر فرستاد و قيس را از آنجا برداشت .\r\n","description":"","footnote":"","page_name":" 2490 ","page_number":307},
  {"content":"\r\n\r\nولايتدارى محمد بن ابى بكر در مصر\r\nحارث بن كعب والبى ازدى به نقل از پدرش گويد : على همراه محمد بن ابى بكر نامه اى براى مردم مصر نوشت و چون نامه را به قيس داد گفت : « امير مؤمنان را چه مىشود ، چه چيز او را تغيير داده ، آيا كسى ميان من و او دخالت كرده ؟ » گفت : « نه و اين حكومت حكومت تو است . » گفت : « نه به خدا يك ساعت با تو نمىمانم » و از عزل خويش خشمگين شد و از مصر برون شد و راه مدينه گرفت و چون به آنجا رسيد حسان بن ثابت به شماتت پيش وى آمد . حسان عثمانى بود ، به دو گفت : « عثمان را كشتى و على معزولت كرد ، گناه بر تو بماند و حقشناسى نديدى . » قيس بن سعد به دو گفت : « اى كور دل و ديده ! به خدا اگر بيم اين نبود كه ميان عشيرهء من و تو جنگ افتد گردنت را ميزدم ، از پيش من برو . » گويد : آنگاه قيس با سهل بن حنيف پيش على رفتند و قيس خبرها را بگفت و على تصديق وى كرد ، پس از آن قيس و سهل با على در صفين حضور يافتند .\r\nزهرى گويد : محمد بن ابى بكر سوى مصر آمد و قيس برون شد و سوى مدينه رفت . مروان و اسود بن ابى البخترى او را بيم دادند و ترسيد كه بگيرندش يا بكشند و بر مركب نشست و پيش على رفت .\r\nمعاويه كس پيش مروان و اسود فرستاد و ابراز خشم كرد و پيغام داد : « قيس بن سعد و رأى و اعتبار وى را به كمك على فرستاديد ، به خدا اگر يكصد هزار جنگاور بكمك او فرستاده بوديد مرا چنين به خشم نمىآورد كه قيس بن سعد را پيش على فرستاديد . » گويد : قيس پيش على آمد و چون قضيه را با وى بگفت و خبر قتل محمد بن -\r\n","description":"","footnote":"","page_name":" 2491 ","page_number":308},
  {"content":"\r\nابى بكر رسيد بدانست كه قيس با تدبير به كارهاى مهم پرداخته و كسى كه وى را به عزل قيس وا داشته نيكخواه نبوده ، از آن پس على در همه كارها به رأى او كار مىكرد .\r\nكعب والبى به نقل از پدرش گويد : وقتى محمد بن ابى بكر به مصر آمد با وى بودم . چون بيامد دستور على را براى مصريان بخواند .\r\n« به نام خداى رحمان رحيم « اين دستور بندهء خدا على امير مؤمنان است به محمد بن ابى بكر « هنگامى كه او را ولايتدار مصر كرد . دستور مىدهد كه در نهان و عيان « پرهيزكار و مطيع خدا باشد و در غيب و شهود از خدا بترسد ، با مسلمانان « مدارا كند و با بدكار خشونت و با اهل ذمه عدالت ، با مظلوم انصاف كند « و با ظالم سختى ، و تا آنجا كه تواند با مردم گذشت و نيكى كند كه خدا « نيكوكاران را پاداش مىدهد و خطاكاران را عقوبت مىكند .\r\n« و نيز دستور مىدهد كه كسان قلمرو خويش را به اطاعت و پيوستن « به جماعت دعوت كند كه در اين كار حسن عاقبت است و ثواب بزرگ ، « چندان كه مقدار آن ندانند و كنه آن نشناسند .\r\n« ، دستور مىدهد كه خراج زمين را به همان مقدار گيرد كه از « پيش مىگرفته‌اند ، چيزى نكاهد و چيزى نيفزايد . آنگاه خراج را ميان « مستحقانش تقسيم كند به همان ترتيب كه از پيش تقسيم مىكرده‌اند و با آنها « نرمى كند و در مجلس و توجه ميان آنها برابرى آرد چنان كه نزديك و دور « در حق مساوى باشند .\r\n« و دستور مىدهد كه ميان مردم مطابق حق داورى كند و عدالت كند « و پيرو هوس نشود و در كار خدا عز و جل از ملامت ملامتگرى نهراسد كه « خدا جل ثنائه يار كسى است كه پرهيزكارى كند و اطاعت و فرمان وى را\r\n","description":"","footnote":"","page_name":" 2492 ","page_number":309},
  {"content":"\r\n« بر ديگران مرجح دارد .\r\nعبد الله بن ابى رافع آزاد شدهء پيمبر خدا صلى الله عليه و سلم نوشته در غرهء ماه « رمضان . » گويد : پس از آن محمد بن ابى بكر به سخن ايستاد و حمد خدا گفت و ثناى او كرد سپس گفت : « حمد خدايى را كه ما و شما را سوى حق كه مورد اختلاف شده هدايت كرد و بسيار چيزها را كه جاهلان از ديدن آن كور مانده‌اند ، به ما و شما نمود . بدانيد كه امير مؤمنان كارهاى شما را به من سپرد ، و به من چنان دستور داد . كه شنيديد و بسيارى سفارشهاى شفاهى نيز كرده ، و من تا بتوانم براى خير شما مىكوشم و توفيق جز بوسيلهء خدا ميسر نشود ، بر او تكيه مىكنم و سوى او باز مىگردم ، اگر امارت و اعمال مرا بر مبناى طاعت و پرهيزكارى خدا ديديد حمد خدا عز و جل كنيد كه هدايت كننده اوست\r\nو اگر ديديد كه يكى از عمال من كار ناحق مىكند و منحرف مىشود به من خبر دهيد و ملامتم كنيد كه اين را خوشتر دارم و شما شايستهء چنين كاريد خدا به رحمت خويش ما و شما را توفيق اعمال نيك دهد . » اين بگفت و پايين آمد .\r\nيزيد بن ظبيان همدانى گويد : محمد بن ابى بكر ، وقتى ولايتدار مصر شد به معاوية - بن ابى سفيان نامه نوشت .\r\nراوى نامه هايى را كه ميان دو طرف بوده نقل كرده كه نقل آن را خوش ندارم زيرا مطالبى در آن هست كه عامه تحمل آن ندارند .\r\nگويد : يك ماه از اقامت محمد بن ابى بكر نگذشته بود كه كس پيش آن گروه كناره گرفتگان فرستاد كه قيس با آنها مسالمت مىكرده بود و گفت : « اى گروه يا به اطاعت ما در آييد يا از ديار ما برويد . » آن گروه پاسخ دادند كه چنين نمىكنيم بگذارمان تا ببينيم سرانجام كارهايمان چه مىشود و به كار جنگ ما شتاب مكن .\r\n","description":"","footnote":"","page_name":" 2493 ","page_number":310},
  {"content":"\r\nاما محمد نپذيرفت آنها نيز سركشى كردند و احتياط خويش بداشتند ، و تا وقتى جنگ صفين پيش آمد همچنان از محمد بيمناك بودند و چون خبر آمد كه معاويه و مردم شام در مقابل على مقاومت كرده‌اند و على و مردم عراق از مقابلهء معاويه و مردم شام باز گشته‌اند و كارشان به حكميت كشيده بر ضد محمد بن ابى بكر جرئت آوردند و جنگ آغاز كردند .\r\nگويد : و چون محمد بن ابى بكر اين بديد حارث بن جمهان جعفى را سوى مردم خربتا فرستاد يزيد بن حارث كنانى نيز جزو سپاه وى بود . حارث با آنها بجنگيد و كشته شد . محمد يكى از مردم كلب را به نام ابن مضاهم فرستاد كه او را نيز بكشتند .\r\nابو جعفر گويد : در اين سال چنان كه گفته‌اند ماهويه مرزبان مرو پيش على آمد و صلحى را كه ميان او و ابن عامر بوده بود تأييد كرد .\r\nابو اسحاق گويد : ماهويه ابراز مرزبان مرو پس از جنگ جمل پيش على بن - ابى طالب آمد و على براى وى مكتوبى نوشت .\r\nبه دهقانان مرو و چابكسواران و سپهسالاران و مردم مرو نوشت :\r\n« به نام خداى رحمان رحيم « درود بر هر كه پيرو هدايت باشد ، اما بعد ماهويه ابراز مرزبان « مرو پيش من آمد و از او رضايت دارم\r\n« به سال سى و ششم نوشته شد . » گويد : آنگاه آن جماعت كافر شدند و ابر شهر را ببستند .\r\n\r\nفرستادن على خليد بن طريف را سوى خراسان\r\nاصبع بن نباته مجاشعى گويد : على خليد بن قره يربوعى ، و به قولى خليد بن طريف ، را سوى خراسان فرستاد .\r\n","description":"","footnote":"","page_name":" 2494 ","page_number":311},
  {"content":"\r\n\r\nسخن از عمرو بن عاص و بيعت كردن وى با معاويه\r\nدر اين سال يعنى سال سى و ششم عمرو بن عاص با معاويه بيعت كرد و با وى بر پيكار على همدل شد .\r\nو سبب اين ، چنان كه در روايت ابو عثمان و ديگران آمده ، چنين بود كه وقتى عثمان را محاصره كردند عمرو بن عاص از مدينه به آهنگ شام برون شد و گفت :\r\n« اى مردم مدينه « به خدا » هر كه در مدينه باشد و عثمان كشته شود خدا عز و جل او را به ذلت كسانى كه توان يارى وى نداشته‌اند دچار كند ، بايد فرار كرد . » گويد : عمرو برفت و دو پسرش عبد الله و محمد نيز با وى برفتند . پس از او حسان - ابن ثابت نيز راهى شد و كسان ديگر چندان كه خدا مىخواست از پى آنها برون شدند .\r\nابو عثمان گويد : عمرو بن عاص در عجلان نشسته بود و دو پسرش نيز با وى بودند كه سوارى بر آنها گذشت .\r\nگفتند : « از كجا مىآيى ؟ » گفت : « از مدينه » عمرو گفت : « نامت چيست ؟ » گفت : « حصيره » عمرو گفت : « آن مرد را محصور كرده‌اند ؟ » گفت : « خبر چه دارى ؟ » گفت : « آن مرد محصور بود » عمرو گفت : « كشته مىشود » گويد : چند روز گذشت و سوار ديگرى بر آنها گذشت .\r\n","description":"","footnote":"","page_name":" 2495 ","page_number":312},
  {"content":"\r\nگفتند : « از كجا مىآيى ؟ » گفت : « از مدينه . » عمرو گفت : « نامت چيست ؟ » گفت : « قتال » عمرو گفت : « آن مرد مقتول شد ، خبر چه دارى » گفت : « آن مرد مقتول شد و تا وقتى كه من در آمدم چيز ديگر نبود . » گويد : چند روز ديگر گذشت و سوارى بر آنها گذشت .\r\nگفتند : « از كجا مىآيى ؟ » گفت : « از مدينه . » عمرو گفت : « نامت چيست ؟ » گفت : « حرب » عمرو گفت : « جنگ مىشود ، چه خبر دارى ؟ »\r\nگفت : « عثمان بن عفان كشته شد و با على بن ابى طالب بيعت كردند . » گفت : « مرا ابو عبد الله مىگويند ، جنگى رخ دهد كه در اثناى آن هر كه دملى را دست زند سرباز كند ، خدا عثمان را رحمت كند و از او راضى شود و ببخشدش . » گويد : سلامة بن زنباع جذامى گفت : « اى گروه قرشيان به خدا ما بين شما و عربان درى بود ، اينك كه در شكست در ديگر پيدا كنيد . » عمرو گفت : « همين را مىخواهيم ، اصلاح در را مته اى بايد كه حق را از ورطهء جنگ در آرد و مردم در عدالت همانند باشند . » آنگاه شعرى به تمثيل خواند به اين مضمون :\r\n« اى دريغ از مالك « مگر دريغ خوردن تقدير را ديگر مىكند « مگر گرما نابودشان كرد كه معذورشان دارم\r\n","description":"","footnote":"","page_name":" 2496 ","page_number":313},
  {"content":"\r\n« يا قوم من دچار مستى بودند . » آنگاه پياده راه افتاد و چون زن مىگريست و مىگفت : « اى دريغ از عثمان ، حيا و دين از ميان رفت » و همچنان برفت تا به دمشق رسيد .\r\nگويد : و چنان بود كه از حوادث آينده دانشى بدست وى افتاده بود و طبق آن عمل كرد .\r\nابو عثمان گويد : پيمبر خدا صلى الله عليه و سلم عمرو را سوى عمان فرستاده بود و آنجا از يكى از عالمان يهود چيزى شنيد و تا آنجا بود صحت آن را بديد و عالم يهودى پيش را خواند و گفت : « از در گذشت پيمبر با من سخن كن و بگوى كه پس از او كه خواهد بود ؟ » گفت : « آنكه براى تو نامه نوشت پس از او خواهد بود و مدت او كوتاه خواهد بود . » گفت : « پس از آن كى ؟ » گفت : « يكى از قوم وى كه بمنزلت همانند اوست » گفت : « مدت وى چگونه است ؟ » گفت : « دراز است و پس از آن كشته شود » گفت : « به غافلگيرى يا با اطلاع جماعت ؟ » گفت : « به غافلگيرى » گفت : « پس از او كى خواهد بود ؟ » گفت : « يكى از قومش كه مانند اوست » گفت : « مدت وى چگونه است ؟ » گفت : « دراز است و پس از آن كشته شود . » گفت : « به غافلگيرى يا با اطلاع جماعت ؟ » گفت : « با اطلاع جماعت . »\r\n","description":"","footnote":"","page_name":" 2497 ","page_number":314},
  {"content":"\r\nگفت : « اين بدتر است ، پس از او كى خواهد بود ؟ » گفت : « يكى از قوم وى كه مردم از وى پراكنده شوند و به دوران او جنگى سخت ميان مردم رخ مىدهد و پيش از آنكه جماعت بر او فراهم آيند كشته شود . » گفت : « به غافلگيرى يا با اطلاع جماعت ؟ » گفت : « به غافلگيرى و پس از آن كسى را همانند وى نخواهند داشت » گفت : « پس از او كى خواهد بود ؟ »\r\nگفت : « امير سرزمين مقدس كه ملكش دراز باشه و مردم پراكنده ، به دور وى فراهم شوند ، پس از آن بميرد . » بگفتهء واقدى وقتى خبر قتل عثمان رضى الله عنه به عمرو رسيد گفت : « من كه ابو عبد اللهم در وادى السباع بودم و او را كشتم ، كى پس از او بخلافت مىرسد ؟ اگر طلحه خليفه شود به بخشش ، جوانمرد عرب است و اگر پسر ابو طالب خليفه شود مىبينمش كه حق را پاكيزه مىدارد ، اما خلافت او را از همه ناخوشتر دارم . » گويد : پس از آن به عمرو خبر رسيد كه با على بيعت كرده‌اند و اين براى وى ناگوار بود . روزى چند مراقب بود ببيند مردم چه مىكنند . خبر يافت كه طلحه و زبير و عايشه راهى شده‌اند و با خود گفت : « تأمل كنم ببينم چه مىكنند ؟ » آنگاه خبر آمد كه طلحه و زبير كشته شده‌اند و در كار خويش فرو ماند . يكى به دو گفت : « معاويه در شام است و نمىخواهد با على بيعت كند بهتر است همدست معاويه شوى . » گويد : معاويه را بيش از على بن ابى طالب دوست داشت به دو گفتند : « معاويه قضيهء قتل عثمان را سخت فجيع مىشمارد و بخونخواهى وى دعوت مىكند . » عمرو گفت : « محمد و عبد الله را پيش من آريد » و چون بياوردند گفت : « شنيده‌ايد كه عثمان كشته شده و مردم با على بيعت كرده‌اند و انتظار مىرود كه معاويه با على مخالفت كند ؟ » آنگاه گفت : « راى شما چيست ؟ از على اميدى نيست مردى است كه به\r\n","description":"","footnote":"","page_name":" 2498 ","page_number":315},
  {"content":"\r\nسابقهء خود مىبالد و مرا در كارى شركت نخواهد داد . » عبد الله بن عمرو گفت : « پيمبر صلى الله عليه و سلم در گذشت و از تو خشنود بود ، ابو بكر رضى الله عنه در گذشت و از تو خشنود بود ، عمر رضى الله عنه در گذشت و از تو خشنود بود ، رأى من اينست كه دست بدارى و در خانهء خويش بنشينى تا مردم دربارهء پيشوايى همسخن شوند و با او بيعت كنى . » محمد بن عمرو گفت : « تو يكى از سران عربى نبايد اين كار به اتفاق انجامد و تو در آن رأى و اثرى نداشته باشى . » عمرو گفت : « اى عبد الله ! آنچه گفتى براى آخرتم بهتر است و از لحاظ دين بسلامت نزديكتر ، اما اى محمد ! آنچه گفتى براى دنيايم بهتر است و براى آخرتم بدتر . » گويد : آنگاه عمرو بن عاص با دو پسر خود حركت كرد و پيش معاويه رفت و ديد كه مردم معاويه را به خونخواهى عثمان ترغيب مىكنند ، عمرو بن عاص گفت :\r\n« حق با شماست ، انتقام خون خليفهء ستمديده را بگيريد . »\r\nدر اين وقت معاويه به سخن عمرو بن عاص توجه نداشت ، دو پسرش به دو گفتند : « مگر نمىبينى كه معاويه به سخن تو توجه ندارد پيش كسى ديگر رو » گويد : عمرو پيش معاويه رفت و گفت : « به خدا شگفت آور است كه من بدينسان پيش تو آمده‌ام و به من توجه ندارى ، به خدا اگر همراه تو جنگ كنيم ، خون خليفه را مىخواهيم ، اما اين دغدغه به خاطر هست كه بايد با كسى كه سابقه و فضيلت و قرابت او را مىدانى بجنگيم منظور ما دنياست . » پس معاويه با وى سازش كرد و به دو متمايل شد .\r\n","description":"","footnote":"","page_name":" 2499 ","page_number":316},
  {"content":"\r\n\r\nفرستادن على بن ابى طالب جرير بن عبد الله بجلى را سوى معاويه و دعوت وى به اطاعت\r\nدر اين سال على هنگام بازگشت از بصره به كوفه و فراغت از جنگ جمل جرير بن عبد الله بجلى را پيش معاويه فرستاد و او را به بيعت خويش خواند . چنان بود كه وقتى على براى جنگ با مخالفان سوى بصره مىرفت جرير در قبيلهء همدان بود و عامل آن بود كه عثمان وى را به اين كار گماشته بود . اشعث بن قيس نيز عامل آذربيجان بود و عثمان وى را به آنجا گماشته بود و چون على از بصره به كوفه باز گشت به آنها نامه نوشت و دستور داد از مردم قلمرو خويش براى او بيعت بگيرند و پيش وى آيند ، آنها نيز چنين كردند و پيش على آمدند و چون على مىخواست يكى را پيش معاويه فرستد جرير بن عبد الله گفت : « مرا سوى او فرست كه دوست من است تا بروم و او را به اطاعت تو دعوت كنم . » اشتر به على گفت : « او را نفرست كه به پندار من دل وى با معاويه است . » على گفت : « بگذار برود ببينيم حاصل كار وى چه مىشود . » پس او را سوى معاويه فرستاد و نامه اى نوشت و از اتفاق مهاجران و انصار بر بيعت خويش و پيمان - شكنى طلحه و زبير و جنگى كه با آنها كرده بود سخن آورد و معاويه را دعوت كرد كه مانند مهاجران و انصار به اطاعت وى در آيد . » وقتى جرير پيش معاويه رسيد طفره رفت و گفت منتظر بماند و عمرو را پيش خواند و با وى مشورت كرد . عمرو گفت كس پيش سران مردم شام فرستد و خون عثمان را به گردن على نهد و به كمك مردم شام با على جنگ كند و معاويه چنين كرد .\r\nطبق روايت محمد ، كار مردم شام چنان بود كه نعمان بن بشير پيراهن عثمان را كه وقت كشته شدن به تن داشته بود و به خون وى رنگين شده بود با انگشتان نائله\r\n","description":"","footnote":"","page_name":" 2500 ","page_number":317},
  {"content":"\r\nهمسر وى - كه دو انگشت با چيزى از كف دست و دو انگشت از بيخ و انگشت ميانى از نيمه بريده بود - سوى شام برده بود و معاويه پيراهن را به منبر نهاد و خبر را به ولايتها نوشت و كسان سوى آن آمدند و سالى بگريستند و مردان شام سوگند خوردند كه پيش زنان نروند و آب براى غسل به تن نزنند جز به سبب احتلام ، و بر بستر نخوابند تا قاتلان عثمان را با هر كه به حمايت آنها برخيزد بكشند يا جان بر سر اين كار نهند .\r\nيك سال بدور پيراهن بودند كه هر روز آن را به منبر مىنهادند ، انگشتان نائله را نيز بر مچ آستينهاى آن جا داده بودند گاهى نيز پيراهن را نهان مىكرد و پرده بر آن مىكشيد .\r\nعوانه گويد : جرير بن عبد الله پيش على بازگشت و خبر معاويه را با اتفاق مردم شام براى جنگ با وى بگفت و اينكه بر عثمان مىگريند و مىگويند على او را كشته و قاتلانش را پناه داده و از او دست بر نميدارند تا قاتلان عثمان را بكشد يا خود او را بكشند .\r\nاشتر به على گفت : « به تو گفتم كه جرير را نفرستى و دشمنى و دغلى او را به تو خبر دادم ، اگر مرا فرستاده بودى بهتر از اين شخص بود كه پيش معاويه بماند تا وقتى كه هر درى را كه اميد خيرى از گشودن آن داشت گشود و هر درى را كه از آن بيم داشت ببست . » جرير گفت : « اگر آنجا بودى ترا مىكشتند ، مىگفتند تو هم از قاتلان عثمانى . » اشتر گفت : « اى جرير ! به خدا اگر پيش آنها رفته بودم از جوابشان باز نمىماندم و چنان مىكردم كه معاويه فرصت تفكر نيابد ، اگر امير مؤمنان مطابق رأى من كار مىكرد ترا و امثال ترا در محبسى مىداشت كه از آنجا در نياييد تا اين كارها سامان گيرد . » پس جرير بن عبد الله سوى قرقيسيا رفت و به معاويه نامه نوشت و او نيز به جرير نامه نوشت و گفت كه پيش وى رود . امير مؤمنان نيز حركت كرد و در نخيله\r\n","description":"","footnote":"","page_name":" 2501 ","page_number":318},
  {"content":"\r\nاردو زد و عبد الله بن عباس با آن گروه از مردم بصره كه با وى به پا خاسته بودند پيش على آمد .\r\n\r\nرفتن على بن ابى طالب سوى صفين\r\nابو بكر هذلى گويد : وقتى على عبد الله بن عباس را در بصره جانشين خويش كرد از آنجا به كوفه رفت و براى حركت سوى صفين آماده مىشد ، با كسان مشورت كرد كه جمعى گفتند سپاه بفرستد و خود بماند جمعى ديگر گفتند كه شخصا برود و او رفتن را پذيرفت و كسان را آماده كرد .\r\nگويد : خبر به معاويه رسيد و عمرو بن عاص را پيش خواند و با وى مشورت كرد .\r\nعمرو گفت : « اينك كه خبر يافته اى كه خود او حركت مىكند تو نيز شخصا برو و با رأى و تدبير خويش غايب مباش . » معاويه گفت : « اى ابو عبد الله چنين مىكنم » و به آماده كردن مردم پرداخت .\r\nآنگاه عمرو برفت و مردم را ترغيب كرد و على و ياران وى را ناچيز وانمود و گفت كه مردم عراق جمع خويش را پراكنده‌اند و شوكت خويش را سست كرده‌اند و نيروى خويش را متفرق كرده‌اند ، مردم بصره نيز با على مخالفند كه خونى آنها است و كسانشان را كشته است . در جنگ جمل سران مردم بصره و سران مردم كوفه نابود شده‌اند و على با اندك گروهى از آنها حركت كرده كه بعضيشان قاتلان خليفهء شمايند ، خدا را ، خدا را ، نگذاريد حقتان ضايع شود و خونتان معوق ماند .\r\nگويد : معاويه نامه به ولايات نوشت و پرچمى براى عمرو بست و جزو پرچمها كه مىبست براى وردان غلام وى و دو پسرش عبد الله و محمد نيز هر كدام پرچمى بست .\r\n","description":"","footnote":"","page_name":" 2502 ","page_number":319},
  {"content":"\r\nعلى نيز براى غلام خويش قنبر پرچمى بسته بود .\r\nعمرو بن عاص شعرى بدين مضمون گفت :\r\n« وقتى دليران سلاح پوشند « وردان قنبر را از من باز تواند داشت ؟\r\n« و طايفهء سكون ، قبيلهء حمير را باز تواند داشت ؟ » و اين سخن به على رسيد و شعرى به اين مضمون گفت :\r\n« با هفتاد هزار مرد پيشانى بسته « كه اسبان را همراه شتر يدك مىكشند « و زره ها را از پشت آويخته‌اند .\r\n« سوى عاصى پسر عاصى مىروم » و چون معاويه اين بشنيد گفت : « پسر ابو طالب حقت را ادا كرد . » معاويه روان شد و آهسته راه مىپيمود و به همه كسانى كه مىدانست از على بيم دارند\r\nيا عيب او مىگويند و به كسانى كه از قتل عثمان آشفته بودند نامه نوشت و آنها را به كمك طلبيد .\r\nعلى ، زياد بن نضر حارثى را با هشت هزار كس پيش فرستاد شريح بن هانى را نيز با چهار هزار كس همراه وى فرستاد ، آنگاه با همراهان خويش از نخيله حركت كرد و چون به مداين رسيد جنگاورانى كه آنجا بودند به وى پيوستند . سعد بن - مسعود ثقفى عموى مختار بن ابى عبيد را ولايتدار مداين كرد و معقل بن قيس را با سه هزار كس از آنجا فرستاد و گفت از راه موصل برود تا پيش وى رسد .\r\n\r\nدستورى كه على بن ابى طالب براى پل زدن روى فرات داد\r\nو چون على به رقه رسيد چنان كه در روايت عبد الله بن عمار بارقى آمده به مردم\r\n","description":"","footnote":"","page_name":" 2503 ","page_number":320},
  {"content":"\r\nرقه گفت : « براى من پلى بزنيد كه از اينجا سوى شام روم » اما آنها دريغ كردند ، كشتيهاشان را نيز برده بودند ، على از آنجا حركت كرد كه از پل منبج عبور كند و اشتر را بر رقه گماشت . وقتى على با كسان براى عبور از پل منبج روان شد . اشتر به مردم رقه بانگ زد و گفت : « اى مردم قلعه ! به خدا عز و جل قسم مىخورم اگر امير مؤمنان برود و به نزديك شهرتان براى او پل نزنيد كه عبور كند ، شمشير در شما مىنهم و مردان را مىكشم و سرزمين را ويران مىكنم و اموالتان را مىگيرم . » گويد : مردم رقه با هم سخن كردند و گفتند : « مگر اشتر به قسم خويش وفا نمىكند ؟ » گفتند : « چرا » پس كس پيش وى فرستادند كه براى شما پل مىزنيم ، بياييد . على باز آمد و براى او پل زدند كه با بنه و سپاه از آن گذشت ، به اشتر دستور داد كه با سه هزار سوار آنجا توقف كرد\r\nتا وقتى كه همه عبور كردند و كس نماند و على پس از همه ، پياده عبور كرد .\r\nگويد : وقتى سپاه عبور مىكرد ازدحام شد و كلاه عبد الله بن ابى الحصين ازدى بيفتاد كه پياده شد و آن را برگرفت و دوباره سوار شد و نيز كلاه عبد الله بن حجاج ازدى بيفتاد كه پياده شد و آن را برگرفت و دوباره سوار شد و به يار خويش گفت :\r\n« اگر پندار فالبينان از روى حركت پرندگان درست باشد به زودى من كشته مىشوم ، تو نيز كشته مىشوى . » عبد الله بن ابى الحصين گفت : « چيزى را بيشتر از اين كه گفتى دوست ندارم » و هر دو در صفين كشته شدند .\r\nخالد بن قطن حارثى گويد : « وقتى على از فرات گذشت ، زياد بن نضر و شريح بن هانى را پيش خواند و با همان گروه كه از كوفه برون شده بودند سوى معاويه روانه شان كرد ، آنها از ساحل فرات كه به سمت كوفه بود راهى شدند تا به عانات رسيدند و\r\n","description":"","footnote":"","page_name":" 2504 ","page_number":321},
  {"content":"\r\nخبر يافتند كه على راه جزيره گرفته و نيز خبر يافتند كه معاويه با سپاه شام از دمشق بمقابلهء على ميآيد و گفتند : « به خدا اين راى درست نيست كه پيش رويم و ميان ما و مسلمانان و امير مؤمنان اين شط فاصله باشد ، صلاح نيست كه با اين عدهء كم كه همراه داريم ، بدور از كمك ، با سپاه شام مقابل شويم . » گويد : پس برفتند كه از عانات عبور كنند ، اما مردم عانات مانع عبورشان شدند و كشتى ندادند كه باز گشتند و از هيث عبور كردند و در دهكده اى نزديك قرقيسيا به على رسيدند ، آهنگ مردم عانات كرده بودند ، اما آنها قلعه گى شدند يا فرار كردند .\r\nو چون طليعهء سپاه پيش على رسيد گفت : « طليعهء سپاه من از پشت سرم مىرسد ! » زياد بن نضر حارثى و شريح بن هانى پيش آمدند و نظرى را كه به وقت خبر يافتن از حركت معاويه پيدا كرده بودند با وى بگفتند كه گفت : « كار صواب كرديد . » گويد : آنگاه على برفت و چون از فرات گذشت زياد و شريح را پيشاپيش سوى معاويه فرستاد . چون به سور الروم رسيدند ابو الاعور سلمى ، عمرو بن سفيان ، با سپاهى از مردم شام به آنها برخورد ، كسى پيش على فرستادند كه ما به ابو الاعور سلمى و سپاهى از مردم شام برخورده‌ايم\r\nو آنها را دعوت كرده‌ايم و هيچكس از آنها دعوت ما را نپذيرفته ، فرمان خويش بگوى .\r\nگويد : على اشتر را پيش خواند و گفت : « اى مالك ، زياد و شريح كس پيش من فرستاده‌اند و خبر داده‌اند كه به ابو الاعور سلمى و گروهى از اهل شام برخورده‌اند و فرستاده به من خبر داد كه آنها روبرو بوده‌اند ، زودتر به كمك ياران خويش برو و چون پيش آنها رسيدى سالار جمع تويى ، با گروه شاميان پيش از آنكه دعوتشان كنى و سخنشان بشنوى جنگ آغاز مكن مگر آنها آغاز كنند ، دشمنى قوم سبب نشود كه پيش از دعوتشان و اتمام حجت مكرر با آنها جنگ كنى . پهلوى راست سپاه را به زياد سپار و پهلوى چپ را به شريح سپار و خود در ميان سپاه بايست . به حريفان\r\n","description":"","footnote":"","page_name":" 2505 ","page_number":322},
  {"content":"\r\nچندان نزديك مشو كه گويى مىخواهى جنگ آغاز كنى و چندان دور مشو كه گويى از جنگ باك دارى و باش تا من پيش تو رسم كه با شتاب از دنبال تو مىآيم ان شاء الله . » گويد : فرستاده ، حارث بن جمهان جعفى بود .\r\nگويد : على به زياد و شريح نوشت :\r\n« اما بعد ، من مالك را سالار شما كردم ، شنوا و مطيع وى باشيد « كه به خدا او در كارى كه شتاب بايد كندى و واماندگى نمىكند و آنجا « كه كندى بايد شتاب نمىكند ، به دو نيز چنان كه به شما دستور داده بودم ، « دستور داده‌ام كه پيش از آنكه حريفان را ببيند و دعوتشان كند و حجت « تمام كند جنگ آغاز نكند . » گويد : اشتر برفت تا پيش جماعت رسيد و به پيروى از دستور على از جنگ دست بداشت و همچنان مقابل هم بودند تا شبانگاهى ابو الاعور سلمى به آنها حمله برد كه مقابله كردند و اندك وقتى سلاح به كار افتاد ، پس از آن مردم شام برفتند .\r\nروز ديگر هاشم بن عتبه زهرى با گروهى سوار و پيادهء مجهز ، سوى شاميان رفت و ابو الاعور به مقابلهء وى آمد و همه روز را جنگ كردند ، سواران به سواران حمله مىبردند و پيادگان به پيادگان هجوم مىكردند . دو گروه پايمردى كردند آنگاه از هم جدا شدند . اشتر نيز حمله كرده بود . آن روز عبد الله بن منذر تنوخى كشته شد قاتل وى ظبيان بن عمارهء تميمى بود كه جوانى نوسال بود ، در صورتى كه تنوخى يكه سوار مردم شام بشمار بود .\r\nاشتر به هنگام حمله مىگفت : « واى شما ، ابو الاعور را به من نشان بدهيد . » اما ابو الاعور كسان را فراخواند كه سوى او رفتند و آن سوى جايى كه نخستين بار ايستاده بود توقف كرد ، اشتر نيز بيامد و ياران خويش را جايى كه ابو الاعور بوده بود به صف كرد ، آنگاه به سنان بن مالك نخعى گفت : « پيش ابو الاعور برو و او را به\r\n","description":"","footnote":"","page_name":" 2506 ","page_number":323},
  {"content":"\r\nهماوردى دعوت كن . »\r\nگفت : « هماوردى من با تو ؟ » گفت : « اگر بگويم با او هماوردى كنى مىكنى ؟ » گفت : « آرى به خدا اگر بگويى با شمشير به صف آنها بزنم باز نمىگردم تا با شمشير صفشان را بدرم . » اشتر به او گفت : « برادر زاده ، خدا عمرت را دراز كند ، گفتم او را به هماوردى من دعوت كنى ، اگر آمدنى باشد جز به هماوردى مردم سالخورده و همشأن و محترم نمىآيد ، تو به حمد خداى همشأن و محترمى ولى جوانى نو سالى و او با نوسالان هماوردى نمىكند ، وى را به هماوردى من دعوت كن . » پس سنان بن مالك برفت و بانگ زد : « امانم دهيد كه من فرستاده‌ام » و چون امانش دادند برفت تا پيش ابو الاعور رسيد .\r\nنضر بن صالح به نقل از سنان گويد : به دو نزديك شدم و گفتم : « اشتر ترا به هماوردى مىخواند . » گويد : مدتى خاموش ماند آنگاه گفت : « سبكسرى و بى تدبيرى اشتر بود كه وادارش كرد كه عاملان عثمان را از عراق بيرون كند ، قيام وى بر ضد عثمان خوبيهاى وى را به زشتى مىبرد . و نيز سبكسرى و بىتدبيرى اشتر سبب شد كه به خانه و مقر عثمان تاخت و او را با كسان ديگر بكشت و خون عثمان را به گردن دارد مرا به هماوردى وى حاجت نيست . » گويد : گفتم « سخن كردى ، اكنون بشنو تا جواب تو گويم . » گفت : « حاجت به استماع تو و جواب تو ندارم ، از پيش من برو . » گويد : پس ياران وى به من بانگ زدند و من بيامدم ، اگر گوش فرا داده بود عذر و حجت اشتر را به او گفته بودم . پيش اشتر آمدم و گفتم : « كه ابو الاعور هماوردى را نپذيرفت . »\r\n","description":"","footnote":"","page_name":" 2507 ","page_number":324},
  {"content":"\r\nگفت ، « جانش را دوست داشت » گويد : و ما همچنان ببوديم تا شب در آمد و شب را به مراقبت گذرانديم صبحگاهان متوجه شديم كه حريفان هنگام شب رفته‌اند .\r\nگويد : على بن ابى طالب هنگام صبح بيامد و اشتر و همراهان وى را پيش فرستاد كه پيش معاويه رسيد و مقابل او جاى گرفت . على نيز از پى بيامد و با شتاب به اشتر پيوست و توقف كرد . دو گروه مدتى مقابل هم بودند ، پس از آن على براى اردوگاه خويش جايى جست و چون بيافت به مردم گفت تا بارها را بنهادند پس از آن جوانان و غلامان براى آب گرفتن رفتند كه مردم شام مانعشان شدند و دو گروه بر سر آب به جنگ پرداختند . اشتر پيش از آن به على گفته بود كه شاميان آبگاه و عرصهء هموار و فراخ را گرفته‌اند ، اگر خواهى به دهكده اى رويم كه از آنجا در آمده‌اند\r\nكه از دنبال ما خواهند آمد و چون به ما پيوستند فرود آييم و جاى ما و آنها همانند شود . اما على اين را خوش نداشت و گفت : « همه مردم تاب رفتن ندارند » و همانجا فرود آمد .\r\n\r\nجنگ بر سر آب\r\nجندب بن عبد الله گويد : وقتى مقابل معاويه رسيديم ديديم كه پيش از رسيدن ما در جاى هموار و فراخ پهلوى آبگاه فرات كه در آن حوالى آبگاهى جز آن نبود فرود آمده و آنجا را به تصرف گرفته و ابو الاعور را فرستاده كه آنجا را حفظ كند و ممنوع بدارد .\r\nما بر ساحل فرات بالا رفتيم به اين اميد كه آبگاهى جز آن بجوييم و از آبگاه آنها بىنياز شويم اما نيافتيم .\r\nپيش على آمديم و گفتيم : مردم تشنه‌اند و جز آبگاه حريفان آبگاهى نيافته‌ايم .\r\nگفت : « آبگاهشان را به جنگ بگيريد » گويد : اشعث بن قيس كندى بيامد و گفت كه به طرف آنها مىروم .\r\n","description":"","footnote":"","page_name":" 2508 ","page_number":325},
  {"content":"\r\nعلى گفت : « برو » گويد : او روان شد و ما نيز همراه وى برفتيم و چون نزديك آب رسيديم به ما تاختند و تيراندازى آغاز كردند . ما نيز مدتى تيراندازى كرديم ، آنگاه با نيزه به جان هم افتاديم ، عاقبت ما و حريفان دست به شمشير برديم و لختى بجنگيديم . آنگاه يزيد بن اسد بجلى با سوار و پياده به كمك حريف آمد كه بسوى ما حمله آوردند و من با خود گفتم : « امير مؤمنان براى ما كمكى نمىفرستد » و چون پيش رفتم و نيك نگريستم بشمار حريفان يا بيشتر كس فرستاده بود كه ما را در مقابل يزيد بن اسد و يارانش كمك كنند . سالار كمكيان شيث بن ربعى رياحى بود . جنگ شدت گرفت و عمرو بن عاص با سپاهى فراوان از اردوگاه معاويه به كمك ابو الاعور و يزيد بن اسد آمد . اشتر نيز از جانب على با جمعى بسيار بيامد\r\nو چون ديد كه عمرو بن عاص به كمك ابو الاعور و يزيد بن اسد آمده با اشعث بن قيس و شيث بن ربعى كمك كرد و جنگ ما با حريفان سختتر شد . هرگز شعر عبد الله بن عوف احمر ازدى را فراموش نمىكنم به اين مضمون :\r\n« آب روان فرات را رها كنيد « يا در مقابل سپاهى فراوان مقاومت كنيد « در مقابل دليران جانباز فداكار « كه با نيزه حمله مىكنند « و به سرهاى دشمن ضربت مىزنند » راوى گويد : مردى از آل خارجة بن تميمى به من گفت كه ظبيان بن عمار آن روز جنگ مىكرد و شعرى به اين مضمون مىخواند :\r\n« اى ظبيان مگر مىتوانى « در زمين بدون آب بمانى « قسم به خداى زمين و آسمان ، نه\r\n","description":"","footnote":"","page_name":" 2509 ","page_number":326},
  {"content":"\r\n« پس چهرهء دشمنان نامرد را « در گرما گرم جنگ با شمشير بزن « تا به انصاف باز آيند . » ظبيان گويد : به خدا چندان ضربتشان زديم تا ما را با آبگاه واگذاشتند .\r\nمحمد بن مخنف گويد : آن روز با پدرم ، ابو مخنف بن سليم بودم ، هفده سال داشتم و مقررى نمىگرفتم . وقتى مردم را از آب بداشتند ، پدرم گفت : « از پيش بار دور مشو » اما چون ديدم كه مسلمانان به طرف آب مىروند خوددارى نتوانستم و شمشير خويش را برگرفتم و با كسان برفتم و جنگ كردم .\r\nگويد : غلام يكى از عراقيان را ديدم كه مشكى همراه داشت و چون ديد كه مردم شام سوى آبگاه راه دادند با شتاب برفت و مشك را پر آب كرد و بازگشت ، يكى از شاميان سوى وى تاخت و ضربتى زد كه از پاى در آمد و مشك از دست وى بيفتاد . من سوى شامى تاختم و ضربتى به او زدم كه از پاى در آمد و يارانش شتابان بيامدند و نجاتش دادند و شنيدم كه مىگفتند : « بر تو ايمن نيستيم . » گويد : سوى غلام بازگشتم و او را برداشتم ، با من سخن كرد ، زخمى عميق برداشته بود ، مالك وى بيامد و او را ببرد و من مشك را كه پر آب بود برداشتم و پيش ابو مخنف بردم ، گفت : « از كجا آورده اى ؟ » گفتم : « خريده‌ام »\r\nو نخواستم قصه را با وى بگويم كه آزرده خاطر شود .\r\nگفت : « آب را به كسان بنوشان » گويد : و من آب را به كسان نوشانيدم ، دلم مرا سوى جنگ كشانيد و برفتم و به جنگاوران پيوستم و مدتى با حريفان بجنگيديم ، آنگاه آبگاه را رها كردند و شبانگاه آبگيران ما و آبگيران آنها بر آبگاه ازدحام كرده بودند و كسى كسى را آزار نمىكرد . هنگام بازگشت صاحب غلام را ديدم و گفتم : « مشك تو پيش ماست يكى را بفرست كه آن را بگيرد يا جايت را بگو تا برايت بفرستم . »\r\n","description":"","footnote":"","page_name":" 2510 ","page_number":327},
  {"content":"\r\nگفت : « خدايت رحمت كند به قدر كافى مشك داريم » پس من برفتم و او نيز برفت . روز بعد بر پدر من گذشت و ايستاد و سلام گفت و مرا پهلوى وى ديد و گفت : « اين جوان را با تو چه نسبت است ؟ » گفت : « پسر من است » گفت : « خدا وى را مايهء خوشدلى تو كند . ديروز خدا عز و جل غلام مرا بوسيلهء وى از كشته شدن نجات داد ، جوانان طايفه به من گفته‌اند كه ديروز از همه كس شجاعتر بود . » پدرم نگاهى به من كرد كه نشان خشم را در چهرهء او ديدم ، خاموش ماند تا آن مرد برفت و گفت : « همينجور بدستور من عمل كردى ؟ » آنگاه مرا قسم داد كه بىاجازهء او به جنگ نروم ، و جز آن روز كه از جنگهاى سخت بود در جنگ شركت نداشتم .\r\nمهران غلام يزيد بن هانى گويد : به خدا مولاى من بر سر آب مىجنگيد و مشك بدست داشت و چون مردم شام از آبگاه بگشتند ، من رفتم كه آب بنوشم در همان اثنا جنگ مىكردم و تير مىانداختم .\r\nعبد الله بن عوف بن احمر گويد : وقتى در صفين مقابل معاويه و مردم شام رسيديم ديديم كه در جايگاهى هموار و گشاده فرود آمده‌اند و آبگاه را گرفته‌اند كه در تصرف آنها بود و ابو الاعور سلمى با سوار و پياده آنجا صف بسته بود . تيراندازان ، صف جلو بودند و نيزه و سپر داشتند و خود به سر داشتند و مصمم بودند كه ما را از آب بدارند .\r\nسوى امير مؤمنان رفتيم و قضيه را با وى بگفتم و او صعصعة بن صوحان را پيش خواند و گفت : « پيش معاويه برو و بگو : ما اينجا آمده‌ايم و با شما جنگ نخواهيم كرد تا حجت بر شما تمام كنيم ، تو سوار و پيادهء خويش را فرستاده اى و پيش از آنكه ما به جنگ آييم جنگ انداخته اى و جنگ آغازيده اى . ما مىخواهيم دست از تو بداريم تا ترا دعوت كنيم و حجت بياريم ،\r\nاين خطاى ديگر است كه مىكنيد و ميان مردم و آب حايل مىشويد ، مردم دست بر نمىدارند تا آب بنوشند ، كس پيش ياران خود بفرست\r\n","description":"","footnote":"","page_name":" 2511 ","page_number":328},
  {"content":"\r\nكه مردم را از آب باز ندارند و دست بدارند تا در كارى كه ميان ما و شما هست و براى آن آمده‌ايم بنگريم ، اگر خواهى كارى را كه براى آن آمده‌ايم رها كنيم و بگذاريم مردم بر سر آب بجنگند تا هر كه چيره شود آب بنوشد چنين كنيم » گويد : معاويه به ياران خويش گفت : « راى شما چيست ؟ » وليد بن عقبه گفت : « از آب منعشان مىكنيم چنان كه عثمان را از آب ممنوع داشتند . چهل روز محاصره اش كردند و آب خنك و غذاى نرم را از او بداشتند . از تشنگى مىكشيمشان كه خدا از تشنگى بكشدشان » عمرو بن عاص به دو گفت : « مانع آب مشو كه اين جماعت تشنه نخواهند ماند . و تو چيزى بجز آب بنوشى ، ببين تفاوت تو و آنها چيست ؟ » اما وليد بن عقبه سخن خويش را تكرار كرد .\r\nعبد الله بن سعد بن ابى سرح گفت : « تا شب آنها را از آب باز مىدارم ، اگر به آب دست نيافتند باز مىگردند و اگر بازگشتند اين شكست آنهاست از آب منعشان مىكنم ، خدا روز رستاخيز از آب منعشان كند . » صعصعه گفت : « روز رستاخيز خدا كافران و فاسقان و شرابخواران همانند تو و اين فاسق - يعنى وليد - را از آب منع مىكند . » گويد : به طرف او جستند و ناسزا مىگفتند و تهديد مىكردند .\r\nمعاويه گفت : « دست از اين مرد بداريد كه فرستاده است . » عبد الله بن عوف احمر گويد : صعصعه پيش ما آمد و آنچه را با معاويه گفته بود با سخنان وى و جوابها كه داده بود برايمان نقل كرد گفتيم : « چه جواب داد ؟ » گفت : « وقتى خواستم از پيش وى بيايم گفتم : جوابم چه مىدهى ؟ » معاويه گفت : « از راى من خبر خواهيد يافت » پس از آن ديديم كه سواران پيش ابو الاعور فرستاد كه جماعت را از آب باز داريد .\r\n","description":"","footnote":"","page_name":" 2512 ","page_number":329},
  {"content":"\r\nگويد : على ما را بمقابلهء آنها فرستاد كه تيراندازى كرديم و نيزه به كار برديم آنگاه شمشيرها به كار افتاد و بر آنها فيروز شديم و آب به دست ما افتاد و گفتيم « به خدا آب به آنها نخواهيم داد . » اما على كس پيش ما فرستاد كه به قدر احتياجتان آب بگيريد و به اردوگاهتان بازگرديد و مانع آنها مشويد كه خدا عز و جل شما را به سبب ستم و تعديشان بر آنها فيروزى داد .\r\n\r\nدعوت على معاويه را به اطاعت و پيوستن به جماعت\r\nعبد الملك بن ابى حره حنفى گويد : على گفت : « امروز به سبب غيرت ، فيروزى يافتيد . » آنگاه على دو روز صبر كرد و كس سوى معاويه نفرستاد ، معاويه نيز كس سوى او نفرستاد . پس از آن على بشير بن عمرو انصارى و سعيد بن قيس همدانى و شيث ابن ربعى تميمى را پيش خواند و گفت : « پيش اين مرد رويد و او را سوى خدا و اطاعت و پيوستن به جماعت دعوت كنيد . » شيث بن ربعى گفت : « اى امير مؤمنان چرا تطميعش نمىكنى كه اگر با تو بيعت كرد حكومتى به او مىدهى و منزلتى ممتاز پيش تو خواهد داشت . » على گفت : « برويد او را ببينيد و حجت بگوييد و ببينيد راى او چيست ؟ » و اين در اول ذى حجه بود .\r\nگويد : « پس برفتند و به نزد وى وارد شدند ، بشر بن عمرو حمد خدا گفت و ثناى او كرد و گفت : « اى معاويه دنيا زوال مىيابد و سوى آخرت ميروى و خدا عز و جل ترا به سبب عملت به حساب مىكشد و به آنچه كرده اى جزا مىدهد ، ترا به خدا قسم جماعت اين امت را پراكنده مكن و مگذار خون همديگر را بريزند . »\r\n","description":"","footnote":"","page_name":" 2513 ","page_number":330},
  {"content":"\r\nمعاويه سخن او را بريد و گفت : « چرا اين را به يارت نگفتى ؟ » بشر گفت : « يار من همانند تو نيست ، يار من به فضيلت و دين سابقه در اسلام و قرابت پيمبر خدا از همه كس به كار خلافت شايسته تر است . » گفت : « چه مىگويد ؟ » گفت : « مىگويد از خدا عز و جل بترسى و دعوت پسر عموى خويش را كه سوى حق دعوتت مىكند بپذيرى كه براى دنيايت بسلامت نزديكتر است و براى سرانجامت نكوتر . » معاويه گفت : « و خون عثمان را معوق گذاريم ؟ نه به خدا هرگز چنين كارى نمىكنم . » سعيد بن قيس خواست سخن كند اما شبث بن ربعى پيشدستى كرد و سخن كرد حمد خدا گفت و ثناى او به زبان آورد و گفت : « اى معاويه ! آنچه را به جواب ابن محصن گفتى فهميدم . به خدا آنچه مىخواهى و مىطلبى بر ما نهان نيست . چيزى كه مردم را بدان گمراه كنى و هوسهايشان را جلب كنى و مطيع خويش كنى نيافتى جز اينكه بگويى پيشوايتان به ستم كشته شد و ما خونخواهى او مىكنيم\r\nو سفيهان بى سر و پا اين را پذيرفتند ، دانسته‌ايم كه در يارى عثمان كند بودى كه كشتن او را براى منزلتى كه اكنون به طلب آن برخاسته اى خوش داشتى بسيار كس باشد كه چيزى را آرزو كند و طلب كند اما خداى عز و جل به قدرت خويش مانع آن شود . بسا باشد كه آرزومند آرزوى خويش را بيابد و بيشتر از آرزو نيز بيابد . به خدا هيچيك از اين دو براى تو نكو نباشد ، اگر آنچه را مىجويى نيابى بدحال ترين عربان باشى و اگر آرزوى خويش را بيابى بدان نرسى جز اينكه از جانب خداى مستحق جهنم شوى . اى معاويه ، از خداى بترس و از اين قصد در گذر و در كار خلافت با كسى كه شايستهء آنست مخالفت مكن . » معاويه حمد خدا گفت و ثناى او كرد آنگاه گفت : « اما بعد ، نخستين چيزى كه\r\n","description":"","footnote":"","page_name":" 2514 ","page_number":331},
  {"content":"\r\nدانستم سفاهت و سبك خردى تو است كه سخن اين مرد مكرم شريف را كه سالار قوم است بريدى ، آنگاه به چيزى پرداختى كه از آن بىخبرى و دروغ گفتى و پستى كردى ، اى بدوى خشن كه هر چه گفتى به خطا بود از پيش من برويد كه ميان من و شما به جز شمشير نيست » و سخت خشمگين شد و كسان برون شدند . شبث مىگفت : « ما را از شمشير مىترسانى ، قسم به خدا زود باشد كه شمشير سوى تو آيد . » گويد : آنگاه پيش على رفتند و سخنان معاويه را با وى بگفتند و اين به ماه ذى حجه بود .\r\nآنگاه على هر روز يكى از مردان معتبر را روانه مىكرد كه با گروهى مىرفت و يكى از ياران معاويه با گروهى به مقابلهء وى مىآمد و با سواره و پياده جنگ مىكردند سپس باز مىگشتند و خوش نداشتند كه با همهء سپاه عراق با مردم شام روبرو شوند كه بيم داشتند اين كار سبب هلاك و فناى قوم شود ، يك بار على برون مىشد يك بار اشتر ، يك بار حجر بن عدى كندى ، يك بار شبث بن ربعى ، يك بار خالد بن معمر ، يك بار زياد بن نضر حارثى ، يك بار زياد بن خصفه تيمى ، يك بار سعيد بن قيس ، يك بار معقل بن قيس رياحى ، يك بار قيس بن سعد ، اما اشتر از همه بيشتر مىرفت .\r\nگويد : معاويه نيز يك بار عبد الرحمان بن خالد مخزومى يا ابو الاعور سلمى را سوى آنها مىفرستاد ، يك بار حبيب بن مسلمه فهرى ، يك بار مرة بن ذو الكلاع حميرى ، يك بار عبيد الله بن عمر بن خطاب ، يك بار شرحبيل بن سمط كندى و بار ديگر حمزة بن مالك همدانى را .\r\nگويد : بدين گونه همه ماه ذى حجه را با جنگ سر كردند و گاه مىشد كه در يك روز دو بار ، اول و آخر روز ، جنگ بود .\r\nعبد الله بن عامر فائشى به نقل از يكى از مردان طايفهء خويش گويد : يك روز اشتر با دو صف كه جمعى از قاريان قرآن بودند و جمعى از يكه سواران عرب براى\r\n","description":"","footnote":"","page_name":" 2515 ","page_number":332},
  {"content":"\r\nجنگ برون شد و جنگشان سخت شد آنگاه مردى كه به خدا تنومندتر و بلندقامتتر از او كس نديده بودم سوى ما آمد و هماورد خواست و هيچكس جز اشتر به هماوردى او نرفت . دو ضربت در ميانه رد و بدل شد و اشتر ضربتى بزد و او را بكشت . به خدا وقتى اشتر به هماوردى مىرفت بر او بيمناك بودم و چون حريف را بكشت ، يكى از ياران وى ندا داد : قسم به خدا قاتل تو را مىكشم يا مرا نيز بكشد ، آنگاه بيامد و به اشتر حمله برد ، اشتر به دو پرداخت و ضربتى بزد كه از اسب بيفتاد و يارانش هجوم آوردند و او را كه زخمدار شده بود از ميانه به در بردند . ابو رفيقهء فهمى گفت : « اين آتشى بود كه با طوفان مقابل شد . » گويد : همه ماه ذى حجه دو گروه بجنگ بودند و چون ذى حجه برفت سخن آوردند كه در ماه محرم دست از همديگر بدارند شايد خدا صلحى بيارد و جماعت را بهم پيوندد و از همديگر دست بداشتند .\r\nدر اين سال چنان كه در روايت ابو معشر آمده عبد الله بن عباس بن عبد المطلب به دستور على سالار حج شد .\r\nدر همين سال بگفتهء واقدى قدامة بن مظعون در گذشت .\r\nآنگاه سال سى و هفتم در آمد .\r\n\r\nسخن از حوادث سال سى و هفتم و متاركهء جنگ ميان على و معاويه\r\nدر نخستين ماه اين سال ، يعنى محرم ، متاركهء جنگ ميان على و معاويه رخ داد و توافق كردند كه تا آخر ماه جنگ نكنند كه اميد صلح مىداشتند .\r\nمحل بن حليفهء طايى گويد : وقتى در اثناى جنگ صفين على و معاويه متاركه كردند ، فرستادگان به اميد صلح در ميانه رفت و آمد كردند . على عدى بن حاتم و يزيد بن قيس ارحبى و شبث بن ربعى و زياد بن خصفه را سوى معاويه فرستاد كه چون\r\n","description":"","footnote":"","page_name":" 2516 ","page_number":333},
  {"content":"\r\nپيش وى رسيدند عدى بن حاتم حمد خداى كرد و سپس گفت : « ما پيش تو آمده‌ايم و به كارى دعوتت مىكنيم كه خدا عز و جل به سبب آن امت ما و جماعتمان را فراهم آرد و خونها به وسيلهء آن محفوظ ماند و راهها امن شود و صلح در ميان آيد ، پسر عموى تو سرور مسلمانان است كه سابقهء وى بيشتر است و آثار وى در مسلمانى نيكتر . مردم بر او فراهم آمده‌اند و خداى عز و جل در اين كار ارشادشان كرده و كس جز تو و يارانت باقى نمانده . اى معاويه بس كن ، مبادا خدا تو و يارانت را به جنگى همانند جنگ جمل دچار كند . » معاويه گفت : « گويا به تهديد آمده اى ، نه به صلح . اى عدى هرگز ! به خدا من پسر حربم و با تهديد از جاى نمىروم ، به خدا تو از آنهايى كه كسان را بر ضد پسر عفان كشانيده‌اند و از جمله قاتلان اويى و اميدوارم از جمله كسانى باشى كه خدا - عز و جل به عوض او ميكشدشان ، هرگز ! اى عدى پسر حاتم ، انتظار بى جا دارى . » شبث بن ربعى و زياد بن خصفه در سخن هم افتادند و يك جواب دادند كه ما به قصد اصلاح فيما بين آمده‌ايم و تو براى ما سخنورى مىكنى ، گفتار و كردار بىحاصل را به يكسونه و دربارهء چيزى كه نفع عام دارد پاسخ بگوى . » يزيد بن قيس سخن كرد و گفت : « ما براى آن آمده‌ايم كه پيغامى را كه به ما داده‌اند به تو برسانيم و آنچه را از تو مىشنويم از جانب تو بگوييم ، معذلك از اندرزگويى تو باز نمىمانيم و از تذكار حجتى كه پنداريم به وسيلهء آن به الفت و جماعت توانى آمد دريغ نمىكنيم .\r\nيار ما همانست كه فضيلت او را دانسته اى و مسلمانان نيز دانسته‌اند ، گويا از تو نهان نمانده كه اهل دين و فضيلت كسى را با على برابر نمىكنند . و ما بين تو و او مردد نمىمانند . اى معاويه از خدا بترس و با على مخالفت مكن كه به خدا كسى را نديده‌ايم كه چون او پاى بند پرهيزكارى و زاهد دنيا و جامع خصال نيك باشد . » گويد : معاويه حمد خدا گفت و ثناى او كرد سپس گفت : « اما بعد مرا به اطاعت و پيوستن به جماعت مىخوانيد ، جماعتى كه ما را بدان مىخوانيد با ماست ، اما اينكه\r\n","description":"","footnote":"","page_name":" 2517 ","page_number":334},
  {"content":"\r\nاز يار شما اطاعت كنيم ، ما اين را نمىپسنديم كه يار شما خليفهء ما را كشته و جماعتمان را پراكنده و خونىها و قاتلان ما را پناه داده . يار شما مىگويد خليفه را او نكشته ، ما اين را رد نمىكنيم ، آيا قاتلان عثمان را ديده‌ايد ؟ مگر نمىدانيد كه آنها ياران يار شمايند ؟ آنها را به ما بدهيد تا به قصاص عثمان بكشيم ، آنگاه دعوت شما را به اطاعت و پيوستن به جماعت مىپذيريم . » شبث گفت : « اى معاويه آيا خرسند مىشوى كه به عمار دست يا بى و او را بكشى ؟ » معاويه گفت : « چه مانعى دارد ، به خدا اگر به پسر سميه دست يابم او را به قصاص عثمان نمىكشم بلكه به قصاص قاتل غلام عثمان مىكشم . » شبث گفت : « به خداى زمين و خداى آسمان قسم كه انصاف ندارى ، نه ، به خدايى كه جز او خدايى نيست به عمار دست نخواهى يافت تا سرها از دوش گروهها بريزد و زمين با همه گشادگى بر تو تنگ شود . » معاويه گفت : « اگر چنين شود زمين بر تو تنگتر شود » آنگاه فرستادگان از معاويه جدا شدند و چون برفتند معاويه كس به طلب زياد ابن خصفه تيمى فرستاد و با او خلوت كرد و حمد خدا گفت و ثناى او كرد و گفت : « اما بعد ، اى برادر ربيعى ، على رعايت خويشاوندى نكرد ، و قاتلان يار ما را پناه داده ، از تو مىخواهم كه با خاندان و عشيرهء خود بر ضد وى برخيزى و به نام خدا عز و جل تعهد مىكنم كه وقتى تسلط يافتم ترا ولايتدار هر يك از دو ولايت كنم كه دوست دارى . » محل بن خليفه گويد : شنيدم كه زياد بن خصفه اين حديث مىگفت و گفت : « وقتى معاويه سخن به سر برد\r\nحمد خداى عز و جل گفتم و ثناى او كردم آنگاه گفتم : اما بعد ، من به پروردگار خويش و نعمتها كه به من داده يقين دارم و پشتيبان مجرمان نمىشوم » آنگاه برخاستم و معاويه به عمرو بن عاص كه پهلوى وى نشسته بود گفت : « هيچيك از\r\n","description":"","footnote":"","page_name":" 2518 ","page_number":335},
  {"content":"\r\nما با هيچيك از آنها سخن نمىكند كه جوابى نيك شنود ، چرا چنيناند ، خدا دچار شرشان كند كه دلهايشان همانند است . » عبد الرحمان بن عبيد ، ابى الكنود ، گويد : معاويه ، حبيب بن مسلمه فهرى و شرحبيل ابن سمط و معن بن يزيد بن اخنس را پيش على فرستاد ، هنگامى كه پيش وى آمدند من آنجا بودم . حبيب حمد خداى گفت و ثناى او كرد سپس گفت : « اما بعد عثمان بن عفان رضى الله عنه خليفه اى بود هدايتگر كه به كتاب خدا عز و جل عمل مىكرد و مطيع امر خداى تعالى بود ، اما از زندگى او به تنگ آمديد ، در كار مرگ وى عجله داشتيد كه بر او تاختيد و خونش بريختيد ، رضى الله عنه ، اگر پندارى كه قاتل وى نبوده اى قاتلانش را بما بده تا به قصاص او بكشيم ، آنگاه از كار مردم كناره كن كه كارشان به مشورت فيما بين باشد و خلافت خويش را به كسى دهند كه بر او همسخن شوند . » گويد : على بن ابى طالب به دو گفت : « بى مادر ، ترا با خلافت و كناره گيرى چكار ؟ ساكت شو كه كوچكتر از اينى و حق اين سخن ندارى . » گويد : حبيب برخاست و گفت : « مرا در وضعى خواهى ديد كه خوش نداشته باشى . » على گفت : « اگر همه سوار و پيادهء خويش را به يارى تازه چه خواهى بود ، خدايت نابود كند اگر مرا نابود نكنى ، حقارت و زشتى را ببين ! برو هر چه مىخواهى بكن . » شرحبيل بن سمط گفت : « من نيز اگر با تو سخن كنم ، بجان خودم كه سخنم همانند سخن يارم خواهد بود ، آيا جوابى جز آنچه با وى گفتى دارى ؟ » على گفت : « آرى براى تو و يارت جوابى جز آنچه دادم هست » آنگاه حمد خدا گفت و ثناى او كرد و گفت :\r\n« اما بعد ، خدا جل ثنائه محمد صلى الله عليه و سلم را به حق فرستاد و « به وسيلهء او از گمراهى رهايى آورد و از هلاكت خلاصى داد و از تفرقه\r\n","description":"","footnote":"","page_name":" 2519 ","page_number":336},
  {"content":"\r\n« به جماعت آورد و هنگامى كه تكليف خود را به سر برده بود او را سوى « خويش برد ، صلى الله عليه و سلم ، آنگاه مردم ، ابو بكر را خليفه كردند\r\nرضى - « الله عنه ، بو بكر نيز عمر را خليفه كرد رضى الله عنه كه رفتار نكو داشتند و « با امت عدالت كردند ، ما از آنها آزرده بوديم كه بر ما كه خاندان پيمبر خدا « بوديم خلافت كردند ، اما اين را بر آنها بخشيديم ، آنگاه عثمان خليفه شد « رضى الله عنه و كارها كرد كه مردم نپسنديدند و سوى وى تاختند و خونش « بريختند ، آنگاه مردم سوى من آمدند كه از كارهايشان بر كنار بودم و گفتند :\r\n« بيعت كن . كه من نپذيرفتم بازگفتند : بيعت كن كه امت جز به تو رضا ندهد « و بيم داريم اگر نكنى تفرقه در مردم اوفتد . من نيز بيعت كردم و نگرانى « نبود جز مخالفت دو كس كه با من بيعت كرده بودند و مخالفت معاويه كه « خداى عز و جل در اين دين سابقهء نكويش نداده و سلف شايسته در اسلام « ندارد ، رها شده اى بود پسر رها شده اى . دسته اى از دستگان ضد مسلمانى كه « پيوسته خودش و پدرش دشمن خدا عز و جل و پيمبر خدا صلى الله عليه و سلم « و مسلمانان بودند تا به كراهت به مسلمانى گراييدند . عجب است كه شما « با مخالفت آنها انباز شده‌ايد و به اطاعت وى رفته‌ايد و خاندان پيمبر « خويش را واگذاشته‌ايد كه مخالفتشان روا نيست و نبايد هيچكس را با « آنها برابر كنيد . بدانيد كه من شما را به خدا عز و جل مىخوانم و سنت « پيمبر خدا و محو باطل و احياى آثار دين . اين را مىگويم و براى خودم و « شما و هر مرد و زن مؤمن و هر مرد و زن مسلمان از خدا مغفرت مىخواهم . » گفتند : « شهادت بده كه عثمان رضى الله عنه به ستم كشته شد . » گفت : « نه مىگويم كه به ستم كشته شد و نه مىگويم كه ستمگر بود و كشته شد . » گفتند : « هر كه عقيده ندارد كه عثمان به ستم كشته شده ما ازو بيزاريم . »\r\n","description":"","footnote":"","page_name":" 2520 ","page_number":337},
  {"content":"\r\nآنگاه برخاستند و برفتند و على اين آيه را خواند : « * ( إِنَّكَ لا تُسْمِعُ الْمَوْتى وَلا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ وَما أَنْتَ بِهادِي الْعُمْيِ عَنْ ضَلالَتِهِمْ إِنْ تُسْمِعُ إِلَّا من يُؤْمِنُ بِآياتِنا فَهُمْ مُسْلِمُونَ 27 : 80 - 81 ) * » [ 1 
  ] يعنى : تو مردگان را شنوا نكنى و ندا را به كران ، چون به فرار روى بگردانند ، نتوانى شنواند . تو كوران را از ضلالتشان هدايت نتوانى كرد و جز آن كسانى را كه به آيه هاى ما ايمان دارند و مسلمانند نمىشنوانى . » آنگاه رو به ياران خويش كرد و گفت : « مبادا اينان در ضلالتشان از شما در كار حقتان و اطاعت پروردگارتان كوشاتر باشند . » جعفر بن حذيفه از خاندان عامر بن جوين گويد :\r\nعابد بن قيس حزمرى در صفين پرچم از عدى بن حاتم گرفت كه جمع حزمر از بنى عدى ، گروه حاتم ، بيشتر بود .\r\nعبد الله بن خليفه طايى بولانى بنزد على با آنها مخالفت كرد و گفت : « اى بنى حزمر ! به عدى مىتازيد ! مگر در ميان شما كسى همانند عدى هست يا ميان پدرانتان كسى همانند پدر عدى هست ؟ مگر نگهبان مشك نبود و بروز آبگيرى آب را حفاظت نكرد ؟ مگر پدرش يك چهارم گير نبود ؟ مگر پدرش بخشندهء عرب نبود ؟ مگر پدرش مال خود را بىدريغ نمىداد و همسايهء خويش را حمايت نمىكرد ؟ مگر كسى نبود كه نامردى و بدكارى و جهالت و خست نكرد و منت ننهاد و ترسو نبود ؟ از ميان پدرانتان يكى چون پدر او بياريد ، يا از ميان خودتان يكى چون او بياريد ، مگر در اسلام از همه تان برتر نيست ؟\r\nمگر فرستادهء شما سوى پيمبر خدا نبود ؟ ، مگر در جنگ نخيله و روز قادسيه و جنگ مداين و جنگ جلولا و جنگ نهاوند و جنگ شوشتر سالار شما نبود ؟ با او چكار داريد ! به خدا هيچكس از مؤمنان با آنچه شما مىطلبيد موافق نيست . » على بن ابى طالب گفت : « اى ابن خليفه ! بس است ، اى قوم ! پيش من آييد و جماعت طى را نيز بياريد . »\r\n\r\n","description":"","footnote":"\r\n[ 1 
  ] نمل 27 آيات 80 و 81\r\n","page_name":" 2521 ","page_number":338},
  {"content":"\r\nگويد : و چون همه بيامدند ، على گفت : « در اين جنگها كى سالار شما بود ؟ » مردم طى گفتند : « عدى » ابن خليفه گفت : « اى امير مؤمنان ! از آنها بپرس كه آيا از سالارى عدى خوشدل نيستيد ؟ » على پرسش كرد و جواب دادند : « چرا » گفت : « پرچم را به عدى بدهيد كه حق اوست » بنى حزمر بناليدند و على گفت : « وى پيش از اين سالارتان بوده همه قوم وى بجز شما به سالاريش تسليم شده‌اند و من از اكثريت پيروى مىكنم . » آنگاه عدى پرچم را بگرفت .\r\n\r\nتشكيل گروهها و آرايش كسان براى جنگ\r\nگويد : مردم انتظار بردند تا وقتى كه آخر محرم نزديك شد . على به مرثد بن حارث جشمى دستور داد كه هنگام غروب آفتاب ميان مردم شام بانگ زد : « بدانيد كه امير مؤمنان به شما مىگويد مهلتتان دادم كه سوى حق باز آييد و از كتاب خدا - عز و جل براى شما حجت آوردم و سوى آن دعوتتان كردم اما از طغيان باز نيامديد و حق را نپذيرفتيد ، اينك منصفانه به شما اعلام جنگ مىكنم كه خدا خيانتكاران را دوست ندارد . » گويد : مردم شام سوى اميران و سران خويش دويدند ، معاويه و عمرو بن عاص ميان كسان رفتند و به آرايش مردم پرداختند و آتش افروختند ، على نيز همه شب به آرايش كسان اشتغال داشت و گروهها تشكيل مىداد و ميان مردم مىگشت و ترغيبشان مىكرد .\r\nعبد الرحمان بن جندب ازدى به نقل از پدرش گويد : در هر جنگى كه همراه\r\n","description":"","footnote":"","page_name":" 2522 ","page_number":339},
  {"content":"\r\nعلى با دشمنى روبرو مىشدم به ما دستور مىداد و مىگفت : « با اين قوم جنگ ميندازيد\r\nتا با شما جنگ آغازند كه شما به حمد خداى عز و جل حجت داريد و اينكه بگذاريد آنها جنگ آغاز كنند حجت ديگر است . و چون با آنها جنگيديد و هزيمتشان كرديد فرارى را مكشيد ، زخمى را بيجان مكنيد عورتى را عيان مكنيد ، كشته اى را اعضاء نبريد . و چون به محل قوم رسيديد پرده اى را مدريد ، بىاجازه وارد خانه اى مشويد و چيزى از اموال آنها بر مگيريد ، جز آنچه را كه در اردوگاهشان يافته‌ايد ، اگرچه به عرضتان ناسزا گويند و به اميران و صلحايتان بد گويند كه جان و نيرويشان ضعيف است . » حضر مىگويد : على را شنيدم كه در سه جنگ كسان را ترغيب مىكرد : در جنگ صفين و جنگ جمل و جنگ نهروان كسان را ترغيب مىكرد ، مىگفت : « اى بندگان خدا از خدا بترسيد و چشمها را فرو گذاريد و صداها را آرام كنيد و سخن كمتر كنيد و براى پيكارجويى و جولان و هماوردى و جنگ آزمايى و ضربت زنى و درگيرى و گازگيرى و درهم آويزى آماده باشيد پايمردى كنيد و ياد خدا بسيار كنيد شايد توفيق يابيد ، اختلاف مكنيد كه ناكام شويد و نيرويتان برود ، صبورى كنيد كه خدا با صابران است . خدايا صبرشان عطا كن و فيروزشان كن و پاداش بسيار ده .\r\nگويد : صبحگاهان على كسانى را بر پهلوى راست و پهلوى چپ سپاه و پيادگان و سواران گماشت .\r\nفضيل بن خديج كندى گويد : على اشتر را به سواران كوفه گماشت و سهل بن حنيف را به سواران بصره گماشت ، هاشم بن عتبه نيز با وى بود كه پرچم او را مىبرد ، مسعر بن فدكى تميمى را بر قاريان بصره گماشت و قاريان كوفه با عبد الله بن بديل و عمار بن ياسر بودند .\r\nقاسم وابستهء يزيد بن معاويه گويد : معاويه ، ابن ذى الكلاع حميرى را بر پهلوى راست سپاه خود گماشت ، حنيف بن مسلمه فهرى را بر پهلوى چپ گماشت و روزى كه\r\n","description":"","footnote":"","page_name":" 2523 ","page_number":340},
  {"content":"\r\nاز دمشق آمد\r\nابو الاعور سلمى را كه سالار سواران دمشق بود بر مقدمه گماشت ، عمرو ابن عاص سالار همه سواران شام بود ، مسلم بن عقبه مرى سالار پيادگان دمشق بود ، ضحاك بن قيس فهرى سالار پيادگان بود ، كسانى از مردم شام پيمان مرگ كردند و خويشتن را با عمامه ها بستند ، بستگان پنج صف بودند و همگان ده صف مىشدند ، مردم عراق نيز يازده صف بودند .\r\nگويد : در نخستين روز صفين دو گروه شدند و بجنگيدند .\r\nدر اين روز سالار كوفيان اشتر بود و سالار شاميان حبيب بن مسلمه بود و اين به روز چهارشنبه بود . بيشتر روز را جنگى سخت كردند آنگاه بازگشتند ، و دو گروه بهمديگر آسيب بسيار زده بودند .\r\nپس از آن هاشم بن عتبه با جمعى سوار و پياده نيكو به شمار و لوازم به نبردگاه رفت ابو الاعور بمقابله وى آمد ، همه روز را جنگيدند ، سواران به سواران حمله مىبردند و پيادگان به پيادگان ، آنگاه بازگشتند ، دو گروه در مقابل همديگر پايمردى كرده بودند .\r\nروز سوم عمار بن ياسر بيامد ، عمرو بن عاص بمقابلهء وى آمد و دو گروه به سختى جنگيدند ، عمار مىگفت : « اى مردم عراق مىخواهيد كسى را ببينيد كه با خدا و پيمبرش دشمنى كرد و با آنها بجنگيد و بر ضد مسلمانان قيام كرد و با مشركان همكارى كرد و چون ديد كه خدا عز و جل دين خويش را نيرو مىدهد و پيمبر خويش را غلبه مىدهد ، پيش پيمبر خدا صلى الله عليه و سلم آمد و از روى ترس نه به دلخواه ، مسلمان شد ، آنگاه خدا عز و جل پيمبر خويش را ببرد . به خدا اين كس پيوسته به دشمنى مسلمانان و تساهل با بدكار شهره بود ، در مقابل وى پايمردى كنيد و با وى بجنگيد كه مىخواهد نور خدا را خاموش كند و دشمنان خدا عز و جل را چيره كند . » گويد : زياد بن نضر همراه عمار بود و سالار سواران بود ، عمار به دو گفت با سواران حمله كند و او حمله برد و حريفان با وى بجنگيدند و پايمردى كردند ، عمار نيز\r\n","description":"","footnote":"","page_name":" 2524 ","page_number":341},
  {"content":"\r\nبا پيادگان حمله برد و عمرو بن عاص را از جاى ببرد .\r\nگويد : در آن روز زياد بن نضر با برادر مادرى خود كه عمرو نام داشت ، پسر معاويه بن منتفق ، مقابل شد ، مادرشان زنى از بنى يزيد بود و چون روبرو شدند نام و نسب خويش بگفتند و توقفى كردند آنگاه از هم جدا شدند ، كسان نيز بازگشتند .\r\nروز بعد محمد بن على و عبيد الله بن عمر هر يك با جمعى انبوه به نبردگاه آمدند و جنگى سخت كردند ، آنگاه عبيد الله كس پيش ابن حنفيه فرستاد\r\nكه سوى من آى .\r\nمحمد بن حنفيه پذيرفت و سوى او روان شد ، على او را بديد و گفت : « اين دو هماورد كيانند ؟ » گفتند : « ابن حنفيه و عبيد الله بن عمر » پس على مركوب خويش راهى كرد و محمد را ندا داد كه بايستاد و به دو گفت :\r\n« مركوب مرا نگهدار . » ابن حنفيه مركوب وى را نگهداشت و على سوى عبيد الله روان شد و گفت :\r\n« به هماوردى تو آمده‌ام پيش بيا . » عبيد الله گفت : « مرا به هماوردى تو حاجت نيست » گفت : « بيا » گفت : « نه » گويد : « ابن عمر بازگشت ، ابن حنفيه به پدر خويش مىگفت : « پدر جان چرا مرا از هماوردى وى باز داشتى ؟ به خدا اگر گذاشته بودى اميد داشتم او را بكشم . » گفت : « اگر با او هماوردى كرده بودى اميد داشتم كه خونش بريزى اما مىترسيدم ترا بكشد . » گفت : « پدر جان به هماوردى اين فاسق رفتى ! به خدا اگر پدرش مىخواست هماورد تو باشد من اين كار را شايسته تو نمىدانستم . »\r\n","description":"","footnote":"","page_name":" 2525 ","page_number":342},
  {"content":"\r\nعلى گفت : « پسركم دربارهء پدر او بجز نيكى مگوى » گويد : آنگاه مردم از هم جدا شدند و بازگشتند .\r\nگويد : بروز پنجم عبد الله بن عباس و وليد بن عقبه به نبردگاه آمدند و جنگى سخت كردند . ابن عباس نزديك وليد بن عقبه رفت ، وليد بنى عبد المطلب را ناسزا گفتن گرفت ، مىگفت : « اى ابن عباس ، رعايت خويشاوندى نكرديد و پيشوايتان را كشتيد .\r\nديديد كه خدا با شما چه كرد آنچه را مىخواستيد بشما ندادند و به آرزويتان نرسيديد ان شاء الله خدا هلاكتان مىكند و دشمنتان را نصرت مىدهد . » گويد : ابن عباس كس پيش وى فرستاد كه به هماوردى من آى اما او نپذيرفت .\r\nگويد : « در آن روز ابن عباس سخت بجنگيد و شخصا به دشمنان حمله برد ، پس از آن قيس بن سعد انصارى و ابن ذى الكلاع حميرى به نبردگاه آمدند و جنگى سخت كردند آنگاه برفتند ، و اين به روز ششم بود .\r\nپس از آن اشتر به نبردگاه آمد و حبيب بن مسلمه به مقابله وى آمد ، اين به روز هفتم بود ، جنگى سخت كردند و به هنگام نيمروز بازگشتند و هيچكس غلبه نيافته بود و اين به روز سه شنبه بود .\r\nزيد بن وهب گويد : على گفت : « تا كى با همه جمع خويش با اين قوم جنگ نكنيم ؟ » شامگاه سه شنبه و شب چهارشنبه پس از پسينگاه ميان مردم به سخن ايستاد و گفت : « حمد خداى را كه آنچه را بشكند استحكام نگيرد و هر چه را محكم كند شكنندگان نتوانند شكست ، اگر مىخواست دو كس از مخلوق اختلاف نمىكردند و امت دربارهء چيزى از امور خويش نزاع نمىكرد و بى فضيلت منكر فضيلت فضيلت پيشه نمىشد ، تقدير ، ما و اين قوم را كشانيد و در اينجا روبرو كرد . اينك خدا بينا و شنواى ماست ، اگر مىخواست در كار عذاب شتاب مىكرد و دگرگونى مىآورد و\r\nستمگر را تكذيب مىكرد و سرانجام حق را عيان مىكرد ولى خدا دنيا را خانهء اعمال كرده و آخرت را خانهء قرار كرده تا اعمال بدكاران را جزا دهد و نيكوكاران را\r\n","description":"","footnote":"","page_name":" 2526 ","page_number":343},
  {"content":"\r\nپاداش نيك . بدانيد كه فردا با اين قوم مقابل مىشويد ، امشب نماز بسيار كنيد و قرآن بسيار خوانيد و از خدا عز و جل نصرت و صبورى خواهيد با كوشش و دقت با آنها مقابل شويد و راستكار باشيد . » گويد : آنگاه على برفت و مردم به طرف شمشيرها و نيزه ها و تيرهاى خويش دويدند و به اصلاح آن پرداختند ، كعب بن جعيل تغلبى بر آنها گذشت و شعرى مىخواند به اين مضمون :\r\n« امت به كارى شگفت افتاده « فردا ملك از آن كسى مىشود كه غلبه يابد « سخنى راست مىگويم كه دروغ ندارد « فردا سران عرب به هلاكت مىرسند . » گويد : چون شب در آمد على برون شد و همه شب به آرايش سپاه مشغول بود و چون صبح شد جماعت حمله آغاز كردند ، معاويه نيز با مردم شام بيامد . على مىگفت : « اين كدام قبيله است ؟ اين كدام قبيله است ؟ » قبايل شام را براى وى بگفتند و چون آنها را بشناخت و محلشان را بدانست به ازديان گفت با ازديان مقابل شويد ، به خثعميان گفت با خثعميان مقابل شويد و بهر قبيله از مردم عراق گفت تا بمردم همان قبيله از اهل شام حمله برند ، مگر قبيله اى كه از آنها كس در ميان شاميان نبود كه آنها را سوى قبيلهء ديگر مىفرستاد كه در عراق از آنها كس نبود ، مانند بجيله كه عدهء كمى از آنها در شام بود و سوى لخميان شامشان فرستاد .\r\nآنگاه روز چهارشنبه كسان حمله بردند و همه روز جنگى سخت كردند و هنگام شب باز آمدند و غلبه با هيچكس نبود .\r\nصبحگاه پنجشنبه على هنگام تاريك و روشن نماز كرد .\r\nعبد الرحمان بن جندب ازدى گويد : هرگز نديده بودم كه على مانند آن شب در\r\n","description":"","footnote":"","page_name":" 2527 ","page_number":344},
  {"content":"\r\nتاريكى نماز كند . آنگاه با كسان سوى مردم شام رفت و به آنها حمله برد و چنان بود كه جنگ آغاز مىكرد و سوى آنها حمله مىبرد و چون او را مىديدند به مقابله مىآمدند .\r\nزيد بن وهب جهنى گويد : صبحگاه چهارشنبه على به طرف شاميان رفت و چون مقابل آنها رسيد گفت : « خدايا ، پروردگار سقف بلند محفوظ مصون كه آن را گذرگاه شب و روز كرده اى\r\nو معبر آفتاب و ماه و منزلگاه ستارگان را در آن نهاده اى و جمع فرشتگان را در آن جا داده اى كه از عبادت خسته نمىشوند ، و پروردگار اين زمين كه آن را مقر كسان و حشرات و حيوانات بىشمار مرئى و نامرئى از مخلوق با عظمت خويش كرده اى ، و پروردگار كشتى كه به دريا بسود مردم روان است ، و پروردگار ابر كه آن را ميان آسمان و زمين نگهداشته اى ، و پروردگار درياى پر آب كه بر عالم احاطه دارد ، پروردگار كوههاى استوار كه آن را ميخهاى زمين و تمتع مخلوق كرده اى ما را بر دشمنان غلبه ده و از تعدى بدور دار و بر حق استوار دار ، اگر آنها را بر ما غلبه مىدهى شهادت نصيب من كن و باقيماندهء يارانم را از فتنه محفوظ دار . » گويد : روز چهار شنبه كسان بيامدند و همه روز تا شب به سختى جنگيدند كه جز براى نماز از جنگ باز نمىماندند و كشته از دو طرف بسيار شد ، هنگام شب از هم جدا شدند و غلبه با هيچكس نبود .\r\nگويد : روز بعد على نماز صبحگاه پنجشنبه را در تاريكى با كسان خواند آنگاه سوى مردم شام رفت و چون آمدن وى را بديدند با سران خويش به مقابله آمدند .\r\nعبد الله بن بديل بر پهلوى راست سپاه على بود و عبد الله بن عباس بر پهلوى چپ بود .\r\nقاريان عراق با سه كس بودند : عمار بن ياسر و قيس بن سعد و عبد الله بن بديل . كسان با پرچمهايشان بودند و در جاهاى خويش . على با مردم مدينه در قلب ، ما بين مردم كوفه و مردم بصره جاى داشت . بيشتر مردم مدينه كه با وى بودند از انصار بودند ، از مردم خزاعه و كنانه و مردم مدينه نيز ، بجز انصار بسيار كس با وى بودند از انصار بودند ، از مردم خزاعه و كنانه و مردم مدينه نيز ، بجز انصار بسيار كس با وى بودند ، آنگاه با جمع سوى\r\n","description":"","footnote":"","page_name":" 2528 ","page_number":345},
  {"content":"\r\nدشمن حمله برد .\r\nمعاويه سراپردهء بزرگى بر افراشته بود و كرباس بر آن كشيده بود ، بيشتر مردم شام با وى پيمان مرگ بسته بودند ، سواران دمشق را اطراف سراپردهء خويش بداشته بود . عبد الله بن بديل با پهلوى راست سپاه سوى حبيب بن مسلمه حمله برد و پيوسته با وى درگير بود و سواران وى را از پهلوى چپ دور مىكرد و هنگام نيمروز آنها را سوى سرا پردهء معاويه راند .\r\nزيد بن وهب جهنى گويد : ابن بديل با ياران خود سخن كرد و گفت : « بدانيد كه معاويه دعوى چيزى دارد كه شايستگى آن ندارد و بر سر اين كار با كسى نزاع مىكند كه همسنگ وى نيست . بوسيلهء باطل مجادله مىكند تا حق را از ميان ببرد ، با بدويان و احزاب بر ضد شما قيام كرده ضلالت را براى آنها آراسته و علاقه به فتنه را در دلهاشان نشانده و كار را بر آنها مشتبه كرده و آلايش آنها را بيفزوده . شما پيرو نور پروردگار خويشتنيد و برهان روشن داريد . با اين ياغيان ستمگر بجنگيد و از آنها بيم مكنيد ، چگونه از آنها بيم مىكنيد كه كتاب خدا عز و جل پاكيزه و نكو به دست شماست . از آنها بيم مداريد كه اگر ايمان داريد بايد از خدا بيم داشته باشيد . با آنها بجنگيد كه خدا به دست شما عذابشان كند و خوارشان كند و شما را بر آنها فيروزى دهد و دلهاى قومى را كه ايمان دارند خنك كند . يك بار همراه پيمبر با آنها جنگيده‌ايم و اينك بار دوم است . به خدا آنها در اين بار پرهيزكارتر و هدايت يافته تر نيستند . سوى دشمن خويش رويد كه خدايتان بركت دهد . » پس از آن همراه ياران خود جنگى سخت كرد .\r\nابو عمره انصارى گويد : در جنگ صفين على با ترغيب كسان پرداخت و گفت :\r\n« خداى عز و جل تجارتى را به شما نموده كه از عذاب رنج آور نجاتتان مىدهد و شما را به نيكى مىرساند يعنى ايمان به خدا عز و جل و پيمبر وى صلى الله عليه و سلم و جهاد در راه خدا تعالى ذكره كه ثواب آن را بخشش گناهان كرده و مسكنهاى پاكيزه در بهشتهاى\r\n","description":"","footnote":"","page_name":" 2529 ","page_number":346},
  {"content":"\r\nعدن .\r\n« خدا به شما گفته كه مردمى را كه در راه وى بصف مىجنگند كه گويى بنايى استوارند دوست دارد ، صفهاى خويش را چون بنايى استوار مرتب كنيد ، زره دار را پيش فرستيد و بىزره را مؤخر داريد . دندانها را بهم بفشاريد كه شمشيرها را بهتر از سرها مىراند .\r\nدور نيزه ها را بپيچيد كه سر نيزه را بهتر حفظ مىكنند . چشمها را فرو بنديد كه دلها را محكمتر مىكند و خاطرها را آرامش ميدهد . صداها را فرو گذاريد كه به وقار نزديكتر است و ناكامى را دور مىكند . پرچمهايتان را كج مكنيد و فرو منهيد و جز بدست شجاعان مدهيد كه حافظ حرمت و صبور بهنگام وقوع حادثات ، مدافعانند كه دور پرچم خويش را بگيرند و از پيش و پس آن بجنگند و آن را وانگذارند .\r\nخدايتان رحمت كند . تكليف خويش را كسى ادا مىكند كه بمقابل خويش بپردازد و با مجاور خويش بجان همراهى كند و كار مقابل را به برادر مجاور وانگذارد ، كه اين موجب ملامت است و مايهء دنائت و چرا چنين نباشد كه يكى با دو كس بجنگد و آن ديگر دست بداشته و مقابل خويش را به برادر مجاور واگذاشته و از او گريزان شده يا ايستاده به او مىنگرد . هر كه چنين كند خداى عز و جل او را مبغوض دارد . به معرض بغض خدا سبحانه مرويد كه سرانجام شما سوى خداست خداى ، گويندهء عزيز ، به جماعتى گويد : * ( لَنْ يَنْفَعَكُمُ الْفِرارُ إِنْ فَرَرْتُمْ من الْمَوْتِ أَوِ الْقَتْلِ وَإِذاً لا تُمَتَّعُونَ إِلَّا قَلِيلًا 33 : 16 ) * [ 1 
  ] يعنى : اگر از مردن يا كشته شدن فرار كنيد فرار كردن سودتان ندهد كه در اين صورت جز مدت كمى برخوردار نخواهيد شد .\r\n« به خدا اگر از شمشير حاضر سالم بمانيد از شمشير آخرت سالم نخواهيد ماند . از راستكارى و صبورى كمك جوييد كه خدا از پس صبورى نصرت مىآورد . »\r\n\r\n","description":"","footnote":"\r\n[ 1 
  ] احزاب 33 آيه 16\r\n","page_name":" 2530 ","page_number":347},
  {"content":"\r\n\r\nتلاش در كار جنگ\r\nابو روق همدانى گويد : يزيد بن قيس ارحبى مردم را ترغيب كرد و گفت :\r\n« مسلمان سالم آن كس است كه دين و راى وى سالم ماند به خدا اين قوم از آن رو با ما جنگ نمىكنند\r\nكه دينى را تباه كرده‌ايم يا حقى را از ميان برده‌ايم ، بر سر اين دنيا جنگ مىكنند كه ملوك جبار شوند ، اگر بر شما غلبه يافتند ، و خدا غلبه شان ندهد ، و خوشدلشان نكند ، امثال سعيد و وليد و عبد الله بن عامر سفيه گمراه را بشما گمارند كه در مجلس خويش معادل خونبهاى خود و پدر و جدش را بيكى بخشد و گويد اين از آن منست و خطايى نكرده‌ام ، گويى ارث پدر و مادر خويش را بخشيده و نداند كه اين مال از آن خداست كه بوسيلهء شمشيرها و نيزه هايمان غنيمت ما كرده ، اى بندگان خدا با قوم ستمگران كه بخلاف آيات منزل خدا داورى مىكنند بجنگيد و در كار جنگشان از ملامت ملامتگران بيم مكنيد كه آنها اگر غلبه يابند دين و دنياى شما را تباه كنند ، آنها را شناخته‌ايد و آزموده‌ايد به خدا تاكنون شرشان بيشتر شده . » گويد : عبد الله بن بديل همراه پهلوى راست ، جنگى سخت كرد تا به سراپردهء معاويه رسيدند و آنها كه با معاويه پيمان مرگ كرده بودند پيش وى آمدند و گفت : « با ابن بديل و پهلوى راست مقاومت كنيد . » و كس پيش حبيب بن مسلمه فرستاد كه بر پهلوى چپ بود كه با گروه خود به پهلوى راست مردم عراق حمله آورد و هزيمتشان كرد ، پهلوى راست عراقيان عقب رفت و از جمعشان بجز ابن بديل و دويست يا سيصد كس از قاريان بجاى نماند كه پشت به همديگر داده بودند ، ديگران فرارى شدند ، على به سهل بن حنيف دستور داد كه با همراهان خود كه از مردم مدينه بودند پيش رفت كه جمعى بزرگ از مردم شام بمقابلهء او آمدند اما گروه خود را پيش برد تا به پهلوى راست پيوستند .\r\n","description":"","footnote":"","page_name":" 2531 ","page_number":348},
  {"content":"\r\nگويد : در پهلوى راست مجاور مقر على كه در قلب بود يمنيان بودند كه چون عقب نشستند هزيمت تا پيش على رسيد و او پياده سوى پهلوى چپ رفت كه از آنجا نيز مضريان عقب نشستند اما قوم ربيعه بجاى ماندند .\r\nزيد بن وهب\r\nجهنى گويد : على با فرزندان خود به طرف پهلوى چپ رفت و من تيرها را ميديدم كه بر پشت و شانهء او مىگذشت و فرزندانش خودشان را سپر او مىكردند و پيش مىرفتند و ميان او و مردم شام حايل مىشدند اما على دست آنها را مىگرفت و پيش روى يا پشت سر خود مىافكند .\r\nاحمر كه غلام ابو سفيان يا عثمان يا يكى ديگر از بنى اميه بود او را بديد و گفت : « قسم بخداى كعبه ، خدايم بكشد اگر ترا نكشم مگر آنكه مرا بكشى » آنگاه سوى على آمد ، كيسان غلام على بمقابلهء او رفت و ضربتى در ميانه رد و بدل شد و غلام بنى اميه كيسان را بكشت ، على سوى وى رفت و دست در گريبان زره اش كرد و سوى خويش كشيد و بر پشت خود بلند كرد گويى پاهاى كوچك او را مىبينم كه به گردن على مىخورد آنگاه وى را به زمين كوفت كه شانه و دو بازويش بشكست . دو فرزند على ، حسين و محمد ، بر او حمله بردند و با شمشير بزدند ، گويى على را مىبينم كه ايستاده بود و دو فرزندش را مىبينم كه آن مرد را ضربت مىزدند تا او را بكشتند و پيش پدر خويش آمدند حسن ايستاده بود ، على گفت : « پسركم چرا تو نيز مانند دو برادرت عمل نكردى . » گفت : « اى امير مؤمنان عمل آنها بس بود » گويد : آنگاه مردم شام نزديك على شدند ، به خدا نزديكى آنها شتاب وى را نيفزود ، حسن گفت : « چه مانعى داشت اگر مىدويدى و پيش اين جماعت ياران خود مىرسيدى كه در مقابل دشمن پايمردى كرده‌اند ؟ » گفت : « پسركم ، پدرت اجلى دارد كه از آن نمىگذرد ، ديرتر از موقع نمىرسد و آهسته رفتن آن را زودتر نمىآورد . به خدا پدرت اهميت نميدهد كه بر مرگ افتد يا\r\n","description":"","footnote":"","page_name":" 2532 ","page_number":349},
  {"content":"\r\nمرگ بر او افتد . » فضل بن خديج كندى بنقل از يكى از غلامان اشتر گويد : وقتى پهلوى راست عراق هزيمت شد و على سوى پهلوى چپ رفت . اشتر بر او گذشت كه شتابان به محل تفرقه پهلوى راست مىدويد .\r\nعلى به دو گفت : « مالك ! » گفت : « آمادهء فرمانم »\r\nگفت : « پيش اين قوم برو و بگو چرا از مرگ كه از آن رهايى نداريد سوى زندگى مىگريزيد كه پاينده نيست . » گويد : مالك برفت و با هزيمتيان روبرو شد و سخنان على را با آنها بگفت و افزود : « اى مردم ، سوى من آييد ، من مالك بن حارثم من مالك بن حارثم ، آنگاه به ياد آورد كه بنام اشتر در ميان كسان معروفتر است و گفت : « من اشترم ، اى مردم سوى آييد . » گروهى سوى وى آمدند و گروهى برفتند و اشتر بانگ زد : « اى مردم فلان پدرتان را گاز گرفته‌اند ، امروز چه بد جنگيديد ، اى مردم سوى من آييد . » طايفهء مذحج سوى وى آمدند گفت : « سنگ سخت را گاز گرفته‌ايد . خدايتان را خشنود نكرديد و در كار دشمنان فرمانبر او نبوديد ، چرا چنين است ، مگر شما فرزندان جنگ و اهل هجوم و جوانان تاخت و تاز و سواران تعاقب و مرگ همگنان ، و مذحجيان ضربت زن نيستيد كه انتقامشان تأخير نميشد و خونشان معوق نمىماند و در جنگ فرو نمىماندند ، به خدا شما نيروى ديار خويشيد و آماده ترين تيرهء قبيله تان ، هر چه امروز كنيد از اين پس نقل مىشود ، از سخنان منقول فردا بترسيد و در مقابلهء دشمن نيك بكوشيد كه خدا با راستكاران است . بخدايى كه جان مالك بفرمان اوست اين جماعت - و با دست خويش بمردم شام اشاره كرد - نسبت به محمد صلى الله عليه و سلم همانند بال مگسى نيستند خوب ضربت نزديد ، تيره رويى مرا ببريد تا خون به چهره‌ام باز آيد ، به اين گروه بزرگ حمله بريد كه اگر خداى عز و جل آن را بشكند دو پهلو بدنبال آن باشد\r\n","description":"","footnote":"","page_name":" 2533 ","page_number":350},
  {"content":"\r\nچنان كه آخر سيل به دنبال اول آنست . » گفتند : « ما را به هر كجا مىخواهى ببر . » و او به مقابلهء گروه مجاور پهلوى راست رفت و حمله برد و آنها را عقب زد .\r\nگروهى از جوانان همدان پيش روى وى آمدند كه جمعشان هشتصد كس بود و دنبالهء حريفان را به هزيمت دادند و در پهلوى راست چندان پايمردى كردند كه يكصد و هشتاد كس از آنها كشته شد ، دوازده كس از سران قوم بودند كه وقتى يكى كشته مىشد ديگرى پرچم را مىگرفت نخستينشان كريب بن شريح بود ، آنگاه شرحبيل بن شريح ، آنگاه مرثد بن شريح ، آنگاه هبيرة بن شريح ، آنگاه بريم بن شريح ،\r\nآنگاه سمير بن شريح .\r\nوقتى اين شش برادر كشته شدند سفيان بن زيد پرچم را گرفت پس از او عبد بن زيد ، پس از او كريب بن زيد . و چون اين سه برادر كشته شدند عمير بن بشير پرچم را گرفت ، پس از او حارث بن بشير كه هر دو كشته شدند آنگاه وهب بن كريب ، برادر قلوص ، پرچم را گرفت و خواست پيش برود يكى از قوم وى گفت : « خدايت رحمت كند با اين پرچم برگرد كه بزرگان قوم تو اطراف آن كشته شده‌اند خودت را و باقيماندهء قومت را بكشتن مده . » آنها باز گشتند و مىگفتند : « اى كاش بتعداد ما از عربان بودند كه با ما پيمان مرگ مىكردند و با هم پيش مىرفتيم و باز نمىگشتيم تا كشته شويم يا ظفر يابيم » در حالى كه اين سخن مىگفتند به اشتر گذشتند .\r\nاشتر گفت : « اينك من با شما پيمان مىكنم و قرار مىنهم كه باز نگرديم تا ظفر يابيم يا هلاك شويم . » و جمع پيش وى رفتند و با وى ايستادند .\r\nكعب بن جعيل تغلبى دربارهء اين سخن مصرعى دارد به اين مضمون :\r\n« همدانيان جنگاور ، هم پيمان مىجستند »\r\n","description":"","footnote":"","page_name":" 2534 ","page_number":351},
  {"content":"\r\nاشتر سوى پهلوى راست رفت و گروهى از آنها كه ثبات و شرم و وفا داشتند و از هزيمت باز آمده بودند به دو روى آمدند و با هر گروهى روبرو مىشد آن را عقب مىزد در اين حال بر زياد بن نضر گذشت كه او را به اردوگاه مىبردند ، گفت : « اين كيست ؟ » گفتند : « زياد بن نضر » عبد الله بن بديل و يارانش در پهلوى راست درگير شده بودند . زياد ، پيش تاخته بود و پرچم خويش را در مقابل پهلوى راست بر افراشته بود كه پايمردى كردند و او نيز بجنگيد تا از پاى در آمد .\r\nچيزى نگذشت كه اشتر به يزيد بن قيس ارحبى گذشت كه او را سوى اردوگاه مىبردند .\r\nگفت : « اين كيست ؟ » گفتند : « يزيد بن قيس كه وقتى زياد بن نضر از پاى در آمد پرچم خود را در مقابل پهلوداران راست بر افراشت و جنگ كرد تا از پاى در آمد . » اشتر گفت : « به خدا پايمردى نكو و كار مردانه اينست شرم آور است كه كسى باز گردد و كس را نكشد\r\nو كشته نشود يا به معرض كشته شدن نرود . » حر بن صياح نخعى گويد : آن روز اشتر بر اسبى بود و يك شمشير يمنى بدست داشت كه وقتى آن را مىجنباند پنداشتى آب از آن مىچكد و چون بالا مىبرد شعاع آن چشم را خيره مىكرد ، با شمشير خويش ضربت مىزد و مىگفت : « سختى اى هست و مىگذرد » گويد : حارث بن جمهان جعفى اشتر را بديد اما او را نشناخت كه چهره اش به آهن پوشيده بود بوى نزديك شد و گفت : « خدايت از جانب امير مؤمنان و مسلمانان پاداش نيك دهد » گويد : اشتر او را بشناخت و گفت : « اى ابن جمهان كسى همانند تو از اين عرصهء نبرد كه من هستم عقب مىماند ؟ »\r\n","description":"","footnote":"","page_name":" 2535 ","page_number":352},
  {"content":"\r\nاشتر مردى بود تنومند و بلند قامت و ريشى انبوه داشت ابن جمهان در او نگريست و وى را بشناخت و گفت : « فدايت شوم ، به خدا جاى ترا هم اكنون دانستم و از تو جدا نمىشوم تا جان بدهم . » گويد : منقذ و حمير ، هردوان ناعطى ، پسران قيس ، اشتر را بديدند منقذ به حمير گفت : « اگر آنچه مىبينم به پيكارجويى مىكند در عرب نظير ندارد . » حمير گفت : « مگر پندارى از آنچه مىكند قصد ديگر دارد ؟ » گفت : « بيم دارم كه پادشاهى مىخواهد . » فضيل بن خديج به نقل از يكى از غلامان اشتر گويد :\r\nوقتى بيشتر هزيمتيان پهلوى راست بر او فراهم آمدند ترغيبشان كرد و گفت : « دندانها را به هم فشار دهيد و با سر سوى دشمن رويد و چنان حمله بريد كه مردم پدر و برادر كشتهء مالامال از كينه به دشمن حمله مىبرند و دل به مرگ داده‌اند كه انتقامشان معوق نماند و در دنيا ننگين نشوند قسم به خدا هيچ قومى بليه اى سختتر از مصيبت دين نديده . اين قوم بر سر دين مىجنگند كه سنت را محو كنند و بدعت را زنده كنند و شما را به ضلالتى كه خداى عز و جل به سبب بصيرت نكو از آن بيرونتان آورده باز برند . بندگان خدا به خوشدلى در راه دينتان جان بدهيد كه پاداش شما بعهدهء خداست و خدا بهشتهاى نعيم دارد .\r\nبدانيد كه فرار از نبردگاه مايهء زوال عزت است و حرمان از غنيمت ، و ذلت در زندگى و مرگ ، و ننگ دنيا و آخرت . » آنگاه بدشمنان حمله برد و عقبشان راند و ما بين نماز عصر و مغرب آنها را تا نزديك صف معاويه برد و به عبد الله بن بديل رسيد كه با جمعى از قاريان ، دويست تا سيصد كس ، چون جثه ها به زمين افتاده بودند ، مردم شام از اطراف آنها عقب رفتند و عراقيان كه نزديك برادران خويش رسيده بودند آنها را بديدند كه پرسيدند :\r\n« امير مؤمنان چه شد ؟ » گفتند : « زنده و نيك حال در پهلوى چپ است و كسان پيش روى وى\r\n","description":"","footnote":"","page_name":" 2536 ","page_number":353},
  {"content":"\r\nبجنگند . » گفتند : « حمد خداى ، پنداشتيم هلاك شده و شما نيز هلاك شده‌ايد . » آنگاه عبد الله بن بديل به ياران خويش گفت : « پيش برويم » اشتر كس پيش او فرستاد كه چنين مكن با جمع خويش بمان و جنگ كن كه اين بهتر است و تو و يارانت محفوظتر مىمانيد . » گويد : اما نپذيرفت و با كسان خود سوى معاويه روان شد كه كسان در اطراف وى چون كوهها بودند ، دو شمشير بدست داشت و پيش صف ياران خويش ايستاده بود و هر كه به دو نزديك مىشد ضربت ميزد و خونش را ميريخت و بدينسان هفت كس را بكشت .\r\nعبد الله بن بديل به معاويه نزديك شد ، كسان از هر سو تاختند و او و گروهى از يارانش را در ميان گرفتند و بجنگيد تا كشته شد ، گروهى از ياران وى نيز كشته شدند و جمعى از آنان نيز به هزيمت بازگشتند .\r\nاشتر ، ابن جمهان جعفى را فرستاد كه به شاميانى كه در تعقيب ياران فرارى ابن بديل بودند حمله برد و فشار دشمن را كاست كه پيش اشتر رسيدند كه به آنها گفت : « راى من از راى خودتان بهتر نبود ؟ مگر نگفتم كه با جمع بمانيد . » معاويه وقتى ابن بديل پيش\r\nمىرفت و ضربت مىزد گفته بود : « پنداريد اين سالار گروه است ؟ » و چون كشته شد كس فرستاد و گفت : « ببينيد اين كيست ؟ » كسانى از مردم شام به دو نگريستند و گفتند : « نمىشناسيم » خود معاويه پيش آمد و بر او بايستاد و گفت : « بله اين عبد الله بن بديل است به خدا اگر زنان خزاعه نيز مىتوانستند با ما بجنگند مىجنگيدند ، بكشيدش » پس عبد الله را كشتند و معاويه گفت : « به خدا اين چنانست كه شاعر گويد :\r\n« مرد جنگ اگر جنگ دندانش زند « او نيز جنگ را دندان زند »\r\n","description":"","footnote":"","page_name":" 2537 ","page_number":354},
  {"content":"\r\n« و اگر روزى جنگ با او سخت گيرد « او نيز با جنگ سخت گيرد » شعر از حاتم طى است .\r\nاشتر به طرف شاميان حمله برد ، معاويه با قوم عك و اشعريان به مقابلهء وى آمد . اشتر به قوم مذحج گفت : « شما به عك پردازيد » و به جمع همدانيان پيوست و به قوم كنده گفت : « شما به اشعريان پردازيد » و سوى قوم خويش رفت و گفت :\r\n« اينان اشعريانند به آنها حمله بريد » آنها با سواران در مىآويختند و رجزى به اين مضمون مىخواندند :\r\n« واى بر مادر مذحجى از مردم عك « اين مادر مذحجى است كه همى گريد » تا شامگاه با آنها بجنگيدند ، اشتر همراه با مردم همدان و جمعى از قبايل ديگر با آنها همى جنگيد و پسشان راند تا به نزد پنج صف اطراف معاويه رسانيد كه با عمامه بهم بسته بودند و بر آن صفها حمله برد و چهار صف را از پاى در آورد و چون به صف پنجم رسيدند معاويه اسبى خواست و بر نشست مىگفته بود : « قصد داشتم فرار كنم اما شعر ابن اطنابه انصارى را به ياد آوردم - ابن اطنابه از شاعران جاهليت بود و اطنابه مادرش زنى از طايفه بلقين بود - كه گويد :\r\n« عفتم و شرم خاطرم « و آمادگيم بر ضد دلير سخت كوش « و مالم كه برهايى از ناروايى داده مىشد « و ستايشها كه به قيمت خوب مىخريدم « و اين سخن كه وقتى جانم دچار هيجان مىشد « مىگفتم : اى جان بجاى بمان\r\n","description":"","footnote":"","page_name":" 2538 ","page_number":355},
  {"content":"\r\n« كه ستايش بينى يا خلاص شوى » « نگذاشت بگريزم » و تذكار اين شعر مرا از فرار باز داشت .\r\nزيد بن وهب گويد : وقتى على ديد كه پهلوى راست سپاه وى به جاى باز آمد و دشمنان مقابل خويش را عقب راند و در محلشان با آنها در آويخت ، بيامد و به جمع رسيد و با آنها گفت : « ديدمتان كه از صفهايتان عقب نشستيد و ياغيان ستمگر و بدويان شامى پستان زدند شما كه معتبران و برجستگان عربيد و شب زنده داران قرآن خوان و دعوتگر حق به هنگام ضلال خطا كاران ، اگر از پس پشت گردن روى نياورده بوديد و از پى عقب رفتن حمله نكرده بوديد گناه فرارى جنگ بر شما باز مىشد و هلاكت يافته بوديد ولى غمم سبك شد و دلم خنك شد كه ديدمتان آنها را چنان كه شما را عقب زده بوديد عقب رانديد و چنان كه شما را دور كرده بودند از محلشان دورشان كرديد و با شمشيرها بزديد و چون شتران مطرود درهمشان ريختيد ، اينك پايمردى كنيد كه سكون يافتيد و خدا عز و جل به بركت يقين ، ثباتتان بخشيد تا فرارى بداند كه خدا را خشمگين مىكند و خويشتن را به گناه مىافكند . فرار مايهء آزردگى خداست و ذلت دايم و ننگ ابد و از كف دادن غنيمت و تباهى معاش ، آنكه از جنگ مىگريزد . عمر خويش را نمىافزايد و از رضاى پروردگار بدور است . اگر انسان در راه حق بميرد و به اين رذايل مبتلا نشود بهتر از آنكه با آن خو كند و دل بر آن نهد . » عبد السلام احمسى گويد : در جنگ صفين پرچم بجيله بدست ابو شداد قيس ابن مكشوح بود كه از تيرهء احمس بن غوث بود ، مردم بجيله به او گفته بودند : « پرچم ما را برگير . » گفت : « ديگرى از من بهتر است » گفتند : « جز تو كسى را نمىخواهيم » گفت : « اگر پرچم را به من دهيد شما را تا به نزد صاحب سپر طلايى مىكشانم »\r\n","description":"","footnote":"","page_name":" 2539 ","page_number":356},
  {"content":"\r\nگفتند : « هر چه خواهى كن »\r\nگويد : « پس او پرچم را بگرفت و حمله برد تا بنزديك صاحب سپر طلايى رسيد كه با جمعى فراوان از ياران معاويه بود . گفته‌اند كه وى عبد الرحمان بن خالد بن وليد مخزومى بود . دو گروه آنجا سخت بجنگيدند . ابو شداد با شمشير سوى صاحب سپر حمله برد و يك رومى كه غلام معاويه بود راه بر وى بگرفت و ضربتى زد و پاى ابو شداد را قطع كرد . ابو شداد نيز ضربتى زد و غلام رومى را بكشت ، نيزه ها را به طرف او گشودند تا كشته شد و عبد الله بن قلع احمسى پرچم را بگرفت و رجزى به اين مضمون مىخواند :\r\n« خدا ابو شداد را رحمت كند « كه دعوت بانگزن را پذيرفت « و با شمشير بدشمنان حمله برد « چه نيكمردى بود هنگام جنگ « و هنگام نبرد و مقابله با پيادگان » و بجنگيد تا كشته شد ، برادرش عبد الرحمان بن قلع پرچم را بگرفت و بجنگيد تا كشته شد . پس از آن عفيف بن اياس پرچم را بگرفت و همچنان بدست وى بود تا دو جمع از هم جدا شدند .\r\nگويد : آن روز حازم بن ابى حازم احمسى برادر قيس بن ابى حازم كشته شد ، نعيم ابن صهيب بجلى نيز كشته شد پسر عم و هم نام وى نعيم بن حارث كه از ياران معاويه بود پيش وى رفت و گفت : « اين مقتول پسر عموى من است ، او را به من ده كه به خاكش كنم . » گفت : « خاكش مكن كه شايستهء اين كار نيستند ، به خدا ما پسر عفان را نهانى به خاك كرديم . » گفت : « اجازه بده كه خاكش كنم و گر نه به آنها مىپيوندم و ترا رها مىكنم . »\r\n","description":"","footnote":"","page_name":" 2540 ","page_number":357},
  {"content":"\r\nمعاويه گفت : « پندارى كه مشايخ عرب را به خاك نمىسپاريم كه از من مىخواهى پسر عمويت را به خاك كنى ، اگر مىخواهى خاكش كن ، يا بجاى گذار » و او به خاكش كرد .\r\nحارث بن حصيره ازدى به نقل از پيران طايفه نمر ازد گويد : وقتى ازديان را به مقابلهء ازديان فرستادند مخنف بن سليم حمد خدا گفت و ثناى او كرد و گفت : « خطايى است بزرگ و بلايى عظيم كه ما را بمقابله قوممان فرستادند و آنها را به مقابلهء ما وا داشتند .\r\nبه خدا اين دستهاى خودمان است كه قطع مىكنيم و بالهاى خودمان است كه با شمشيرهايمان مىبريم اگر با گروه خودمان همدلى نكنيم و در كار يارمان نكوشيم ، كافر مىشويم و اگر بكنيم نيروى خويش را به تلف داده‌ايم و آتش خودمان را خاموش كرده‌ايم . » جندب بن زهير به دو گفت : « به خدا اگر پدران آنها بوديم و فرزندان ما بودند ، يا فرزندانشان بوديم و پدران ما بودند و از جماعت ما بريده بودند و عيب امام ما مىگفتند و اهل ملت و ذمهء ما را به ستم منسوب مىداشتند ، اكنون كه با هم روبرو شده‌ايم جدا نمىشديم تا از رفتار خويش بگردند و دعوت ما را بپذيرند يا بسيار كس از آنها و ما كشته شود . » مخنف به او كه پسر خاله اش بود گفت : « خدا بوسيلهء تو همت را قوت دهد ، به خدا من در كوچكى و بزرگى پيوسته منحوس بوده‌ام به خدا هميشه در ايام جاهليت و پس از آنكه مسلمان شده‌ايم هرگز ميان دو چيز مردد نشده‌ايم كه كدام را بگذاريم و كدام را بگيريم ، جز اينكه سختتر و پرمحنتتر را برگزيده‌ام خدايا اگر سلامت دهى بهتر از آنست كه مبتلا كنى بهر كدام از ما چيزى را كه مىخواهد عطا كن » ابو بريدة بن عوف گفت : « خدايا به ترتيبى كه مورد رضاى تو است ميان ما داورى كن ، اى قوم مىبينيد كه اين قوم چه مىكنند ، ما پيرو جماعتيم ، مىدانيد كه ما حق داريم يا آنها راست مىگويند . به خدا تا آنجا كه مىدانيم پيروى شر ، در زندگى و\r\n","description":"","footnote":"","page_name":" 2541 ","page_number":358},
  {"content":"\r\nمرگ مايهء خسران است . » جندب بن زهير پيش رفت و با سالار ازديان شام در آويخت و شامى او را بكشت .\r\nاز طايفهء وى عجل و سعد پسران عبد الله از تيرهء بنى ثعلبه كشته شدند . مخنف نيز كشته شد ، از طايفهء وى عبد الله و خالد پسران ناجد و عمرو و عامر پسران عويف و عبد الله ابن حجاج و جندب بن زهير و ابو زينب بن عوف نيز كشته شدند . عبد الله بن ابى الحصين نيز همراه قاريانى كه با عمار بن ياسر بودند برون شد و با وى كشته شد .\r\nحارث بن حصيره به نقل از مشايخ نمر گويد : عقبة بن حديد نمرى در روز جنگ صفين گفت : « بدانيد كه چراگاه دنيا خشكيده و درخت آن شكسته و تازهء آن كهنه شده و شيرين آن تلخ مزه شده ، كار خويش را براستى با شما مىگويم كه از دنيا به تنگ آمده‌ام و خويشتن را از آن منصرف كرده‌ام ،\r\nدر هر سپاه و جنگى كه بوده‌ام آرزوى شهادت داشته‌ام اما خدا عز و جل نخواسته مگر آنكه امروز مرا بدان برساند بدانيد كه از اين دم به معرض شهادت مىروم و اميدوارم از آن محروم نمانم . بندگان خدا چرا از ترس مرگى كه بناچار آمدنى است و جانهاى شما را گرفتنى است از جهاد با دشمنان خدا باز مانده‌ايد ؟ چرا از يك ضربت شمشير كه به سبب آن بجاى دنيا ، پيشگاه خدا و همنشينى پيمبران و صديقان و شهيدان و صالحان در دار القرار نصيبتان مىشود دريغ داريد ؟ راى درست اين نيست . » گويد : آنگاه روان شد و گفت : « اى برادران ، من اين دنيا را به آخرت فروختم و اينك رو سوى آن دارم ، راهتان ديگر نباشد و خداى عز و جل اميدتان را نبرد . » گويد : برادرانش عبد الله و عوف و مالك بدنبال وى رفتند و گفتند : « از پس تو روزى دنيا نمىجوييم كه خدا زندگى پس از ترا زشت كند ، خدايا جانهاى خويش را پيش تو ذخيره مىنهيم . » آنگاه پيش رفتند و بجنگيدند تا كشته شدند .\r\nابو مسلم بن عبد الله ضبابى : گويد : با طايفه‌ام در جنگ صفين حضور داشتم\r\n","description":"","footnote":"","page_name":" 2542 ","page_number":359},
  {"content":"\r\nشمر بن ذى الجوشن نيز با ما بود ، ادهم بن محرز باهلى با وى هماوردى كرد و با شمشير صورت شمر را بزد . شمر نيز ضربتى به او زد كه زيانش نزد . پس شمر پيش يار خويش بازگشت و آبى بنوشيد كه تشنه بود ، آنگاه نيزه برگرفت و رجزخوانان برفت و به ادهم حمله برد و گفت : « اين به آن در . » عمرو بن عمرو بن عوف جشمى گويد : بشر بن عصمهء مزنى جزو ياران معاويه بود و چون در صفين دو گروه به جنگ بودند ،\r\nبشر ، مالك بن عقديه را ديد كه بوضعى شگفت آور صف شاميان را مىبريد كه مردى مسلمان و شجاع بود ، بشر از كار وى خشمگين شد و ضربتى زد و او را از پاى در آورد آنگاه از ضربتى كه زده بود به نزد خداى جبار پشيمان شد و شعرى گفت به اين مضمون :\r\n« از خدايم اميد گذشت دارم « و از آنكه در خاطرم دغدغه مىكند ، « زير غبار ، هنگامى كه ضربتها به كار بود « ضربتى به او زدم » و چون سخن وى به ابن عقديه رسيد شعرى گفت به اين مضمون :\r\n« به بشر بن عصمه بگوييد « كه من غافل بودم و به كار خويش مشغول « كه غافلگيرم كردى و ضربتى زدى « چنين است كه دليران مىزنند و مىخورند » گويد : عبد الله بن طفيل بكائى به گروهى از شاميان حمله برد و چون باز آمد يكى از بنى تميم بنام قيس پسر قره از عراقيانى كه به معاويه پيوسته بود بوى حمله برد و نيزه را ميان دو شانه عبد الله نهاد . يزيد بن معاويه پسر عموى عبد الله بميان آمد و نيزهء خويش را ميان دو شانهء تميمى نهاد و گفت : « به خدا اگر فرو برى فرو مىبرم . » مرد تميمى گفت : « بنام خدا پيمان مىكنى كه اگر نيزه را از پشت يارت برداشتم\r\n","description":"","footnote":"","page_name":" 2543 ","page_number":360},
  {"content":"\r\nنيزه ات را از من بردارى » گفت : « آرى ، بنام خدا پيمان مىكنم . » پس نيزه از ابن طفيل برگرفت و يزيد نيز نيزه را از تميمى برگرفت . تميمى گفت : « از كدام قبيله اى ؟ » گفت : « از بنى عامرم » گفت : « خدايم به فداى شما كند كه هر كجا ببينمتان كريمانيد . من يازدهمين مرد خاندان و عشيره‌ام كه امروز كشته‌ايد و من آخرينشان هستم . » گويد : و چون كسان به كوفه آمدند يزيد بر سبيل گله كه مرد به عموزاده اش مىكند ، شعرى خطاب به او گفت به اين مضمون :\r\n« مگر نديدى كه در صفين « وقتى كه همه دوستانت رهايت كرده بودند « با دلسوزى از تو دفاع كردم « و مرد حنظلى را « كه نيزه به كار انداخته بود « از تو دور كردم »\r\nفضيل بن خديج گويد : يكى از سپاه شام بيامد و هماورد خواست عبد الرحمان ابن محرز كندى به مقابلهء وى رفت ، ساعتى با هم درگير بودند عبد الرحمان به شامى حمله برد و ضربتى به گلوگاه وى زد كه از پا در آمد آنگاه از اسب فرود آمد و زره و سلاح وى را برگرفت و ديد كه حبشى است و گفت : « انا لله ، براى كى خودم را بخطر انداختم براى يك بندهء حبشى . » يكى از مردم عك نيز بيامد و هماورد خواست ، قيس بن فهدان كنانى بمقابلهء وى رفت . عكى حمله آورد ، قيس ضربتى به حريف زد كه يارانش او را برداشتند قيس\r\n","description":"","footnote":"","page_name":" 2544 ","page_number":361},
  {"content":"\r\nابن فهدان شعرى گفت به اين مضمون :\r\n« مردم عك در صفين مىدانستند « كه وقتى دو سپاه روبرو شدند « به سختى ضربتشان مىزنيم « و پرچمهاى جنگ را چنان كه بايد بر مىداريم « سپيد مىآريم و سرخ مىبريم . » و هم فضيل بن خديج گويد : قيس بن فهدان ياران خود را ترغيب مىكرد و مىگفت : « وقتى حمله مىبريد يك جا حمله بريد و چون باز مىگرديد با هم بازگرديد .\r\nچشمها را فرو نهيد ، سخن كمتر كنيد ، با همگنان در آويزيد ، عرب از جانب شما آسيب نبيند . » گويد : قيس بن يزيد كه از جانب على سوى معاويه گريخته بود بيامد و هماورد خواست ، برادرش ابو العمرطة بن يزيد بمقابلهء او رفت كه همديگر را شناختند و مقابل هم ايستادند ، آنگاه سوى گروه خود بازگشتند و هر يك از آنها مىگفت كه برادرش را را ديده است .\r\nجعفر بن حذيفه گويد : قبيلهء طى به روز صفين جنگى سخت كردند و جمع بسيار بمقابلهء آن فرستادند . » گويد : حمزة بن مالك همدانى پيش آنها آمد و گفت : « شما از كدام قبيله‌ايد ؟ » عبد الله بن خليفهء بولانى كه شيعه و شاعر و سخنور بود گفت : « ما طاييان دشتيم و طاييان\r\nريگزار و طاييان كوهستان كه نخلمان ممنوع است . ما مدافعان دو كوهيم تا ما بين عذيب و عبس ، ما طاييان نيزه‌ايم و طاييان جنگيم و طاييان هجوم . » حمزه گفت : « به ، به ، چه خوب ستايش قوم خويش مىكنى . » گويد : آنگاه كسان سخت بجنگيدند و عبد الله بانگ مىزد و مىگفت : « اى گروه طاييان ، نو و كهنه‌ام بفداى شما باد ، براى حرمت خويش بجنگيد . »\r\n","description":"","footnote":"","page_name":" 2545 ","page_number":362},
  {"content":"\r\nابو صلت تميمى گويد : پيران طايفهء محارب به من گفتند كه يكى از آنها بنام خنثرة ابن عبيد ، مردى سخت دلير بود و در جنگ صفين وقتى دو گروه پيكار مىكردند ياران خويش را ديد كه بفرار مىرفتند و بانگ زد كه اى گروه قيسيان مگر اطاعت شيطان به نزد شما از اطاعت رحمان بهتر است ؟ قرار معصيت خداى سبحان است و موجب خشم وى ، صبورى اطاعت خدا عز و جل است و مايهء رضاى او ، چگونه خشم خداى تعالى را بر رضاى او مرجح مىداريد ، آسايش پس از مرگ خاص كسى است كه بميرد و جان بخداى سپارد . » گويد : و همچنان بجنگيد تا زخمدار شد ، سپس با پانصد كسى كه همراه فروة ابن نوفل اشجعى از جنگ كناره كرده بودند برفت و در دسكره و بندينجين فرود آمدند در آن روز نخعيان سخت بجنگيدند و از جمع آنها بكر بن هوزه و حيان بن هوزه و شعيب بن نعيم از بنى بكر بن نخع و ربيعة بن مالك و ابى بن قيس برادر علقمة بن قيس فقيه كشته شدند . پاى علقمه نيز قطع شد كه مىگفت : « دوست ندارم كه پايم سالم مانده بود كه به سبب آن از خداى عز و جل اميد ثواب نيك دارم ، دلم مىخواست برادرم را با يكى از يارانم را در خواب بينم ، برادرم را به خواب ديدم و گفتم : برادر چه ديديد ؟\r\n« گفت : ما و قوم پيش خدا عز و جل روبرو شديم و به حجت مغلوبشان كرديم و من از وقتى به عقل آمده‌ام هرگز از چيزى مانند اين خواب خرسند نشده‌ام . »\r\nحصين بن منذر گويد : پيش از جنگ كسانى پيش على آمدند و گفتند : « خالد بن معمر به معاويه نامه نوشته و بيم داريم كه پيرو او شود . » گويد : على او و كسانى از سران ما را پيش خواند و حمد خدا كرد و ثناى وى به زبان آورد و گفت : « اما بعد ، اى گروه ربيعه شما ياران منيد كه دعوتم را پذيرفته‌ايد و به نزد من مطمئنترين قبيلهء عربيد ، شنيده‌ام كه معاويه به يار شما خالد بن معمر نامه نوشته وى را بياوردم و شما را فراهم آوردم تا بر او شاهد كنم و شما نيز آنچه را\r\n","description":"","footnote":"","page_name":" 2546 ","page_number":363},
  {"content":"\r\nمىگويم بشنويد » آنگاه رو به او كرد و گفت : « اى خالد بن معمر ! اگر آنچه شنيده‌ام درست باشد خدا را با مسلمانان حاضر شاهد مىگيرم كه در امانى تا به سرزمين عراق يا حجاز برسى يا سرزمين ديگر كه معاويه بر آن تسلط ندارد . و اگر به تو دروغ بسته‌اند ، دلهايمان از تو اطمينان يابد . » گويد : خالد قسم ياد كرد كه چنين نكرده و بسيارى از مردان ما گفتند : « اگر مىدانستيم كه اين كار را كرده اعضايش را مىبريديم . » گويد : شقيق بن ثور سدوسى گفت : « خالد بن معمر توفيق نيابد اگر معاويه و مردم شام را بر ضد على و مردم ربيعه يارى داده باشد . » گويد : زياد بن خصفه تميمى گفت : « اى امير مؤمنان به قيد قسم از خالد بن معمر اطمينان بگير كه با تو خيانت نكند » على اطمينان گرفت و ما بيامديم .\r\nگويد : و چون روز پنجشنبه شد مردم ميمنه هزيمت شدند و على پيش ما آمد ، پسرانش نيز همراهش بودند و به صداى بلند رسا بىتوجه به وضع كسان گفت : « اين پرچمها از كدام قبيله است ؟ » گفتيم : « پرچمهاى ربيعه است » گفت : « نه اين پرچمهاى خدا عز و جل است ، خدا مردم آن را مصون دارد و صبورى دهد و قدمهايشان را ثابت كند » آنگاه به من گفت : « اى جوان پرچم خود را يك ذراع پيش نمىبرى ؟ » گفتم : « چرا ، به خدا ده ذراع هم » و پرچم را بالا بردم و پيش بردم تا گفت :\r\n« بس است . بجاى خود باش » و من آنجا كه دستور داده بود بماندم و يارانم فراهم آمدند .\r\nابو الصلت تيمى گويد : « از پيران طايفه\r\nتيم الله ثعلبه شنيدم كه مىگفتند : « پرچم كوفيان و بصريان ربيعه با خالد بن معمر بود كه از مردم بصره بود . » گويد : و نيز شنيدم كه مىگفتند : « خالد بن معمر و سفيان بن ثور كه دربارهء پرچم\r\n","description":"","footnote":"","page_name":" 2547 ","page_number":364},
  {"content":"\r\nهم چشمى داشتند به توافق ، پرچم بكر بن وائل را به حصين بن منذر ذهلى دادند كه از مردم بصره بود گفتند : « اين جوان از ماست و محترم است پرچم را به او مىدهيم تا بعد بنگريم » پس از آن على پرچم همه ربيعه را به خالد بن معمر داد .\r\nگويد : معاويه براى قبيلهء حمير بر سه قبيله عراق كه پر جمعيتتر از آن در قبايل عراقى نبود يعنى ربيعه و همدان و مذحج قرعه زد و قرعه حمير بنام ربيعه در آمد ، ذو الكلاع گفت : « چه قرعهء زشتى » پس از آن ذو الكلاع با مردم حمير و وابستگان آن بيامد . عبيد الله بن عمر بن خطاب نيز با چهار هزار كس از قاريان اهل شام با آنها بود . ذو الكلاع پهلودار راست جمع بود كه بر جمع ربيعه حمله بردند كه پهلوى چپ سپاه عراق بودند و عبد الله ابن عباس نيز با آنها بود و پهلودار سپاه بود . ذو الكلاع و عبيد الله بن عمر با سوار و پياده به سختى به آنها حمله بردند و پرچمهاى ربيعه از جاى برفت مگر اندكى از اخيار و ابدال كه بجاى ماندند .\r\nگويد : مردم شام باز رفتند و چيزى نگذشت كه از نو حمله آوردند .\r\nعبيد الله بن عمر مىگفت : « اى مردم شام اين قبيلهء عراقى قاتلان عثمانند و ياران على بن ابى طالب ، اگر اين قبيله را هزيمت كرديد انتقام خون عثمان را گرفته‌ايد و على بن ابى طالب و مردم عراق نابود مىشوند . » گويد : شاميان به سختى حمله آوردند و مردم ربيعه جز اندكى از ضعيفان و زبونان پايمردى كردند و مقاومت آوردند و پرچمها با مردم صبور و دلير بجاى ماند كه عقب نرفتند و سخت بجنگيدند خالد بن معمر كه ديده بود كسانى از قوم وى عقب رفته‌اند ، عقب رفت اما چون ثبات پرچمداران و جمع قوم خويش را بديد بازگشت و به هزيمتيان بانگ زد كه بازگردند\r\nو گفت كه كسانى از قوم وى كه مىخواسته‌اند او را بدنام كنند قصد رفتن كرده بودند و چون ثبات وى را ديدند باز آمدند . و نيز گفت : « وقتى ديدم كه كسانى از ما به هزيمت رفتند خواستم به آنها برسم و بازشان\r\n","description":"","footnote":"","page_name":" 2548 ","page_number":365},
  {"content":"\r\nگردانم و آنهايى را كه اطاعت من كردند پس آوردم » رفتار وى مبهم بود .\r\nمحرز بن عبد الرحمان عجلى گويد : آن روز خالد گفت : « اى گروه ربيعه خداى عز و جل هر كدامتان را از زادگاهش آورده و در اينجا فراهم كرده كه از وقتى در زمين روان شده‌ايد چنين جمعى نداشته‌ايد ، اگر دست بداريد و از دشمن باز مانيد و از نبردگاه پس رويد خدا از كار شما خشنود نمىشود و هر كه را ببينيد از كوچك و بزرگ خواهند گفت كه ربيعه حرمت خويش ببرد و در جنگ نماند و عرب از ناحيهء وى آسيب ديد . مبادا عربان و مسلمانان شومتان شمارند ، پيش رويد و جان به خداى سپاريد پيش رفتن عادت شماست و ثبات خصلت شما ، صبورى كنيد به منظور اينكه پاداش يابيد . ثواب آنكه خدا را منظور دارد شرف دنياست و حرمت آخرت كه خدا پاداش كسى را كه كار نيك كند تباه نمىكند . » گويد : يكى به سخن ايستاد و گفت : « به خدا وقتى كارهاى ربيعه بدست تو افتاد كارشان تباه شد ، به ما مىگويى پس نرويم و روى نگردانيم تا كشته شويم و خونمان بريزد ، مگر نمىبينى كه بيشتر كسان رفته‌اند . » گويد : تنى چند از مردان قوم بر ضد وى برخاستند و بملامتش گرفتند و تندى كردند ، خالد گفت : « اين را از ميان خودتان بيرون كنيد كه اگر با شما بماند\r\nزيانتان زند و اگر برون شود شما را نكاهد . اين كسى است كه شما را نمىكاهد و ديار را پر نمىكند . اى سخنگوى ملعون قوم ! چگونه از صواب بگشتى ! » گويد : جنگ ميان ربيعه و حمير و عبيد الله بن عمر شدت گرفت و كشته از دو سو بسيار شد ، از جمله سمير بن ريان بن حارث عجلى كه مردى دلير بود .\r\nزيد بن بدر عبدى گويد : زياد بن خصفه بروز صفين پيش طايفهء عبد القيس آمد قبايل حمير با ذى الكلاع و عبيد الله بن عمر با طايفهء بكر بن وايل مقابل شده بودند و بكريان سخت جنگيدند چنان كه در خطر هلاكت بودند ، زياد بن خصفه گفت : « اى مردم عبد القيس ديگر بكرى نماند » و ما سوار اسبان شديم و برفتيم و با آنها شديم و\r\n","description":"","footnote":"","page_name":" 2549 ","page_number":366},
  {"content":"\r\nچيزى نگذشت كه ذو الكلاع آسيب ديد و عبيد الله بن عمر كشته شد ، همدانيان گفتند :\r\n« هانى بن خطاب ارحبى او را كشت » و حضرموتيان گفتند : « مالك بن عمر و تنعى او را كشت » بكريان گفتند : « محرز بن صحصح بنى عايشى او را كشت و شمشيرش ذو الوشاح را برگرفت . » معاويه در كوفه از بكريان مواخذه كرد كه گفتند : « يكى از بصريان ما بنام محرز بن صحمح او را كشت » و معاويه كس به بصره فرستاد و شمشير را بگرفت .\r\nهشام بن محمد گويد : قاتل عبيد الله بن عمر ، محرز بن صحصح بود كه ذو الوشاح شمشير او را كه از آن عمر بوده بود بگرفت و كعب بن جميل تغلبى در اين باب شعرى گفت به اين مضمون :\r\n« ديدگان براى سوارى مىگريد « كه در صفين بود و وقتى كه « سواران او برفتند « همچنان ايستاده بود » در آن روز از حميريان بشر بن مرة بن شرحبيل و حارث بن شرحبيل كشته شدند .\r\nاسماء دختر عطارد بن حاجب تميمى زن عبيد الله بن عمر بود كه حسن بن على او را به زنى گرفت .\r\nغياث بن لقيط بكرى گويد : وقتى على پيش مردم ربيعه رفت به همديگر گفتند :\r\n« اگر على كه به پرچم شما پناه آورده اينجا آسيب ببيند رسوا مىشويد . » شقيق بن ثور گفت : « اى گروه ربيعه اگر يكى از شما زنده باشد و دشمن به على دست يابد پيش عربان معذور نباشيد و اگر او را محفوظ داريد بزرگوارى دايم يافته‌ايد » و مردم ربيعه از آن پس كه على پيششان آمده سخت بجنگيدند كه مانند آن نجنگيده بودند .\r\nعلى در اين باب شعرى گفت به اين مضمون :\r\n« پرچم سياه از آن كيست ؟\r\n« كه سايه اش مىلرزد\r\n","description":"","footnote":"","page_name":" 2550 ","page_number":367},
  {"content":"\r\n« و چون گويى حصين آن را پيش ببر « آن را در دل مرگ پيش برد « آنجا كه گودالهاى خطر « پر از مرگ است و خون « ضربات شمشير را به پسر حرب چشانيديم « چندانكه پشت بكرد و برفت « خدا آن گروه را كه بهنگام تلاقى با مرگ « پايمردى كردند پاداش دهد\r\n« كه چه پاكباز و بزرگوارند « يعنى مردم ربيعه « كه در مقابل دشمنان دليرانند »\r\n\r\nكشته شدن عمار ياسر\r\nعبد الملك بن ابى حر حنفى گويد : عمار بن ياسر ميان كسان آمد و گفت : « خدايا ، تو مىدانى كه اگر مىدانستم رضاى تو در اين است كه خودم را در اين شط افكنم چنين مىكردم . خدايا تو مىدانى كه اگر مىدانستم رضاى تو اينست كه سر شمشيرم را روى سينه‌ام بگذارم و بر آن بيفتم تا از پشتم در آيد چنين مىكردم ، من اكنون كارى نمىدانم كه بيشتر از جهاد با اين فاسقان مورد رضاى تو باشد اگر مىدانستم كارى ، بيشتر مورد رضاى تو است به انجام آن مىپرداختم . » صعقب بن زهير ازدى گويد : شنيدم كه عمار مىگفت : « به خدا مىبينم كه اين جماعت چنان ضربت به شما مىزنند كه مايهء بدگمانى باطلجويان است ، به خدا اگر ما را بزنند و تا نخلستانهاى هجر برانند دانيم كه ما بر حقيم و آنها بر باطلند . »\r\n","description":"","footnote":"","page_name":" 2551 ","page_number":368},
  {"content":"\r\nحبة بن جوين عرنى گويد : من و ابو مسعود در مداين پيش حذيفه رفتيم گفت : « خوش آمديد ، از قبايل عرب هيچكس را بيشتر از شما دوست ندارم . » وى را به ابن مسعود تكيه دادم و گفتم : « اى ابو عبد الله براى ما حديث گوى كه از فتنه ها بيمناكيم . » گفت :\r\n« با گروهى باشيد\r\nكه پسر سميه آنجاست كه من از پيمبر خدا شنيدم كه فرمود : گروه ياغى منحرف از راه ، او را مىكشند و آخرين غذاى وى شيرى آميخته به آب خواهد بود . » گويد : در جنگ صفين او را ديدم كه مىگفت : « آخرين غذاى اين دنياى مرا بياريد » و شيرى آميخته به آب براى وى آوردند ، در كاسه اى بزرگ كه حلقه اى سرخ داشت ، حذيفه باندازهء يك مو خطا نكرده بود . » پس عمار گفت : « امروز با يارانم محمد و گروه وى ديدار مىكنم ، به خدا اگر ما را بزنند و تا نخلستانهاى هجر برانند مىدانيم ما برحقيم و آنها بر باطلند » آنگاه گفت : « مرگ زير نيزه ها است و بهشت زير شمشير . » زيد بن وهب جهنى گويد : عمار ياسر رحمه الله آن روز گفت : « كيست كه رضاى خدا مىجويد و دل با مال و فرزند ندارد ؟ » جمعى پيش وى آمدند كه گفت : « اى مردم سوى اين كسان رويم كه خونخواه پسر عفانند و پندارند كه او را به ستم كشته‌اند ، به خدا خون عثمان را نمىخواهند ، بلكه اين قوم ، دنيا را چشيده‌اند و آن را دوست داشته‌اند و خوش داشته‌اند و ميدانند كه اگر ملتزم حق شوند ميان آنها و لوازم دنيا كه در آن غوطه مىخورند حايل مىشود و چون در اسلام سابقه اى ندارند كه در خور اطاعت كسان و خلافت آنها باشند پيروان خويش را فريب داده‌اند و گفته‌اند پيشواى ما به ستم كشته شد تا بدين وسيله شاهان جبار شوند ، بكمك اين خدعه بجايى رسيده‌اند كه مىبينيد و اگر نبود دو كس پيرو آنها نمىشد . خدايا اگر نصرتمان دهى بارها نصرت داده اى و اگر كارها را به آنها سپارى به سبب حادثه ها كه ميان بندگانت آورده‌اند عذاب دردناك را برايشان ذخيره كن . »\r\n","description":"","footnote":"","page_name":" 2552 ","page_number":369},
  {"content":"\r\nگويد : آنگاه عمار برفت و آن گروه كه دعوتش را پذيرفته بودند با وى برفتند تا نزديك عمرو بن عاص رسيد و به دو گفت : « اى عمرو دين خود را در مقابل مصر فروخته اى ، لعنت به تو كه پيوسته در اسلام انحرافى مىخواسته اى » به عبيد الله ابن عمر گفت : « خدايت از پاى در آرد ، دينت را به دشمن اسلام و پسر دشمن اسلام فروخته اى . »\r\nگفت : « نه ، بلكه بخونخواهى عثمان بن عفان برخاسته‌ام » گفت : « ترا مىشناسم و شهادت مىدهم كه از عمل خويش خدا عز و جل را منظور ندارى . اگر امروز كشته نشوى فردا خواهى مرد ، بنگر كه وقتى كسان را به قدر نيتشان عطا كنند ، نيت تو چيست ؟ » ابو عبد الرحمان بن سلمى گويد : عمار بن ياسر را شنيدم كه در صفين به عمرو بن عاص مىگفت : « سه بار با صاحب اين پرچم كه همراه پيمبر خدا بود جنگ كردى و اين جنگ چهارم است كه نه بهتر است و نه نكوتر » ابو عبد الرحمان سلمى مىگفت : « در صفين با على بوديم ، دو كس را به اسب وى گماشته بوديم كه وى را حفظ كنند و نگذارند حمله كند و چون آنها غافل مىشدند حمله مىبرد و چون باز مىگشت شمشيرش خون آلود بود . يك روز حمله برد و وقتى باز گشت شمشيرش كج شده بود كه پيش آنها افكند و گفت : اگر كج نشده بود باز نمىگشتم . » يكى به دو گفت : « ضربت مرد مصمم چنين است » ابو عبد الرحمان گفت : « مردم چيزى شنيده‌اند كه نقل مىكنند و دروغ نمىگويند . » گويد : عمار را ديدم كه سوى هر يك از دره هاى صفين مىرفت ياران پيمبر كه آنجا بودند به دنبالش مىرفتند . ديدمش كه سوى مرقال هاشم بن عتبه پرچمدار على رفت و گفت : « هاشم يك چشمى و ترسو ، يك چشمى كه دليرى ننمايد خوب نيست » در اين وقت يكى ميان دو صف نمودار شد و عمار گفت : « به خدا اين خلاف امام خويش\r\n","description":"","footnote":"","page_name":" 2553 ","page_number":370},
  {"content":"\r\nمىكند و از سپاه خويش مىماند و كوشش او بىاثر مىشود ، هاشم سوار شو » گويد : « هاشم بر نشست و رجزى به اين مضمون مىخواند :\r\n« يك چشمى كه براى كسان خود جايى مىجويد « چندان زندگى كرده كه به تنگ آمده « ناچار مىبايد بشكند يا شكسته شود »\r\nعمار مىگفت : « هاشم پيش برو بهشت زير سايهء شمشيرهاست و مرگ بر سر نيزه - هاست ، درهاى آسمان را گشوده‌اند و حوران آرايش كرده‌اند ، امروز دوستانم محمد و يارانش را مىبينم » گويد : باز نيامدند ، كشته شدند .\r\nگويد : ياران پيمبر خدا كه آنجا بودند مىگفتند كه آنها مىدانسته بودند .\r\nو گويد : چون شب در آمد گفتم سوى حريفان روم و بدانم آيا آنها نيز دربارهء كشته شدن عمار مانند ما نظر دارند ؟ و چنان بود كه وقتى از جنگ مىمانديم ، آنها با ما سخن مىكردند و ما نيز با آنها سخن مىكرديم ، پس بر اسبم نشستم ، كسان آرام گرفته بودند ، وارد شدم چهار كس را ديدم كه با هم به راه بودند : معاويه و ابو الاعور سلمى و عمرو بن عاص و عبد الله بن عمرو كه از همه شان بهتر بود ، اسبم را ميان آنها راندم مبادا سخنى را كه يكيشان مىگويد نشنوم » عبد الله به پدرش گفت : « پدر جان ، امروز اين مرد را كه پيمبر دربارهء او چنان گفته بود كشتند . » گفت : « چه گفته بود ؟ » گفت : « مگر با ما نبودى كه مسجد را مىساختيم و كسان سنگها را يكى يكى و خشتها را يكى يكى مىآوردند ، اما عمار سنگها را دو تا دو تا و خشتها را دو تا دو تا مىآورد و از خود رفت و پيمبر خدا بيامد و خاك از چهرهء او پاك مىكرد و مىگفت :\r\n« واى تو ، ابن سميه ! كسان سنگها را يكى يكى و خشتها را يكى يكى مىآورند اما تو\r\n","description":"","footnote":"","page_name":" 2554 ","page_number":371},
  {"content":"\r\nبطلب ثواب دو تا دو تا ميارى ، و اى كه گروه ياغى ترا مىكشند . » عمرو اسب خويش را برجهانيد و معاويه را سوى خود كشانيد و گفت : « معاويه ! مىشنوى عبد الله چه مىگويد ؟ » گفت : « چه مىگويد ؟ » عمرو خبر را با وى بگفت .\r\nمعاويه گفت : « پير احمقى شده اى ، هنوز حديث مىگويى ، اما در پيشاب خود مىلغزى و عمار را ما نكشته‌ايم ، عمار را كسى كشت كه آوردش به جنگ » و كسان از خيمه ها و سراپرده ها برون آمدند و مىگفتند : « عمار را كسى كشت كه آوردش به جنگ . » گويد : « نمىدانم كداميك عجيبتر بودند ، او يا آنها ؟ » ابو جعفر گويد : آورده‌اند كه وقتى عمار كشته شد ، على به قوم ربيعه و همدان گفت : « شما زره و نيزهء منيد » در حدود دوازده هزار كس از آنها آماده شدند ، على بر - استر خويش پيش رفت و حمله برد و آنها نيز بيكبار حمله بردند و صفهاى شاميان\r\nرا شكستند به هر كه رسيدند بكشتند تا به نزد معاويه رسيدند و على رجزى به اين مضمون مىخواند :\r\n« ضربتشان مىزنم « اما معاويه چپ چشم شكمگنده را « نمىبينم » معاويه بانگ بر آورد .\r\nعلى گفت : « اى معاويه براى چه مردم را به كشتن مىدهى ، بيا داورى به خدا افكنيم ، هر كه ديگرى را كشت كارها بر او راست شود . » عمرو گفت : « اين مرد با تو انصاف كرد » معاويه گفت : « انصاف نديدم ، مىدانى كه كس به مقابلهء او نرفته كه كشته نشده\r\n","description":"","footnote":"","page_name":" 2555 ","page_number":372},
  {"content":"\r\nباشد . » عمرو گفت : « زيبنده نيست كه بمقابلهء او نروى . » معاويه گفت : « طمع دارى كه پس از مرگ من به خلافت رسى ؟ »\r\n\r\nقصهء هاشم مرقال و سخن از ليلة الهرير\r\nابو سلمه گويد : هنگام شب هاشم بن عتبهء زهرى كسان را خواند و گفت : « هر كه خدا و آخرت را منظور دارد سوى من آيد . » بسيار كس سوى وى آمدند و با گروهى از همراهان خود مكرر به مردم شام حمله برد و به هر سو حمله برد با مقاومت روبرو شد و جنگى سخت كرد . به ياران خويش گفت :\r\n« از مقاومت آنها بيمناك مشويد كه اين مقاومت و حميتى است كه عربان زير پرچمهايشان دارند ، اما آنها بر ضلالتند و شما بر حق ، اى قوم صبورى كنيد و پايمردى كنيد و فراهم آييد كه آرام سوى دشمن رويم و آنجا ثبات ورزيد و همديگر را مدد دهيد و خدا را ياد كنيد و كس از مجاور خود چيزى نپرسد و به اطراف بسيار ننگريد و مقاومت همانند دشمن كنيد . به منظور ثواب خداى پيكار كنيد تا خدا ميان ما و آنها داورى كند كه خدا بهترين داوران است . » گويد : آنگاه با گروهى از قاريان برفت و شبانگاه او و همراهانش جنگى سخت كردند تا توفيقى به دست آوردند .\r\nدر اين حال بودند كه نوجوانى سوى آنها آمد و رجزى مىخواند به اين مضمون :\r\n« من فرزند غسانم كه شاهان داشت « و اينك پيرو دين عثمانم « چيزى شنيدم و غمين شدم « كه على پسر عفان را كشته است »\r\n","description":"","footnote":"","page_name":" 2556 ","page_number":373},
  {"content":"\r\nآنگاه حمله آورد و روى نگردانيد ، شمشير مىزد و ناسزا مىگفت و لعن مىكرد و سخن بسيار مىكرد .\r\nهاشم بن عتبه گفت : « بندهء خدا پس از اين سخن دشمنىها هست و بس از اين پيكار رستاخيز ، از خدا بترس كه پيش او مىروى و از اين موقع مىپرسد و اينكه چه منظور داشته اى ؟ » گفت : « من با شما جنگ مىكنم از آن رو كه يار شما چنان كه به من گفته‌اند نماز نمىكند ، شما نيز نماز نمىكنيد . با شما مىجنگم براى اينكه يارتان خليفهء ما را كشته و شما كشتن خليفه را از او خواسته‌ايد . » هاشم گفت : « ترا با پسر عفان چكار ، ياران محمد و فرزندان ياران وى و قاريان قوم او را كشتند كه بدعتها آورده بود و خلاف حكم قرآن كرده بود ، قاتلان وى اهل دين بودند و از تو و يارانت به انديشيدن در كار مردم ، شايسته تر . گمان ندارم كار اين امت و كار اين دين يك لحظه معوق مانده باشد » گفت : « چرا ، به خدا من دروغ نمىگويم كه دروغ زيان مىزند و سود نمىدهد . » گفت : « اهل اين كار بهتر وقوف دارند . اين را با اهل وقوف بگذار . » گفت : « پندارم كه نيكخواه منى »\r\nگفتم : « اينكه گفتى يار ما نماز نمىكند ، او نخستين كس است كه نماز كرد و از همه خلق خدا به كار دين داناتر است و به پيمبر خدا نزديكتر ، اين كسان كه با من مىبينى همگان قاريان كتاب خدايند كه همه شب بيدارند و به نماز مشغول ، اين تيره روزان فريب خورده ترا از دينت گمراه نكنند » جوان گفت : « اى بندهء خدا ترا مردى پارسا مىبينم ، آيا مرا توبه هست ؟ » گفت : « آرى ، اى بندهء خدا به پيشگاه خدا توبه بر تا توبهء ترا بپذيرد كه او عز و جل توبهء بندگان را مىپذيرد و از بديها در مىگذرد و پاكيزه كاران را دوست\r\n","description":"","footnote":"","page_name":" 2557 ","page_number":374},
  {"content":"\r\nدارد . » گويد : به خدا جوان صف كسان را شكافت و باز گشت و يكى از مردم شام گفت : « عراقى فريبت داد ، عراقى فريبت داد . » گفت : « نه ، بلكه مرا اندرز داد » گويد : « آنگاه هاشم و يارانش سخت بجنگيدند ، هاشم را مرقال مىگفتند از آن رو كه در كار جنگ سريع بود ، وى و يارانش بجنگيدند تا بر مقابلان خود فايق آمدند و نزديك بود فيروز شوند . هنگام مغرب گروهى از مردم تنوح به مقابله آمدند و به آنها حمله بردند ، هاشم رجزى به اين مضمون مىخواند :\r\n« يك چشم براى كسان خود جايى مىجويد « چندان زيسته كه از زندگى به تنگ آمده « كسان را در ذى الكعوب از پاى در مىآورد » گويد : آن روز نه يا ده كس را كشت . آنگاه حارث بن منذر تنوخى به دو حمله برد و ضربتى زد كه از پاى در آمد . على كس پيش او فرستاده بود كه پرچم خود را پيش ببرد . به فرستاده گفت : « به شكم من نگاه كن » و چون نگاه كرد شكمش دريده بود .\r\nحجاج بن غزيهء انصارى شعرى دارد به اين مضمون :\r\n« اگر از كشتن ابن بديل و هاشم تفاخر مىكنيد « ما نيز ذو الكلاع و حوشب را كشته‌ايم « ما بوديم كه از پس تلاقى و جنگ « يارتان عبيد الله را گوشت پاره پاره كرده بوديم\r\n« ما بوديم كه شتر و ياران شتر را در ميان گرفتيم « ما بوديم كه زهر به كامتان ريختيم » زيد بن وهب جهنى گويد : على به گروهى از مردم شام گذشت كه وليد بن عقبه\r\n","description":"","footnote":"","page_name":" 2558 ","page_number":375},
  {"content":"\r\nنيز در ميانشان بود و به او ناسزا مىگفتند . على به نزد ياران خويش كه مقابل آنها بودند ايستاد و گفت : « به آنها حمله كنيد كه شما سكون و وقار اسلام و سيماى پارسايان داريد به خدا سالار و بانگزنشان معاويه و روسپى زاده و ابو الاعور سلمى از همه به جهالت نزديكترند و ابن ابى معيط كه در اسلام حد خورد و تازيانه اش زدند ، همينان بايد بايستند و عيب من گويند . پيش از اين نيز با من به جنگ آمده بودند ، من آنها را به اسلام مىخواندم و آنها مرا به پرستش بتان مىخواندند ، خدا را سپاس كه فاسقان از روزگار ديرين با من ستيز داشتند ، اما خدا مقهورشان كرد و ظفر نيافتند . اين بليه ايست عظيم كه فاسقان نابكار كه براى اسلام و مسلمانان مايهء خطر بوده‌اند پاره اى از اين امت را فريب داده‌اند و به فتنه راغبشان كرده‌اند و با دروغ و تهمت هوسهايشان را تحريك كرده‌اند و به جنگ ما آمده‌اند تا نور خدا عز و جل را خاموش كنند . خدايا همدستانشان را از هم جدا كن و جمعشان را متفرق كن و گناهشان را كيفر بده كه هر كه دوست تو باشد زبون نشود و هر كه دشمن تو باشد نيرو نگيرد . » شعبى گويد : على بر جمعى از شاميان گذشت كه از جاى نمىرفتند ، كسان را بر ضدشان ترغيب كرد ، به دو گفتند اينان از مردم غسانند . گفت : « اينان از جاى نروند مگر با ضربات پياپى كه جانهاشان را بگيرد و سرهاشان را بشكافد و استخوانها را پراكنده كند و ساقها و كفها بريزد و پيشانيها با گرزهاى آهنين بشكافد و ابروهاشان بر سينه ها و چانه هاشان افتد ، اهل ثبات و طالبان ثواب كجايند ؟ » گويد : جمعى از مسلمانان سوى وى آمدند ،\r\nعلى ، محمد فرزند خويش را پيش خواند و گفت : « آرام به طرف اين گروه برو و چون نيزه ها را به طرف سينه هاشان بلند كردند دست بدار تا راى من به تو رسد . » گويد : محمد چنان كرد ، على نيز گروهى مانند آن را آماده كرد و چون نزديك آنها رسيد و نيزه ها را بطرفشان بلند كردند ، على همراهان خود را به حمله وا داشت ، محمد نيز با همراهان خويش به آنها حمله برد كه از جاى برفتند و تنى چند از آنها كشته شد ،\r\n","description":"","footnote":"","page_name":" 2559 ","page_number":376},
  {"content":"\r\nپس از مغرب نيز جنگ سخت ادامه داشت و بيشتر كسان جز با اشاره نماز نكردند .\r\nابو بكر كندى گويد : در جنگ صفين عبد الله بن كعب مرادى از پاى در آمد ، اسود بن قيس مرادى بر او گذشت كه گفت : « اى اسود » اسود پاسخ داد و او را كه رمقى داشت بشناخت و گفت : « به خدا غمينم كه از پاى در آمدى ، به خدا اگر اينجا بودم ياريت مىكردم و از تو دفاع مىكردم ، اگر قاتل ترا مىشناختم نمىگذاشتم برود تا بكشمش يا به تو ملحق شوم . » آنگاه فرود آمد و گفت : « همسايه ات از تو بد نمىديد و ياد خدا بسيار مىكردى خدايت بيامرزد ، مرا نصيحتى گوى . » گفت : « از خدا عز و جل بترس و نيكخواه امير مؤمنان باش و همراه وى با منحرفان جنگ كن تا غلبه يابد يا به خدا و اصل شوى ، از من به او سلام گوى و بگوى در اين نبردگاه چندان بجنگ كه آن را پشت سر گذارى كه فردا صبحگاهان هر كه نبردگاه را پشت سر نهاده باشد غلبه مىيابد . » و چيزى نگذشت كه بمرد .\r\nگويد : اسود پيش على رفت و خبر را با وى بگفت .\r\nعلى گفت : « خدايش رحمت كند ، در زندگى با دشمن ما پيكار كرد و هنگام مرگ براى ما نيكخواهى كرد . » محمد بن اسحاق وابستهء بنى المطلب گويد : عبد الرحمان بن حنبل جمحى بود كه در جنگ صفين با على چنين گفت .\r\nعوانه گويد : ابن حنبل آن روز رجزى به اين مضمون مىخواند :\r\n« اگر مرا بكشند من پسر حنبلم « من همانم كه گفتم نعثل ميان شماست . »\r\nابو مخنف گويد : آن شب كسان تا صبحگاه بجنگيدند كه ليلة الهرير بود ، چندان كه نيزه ها بشكست و تيرها تمام شد و كسان دست به شمشير بردند . على ميان پهلوى\r\n","description":"","footnote":"","page_name":" 2560 ","page_number":377},
  {"content":"\r\nراست و پهلوى چپ مىرفت و دسته هاى قاريان را مىگفت كه به گروه مقابل خويش حمله برند و پيوسته در اين كار بود و به دسته ها مىپرداخت تا صبحگاه كه همه نبردگاه را پشت سر داشت . اشتر بر پهلوى راست بود و ابن عباس بر پهلوى چپ و على بر قلب ، و كسان از هر طرف به جنگ بودند و اين شب جمعه بود .\r\nگويد : اشتر با پهلوى راست حمله برد و همراه آن مىجنگيد . شب پنجشنبه و جمعه تا بر آمدن روز چنين كرده بود ، در اين وقت به ياران خود مىگفت : « به مقدار اين نيزه پيش رويد » و آنها را سوى شاميان پيش مىبرد و چون چنين مىكردند مىگفت : « به مقدار اين كمان پيش رويد » و چون چنين مىكردند باز نظير آن مىخواست تا بيشتر كسان از پيش رفتن بماندند و چون اشتر اين بديد گفت : « پناه بر خدا اگر بخواهيد باقى روز گوسفند شير بدهيد » آنگاه اسب خويش را خواست و پرچم را به حيان بن هوذه نخعى داد و ميان دسته ها روان شد و مىگفت : « كى جان خود را به خدا عز و جل مىفروشد و همراه اشتر مىجنگد تا غالب شود يا به خدا و اصل شود ؟ » و هر كه با او و حيان بن هوذه رفته بود از جاى نمىرفت .\r\nعمارة بن ربيعهء جرمى گويد : به خدا اشتر بر من گذشت و من با وى برفتم و بسيار كس بر او فراهم شد و برفت تا به پهلوى راست رسيد و با ياران خويش توقف كرد و گفت : « عمو و خالم بفدايتان ، حمله كنيد حمله اى كه پروردگار را خشنود كنيد و اين دين را بدان نيرو دهيد ، وقتى من حمله مىكنم شما نيز حمله كنيد » گويد : آنگاه فرود آمد و مركب خود را به كنار زد و به پرچمدار خويش گفت : « پيش برو » آنگاه حمله برد و يارانش با وى حمله بردند و شاميان را عقب راند تا به اردوگاهشان رساند كه آنجا با وى سخت بجنگيدند و پرچمدار اشتر كشته شد و على چون ديد كه گروه وى در كار فيروزى است كسان به كمكش فرستاد .\r\nجويريه گويد : عمرو بن عاص در جنگ صفين به وردان گفت : « ميدانى مثال من و مثال تو چيست ؟ مثال اسب سرخمويى كه اگر پيش رود پى شود و اگر عقب رود\r\n","description":"","footnote":"","page_name":" 2561 ","page_number":378},
  {"content":"\r\nكشته شود ، به خدا اگر عقب روى گردنت را مىزنم » آنگاه گفت : « قيدى پيش من آريد و آن را به پاهاى وى نهاد . » وردان گفت : « به خدا اى ابو عبد الله ترا به حوزهء مرگ مىبرم ، دست خويش را بر شانهء من نه » آنگاه پيش مىرفت و گاهى عمرو را مىنگريست و مىگفت : « ترا به حوزهء مرگ مىبرم » ابو مخنف گويد : وقتى عمرو بن عاص ديد كه كار مردم عراق بالا گرفت و از هلاكت بيمناك شد به معاويه گفت : « مىخواهى كارى بگويم كه جمع ما را استوارتر كند و جمع آنها را متفرق كند . » گفت : « آرى » گفت : « مصحفها را بالا مىبريم و مىگوييم آنچه در قرآن هست ميان ما و شما حكم كند ، اگر بعضى از آنها نپذيرند كس باشد كه گويد بپذيريم و تفرقه در ميانشان افتد و اگر گويند بله مىپذيريم ، اين جنگ و كشتار تا مدتى از ما برداشته شود . » گويد : پس قرآنها را بر نيزه ها بالا بردند و گفتند : « اين كتاب خدا عز و جل ميان ما و شما باشد ، پس از مردم شام كى مرزهاى شام را حفاظت مىكند ؟ پس از مردم عراق كى مرزهاى عراق را حفاظت مىكند ؟ » و چون كسان ديدند كه قرآنها را بالا برده‌اند گفتند : « مىپذيريم و بدان باز - مىگرديم . »\r\n\r\nروايتها كه دربارهء بالا بردن قرآنها و دعوت به حكميت آورده‌اند\r\nجندب ازدى گويد : على گفت : « بندگان خدا ، جنگ با دشمن خويش را ادامه\r\n","description":"","footnote":"","page_name":" 2562 ","page_number":379},
  {"content":"\r\nدهيد كه معاويه و عمرو بن عاص و ابن ابى معيط و حبيب بن مسلمه و ابن ابى سرح\r\nو ضحاك ابن قيس اهل دين و قرآن نيستند ، من آنها را بهتر از شما مىشناسم ، از كودكى آنها را ديده‌ام در بزرگى نيز با آنها بوده‌ام ، بدترين كودكان بوده‌اند و بدترين مردان ، واى شما ! اينان كه قرآن را بالا برده‌اند نمىدانند در آن چيست و آن را به خدعه و نفاق و مكر بالا برده‌اند . » گفتند : « وقتى ما را به كتاب خدا دعوت مىكنند نمىتوانيم نپذيريم . » على گفت : « من با آنها به جنگ آمده‌ام كه به حكم اين كتاب گردن نهند كه فرمان خدا عز و جل را فراموش كرده بودند و پيمان او را از ياد برده بودند و كتاب او را به كنار انداخته بودند . » مسعر بن فدكى تميمى و زيد بن حصين طايى سنبسى با جماعتى از قاريان كه همدلشان بودند و پس از آن خوارج شدند گفتند : « اى على ! اكنون كه ترا به كتاب خدا عز و جل مىخوانند بپذير و گر نه ترا و كسانت را به آنها تسليم مىكنيم يا چنان مىكنيم كه با پسر عفان كرديم . ما مكلفيم به آنچه در قرآن هست عمل كنيم و آن را مىپذيريم . به خدا اگر نپذيرى با تو چنان مىكنيم » على گفت : « به ياد داشته باشيد كه منعتان كردم و همين سخن را نيز كه به من گفتيد به ياد داشته باشيد ، اگر اطاعت من مىكنيد ، جنگ كنيد و اگر عصيان مىكنيد هر چه به نظرتان ميرسد بكنيد . » گفتند : « نه ، كس نزد اشتر فرست كه پيش تو آيد . » يكى از مردم نخع ابراهيم بن اشتر را پيش مصعب بن زبير ديده بود كه مىگفته بود : « وقتى كسان على را بقبول حكميت وادار كردند و گفتند كس نزد اشتر فرست كه پيش تو آيد من آنجا بودم . » گويد : على ، يزيد بن هانى سبيعى را نزد اشتر فرستاد كه پيش من آى و او برفت و پيغام را بداد .\r\n","description":"","footnote":"","page_name":" 2563 ","page_number":380},
  {"content":"\r\nاشتر گفت : « بگو اينك وقت آن نيست كه مرا از جايم ببرى ، اميد دارم كه فتح كنم ، در كار خواستن من شتاب مكن . » گويد : يزيد بن هانى پيش على باز گشت و به او خبر داد ، همانوقت از جانب اشتر بانگ برخاست و صداها بلند شد و آن گروه گفتند : « چنان پنداريم كه به او گفتى جنگ كند . » گفت : « از كجا چنين چيزى مىپنداريد ؟ مگر من با فرستاده آهسته سخن كردم ؟\r\nمگر آشكارا با وى سخن نكردم كه شما نيز مىشنيديد » گفتند : « كس به نزد او فرست كه بيايد و گر نه از تو جدا مىشويم . » على گفت : « اى يزيد ، واى تو ! به او بگو پيش من آى كه فتنه رخ داده » و اين پيام را به اشتر رسانيد كه گفت : « به سبب بالا بودن مصحفها ؟ » گفت : « آرى » گفت : « به خدا وقتى قرآنها را بالا بردند مىدانستم كه اختلاف و تفرقه پديد مىآورد ، اين مشورت روسپى زاده است ، مگر نمىبينى خدا براى ما چه پيش آورده ، رواست كه اينان را بگذارم و باز گردم . » يزيد بن هانى گويد : به دو گفتم : « مىخواهى اينجا ظفر يا بى اما امير مؤمنان را آنجا كه هست بكشند يا تسليمش كنند ؟ » گفت : « نه به خدا ، سبحان الله » گفتم : « آنها مىگفتند : كس بفرست تا اشتر پيش تو آيد و گر نه چنان كه پسر عثمان را كشتيم ترا نيز مىكشيم » گويد : اشتر بيامد تا پيش آنها رسيد و گفت : « اى مردم عراق ، اى اهل ذلت و سستى ، وقتى بر قوم تفوق يافتيد و بدانستند كه بر آنها چيره مىشويد ، مصحفها را بالا بردند و شما را به مندرجات آن دعوت كردند ، در صورتى كه آنچه را خدا در قرآن فرمان داده با سنت پيمبر كه قرآن بر او نازل شده رها كرده بودند ، گوش به\r\n","description":"","footnote":"","page_name":" 2564 ","page_number":381},
  {"content":"\r\nآنها مدهيد باندازهء يك اسب دويدن به من مهلت دهيد كه اميد فيروزى دارم » گفتند : « در اين صورت ما نيز با گناه تو شريك مىشويم » گفت : « اينك كه برجستگان شما كشته شده‌اند و اراذلتان مانده‌اند به من بگوييد ، كى بر حق بوده‌ايد ؟ وقتى كه جنگ مىكرديد و نيكانتان كشته مىشدند ؟ در اين صورت اگر از جنگ دست بداريد بر باطل خواهيد بود . يا اكنون برحقيد و كشتگانتان كه منكر فضلشان نيستيد و بهتر از شما بوده‌اند در جهنمند ؟ » گفتند : « اى اشتر ! ولمان كن ، به خاطر خدا عز و جل با آنها جنگيده‌ايم ، اكنون نيز به خاطر خدا سبحانه از جنگ آنها دست مىداريم ، ما كه مطيع تو و ياران تو نيستيم از ما حذر كن » گفت : « به خدا با شما فريبكارى كردند و فريب خورديد ، دعوتتان كردند كه جنگ را رها كنيد و پذيرفتيد . اى پيشانى سياهان ، پنداشتم نماز شما از بىرغبتى دنيا و شوق ديدار خدا عز و جل بود . اما مىبينم كه از مرگ سوى دنيا مىگريزيد . لعنت بر شما كه به شتران كثافتخوار مىمانيد . از اين پس هرگز عزت نخواهيد ديد ، ملعون باشيد چنان كه قوم ستمگران به لعنت دچارند . » گويد : آنها به اشتر ناسزا گفتند او نيز ناسزاشان گفت كه با تازيانه به صورت مركبش زدند ، او نيز پيش رفت و با تازيانه به چهرهء مركبهاشان زد ، على بانگشان زد\r\nكه دست بداشتند ، آنگاه به كسان گفت : « پذيرفتيم كه قرآن را ميان خودمان و آنها حكميت دهيم . » گويد : اشعث بن قيس پيش على آمد و گفت : « چنان كه مىبينم اين قوم خرسند شده‌اند و رضايت داده‌اند كه دعوت حريفان را به حكميت قرآن بپذيرند اگر خواهى پيش معاويه روم و بپرسم چه مىخواهد و در آنچه مىخواهد بنگرى . » على گفت : « اگر مىخواهى برو از او بپرس » پس اشعث پيش معاويه رفت و گفت : « اى معاويه براى چه اين مصحفها را\r\n","description":"","footnote":"","page_name":" 2565 ","page_number":382},
  {"content":"\r\nبر نيزه ها بالا برده‌ايد ؟ » گفت : « براى اينكه ما و شما به آنچه خداى عز و جل در كتاب خويش فرمان داده باز گرديم ، شما يكى را كه مورد رضايتتان باشد مىفرستيد ، ما نيز يكى را مىفرستيم . از آنها تعهد مىگيريم كه به آنچه در كتاب خدا هست كار كنند و از آن تجاوز نكنند ، آنگاه بر هر چه اتفاق كردند به همان عمل مىكنيم . » اشعث بن قيس گفت : « اين حق است » و پيش على باز گشت و سخنان معاويه را با وى بگفت .\r\nكسان گفتند : « رضايت داريم و مىپذيريم » گويد : آنگاه مردم شام گفتند : « ما عمرو بن عاص را انتخاب مىكنيم » اشعث بن قيس و آن گروه كه بعدا خوارج شدند گفتند : « ما به ابو موسى رضايت مىدهيم . » على گفت : « در آغاز كار نافرمانى من كرديد اينك ديگر نافرمانى نكنيد . رأى من نيست كه اين كار را به ابو موسى واگذارم . » اشعث و زيد بن حصين و مسعر بن فدكى گفتند : « جز به او رضايت ندهيم كه او ما را از آنچه در آن افتاديم بر حذر ميداشت » على گفت : « به او اعتماد ندارم كه از من بريد و كسان را از من بداشت آنگاه از من گريخت تا پس از چند ماه امانش دادم . اين كار را به ابن عباس مىسپاريم » گفتند : « چه تفاوت مىكند كه تو باشى يا ابن عباس ؟ يكى را مىخواهيم كه نسبت به تو و معاويه يكسان باشد و به يكيتان نزديكتر از ديگرى نباشد . » على گفت : « پس اشتر را انتخاب مىكنيم » ابو جناب كلبى گويد : اشعث گفت : « مگر كسى جز اشتر زمين را به آتش كشيد ؟ » عبد الرحمان بن جندب بنقل از پدرش گويد : اشعث گفت مگر جز به حكم اشتر كار كرده‌ايم »\r\n","description":"","footnote":"","page_name":" 2566 ","page_number":383},
  {"content":"\r\nعلى گفت : « حكم اشتر چيست ؟ » گفت : « اينست كه همديگر را با شمشير بزنيم تا آنچه تو مىخواهى و او مىخواهد انجام شود . » گفت : « جز ابو موسى كسى را نمىخواهيد ؟ » گفتند : « نه » گفت : « هر چه مىخواهيد بكنيد » گويد : « كس پيش ابو موسى فرستادند ،\r\nوى از جنگ كناره كرده بود و در عرض اقامت داشت ، يكى پيش وى آمد و گفت : « مردم صلح كردند » گفت : « الحمد لله رب العالمين » گفت : « ترا حكم كرده‌اند » گفت : « انا لله و انا اليه راجعون » آنگاه ابو موسى به اردوگاه آمد ، اشتر پيش على آمد و گفت : « مرا مقابل عمرو ابن عاص كن ، به خدايى كه جز او خدايى نيست اگر ببينمش مىكشمش » احنف نيز پيش على آمد و گفت : « اى امير مؤمنان سنگى سوى تو انداخته‌اند با يك سنك بىخاصيت را به تو تحميل كرده‌اند در مقابل يكى كه به دوران اول اسلام با خدا و پيمبرش جنگيده است ، من اين مرد را آزموده‌ام و او را كند كار و كم عمق يافته‌ام ، براى همسنگى اين قوم يكى بايد كه چندان به آنها نزديك شود كه در كفشان قرار گيرد و چندان دور شود كه نسبت به آنها همانند ستاره باشد ، اگر نمىخواهى مرا حكم كنى مرا دوم و يا سوم كن كه هر گره اى بزند بگشايم و هر گره اى بزنم و بگشايد گره اى ديگر محكمتر از آن بزنم » اما مردم جز ابو موسى را نپذيرفتند و به حكم قرآن رضايت دادند .\r\nاحنف گفت : « اگر جز ابو موسى را نمىخواهيد وى را با كسان ديگر پشت گرم كنيد . » آنگاه چنين نوشتند :\r\n","description":"","footnote":"","page_name":" 2567 ","page_number":384},
  {"content":"\r\n« بسم الله الرحمن الرحيم ، اين نامه حكميت على امير مؤمنان است » عمرو گفت : « نام وى و نام پدرش را بنويس ، او امير شما هست ، اما امير ما نيست . » احنف به على گفت : « عنوان امارت مؤمنان را محو مكن كه بيم دارم اگر محو كنى هرگز به تو باز نگردد ، آن را محو مكن اگرچه كسان همديگر را بكشند . » گويد : على لختى از روز اين را نپذيرفت ، آنگاه اشعث بن قيس گفت : « اين نام را محو كن كه خدايش دور كند . » پس على آن را محو كرد و گفت : « الله اكبر ، رفتارى از پى رفتارى و مثلى به دنبال مثلى . به خدا به روز حديبيه در حضور پيمبر خدا مىنوشتم كه به دو گفتند : تو پيمبر خدا نيستى و ما به اين معترف نيستيم ، نام خودت و نام پدرت را بنويس . و او چنين كرد . » عمرو بن عاص گفت : « سبحان الله ، اين مثل چنانست كه ما را كه ايمان داريم با كافران همانند مىكنند . » على گفت : « اى روسپى زاده ! پيوسته يار فاسقان و دشمن مسلمانان بوده اى همانند مادرت هستى كه ترا زاد » عمرو برخاست و گفت : « از اين پس هرگز با تو به يك مجلس ننشينم » على گفت : « اميدوارم خدا مجلس مرا از تو و امثال تو پاك بدارد » و نامه را نوشتند .\r\nاحنف گويد : معاويه به على نوشت كه اگر مىخواهى صلح شود اين نام را محو كن . على مشورت كرد . سراپرده اى داشت كه بنى هاشم را آنجا راه مىداد ، مرا نيز با آنها راه مىداد گفت : « دربارهء آنچه معاويه نوشته كه اين نام را محو كن چه راى داريد ؟ » گويد : گفت « نام مبارك » يعنى امير مؤمنان .\r\nگفتند : « خدايش دور كند پيمبر خدا صلى الله عليه و سلم نيز وقتى با مردم مكه صلح مىكرد نوشته بود : » محمد پيمبر خدا . و اين را نپذيرفتند . تا نوشت : اين نامه صلح\r\n","description":"","footnote":"","page_name":" 2568 ","page_number":385},
  {"content":"\r\nمحمد بن عبد الله است . » به دو گفتم : « اى مرد ! وضع تو با پيمبر خدا فرق دارد ، به خدا ما اين بيعت را بخاطر تو نكرديم ، اگر كسى را شايسته تر از تو مىدانستيم با او بيعت كرده بوديم و به جنگ تو آمده بوديم ، به خدا سوگند ، اگر اين نام را كه من بر آن بيعت كرده‌ام و بر سر آن جنگيده‌ام محو كنى هرگز به تو باز نمىگردد . » راوى گويد : به خدا چنان شد كه او گفته بود ، كمتر ممكن بود كه راى او در مقابل راى ديگرى قرار گيرد و از آن برتر نباشد .\r\nابو مخنف گويد : نامه را چنين نوشتند :\r\n« بسم الله الرحمن الرحيم « اين نامهء حكميت على بن ابى طالب است و معاوية بن ابى سفيان .\r\n« على از جانب اهل كوفه و يارانشان كه مؤمنانند و مسلمانان ، « حكميت مىخواهد . معاويه نيز از جانب اهل شام و يارانشان كه مؤمنانند و « مسلمانان حكميت مىخواهد . ما به حكم خدا عز و جل و كتاب او تسليم « مىشويم و جز آن ميان ما نخواهد بود .\r\n« كتاب خدا از آغاز تا انجام ميان ماست ، آنچه را زنده كند ، « زنده مىداريم و آنچه را بميراند مرده مىداريم . هر چه را حكمان ، « ابو موسى اشعرى ، عبد الله بن قيس ، و عمرو بن عاص قرشى در كتاب خدا « يافتند بدان عمل كنند و هر چه را در كتاب خدا نيافتند به سنت عادل وحدت « آور ، نه تفرقه انداز ، رو كنند .\r\n« حكمان از على و معاويه و دو سپاه ميثاق و پيمان و از مردم اطمينان « گرفته‌اند كه جانشان و كسانشان در امان است و امت در كار حكيمت يارشان « است . پيمان و ميثاق خدا بر مؤمنان و مسلمانان هر دو گروه مقرر است . ما\r\n« ملتزم اين نامه‌ايم و حكم آنها بر مؤمنان نافذ است . هر كجا روند جانهاشان\r\n","description":"","footnote":"","page_name":" 2569 ","page_number":386},
  {"content":"\r\n« و كسانشان و اموالشان ، حاضرشان و غايبشان قرين امن و استقامت باشد و « سلاح در ميان نيايد .\r\n« عبد الله بن قيس و عمرو بن عاص به پيمان و ميثاق خدا ملتزمند كه « ميان اين امت حكميت كنند و آن را به جنگ و تفرقه باز نبرند كه عصيان « كرده باشند .\r\n« مدت حكميت تا رمضان است .\r\n« اگر خواهند آن را عقب اندازند به رضايت عقب اندازند . اگر يكى « از دو حكم بميرد ، امير آن گروه بجاى وى برگزيند و بكوشد كه اهل « عدالت و انصاف باشد .\r\n« محل حكميت كه در آنجا حكميت كنند جايى فيما بين مردم « كوفه و مردم شام باشد . اگر دو حكم مقرر كنند و بخواهند هيچكس در « آنجا جز آنكه بخواهند حضور نيابد .\r\n« دو حكم هر كه را بخواهند شاهد گيرند و شهادت آنها را دربارهء « مضمون اين نامه بنويسند . شاهدان بر ضد كسى كه مضمون اين نامه « را واگذارد و از آن بگردد و ستم كند يارى كنند . خدايا از تو بر ضد كسى كه « مضمون اين نامه را واگذارد يارى مىجوييم .\r\n« از ياران على ، اشعث بن قيس كندى و عبد الله بن عباس و سعيد بن « قيس همدانى و وقاء بن سمى بجلى و عبد الله بن معجل عجلى و حجر بن عدى « كندى و عبد الله بن طفيل عامرى و عقبة بن زياد حضرمى و يزيد بن حجيه تيمى « و مالك بن كعب همدانى شاهد شدند .\r\n« از ياران معاويه نيز ابو الاعور سلمى ، عمرو بن سفيان ، و حبيب بن « مسلمه فهرى و مخارق بن حارث زبيدى و زمل بن عمرو عذرى و حمزة بن « مالك همدانى و عبد الرحمان بن خالد مخزومى و سبيع بن يزيد انصارى و\r\n","description":"","footnote":"","page_name":" 2570 ","page_number":387},
  {"content":"\r\n« علقمة بن يزيد انصارى و عتبة بن ابى سفيان و يزيد بن حر عنسى » عمارة بن ربيعه جرمى گويد : وقتى مكتوب را نوشتند ، اشتر را به شهادت خواندند گفت : « دست راستم از من جدا شود و دست چپم سودم ندهد اگر در اين مكتوب ، خط صلح\r\nيا متاركه رقم زنم ، مگر به حجت پروردگارم از گمراهى دشمن يقين ندارم ؟ مگر نزديك ظفر نبوديد كه بناحق اتفاق كرديد ؟ » اشعث بن قيس به دو گفت : « به خدا نه نزديك ظفر بودى نه ناحق ديدى بيا كه از تو نمىبريم . » اشتر گفت : بله به خدا در دنيا به سبب دنيا و در آخرت به سبب آخرت از تو بريده‌ام ، خدا عز و جل به شمشير من خون كسانى را ريخت كه به نزد من نه بهتر از آنهايى و نه خونت محترمتر است . » عماره گويد : « آن مرد يعنى اشعث را ديدم كه گويى بر بينى او خاكستر ريخته بودند . » ابو حباب گويد : اشعث مكتوب را ببرد و براى كسان مىخواند و به آنها نشان مىداد كه مىخواندند تا بر گروهى از بنى تميم گذشت كه عروة بن اديه ، برادر بلال ، با آنها بود و مكتوب را برايشان خواند .\r\nعروة بن اديه گفت : « چگونه مردان را در كار خدا عز و جل حكم مىكنيد ، حكميت خاص خداست » آنگاه با شمشير حمله برد و ضربتى سبك به كفل اسب اشعث زد . يارانش بانگ زدند كه دست نگهدار و او بازگشت و قوم اشعث و بسيار كسان از مردم يمن بخاطر اشعث خشم آوردند و احنف بن قيس سعدى و معقل بن قيس رياحى و مسعر بن فدكى و بسيار كس از بنى تميم پيش اشعث رفتند و عذر خواهى كردند كه پذيرفت و گذشت كرد .\r\nعبد الله بن اودى گويد : « يكى از طايفهء اود بنام عمرو ، پسر اوس ، در صفين همراه على جنگ مىكرد و جزو اسيران بسيار به اسارت معاويه در آمد .\r\n","description":"","footnote":"","page_name":" 2571 ","page_number":388},
  {"content":"\r\nگويد : عمرو بن عاص گفت : « اينان را بكش » عمرو بن اوس گفت : « تو خال منى ، مرا مكش » آنگاه بنى اود پيش وى رفتند و گفتند : « برادر ما را به ما ببخش . » معاويه گفت : « ولش كنيد ، بجان خودم اگر راستگو باشد از شفاعت شما بى - نياز است و اگر دروغگو باشد\r\nشفاعت او به كار نيايد . » آنگاه به عمرو گفت : « از كجا من خال تو شده‌ام به خدا ميان ما و طايفهء اود خويشاوندى نبود . » گفت : « اگر بگويم و درست باشد در امانم ؟ » گفت : « آرى » گفت : « مىدانى كه ام حبيبه دختر ابو سفيان همسر پيمبر خدا صلى الله عليه و سلم بود . » گفت : « آرى » گفت : « من پسر اويم و تو برادر اويى پس تو خال منى » گفت : « پدرت خوب ، در اين جمع يكى جز تو نبود كه متوجه اين نكته شود . » آنگاه به اوديان گفت : « وى از شفاعت شما بىنياز است آزادش كنيد . » شعبى گويد : على در جنگ صفين اسير بسيار گرفته بود كه آزادشان كرد و پيش معاويه آمدند ، عمرو به او كه اسيران بسيار گرفته بود مىگفته بود اسيران را بكش . وقتى اسيرانشان آزاد شد به عمرو گفت : « اگر دربارهء اسيران به راى تو كار كرده بوديم كار زشتى كرده بوديم ، مگر نمىبينى كه اسيران ما را آزاد كرده‌اند » و بگفت تا همه اسيرانى را كه گرفته بود آزاد كنند .\r\nجندب بن عبد الله گويد : در جنگ صفين على به كسان گفت : « كارى كرديد كه نيرويى را متزلزل كرد و قدرتى را بيفكند و سستى و ذلت آورد وقتى شما تفوق يافته\r\n","description":"","footnote":"","page_name":" 2572 ","page_number":389},
  {"content":"\r\nبوديد و دشمنتان از تسلط شما بيمناك بود و كشتار در آنها افتاد و رنج شكست را احساس كردند ، از روى مكر و خدعه مصحفها را بر نيزه ها كردند و شما را به مضمون آن خواندند كه از خويش بدارندتان و جنگ را قطع كنند و در انتظار حوادث بمانند شما نيز نرمى و اغماض كرديد . به خدا گمان ندارم پس از اين توفيق يابيد و از در مآل انديشى در آييد . » ابو جعفر گويد : مكتوب حكميت ميان على و معاويه ، چنان كه گويند روز\r\nچهار شنبه ، سيزده روز رفته از صفر سال سى و هفتم هجرت ، نوشته شد و بنا شد على و معاويه در ماه رمضان به محل حكمان در دومة الجندل آيند و هر كدام چهار صد كس از پيروان و ياران خويش را همراه داشته باشند .\r\nزهرى گويد : صعصعة بن صوحان در اثناى جنگ صفين وقتى اختلافات كسان را ديد گفت : « بشنويد و بدانيد : به خدا اگر على غلبه يابد چون ابو بكر و عمر خواهد بود و اگر معاويه غلبه يابد به هيچ گفته حقى گردن ننهد . » زهرى گويد : مردم شام مصحفهاى خويش را گشودند و كسان را به مندرجات آن خواندند و مردم دو عراق دچار مهابت شدند و كار را به حكمان سپردند . مردم عراق ابو موسى اشعرى را برگزيدند و مردم شام عمرو بن عاص را برگزيدند و چون كار بر حكمان قرار گرفت مردم پراكنده شدند كه مقرر شده بود هر چه را قرآن برداشته بردارند و هر چه را قرآن فرو نهاده فرو نهند و براى امت محمد برگزينند و در دومة - الجندل فراهم آيند و اگر فراهم نشدند سال بعد در اذرح فراهم آيند . » گويد : و چون على روان شد حروريان مخالفت آوردند و قيام كردند و اين نخستين مرحلهء ظهور اين فرقه بود كه به على اعلام جنگ كردند و معترض شدند كه چرا بنى آدم را در كار خدا عز و جل حكميت داده و گفتند كه حكميت خاص خداست سبحانه ، و جنگ انداختند .\r\nگويد : و چون حكمان در اذرح فراهم آمدند مغيرة بن شعبه نيز جزو جمع\r\n","description":"","footnote":"","page_name":" 2573 ","page_number":390},
  {"content":"\r\nحاضران بود ، حكمان كس پيش عبد الله بن عمر بن خطاب و عبد الله بن زبير فرستادند كه با مردم بسيار بيامدند ، معاويه نيز با مردم شام بيامد اما على و مردم عراق از آمدن دريغ كردند . مغيرة بن شعبه با تنى چند از مردم صاحب رأى قريش گفت : « به نظر شما كسى مىتواند بطريقى بداند كه آيا حكمان همسخن شده‌اند يا اختلاف دارند ؟ » گفتند : « گمان نداريم كسى اين را بداند » گفت : « به خدا اگر به خلوت با آنها سخن كنم اين را خواهم دانست . » گويد : آنگاه پيش عمرو بن عاص رفت و سخن آغاز كرد و گفت : « اى ابو عبد الله به اين سؤال من پاسخ بده كه راى تو درباره ما گروه كناره گرفتگان چيست كه ما در كار جنگ كه براى شما روشن بوده به ترديد افتاديم و چنان ديديم\r\nكه تأمل كنيم و بجاى باشيم تا امت فراهم آيد . » گفت : « به نظر من شما گروه كناره گرفتگان پشت سر نيكان بوده‌ايد و پيش روى بدكاران . » مغيره بيش از اين چيزى از او نپرسيد و پيش ابو موسى رفت و سخنانى را كه با عمرو گفته بود با او نيز بگفت .\r\nابو موسى گفت : « به نظر من راى شما از همه كسان روشنتر بود و ذخيره مسلمانان بوديد . » گويد : مغيره بيش از اين چيزى از او نپرسيد و برفت و آن گروه صاحب راى قريش را كه با آنها چنان گفته بود بديد و گفت : « اين دو كس بر يك چيز اتفاق نكنند . » و چون حكمان فراهم آمدند و سخن كردند عمرو بن عاص گفت : « اى ابو موسى به نظر من نخستين حكم حق اينست كه دربارهء درست پيمانى مردم درست پيمان و نادرستى مردم نادرست حكم كنيم . » ابو موسى گفت : « چگونه ؟ »\r\n","description":"","footnote":"","page_name":" 2574 ","page_number":391},
  {"content":"\r\nعمرو بن عاص گفت : « مگر ندانى كه معاويه و مردم شام به هنگام وعده اى كه با آنها نهاده بوديم آمده‌اند ؟ » گفت : « چرا ؟ » گفت : « اين را بنويس . » و ابو موسى اين را نوشت .\r\nعمرو گفت : « اى ابو موسى اگر مىتوانى يكى را نام ببرى كه كار اين امت را عهده كند نام ببر كه اگر پيروى تو ميسر باشد پيروى تو مىكنم و گر نه تو از من پيروى مىكنى . » ابو موسى گفت : « عبد الله بن عمر را نام مىبرم » گويد : « عبد الله بن عمر از جمله كناره گرفتگان بود . » عمرو گفت : « من معاويه بن ابى سفيان را نام مىبرم . » گويد : همچنان كه در مجلس خويش بودند كار را به سر بردند ، آنگاه ميان كسان آمدند . ابو موسى گفت : « من مثال عمرو را چون كسانى يافتم كه خداى عز و جل گويد : « * ( وَاتْلُ عَلَيْهِمْ نَبَأَ الَّذِي آتَيْناه آياتِنا فَانْسَلَخَ مِنْها 7 : 175 ) * » [ 1 
  ] يعنى : حكايت كسى را كه آيه هاى خويش را به دو ( تعليم ) داديم و از آن بدر شد براى آنها بخوان و چون ابو موسى ساكت شد عمرو سخن كرد و گفت : « اى مردم من مثال ابو موسى را مانند كسى يافتم كه خدا عز و جل گويد : « * ( مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً 62 : 5 ) * » [ 2 
  ] يعنى : حكايت آن كسان كه به تورات مكلف شدند اما تحمل آن نكردند چون\r\n\r\n","description":"","footnote":"\r\n[ 1 
  ] سورهء اعراف 7 آيه 174\r\n[ 2 
  ] سورهء جمعه 62 آيه 5\r\n","page_name":" 2575 ","page_number":392},
  {"content":"\r\nخر است كه كتابها بردارد .\r\nآنگاه هر كدامشان مثلى را كه براى يار خود گفته بود به ولايات نوشتند .\r\nابن شهاب گويد : شبانگاه معاويه ميان كسان به سخن ايستاد و ثناى خدا جل ثناؤه گفت ، چنان كه بايد ، آنگاه گفت : « هر كه مىخواهد سخن كند بيايد . » عبد الله بن عمر گويد : آماده شدم و مىخواستم بگويم كسانى در اين باب سخن خواهند كرد كه بر سر اسلام با پدر تو جنگيده‌اند ، آنگاه بيم كردم سخنى گويم كه موجب تفرقهء جماعت يا ريختن خون شود يا سخنى ناصواب گويم و آنچه را خدا - عز و جل در بهشت وعده داده خوشتر داشتم و چون به منزل خويش باز آمدم حبيب بن مسلمه پيش من آمد و گفت : « وقتى معاويه سخن كرد چرا سخن نكردى ؟ » گفتم : « مىخواستم سخن كنم اما بيم كردم سخنى گويم كه موجب تفرقه جماعت شود يا سخنى ناصواب گويم و آنچه را كه خدا در بهشت وعده داده بود\r\nخوشتر داشتم . » حبيب بن مسلمه گفت : « مصون ماندى » فضيل بن خديج كندى گويد : از آن پس كه مكتوب نوشته شد به على گفتند كه اشتر مضمون مكتوب را نمىپذيرد ، راى وى اينست كه با قوم مخالف جنگ بايد كرد .\r\nعلى گفت : « به خدا من نيز راضى نبودم و خوش نداشتم كه شما رضايت دهيد و چون بدين كار اصرار كرديد رضايت دادم ، اينك كه رضايت داده‌ام بازگشت از پس رضايت و تغيير راى از پس قبول روا نيست مگر آنكه عصيان خدا عز و جل كنند و از كتاب وى تجاوز كنند كه بايد با هر كه فرمان خدا را وا گذارد جنگ كنيد ، اينكه گفتيد اشتر دستور مرا وا گذاشته و از خط من بدر رفته او چنين كسى نيست و نگران نيستم كه چنين كند ، اى كاش ميان شما يكى مانند او بود كه دشمن را چنان مىديد كه من مىبينم در اين صورت زحمت شما برايم آسان بود و اميد داشتم كه چيزى از انحرافتان\r\n","description":"","footnote":"","page_name":" 2576 ","page_number":393},
  {"content":"\r\nبه استقامت آيد ، از آنچه كرديد منعتان كردم اما نافرمانى كرديد و من و شما چنان بوديم كه مرد هوازنى گويد :\r\n« من از گروه غزيه‌ام كه اگر « گمراه شود من نيز گمراه شوم « و اگر رشاد يابد من نيز رشاد يابم » گويد : جمعى از ياران وى گفتند : « اى امير مؤمنان ما جز آنچه تو كردى نكرديم . » گفت : « آرى ولى چرا وقتى گفتند دست از جنگ بداريد پذيرفتيد ؟ دربارهء حكميت پيمان محكم كرده‌ايم و اميدوارم ان شاء الله بضلالت نيفتيد . » گويد : مكتوب در ماه صفر بود و موعد در رمضان ، به فاصلهء هشت ماه ، كه حكمان فراهم آيند ، آنگاه مردم كشتگان خويش را به خاك سپردند و على ، يك چشم را بگفت تا ميان كسان نداى رحيل داد .\r\nجندب گويد : وقتى از صفين بازگشتيم راه ديگر گرفتيم بجز راهى كه آمده بوديم ، بر ساحل فرات راه دشت گرفتيم تا به هيت رسيديم ، آنگاه به راه صندودا رفتيم ، طايفهء بنى سعد بن حزام انصار به استقبال على آمدند و گفتند آنجا فرود آيد كه شب را آنجا گذرانيد ، روز بعد با وى برفتيم تا از نخيله گذشتيم و خانه هاى كوفه نمودار شد ، پير مردى را ديديم كه در سايهء خانه اى نشسته بود و نشان بيمارى بر چهره اش نمودار بود ، على پيش رفت ، ما نيز همراه وى بوديم ، و به او سلام گفت . ما نيز سلامش گفتيم و جوابى نكو داد كه دانستيم على را شناخته است .\r\nعلى به دو گفت : « رنگ چهره ات را دگرگون مىبينم از چيست ؟ از بيماريست ؟ » گفت : « آرى » گفت : « شايد از آن آزرده خاطرى ؟ »\r\n","description":"","footnote":"","page_name":" 2577 ","page_number":394},
  {"content":"\r\nگفت : « نمىخواهم اين بيمارى به تن ديگرى باشد . » گفت : « به خاطر توابى كه در مقابل آن انتظار دارى ؟ » گفت : « آرى » گفت : « از رحمت پروردگار و بخشش گناهان خويش خوشدل باش ، كيستى ؟ » گفت : « صالح پسر سليم » گفت : « از كدام قبيله ؟ » گفت : « اصلم از طايفهء سلامان است از قبيلهء طى ، اما وابسته بنى سليم بن منصورم . » گفت : « سبحان الله نام خودت و نام پدرت و انتسابت و وابستگيت بسيار نيكوست آيا با ما در اين جنگ حضور داشتى ؟ » گفت : « به خدا نه ، حضور نداشتم ، مىخواستم ، اما ضعف تب كه نشان آن را بر من مىبينى بازم داشت . » گفت : « بر ضعيفان و بيماران و كسانى كه خرج راه ندارند سختى نيست به شرط آنكه نيكخواه خدا و پيمبر او باشند ، براى نيكوكاران زحمتى نيست و خدا آمرزگار و رحيم است ، به من بگو كه مردم دربارهء آنچه ميان ما و مردم شام بوده چه مىگويند ؟ » گفت : « بعضيشان از آنچه ميان تو و آنها رفته خوشدلند ، اينان مردم بددلند ، بعضى ديگر از آنچه رخ داده دلگير و آزرده خاطرند و اينان نيكخواهان تواند . » گويد : على رفتن آغاز كرد و گفت : « راست گفتى ، خدا اين بيمارى را كفارهء گناهان تو كند كه بيمارى پاداش ندارد اما گناه بنده را پاك مىكند كه پاداش در گفتار است و عمل به دست و پاى ، و خدا جل ثنائه به سبب نيت پاك و باطن خوب جمعى فراوان از بندگان خويش را به بهشت مىبرد . » گويد : آنگاه\r\nعلى برفت و چندان دور نشده بود كه عبد الله بن وديعهء انصارى به\r\n","description":"","footnote":"","page_name":" 2578 ","page_number":395},
  {"content":"\r\nاو بر خورد و نزديك آمد و سلام گفت و با وى همراه شد على گفت : « آنچه شنيده اى مردم دربارهء كار ما چه مىگويند ؟ » گفت : « بعضى آن را پسنديده‌اند و بعضى ديگر آن را خوش نداشته‌اند ، چنان كه خدا عز و جل فرموده : « و پيوسته در اختلاف خواهند بود جز آنها كه پروردگارت رحمتشان كرده باشد » گفت : « گفتار مردم صاحب راى در اين باب چيست ؟ » گفت : « سخنشان اينست كه مىگويند : على جمعى فراوان داشت كه پراكنده كرد و قلعه اى استوار داشت كه به ويرانى داد ، تا كى آنچه را ويران كرده بنيان تواند كرد ؟ و تا كى آنچه را به تفرقه داده فراهم تواند كرد ؟ اگر وقتى كه كسانى عصيان او كردند با جمع مطيعان خويش رفته بود و جنگيده بود تا ظفر يابد يا كشته شود كارى دور انديشانه بود . » على گفت : « من ويران كردم يا آنها ويران كردند ؟ من تفرقه آوردم يا آنها تفرقه آوردند ؟ اما اينكه گفته‌اند اگر وقتى كسان عصيان او كردند با جمع مطيعان خود رفته بود و جنگيده بود تا ظفر يابد و يا كشته شود كارى دور انديشانه بود ، به خدا از اين غافل نبودم ، به دنيا بىرغبت بودم و از مرگ باك نداشتم . مىخواستم عمل كنم اما ديدم اين دو ، يعنى حسن و حسين ، پيشدستى كردند و اين دو يعنى عبد الله بن جعفر و محمد بن على از من پيش افتادند و بدانستم اگر حسن و حسين كشته شوند نسل محمد صلى - الله عليه و سلم منقطع مىشود و دقت كردم و نخواستم كشته شوند و دانستم كه اگر بخاطر من نبود اين دو كس ، يعنى محمد بن على و عبد الله بن جعفر ، پيش نمىرفتند به خدا اگر پس از اين با آنها ديدار كنم در اردوگاه يا در خانه نخواهد بود » گويد : پس از آن برفتيم و از محل بنى عوف گذشتيم و سمت راست خويش هفت يا هشت گور ديديم .\r\nعلى گفت : « اين گورها چيست ؟ »\r\n","description":"","footnote":"","page_name":" 2579 ","page_number":396},
  {"content":"\r\nقدامة بن عجلان ازدى گفت : « اى امير مؤمنان پس از رفتن تو خباب بن ارت در گذشت و وصيت كرد كه در زمين باز ، به گور شود كه پيش از اين كسان را در خانه ها به گور مىكردند ، پس او را در زمين باز به گور كردند و كسان نيز در مجاورت او به گور شدند . » على گفت : « خدا حباب را رحمت كند كه به رغبت مسلمان شد و به رضايت هجرت كرد و در زندگى جهاد كرد و در تن خويش بليه ها ديد ، خدا پاداش كسى را كه كار نيكو كرده باشد تباه نمىكند . »\r\nگويد : آنگاه بيامد تا بر گورها بايستاد و گفت : « سلام بر شما اى مردان و زنان مؤمن و مسلمان كه اهل ديار وحشتيد و جايگاه خلوت ، شما پيش از ما رفته‌ايد و ما نيز به زودى به شما ملحق مىشويم ، خدايا ما و آنها را بيامرز و به عفو خويش از ما در گذر . » سپس گفت : « حمد خداى را كه شما را از خاك آفريد و به آنجا بازتان مىبرد كه از آنجا برمىخيزيد و بر آن محشور مىشويد . خوشا آنكه معاد را به ياد داشته باشد و براى روز حساب عمل كند و به مقدار كفاف قناعت كند و از خدا عز و جل خشنود باشد . » گويد : آنگاه برفت تا مقابل كوچهء ثوريان رسيد و گفت : « ميان اين خانه ها در آييد . » عبد الله بن عاصم فائشى گويد : على بر طايفهء ثوريان گذشت و صداى گريه شنيد .\r\nگفت : « اين صداها چيست ؟ » گفتند : « بر كشتگان صفين مىگريند » گفت : « شهادت مىدهم كه آنها كه پايمردى كرده‌اند و به منظور خدا جنگيده‌اند و كشته شده‌اند مقام شهادت دارند . » گويد : آنگاه به فائشيان گذشت و صداى گريه شنيد و همان سخن گفت ، سپس\r\n","description":"","footnote":"","page_name":" 2580 ","page_number":397},
  {"content":"\r\nبرفت تا به شباميان گذشت و سر و صداى بسيار شنيد و آنجا توقف كرد ، حرب بن شرحبيل شبامى پيش وى آمد ، على گفت : « زنانتان بر شما چيره‌اند چرا از اين گريستن بازشان نمىداريد ؟ » گفت : « اى امير مؤمنان اگر يك خانه يا دو خانه يا سه خانه بود اين كار شدنى بود ولى از اين طايفه يكصد و هشتاد كس كشته شده و خانه اى نيست كه در آنجا گريه نباشد ، ما مردان نمىگرييم و از سرانجام آنها خرسنديم و چرا خرسند نباشيم كه به شهادت رسيده‌اند . » على گفت : « خدا كشتگان و مردگان شما را رحمت كند . » گويد : شرحبيل به همراه على مىرفت و او سوار بود .\r\nعلى گفت : « باز گرد » و توقف كرد . آنگاه گفت : « باز گرد كه پياده رفتن كسى مانند تو با كسى همانند من مايهء فتنهء زمامدار است و ذلت مؤمن » آنگاه برفت تا به ناعطيان رسيد كه بيشترشان عثمانى بودند و شنيد كه يكى از آنها بنام عبد الرحمان پسر يزيد از ناعطيان بنى عبيد مىگفت : « به خدا على كارى نكرد . برفت و بى هيچ نتيجه باز آمد . » و چون على را بديدند آشفته شدند .\r\nعلى گفت : « جمعى را مىبينم كه همگى دچار شئامت نشده‌اند . »\r\nآنگاه به ياران خود گفت : « كسانى كه هم اكنون از آنها جدا شديم بهتر از اينان بودند » آنگاه شعرى به اين مضمون خواند :\r\n« يار تو آنست كه چون بليه اى به تو رسد « پيوسته از غم تو غمين باشد « يار تو آن نيست كه اگر كارت آشفته شد « پيوسته ترا ملامت كند » گويد : آنگاه برفت و پيوسته نام خدا عز و جل مىگفت تا وارد قصر شد .\r\nعمارة بن ربيعه گويد : وقتى كسان با على سوى صفين مىرفتند ، دوستان و\r\n","description":"","footnote":"","page_name":" 2581 ","page_number":398},
  {"content":"\r\nياران بودند و چون باز گشتند دشمنان شده بودند . همين كه اردوگاه صفين را ترك كردند ، سخن حكميت در ميان افتاد ، همه راه با هم مناقشه داشتند ، به هم ناسزا مىگفتند و تازيانه به يك ديگر مىزدند . خوارج مىگفتند : « اى دشمنان خدا ! در كار خدا عز و جل سستى كرديد و به حكميت تن داديد » . جمعى ديگر مىگفتند : « از امام ما جدا شديد و جماعتمان را پراكنده كرديد . » گويد : و چون على وارد كوفه شد با وى نيامدند ، به حرورا رفتند و دوازده هزار كس از آنها آنجا فرود آمدند و مناديشان ندا داد كه سالار جنگ شبث بن ربعى تميمى است و پيشواى نماز عبد الله بن كوا يشكرى ، پس از فيروزى كار به شورى خواهد بود و بيعت با خدا عز و جل و امر به معروف و نهى از منكر .\r\n\r\nفرستادن على جعدة بن هبيره را به خراسان\r\nدر همين سال چنان كه گويند على بن ابى طالب جعدة بن هبيره را به خراسان فرستاد .\r\nشعبى گويد : وقتى على از صفين باز گشت .\r\nجعدة بن هبيرهء مخزومى را سوى خراسان فرستاد كه تا ابر شهر رفت كه مردم كافر شده بودند و مقاومت كردند . جعده پيش على باز آمد كه خليدة بن قره يربوعى را فرستاد . خليده مردم نيشابور را محاصره كرد تا به صلح آمدند ، مردم مرو نيز با وى صلح كردند . دو دختر از شاهزادگان بدست وى افتاد كه به امان تسليم شده بودند و آنها را پيش على فرستاد كه گفت مسلمان شوند و شوهرشان دهد .\r\nگفتند : « دو پسران خود را شوهران ما كن . » اما على نپذيرفت . يكى از دهقانان گفت : « آنها را به من ده كه اين حرمتى است كه با من مىكنى »\r\n","description":"","footnote":"","page_name":" 2582 ","page_number":399},
  {"content":"\r\nعلى دو دختر را به دو داد كه پيش وى بودند و ديبا برايشان مىگسترد و در ظرف طلا غذا مىداد . پس از آن سوى خراسان باز گشتند .\r\n\r\nكناره گيرى خوارج از على و ياران وى و باز آمدنشان\r\nدر اين سال خوارج از على و ياران وى كناره گرفتند ، پس از آن على با آنها سخن كرد كه باز آمدند و وارد كوفه شدند .\r\nعمارة بن ربيعه گويد : وقتى على به كوفه آمد و خوارج از او جدا شدند شيعيان پيش على رفتند و گفتند : « بيعت دوم به گردن مىگيريم . ما دوستان كسى هستيم كه با وى دوست باشى و دشمنان كسى هستيم كه با وى دشمن باشى . » خوارج گفتند : « شما و مردم شام چون اسبان مسابقه در راه كفر مىدويد : مردم شام با معاويه بر خوشايند و ناخوشايند بيعت كرده‌اند ، و شما با على بيعت مىكنيد كه دوستان كسى هستيد كه با وى دوست باشد و دشمنان كسى هستيد كه با وى دشمن باشد . » زياد بن نضر به آنها گفت : « ما بر كتاب خدا عز و جل و سنت پيمبر صلى الله عليه و سلم با على بيعت كرده‌ايم ولى چون شما مخالفت وى كرديد شيعيان وى بيامدند و گفتند ما دوستان كسى هستيم كه با وى دوست باشى و دشمنان كسى هستيم كه با وى دشمن باشى چنين كرديم از آن رو كه وى قرين حق و هدايت است و هر كه به خلاف او رود گمراه است و گمراه كننده . » گويد : على ، ابن عباس را پيش خوارج فرستاد و گفت : « در كار جواب و مخاصمه با آنها شتاب مكن تا من بيايم . » ابن عباس سوى آنها رفت كه پيش آمدند و با وى سخن كردند ، صبر نكرد و به گفتگو پرداخت و گفت : « بر كار حكميت چه\r\n","description":"","footnote":"","page_name":" 2583 ","page_number":400},
  {"content":"\r\nاعتراضى داريد كه خدا عز و جل فرموده : « * ( إِنْ يُرِيدا إِصْلاحاً يُوَفِّقِ\r\nالله بَيْنَهُما 4 : 35 ) * » [ 1 
  ] يعنى : اگر خواهان صلح باشند خدا ميانشان وفاق آرد در كار امت نيز چنين بايد .\r\nگفتند : « ما مىگوييم چيزى كه خدا حكم آن را به عهدهء كسان نهاده و فرموده در آن نظر كنيد و به اصلاح آريد چنان كه خدا دستور داده مربوط به كسان است . اما آنچه حكم كرده و مقرر داشته بندگان حق نظر دربارهء آن ندارند . دربارهء زناكار حكم كرده كه صد تازيانه بزنند و دربارهء دزد كه دستش ببرند و بندگان حق نظر دربارهء آن ندارند . » ابن عباس گفت : « خداى عز و جل گويد : دو عادل از شما دربارهء آن حكميت كنند » [ 2 
  ] گفتند : « حكميت دربارهء شكار و اختلاف ميان زن و شوهر را با حكميت دربارهء خون مسلمانان همانند مىكنى ؟ » خوارج مىگفتند : به ابن عباس گفتيم : « اين آيه ميان ما و تو باشد اما عمرو بن عاص كه تا ديروز با ما جنگ مىكرد و خونهاى مان را مىريخت به نظر تو عادل است ؟\r\nاگر او عادل است پس ما عادل نيستيم كه با او جنگ مىكرده‌ايم . شما در كار خدا مردان را حكميت داده‌ايد ، حكم خدا عز و جل دربارهء معاويه و ياران وى مقرر است كه كشته شوند يا باز گردند . پيش از اين ما بكتاب خدا عز و جل دعوتشان كرديم كه نپذيرفتند . سپس شما ميان خودتان و او مكتوبى نوشتيد و قرار متاركه و گفتگو نهاديد ، اما از وقتى سورهء برائت نازل شده خدا عز و جل گفتگو و متاركه ميان مسلمانان و كافران پيكار جو را منع كرده مگر آنها كه به جزيه دادن گردن نهاده باشند . » گويد : على زياد بن نضر را پيش خوارج فرستاد و گفت : « ببين پيش كداميك از\r\n\r\n","description":"","footnote":"\r\n[ 1 
  ] نساء 4 آيه 35\r\n[ 2 
  ] يحكم به ذوا عدل منكم مائده 5 آيه 95\r\n","page_name":" 2584 ","page_number":401},
  {"content":"\r\nسرانشان بيشتر جمع مىشوند . » زياد ديد و به او خبر داد كه بيشتر از همه پيش يزيد بن قيس مىروند .\r\nپس على سوى خوارج رفت و وارد سرا پردهء يزيد بن قيس شد و آنجا وضو كرد و دو ركعت نماز كرد و او را به امارت اصفهان و رى گماشت . آنگاه پيش خوارج رفت كه با ابن عباس مناقشه داشتند و گفت : « گفتگو و با آنها را بس كن ، خدايت رحمت كند مگر ترا منع نكرده بودم ؟ » گويد : آنگاه على سخن كرد و حمد خدا گفت و ثناى وى را بر زبان آورد و گفت : « خدايا هر كه در اينجا پراكندگى آرد به روز رستاخيز پراكندهء تو باشد و هر كه اينجا سخن كند و آشفتگى آرد در آخرت كورتر و گمراه تر باشد » آنگاه گفت : « پيشواى شما كيست ؟ » گفتند : « ابن كوا . » على گفت : « چرا به مخالفت ما برخاسته‌ايد ؟ » گفت : « به سبب حكميت صفين » گفت : « شما را به خدا مىدانيد كه وقتى مصحفها را بالا بردند و گفتيد كه دعوت به كتاب خدا را مىپذيريم ، گفتم كه من اين قوم را بهتر از شما مىشناسم\r\nكه در كودكى و بزرگى مصاحبشان بوده‌ام و آنها را شناخته‌ام كه بدترين كودكان بوده‌اند و بدترين مردان ، در كار حق و درست خويش استوار باشيد كه اين قوم مصحفها را از روى نفاق و خدعه بالا برده‌اند ، اما رأى مرا نپذيرفتيد و گفتيد : نه ، از آنها مىپذيريم .\r\nگفتمتان كه سخن مرا و اينكه نافرمانى من مىكنيد ، به ياد داشته باشيد و چون بر پذيرفتن كتاب اصرار كرديد با حكمان شرط نهاديم كه آنچه را قرآن زنده مىدارد زنده بدارند و آنچه را قرآن ناچيز مىكند . ناچيز بدارند و ما نمىتوانيم با حكميتى كه به حكم قرآن حكم مىكند مخالفت كنيم ، اگر جز اين كنند از حكمشان بيزاريم . » گفتند : « بما بگو آيا اين عدالت است كه مردان در كار خونها حكميت كنند ؟ »\r\n","description":"","footnote":"","page_name":" 2585 ","page_number":402},
  {"content":"\r\nگفت : « ما مردان را حكم نكرده‌ايم قرآن را حكم كرده‌ايم ، قرآن خطى است مكتوب ميان دو جلد كه سخن نمىكند و مردان از آن سخن مىكنند » گفتند : « بما بگو چرا ميان خودت و آنها مدت نهادى ؟ » گفت : « براى آنكه جاهل بداند و عالم تحقيق كند ، شايد خدا عز و جل در اين متاركه كار اين امت را به صلاح آرد ، خدايتان رحمت كند به شهر خودتان بياييد . » گويد : و آنها همگى به كوفه آمدند .\r\nابو مخنف گويد : عبد الرحمان بن جندب ازدى نيز از پدر خود چنين آورده اما خوارج مىگويند به على گفتيم : « راست مىگويى ، ما چنان بوديم كه گفتى و چنان كرديم كه ياد كردى ، ولى ما كافر شديم و به پيشگاه خدا عز و جل توبه آورديم ، تو نيز مانند ما توبه كن تا با تو بيعت كنيم و گر نه همچنان مخالفيم . » آنگاه با على بيعت كرديم و به ما گفت : « وارد شهر شويد ، شش ماه صبر مىكنيم كه خراج گرفته شود و مركبها چاق شود آنگاه سوى دشمن مىرويم و بگفتهء آنها اعتنا نمىكنيم كه دروغ گفته‌اند . » گويد : معن بن يزيد سلمى به سبب تأخير در كار حكميت ، پيش على آمد و گفت : « معاويه مطابق قرار عمل كرد ، تو نيز عمل كن ، بدويان بكر و تميم رأى ترا نگردانند . » على بگفت تا كار حكميت انجام شود . زيرا وقتى صفين را ترك مىكردند قرار شده بود كه حكمان هر كدام با چهار صد كس سوى دومة الجندل روند .\r\nبگفتهء واقدى ، سعد با كسان ديگر به نزد حكمان حضور يافت به اصرار پسرش ، عمر ، به اذرح آمد ، اما پشيمان شد و از بيت المقدس به آهنگ عمره احرام بست .\r\nدر اين سال حكمان اجتماع كردند .\r\n","description":"","footnote":"","page_name":" 2586 ","page_number":403},
  {"content":"\r\n\r\nسخن از خبر اجتماع حكمان\r\nزياد بن نضر حارثى گويد : على چهار صد كس را به سالارى شريح بن هانى حارثى روانه كرد ، عبد الله بن عباس را نيز فرستاد كه پيشواى نماز بود و كارهايشان را به عهده داشت ، ابو موسى اشعرى نيز با آنها بود . معاويه نيز عمرو بن عاص را با چهار صد كس از مردم شام فرستاد كه سوى دومة الجندل رفتند و در اذرح جاى گرفتند .\r\nگويد : و چنان بود كه وقتى معاويه به عمرو نامه مىنوشت ، فرستاده مىآمد و مىرفت و كس نمىدانست چه آورده و چه برده و مردم شام چيزى از او نمىپرسيدند ، اما وقتى فرستادهء على مىآمد ، پيش ابن عباس مىآمدند كه امير مؤمنان براى تو چه نوشته ، و اگر مكتوم مىداشت حدس و تخمين مىزدند و مىگفتند : « مسلما چنين و چنان نوشته است . » ابن عباس مىگفت : « چرا تعقل نمىكنيد ؟ مگر نمىبينيد كه فرستادهء معاويه مىآيد و كس نمىداند چه آورده و مىرود و كس نمىداند چه بود و صدا و سخنى از آنها شنيده نمىشود . اما شما هر روز پيش من حدس و تخمين مىزنيد . » گويد : عبد الله بن عمرو عبد الله بن زبير و عبد الرحمان بن حارث بن هشام مخزومى و عبد الرحمان بن عبد يغوث زهرى و ابو جهم بن حذيفهء عدوى و مغيرة بن شعبه ثقفى جزو جماعت بودند .\r\nگويد : عمر بن سعد پيش پدرش رفت كه در صحرا بر سر آبى از بنى سليم بود و گفت : « پدر جان خبر دارى كه در صفين چه گذشت ؟ كسان ابو موسى اشعرى و عمرو بن عاص را حكم كرده‌اند و گروهى از قريش نيز به نزد آنها حضور يافته‌اند ، تو نيز حاضر شود كه يار پيمبر خدا و جزو شورى بوده اى و كارى نكرده اى كه اين امت خوش\r\n","description":"","footnote":"","page_name":" 2587 ","page_number":404},
  {"content":"\r\nنداشته باشد ، حاضر شو كه از همه كسان به خلافت شايسته ترى » گفت : « چنين نكنم ، شنيدم كه پيمبر خدا صلى الله عليه و سلم مىگفت : فتنه اى خواهد بود كه در اثناى آن بهترين مردم كسى است كه نهان باشد و پرهيزكار ، به خدا هرگز در اين كار حضور نمىيابم . »\r\nگويد : حكمان همديگر را بديدند ، عمرو بن عاص گفت : « اى ابو موسى ميدانى كه عثمان رضى الله عنه به ستم كشته شد ؟ » گفت : « بله » گفت : « ميدانى كه معاويه و خاندان معاويه اولياى او هستند ؟ » گفت : « بله » گفت : خدا عز و جل گفته : « * ( وَمن قُتِلَ مَظْلُوماً فَقَدْ جَعَلْنا لِوَلِيِّه سُلْطاناً فَلا يُسْرِفْ في الْقَتْلِ إِنَّه كانَ مَنْصُوراً 17 : 33 ) * » [ 1 
  ] يعنى : هر كه به ستم كشته شود ولى وى را تسلطى داده‌ايم ، اما در كشتن زياده روى نكند كه او نصرت يافته است .\r\nآنگاه گفت : « اى ابو موسى چه مانعى دارد كه معاويه را كه ولى خون عثمان است بخلافت بردارى كه خاندان وى در ميان قريش چنان است كه مىدانى . اگر بيم دارى كسان گويند كه معاويه را خليفه كرد كه در اسلام سابقه اى ندارد حجت دارى كه بگويى : ولى خون خليفهء مظلوم بود و خونخواه وى ، سياست نكو و تدبير نكو داشت ، برادر ام حبيبه همسر پيمبر صلى الله عليه و سلم بود ، صحبت پيمبر داشته بود و يكى از اصحاب بود .\r\nآنگاه قدرت به او عرضه كرد و گفت : « اگر معاويه خليفه شود ترا چنان معتبر كند كه هيچ خليفه ديگر نكرده باشد . » ابو موسى گفت : « اى عمرو ، از خدا عز و جل بترس ، آنچه دربارهء اعتبار معاويه\r\n\r\n","description":"","footnote":"\r\n[ 1 
  ] سوره بنى اسرائيل ( 17 ) آيه 35\r\n","page_name":" 2588 ","page_number":405},
  {"content":"\r\nگفتى ، خلافت را به سبب اعتبار به كسى نمىدهند ، اگر به مقياس اعتبار بود از آن خاندان ابرهة الصباح مىشد . خلافت از آن مردم ديندار و صاحب فضيلت است ، اگر مىخواستم آن را به معتبرترين قرشى دهم به على بن ابى طالب مىدادم . اينكه گفتى چون معاويه ولى خون عثمان است اين كار را به او بده ، من كسى نيستم كه كار را به معاويه دهم و مهاجران نخستين را واگذارم . اينكه دربارهء قدرت يافتن من سخن آوردى ، به خدا اگر همه قدرت خويش را به من واگذارد خلافت را به او نمىدهم و دربارهء حكم خدا عز و جل رشوه نمىگيرم . اگر خواهى نام عمر بن خطاب را زنده كنيم . » ابو خباب كلبى مىگفته بود كه ابو موسى گفت : « به خدا اگر ميتوانستم نام عمر بن خطاب را زنده مىكردم » عمرو بن عاص به دو گفت : « اگر مىخواهى با ابن عمر بيعت كنى چرا با پسر من بيعت نمىكنى كه فضيلت و صلاح وى را مىدانى ؟ » گفت : « پسر تو مردى درست است ولى او را به اين فتنه آلوده اى »\r\nنافع وابستهء عبد الله بن عمر گويد : عمرو بن عاص گفت : « در خور اين كار مردى است دندان دار كه بخورد و بخوراند . » گويد : ابن عمر از گفتگو غافل بود ، عبد الله بن زبير به دو گفت : « توجه كن » ابن عمر دقت كرد و گفت : « نه به خدا هرگز براى خلافت رشوه نمىدهم » آنگاه گفت : « اى ابن عاص مردم عرب از پس آنكه با شمشيرها همديگر را كوفتند و با نيزه ها جنگ كردند كار خويش را به تو سپردند ، آنها را به فتنه باز مبر . » نضر بن صالح عبسى گويد : در غزاى سيستان با شريح بن هانى بودم ، به من گفت كه على به او گفته بود كه سخنانى با عمرو بن عاص بگويد ، گفته بود وقتى او را ديدى بگو على مىگويد : « بهترين مردم به نزد خدا عز و جل كسى است كه عمل حق را اگر هم مايهء كاستى و غم او شود از باطل بيشتر دوست دارد اگر چه بدان متمايل باشد و مايهء فزونى او شود ، اى عمرو به خدا تو ميدانى كه جاى حق كجاست پس ندانستگى مكن\r\n","description":"","footnote":"","page_name":" 2589 ","page_number":406},
  {"content":"\r\nاگر اندك عوضى بدهندت به سبب آن دشمن خدا و دوستان خدا شوى و چنان شود كه آنچه داده اندت از دست برود . واى تو ، پس طرفگير خائنان و پشتيبان ستمگران مباش ، به خدا ميدانم چه روز پشيمان مىشوى ، بروز مرگ آرزو مىكنى كه با مسلمانى دشمنى نكرده بودى و براى حكمى رشوه نگرفته بودى » شريح گويد : اين سخنان را با وى بگفتم كه چهره اش در هم رفت و گفت : « من كى مشورت على را مىپذيرفته‌ام يا پيرو دستور وى بوده‌ام يا به راى او اعتنا داشته‌ام ؟ » گفتم : « اى روسپى زاده ، چه مانعى دارد\r\nكه نظر سرورت را كه پس از پيمبر پيشواى مسلمانان است بپذيرى ؟ كسانى كه بهتر از تو بودند يعنى ابو بكر و عمر با او مشورت مىكردند و به راى وى كار مىكردند . » گفت : « كسى همانند من با كسى همانند تو سخن نمىكند . » گفتم : « بخاطر كى از من عار دارى ، پدر سفله ات با مادر روسپيت ؟ » گويد : « از جاى خويش برخاست ، من نيز برخاستم » ابو جناب كلبى گويد : وقتى عمرو و ابو موسى در دومة الجندل روبرو شدند عمرو ابو موسى را در سخن كردن تقدم مىداد ، مىگفت : « تو يار پيمبر خدا بوده اى و از من بزرگترى ، سخن كن تا من سخن كنم » و او را عادت داده بود كه در همه چيز از عمرو پيش گيرد . از همه اين كارها مقصودش اين بود كه وى را پيش اندازد كه على را خلع كند .\r\nگويد : در كار خويش و هدفى كه براى آن فراهم آمده بودند ، نگريستند ، عمرو خواست او را با معاويه موافق كند كه نپذيرفت ، خواست با پسرش موافق كند كه نپذيرفت . ابو موسى خواست عمرو را با عبد الله بن عمر موافق كند كه نپذيرفت . آنگاه عمرو به دو گفت : « به من بگو راى تو چيست ؟ » گفت : « راى من اينست كه اين دو مرد را خلع كنيم و كار را در ميان مسلمانان به\r\n","description":"","footnote":"","page_name":" 2590 ","page_number":407},
  {"content":"\r\nشورى وا گذاريم و تا هر كه را خواستند براى خودشان انتخاب كنند . » عمرو گفت : « راى درست اين است » آنگاه ميان مردم آمدند كه فراهم شده بودند . عمرو گفت : « اى ابو موسى به كسان بگو كه راى ما يكى شده و همسخن شده‌ايم . » ابو موسى سخن كرد و گفت : « راى من و راى عمر به چيزى قرار گرفته كه اميدوارم خدا عز و جل بوسيلهء آن كار اين امت را بصلاح آرد . » عمرو گفت : « راست گفت و نكو گفت » آنگاه گفت : « اى ابو موسى پيش آى و سخن كن » گويد : ابو موسى پيش رفت كه سخن كند ، ابن عباس گفت : « واى تو ، گمان دارم فريبت داده . اگر دربارهء چيزى اتفاق كرده‌ايد او را پيش بينداز كه پيش از تو دربارهء آن سخن كند و تو پس از او سخن كن كه عمرو مردى خيانتگر است و بيم دارم كه ميان خودتان با تو موافقتى كرده و چون در ميان مردم سخن كنى مخالفت كند . » گويد : ابو موسى مردى كودن بود و گفت : « ما اتفاق كرده‌ايم » آنگاه پيش آمد و حمد خدا گفت و ثناى او كرد و گفت : « اى مردم ما در كار اين امت نظر كرديم و براى اصلاح كار\r\nو جمع پراكندگى ، كارى را مناسب ديده‌ايم كه من و عمرو دربارهء آن متفق شده‌ايم كه على و معاويه را خلع كنيم و امت به اين كار پردازد و هر كس از خودشان را كه خواستند به خلافت بردارند ، من على و معاويه را خلع مىكنم به كار خودتان بپردازيد و هر كه را شايسته مىدانيد بخلافت برداريد . » اين بگفت و به يك سو رفت .\r\nپس از آن عمرو بيامد و حمد خدا گفت و ثناى او كرد و گفت : « اين ، چيزهايى گفت كه شنيديد و يار خويش را خلع كرد ، من نيز يار او را خلع مىكنم چنان كه خود او خلع كرد ، اما يارم ، معاويه را بر قرار مىدارم كه او ولى خون عثمان است و خونخواه اوست و از همه كس به مقام وى شايسته تر است . »\r\n","description":"","footnote":"","page_name":" 2591 ","page_number":408},
  {"content":"\r\nابو موسى گفت : « خدايت توفيق ندهد چرا خيانت كردى ، مثال تو چون سگ است كه اگر به دو حمله كنى پارس كند و اگرش واگذارى پارس كند . » عمرو گفت : « مثل تو چون خر است كه كتابها حمل كند » شريح بن هانى به عمرو حمله برد و با تازيانه به سرش زد . يكى از پسران عمرو به شريح حمله برد و با تازيانه او را بزد ، مردم برخاستند و آنها را از هم جدا كردند .\r\nبعدها شريح مىگفته بود : « از هيچ چيز چندان پشيمان نيستم كه چرا عمرو را با تازيانه زدم ، با شمشير نزدم كه كارش را تمام كنم . » گويد : « مردم شام به طلب ابو موسى بر آمدند و او بر مركب خويش نشست و سوى مكه رفت . » ابن عباس گويد : خدا راى ابو موسى را ملعون بدارد ، بيمش دادم و راى درست را گفتم ، اما نفهميد .\r\nابو موسى مىگفت : « ابن عباس مرا از خيانت اين فاسق بيم داد ولى به او اطمينان كردم و پنداشتم كه چيزى را بر نيك خواهى امت مرجح نمىشمارد . » گويد : آنگاه عمرو و مردم شام پيش معاويه رفتند و به عنوان خلافت به وى سلام گفتند ، ابن عباس و شريح بن هانى پيش على باز گشتند و چنان شد كه على وقتى نماز صبح مىكرد در قنوت مىگفت : « خدايا معاويه و عمرو و ابو الاعور سلمى و حبيب و عبد الرحمان بن خالد و ضحاك بن قيس و وليد را لعنت كن . » و چون خبر به معاويه رسيد او نيز در قنوت نماز ، على و ابن عباس و اشتر و حسن و حسين را لعن مىكرد .\r\nبگفتهء واقدى اجتماع حكمان در شعبان سال سى و هشتم هجرت بود .\r\n","description":"","footnote":"","page_name":" 2592 ","page_number":409},
  {"content":"\r\n\r\nسخن از خبر خوارج به هنگامى كه على حكم را براى حكميت روانه كرد و خبر جنگ نهروان\r\nعون بن ابى جحيفه گويد : وقتى على مىخواست ابو موسى را براى حكميت بفرستد دو كس از خوارج ، زرعة بن برج طايى و حرقوص بن زهير سعدى ، پيش وى آمدند و گفتند : « حكميت خاص خداست » على نيز گفت : « حكميت خاص خداست » حرقوص به وى گفت : « از گناه خويش توبه كن و از حكميت چشم بپوش و ما را سوى دشمنانمان بر كه با آنها بجنگيم تا به پيشگاه خدا رويم . » على به آنها گفت : « اين را به شما گفته بودم اما عصيان من كرديد . ميان خودمان و آنها مكتوبى نوشته‌ايم و شرطها نهاده‌ايم و پيمان و قرار كرده‌ايم و خدا عز و جل فرموده : * ( وَأَوْفُوا بِعَهْدِ الله إِذا عاهَدْتُمْ وَلا تَنْقُضُوا الأَيْمانَ بَعْدَ تَوْكِيدِها وَقَدْ جَعَلْتُمُ الله - عَلَيْكُمْ كَفِيلًا إِنَّ الله يَعْلَمُ ما تَفْعَلُونَ 16 : 91 ) * [ 1 
  ] .\r\nيعنى : به پيمان خدا وقتى كه بستيد وفا كنيد و قسمها را از پس محكم كردنش كه خدا را ضامن آن كرده‌ايد مشكنيد كه خدا مىداند چه مىكنيد .\r\nحرقوص گفت : « اين گناه است و بايد از آن توبه كنى » على گفت : « اين گناه نيست ولى راى خطاست و سستى در كار ، من از پيش به به شما گفتم و از اين كار منعتان كردم . » زرعه گفت : « اى على به خدا اگر كسان را در مورد كتاب خدا حكميت دهى با تو مىجنگم و از اين كار رضا و تقرب خدا مىجويم . » على گفت : « تيره روز شوى ، چه بدبختى ! گويى مىبينمت كه كشته شده اى و باد\r\n\r\n","description":"","footnote":"\r\n[ 1 
  ] سوره نحل ( 16 ) آيه 93\r\n","page_name":" 2593 ","page_number":410},
  {"content":"\r\nبر تو مىوزد . » گفت : « خوش دارم كه چنين شود » على گفت : « اگر بر حق بودى مرگ در راه حق آسودگى از دنيا بود ، اما شيطان فريبتان داده ، از خدا عز و جل بترسيد كه از اين دنيا كه بر سر آن مىجنگيد خيرى نمىبريد . » آنها از پيش وى برفتند و همچنان حكميت خاص خداست مىگفتند .\r\nعبد الملك بن ابى حره حنفى گويد : روزى على سخن ميكرد ، در اثناى سخنش از اطراف مسجد بانگ حكميت خاص خداست بر آوردند .\r\nعلى گفت : « الله اكبر سخن حقى است كه منظور باطل از آن دارند . اگر خاموش مانند جزو جماعت ما باشند ، اگر سخن كنند با آنها حجت گوييم و اگر بر ضد ما قيام كنند بجنگشان رويم » گويد : يزيد بن عاصم محاربى به پا خاست\r\nو گفت : « حمد خدايى را كه جدايى از او نتوانيم . پروردگار ماست و از او بى نياز نتوان بود . خدايا پناه بر تو از اينكه در كار دين خويش زبونى كنيم كه زبونى در كار دين ، نفاق در كار خدا عز و جل است و ذلتى است كه مرتكب را به معرض خشم خدا مىبرد . اى على ما را از كشتن مىترسانى به خدا اميدوارم به همين زودى با شما جنگ اندازيم و از آن در نگذريم . آنگاه خواهى ديد كه كداممان جنگ آورتريم . » پس از آن وى و سه برادرش قيام كردند كه با خوارج در جنگ نهروان كشته شدند و يكيشان نيز پس از نهروان در نخيله كشته شد .\r\nكثير بن بهز حضر مىگويد : روزى على ميان كسان به سخن ايستاده بود ، يكى از گوشهء مسجد گفت : « حكميت خاص خداست » ديگرى نيز برخاست و چنان گفت .\r\nآنگاه تنى چند پياپى حكميت خاص خداست گفتند .\r\nعلى گفت : « الله اكبر سخن حقى است كه منظور باطل از آن دارند . سه چيز را\r\n","description":"","footnote":"","page_name":" 2594 ","page_number":411},
  {"content":"\r\nدربارهء شما رعايت مىكنيم : مادام كه جزو ما باشيد به مسجدهاى خدا راهتان مىدهيم كه در آنجا ذكر خدا كنيد ، مادام كه با ما همدستى كنيد غنيمت از شما باز نمىداريم ، و با شما جنگ نمىكنيم تا خودتان آغاز كنيد . » آنگاه سخن خويش را از همانجا كه بريده بود از سر گرفت .\r\nهاشم بن وليد گويد : عبد الرحمان بن سعيد بكائى پيرو رأى خوارج بود ، يك روز وقتى كه على سخن مىكرد پيش وى آمد و اين آيه را خواند :\r\n« * ( وَلَقَدْ أُوحِيَ إِلَيْكَ وَإِلَى الَّذِينَ من قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَلَتَكُونَنَّ من الْخاسِرِينَ 39 : 65 ) * » [ 1 
  ] يعنى : به تو و كسانى كه پيش از تو بوده‌اند وحى شد كه اگر شرك به يارى عملت تباه مىشود و از زيانكاران مىشوى .\r\nعلى نيز اين آيه را خواند :\r\n« * ( فَاصْبِرْ إِنَّ وَعْدَ الله حَقٌّ وَلا يَسْتَخِفَّنَّكَ الَّذِينَ لا يُوقِنُونَ 30 : 60 ) * » [ 2 
  ] يعنى : صبر كن كه وعدهء خدا درست است و آن كسان كه يقين ندارند ترا به سبكسرى وا ندارند .\r\nابو رزين گويد : وقتى حكميت به سر رفت و على از صفين باز گشت در اثناى بازگشت ، خوارج از او جدا شدند و چون به رود نهروان رسيدند آنجا بماندند و على با كسان ديگر وارد كوفه شد . خوارج در حرورا جاى گرفتند . على ، عبد الله بن عباس را پيش آنها فرستاد كه باز آمد و كارى نساخته بود ، على برفت و با آنها سخن كرد كه در ميانه وفاق آمد و وارد كوفه شدند .\r\nآنگاه يكى پيش على آمد و گفت : « اين كسان مىگويند كه به نزد ايشان از كفر خويش بازگشته اى . » گويد : على هنگام نماز ظهر با كسان سخن كرد و از كار خوارج ياد كرد و از\r\n\r\n","description":"","footnote":"\r\n[ 1 
  ] سورهء زمر ( 39 ) آيه 65\r\n[ 2 
  ] سوره روم ( 30 ) آيهء آخر 60\r\n","page_name":" 2595 ","page_number":412},
  {"content":"\r\nآن عيب گرفت كه از اطراف مسجد برجستند و حكميت خاص خداست گفتند .\r\nيكى از آنها پيش آمد و آيهء « * ( وَلَقَدْ أُوحِيَ 39 : 65 ) * » را بخواند و على نيز آيه « * ( فَاصْبِرْ إِنَّ وَعْدَ الله 30 : 60 ) * » را بخواند .\r\nعبد الملك بن ابى حره گويد : وقتى على ابو موسى را براى انجام حكميت روانه كرد خوارج همديگر را بديدند و در خانه عبد الله بن وهب راسبى فراهم آمدند .\r\nعبد الله حمد خدا گفت و ثناى او كرد سپس گفت : « به خدا ، كسانى كه به رحمان ايمان دارند و مطيع حكم قرآنند نبايد اين دنيا را كه خشنودى و دلبستگى و برتر شمردن آن مايهء رنج و هلاكت است از امر به معروف و نهى از منكر و گفتن حق برتر شمارند كه هر كه در اين دنيا وهن و زيان بيند به روز رستاخيز پاداش وى رضاى خدا عز و جل است و جاودانه بودن در بهشتهاى او . بياييد بعنوان اعتراض بر اين بدعتهاى گمرهىزاى از اين دهكده كه مردمش ستمگرانند بيكى از ولايتهاى جبال يا يكى از اين شهرها رويم . » حرقوص بن زهير گفت : « بهره ورى از اين دنيا اندك است و جدايى از آن نزديك . زينت و رونق دنيا شما را به زندگى علاقمند نكند و از طلب حق و اعتراض به ستم باز ندارد كه خدا يار پرهيزكاران و نيكوكاران است . » حمزة\r\nبن سنان اسدى گفت : « اى قوم رأى درست همين است كه شما داريد ، كار خويش را بدست يكى از خودتان سپاريد كه مىبايد ستونى داشته باشيد و پرچمى كه اطراف آن باشيد و سوى آن رويد . » گويد : سالارى قوم را به زيد بن حصين طايى عرضه كردند كه نپذيرفت . به حمزه ابن سنان و شريح بن اوفى عبسى عرضه كردند كه نپذيرفتند . به عبد الله بن وهب راسبى عرضه كردند كه گفت : « بياريد ! به خدا از ترس مرگ از سالارى نمىگذرم اما به سبب علاقه به دنيا نيست كه آن را مىگيرم » گويد : ده روز از شوال رفته بود كه با عبد الله بيعت كردند . او را\r\n","description":"","footnote":"","page_name":" 2596 ","page_number":413},
  {"content":"\r\nذو الثفنات مىگفتند [ 1 
  ] .\r\nگويد : پس از آن در خانهء شريح بن اوفى عبسى فراهم آمدند ابن وهب گفت :\r\n« به شهرى رويم و آنجا براى اجراى حكم خدا فراهم شويم كه شما اهل حقيد . » شريح گفت : « سوى مداين رويم و اقامت گيريم و دروازه ها را بگيريم و مردمش را بيرون كنيم و كس پيش ياران خويش از مردم بصره فرستيم كه پيش ما آيند . » زيد بن حصين گفت : « اگر به جماعت برون شويد دنبالتان مىكنند يك يك و نهانى برون شويد . در مداين كسى هست كه مانعتان شود برويد و به نزديك پل نهروان اقامت گيريد و با برادران خودتان از مردم بصره نامه نويسيد . » گفتند : « راى درست همين است . » عبد الله وهب به خوارج بصره نامه نوشت و اتفاق جماعت را خبر داد و ترغيب كرد كه به آنها ملحق شوند .\r\nو چون نامه به آنها رسيد جواب دادند كه به وى ملحق مىشوند .\r\nو چون خوارج كوفه آهنگ حركت كردند همه شب را كه شب جمعه بود تا روز جمعه به عبادت پرداختند و روز شنبه روان شدند . شريح بن اوفى عبسى وقتى روان مىشد اين آيه را مىخواند : « * ( فَخَرَجَ مِنْها خائِفاً يَتَرَقَّبُ قال رَبِّ نَجِّنِي من الْقَوْمِ الظَّالِمِينَ . وَلَمَّا تَوَجَّه تِلْقاءَ مَدْيَنَ قال عَسى رَبِّي أَنْ يَهْدِيَنِي سَواءَ السَّبِيلِ 28 : 21 - 22 ) * » [ 2 
  ] يعنى : از آن شهر ترسان و نگران برون شد و گفت : « پروردگارا مرا از گروه ستمگران نجات بخش » و چون رو سوى مدين كرد گفت : « شايد پروردگارم مرا به ميانه راه هدايت كند . » گويد : طرفة بن عدى بن حاتم طايى با آنها برون شد ، پدرش از دنبالش آمد اما\r\n\r\n","description":"","footnote":"\r\n[ 1 
  ] جمع ثفنه بمعنى پينه . باحتمال قوى اين عنوان از آن رو داشت كه بر پيشانى او پينه ها بود از بس كه نماز كرده بود .\r\n[ 2 
  ] سوره قصص ( 28 ) آيه 22 ، 23\r\n","page_name":" 2597 ","page_number":414},
  {"content":"\r\nبه او دست نيافت . تا مداين رفت و باز گشت و چون به ساباط رسيد عبد الله بن وهب راسبى با حدود بيست سوار به او رسيد و مىخواست بكشدش اما عمرو بن مالك نبهانى و بشر بن زيد بولانى مانع شدند . پس از آن عدى كس پيش سعد بن مسعود فرستاد كه عامل على بر مداين بود\r\nو او را از كار خوارج خبر داد . وى نيز آماده شد و دروازه هاى مداين را ببست و با گروهى سوار برون شد و برادر زاده خويش مختار بن ابى عبيد را در مداين جانشين كرد و به طلب خوارج روان شد . عبد الله بن وهب خبر يافت و راه خويش را كج كرد و سوى بغداد رفت . سعد بن مسعود شبانگاه در كرخ با پانصد سوار به او رسيد و عبد الله با سى سوار سوى وى آمد و ساعتى بجنگيدند . آنگاه همراهان سعد دست از خوارج بداشتند و با وى گفتند « از جنگيدن با اينان چه منظور دارى كه در بارهء آنها دستورى ندارى ؟ بگذار بروند و به امير مؤمنان بنويس اگر گفت بدنبالشان به روى برو و اگر كس ديگر را فرستاد ، بسلامت مانده اى » اما سعد نپذيرفت و چون شب در آمد عبد الله بن وهب حركت كرد و با عبور از دجله بسر زمين جوخى رسيد و از آنجا سوى نهروان رفت و به ياران خويش رسيد كه از او نوميد شده بودند و گفته بودند : « اگر هلاك شده باشد زيد بن حصين يا حرقوص بن زهير را سالار مىكنيم . » گويد : جماعتى از مردم كوفه سوى خوارج حركت كردند كه با آنها باشند و كسانشان ببازگشت وادارشان كردند . قعقاع بن قيس طايى عموى طرماح بن حكيم و عبد الله بن حكيم بكائى از آن جمله بودند .\r\nعلى خبر يافت كه سالم بن ربيعه عبسى قصد خروج دارد ، وى را پيش خواند و از اين كار منع كرد كه از رفتن خوددارى كرد .\r\nگويد : و چون خوارج از كوفه برون شدند ياران و شيعيان على پيش وى آمدند و با وى بيعت كردند و گفتند : « با هر كه دوستى كنى دوست اوييم و با هر كه دشمنى كنى دشمن اوييم » على پيروى از سنت پيمبر را شرط كرد .\r\n","description":"","footnote":"","page_name":" 2598 ","page_number":415},
  {"content":"\r\nگويد : ربيعة بن شداد خثعمى پيش على آمد كه به دو گفت : « بر كتاب خدا و سنت پيمبر خدا بيعت كن » ربيعه گفت : « بر سنت ابو بكر و عمر » على گفت : « واى تو ، اگر ابو بكر و عمر جز به كتاب خدا و سنت پيمبر خدا بيعت كرده بودند بر حق نبودند . » و ربيعه با وى بيعت كرد .\r\nآنگاه على در او نگريست و گفت : « گويى مىبينمت كه با اين خوارج حركت كرده اى و كشته شده اى و اسبان لگدكوبت كرده . » وى در جنگ نهروان همراه خوارج بصره بود و كشته شد .\r\nگويد : پانصد كس از خوارج بصره فراهم آمدند و مسعر بن فدكى تميمى را سالار خويش كردند . ابن عباس خبر يافت و ابو الاسود دئلى را به تعقيبشان فرستاد\r\nكه نزد پل بزرگ به آنها رسيد و مقابل هم بودند تا شب در آمد مسعر كه اشرس بن عوف شيبانى بر مقدمهء وى بود با ياران خويش در تاريكى از ميان كسان گذشت و در نهروان به عبد الله بن وهب پيوست .\r\nگويد : و چون خوارج قيام كردند و ابو موسى سوى مكه گريخت و على ، ابن عباس را به بصره باز فرستاد در كوفه به سخن ايستاد و گفت : « حمد خداى ، اگر چه روزگار ، بليه سخت و حوادث بزرگ آرد ، شهادت مىدهم كه خدايى جز خداى يگانه نيست و محمد پيمبر خداست . اما بعد ، عصيان ، موجب حسرت است و سبب ندامت .\r\nدربارهء اين دو مرد و اين حكميت دستور خويش را با شما گفتم و راى خويش را وانمودم ، اگر قصير را رايى بود [ 1 
  ] .\r\n« ولى جز آنچه را خودتان مىخواستيد نپذيرفتيد و كار من و شما چنان شد كه شاعر هوازنى گويد :\r\n\r\n","description":"","footnote":"\r\n[ 1 
  ] اشاره به حادثهء زبا و قصير كه راى قصير را در كار زبان پذيرفتند و اين مثل شد كه لا راى لقصير\r\n","page_name":" 2599 ","page_number":416},
  {"content":"\r\n« دستور را خويش را در انحناى دره با آنها بگفتم « اما راه صواب را تا نيمروز بعد ندانستند » « بدانيد كه اين دو مرد كه به حكميت انتخابشان كرده بوديد حكم قرآن را پشت سر افكندند و چيزى را كه قرآن باطل كرده بود جان دادند و هر كدامشان برون از هدايت خدا تابع هوس خويش شدند و بى حجت روشن و سنت روان ، حكم كردند و در حكم خويش اختلاف كردند و هيچكدامشان به راه صواب نرفتند و خدا و پيمبر خدا و مؤمنان پارسا از آنها بيزارند ، آماده شويد و مهياى حركت سوى شام باشيد و انشاء الله روز دوشنبه سوى اردوگاه خويش رويد . » گويد : و چون فرود آمد به خوارج كه نزديك رود نهروان بودند نامه اى نوشت :\r\n« بسم الله الرحمن الرحيم « از بندهء خدا ، على ، امير مؤمنان به زيد بن حصين و عبد الله بن وهب « و كسانى كه با آنهايند .\r\n« اما بعد ، اين دو مرد كه بحكمشان رضايت داديم مخالفت كتاب « خدا كردند و بدون هدايت خدا تابع هوسهاى خويش شدند و مطابق « سنت عمل نكردند و حكم قرآن را روان نكردند و خدا و پيمبر و مؤمنان « از آنها بيزارند . وقتى اين نامهء من به شما رسيد بياييد كه ما سوى « دشمن خويش و دشمن شما مىرويم و بر همان كاريم كه نخستين بار « بوده‌ايم . »\r\nدر جواب وى نوشتند :\r\n« اما بعد ، تو به خاطر پروردگارت خشم نياورده اى بلكه به خاطر « خودت خشم آورده اى . اگر به كفر خويشتن شهادت دهى و به توبه گرايى « در كار فيما بين خودمان و تو بنگريم و گر نه منصفانه به تو اعلام جنگ مىكنيم كه\r\n","description":"","footnote":"","page_name":" 2600 ","page_number":417},
  {"content":"\r\n« خدا خيانتكاران را دوست ندارد . » گويد : وقتى على مكتوبشان را خواند از آنها مايوس شد و چنان ديد كه رهاشان كند و با كسان سوى مردم شام رود و با آنها روبرو شود و بجنگد .\r\nجبر بن نوف همدانى گويد : وقتى على در نخيله فرود آمد و از خوارج نوميد شد به پا ايستاد و حمد خدا گفت و ثناى او كرد ، سپس گفت : « هر كه جهاد در راه خدا را وا گذارد و در كار وى نفاق كند بر لب هلاكت باشد مگر آنكه خدا به كردم خويش وى را دريابد ، از خدا بترسيد و با دشمن خدا كه مىخواهد نور خدا را خاموش كند بجنگيد تا خطا كاران گمراه ستمگر بدكار كه قرآن نخوانند و فقه دين ندانند و علم تاويل ندارند و چندان سابقه در اسلام ندارند كه شايستهء اين كار باشند بجنگيد ، به خدا اگر خليفهء شما شوند با شما چون خسرو و هرقل عمل كنند ، آماده شويد و مهياى حركت سوى دشمنان مغربى خويش باشيد ، كس پيش برادران بصرى فرستاده‌ايم كه سوى شما آيند و چون بيامدند و فراهم شدند روان مىشويم ان شاء الله كه جز به وسيلهء خدا توان و نيرويى نيست . » گويد : على به ابن عباس نامه نوشت و همراه عتبة بن اخنس از مردم بنى سعد بن بكر فرستاد :\r\n« اما بعد ، ما به اردوگاهمان در نخيله آمده‌ايم و آهنگ رفتن سوى « دشمنان مغربى داريم . مردم را روانه كن تا فرستادهء من پيش تو آيد و به « جاى باش تا دستور من به تو رسد . و السلام » و چون نامه به ابن عباس رسيد آن را براى كسان خواند و گفت : « با احنف بن قيس روان شوند و يك هزار و پانصد كس از آنها با وى روان شدند ، عبد الله بن عباس اين گروه را اندك ديد و ميان مردم به سخن ايستاد و حمد خدا گفت و ثناى او كرد ، سپس گفت : « اما بعد ، اى مردم بصره ، دستور امير مؤمنان سوى من آمده كه شما را روانه كنم دستورتان دادم با احنف بن قيس حركت كنيد و بيشتر از يك هزار و پانصد\r\n","description":"","footnote":"","page_name":" 2601 ","page_number":418},
  {"content":"\r\nكس از شما با وى نرفتيد اما شما بدون فرزندانتان و غلامانتان و وابستگانتان شصت هزار كسيد . با جارية بن قدامه سعدى حركت كنيد و كسى خويشتن را به معرض مواخذه نيارد كه هر كه به جاى ماند و نا فرمانى امام خويش كند از او مواخذه مىكنم ، ابو الاسود دئلى را گفته‌ام كه شما را به راه اندازد ، هر كه موجب مواخذهء خويش شود جز خودش را ملامت نكند . » گويد : جاريه برون شد وارد و زد ، ابو الاسود نيز مردم را به راه انداخت يك هزار و هفتصد كس به نزد جاريه فراهم آمدند و برفت تا در نخيله به على رسيد .\r\nوى در نخيله مانده بود تا اين دو سپاه بصره كه سه هزار و دويست كس بودند به دو رسيدند .\r\nآنگاه على سران كوفه و سران هفت ناحيه و سران قبايل و بزرگان قوم را فراهم آورد و حمد خدا گفت و ثناى او كرد ، آنگاه گفت : « اى مردم كوفه شما در كار حق ، برادران و ياران منيد و در كار جهاد با دشمنان منحرف ، پشتيبان منيد كه به وسيلهء شما مخالف را سركوب مىكنم و موافق را باطاعت كامل مىآرم . من كس سوى بصره فرستادم كه سوى شما حركت كنند و بيش از سه هزار و دويست كس از آنها سوى من نيامدند . مرا به مشورتى آشكار و صميمانه يارى دهيد . شما . . . [ 1 
  ] هنگام رفتن سوى صفين . بلكه همگى فراهم آييد مىخواهم كه سالار هر قوم همه جنگاوران طايفه خويش را با فرزندانشان كه به سن پيكار رسيده‌اند و وابستگان طايفه ، بنويسد و به ما دهد .\r\nسعيد بن قيس همدانى برخاست و گفت : « اى امير مؤمنان ! از ما همه استماع است و اطاعت و دوستى و نيكخواهى ، من زودتر از همه آنچه را خواسته اى بيارم .\r\nمعقل بن قيس رياحى نيز به پا خاست و سخنانى از اين گونه گفت . عدى بن حاتم و زياد بن خصفه و حجر بن عدى و سران قوم و بزرگان قبايل برخاستند و سخنانى نظير اين\r\n\r\n","description":"","footnote":"\r\n[ 1 
  ] در متن افتادگى دارد .\r\n","page_name":" 2602 ","page_number":419},
  {"content":"\r\nگفتند .\r\nگويد : پس از آن سران قوم جنگاوران خويش را نوشتند و به على دادند و فرزندان و غلامان و وابستگان خويش را گفتند كه با آنها حركت كنند و هيچ كس به جاى نماند ، چهل هزار جنگاور و هفده هزار از ابناى آنها كه به سن پيكار رسيده بودند و هشت هزار از بستگان و غلامان را به على صورت دادند و گفتند : « اى امير مؤمنان از جنگاوران و فرزندانشان كه به رشد رسيده‌اند و توان پيكار دارند ، آنها را كه قوت و دليرى دارند صورت داده‌ايم و گفته‌ايم با ما حركت كنند . جمعى نيز ناتوانند كه در املاك مانده‌اند و به كارهاى لازم اشتغال دارند . »\r\nگويد : و چنان بود كه از عربان كوفه پنجاه و هفت هزار كس آمده بودند و هفت هزار كس از وابستگان و غلامانشان كه همه مردم كوفه شصت و پنجهزار كس بودند . سه هزار و دويست كس نيز از مردم بصره بودند و همه جمع وى شصت و پنج هزار و دويست كس بود .\r\nابو الصلت تميمى گويد : على به سعد بن مسعود ثقفى كه عامل وى بر مداين بود نوشت : « من زياد بن خصفه را سوى تو فرستادم ، كسانى را كه از جنگاوران كوفه پيش تو هستند سوى من فرست و در اين كار شتاب كن . ان شاء الله و نيرويى جز به وسيله خدا نيست . » گويد : على خبر يافت كه كسان مىگويند : « بهتر بود ما را به مقابله اين حروريان مىبرد و از آنها آغاز مىكرديم و چون از كارشان فراغت مىيافتيم از آنجا به سوى منحرفان مىرفتيم » و ميان كسان به سخن ايستاد و حمد خدا گفت و ثناى او كرد و گفت : « اما بعد شنيدم گفته‌اند بهتر بود امير مؤمنان ما را به سوى اين خوارج مىبرد كه بر ضد وى قيام كرده‌اند و از آنها آغاز مىكرديم و چون از كارشان فراغت مىيافتيم سوى منحرفان مىرفتيم ، اما به نظر ما گروه ديگر غير از اين خوارج مهمتر است .\r\nگفتگوى اينان را بگذاريد و سوى جمعى رويد كه با شما مىجنگند كه ملوك جبار\r\n","description":"","footnote":"","page_name":" 2603 ","page_number":420},
  {"content":"\r\nشوند و بندگان خدا را بندگان خويش كنند » و كسان از هر سوى بانگ زدند كه اى توايم و امير مؤمنان ما را به هر سوى كه خواهى ببر .\r\nگويد : صيفى بن فسيل شيبانى به پا خاست و گفت : « اى امير مؤمنان ! ما گروه ياران تو ، با هر كه دشمنى كنى دشمنى كنيم و با هر كه مطيع تو باشد همدلى كنيم ، ما را سوى دشمنان خود ببر ، هر كه باشند و هر كجا باشند كه ان شاء الله زحمت كمى عده و سست همتى پيروان ، نخواهى داشت . » محرز بن شهاب تميمى از طايفه بنى سعد ، به پا خاست و گفت : « اى امير مؤمنان ! شيعيان تو همانند يك دل\r\nبه يارى كردنت و كوشش در پيكار دشمنت اتفاق دارند .\r\nخوش دل باش كه پيروزى از آن توست و ما را سوى هر گروه كه مىخواهى ببر كه ما شيعيان توييم كه از اطاعت تو و پيكار با مخالفانت اميد ثواب نكو داريم و از واگذاشتن تو و واماندن از دستورت بيم و بال سخت داريم . » حميد بن هلال به نقل از يكى مردم عبد القيس كه از جملهء خوارج بوده بود سپس از آنها جدايى گرفته بود گويد : به دهكده اى در آمدند ، عبد الله پسر خباب كه يار پيمبر خداى بوده بود بيمناك در آمد و عباى خود را مىكشيد ، گفتندش : « بيم مدار . » گفت : « به خدا مرا ترسانيديد . » گفتند : « تو عبد الله پسر خبابى كه يار پيمبر خداى بوده » گفت : « آرى » گفتند : « شنيده اى كه پدرت از پيمبر خداى حديثى بگويد دربارهء فتنه اى كه هر كه در اثناى آن نشسته باشد از ايستاده بهتر و هر كه ايستاده باشد از رونده بهتر و رونده از دونده بهتر و گويد كه اى بندهء خداى اگر در آن وقت بوديد اى بنده خداى تو مقتول باش . » راوى گويد : « جز اين ندانم كه فرموده بود اى بنده خداى قاتل مباش » عبد الله گفت : « آرى »\r\n","description":"","footnote":"","page_name":" 2604 ","page_number":421},
  {"content":"\r\nگويد : وى را به كنار رود بردند و گردنش را بزدند و خونش روان شد كفنى بند پاپوشى بود ، شكم كنيز وى را نيز دريدند و جنينش را در آوردند .\r\nحميد بن هلال گويد : « خارجه كه از بصره روان شده بود بيامد تا بر ساحل رود نزديك ياران خويش رسيد . جمعى از آنها برفتند و به يكى بر خوردند كه زنى را سوار بر خر همراه داشت ، سوى او رفتند و پيش خواندند و تهديد كردند و بترسانيدند و گفتند : « كيستى ؟ » گفت : « من عبد الله پسر خبابم كه يار پيمبر خداى بوده » آن گاه روى جامهء خويش افتاد كه از زمين بر دارد كه وقتى وى را ترسانيده بودند افتاده بود .\r\nگفتند : « ترا ترسانيديم ؟ » گفت : « آرى » گفتند : « بيم مدار ، حديثى از پدر خويش بيار كه از پيمبر خداى شنيده باشد شايد خداى ما را به وسيله آن سود دهد . » گفت : « پدرم به نقل از پيمبر خداى حديثى به من گفت كه فتنه اى خواهد بود كه در اثناى آن دل مرد نيز بميرد چنان كه تنش مىميرد كه به شب مؤمن باشد و صبحگاه كافر شود و صبحگاه كافر باشد و به شب مؤمن شود . » گفتند : « همين حديث را مىپرسيديم . دربارهء ابو بكر و عمر چه مىگويى ؟ » عبد الله ثناى آنها گفت .\r\nگفتند :\r\n« درباره عثمان در اول و آخر خلافتش چه مىگويى ؟ » گفت : « در اول و آخر بر حق بود » گفتند : « دربارهء على پيش از حكميت و پس از آن چه مىگويى ؟ » گفت : « او خدا را بهتر از شما مىشناسد و در كار دينش محتاطتر است و بصيرتش بيشتر . » گفتند : « تو پيروى هوس مىكنى و كسان را به سبب نامهايشان دوست دارى\r\n","description":"","footnote":"","page_name":" 2605 ","page_number":422},
  {"content":"\r\nنه اعمالشان . به خدا طورى بكشيمت كه هيچ كس را نكشته باشيم . » آنگاه وى را بگرفتند و دست ببستند و با زنش كه آبستن نزديك به وضع بود زير نخلى باردار بردند كه خرمايى از آن بيفتاد و يكيشان آن را بر گرفت و به دهان نهاد ، يكيشان گفت : « به ناروا خوردى و بى پرداخت بها » كه آن را از دهان بينداخت ، آنگاه شمشير خويش را بر گرفت ، خوكى از آن ذميان بر او گذشت كه آن را با شمشير خويش بزد ، و گفتند : « اين تباهى در زمين آورده است » پس او پيش صاحب خوك رفت و رضايت او را جلب كرد .\r\nگويد : و چون ابن خباب اين رفتارشان را بديد گفت : « اگر راست مىگوييد ، از جانب شما نگرانى ندارم كه مسلمانم و بدعتى در اسلام نياورده‌ام و مرا امان داده‌ايد و گفته‌ايد : « مترس » .\r\nپس او را بياوردند و بنشانيدند و سرش را بريدند كه خونش در آب ريخت .\r\nآنگاه به طرف زن رفتند كه گفت : « من يك زنم ، مگر از خدا نمىترسيد ؟ » پس شكمش را بدريدند ، سه زن ديگر از قبيله طى را نيز كشتند . ام سنان صنداوى را نيز كشتند .\r\nگويد : على و مسلمانانى كه با وى بودند از رفتار خوارج خبر يافتند كه عبد الله بن خباب را كشته‌اند و متعرض كسان شده‌اند . على حارث بن مره عبدى را فرستاد كه برود و كار آنها را ببيند و واقع حال را براى وى بنويسد و مكتوم ندارد .\r\nحارث برفت تا به نهروان رسيد كه از آنها پرسش كند ، اما قوم سوى او رفتند و خونش بريختند . امير مؤمنان و كسان خبر يافتند و كسان پيش او رفتند و گفتند : « اى امير مؤمنان چرا اين كسان را پشت سر ما مىگذارى كه بر اموال و عيال ما مسلط شوند ؟\r\nما را به طرف اين قوم ببر و چون از كار آنها فراغت يافتيم ، سوى دشمنان شام مىرويم . » گويد : اشعث بن قيس كندى برخاست و سخنانى نظير اين گفت . مردم پنداشته\r\n","description":"","footnote":"","page_name":" 2606 ","page_number":423},
  {"content":"\r\nبودند كه اشعث رأى خوارج دارد براى آنكه در حادثه صفين گفته بود : « جماعتى كه ما را سوى كتاب خدا مىخوانند با ما انصاف كرده‌اند » و چون به على تأكيد كرد كه به طرف آنها حركت كند ، كسان بدانستند كه راى خوارج ندارد .\r\nگويد : على مصمم شد و بانگ رحيل داد\r\nو حركت كرد و از پل گذشت و نزديك آنجا دو ركعت نماز كرد . آنگاه در دير عبد الرحمان فرود آمد . پس از آن در دير ابو موسى ، پس از آن از دهكده شاهى عبور كرد ، سپس از دباها و پس از آن ساحل فرات .\r\nدر اثناى راه منجمى بر او گذشت و گفت : « در وقتى معين از روز حركت كند » و گفت : « اگر در وقت ديگر حركت كنى تو و يارانت سختى بسيار ببينيد . » اما خلاف راى وى كرد و در وقتى كه گفته بود حركت نكند ، حركت كرد و چون از رود گذشت حمد خدا گفت و ثناى وى كرد و گفت : « اگر به وقتى كه منجم گفته بود حركت كرده بوديم ، جاهلان بىخبر ، مىگفتند : به وقتى كه منجم گفته بود حركت كرد كه ظفر يافت . » عبد الله بن عوف گويد : وقتى على مىخواست از انبار سوى جمع نهروان حركت كند قيس بن سعد بن عباده پيش وى آمد كه به دو گفت سوى مداين رود و آنجا باشد تا دستور وى برسد ، آنگاه سوى خوارج حركت كرد .\r\nقيس و سعد بن مسعود ثقفى نزديك رود پيش وى آمدند . على كس پيش خوارج فرستاد كه قاتلان ياران ما را تسليم كنيد كه به قصاص آنها بكشيمشان و كارى با شما نداريم و دست از شما مىداريم ، تا با مردم شام تلاقى كنيم ، شايد خدا دلهاى شما را بگرداند و به وضعى ببرد بهتر از آنچه اكنون داريد .\r\nگويد : خوارج كس پيش او فرستادند كه همه ما قاتلان آنهاييم و همگى خون آنها و شما را حلال مىدانيم .\r\nعبد الله بن ابى الكنود گويد : قيس بن سعد بن عباده به خوارج گفت :\r\n« بندگان خدا خونيهاى ما را بدهيد و به راهى كه از آن برون شده‌ايد باز گرديد\r\n","description":"","footnote":"","page_name":" 2607 ","page_number":424},
  {"content":"\r\nو با ما به جنگ دشمن ما و خودتان بياييد كه كارى شگفت كرده‌ايد و به مشرك بودن ما شهادت داده‌ايد و شرك ستمى بزرگ است ، خون مسلمانان را ريخته‌ايد و مشركشان پنداشته‌ايد . » عبد الله بن شجره سلمى گفت : « حق براى ما روشن شده پيرو شما نمىشويم مگر يكى را چون عمر بياريد . » سعد گفت : « در ميان خودمان جز على كسى را همانند او نمىشناسيم ، شما ميان خودتان كسى را مىشناسيد ؟ » سپس گفت : « شما را به خدا خودتان را به هلاكت ميندازيد كه مىبينم فتنه بر شما چيره شده . »\r\nابو ايوب ، خالد بن زيد انصارى ، نيز با آنها سخن كرد و گفت : « بندگان خدا ما و شما به همان حاليم كه بوديم و ميان ما فاصله اى نيست . بر سر چه با ما مىجنگيد ؟ » گفتند : « اگر امروز با شما بيعت كنيم فردا به حكميت تن مىدهيد . » گفت : « شما را به خدا از بيم فتنه سال آينده ، امسال فتنه مكنيد . » زيد بن وهب گويد : على سوى خوارج نهروان آمد و نزدشان به سخن ايستاد و گفت : « اى جماعتى كه از سر لجاجت به دشمنى آمده‌ايد و هوس از راه حق بدرتان برده و دستخوش سبكسرى شده‌ايد و به خطا و بليهء عظيم افتاده‌ايد ، مبادا به خطر افتيد و فردا امت شما را ببيند كه بر كنار اين رود ، و دل اين دره از پاى در آمده‌ايد ، بى آنكه از جانب پروردگارتان حجت و دليل روشن داشته باشيد ، مگر ندانسته‌ايد كه از حكميت منعتان كردم و گفتم كه دشمن از روى نفاق و خدعه حكميت مىخواهد و خبرتان دادم كه اين قوم اهل دين و قرآن نيستند و من آنها را بهتر از شما مىشناسم و در كودكى و بزرگى آنها را شناخته‌ام كه اهل مكر و خيانتند و شما اگر از راى من بگرديد خلاف دور انديشى كرده‌ايد . اما عصيان من كرديد تا تسليم شدم و به حكميت تن دادم اما در كار حكميت شرط نهادم و پيمان كردم و از حكمان تعهد گرفتم كه آنچه را\r\n","description":"","footnote":"","page_name":" 2608 ","page_number":425},
  {"content":"\r\nقرآن زنده كرده زنده بدارند و آنچه را قرآن بميرانيده بميرانند ، اما مخالفت كردند و به خلاف حكم كتاب و سنت رفتند كه كارشان را به يك سو افكنديم و اكنون به كار اول خويش هستيم ، شما را چه مىشود و نگران چيستيد ؟ » گفتند : « ما به حكميت تن داديم و چون تن داديم گناه كرديم و به سبب آن كافر شديم ، سپس توبه كرديم ، اگر تو نيز مانند ما توبه كنى ، از توايم و با توايم و اگر نكنى از ما كناره كن كه منصفانه به تو اعلام جنگ مىكنيم كه خدا خيانتكاران را دوست ندارد . » على گفت : « به بلا افتيد و كس از شما نماند ، از آن پس كه به پيمبر خدا ايمان آورده‌ام و با وى هجرت كرده‌ام و در راه خدا جهاد كرده‌ام به كفر خويش اقرار كنم ؟\r\nدر اين صورت گمراه باشم و از جمله هدايت يافتگان نباشم . » آنگاه از پيش آنها برفت .\r\nابو سلمه زهرى كه مادرش دختر انس بن مالك بود گويد : على به خوارج نهروان گفت : « اى كسان ، نفسهايتان مخالفت با حكميت را به شما خوش وا نموده ،\r\nاما شما آغاز كرديد و خواهان آن شديد من مخالف بودم و به شما گفتم كه آن قوم از روى نفاق و خدعه خواهان حكميت شده‌اند . اما نپذيرفتيد و مخالفت كرديد و به نافرمانى از من بگشتيد كه من نيز رأى شما گرفتم ، به خدا شما گروهى سبكسر و كم خرديد ، بى پدرها ، مرتكب حرامى نشده‌ام و شما را به غفلت نيفكنده‌ام و چيزى از اين كار را از شما نهان نداشته‌ام ، فريبتان نداده‌ام و مايه محنتتان نشده‌ام ، كار ما كار مسلمانان بود ، همسخن شديد كه دو تن را انتخاب كنيد و ما تعهد گرفتيم كه مطابق مندرجات قرآن حكميت كنند و از آن تجاوز نكنند ، اما از راه بدر شدند و حق را كه عيان مىديدند رها كردند و دل به خطا دادند ، از سوء تدبير و قضاوت ناصواب . در صورتى كه ما از آنها پيمان گرفته بوديم كه به عدالت حكم كنند و مدافع حق ما باشند و چون از راه حق بگشته‌اند و مرتكب خطا شده‌اند حجت با ماست . معلوم كنيد چرا جنگ با ما و جدايى از جماعتمان را روا مىداريد از اين رو كه كسان دو تن را انتخاب كرده‌اند ؟ چرا\r\n","description":"","footnote":"","page_name":" 2609 ","page_number":426},
  {"content":"\r\nشمشيرهاتان را به دوش نهاده‌ايد و راه كسان را مىبنديد و گردنشان را مىزنيد و خونشان را مىريزيد كه اين خسرانيست عيان ؟ به خدا اگر بر سر اين كار مرغى را بكشيد خدا كشتن آن را خوش ندارد ، چه رسد به انسانى كه كشتنش به نزد خدا حرام باشد . » خوارج بانگ برداشتند كه با اينان سخن مكنيد و براى ديدار خدا آماده شويد ، به پيش ، به پيش سوى بهشت ! گويد : على برفت و سپاه بياراست : حجر بن عدى را به پهلوى راست نهاد ، شبث بن ربعى يا معقل بن قيس رياحى را به پهلوى چپ نهاد ، ابو قتاده انصارى را به پيادگان گماشت ، قيس بن سعد بن عباده را نيز بر مردم مدينه گماشت كه هفتصد كس بودند .\r\nگويد : خوارج نيز آرايش گرفتند : زيد بن حصين طايى را بر پهلوى راست خويش نهادند . شريح بن اوفى عبسى را بر پهلوى چپ نهادند ، حمزة بن سنان اسدى را بر سواران گماشتند و حرقوص بن زهير سعدى را بر پيادگان گماشتند .\r\nگويد : على اسود بن يزيد مرادى را با دو هزار سوار سوى حمزه بن سنان اسدى فرستاد كه سيصد سوار داشت . على پرچم امانى به دست ابو ايوب داد و او به خوارج بانگ زد كه هر كس از شما سوى اين پرچم آيد و كس نكشته باشد و راه نبسته باشد . در امان است ، هر كس از شما كه سوى كوفه يا مداين رود و از اين جماعت برون شود در امان است ، كه ما از آن پس كه قاتلان برادران خويش را بكشيم نيازى به ريختن خون شما نداريم . » قروة بن نوفل اشجعى گفت : « به خدا نمىدانم براى چه با على جنگ مىكنيم ؟\r\nراى حسن اينست كه بروم تا درباره جنگ با او يا پيرويش بصيرت يابم » و با پانصد سوار برفت و در بند نيجين و دسكره جاى گرفت . دسته ديگرى به طور پراكنده برفتند و در كوفه جاى گرفتند . در حدود يك صد كس از آنها نيز به على پيوستند .\r\nهمه جمعشان چهار هزار كس بود و آنها كه با عبد الله بن وهب بجا ماندند دو هزار و\r\n","description":"","footnote":"","page_name":" 2610 ","page_number":427},
  {"content":"\r\nهشتصد بودند كه به طرف على هجوم بردند ، على سواران را بدون پيادگان پيش فرستاد و كسان را پشت سر سواران به دو صف كرد ، تير اندازان را جلو صف اول بداشت و به ياران خويش گفت : « دست از آنها بداريد تا جنگ آغاز كنند كه بيشترشان پياده‌اند . اگر سوى شما حمله آرند ، وقتى به شما رسند خسته باشند ، شما دفاع كنيد و پسشان برانيد . » خوارج بيامدند و چون نزديك شدند يزيد بن قيس را ندا دادند . وى عامل اصفهان بود . گفتند : « اى يزيد ، حكميت خاص خداست اگر چه عامل اصفهان نخواهد . » عباس بن شريك و قبيصه بن ضبيعه ، هر دوان عبسى ، بانگ زدند كه اى دشمنان خدا مگر شريح بن ابى اوفى ستمگر خويشتن ، در ميان شما نيست ؟ مگر شما نيز همانند او نيستيد ؟\r\nگفتند : « بر ضد كسى كه به فتنه افتاده و توبه كرده چه حجت داريد ؟ » آنگاه بانگ زدند : « به پيش ، به پيش سوى بهشت ! » و حمله بردند . سواران پيش روى پيادگان بودند ، سواران مسلمان مقاومت نيارستند كه حمله خوارج سخت بود و به دو گروه شدند ، گروهى به سمت راست و گروهى ديگر به سمت چپ رفتند .\r\nخوارج سوى پيادگان رفتند .\r\nتير اندازان تير به طرفشان انداختند و سواران از پهلوى راست و چپ به آنها تاختند و پيادگان با نيزه و شمشير حمله بردند . به خدا ، چيزى نگذشت كه به خاكشان ريختند . حمزة بن سنان سالار سواران كه هلاكت را معاينه ديد به ياران خويش بانگ زد كه فرود آييد و پياده شدن آغاز كردند اما هنوز به زمين جا نگرفته بودند كه اسود ابن قيس مرادى به آنها حمله كرد . از جانب على نيز سواران سويشان آمدند و در مدتى كوتاه نابودشان كردند .\r\nحكيم بن سعد گويد : با مردم بصره تلاقى كرديم و چيزى نگذشت كه گويى به آنها گفته شد بميريد و پيش از آنكه قوت نمايى كنند ، و مغلوب كردنشان دشوار شود ،\r\n","description":"","footnote":"","page_name":" 2611 ","page_number":428},
  {"content":"\r\nجان دادند .\r\nابو خباب گويد : ايوب پيش على آمد و گفت : « اى امير مؤمنان زيد بن حصين را كشتم . » گفت : « به او چه گفتى و او با تو چه گفت ؟ » گفت : « با نيزه به سينه اش زدم كه از پشتش در آمد و گفتم : اى دشمن خدا به جهنم برو . » گفت : « خواهى ديد كه كداممان جهنمى هستيم . » گويد : على خاموش ماند .\r\nابو جناب گويد : على به دو گفت : « او سزاوار جهنم است . » گويد : عايذ بن حمله تميمى بيامد و گفت : « اى امير مؤمنان ، كلاب را كشتم . » گفت : « خوب كردى ، تو بر حقى و باطل گويى را كشته اى . » گويد : هانى بن خطاب ارحبى و زياد بن خصفه بيامدند و درباره كشتن عبد الله بن وهب راسبى بگو مگو داشتند .\r\nعلى گفت : « چه كرديد ؟ » گفتند : « اى امير مؤمنان وقتى او را ديديم شناختيمش و پيشدستى كرديم و با نيزه هاى خودمان او را زديم . » على گفت : « اختلاف مكنيد ، هر دوتان كشته‌ايد . » گويد : جيش بن ربيعه ، ابو المعتمر كنانى به حرقوص بن زهير حمله برد و او را بكشت . عبد الله بن زحر خولانى به عبد الله بن شجره سلمى حمله برد و او را بكشت ، شريح بن ابى اوفى پاى ديوارى جاى گرفته بود و از رخنه اى كه بر ديوار بود مدتى از روز بجنگيد و سه تن از مردم همدان را بكشت و رجزى به اين مضمون مىخواند :\r\n« دخترك عبسى « كه ميان كسان خود « با نعمت و ناز به سر مىبرد\r\n","description":"","footnote":"","page_name":" 2612 ","page_number":429},
  {"content":"\r\n« مىداند كه من امشب « از رخنه‌ام دفاع مىكنم . » قيس بن معاويه دهنى به او حمله برد و پايش را بينداخت و او همچنان مىجنگيد و مىگفت :\r\n« قوم از باقيمانده خويش دفاع مىكند . » بار ديگر قيس بن معاويه به او حمله برد و خونش بريخت و شعرى به اين مضمون در دهانها افتاد :\r\n« همدانيان روزى با يكى جنگ كردند « و از صبحگاهان تا پسينگاه جنگ داشتند\r\n« و خدا آن مرد را براى همدانيان فتح كرد ! » شريح رجزى به اين مضمون مىخواند :\r\n« ضربتشان مىزنم و اگر ابو الحسن را ببينم « به شمشير مىزنمش تا بى حركت شود . » عبد الملك بن ابى حره گويد : على به جستجوى پستاندار ( ذو الثديه ) برون شد ، سليمان بن ثمامه حنفى و ريان بن صبره نيز با وى بودند ، ريان او را بر كنار رود ، در گودالى ميان چهل يا پنجاه كشته پيدا كرد .\r\nگويد : و چون او را بيرون آوردند به بازويش نگريست ، پاره گوشتى بر شانه اش بود همانند پستان كه نوكى داشت با موهاى سياه و چون آن را مىكشيدند دراز مىشد ، به اندازهء دست ديگر ، و چون رها مىشد به طرف شانه باز مىگشت و چون پستان مىشد .\r\nگويد : على گفت : « الله اكبر ، دروغ نگفتم و به من دروغ نگفتند ، به خدا اگر بيم نداشتم كه از عمل باز مانيد ، مىگفتمتان كه خدا به زبان پيمبر خويش براى كسى كه با اينان جنگ كند و حقى را كه ما پيرو آنيم بشناسد ، چه ها مقرر فرمود . »\r\n","description":"","footnote":"","page_name":" 2613 ","page_number":430},
  {"content":"\r\nگويد : آنگاه بر كشتگان قوم گذر كرد و گفت : « تيره روزها آنكه فريبتان داد ، زيانتان زد . » گفتيد : « اى امير مؤمنان كى فريبشان داد ؟ » گفت : « شيطان و نفسهاى بد فرماى ، كه به آرزوها فريبشان داد و معاصى را زيبا نمود و خبرشان داد كه غلبه خواهند يافت . » گويند : كسانى را كه رمقى داشتند ، جستجو كردند و چهار صد كس را يافتند .\r\nعلى بگفت تا آنها را به عشيره هاشان دادند و گفت : « ببريدشان و علاجشان كنيد و چون به شدند ، به كوفه بياريد و آنچه را در اردوگاهشان هست بر گيريد . » گويد : سلاح و مركب و لوازم جنگ را ميان مسلمان تقسيم كرد . و ديگر لوازم و غلام و كنيز را به صاحبانش پس داد .\r\nگويد : عدى بن حاتم ، طرفه پسر خويش را جستجو كرد و بيافت و به خاك كرد و گفت : « با آنكه جاى تو خاليست حمد خداى كه مرا به مرگت مبتلا كرد . » كسان ديگر به دفن كشتگان خوارج پرداختند ،\r\nامير مؤمنان وقتى خبر يافت گفت :\r\n« حركت كنيد ، مىكشيدشان و بعد خاكشان مىكنيد ؟ » و كسان حركت كردند .\r\nمحل بن خليفه گويد : يكى از مردم بنى سدوس به نام عيزار بن اخنس كه عقيده خوارج داشت سوى آنها روان شد و نزديك مداين عدى بن حاتم را ديد كه اسود بن قيس و اسود بن يزيد ، هر دوان مرادى ، همراه وى بودند ، عيزار وقتى عدى را ديد گفت : « با سلامت و غنيمت آمدى يا با ستم و گناه ؟ » عدى گفت : « با سلامت و غنيمت . » دو مرد مرادى به دو گفتند : « اين سخن را از آن رو گفتى كه بدى به دل دارى ، اى عيزار ترا مىشناسيم و مىدانيم كه عقيده خوارج دارى ، با ما باش تا ترا پيش امير مؤمنان ببريم و خبر ترا با وى بگوييم . » گويد : « چيزى نگذشت كه على در رسيد و حال عيزار را به او وا نمودند و\r\n","description":"","footnote":"","page_name":" 2614 ","page_number":431},
  {"content":"\r\nگفتند : « اى امير مؤمنان وى بر عقيده خوارج است . » على گفت : « خونش حلال نيست ولى او را محبوس مىداريم . » عدى بن حاتم گفت : « اى امير مؤمنان او را به من بده و ضامنم كه از جانب وى چيزى ناخوشايند نبينى . » و على او را به عدى داد .\r\nعبد الرحمان بن جندب گويد : از ياران على به جز هفت كس كشته نشده بود .\r\nابو دردا گويد : وقتى على از كار خوارج نهروان فراغت يافت حمد خدا گفت و ثناى او كرد و گفت : « خدا با شما نيكويى كرد و ظفر نمايان داد ، بى تأخير سوى دشمن روان شويد . » گفتند : « اى امير مؤمنان ، تيرهايمان تمام شده و شمشيرهايمان كند شده و سر - نيزه ها افتاده ، سوى شهرمان باز گرد كه لوازم بهتر آماده كنيم ، شايد امير مؤمنان جاى كشتگان ما را پر كند كه به كار دشمن بهتر توانيم پرداخت » كسى كه اين سخن مىگفت اشعث بن قيس بود .\r\nعلى بيامد تا به نخيله رسيد و كسان را گفت كه در اردوگاه خويش بمانند و خويشتن را براى جهاد آماده كنند و پيش زنان و فرزندان خود كمتر روند ، تا سوى دشمن حركت كنند .\r\nگويد : كسان چند روزى در اردوگاه ببودند\r\nآنگاه نهانى برفتند و وارد شهر شدند . بجز تعدادى از سران قوم ، و اردوگاه خالى ماند و چون على اين بديد وارد كوفه شد و رأى وى دربارهء حركت سوى دشمن بشكست .\r\nزيد بن وهب گويد : على با كسان سخن كرد و اين نخستين بار بود كه پس از جنگ نهروان با آنها سخن مىكرد و گفت :\r\n« اى مردم ! براى حركت سوى دشمنى كه پيكار با وى مايهء تقرب « و راه يافتن بخداست ، آماده شويد ، كسانى كه در كار حق سر گردانند « و از كتاب بدور و از دين وامانده ، در طغيان كورانه مىروند و در ورطهء\r\n","description":"","footnote":"","page_name":" 2615 ","page_number":432},
  {"content":"\r\n« ضلالت غوطه مىخورند ، هر چه مىتوانيد از نيرو و اسب بر ضدشان « مهيا كنيد و به خدا تكيه كنيد كه خدا بس تكيه گاهى است و بس « ياورى . » گويد : اما نه حركت كردند و نه آماده شدند . روزى چند آنها را وا گذاشت و چون از حركت كردنشان نوميد شد سران و بزرگان قوم را پيش خواند و پرسيد چه راى دارند و موجب انتظارشان چيست ؟\r\nگروهى تعلل كردند ، گروهى نارضا بودند و آمادگان اندك بودند . پس ميان جمع به سخن ايستاد و گفت :\r\n« بندگان خدا سبب چيست كه وقتى مىگويمتان حركت كنيد ، به « زمين مىچسبيد ، مگر به جاى آخرت به زندگى دنيا دل خوش كرده‌ايد « و به جاى عزت به ذلت و زبونى رضايت داده‌ايد ، چرا وقتى به جهاد « دعوتتان مىكنم ، چشمانتان مىگردد ؟ گويى به حال مرگيد ! گويى دلهاتان « آشفته است كه نمىفهميد و چشمانتان بسته است كه نمىبينيد ! خدا « خوبتان كند كه به هنگام فراغت شيران بيشه‌ايد ، اما وقتى به جنگ « دعوت شويد روبهان گريزانيد ، شما معتمد من نيستيد ، خوشكامگان شبيد ، « نه سوارانيد كه حمله را به كار آييد و نه دليرانيد كه تكيه گاه باشيد . چه « بد جنگاورانيد ، با شما خدعه كنند اما نكنيد ، از ديارتان بكاهند و تعرض « نكنيد ، كسان از شما غافل نمانند ، اما شما غافل و بىخبريد ، جنگاور ، « بيدار دل است و خردمند و هر كه بىحركت ماند قرين ذلت شود ، جدل « كنان مغلوب شوند و مغلوب ، پايمال شود و هستى باخته . » « سپس گفت : اما بعد مرا بر شما\r\nحقى هست و شما را بر من حقى هست ، حق « من بر شما نيكخواهى است مادام كه با شما باشم و تقسيم غنيمت ، و « تعليمتان كه نادان نمانيد و ادب آموختنتان كه دانا شويد ، حق من بر شما\r\n","description":"","footnote":"","page_name":" 2616 ","page_number":433},
  {"content":"\r\n« اينست كه حق بيعت بگذاريد و در حضور و غياب نيكخواه من باشيد و « چون دعوتتان كنم بپذيريد و چون دستورتان دهم اطاعت كنيد . از آنچه « خوش ندارم بر كنار مانيد و به آنچه مىخواهيم باز آييد تا به آنچه « مىجوييد برسيد و آنچه را آرزو داريد بيابيد . » به روايت ديگر جنگ ميان على و خوارج نهروان به سال سى و هشتم بود .\r\nمؤيد اين گفتار روايت ابو مريم است كه گويد : « شبث بن ربعى و ابن كوا از كوفه سوى حرورا رفتند ، على به كسان دستور داد با سلاح بيايند ، سوى مسجد آمدند چندانكه پر شد . كس پيش آنها فرستاد كه بد كرديد كه با سلاح وارد مسجد شديد به گورستان مراد رويد تا دستور من برسد .\r\nگويد : به گورستان رفتيم و لختى از روز آنجا بوديم آنگاه شنيديم كه قوم باز آمده‌اند و حمله آورده‌اند .\r\nگويد : با خودم گفتم بروم به آنها بنگرم . برفتم وارد صفهايشان شدم و پيش شبث بن ربعى و ابن كوا رسيدم كه بر اسبان خود نشسته بودند ، فرستادگان على پيش آنها بودند و به خدا قسمشان مىدادند كه باز گردند . مىگفتند : « از ترس فتنهء سال آينده ، اينك فتنه مياريد . » آنگاه يكى از آنها سوى يكى از فرستادگان على آمد و مركب او را پى كرد . صاحب اسب پياده شد و انا لله گويان زين خويش را برداشت و برفت .\r\nگويد : خوارج مىگفتند ما بجز جدايى از آنها نمىخواهيم و فرستادگان به خدا قسمشان مىدادند . لختى صبر كرديم ، آنگاه خوارج سوى كوفه آمدند ، گفتى روز فطر يا قربان بود .\r\nگويد : و چنان بود كه پيش از آن على با ما سخن مىكرده بود كه جماعتى هستند كه از اسلام برد مىشويد چنان كه تير از كمان بدر مىشود . علامتشان اينست كه دست يكى از آنها ناقص است .\r\n","description":"","footnote":"","page_name":" 2617 ","page_number":434},
  {"content":"\r\nگويد : نافع كه دستش ناقص بود سخن او بشنيد و ديدمش كه غذاى خويش را به ناراحتى مىخورد ، از بس كه اين سخن را شنيده بود .\r\nگويد : نافع با ما بود و روز در مسجد نماز مىكرد و شب آنجا مىخفت . من كلاهى به او داده بودم و روز بعد ديدمش و پرسيدم كه آيا او\r\nنيز جزو كسانى بوده كه سوى حرورا رفته‌اند .\r\nگفت : « بيرون شدم و آهنگ آنها داشتم وقتى به محله بنى سعد رسيدم ، كودكانى به من بر خوردند و سلاحم را بگرفتند و دستم انداختند و باز گشتم و پس از يك سال يا كمتر جمع نهروان برون شدند و على نيز سوى آنها رفت . من با آنها نرفتم اما برادرم ابو عبد الله رفت . » گويد : ابو عبد الله به من گفت : « على سوى خوارج روان شد و چون بر ساحل شط نهروان با آنها رو به رو شد كس فرستاد و به خدا قسمشان داد و دستور داد باز - گردند ، فرستادگان وى در رفت و آمد بودند و عاقبت فرستادهء على را كشتند و چون چنين ديد سويشان رفت و با آنها بجنگيد تا از كارشان فراغت يافت پس از آن به ياران خويش گفت : ناقص دست را بجوييد . جستجو كردند و يكيشان گفت : « پيدا نكرديم . » يكى ديگر گفت : « جزو آنها نبوده . » آنگاه يكى آمد و مژده داد و گفت : « اى امير مؤمنان ، او را در جويى زير دو كشته يافتيم . » گفت : « دست ناقص او را ببريد و پيش من آريد . » و چون بياوردند آن را بگرفت و بالا برد و گفت : « به خدا به من دروغ نگفته‌اند من نيز دروغ نگفته‌ام . » ابو جعفر گويد : ابو مريم با اين سخن كه گويد : باز گشتم و پس از يك سال يا كمتر ، خبر مىدهد كه جنگ ميان على و جمع حروراء يك سال پس از آن بوده كه\r\n","description":"","footnote":"","page_name":" 2618 ","page_number":435},
  {"content":"\r\nحروريان دربارهء حكميت به على اعتراض كرده‌اند چنان كه از پيش معلوم شد آغاز اعتراض از سال سى و هفتم بود و اگر چنين باشد و كار چنان شده باشد كه در روايت ابو مريم هست ، مسلم است كه جنگ ما بين على و حروريان به سال سى و هشتم بوده است .\r\nشعبى گويد : على پس از بازگشت از صفين جعدة بن هبيرهء مخزومى را كه مادرش ام هانى دختر ابو طالب بود سوى خراسان فرستاد كه تا ابر شهر رفت كه مردم آنجا كافر شده بودند و حصارى شدند ، جعده پيش على بازگشت و او خليد بن قره يربوعى را فرستاد كه مردم نيشابور را محاصره كرد تا با وى به صلح آمدند ، با مردم مرو نيز صلح كرد .\r\nدر اين سال ، يعنى سال سى و هفتم ، عبيد الله بن عباس كه از جانب على عامل يمن و ولايات آن بود سالار حج شد . عامل مكه و طايف قثم بن عباس بود .\r\nعامل مدينه سهل بن حنيف انصارى و به قولى تمام بن عباس بود .\r\nعامل بصره عبد الله بن عباس بود . قضاى آنجا با ابو الاسود دئلى بود .\r\nعامل مصر محمد بن ابى بكر بود .\r\nعامل خراسان خليد بن قره يربوعى بود .\r\nگويند : على وقتى سوى صفين مىرفت ابو مسعود انصارى را در كوفه جانشين كرد . اين ، در روايت عبد العزيز بن رفيع آمده است .\r\nشام به دست معاويه بن ابى سفيان بود .\r\nپس از آن سال سى و هشتم در آمد .\r\n\r\nسخن از حوادث سال سى و هشتم\r\nاز جمله حوادث اين سال كشته شدن محمد بن ابو بكر بود كه در مصر رخ\r\n","description":"","footnote":"","page_name":" 2619 ","page_number":436},
  {"content":"\r\nداد كه وى عامل على در آنجا بود . گفته‌ايم كه چرا على او را عامل مصر كرد و قيس بن سعد را از آنجا برداشت . اينك سبب كشته شدنش را و اينكه كجا كشته شد و كارش چگونه بود بگوييم .\r\nزهرى گويد : وقتى قيس بن سعد از آمدن محمد بن ابو بكر خبر يافت و بدانست كه به امارت مىآيد وى را بديد و با او خلوت كرد و آهسته گويى كرد و گفت : « از پيش كسى آمده اى كه راى صواب ندارد ، اينكه مرا عزل كرده‌ايد از اندرزگويى شما بازم نمىدارد كه در اين كارتان بصيرت دارم . راى من همانست كه با معاويه و عمرو و مردم خربتا حيله مىكردم ، تو نيز با آنها چنان كن كه اگر جز اين كنى كشته مىشوى . » گويد : آنگاه قيس حيله اى را كه با آنها مىكرده بود بگفت ، اما محمد بن ابى بكر ، چنان نكرد و خلاف گفته وى عمل كرد . وقتى محمد بيامد و قيس سوى مدينه رفت محمد مضريان را سوى خربتا فرستاد كه جنگ كردند و محمد بن ابى بكر هزيمت شد .\r\nمعاويه و عمرو خبر يافتند و با مردم شام برفتند و مصر را بگشودند و محمد بن ابى بكر را بكشتند و شام همچنان زير تسلط معاويه بود تا كار وى استقرار گرفت .\r\nگويد : وقتى قيس بن سعد سوى مدينه آمد مروان و اسود بن ابى البخترى او را بيم دادند چندان كه ترسيد بگيرند و بكشندش و بر مركب خويش نشست و پيش على رفت پس از آن معاويه به مروان و اسود نامه نوشت و تعرض كرد كه چرا قيس بن سعد و راى و تدبير او را به كمك على فرستاديد ، به خدا اگر يكصد هزار مرد جنگاور به كمك او فرستاده بوديد ، چنين آزرده نمىشدم كه قيس بن سعد را فرستاديد .\r\nگويد : قيس پيش على آمد و چون قصه را براى وى بگفت و خبر كشته شدن محمد رسيد على بدانست كه قيس كارهاى بزرگ را به تدبير سامان مىداده و آنها كه به عزل قيس نظر داده‌اند نيك خواه نبوده‌اند .\r\n","description":"","footnote":"","page_name":" 2620 ","page_number":437},
  {"content":"\r\nابو جعفر گويد : از پيش قصه رفتن محمد بن ابى بكر را به مصر\r\nياد كرده‌ايم اينك دنباله خبر او را از روايت يزيد بن ظبيان همدانى ياد مىكنيم .\r\nگويد : وقتى مردم خربتا ابن مضاهم كلبى را كه محمد بن ابى بكر به مقابله آنها فرستاده بود كشتند ، معاوية بن حديج كندى سكونى به پا خاست و به دعوت خونخواهى عثمان پرداخت و كسانى دعوت او را پذيرفتند و كار مصر آشفته شد و چون على خبر يافت كه مردم آنجا بر ضد محمد بن ابى بكر برخاسته‌اند گفت : « مصر را يكى از دو مرد بايد : يارمان كه از آنجا معزولش كرديم ، يعنى قيس ، يا مالك ابن حارث ، يعنى اشتر . » گويد : وقتى على از صفين بازگشت اشتر را سوى جزيره كه عامل آنجا بوده بود پس فرستاد . به قيس بن سعد گفت : « با من باش و به كار نگهبانان من پرداز تا از كار حكميت فراغت يابيم آنگاه سوى آذربيجان رو . » قيس پيش على بماند و كار نگهبانان وى را عهده كرد و چون كار حكميت به سر رسيد على به مالك بن اشتر كه در نصيبين بود نوشت كه تو از جمله كسانى كه در كار اقامت دين بر آنها تكيه دارم و به كمكشان غرور بدكار را سركوب مىكنم و مرز خطرناك را استوار مىكنم ، محمد بن ابو بكر را عامل مصر كرده بودم . جمعى از خوارج بر ضد وى برخاستند ، وى جوانى نو كار بود و تجربهء جنگ نداشت و چيزها را نيازموده بود ، پيش من آى تا در اين كار بنگريم كه چه بايد كرد و يكى از ياران معتمد و نيكخواه را به كار خويش گمار و السلام .\r\nگويد : مالك پيش على آمد كه قصه مصر و خبر مردم آنجا را با وى در ميان نهاد و گفت : « كسى جز تو مرد اين كار نيست . خدايت رحمت كند . حركت كن كه اگر دستور نمىدهم راى ترا بس مىدانم ، در مهمات امور خويش از خدا كمك بخواه درشتى و نرمى را به هم در كن . آنجا كه نرمى بايد ، نرمى كن و وقتى جز به درشتى كار از پيش نرود ، درشتى كن . »\r\n","description":"","footnote":"","page_name":" 2621 ","page_number":438},
  {"content":"\r\nگويد : اشتر از پيش على برفت و براى حركت سوى مصر آماده شد ، خبر گيران معاويه به دو خبر دادند كه على اشتر را به ولايت مصر گماشته و اين را سخت اهميت داد كه در مصر طمع بسته بود و ميدانست كه اگر اشتر بيايد از محمد ابن ابى بكر در كار مخالفت او تواناتر است .\r\nگويد : معاويه كس پيش جايستار فرستاد كه يكى از خراجگيران بود و گفت :\r\n« اشتر عامل مصر شد ، اگر او را از ميان بردارى تا وقتى كه هستم از تو خراج نخواهم .\r\nهر چه مىتوانى بكن » . جايستار ، سوى قلزم رفت\r\nو آنجا بماند . اشتر از عراق سوى مصر حركت كرد و چون به قلزم رسيد جايستار ، به پيشواز وى رفت و گفت : « اينك منزل و اينك غذا و علوفه ، من يكى از خراجگيرانم . » اشتر آنجا فرود آمد . دهقان براى وى علوفه و غذا حاضر كرد و چون غذا خورد شربت عسل برايش آورد كه زهر در آن كرده بود كه از آن بنوشيد و بمرد . معاويه به مردم شام مىگفته بود : « على ، اشتر را سوى مصر فرستاده از خدا بخواهيد كه او را از ميان بردارد . » و شاميان هر روز اشتر را نفرين مىكردند .\r\nگويد : و چون آن كس كه به اشتر زهر خورانيده بود پيش معاويه آمد و هلاكت وى را خبر داد ، معاويه به سخن ايستاد و حمد خدا كرد و ثناى او بر زبان راند و گفت :\r\n« اما بعد ، على بن ابى طالب دو دست داشت كه يكى در جنگ صفين قطع شد ، يعنى عمار بن ياسر ، و يكى ديگر اكنون قطع شد ، يعنى اشتر . » فضيل بن حديج به نقل از يكى از غلامان اشتر گويد : « وقتى اشتر بمرد ، نامه على را كه به مردم مصر نوشته بود جزو بنهء وى پيدا كرديم كه چنين بود :\r\n« به نام خداى رحمان رحيم « از بندهء خدا ، على ، امير مؤمنان به آن گروه از مسلمانان كه وقتى « عصيان خدا در زمين رواج يافت و ستم بر نكوكار و بدكار پرده زد و نه\r\n","description":"","footnote":"","page_name":" 2622 ","page_number":439},
  {"content":"\r\n« حقى بود كه بدان پناه برند و نه منكرى كه از آن نهى كنند ، به خاطر خداى « خشم آوردند .\r\n« درود بر شما ، و من حمد خدايى مىكنم كه خدايى جز او نيست .\r\n« اما بعد يكى از بندگان خدا را سوى شما فرستادم كه به هنگام ترس « نمىخسبد و از بيم حادثه از دشمن نمىگريزد و براى كافران از شعله آتش « سختتر است ، يعنى مالك بن حارث مدحجى ، شنوا و مطيع او باشيد كه « يكى از شمشيرهاى خداست كه ضربتش خطا نكند و كندى نگيرد ، اگر « گفتتان پيش رويد ، برويد و اگر گفت پس آييد ، پس آييد كه جز به فرمان « من پيش و پس نمىرود . من او را كه حضورش به نزد خودم لازم بود ، « پيش شما فرستادم كه نيكخواه شماست و با دشمنتان سختگير ، خدايتان « به هدايت محفوظ دارد و بر يقين ثابت بدارد . و السلام . » گويد : و چون محمد بن ابى بكر خبر يافت كه على اشتر را فرستاده سخت آزرده شد ، و چون اشتر به هلاكت رسيد على كه از آزردگى محمد خبر يافته بود به دو چنين نوشت :\r\n« به نام خداى رحمان رحيم .\r\n« از بندهء خدا ، على ، امير مؤمنان ، به محمد بن ابى بكر .\r\n« درود بر تو . اما بعد ، شنيدم از اينكه اشتر را به جاى تو فرستاده‌ام « آزرده اى ، اين كار را براى آن نكردم كه در كار جهاد كند بوده اى يا « كوشش كافى نكرده اى . اگر ولايت از تو گرفته بودم ولايات ديگر مىدادم « كه كارش آسانتر باشد و براى تو پسنديده تر .\r\n« مردى كه ولايت مصر به دو داده بودم ، نيكخواه ما بود و با دشمنان « سختگير كه روزگارش به سر رسيد و مرگش در رسيد ، ما از او رضايت « داشتيم ، خدا از او راضى باد و پاداش مكرر دهاد و سر انجام نيك . در\r\n","description":"","footnote":"","page_name":" 2623 ","page_number":440},
  {"content":"\r\n« مقابل دشمن پايمردى كن و براى جنگ آماده باش و با حكمت و اندرز « نيك به راه خداى خويش دعوت كن و ذكر خدا بسيار گوى و از او كمك « جوى و از او بترس تا مهمات تو را كفايت كند و در كارها اعانت كند . خدا « ما و ترا دربارهء چيزهايى كه جز به رحمت وى بدست نيايد ، يارى كند « و سلام بر تو باد . » گويد : محمد بن ابى بكر به جواب نامهء وى چنين نوشت :\r\n« به نام خداى رحمان رحيم .\r\n« از بندهء خدا ، على ، امير مؤمنان ، به محمد بن ابى بكر .\r\n« درود بر تو باد و من حمد خدايى مىكنم كه خدايى جز او نيست ، « اما بعد ، نامهء امير مؤمنان به من رسيد كه فهميدم و مضمون آن را بدانستم .\r\n« هيچ كس مانند من به رأى امير مؤمنان رضا ندهد و بر ضد دشمن وى « نكوشد ، و با دوست وى رأفت نكند . حركت كردم و اردو زدم و مردم را « امان دادم . جز آنها كه به جنگ ما آيند يا مخالفت نمايند . من پيرو فرمان « امير مؤمنانم و نگهدار آن . به دو پناه مىبرم و به دو تكيه دارم و در هر حال از « خدا كمك بايد جست . درود بر تو باد . » عبد الله بن حواله ازدى گويد : وقتى مردم شام از صفين برفتند ، منتظر كار حكمان ماندند و چون حكمان برفتند مردم شام با معاويه بيعت خلافت كردند و نيروى او بيفزود اما مردم عراق با على اختلاف كردند و معاويه جز مصر نگرانى نداشت .\r\nگويد : مردم مصر از معاويه بيمناك بودند كه نزديك وى بودند و با عثمان رفتارى سخت داشته بودند . معاويه مىدانست كه در مصر گروهى كه از كشته شدن عثمان دل آزرده‌اند سر خلاف على دارند و اميد مىداشت كه اگر بر مصر تسلط يابد در جنگ على فاتح شود كه خراج مصر بسيار بود .\r\nگويد : معاويه قرشيانى را كه با وى بودند ،\r\nعمرو بن عاص و حبيب بن مسلمه و\r\n","description":"","footnote":"","page_name":" 2624 ","page_number":441},
  {"content":"\r\nبسر بن ابى ارطاة و ضحاك بن قيس و عبد الرحمان بن خالد بن وليد و از غير قرشيان ابو الاعور ، عمر بن سفيان سلمى ، و حمزة بن مالك همدانى و شرحبيل بن سمط كندى را پيش خواند و گفت : « مىدانيد شما را براى چه پيش خوانده‌ام ، براى كارى مهم كه اميدوارم خدا دربارهء آن كمك كند . » همگان يا بعضيشان گفتند : « خدا كسى را از غيب خبر نداده ندانيم مقصود تو چيست . » عمرو بن عاص گفت : « مىدانم ، به خدا كه كار اين ولايت پر خراج پر لوازم و جمعيت است كه ترا نگران دارد و ما را پيش خوانده اى كه رأيمان را دربارهء آن بپرسى .\r\nاگر براى اين كار دعوتمان كرده اى و فراهممان آورده اى ، مصمم شو و اقدام كن كه راى درست آورده اى كه گشودن آن ولايت مايهء قوت تو و قوت ياران و شكست دشمنان و ذلت مخالفان است . » معاويه به جواب وى گفت : « اى پسر عاص ، منظور خويش را در نظر دارى » اين سخن از آن رو مىگفت كه وقتى عمرو بن عاص با معاويه بر جنگ على بن ابى - طالب بيعت كرده بود شرط كرده بود كه تا وقتى هست مصر طعمهء وى باشد . » آنگاه معاويه رو به ياران خويش كرد و گفت : « اين ، يعنى عمرو ، گمانى برد و گمانش حقيقت است . » گفتند : « ولى ما نمىدانيم » معاويه گفت : « ابو عبد الله درست گفت » عمرو گفت : « مرا ابو عبد الله مىگويند » معاويه گفت : « بهترين گمانها آنست كه همانند يقين باشد . » آنگاه معاويه حمد خدا گفت و ثناى او كرد و گفت : « اما بعد ديديد كه خدا در كار جنگ با دشمنان چه كرد ، آنها آمده بودند و پنداشتند كه ريشهء شما را مىكنند كه شما را در چنگ خويش مىدانستند ، اما خدا خشمگين پسشان راند و از آنچه\r\n","description":"","footnote":"","page_name":" 2625 ","page_number":442},
  {"content":"\r\nمىخواستند كارى نساختند و ما حكميت به نزد خدا برديم كه به نفع ما و ضرر آنها حكم كرد ، آنگاه جمع ما را فراهم كرد و ميانمان آشتى آورد و آنها را دشمنان پراكنده كرد كه به كفر همديگر شهادت دهند و خون يك ديگر را بريزند ، به خدا اميدوارم كه اين كار بر ما قرار گيرد . رأى من اين است كه آهنگ مردم مصر كنيم ، دربارهء رأى ما چه رأى داريد ؟ » عمرو گفت : « جواب پرسش ترا دادم و رأى خويش را گفتم و شنيدى » معاويه گفت : « عمرو تأييد كرد اما توضيح نداد كه چگونه عمل بايد كرد . » عمرو گفت : « اينك مىگويم كه چگونه بايد عمل كرد : رأى من اين است كه\r\nسپاهى انبوه به سالارى مردى مصمم و دورانديش و امين و معتمد بفرستى كه سوى مصر تازد و وارد آنجا شود و كسانى از مردم آنجا كه موافق ما هستند بيايند و وى را بر ضد كسانى كه دشمن ما هستند كمك كنند و چون سپاه تو و يارانت كه آنجا هستند بر ضد دشمنانى كه به جنگ آمده‌اند فراهم شوند اميدوارم خدايت كمك كند و ترا ظفر دهد . » معاويه گفت : « آيا جز اين چيزى هست كه بايد ميان ما و آنها انجام گيرد . » عمرو گفت : « چيزى نمىدانم » معاويه گفت : « من جز اين كارى مىدانم ، رأى من اين است كه به يارانمان كه در مصر هستند و نيز به دشمنانمان نامه نويسيم به يارانمان دستور دهيم كه در كار خويش استوار باشند و اميدوارشان كنيم كه آنجا مىرويم . دشمنان را نيز به صلح دعوت كنيم و به حق شناسى خويش اميدوار كنيم و از جنگ خويش بترسانيم ، اگر كسانى كه آنجا هستند بىجنگ با ما به صلح آيند همانست كه مىخواهيم و گر نه از پس اين كار به جنگشان رويم . تو اى پسر عاص كسى هستى كه از شتاب ثمر برده اى ، اما من از تأمل ثمر برده‌ام . »\r\n","description":"","footnote":"","page_name":" 2626 ","page_number":443},
  {"content":"\r\nعمرو گفت : « به هر چه خدايت وا نموده عمل كن كه به نظر من سر انجام كار تو و آنها جنگ است . » گويد : در اين موقع معاويه به مسلم بن مخلد انصارى و معاوية بن حديج كندى كه مخالفت على كرده بودند نامه نوشت به اين مضمون :\r\n« به نام خداى رحمان رحيم « اما بعد ، خدا شما را براى كارى بزرگ بر انگيخت و پاداش « شما را به سبب آن بزرگ كرده و نامتان را و الا كرده و در ميان مسلمانان « رونقتان داده كه به خونخواهى عثمان برخاسته‌ايد و به خاطر خدا خشم « آورده‌ايد كه حكم كتاب متروك مانده و با اهل ستم و تعدى به جهاد « برخاسته‌ايد . شما را بشارت كه از رضوان خدا و يارى نزديك ياران خدا « و انبازى در امور دنيا در قلمرو قدرت ما بهره ور مىشويد تا رضاى شما « حاصل شود و حقتان را ادا كنيم و سرانجامتان معين شود ، صبورى كنيد و « در مقابل دشمنان ثبات ورزيد و مخالف را به هدايت و حفاظ خويش « بخوانيد كه سپاه شما راه نيابد . و آنچه را خوش نداريد از ميان برخيزد و كارها « مطابق دلخواهتان مىشود و سلام بر شما باد . » اين نامه را با يكى از غلامان خويش به نام سبيع فرستاد ، فرستاده برفت و در مصر پيش آنها رسيد كه محمد بن ابى بكر امير آنجا به جنگشان برخاسته بود اما در كار جنگ سستى مىكرد . نامهء معاويه را به مسلمة بن مخلد دادنامه اى را كه براى معاوية بن حديج بود نيز به دو داد .\r\nمسلمه گفت : « نامهء معاوية بن حديج را پيش خود او ببر كه بخواند و پيش من آر تا از طرف خودم و از طرف او جواب دهم »\r\nگويد : فرستاده نامه اى را كه به نام معاوية بن حديج بود پيش وى برد و گفت بخواند و چون بخواند به دو گفت : « مسلمة بن مخلد به من گفته وقتى نامه را خواندى\r\n","description":"","footnote":"","page_name":" 2627 ","page_number":444},
  {"content":"\r\nپيش او ببرم كه از طرف تو و از طرف خودش به معاويه جواب دهد . » گفت : « به او بگو چنين كند » و نامه را به او داد كه پيش مسلمه آورد و مسلمه از جانب خود و معاوية بن حديج چنين نوشت :\r\n« اما بعد ، اين كار كه جانهاى خويش را در راه آن نهاده‌ايم و در « مورد آن از فرمان خدا تبعيت كرده‌ايم كارى است كه به سبب آن پاداش « پروردگار خويش را اميد مىداريم و ظفر بر مخالفان و سركوب كسانى كه « بر ضد پيشواى ما كوشيده‌اند و به پيكار ما برخاسته‌اند . ما همه مردم « طغيانگر را از اين سرزمين رانده‌ايم و اهل انصاف و عدالت را به قيام « وا داشته‌ايم . گفته بودى كه ما را در قدرت و دنياى خويش انباز مىكنى .\r\n« ما به اين منظور قيام نكرده‌ايم و چنين هدفى نداشته‌ايم ، اگر خدا منظور « ما را انجام دهد و آرزويمان بر آورده شود دنيا و آخرت از آن خداست « كه پروردگار جهانيان است كه هر دو را به گروهى از مخلوق خود مىدهد « چنان كه در كتاب خويش فرموده و وعدهء او خلاف ندارد كه گويد :\r\n« خدايشان پاداش دنيا و پاداش نيك آخرت دهد كه خدا نكو كاران را « دوست دارد . [ 1 
  ] « سواران و پيادگان خويش را زودتر بفرست كه دشمن به جنگ « ما آمد و ما نسبت به آنها اندك بوديم ، اما از ما بيمناك بودند و ما همسنگ « آنها شديم اگر خداى مددى از جانب تو سوى ما آرد خدايمان ظفر دهد « و نيرويى جز به وسيلهء خدا نيست و خدا ما را بس ، كه نيكو تكيه گاهى « است . [ 2 
  ] « و درود بر تو باد »\r\n\r\n","description":"","footnote":"\r\n[ 1 
  ] فاتاهم الله ثواب الدنيا و حسن ثواب الاخرة و الله يحب المحسنين .\r\n[ 2 
  ] حسبنا الله و نعم الوكيل .\r\n","page_name":" 2628 ","page_number":445},
  {"content":"\r\nگويد : معاويه در فلسطين بود كه نامه به او رسيد و كسانى را كه در نامه از آنها نام برده بود پيش خواند و گفت : « راى شما چيست ؟ » گفتند : « راى درست اين است كه سپاهى از جانب خويش بفرستى كه به اذن خدا مصر را خواهى گشود . » معاويه گفت : « اى ابو عبد الله - يعنى عمرو بن عاص - آماده شو » گويد : عمرو بن عاص را با شش هزار كس فرستاد و براى وداع وى برون شد .\r\nهنگام وداع به دو گفت : « اى عمرو ترا به پرهيزكارى و مدارا سفارش مىكنم كه مايهء ميمنت است و به تأمل كه عجله كار شيطان است و اينكه به موافق اقبال كنى و مخالف را ببخشى اگر موافق شد كه چه بهتر و اگر نه قدرت نمايى از آن پس كه بهانه نماند ، بهتر است و خوش عاقبتتر ، مردم را به صلح و اتفاق بخوان\r\nو چون غلبه يافتى يارانت را از همه برتر بدار و با همه كس نيكى كن . » گويد : عمرو برفت تا وارد سرزمين مصر شد . عثمانيان بر او فراهم آمدند و با آنها ببود . به محمد بن ابى بكر چنين نوشت :\r\n« اما بعد ، اى پسر ابو بكر جان خود را به در بر كه من خوش ندارم ترا از « ميان بردارم . مردم اين ديار بر مخالفت و نافرمانى تو اتفاق كرده‌اند و از پيرويت « دچار ندامت شده‌اند و به وقت خطر تسليمت مىكنند ، از مصر برون شو « كه من خير خواه توام و السلام . » گويد : عمرو نامهء معاويه را نيز براى محمد فرستاد به اين مضمون :\r\n« اما بعد ، ستمگرى و طغيان ، عواقب سخت دارد ، هر كه خون « حرام بريزد از انتقام دنيا و عواقب خطرناك آخرت مصون نماند ، كسى « را نمىشناسيم كه در كار سركشى و عيبگويى و مخالفت عثمان از تو سختتر « بوده است ، با مخالفانش بر ضد او كوشيدى همراه خونريزان ، خونش را « بريختى و پندارى من از تو غافلم يا فراموشت كرده‌ام كه بيايى و در ولايتى\r\n","description":"","footnote":"","page_name":" 2629 ","page_number":446},
  {"content":"\r\n« امارت كنى كه مجاور من باشى و بيشتر مردمش ياران من و همراى من و « منتظر گفتار من باشند و بر ضد تو كمك طلبند . گروهى را سوى تو فرستاده‌ام « كه كينه ات را به دل دارند و مىخواهند خونت بريزند و از پيكار تو تقرب « خدا مىجويند و با خدا پيمان كرده‌اند كه اعضايت ببرند . اگر جز اين « نبود كه خونت بريزند اعلام خطر نمىكردم كه خوش داشتم ترا بكشند كه ستم « كرده اى و رعايت خويشاوندى نكرده اى و بر عثمان تاخته اى كه با تيرهاى « ما بين پشت گوش و رگهاى گردن وى ضربت زده‌اند اما خوش ندارم كه اعضاى « يك قرشى را ببرم ، ولى هر كجا باشى خدا ترا از قصاص مصون نمىداد « و السلام . » گويد : محمد هر دو نامه را پيچيد و پيش على فرستاد و نامه اى همراه آن كرد به اين مضمون :\r\n« اما بعد ، پسر عاص با سپاهى فراوان و ويرانگر به سرزمين مصر « فرود آمده و بسيارى از مردم ولايت كه با آنها همدل بوده‌اند بر او فراهم « آمده‌اند ، كسانى كه پيش منند سستى مىكنند ، اگر به سرزمين مصر نياز « دارى مرا به مرد و مال مدد رسان و سلام بر تو باد » على به دو نوشت :\r\n« اما بعد ، نامهء تو به من رسيد كه گفته بودى پسر عاص با سپاهى « فراوان و ويرانگر به سرزمين مصر فرود آمده و همدلان سوى وى رفته‌اند « اينكه همدلان وى سوى او روند بهتر از آنست كه با تو بمانند . گفته بودى « بعضى كسان تو سستى مىكنند تو سستى مكن ، محل خويش را استوار « كن و يارانت را فراهم آر . كنانة بن بشر را كه به نيكخواهى و دليرى شهره « است به مقابلهء آنها فرست كه من نيز به هر وسيله كسان را سوى تو مىفرستم .\r\n« در مقابل دشمن پايمردى كن و مطابق بصيرت خويش كار كن و به همت\r\n","description":"","footnote":"","page_name":" 2630 ","page_number":447},
  {"content":"\r\n« با آنها پيكار كن و با ثبات و نيت پاك با آنها مقابله كن اگر چه گروه تو اندك « باشد كه بسا باشد كه خدا گروه اندك را نيرو دهد و گروه بسيار را زبون « كند . نامهء فاجر پسر فاجر ، معاويه ، و فاجر پسر كافر ، عمرو را خواندم كه « در كار معصيت همدل شده‌اند و در كار حكميت ساخت و پاخت و رشوه - « كارى كرده‌اند و به انكار حق پرداخته‌اند ، از فرصت خويش بهره گرفته‌اند ، « چنان كه اسلافشان از فرصت خويش بهره گرفته بودند از تهديدشان بيم « مكن و اگر جوابشان را چنان كه بايد نداده اى گفتارى مناسب توانى يافت .\r\n« و السلام . » محمد بن يوسف انصارى گويد : محمد بن ابى بكر در پاسخ نامهء معاويه بن - ابى سفيان نوشت :\r\n« اما بعد ، نامهء تو به من رسيد كه در موضوع عثمان چيزها گفته « بودى كه منكر آن نيستم ، گفته بودى از تو دور شوم گويى خيرخواه منى ، از « اعضاء بريدن بيمم داده بودى گويا مشفق منى اميدوارم كه غلبه از آن من « باشد و در جنگ سركوبتان كنم . اگر شما ظفر يافتيد و در اين دنيا كار با « شما شد چه بارها كه ستمگرى را يارى كرده‌ايد و چه بسيار مؤمنان كه « كشته‌ايد و اعضاشان بريده‌ايد كه بازگشت شما و آنها به پيشگاه خداست و « سر انجام همهء كارها به نزد خداست كه ارحم راحمان است و دربارهء آنچه « مىگوييد كمك از خدا بايد جست . » گويد : و نيز محمد به عمرو بن عاص نوشت :\r\n« اما بعد ، اى پسر عاص آنچه را در نامهء خويش ياد كرده بودى « فهميدم گفته بودى كه خوش ندارى به من ظفر يا بى و دروغ گفته اى . گفته « بودى كه\r\nخيرخواه منى ، قسم مىخورم كه نادرست مىگويى . گفته بودى\r\n","description":"","footnote":"","page_name":" 2631 ","page_number":448},
  {"content":"\r\n« كه مردم ولايت از رأى و كار من بگشته‌اند و از پيروى من پشيمانى « آورده‌اند ، آنها طرفداران تو و شيطان ملعونند . خدا ما را بس كه « پروردگار جهانيان است . به خدا توكل مىكنيم كه پروردگار عرش عظيم « است و السلام . » گويد : وقتى عمرو بن عاص آهنگ مصر كرد محمد بن ابى بكر در ميان كسان به سخن ايستاد و حمد خداى كرد و ثناى او بر زبان آورد و به پيمبر خدا صلوات گفت ، آنگاه گفت :\r\n« اما بعد ، اى گروه مسلمانان و مؤمنان ، اين قوم كه حرمت ، مىشكسته‌اند و ترويج ضلالت مىكرده‌اند و آتش فتنه روشن مىكرده‌اند و تسلط به زور مىخواسته‌اند به دشمنى شما برخاسته‌اند و با سپاه سوى شما آمده‌اند . اى بندگان خدا هر كه بهشت و مغفرت خدا مىخواهد سوى اين قوم رود و در راه خدا با آنها پيكار كند . خدايتان رحمت كند همراه كنانة بن بشر حركت كنيد . » گويد : در حدود دو هزار كس با كنانه حركت كردند . محمد نيز با دو هزار كس حركت كرد . عمرو بن عاص با كنانة بن بشر كه مقدمه دار محمد بود تلاقى كرد و دسته هاى سپاه را يكى پس از ديگرى سوى او فرستاد و هر گروه كه به كنانه نزديك مىشد بدان حمله مىبرد و به طرف عمرو بن عاص پس مىراند .\r\nاين كار مكرر شد و چون عمرو بن عاص چنين ديد كس به طلب معاوية بن حديج سكونى فرستاد كه با گروه فراوان بيامد و كنانه را در ميان گرفت و چون كنانه چنين ديد از اسب فرود آمد ياران وى نيز فرود آمدند . كنانه اين آيهء قرآن را مىخواند :\r\n« * ( وَما كانَ لِنَفْسٍ أَنْ تَمُوتَ إِلَّا بِإِذْنِ الله كِتاباً مُؤَجَّلًا وَمن يُرِدْ ثَوابَ الدُّنْيا نُؤْتِه مِنْها وَمن يُرِدْ ثَوابَ الآخِرَةِ نُؤْتِه مِنْها وَسَنَجْزِي الشَّاكِرِينَ 3 : 145 ) * » [ 1 
  ]\r\n\r\n","description":"","footnote":"\r\n[ 1 
  ] سورهء آل عمران ( 3 ) آيهء 14\r\n","page_name":" 2632 ","page_number":449},
  {"content":"\r\nيعنى : هيچكس جز به اذن خدا نخواهد مرد ، ثبتى است مدت دار . هر كه پاداش دنيا خواهد از آنش دهيم و هر كه پاداش آخرت خواهد از آنش دهيم و سپاسداران را پاداش خواهيم داد .\r\nو با شمشير جنگيد تا كشته شد . خدايش رحمت كناد .\r\nپس از آن عمرو بن عاص سوى محمد رفت . ياران محمد پس از اطلاع از قتل كنانه از دو روى پراكنده شده بودند و هيچكس با وى نمانده بود و چون چنين ديد پياده به راه افتاد تا به خرابه اى رسيد كه بر كنار راه بود و بدان پناه برد .\r\nعمرو بن عاص وارد فسطاط شد و معاوية بن حديج\r\nبه طلب محمد برفت تا در راه به تنى چند از بوميان رسيد و از آنها پرسيد كه آيا ناشناسى از اين راه نگذشت ؟\r\nيكيشان گفت : « نه به خدا ، اما وارد اين خرابه شدم و يكى آنجا نشسته بود . » ابن حديج گفت : « به پروردگار كعبه خودش است » گويد : دوان برفتند و وارد خرابه شدند و محمد را بيرون كشيدند كه از تشنگى نزديك مرگ بود و او را سوى فسطاط مصر بردند .\r\nگويد : برادر محمد ، عبد الرحمان بن ابى بكر كه جزو سپاه عمرو بن عاص بود برجست و گفت : « برادر مرا دست بسته مىكشى ! كس پيش معاوية بن حديج بفرست و او را از اين كار باز دار . » گويد : عمرو بن عاص كس پيش معاوية بن حديج فرستاد و دستور داد محمد را پيش وى آرد .\r\nمعاويه گفت : « كه اينطور ؟ كنانة بن بشر را كشتيد و من محمد بن ابى بكر را رها كنم . هرگز ! و اين آيهء قرآن را خواند :\r\n* ( أَ كُفَّارُكُمْ خَيْرٌ من أُولئِكُمْ أَمْ لَكُمْ بَراءَةٌ في الزُّبُرِ 54 : 43 ) * » [ 1 
  ] يعنى : آيا كافران شما از آنها بهترند يا شما را در كتابهاى آسمانى برائتى\r\n\r\n","description":"","footnote":"\r\n[ 1 
  ] سورهء قمر 54 آيه 43\r\n","page_name":" 2633 ","page_number":450},
  {"content":"\r\nهست ؟ » محمد به آنها گفت : « آبم دهيد » معاوية بن حديج گفت : « هر كه ترا آب دهد خدا يك قطره آبش ندهد . شما نگذاشتيد عثمان آب بنوشد تا او را در حال روزه كشتيد و خدا نوشيدنى مهر زده آخرت به دو داد . به خدا اى پسر ابو بكر مىكشمت تا خدا آب جوشان و چرك به تو بنوشاند . » محمد گفت : « اى زادهء زن يهودى پارچه باف ، اين به تو و كسانى كه مىگويى مربوط نيست مربوط به خدا عز و جل است كه دوستان خود را سيراب كند و دشمنان خود يعنى تو و امثال تو و دوستانتان را تشنه بدارد ، به خدا اگر شمشير به دستم بود به چنگ شما نمىافتادم . » معاويه گفت : « مىدانى با تو چه مىكنم ، ترا در شكم خرى مىكنم و آن را با تو آتش مىزنم . » محمد گفت : « اگر چنين كنيد ، از اين گونه كارها با دوستان خدا بسيار كرده‌اند ، اميدوارم خداى اين آتش را براى من خنك و سلامت كند چنان كه براى دوست خود ابراهيم كرد . براى تو و دوستانت نيز چنان كند كه براى نمرود و ياران او كرد . خدا ترا و يارانت را و پيشوايت معاويه را و اين را او ( به عمرو بن عاص اشاره كرد ) به آتش سوزانى بسوزد كه خاموشى ندارد و هر وقت كاستى گيرد خدا شعلهء آن را بر افروزد .\r\nمعاويه گفت : « ترا به قصاص عثمان مىكشم . » محمد گفت : « ترا با عثمان چه كار ؟ عثمان ستم پيشه كرد و از حكم قرآن بگشت و خداى فرموده :\r\n« * ( وَمن لَمْ يَحْكُمْ بِما أَنْزَلَ الله فَأُولئِكَ هُمُ الْفاسِقُونَ 5 : 47 ) * » [ 1 
  ] يعنى : هر كه مطابق آنچه خدا فرستاده داورى نكند ، آنها خودشان ،\r\n\r\n","description":"","footnote":"\r\n[ 1 
  ] سورة المائده ( 5 ) آيهء 47 .\r\n","page_name":" 2634 ","page_number":451},
  {"content":"\r\nبدكارانند .\r\nو ما به عمل او اعتراض كرديم و خونش بريختيم\r\nو تو و امثال تو اين كار را پسند كرديد و خدا اگر خواسته باشد ما را از گناه آن برى كرده است اما تو در گناه عثمان و بيشتر خطاى وى شريك بوده اى و خدا ترا همانند او مىكند . » گويد : معاوية بن حديج خشمگين شد و او را پيش آورد و خونش بريخت آنگاه در جثهء خرى كرد و به آتش بسوخت .\r\nو چون اين خبر به عايشه رسيد سخت بناليد و از پس هر نماز معاويه و عمرو را نفرين مىكرد و هم او نانخوران محمد را پيش خود برد كه قاسم بن محمد بن ابى بكر از آن جمله بود .\r\nبه گفتهء واقدى عمرو بن عاص با چهار هزار كس و از جمله معاوية بن حديج و ابو الاعور سلمى برفت و بنزديك بند با طرفداران محمد تلاقى كرد كه جنگى سخت كردند و كنانة بن بشر بن عتاب تجيبى كشته شد و چون محمد بن ابى بكر بىيار ماند فرارى شد و پيش جبلة بن مسروق نهان شد كه به معاوية بن حديج خبر دادند و او را در ميان گرفت و محمد برون شد و بجنگيد تا كشته شد .\r\nواقدى گويد : حادثهء بند در ماه صفر سال سى و هشتم بود و قصهء اذرح در شعبان همان سال بود ، هر دو به يك سال .\r\nابو مخنف گويد : وقتى عمرو بن عاص محمد بن ابى بكر و كنانة بن بشر را بكشت به معاويه نوشت :\r\n« اما بعد با محمد بن ابى بكر و كنانة بن بشر و جمع بسيار از مردم « مصر تلاقى كرديم و آنها را به هدايت و سنت و حكم كتاب خوانديم كه حق را « نپذيرفتند و به گمراهى اصرار كردند . با آنها بجنگيديم و از خداى بر - « ضدشان ظفر خواستيم و خدا روى و پشت آنها را بزد و روى از ما « بگردانيدند و خدا محمد بن ابى بكر و كنانة بن بشر و سران قوم را بكشت\r\n","description":"","footnote":"","page_name":" 2635 ","page_number":452},
  {"content":"\r\n« و حمد خداى پروردگار جهانيان ، و سلام بر تو . » در همين سال محمد بن ابى حذيفة بن عتبة بن ربيعة بن عبد شمس كشته شد .\r\n\r\nسخن از خبر قتل محمد بن ابى حذيفه\r\nسيرت نويسان در وقت كشته شدن وى اختلاف كرده‌اند :\r\nواقدى گويد : به سال\r\nسى و ششم بود .\r\nگويد : سبب قتل وى آن بود كه معاويه و عمرو سوى وى رفتند كه در مصر بود و آنجا را به تصرف آورده بود ، در عين شمس فرود آمدند و براى ورود به مصر كوشيدند اما توفيق نيافتند . پس محمد بن ابى حذيفه را فريب دادند كه با يك هزار كس سوى عريش آمد و حكم بن صلت را در مصر جانشين كرد . و چون محمد سوى عريش آمد آنجا حصارى شد و عمرو منجنيقها نهاد و او با سى كس از ياران خويش از حصار در آمدند كه همه كشته شدند .\r\nگويد : و اين حادثه پيش از آن بود كه على ، قيس بن سعد را سوى مصر فرستد .\r\nاما به گفتهء هشام بن محمد كلبى دستگيرى محمد بن ابى حذيفه پس از آن بود كه محمد بن ابى بكر كشته شد و عمرو بن عاص وارد مصر شد و بر آنجا تسلط يافت .\r\nگويد : وقتى عمرو و ياران وى وارد مصر شدند محمد بن ابى حذيفه را گرفتند و او را پيش معاويه فرستادند كه در فلسطين بود و او را در زندانى كه داشت بداشت و مدتى ، نه چندان بسيار ، در آنجا ببود ، سپس از زندان گريخت . وى پسر دايى معاويه بود و چنان وا نمود كه از فرار وى راضى نيست و به مردم شام گفت : « كى به طلب او مىرود ؟ » گويد : و چنان بود كه به نظر كسان معاويه مىخواست وى جان به در برد اما\r\n","description":"","footnote":"","page_name":" 2636 ","page_number":453},
  {"content":"\r\nيكى از مردم خثعم بنام عبد الله پسر عمرو بن ظلام كه مردى شجاع بود و از طرفداران عثمان بود گفت : « من به طلب او مىروم » و در دم حركت كرد و در سرزمين بلقاى خوران به او رسيد كه در غارى بود . چند خر مىرفته بود كه وارد غار شود و چون يكى را ديده بود رميده بود و گريزان شده بود . درو گرانى كه نزديك غار بودند گفته بودند به خدا رم كردن خران از غار بى سببى نيست و رفتند كه بنگرند و محمد را ديدند و پس آمدند . در اين وقت عبد الله بن عمرو خثعمى در رسيد و سراغ محمد را از آنها گرفت و وصف وى را بگفت .\r\nگفتند : « اينك در همين غار است . » گويد : مرد خثعمى بيامد و او را بيرون كشيد و نخواست پيش معاويه ببرد كه آزادش كند و گردنش را بزد .\r\nهشام گويد : . . . [ 1 
  ] از طرف محمد بن ابى بكر به استغاثه پيش على رفته بود كه محمد اميرشان بود .\r\nعلى نداى نماز داد ، كسان فراهم آمدند و به سخن ايستاد و حمد خدا كرد و ثناى او بر زبان راند و بر محمد صلوات گفت سپس گفت : « اينك استغاثهء محمد بن ابى بكر و ياران مصرى شماست كه روسپى زاده ، دشمن خدا و دوست دشمنان خدا سوى آنها رفته . مبادا اهل . ضلالت در كار باطلشان و طى راه طغيان از شما در كار حقتان يك دله تر باشند ، آنها جنگ با شما و برادرانتان را آغاز كرده‌اند براى همدلى و ياريشان بشتابيد . بندگان خدا ! مصر از شام بزرگتر است ، بركات آن بيشتر است و مردمش فزونتر . مبادا مصر را از دست بدهيد كه بقاى مصر در قلمرو شما مايهء قوت شما و ضعف دشمن است . سوى جرعه ما بين حيره و كوفه حركت كنيد و ان شاء الله فردا آنجا پيش من باشيد . » گويد : روز بعد على پياده روان شد و صبحگاهان آنجا رسيد و تا نيمروز آنجا ببود كه هيچكس نيامد و او باز گشت و شبانگاه سران قوم را پيش خواند كه به قصر\r\n\r\n","description":"","footnote":"\r\n[ 1 
  ] متن افتاده دارد\r\n","page_name":" 2637 ","page_number":454},
  {"content":"\r\nآمدند و او كه غمين و افسرده بود گفت :\r\n« حمد خداى بر اين كار كه مقرر كرده و اين عمل كه مقدر فرموده « و مرا دچار شما كرده . اى گروهى كه وقتى دستور دهم اطاعت نكنيد و « چون دعوت كنم اجابت نياريد ، مخالفتان بىپدر باد ، چرا از ثبات و جهاد « در راه حقتان باز مانده‌ايد كه در اين دنيا به ناحق دستخوش مرگ و ذلت « شويد . به خدا اگر مرگ بيايد ، و خواهد آمد ، كه مرا از شما جدا كند ، از « مصاحبتتان بيزارم و از دوريتان آزرده نيستم . چه مردمى هستيد كه وقتى « مىشنويد كه دشمن وارد ديارتان مىشود و به شما هجوم مىبرد ، نه به « خاطر دين فراهم مىشويد و نه از سر حميت مىجنبند . عجيب است « كه معاويه ستمگران بىخرد را بدون مقررى و كمك دعوت مىكند و هر سال « دو بار و سه بار به هر كجا بخواهد مىروند و من شما را كه خردمندان قوم « و بقيه نيكانيد با وجود كمك ، و جمعيتان را با وجود مقررى ، دعوت مىكنم « و به جاى مىمانيد و نافرمانى من مىكنيد و به راه خلاف مىرويد . » مالك بن كعب همدانى ، از جاى برخاست و گفت : « اى امير مؤمنان ، مردم را براى حركت دعوت كن كه پس از عروس عطر به كار نيايد [ 1 
  ] من خودم را براى چنين روزى ذخيره كرده‌ام پاداش بى عمل نمىدهند . از خدا بترسيد و به نداى امامتان پاسخ گوييد و پشتيبان دعوت او شويد\r\nو با دشمنش بجنگيد . اى امير مؤمنان من حركت مىكنم . » گويد : على بگفت تا سعد ، منادى او ، ندا داد كه همراه مالك بن كعب سوى مصر روان شويد . پس از آن مالك برون شد . على نيز با وى بود و نظر كرد ، و همه كسانى كه آمده بودند در حدود دو هزار كس بودند .\r\nگفت : « حركت كن ، به خدا گمان ندارم به موقع برسى . »\r\n\r\n","description":"","footnote":"\r\n[ 1 
  ] مثل رايج عربى ، همسنگ نوشدارو پس از مرگ سهراب\r\n","page_name":" 2638 ","page_number":455},
  {"content":"\r\nگويد : « مالك با جمع برفت ، پنج روز راه سپرد » در آن اثنا حجاج بن غزيه انصارى نجارى ، از مصر پيش على آمد عبد الرحمان بن شبيب فزارى نيز بيامد . فزارى ، خبر گير على در شام بود ، انصارى همراه محمد بن ابى بكر در مصر بوده بود و آنچه را ديده بود بگفت و هلاكت محمد را خبر داد ، فزارى نيز گفت كه پيش از آنكه از شام در آيد مژده رسانان با خبر فتح مصر و كشته شدن محمد بن ابى بكر از جانب عمرو بن عاص ، پياپى رسيده بود و قتل وى را بر منبر اعلام كرده بودند . گفت : « اى امير مؤمنان ، هرگز نديده بودم كسانى خرسندتر از آن باشند كه مردم شام از مرگ محمد بن ابى بكر ، شده بودند . » على گفت : « غم ما بر مرگ محمد همانند خرسندى آنهاست بلكه به مراتب بيشتر . » گويد : على عبد الرحمان بن شريح يامى را سوى مالك بن كعب فرستاد كه او را از راه باز گردانيد .\r\nگويد : على از مرگ محمد بن ابى بكر چندان غمين شد كه اثر آن در چهره اش نمودار بود . در ميان كسان به سخن ايستاد و حمد خدا گفت و ثناى او كرد و صلوات پيمبر گفت :\r\n« بدانيد كه بدكاران ستمگر كه از راه خدا بگشته‌اند و اسلام را « منحرف خواسته‌اند ، مصر را گشودند و محمد بن ابى بكر به شهادت رسيد « خدايش رحمت كناد . او را به حساب خدا مىگذاريم . به خدا چنان كه « مىدانم كسى بود كه تسليم قضا بود و براى پاداش خدا عمل مىكرد و « بدكار را منفور مىداشت و رفتار مؤمن را دوست داشت . خويشتن را « به سبب قصور ملامت نمىكنم كه به كار جنگ واقفم به كار اقدام « مىكنم و راه دور انديشى را مىدانم . رأى درست را مىنمايم و آشكارا « بانگ مىزنم و كمك مىجويم اما سخنم را نمىشنويد و دستورم را\r\n","description":"","footnote":"","page_name":" 2639 ","page_number":456},
  {"content":"\r\n« اطاعت نمىكنيد تا كارها به جاى بد مىكشد . با شما قوم انتقام نمىشود « گرفت و تلافى نمىتوان كرد . از پنجاه و چند روز پيش دعوتتان كردم كه « برادرانتان را نجات دهيد\r\nاما چون شتران سر و صدا كرديد و همانند « كسانى كه سر پيكار دشمن و كسب پاداش خدا ندارند به زمين چسبيديد « آنگاه سپاهكى از شما روان شد پراكنده و افسرده كه گويى سوى مرگشان « مىكشيدند ، چه بد مردميد ! » آنگاه از منبر به زير آمد .\r\nپس از آن به عبد الله بن عباس كه در بصره بود نامه نوشت به اين مضمون :\r\n« به نام خداى رحمان رحيم « از بندهء خدا ، على امير مؤمنان ، به بندهء خدا ، عبد الله بن عباس .\r\n« درود بر تو باد . حمد خدايى مىكنم كه خدايى جز او نيست . اما بعد ، « مصر گشوده شد و محمد بن ابى بكر به شهادت رسيد ، او را به حساب خدا « مىگذاريم و به نزد وى ذخيره مىنهيم . در آغاز كار با مردم سخن كردم « و گفتمشان كه پيش از حادثه وى را نجات دهند ، عيان و نهان ، مكرر « دعوتشان كردم ، بعضىشان به نارضايى آمدند ، بعضيشان به دروغ بهانه « آوردند ، بعضيشان به جاى نشستند ، از خدا مىخواهم كه مرا از آنها « گشايش و مفرى دهد و هر چه زودتر از دستشان آسوده كند ، به خدا اگر « اين اميد نبود كه هنگام تلاقى با دشمن به شهادت رسم ، نمىخواستم كه « يك روز با اينان بمانم ، خدا براى ما و تو رشاد و تقوى و هدايت مقرر كند « كه بر همه چيز تواناست و السلام . » ابن عباس به دو نوشت :\r\n« به نام خداى رحمان رحيم ، « به بندهء خدا ، على بن ابى طالب امير مؤمنان ، از عبد الله بن عباس ،\r\n","description":"","footnote":"","page_name":" 2640 ","page_number":457},
  {"content":"\r\n« اى امير مؤمنان ، درود و رحمت خدا و بركات وى بر تو باد ، اما بعد ، نامهء « تو به من رسيد كه از سقوط مصر و مرگ محمد بن ابى بكر سخن كرده « بودى ، در هر حال كمك از خدا بايد جست . خدا محمد بن ابى بكر را « رحمت كند و ترا اى امير مؤمنان پاداش دهد . از خدا مىخواهم كه ترا « از اين رعيت كه دچار آن شده اى گشايش و مفرى دهد و هر چه زودتر به « وسيله فرشتگان نيرو و نصرت دهد ، كه خدا چنين مىكند و ترا نيرو « مىدهد ، دعايت را مىپذيرد و دشمنت را سركوب مىكند . اى امير مؤمنان ! « باشد كه مردم سستى كنند آنگاه به كوشش آيند . اى امير مؤمنان با آنها « مدارا كن و ملايمت . اميدوارشان كن و از خدا دربارهء آنها كمك بخواه كه « خداى رنجشان را از تو بردارد . » مالك بن حور گويد :\r\nعلى گفت : « خدا محمد را رحمت كند ، جوانى نو كار بود . به خدا سر آن داشتم كه مرقال ، هاشم بن عتبه ، را به ولايت مصر گمارم . به خدا اگر او ولايت مصر داشت عرصه را براى عمرو بن عاص و ياران بد كار وى خالى نمىكرد و اگر كشته مىشد شمشير به كف داشت و چون محمد بىخونريزى نبود .\r\nخدا محمد را بيامرزاد كه هر چه توانست كوشيد و تكليف خويش را انجام داد . » در همين سال ، پس از كشته شدن محمد بن ابى بكر ، معاويه عبد الله بن عمرو بن - حضرمى را سوى بصره فرستاد كه براى تسليم به حكميت عمرو بن عاص دعوت كند .\r\nو نيز در همين سال اعين بن ضبيعه مجاشعى كه على او را براى برون كردن ابن حضرمى به بصره فرستاده بود كشته شد .\r\n","description":"","footnote":"","page_name":" 2641 ","page_number":458},
  {"content":"\r\n\r\nسخن از كار ابن حضرمى و زياد و اعين و سبب قتل كسانى كه كشته شدند\r\nابو نعامه گويد : وقتى محمد بن ابى بكر در مصر كشته شد ابن عباس در بصره پيش على آمد كه در كوفه بود و زياد را در بصره جانشين كرد . ابن حضرمى از طرف معاويه بيامد و ميان بنى تميم جاى گرفت . زياد ، حصين بن منذر و مالك بن مسمع را پيش خواند و گفت : « اى گروه بكر بن وائل ! شما از جمله ياران و معتمدان امير مؤمنانيد ابن حضرمى چنان كه مىدانيد آمده و كسانى پيش وى رفته‌اند . مرا حفاظت كنيد تا نظر امير مؤمنان بيايد . » حصين گفت : « خوب . » اما مالك كه دل با امويان داشت و پس از جنگ جمل مروان به دو پناه برده بود گفت : « در اين كار شريكانى دارم كه بايد با آنها مشورت كنم و بنگرم . » و چون زياد سستى مالك را بديد از اختلاف قبيلهء ربيعه بيمناك شد و نافع را پيش خواند و رأى خواست .\r\nنافع گفت از صبرة بن شيمان حدانى كمك بجويد .\r\nگويد : زياد صبره را پيش خواند و گفت : « مرا با بيت المال مسلمانان پناه بده كه غنيمت شما است و من امانت دار امير مؤمنانم . » گفت : « به شرط آنكه بيت المال را به نزد من آرى و در خانهء من جاى گيرى . » زياد گفت : « ميارم » و آن را حمل كرد و سوى حدان رفت و در خانه\r\nصبره بن شيمان جاى گرفت و بيت المال و منبر را در مسجد حدان جاى داد . پنجاه كس با زياد برفتند كه پدر ابى حاضر از آن جمله بود . زياد نماز جمعه را در مسجد حدان مىكرد\r\n","description":"","footnote":"","page_name":" 2642 ","page_number":459},
  {"content":"\r\nو به كسان طعام مىداد .\r\nگويد : زياد به جابر بن وهب راسبى گفت : « اى ابو محمد ! ابن حضرمى دست - بردار نيست و با شما جنگ مىكند . نمىدانم رأى ياران تو چيست . با آنها سخن كن ببين چه رأى دارند ؟ » گويد : وقتى زياد نماز كرد در مسجد نشست و مردم بر او فراهم شدند . جابر گفت : « اى گروه ازديان ، تميميان پندارند كه خيلى مهمند و به هنگام جنگ از شما ثابتقدمترند . شنيده‌ام كه مىخواهند سوى شما آيند و پناهيتان را بگيرند و به زور از شهر بيرون كنند . اگر چنين كنند شما كه او را با بيت المال مسلمانان پناه داده‌ايد چه خواهيد كرد ؟ » صبرة بن شيمان كه صدايى كلفت داشت گفت : « اگر احنف بيايد من مىآيم . اگر حتات بيايد من مىآيم . اگر شبان بيايد ما نيز شبان داريم . » زياد مىگفته بود : « مرا خنده گرفت و برخاستم و هرگز تدبيرى نكرده بودم كه مانند آن روز به رسوايى انجامد از آن رو كه خنده بر من چيره شد . » گويد : آنگاه زياد به على نوشت كه ابن حضرمى از شام آمده و در محل بنى - تميم جا گرفته و از مرگ عثمان سخن آورده و به جنگ دعوت كرده و مردم تميم و بيشتر مردم بصره با وى بيعت كرده‌اند و كسى با من نمانده كه به كمك آنها محفوظ مانم . از اين رو براى خودم و بيت المال از صبرة بن شيمان پناه گرفتم و برفتم و پيش آنها جاى گرفتم . طرفداران عثمان پيش ابن حضرمى رفت و آمد دارند .\r\nگويد : على ، اعين بن ضبيعهء مجاشعى را فرستاد كه قوم خويش را از اطراف ابن حضرمى متفرق كند گفت : « ببين چه مىكند ، اگر جمع ابن حضرمى پراكنده شد همان است كه مىخواهى ، اگر كارشان به لجاج و نافرمانى كشيد به آنها حمله كن و جنگ بينداز . اگر كسان تو سستى آوردند و بيم داشتى به مقصود نرسى با آنها مدارا كن و به طفره بگذران آنگاه بشنود و بنگر ، باشد كه سپاهيان خدا براى كشتن ستمگران يار\r\n","description":"","footnote":"","page_name":" 2643 ","page_number":460},
  {"content":"\r\nتو شوند . » اعين برفت و پيش زياد منزل گرفت . آنگاه پيش قوم خويش رفت و گروهى فراهم آورد و سوى ابن حضرمى رفت و آنها را دعوت كرد كه ناسزا گفتند و به مقابلهء وى برخاستند كه از آنجا برفت و كسانى به محل وى رفتند و خونش بريختند .\r\nگويد : وقتى اعين بن ضبيعه كشته شد زياد آهنگ جنگ آنها كرد . تميميان كس پيش ازديان فرستادند كه ما متعرض پناهى شما و كسى از ياران وى نشده‌ايم ، از تعرض به پناهى ما و جنگمان چه منظور داريد ؟ .\r\nگويد : ازديان جنگ را خوش نداشتند . گفتند : « اگر متعرض پناهى ما شدند دفاع مىكنيم و اگر از پناهى ما دست بداشتند از پناهيشان دست مىداريم » و آرام ماندند .\r\nزياد به على نوشت : « اعين بن ضبيعه\r\nآمد و از عشيرهء خويش كسانى را كه اطاعت وى مىكردند فراهم آورد و مصمم و يك دله سوى ابن حضرمى رفت و كسان را به اطاعت خواند و گفت : دست بدارند و از اختلاف باز آيند . بيشتر جماعت با آنها از در وفاق در آمدند و اين مايهء ترس مخالفان شد و بسيار كسان كه به نصرتشان اميد داشتند از آنها جدايى گرفتند ، زود و خوردى نيز در ميانه رفت ، آنگاه اعين پيش كسان خويش باز گشت ، اما به منزل او رفتند و به غافلگيرى خونش را ريختند . خدا اعين را رحمت كناد ، من مىخواستم به جنگ قوم برخيزم اما جمعى كه به كمك آنها بجنگم فراهم نيامد ، فرستادگان ، ميان دو قبيله رفتند و آمدند و دست از همديگر بداشتند . » گويد : وقتى على نامهء زياد را بخواند جارية بن قدامهء سعدى را پيش خواند و با پنجاه كس از بنى تميم روانه كرد ، شريك بن اعور را نيز با وى همراه كرد ، به قولى ، جاريه را با پانصد كس فرستاد و به زياد نامه نوشت و اعمال وى را تأييد كرد و دستور داد با جاريه كمك كند و مشورت دهد .\r\n","description":"","footnote":"","page_name":" 2644 ","page_number":461},
  {"content":"\r\nگويد : جاريه وارد بصره شد و پيش زياد رفت كه به دو گفت : « محتاط باش ، مبادا به تو همان رسد كه به يارت رسيد ، به هيچكس از اين قوم اعتماد مكن . » گويد : جاريه پيش قوم خويش رفت و نامهء على را براى آنها خواند و وعدهء خوب داد كه بيشترشان دعوت او را پذيرفتند و سوى ابن حضرمى رفت و او را در خانه سنبيل محاصره كرد . پس از آن خانه را به آتش كشيد و او را با همه يارانش بسوخت . هفتاد كس و به قولى چهل كس با وى در خانه بودند ، آنگاه كسان متفرق شدند و زياد به دار الاماره بازگشت و همراه ظبيان بن عماره كه با جاريه آمده بود به على نامه نوشت :\r\n[ 1 
  ] جاريه پيش ما آمد و سوى ابن حضرمى رفت و با وى در آويخت و با عده اى از يارانش به يكى از خانه هاى تميم راند ، اتمام حجت كرد و تهديد كرد و به اطاعت خواند اما نپذيرفتند و باز نيامدند . خانه را به آتش كشيد و آنها را بسوخت و خانه را بر سرشان ريخت ، لعنت به مردم طغيانگر و نافرمان . »\r\nاز جمله حوادث اين سال ، يعنى سال سى و هشتم ، اين بود كه خريت بن راشد با مردم بنى ناحيه به خلاف على برخاست و از او جدايى گرفت .\r\n\r\nسخن از خبر خريت\r\nعبد الله بن فقيم گويد : خريت بن راشد سوى على آمد ، سيصد كس از مردم بنى - ناحيه نيز با وى بودند كه با على در كوفه اقامت داشتند و پس از جنگ جمل از بصره همراه وى آمده بودند و در جنگ صفين و نهروان حضور داشته بودند .\r\nخريت با سى سوار از ياران خويش به جانب على آمد و پيش روى وى ايستاد و گفت : « به خدا اى على دستور ترا اطاعت نمىكنم و پشت سرت نماز نمىكنم\r\n\r\n","description":"","footnote":"\r\n[ 1 
  ] متن افتاده دارد\r\n","page_name":" 2645 ","page_number":462},
  {"content":"\r\nو فردا از تو جدا مىشوم . »\r\nگويد : اين حادثه از پس آن بود كه حكمان حكم داده بودند .\r\nعلى گفت : « مادرت عزادارت شود ، در اين صورت عصيان پروردگار خويش كرده اى و پيمان شكسته اى و جز خويشتن را زيان نرسانى ، بگو چرا چنين مىكنى ؟ » گفت : « به سبب آنكه در كار قرآن حكميت آورده اى و به هنگام حادثه در كار حق سستى كرده اى و به كسانى كه ستمگر خويش بوده‌اند اعتماد كرده اى ، من با تو مخالفم و با آنها كينه توز و از همه تان جدايى مىگيرم . » على گفت : « بيا تا قرآن را براى تو بخوانم و دربارهء سنت با تو سخن كنم و چيزهايى از مطالب حق را كه بهتر از تو مىدانم با تو بگويم ، شايد آنچه را اكنون نمىدانى بدانى . » گفت : « پيش تو باز مىگردم » على گفت : « شيطان ترا گمراه نكند ، و نادانى به سبكسريت نكشاند ، به خدا اگر از من هدايت جويى و اندرز خواهى و بپذيرى به راه رشادت مىبرم . » گويد : خريت از پيش على برون شد و سوى كسان خود رفت ، من با شتاب از دنبال وى برفتم كه يكى از عموزادگان وى دوست من بود ، مىخواستم پسر عمويش را ببينم و قصهء وى را بگويم و بخواهم كه او را به اطاعت و نيكخواهى امير مؤمنان دعوت كند و بگويد كه اين كار در اين دنيا و هم در آخرت براى او بهتر است .\r\nگويد : برفتم تا به منزل خريت رسيدم ، او زودتر از من رسيده بود ، بر در خانه اش ايستادم ، كسانى از يارانش كه هنگام رفتنش پيش على ، حضور نداشته بودند آنجا بودند .\r\nگويد : به خدا چيزى از سخنانى را كه با على گفته بود و جواب وى را نگفته نگذاشت . پس از آن گفت : « اى كسان ، سر آن دارم كه از اين مرد جدا شوم ، آمده ام\r\n","description":"","footnote":"","page_name":" 2646 ","page_number":463},
  {"content":"\r\nكه فردا باز پيش او روم اما چنان مىبينم كه فردا از او جدا مىشوم » بيشتر يارانش گفتند : « چنين مكن تا پيش او روى اگر چيزى گفت كه موافق آن بودى مىپذيرى و گر نه جدايى از او دشوار نيست » گفت : « راى درست همين است » گويد : من اجازه خواستم كه دادند و پيش وى رفتم و گفتم : « ترا به خدا از امير مؤمنان و جمع مسلمانان جدا مشو و خود را به خطر مينداز و اين كسان را كه از عشيره ات با تو هستند به كشتن مده كه على بر حق است » گفت : « فردا مىروم و حجت او را مىشنوم ببينم چه مىگويد ، اگر حق و درست بود مىپذيرم و اگر گمراهى و نادرست بود جدا مىشوم . » گويد : با عموزادهء وى خلوت كردم كه از خاصانش بود ، نامش مدرك بن ريان بود و از مردان به نام عرب بود ، به دو گفتم : « ترا به سبب يارى و دوستى حقى بر من هست و اين بعلاوهء\r\nحقى است كه مسلمان بر مسلمان دارد ، پسر عمويت چنان كرد كه با تو گفت ، بكوش و رأى او را بگردان و عمل او را زشت شمار كه بيم دارم اگر از امير مؤمنان جدا شود خودش را و عشيره اش را به كشتن دهد » گفت : « خدايت پاداش نيك دهاد كه نيكو ياورى ، و نيكخواهى و رأفت آورده اى ، اگر خريت بخواهد از امير مؤمنان جدا شود از او جدا مىشوم و مخالفت مىكنم و مىگويم از اطاعت و نيكخواهى امير مؤمنان نگردد و با وى بماند كه بخت و هدايت وى در اينست . » گويد : از پيش وى برخاستم و خواستم پيش امير مؤمنان باز گردم و قصه را با وى بگويم كه از گفتهء يار خويش اطمينان يافته بودم . به منزل خويش باز گشتم و شب را به سر بردم و روز بعد وقتى لختى از روز گذشت پيش امير مؤمنان رفتم و مدتى در حضور وى نشستم ، مىخواستم گفته ها را در خلوت با وى بگويم . نشستنم طول كشيد و پيوسته مردم بيشتر مىشدند . نزديك رفتم و پشت سرش نشستم ، گوش\r\n","description":"","footnote":"","page_name":" 2647 ","page_number":464},
  {"content":"\r\nبه من فرا داد كه آنچه را از خريت شنيده بودم و با وى گفته بودم با سخنانى كه ميان من و عموزاده اش رفته بود با وى بگفتم .\r\nگفت : « ولش كن ، اگر به حق تسليم شد و بدان رو كرد اين را رعايت كنيم و اگر اصرار كرد رهايش نكنيم » گفتم : « اى امير مؤمنان چرا هم اكنون او را نمىگيرى كه پيمان بگيرى يا بدارى » گفت : « اگر با همهء كسانى كه از آنها بدگمانيم چنين كنيم زندانهايمان از آنها پر شود . رأى من اينست كه دستگيرى و حبس و كيفرشان وقتى بايد كه مخالفت ما را علنى كنند » گويد : خاموش ماندم و كنار نشستم و با قوم ببودم ، مدتى چندان كه خدا مىخواست گذشت ، به من گفت : « نزديك من آى » گويد : به دو نزديك شدم آهسته به من گفت : « به خانهء اين مرد برو ببين چه مىكند كه هر روز پيش از اين وقت به نزد من آمده بود . » گويد : سوى خانهء خريت رفتم ، در خانهء وى از جماعت كس نبود . بر در - خانه هاى ديگر كه ياران وى منزل داشتند بانگ زدم ، هيچكس نبود . بازگشتم و چون على مرا ديد گفت : « مانده‌اند و ايمنند يا ترسيده‌اند و رفته‌اند ؟ » گفتم : « رفته‌اند و مخالفت آشكار كرده‌اند » گفت : « چنين كرده‌اند ! خدا لعنتشان كند چنان كه قوم ثمود را لعنت كرد ، اگر نيزه ها را به طرف آنها بالا برم و شمشيرها را به سرهايشان ريزم\r\nپشيمان مىشوند ، اكنون شيطان به هوسشان انداخته و گمراهشان كرده ، فردا از آنها بيزارى مىكند و رهاشان مىكند . » گويد : زياد بن خصفه برخاست و گفت : « اى امير مؤمنان ، اگر زيان فقط جدايى آنان بود چندان مهم نبود كه تأسف خوريم كه اگر با ما بودند جمع ما را چندان\r\n","description":"","footnote":"","page_name":" 2648 ","page_number":465},
  {"content":"\r\nنمىافزودند ، از رفتنشان نيز شمار ما كاستى بسيار نمىگيرد . اما بيم آن هست كه جمع بسيار از مردم مطيع ترا كه پيش وى مىروند به تباهى كشاند ، به من اجازه بده كه دنبالشان كنم و ان شاء الله آنها را سوى تو باز گردانم . » على گفت : « مىدانى كجا رفته‌اند ؟ » گفت : « نه ، مىروم و مىپرسم و به دنبالشان مىروم » گفت : « خدايت رحمت كند ، برو و نزديك دير ابو موسى فرود آى از آنجا مرو تا دستور من بيايد ، كه اگر آنها آشكارا و به جمع رفته باشند ، عاملان من برايم خواهند نوشت و اگر پراكنده و نهانى رفته باشند يافتنشان آسان نيست ، دربارهء آنها به عاملانم مىنويسم » آنگاه متنى نوشت و براى همهء عاملان فرستاد :\r\n« اما بعد ، كسانى به فرار برون شده‌اند و پنداريم كه سوى بصره « رفته‌اند از مردم ديار خويش دربارهء آنها بپرس و به هر ناحيه از سرزمين « خود خبر گيران گمار و هر خبرى از آنها به تو رسيد براى من بنويس ، « و السلام » گويد : زياد بن خصفه سوى خانه رفت و ياران خويش را فراهم آورد و حمد خدا گفت و ثناى او كرد و سپس گفت :\r\n« اما بعد ، اى گروه بكر بن وائل ، امير مؤمنان مرا به كارى فرستاده « كه براى وى مهم است و گفته بدان پردازم ، شما پيروان و ياران اوييد « كه بيش از همهء قبايل به شما اعتماد دارد ، هميندم با من حركت كنيد و « شتاب كنيد » گويد : چيزى نگذشت كه از آن قوم يكصد و بيست يا سى كس بر او فراهم آمد كه گفت : « بس است ، بيش از اين نمىخواهيم » و برفتند تا از پل گذشتند و به دير ابو موسى رسيدند كه آنجا فرود آمد و باقى روز را به سر برد و منتظر دستور امير مؤمنان بود .\r\n","description":"","footnote":"","page_name":" 2649 ","page_number":466},
  {"content":"\r\nعبد الله بن وال تيمى گويد : به نزد امير مؤمنان بودم كه پيك آمد و نامه اى از طرف قرظة بن كعب انصارى به دست داشت كه چنين بود :\r\n« به نام خداى رحمان رحيم « اما بعد ، امير مؤمنان را خبر مىدهم كه گروهى سوار از اينجا گذشت كه از كوفه مىآمد و سوى نفر مىرفت ، يكى از دهقانان پايين فرات كه مسلمان بوده به نام زاذان فروخ از پيش داييان خود از ناحيهء نفر مىآمده كه راه بر او گرفته‌اند و گفته‌اند « مسلمانى يا كافر ؟ » كه گفته « مسلمانم » گفته‌اند : « دربارهء على چه مىگويى ؟ » گفته : « نيك مىگويم ، مىگويم كه او امير مؤمنان است و سرور آدميان » به دو گفته‌اند : « دشمن خدا ، كفر آوردى » آنگاه گروهى از آنها به دو هجوم برده و پاره پاره اش كرده‌اند . مرد ديگرى از اهل ذمه همراه او بوده كه گفته‌اند :\r\n« كيستى ؟ » گفته : « يكى از اهل ذمه‌ام » گفته‌اند : « با اين كارى نمىشود كرد » نوشته بود : اين ذمى پيش ما آمد و اين خبر را با ما بگفت . من دربارهء اين جمع پرسش كردم و كسى چيزى از آنها نگفت ، امير مؤمنان راى خويش را دربارهء آنها بنويسد تا كار بندم ، و السلام . » على به دو نوشت :\r\n« اما بعد ، آنچه را دربارهء آن گروه ياد كرده بودى كه از آنجا « گذشته‌اند و نكوكار مسلمان را كشته‌اند و مخالف كافر را محفوظ داشته‌اند ، « بدانستم . اينان جماعتى هستند كه شيطان به هوسشان افكنده و گمراه « شده‌اند و همانند آن كسان شده‌اند كه پنداشته‌اند فتنه نخواهد بود و كور « و كر شده‌اند . شنوا و بيناى اعمالشان باش و به كار خويش باش و به گرفتن\r\n","description":"","footnote":"","page_name":" 2650 ","page_number":467},
  {"content":"\r\n« خراج پرداز كه چنان كه گفته اى مطيع و نيكخواهى و السلام » عبد الله بن وال گويد : على همراه من نامه اى به زياد بن خصفه نوشت ، آن وقت جوانى نو سال بودم ، نامه چنين بود :\r\n« اما بعد ، من به تو گفته بودم كه در دير ابو موسى فرود آيى تا « دستور من برسد زيرا نمىدانستم كه اين قوم به كدام طرف رفته‌اند ، اما « خبر رسيد كه آنها سوى دهكده اى رفته‌اند كه نفر نام دارد . به دنبالشان برو « و سراغشان را بگير كه يكى از مردم سواد را كه مسلمان بوده كشته‌اند .\r\n« اگر به آنها رسيدى سوى من بازشان گردان و اگر نپذيرفتند با آنها جنگ « كن و از خداى بر ضد آنها كمك بخواه كه از حق جدايى گرفته‌اند و خون حرام را ريخته‌اند و راهها را نا امن كرده‌اند ، و السلام » گويد : نامه را از او گرفتم و مقدارى راه ، نه چندان دور ، برفتم ، آنگاه با نامه باز گشتم و گفتم : « اى امير مؤمنان وقتى نامهء ترا به زياد بن خصفه دادم با وى به طرف دشمنان تو بروم ؟ » گفت : « برادر زاده ! برو ، به خدا اميدوارم كه در كار حق از جمله ياران من باشى و بر ضد قوم ستمگران كمكم كنى » گفتم : « به خدا اى امير مؤمنان چنينم و از جملهء ياران توام و چنانم كه مىخواهى . » ابن وال گويد : به خدا نمىخواهم بجاى اين گفته على شتران سرخموى داشته باشم .\r\nگويد : پس از آن با نامهء على پيش زياد بن خصفه رفتم ، بر اسبى خوب و اصيل بودم و سلاح داشتم ، زياد به من گفت : « برادر زاده ! به خدا از تو صرف نظر نمىتوانم كرد ، مىخواهم در اين سفر همراه من باشى . » گفتم : « براى اين كار از امير مؤمنان اجازه خواسته‌ام و اجازه داده . »\r\n","description":"","footnote":"","page_name":" 2651 ","page_number":468},
  {"content":"\r\nگويد : پس از آن حركت كرديم تا به نفر رسيديم و سراغ آن جمع را گرفتيم .\r\nگفتند كه سوى جر جرايا رفته‌اند . به دنبالشان رفتيم ، گفتند : راه مذار گرفته‌اند . در مذار بودند كه به آنها رسيديم . يك روز و شب آنجا بوده بودند ، استراحت كرده بودند و علف داده بودند و تازه نفس بودند . وقتى به آنها رسيديم خسته و كوفته و وامانده بوديم و چون ما را ديدند به طرف اسبان خويش جستند و بر آن نشستند و چون با آنها مقابل شديم سالارشان خريت بن راشد به ما بانگ زد كه اى كور دل و ديدگان ! شما با خدا و كتاب وى و سنت پيمبرش هستيد ، يا با ستمگرانيد ؟\r\nزياد بن خصفه گفت : « اى كور ديدگان و كردلان و گوشان ! ما با خداييم و از جملهء آن كسانيم كه خدا و كتاب وى و پيمبرش را بر همهء دنيا از هنگام خلقت تا به روز فنا ترجيح مىدهيم . » خريت گفت : « به ما بگوييد چه مىخواهيد ؟ » زياد كه مردى مجرب و ملايم بود گفت : « مىبينى كه ما خسته‌ايم و دربارهء مقصود ما آشكارا در ميان ياران من و ياران تو سخن نمىتوان گفت . فرود آى ، ما نيز فرود مىآييم و خلوت مىكنيم و در كار فيما بين سخن مىكنيم . اگر\r\nمقصود ما را موافق ميل خويش ديدى مىپذيرى ، اگر در سخنان تو چيزى يافتيم كه براى ما و تو از آن اميد عافيت توان داشت رد نمىكنيم . » گفت : « پس فرود آييم » گويد : زياد به طرف ما آمد و گفت : « بر لب اين آب فرود آييم » گويد : برفتيم و چون نزديك آب رسديم فرود آمديم و متفرق شديم و حلقه هاى ده و نه و هشت و هفت نفرى شديم كه غذاى خويش را در ميان نهاده بودند و مىخوردند ، آنگاه سوى آب مىرفتند و مىنوشيدند .\r\nزياد به ما گفت : « اسبان خود را لگام بزنيد . » كه لگام زديم . وى ميان ما و آن قوم بايستاد ، آن قوم برفتند و در جانب ديگر فرود آمدند .\r\n","description":"","footnote":"","page_name":" 2652 ","page_number":469},
  {"content":"\r\nزياد سوى ما آمد و چون پراكندگى و حلقه زدن ما را بديد گفت : « سبحان الله ، شما را مىگويند مردم جنگى ! به خدا اگر اينان در اين وقت كه شما بر اين حاليد بيايند چيزى بهتر از اين نمىخواهند . بشتابيد و به طرف اسبان خويش رويد » گويد : و ما شتابان برخاستيم ، بعضىها لباس خود را تكان مىدادند و وضو مىگرفتند ، بعضىها آب مىنوشيدند ، بعضىها اسب خويش را آب مىدادند و چون همهء اين كارها را به سر برديم زياد بيامد ، استخوانى به دست داشت كه گاز مىزد .\r\nدو يا سه گاز بدان زد و قمقمه اى آوردند كه آب داشت از آن بنوشيد آنگاه استخوان را بينداخت و گفت : « اى گروه ، ما با اين قوم تلاقى كرده‌ايم ، به خدا عدهء آنها همانند عدهء شماست . شما را با آنها سنجيده‌ام به خدا هيچ يك از دو گروه با ديگرى بيشتر از پنج كس تفاوت ندارد ، به خدا كار ما و آنها به جنگ مىكشد اگر سر انجام كار چنين شد ، گروه ناتوان مباشيد . » آنگاه به ما گفت : « هر كدامتان عنان اسبتان را بگيريد تا من به آنها نزديك شوم و سالارشان را پيش من بخوانيد تا با او سخن كنم اگر با من بر آنچه مىخواهم بيعت كرد كه بهتر و گر نه وقتى شما را خواندم بر اسبان نشينيد و همگان سوى من آييد و متفرق مباشيد . » گويد : زياد پيش روى ما رفت ، من با وى بودم و شنيدم كه يكى از آن قوم مىگفت : « اين جمع وقتى نزديك شما آمدند خسته و وامانده بودند و شما تازه نفس بوديد ، گذاشتيدشان تا فرود آمدند و خوردند و نوشيدند و استراحت كردند ، به خدا اين درست نبود ، به خدا سرانجام كار شما و آنها جنگ است . » آنگاه خاموش شدند و ما به آنها نزديك شديم . زياد بن خصفه ، سالارشان را پيش خواند و گفت : « بيا به گوشه اى رويم و در كار خويش بنگريم . » آنها پنج كس بودند كه سوى زياد آمدند ، من به زياد گفتم : « سه تن از يارانمان را مىخوانم كه ما نيز به شمار آنها باشيم . »\r\n","description":"","footnote":"","page_name":" 2653 ","page_number":470},
  {"content":"\r\nگفت : « هر كه را مىخواهى بخوان » گويد : من سه كس از يارانمان را خواندم كه ما نيز پنج كس شديم ، در مقابل پنج كس » آنگاه زياد به دو گفت : « به امير مؤمنان و به ما چه اعتراض دارى كه از ما جدا شده اى ؟ » گفت : « يارتان را به امامت نپسنديدم و رفتارتان را نپسنديدم و چنين ديدم كه كناره گيرم و با كسى باشم كه به شورى مىخواند ، و چون كسان بر يكى همسخن شدند كه مورد رضايت همهء امت بود من نيز با كسان باشم . » زياد گفت : « واى تو ، آيا كسان بر يكى همسخن توانند شد كه در معرفت خدا و علم سنت و كتاب خدا و قرابت پيمبر و سابقه در اسلام همسنگ كسى باشد كه از او جدا شده اى ؟ » گفت : « همين بود كه گفتم . » زياد گفت : « براى چه اين مرد مسلمان را كشتى ؟ » گفت : « من او را نكشتم گروهى از ياران من او را كشتند » گفت : « آنها را به ما بده » گفت : « اين كار نشدنى است » گفت : « كه اينطور مىكنى ؟ » گفت : « همانست كه شنيدى » گويد : ما ياران خويش را خوانديم او نيز ياران خويش را خواند و رو به رو شديم . به خدا از وقتى كه خدايم آفريده بود چنين جنگى نديده بودم .\r\nگويد : نخست با نيزه ها جنگيديم چندان كه نيزه به دستهايمان نماند ، سپس با شمشيرها ضربت زديم چندان كه كج شد و بيشتر اسبان ما و آنها پى شد و بسيار كس از ما و آنها زخمدار شدند . دو كس نيز از ما كشته شدند ، غلام زياد كه پرچم\r\n","description":"","footnote":"","page_name":" 2654 ","page_number":471},
  {"content":"\r\nوى را به دست داشت به نام سويد و يكى از ابناء به نام وافد پسر بكر . از آنها نيز پنج كس را كشته بوديم . شب در آمد و از هم جدا شديم ، به خدا آنها از ما نفرت كرده بودند ، ما نيز از آنها نفرت كرده بوديم . زياد زخمى شده بود . من نيز زخمى شده بودم .\r\nگويد : آن قوم به يكسو رفتند ما نيز به يكسو بياراميديم ، لختى از شب گذشته بود كه روان شدند و ما از پى آنها برفتيم تا به بصره رسيديم و شنيديم كه سوى اهواز رفته‌اند و در يكى از نواحى آنجا فرود آمده‌اند و در حدود دويست تن از يارانشان كه در كوفه مانده بودند و نتوانسته بودند با آنها حركت كنند به ايشان پيوسته بودند و همگى به سرزمين اهواز اقامت گرفته بودند .\r\nگويد : زياد بن خصفه به على نوشت :\r\n« اما بعد ، با دشمن خدا ناجى در مذار تلاقى كرديم و آنها را به هدايت و حق و كلمهء انصاف دعوت كرديم ، اما به حق تسليم نشدند و دستخوش غرور گناه شدند و شيطان اعمالشان را در نظرشان بياراست و آهنگ ما كردند ، ما نيز به مقابله برخاستيم و از نيمروز تا غروب آفتاب جنگى سخت كرديم ، دو مرد پارسا از ما شهيد شد و پنج كس از آنها كشته شد و نبردگاه را به ما وا گذاشتند .\r\nبسيار كس از ما و آنها زخمى شده بود و چون شب در آمد آن قوم سوى سرزمين اهواز رفتند و خبر يافتيم كه در يكى از نواحى آنجا فرود آمده‌اند . ما در بصره زخميان خودمان را مداوا مىكنيم و در انتظار دستور توايم خدايت رحمت كناد و درود بر تو باد » گويد : چون نامهء وى را پيش على بردم آن را براى مردم بخواند ، معقل بن قيس به پا خاست و گفت : « اى امير مؤمنان خدا ترا قرين صلاح بدارد . مىبايد همراه كسى كه به تعقيب اين قوم مىرود در مقابل هر يك از آنها ده كس از مسلمانان باشد كه چون به آنجا رسيدند نابودشان كنند كه اگر جمعى برابر ، با آنها تلاقى كند مقاومت آرند كه مردمى باديه نشينند كه با جمع برابر خويش مقاومت كنند و آسيب زنند . »\r\n","description":"","footnote":"","page_name":" 2655 ","page_number":472},
  {"content":"\r\nگفت : « اى معقل براى حركت سوى آنها آماده شود . » دو هزار كس از مردم كوفه را همراه وى كرد كه يزيد بن مغفل ازدى از آن جمله بود . به ابن عباس نوشت :\r\n« اما بعد ، مردى سر سخت و دلير و معروف به پارسايى را با دو - « هزار كس بفرست كه از پى معقل برود و چون از ولايت بصره عبور « مىكند سالار همراهان خود باشد تا به معقل رسد و چون به دو رسيد معقل « سالار هر دو گروه باشد و او مطيع معقل شود و مخالفت وى نكند . به زياد « ابن خصفه دستور بده بيايد كه زياد مردى نكوست و مقتول وى مقتولى « نكو بوده است . » ابو سعيد عقيلى گويد : على به زياد بن خصفه نوشت :\r\n« اما بعد ، نامهء تو به من رسيد و آنچه را دربارهء ناجى و يارانش كه « خدا بر دلهاشان مهر زده و شيطان اعمالشان را در نظرشان زينت داده بود « و به خطا پنداشته بودند كه رفتارى نكو دارند نوشته بودى با آنچه از « ماجراى فيما بين ياد كرده بودى بدانستم . كوشش تو و يارانت در راه خدا « بوده و پاداششان به عهدهء خداى تعالى است . شما را به ثواب خداى بشارت « كه از دنيايى كه جاهلان بر سر آن خودشان را به كشتن مىدهند بهتر است « كه آنچه پيش شماست فنا مىشود و آنچه به نزد خداست باقى مىماند « و او فرمود كه اهل ثبات را پاداشى بهتر از عملشان مىدهيم . اما دشمنى « كه با وى تلاقى كرده‌ايد ، همين بسشان كه از هدايت به ضلالت رفته‌اند « و بدان پرداخته‌اند و از حق بگشته‌اند و لجوجانه به فتنه افتاده‌اند . با « دروغشان بگذارشان كه در طغيان فرو روند و تو شنوا و بينا باش . به زودى\r\n« خواهى ديد كه اسير مىشوند يا مقتول . تو و يارانت پيش ما آييد كه « مأجوريد كه اطاعت كرده‌ايد و فرمانبر بوده‌ايد و سخت كوشيده‌ايد ، « و السلام . »\r\n","description":"","footnote":"","page_name":" 2656 ","page_number":473},
  {"content":"\r\nگويد : ناجى در ناحيه اى از اهواز مقر گرفت و بسيارى از مردم كافر آنجا كه مىخواستند خراج را بشكنند با بسيارى از دزدان و گروهى از عربان كه عقيده خوارج داشتند بر وى فراهم آمدند .\r\nشعبى گويد : وقتى على عليه السلام نهروانيان را بكشت بسيار كسان با وى مخالف شدند و ولايت آشفته شد و بنى ناجيه به مخالفت وى برخاستند . ابن حضرمى به بصره آمد ، مردم اهواز بشوريدند و خراجپردازان طمع آوردند كه خراج را بشكنند . پس از آن سهل بن حنيف عامل على را از فارس بيرون كردند . ابن عباس به على گفت : « كار فارس را به وسيلهء زياد سامان مىدهيم . » على دستور داد كه زياد را آنجا فرستد . ابن عباس به بصره رفت و زياد را با جمعى بسيار به فارس فرستاد كه مردم فارس را سركوب كرد و خراج دادند .\r\nعبد الله بن فقيم ازدى گويد : من و برادرم ، كعب ، در سپاه با معقل بن قيس بوديم و چون مىخواست حركت كند پيش على رفت كه با وى وداع كرد و گفت : « اى معقل ، چندان كه توانى از خدا بترس كه خدا به مؤمنان چنين سفارش كرده است ، به مسلمانان تعدى مكن ، به ذميان ستم مكن ، گردنفرازى مكن كه خدا گردنفرازان را دوست ندارد . » معقل گفت : « يارى از خدا بايد جست » گفت : « نكو ياوريست » گويد : معقل روان شد ، ما نيز با وى روان شديم تا به اهواز رسيديم و آنجا در انتظار مردم بصره بمانديم كه تأخير كرده بودند .\r\nگويد : معقل ميان ما به سخن ايستاد و گفت : « اى مردم ! ما در انتظار مردم بصره‌ايم كه تأخير كرده‌اند . به حمد خداى جمع ما كم نيست و از كس باك نداريم سوى اين دشمنان كم و زبون حركت كنيم كه اميدوارم خدا ظفرتان دهد و آنها را هلاك كند . »\r\n","description":"","footnote":"","page_name":" 2657 ","page_number":474},
  {"content":"\r\nگويد : برادر من كعب پسر فقيم به سخن ايستاد و گفت : « درست گفتى ، خدا راى تو را قرين صواب بدارد ، به خدا ، اميدوارم كه خدا ما را بر آنها ظفر دهد و اگر نه ، مرگ در راه حق مايهء آسودگى از دنياست . » گفت : « به بركت خدا حركت كنيد » گويد : روان شديم ، به خدا معقل مرا محترم مىداشت و هيچكس از سپاه را با من برابر نمىكرد و پيوسته مىگفت : « چه خوش گفتى كه مرگ در راه حق مايهء آسايش از دنياست ، به خدا راست گفتى و نكو گفتى و توفيق داشتى . » گويد : به خدا هنوز يك منزل نرفته بوديم كه پيك به ما رسيد كه شتابان راه مىسپرد و نامه اى از عبد الله بن عباس به دست داشت كه چنين بود :\r\n« اما بعد ، اگر فرستادهء من در جايى كه هستى به تو رسيد يا وقتى رسيد كه از آنجا حركت كرده اى ، از آنجا كه فرستادهء من به تو مىرسد حركت مكن تا گروهى كه سوى تو فرستاده‌ايم برسد كه من خالد بن معدان طايى را كه مرد اصلاح است و دين و دليرى و شجاعت ، سوى تو فرستاده‌ام ، حرف او را بشنو و قدر او را بدان و السلام . » گويد : معقل نامه را براى مردم خواند و حمد خدا كرد كه از اين سفر بيمناك بودند .\r\nگويد : پس بمانديم تا طايى بيامد و پيش معقل رسيد و به او سلام امارت گفت و هر دو در يك اردوگاه فراهم شدند . پس از آن حركت كرديم و سوى آن قوم رفتيم و آنها سوى كوهستان رامهرمز بالا رفتن گرفتند كه مىخواستند به قلعهء استوارى كه آنجا بود برسند ، مردم ولايت بيامدند و قصه را به ما بگفتند و ما از پى قوم حركت كرديم ، نزديك كوه رسيده بودند كه به آنها رسيديم و صف بستيم و با آنها رو به رو شديم .\r\nگويد : معقل ، يزيد بن مغفل را بر پهلوى راست خويش نهاد ، منجاب بن راشد\r\n","description":"","footnote":"","page_name":" 2658 ","page_number":475},
  {"content":"\r\nضبى را كه از مردم بصره بود بر پهلوى چپ نهاد . خريت بن راشد ناجى عربان خويش را به صف كرد كه پهلوى راست وى بودند . مردم ولايت و كافران و كسانى كه مىخواستند خراج را بشكنند و كردان همدستشان به پهلوى چپ بودند .\r\nگويد : معقل ميان ما روان شد ، ترغيبمان مىكرد و مىگفت : « بندگان خدا ! چشم به اين قوم مدوزيد ، چشم فرو نهيد و سخن كمتر كنيد و دل به جنگيدن دهيد و خوشدل باشيد كه در كار جنگ با اين قوم پاداش بزرگ داريد . با كسى مىجنگيد كه از دين برون شده و كافران و كسانى كه خراج نداده‌اند و كردان ، به من بنگريد ، وقتى حمله بردم حمله كنيد . » گويد : معقل بر همهء صف گذشت و اين سخن با كسان مىگفت و چون بر همهء كسان گذشت بيامد و وسط صف در قلب ايستاد . ما به دو مىنگريستيم كه چه مىكند .\r\nپرچم خويش را دو بار حركت داد . به خدا حريفان اندكى مقاومت كردند . آنگاه پشت بكردند و هفتاد عرب از مردم بنى ناجيه و ديگر عربان همراهشان و سيصد كس از كافران و كردان بكشتيم .\r\nكعب بن فقيم گويد : در ميان كشتگان عرب نظر كردم و دوستم مدرك بن ريان را كشته ديدم . خريت بن راشد فرارى برفت تا به سواحل دريا رسيد كه گروه بسيار از قبيلهء وى آنجا بودند ، پيوسته ميان آنها مىگشت و به مخالفت على دعوتشان مىكرد و مىگفت كه از او جدا شده و هدايت در جنگ با على است تا بسيار كس از آنها به پيروى او آمدند .\r\nمعقل در سرزمين اهواز بماند و همراه من خبر فتح را براى على نوشت و من بودم كه پيش وى رفتم . چنين نوشت :\r\n« به نام خداى رحمان رحيم .\r\n« به بندهء خدا على امير مؤمنان ، از معقل بن قيس ، درود بر تو « باد ، حمد خدايى مىكنم كه خدايى جز او نيست . اما بعد ،\r\n","description":"","footnote":"","page_name":" 2659 ","page_number":476},
  {"content":"\r\n« با بىدينان تلاقى كرديم كه از مشركان بر ضد ما كمك گرفته بودند « و آنها را چون قوم عاد و ارم بكشتيم . در صورتى كه در مورد آنها از « روش تو تجاوز نكرديم و از بيدينان ، فرارى و اسير نكشتيم و زخمى را بيجان « نكرديم . خدا تو و مسلمانان را ظفر داد و حمد خدا پروردگار « جهانيان را . » گويد : اين نامه را پيش على بردم كه آن را براى ياران خود بخواند و با آنها مشورت كرد و رأى همگان يكى بود كه گفتند به معقل بن قيس بنويس كه به دنبال اين فاسق برود و پيوسته به طلب او باشد تا خونش بريزد يا از ولايت برون كند كه بيم داريم مردم را بر ضد تو برانگيزد .\r\nگويد : على مرا پس فرستاد و همراه من نامه اى نوشت به اين مضمون :\r\n« اما بعد ، حمد خداى كه دوستان خويش را كمك كرد و دشمنان « خويش را زبون . خدا تو و مسلمانان را پاداش نيك دهد كه خوب كوشيديد « و تكليفتان را انجام داديد ، سراغ ناجى را بگير اگر خبر يافتى كه در « يكى از شهرها مقر گرفته سوى او برو و خونش بريز يا از ولايت برونش « كن كه وى تا وقتى زنده باشد همچنان دشمن مسلمانان و دوست ستمگران « خواهد بود و سلام بر تو باد . » گويد : معقل از جايگاه ناجى پرسش كرد كه گفتيد در سواحل است و قوم خويش را از اطاعت على بگردانيده و مردم عبد القيس و ديگر عربان مجاورشان را به تباهى كشانيده است . و چنان بود كه قوم ناجى به سال صفين زكات نداده بودند در اين سال نيز ندادند\r\nو دو زكات دادنى بودند . معقل بن قيس با همان سپاه كه از مردم كوفه و مردم بصره بود روان شد و راه فارس گرفت تا به سواحل دريا رسيد و چون خريت بن راشد از آمدن وى خبر يافت به آن گروه از همراهان خود كه عقيده خوارج داشتند پرداخت\r\n","description":"","footnote":"","page_name":" 2660 ","page_number":477},
  {"content":"\r\nو نهانى با آنها گفت كه عقيدهء شما دارم و على نمىبايد مردان را در كار خدا حكميت دهد و به گروهى ديگر براى آنكه سرسختشان كند گفت : « على حكمى معين كرد و بدان رضايت داد و حكمش كه به رضايت تعيين كرده بود خلعش كرد من نيز به قضاوت و حكميتى كه بدان رضايت داده بود رضايت دادم . » وى با همين نظر از كوفه برون آمده بود و با آن گروه كه طرفدار عثمان بودند گفت : « به خدا من پيرو عقيدهء شما هستم . به خدا عثمان به ستم كشته شد . » گويد : بدين سان هر گروه را راضى كرد و چنان وانمود كه هم عقيده آنهاست .\r\nبه كسانى كه زكات نداده بودند گفت : « زكات خود را محكم نگاه داريد و به وسيلهء آن به خويشاوندانتان كمك كنيد يا اگر مىخواهيد به فقيرانتان دهيد . » گويد : در ميان جماعت گروهى بسيار از نصارى بودند كه مسلمان شده بودند و چون ميان مسلمانان اختلاف افتاده بود گفته بودند : « به خدا ، دين ما كه از آن برون شده‌ايم بهتر است و از دين اينان به هدايت نزديكتر كه دينشان از خونريزى و راه - بندى و مصادره اموال بازشان نمىدارد . » و بدين خويش باز رفتند .\r\nگويد : خريت اينان را بديد و گفت : « واى شما ، مىدانيد حكم على دربارهء نصارايى كه مسلمان شده‌اند و سپس به نصرانيت باز گشته‌اند چيست ؟ به خدا سخنى از آنها نمىشنود و عذرى نمىپذيرد و توبه شان را قبول نمىكند و به توبه دعوت نمىكند . حكم وى دربارهء آنها چنان است كه وقتى بر آنها تسلط يافت گردنشان را بزند . » و همچنان كوشيد تا آنها را فراهم آورد و فريبشان داد و همهء مردم بنى ناجيه و ديگر كسانى كه در آن ناحيه بودند بيامدند و مردم بسيار بر آنها فراهم شدند .\r\nابو الطفيل گويد : من جزو سپاهى بودم كه على بن ابى طالب سوى بنى ناجيه فرستاد .\r\nگويد : پيش آنها رسيديم و ديديم كه سه گروهند سالار ما به گروهى از آنها گفت : « شما چه كسانيد ؟ »\r\n","description":"","footnote":"","page_name":" 2661 ","page_number":478},
  {"content":"\r\nگفتند : « ما نصاراييم و دينى را بهتر از دين خويش نديده‌ايم\r\nو بر آن ثابت مانده‌ايم . » به آنها گفت : « به يك سو رويد . » سپس به گروه ديگر گفت : « شما چه كسانيد ؟ » گفتند : « ما نصرانى بوده‌ايم كه مسلمان شده‌ايم و بر اسلام خويش باقى مانده‌ايم . » گفت : « به يك سو رويد . » آنگاه به گروه ديگر گفت : « شما چه كسانيد ؟ » گفتند : « ما نصرانيانيم كه مسلمان شده بوديم اما دينى را بهتر از دين خودمان نديده‌ايم . » به آنها گفت : « مسلمان شويد . » اما نپذيرفتند .\r\nبه ياران خود گفت : « وقتى سه بار دست به سر خود كشيدم به آنها حمله بريد و جنگاوران را بكشيد و زن و فرزند را به اسيرى گيريد . » گويد : اسيران را پيش على آوردند . مصقلة بن هبيره شيبانى بيامد و آنها را به دويست هزار درم خريد و يك صد هزار درم پيش على آورد كه نپذيرفت و با درهمها برفت و اسيران را آزاد كرد و به معاويه پيوست . به على گفتند : « اسيران را نمىگيرى . » گفت : « نه » و متعرض آنها نشد .\r\nحارث بن كعب گويد : وقتى معقل بن قيس پيش ما آمد نامه اى از على برايمان خواند به اين مضمون :\r\n« به نام خداى رحمان رحيم « از بندهء خدا ، على امير مؤمنان ، به هر كس از مؤمنان و مسلمانان « و نصرانيان و مرتدان كه اين نامه بر آنها خوانده شود . درود بر شما و\r\n","description":"","footnote":"","page_name":" 2662 ","page_number":479},
  {"content":"\r\n« هر كه پيروى هدايت كرده و به خدا و پيمبر و كتاب وى و زندگى پس از « مرگ ايمان آورده و به پيمان خدا وفا كرده و از خيانتگران نبوده .\r\n« اما بعد ، من شما را به كتاب خدا و روش پيمبر وى و عمل به « حق كه خدا در قرآن بدان فرمان داده دعوت مىكنم . هر كس از شما « كه سوى كسان خويش باز گردد و دست بدارد و از اين ملعون حربى كه « به جنگ خدا و پيمبر و مسلمانان آمده و در زمين به تباهى كوشيده كناره « كند جان و مالش در امان است و هر كه در كار جنگ و نافرمانى پيرو او « شود بر ضد وى از خدا كمك مىجوييم و خدا را ميان خودمان و او قرار « مىدهيم كه خدا ياورى نكوست . » گويد : معقل پرچم امانى بر افراشت و گفت : « هر كه سوى آن رود در امان است مگر خريت و يارانش كه به جنگ ما آمده‌اند و با ما جنگ آغازيده‌اند . » و بيشتر كسانى كه با خريت بودند و از قوم وى نبودند از اطرافش پراكنده شدند .\r\nگويد : آنگاه معقل سپاه بياراست .\r\nيزيد بن مغفل ازدى را بر پهلوى راست گماشت ، منجاب بن راشد ضبى را بر پهلوى چپ گماشت و سوى خريت حمله برد كه مردم قبيله اش از مسلمان و نصارى و زكاتندادگان با وى بودند .\r\nابو الصديق ناجى گويد : آن روز خريت به قوم خويش مىگفت : « از حريم خويش دفاع كنيد و براى حفظ زنان و فرزندان خويش بجنگيد . به خدا اگر بر شما غالب شوند مىكشندتان و اسير مىگيرند . » يكى از مردان قومش به دو گفت : « به خدا اين بليه را دست و زبان تو پديد آورد . » گفت : « خدا خوب كرده ها ، بجنگيد كه كار از اين گفتگوها گذشته . به خدا قوم من عقلشان را از دست داده‌اند . » عبد الله بن فقيم گويد : معقل ميان ما آمد و از ميمنه تا ميسره به ترغيب كسان\r\n","description":"","footnote":"","page_name":" 2663 ","page_number":480},
  {"content":"\r\nپرداخت . مىگفت : « اى مردم مسلمان ! از پاداش بزرگى كه در اين جنگ به دست مىآوريد بيشتر چه مىخواهيد ؟ خدا شما را سوى قومى روان كرده كه از سر ظلم و تعدى زكات نداده‌اند و از اسلام بگشته‌اند و بيعت شكسته‌اند . شهادت مىدهم كه هر كس از شما كشته شود بهشتى است . و هر كه بماند خدا ديده او را به فتح و غنيمت روشن كند . » گويد : چنين كرد تا به همه كسان گذشت آنگاه بيامد و با پرچم خويش در قلب بايستاد . پس از آن كس پيش يزيد بن مغفل رياحى فرستاد كه در پهلوى راست بود و گفت : « سوى آنها حمله بر . » يزيد حمله برد كه ثبات ورزيدند و سخت بجنگيدند آنگاه يزيد باز گشت و در پهلوى راست به جاى خويش بايستاد . پس از آن معقل كسى سوى پهلوى راست و پهلوى چپ فرستاد كه وقتى من حمله بردم همگى حمله بريد . آنگاه پرچم خويش را بجنبانيد و حمله برد . يارانش نيز حمله بردند كه مدتى در مقابلشان ثبات ورزيدند پس از آن نعمان بن صهبان راسبى جرمى ، خريت بن راشد را بديد و به دو حمله برد و ضربتى بزد كه از مركب بيفتاد ، او نيز از مركب پياده شد . خريت زخمى شده بود ، ضربتى در ميانه رد و بدل شد و نعمان او را بكشت ، يكصد و هفتاد كس از ياران وى نيز در نبردگاه كشته شدند و ديگران از راست و چپ گريختند .\r\nگويد : آنگاه معقل بن قيس سواران را به اردوگاهشان فرستاد و هر كه را به دست آورد اسير گرفت ،\r\nاز مرد و زن و كودك اسير بسيار بود . آنگاه در اسيران نگريست ، هر كه مسلمان بود آزاد شد و از او بيعت گرفت و زن و فرزندش را بداد ، آنها كه مرتد شده بودند ، اسلام بر آنها عرضه كرد كه باز آمدند و آزادشان كرد ، زن و فرزندشان را نيز آزاد كرد ، مگر يك پير نصرانى به نام رماجس پسر منصور كه گفت : « به خدا در عمر خويش خطايى نكرده‌ام جز اينكه از دين پاك خويش به دين بد شما آمدم ، نه ، به خدا تا زنده باشم دين خودم را رها نمىكنم ، و بدين شما نزديك\r\n","description":"","footnote":"","page_name":" 2664 ","page_number":481},
  {"content":"\r\nنمىشوم . » و معقل گردنش را بزد .\r\nگويد : آنگاه معقل كسان را فراهم آورد و گفت : « زكاتى را كه بابت اين سالها به عهده داريد بدهيد . » و دو زكات از آنها گرفت . پس از آن نصرانيان را با زن و فرزند همراه برد . مسلمانان به بدرقهء آنها آمده بودند و معقل بگفت كه پسشان فرستادند وقتى مىخواستند رفت به همديگر دست دادند و بگريستند : مردان با مردان و زنان با زنان مىگريستند .\r\nگويد : چنان نسبت به آنها رقت كردم كه هرگز دربارهء كسى چنان رقت نكرده‌ام .\r\nگويد : معقل بن قيس به على نوشت :\r\n« اما بعد ، امير مؤمنان را از كار سپاهش و دشمنش خبر مىدهم : سوى دشمن رفتم كه در سواحل بود . آنجا با قبايلى انبوه و دلير و كوشا رو به رو شديم كه بر ضد ما فراهم آمده بودند و آماده مخالفت ما بودند . آنها را به اطاعت و جماعت و حكم كتاب و سنت دعوت كرديم و نامهء امير مؤمنان را براى آنها خوانديم و پرچم امان برايشان بر - افراشتيم . گروهى از آنها سوى ما متمايل شدند و گروه ديگر به دشمنى باقى ماندند .\r\nاز آنها كه آمده بودند پذيرفتيم و با مخالفان جنگيديم كه خدا زبونشان كرد و ما را بر آنها ظفر داد . هر كه مسلمان بود آزادش كرديم و براى امير مؤمنان از او بيعت گرفتيم و زكاتى را كه به عهده داشتند از او گرفتيم ، هر كه مرتد بود گفتيم به مسلمانى باز آيد و گر نه او را خواهيم كشت ، همه باز آمدند مگر يكى كه او را كشتيم . نصرانيان را به اسيرى گرفتيم و همراه مىآريم كه مايهء عبرت ديگر اهل ذمه شود و اين مردم حقير و زبون از جزيه دادن سرباز نزنند و جرئت جنگ مسلمانان نكنند . اى امير مؤمنان ، خدايت رحمت كند و جنات نعيم را بر تو واجب كند و سلام بر تو باد . » گويد : آنگاه اسيران را بياورد تا بر مصقله بن هبيره شيبانى گذر كرد كه عامل\r\n","description":"","footnote":"","page_name":" 2665 ","page_number":482},
  {"content":"\r\nاردشير خره بود . اسيران پانصد كس بودند . زنان و كودكان بگريستند و مردان بانگ بر آوردند كه\r\nاى ابو الفضل ! اى حمايتگر مردان و رها كننده رنجوران ! بر ما منت گذار ما را بخر و آزاد كن .\r\nمصقله گفت : « به خدا سوگند كه آنها را تصديق مىكنم كه خداوند تصدق كنان را دوست دارد . » اين سخن به معقل رسيد و گفت : « به خدا اگر مىدانستم اين را به همدردى آنها و تحقير شما گفته گردنش را مىزدم ، گر چه اين كار مايه فناى قبيلهء تميم و بكر بن وائل شود . » پس از آن مصقله ، ذهل بن حارث ذهلى را پيش معقل بن قيس فرستاد و گفت :\r\n« بنى ناجبه را به من به فروش . » گفت : « خوب ، آنها را به يك هزار هزار به تو مىفروشم » آنگاه و اسيران را به دو داد و گفت : « زودتر مال را براى امير مؤمنان بفرست . » گفت : « اكنون قسمتى را مىفرستم ، پس از آن قسمت ديگر را مىفرستم تا چيزى از آن نماند . ان شاء الله تعالى . » گويد : معقل بن قيس پيش امير مؤمنان آمد و كارى را كه در مورد اسيران كرده بود با وى بگفت .\r\nعلى گفت : « نكو كردى و بجا كردى . » و همچنان در انتظار بود كه مصقله مال را بفرستد . آنگاه خبر يافت كه مصقله اسيران را آزاد كرده و از آنها نخواسته كه در كار آزادى خويش با وى كمك كنند و گفت : « به نظرم مصقله تعهدى كرده كه خواهيد ديد از انجام آن عاجز مىماند . » آنگاه به دو نوشت :\r\n« اما بعد . بزرگترين خيانت ، خيانت با امت است و بزرگترين دغلى « با مردم شهر ، دغلى با امام است ، پانصد هزار حق مسلمانان به عهدهء تو\r\n","description":"","footnote":"","page_name":" 2666 ","page_number":483},
  {"content":"\r\n« است ، وقتى فرستادهء من پيش تو مىرسد آن را بفرست و گر نه همين كه نامه « مرا ديدى بيا كه به فرستاده‌ام گفته‌ام از آن پس كه پيش تو مىرسد « نگذاردت بجاى مانى مگر آنكه مال را بفرستى و سلام بر تو باد . » گويد : فرستاده ابو جرهء حنفى بود . ابو جره به مصقله گفت كه هماندم مال را بفرستد و گر نه سوى امير مؤمنان آيد . و چون مصقله نامه را بخواند بيامد تا به بصره رسيد و روزى چند آنجا بماند . پس از آن ابن عباس مال را از او مطالبه كرد و چنان بود كه عاملان بصره از ولايات بصره پيش ابن عباس مىفرستادند و او بود كه پيش على مىفرستاد .\r\nگويد : مصقله به ابن عباس گفت : « خوب ، چند روزى مهلتم بده » پس از آن پيش على رفت كه چند روزى فرصت داد و سپس مال را از او خواست كه دويست هزار بداد و از پرداخت عاجز ماند .\r\nابو الصلت اعور به نقل از ذهل بن حارث گويد :\r\n« مصقله مرا به محل خويش خواند . شام وى را بياوردند و از آن بخورديم . آنگاه گفت : امير مؤمنان اين مال را از من مىخواهد كه قدرت پرداخت ندارم . » گفتم : « اگر بخواهى يك جمعه نمىگذرد كه همه مال را فراهم توانى كرد . » گفت : « به خدا كسى نيستم كه آن را بر قوم خويش بار كنم و يا از كسى بخواهم . » پس از آن گفت : « به خدا اگر پسر هند اين را از من مىخواست يا پسر عفان ، اين را به من مىبخشيد ، مگر نديدى كه پسر عفان هر سال از خراج آذربيجان يك - صد هزار به اشعث مىخورانيد ؟ » گفتم : « اين ، چنين نمىكند ، به خدا ، چيزى را كه گرفته اى نمىبخشد . » گويد : وى لختى خاموش ماند . من نيز خاموش ماندم . به خدا يك روز پس از\r\n","description":"","footnote":"","page_name":" 2667 ","page_number":484},
  {"content":"\r\nاين گفتگو سوى معاويه رفت و چون خبر به على رسيد گفت : « خدا لعنتش كند ، چرا همانند آقا عمل كرد و همانند بنده فرار كرد و همانند بد كار ، خيانت كرد . به خدا اگر مانده بود و توان دادن نداشت ، بيش از حبس وى كارى نمىكرديم ، اگر چيزى از مال وى به دست مىآمد مىگرفتيم و اگر مالى به دست نمىآورديم رهايش مىكرديم . » گويد : آنگاه على سوى خانه وى رفت و آن را بگشود و درهم كوفت . برادر مصقله ، نعيم بن هبيره شيعه و نيكخواه على بود . مصقله از شام همراه يكى از نصاراى بنى تغلب به نام حلوان براى او نامه نوشت به اين مضمون :\r\n« اما بعد . من درباره تو با معاويه سخن كردم وعده امارت و اميد حرمت داد .\r\nهماندم كه فرستاده من پيش تو آمد بيا و السلام . » گويد : مالك بن كعب ارحبى فرستاده را بگرفت و پيش على آورد كه نامه را گرفت و بخواند و دست نصرانى را ببريد كه بمرد . نعيم به مصقله برادر خويش نامه اى نوشت كه شعرى دراز است\r\nو چون نامه به دو رسيد بدانست كه فرستاده اش هلاك شده و چيزى نگذشت كه مردم تغلب از مرگ حلوان خبر يافتند و پيش مصقله آمدند و گفتند : « تو يار ما را فرستادى و او را به هلاكت دادى ، يا او را زنده كن ، يا خونبهايش را بده . » گفت : « زنده اش نمىتوانم كرد اما خونبهايش را مىدهم . » و بداد .\r\nعبد الرحمان بن جندب به نقل از پدرش گويد : وقتى خبر شكست بنى ناجيه و كشته شدن خريت به على رسيد گفت : « مادرش بيفتد ، چه كم خرد بود و چه با پروردگار خويش جسور . يك بار يكى پيش من آمد و گفت : در ميان ياران تو كسانى هستند كه بيم دارم از تو جدايى گيرند دربارهء آنها چه راى دارى ؟ » گفتم : « به سبب تهمت مؤاخذه نمىكنم و به موجب گمان عقوبت نمىكنم و جز با كسى كه به مخالفت و دشمنى من برخاسته باشد و آشكارا دشمنى كرده باشد\r\n","description":"","footnote":"","page_name":" 2668 ","page_number":485},
  {"content":"\r\nجنگ نمىكنم آن هم پس از آنكه دعوتش كنم و اتمام حجت كنم ، اگر توبه كرد و به سوى ما باز گشت از او مىپذيريم كه برادر ماست و اگر نپذيرفت و به جنگ ما مصمم بود از خدا بر ضد وى كمك خواهيم و با او جنگ كنيم . » و آن كس چندان كه خدا خواست از من باز ماند . پس از آن بار ديگر پيش من آمد و گفت : « بيم دارم كه عبد الله بن وهب راسبى و زيد بن حصين به تباهى روند . شنيدمشان كه دربارهء تو چيزها مىگفتند كه اگر مىشنيدى رهاشان نمىكردى تا بكشيشان يا عقوبتشان كنى .\r\nمگذارشان كه بيرون حبس باشند . » گفتم : « با تو مشورت مىكنم ، مىگويى چه كنم ؟ » گفت : « مىگويم آنها را پيش خوانى و گردنشان را بزنى . » گويد : و من بدانستم كه او نه پرهيزكار است و نه خردمند . گفتمش : « به خدا نه پرهيز كارى نه خردمند\r\nكاردان . به خدا اگر من قصد كشتن آنها را داشتم ، مىبايد به من مىگفتى از خدا بترس ، چرا كشتن آنها را روا مىدارى كه كسى را نكشته‌اند و از تو جدا نشده‌اند و از اطاعت بيرون نرفته‌اند . » در اين سال ، قثم بن عباس از جانب على عليه السلام سالار حج شد . اين را از ابو معشر روايت كرده‌اند . در آن هنگام قثم عامل على بر مكه بود ، عامل يمن عبيد الله بن عباس بود عامل بصره نيز عبد الله بن عباس بود . دربارهء عامل على بر خراسان اختلاف هست .\r\nگويند خليد بن قره يربوعى بود و به قولى ابن ابزى بود . شام و مصر در تصرف معاويه و عاملان وى بود .\r\nپس از آن سال سى و نهم در آمد .\r\n","description":"","footnote":"","page_name":" 2669 ","page_number":486},
  {"content":"\r\n\r\nسخن از حوادث سال سى و نهم\r\nاز جمله حوادث مهم سال اين بود كه معاويه سپاهيان خويش را به قلمرو على فرستاد . نعمان بن بشير را چنان كه از عوانه روايت كرده‌اند با دو هزار كس به عين التمر فرستاد كه مالك بن كعب با هزار كس در آنجا پادگان على بود و اجازه داده بود كه سوى كوفه آمده بودند و چون نعمان آنجا رسيد بيش از يكصد مرد با وى نبود . مالك خبر نعمان و همراهان وى را براى على نوشت . على با كسان سخن كرد و دستور حركت داد ، اما سستى كردند . مالك با نعمان كه دو هزار كس داشت مقابله كرد . وى يكصد مرد داشت به ياران خويش گفت كه ديوارهاى دهكده را پشت سر نهند و جنگ كنند و به محنف بن سليم كه نزديك وى بود نوشت و از او كمك خواست .\r\nگويد : مالك و گروه وى سخت بجنگيدند ، مخنف پسر خويش عبد الرحمان را با پنجاه كس سوى او فرستاد و وقتى رسيدند كه مالك و ياران وى نيام شمشيرهاى خويش را شكسته بودند و دل به مرگ داده بودند . وقتى مردم شام ، عبد الرحمان و همراهان وى را بديدند ، و اين به هنگام شب بود ، پنداشتند كمك كافى براى مالك رسيده و هزيمت شدند . مالك به تعقيبشان رفت و سه كس از آنها را بكشت و بقيه به راه خويش رفتند .\r\nعمر بن حسان به نقل از پيران بنى فزاره گويد : معاويه نعمان بن بشير را با دو هزار كس فرستاد كه سوى عين التمر رفتند و به آنجا حمله بردند . عامل على به نام ابن فلان ارحبى با سيصد كس آنجا بود كه به على نامه نوشت و از او كمك خواست .\r\nعلى به كسان گفت كه سوى او حركت كنند اما سستى كردند .\r\nگويد : على به منبر رفت . من وقتى رسيدم كه تشهد گفته بود و مىگفت :\r\n","description":"","footnote":"","page_name":" 2670 ","page_number":487},
  {"content":"\r\n« اى مردم كوفه وقتى بشنويد كه گروهى از شاميان نزديك شما « آمده‌اند هر كدامتان به خانه خويش رود و در ببندد چنان كه سوسمار به « سوراخ مىرود و كفتار به لانه . فريب خورده كسى است كه شما فريبش « داده باشيد . » « هر كه شما را داشته باشد تير نارسا به دست دارد . نه به هنگام « بلا آزادگانيد و نه هنگام كمك معتمدان . انا لله و انا اليه راجعون ! چه بليه ها از « شما مىبينم ! كورانيد كه نمىبينيد ، گنگانيد كه سخن نمىكنيد ، كرانيد كه « نمىشنويد ، انا لله و انا اليه راجعون . » عوانه گويد : در همين سال معاويه سفيان بن عوف را با شش هزار كس فرستاد و گفت سوى هيت رود و به آنجا حمله برد سپس تا انبار و مداين برود و با جمع آنجا بجنگد . سفيان تا هيت برفت و كس را آنجا نيافت . آنگاه سوى انبار رفت كه على يك پادگان پانصد نفرى آنجا داشته بود كه متفرق شده بودند و بيشتر از يكصد كس آنجا نمانده بود كه با آنها بجنگيد ، ياران على اندكى مقاومت كردند اما سوار و پياده بر آنها حمله بردند و سالار پيادگان ، اشرس بن حسان بكرى را با سى كس بكشتند و اموالى را كه در انبار بود با اموال مردم آنجا ببردند و پيش معاويه باز گشتند .\r\nخبر به على رسيد كه برون شد و تا نخيله رفت . كسان گفتند : « اين كار را به عهدهء ما وا گذار . » گفت : « نه براى من كارى مىسازيد نه براى خودتان . » گويد : سعيد بن قيس را به دنبال قوم فرستاد كه برفت تا از هيت گذشت و به آنها نرسيد و باز گشت .\r\nگويد : در همين سال معاويه عبد الله بن مسعدهء فزارى را با يك هزار و هفتصد كس سوى تيماء فرستاد و گفت كه به هر كس از مردم باديه مىگذرد زكات او را بگيرد و هر كه از دادن زكات مال خويش امتناع ورزيد خونش بريزد ، آنگاه سوى\r\n","description":"","footnote":"","page_name":" 2671 ","page_number":488},
  {"content":"\r\nمكه و مدينه و حجاز رود\r\nو چنين كند . و بسيار كس از قوم عبد الله بر او فراهم آمد .\r\nگويد : و چون خبر به على رسيد مسيب بن نجبه فزارى را فرستاد كه برفت تا تا در تيماء به ابن مسعده رسيد و آن روز تا نيمروز سخت بجنگيدند . مسيب به ابن مسعده حمله برد و سه ضربت به او زد كه قصد كشتن او نداشت و مىگفت : « فرار ! فرار ! » پس از آن ابن مسعده با بيشتر همراهان خود وارد قلعه شد و بقيه سوى شام گريختند و بدويان ، شتران زكات را كه همراه ابن مسعده بود غارت كردند . مسيب او و همراهانش را سه روز در محاصره داشت . پس از آن هيزم پاى در ريخت و آتش زد كه مشتعل شد و چون خطر هلاكت را بديدند از بالا نمودار شدند و گفتند : « اى مسيب ما قوم توايم » و او رقت آورد و هلاكشان را خوش نداشت و بگفت تا آتش را خاموش كردند و به ياران خويش گفت : خبرگيرانى پيش من آمده‌اند و گفته‌اند كه سپاهى از شام سوى شما مىآيد ، و آنگاه همه به يك جا فراهم شدند شبانگاه ابن مسعده با ياران خويش شبانگاه حركت كرد و سوى شام رفت . عبد الرحمان شبيب گفت : « براى تعقيب آنها حركت كنيم . » اما مسيب نپذيرفت .\r\nعبد الرحمان گفت : « به امير مؤمنان خيانت كردى و در كار آنها نفاق آوردى . » گويد : و هم در اين سال ، معاويه ، ضحاك بن قيس را روانه كرد و گفت از پايين واقصه عبور كند و به بدويان مطيع على حمله برد و سه هزار كس همراه وى كرد . ضحاك برفت و مال كسان بگرفت و به هر كس از بدويان بر خورد خونش بريخت . از ثعلبيه گذشت و به پادگانهاى على هجوم برد و لوازم آنها را بگرفت و برفت تا به قطقطانه رسيد . عمرو بن عميس بن مسعود با گروهى از سواران على از آنجا مىگذشت و كسان خود را نيز همراه داشت كه به آهنگ حج مىرفت . ضحاك به همراهان وى حمله برد و از رفتن بازشان داشت و چون خبر به على رسيد حجر بن عدى كندى را با چهار هزار كس روانه كرد و به هر يك پنجاه بداد . حجر در تدمر به ضحاك رسيد و نوزده كس از ياران وى را بكشت دو كس از ياران خود او نيز كشته\r\n","description":"","footnote":"","page_name":" 2672 ","page_number":489},
  {"content":"\r\nشد . عاقبت شب در ميانشان حايل شد و ضحاك با ياران خويش بگريخت . حجر نيز با همراهان خويش بازگشت .\r\nدر همين سال معاويه شخصا سوى دجله رفت و به آنجا رسيد و باز گشت . اين را از ابو مليكه روايت كرده‌اند كه به سال سى و نهم معاويه شخصا تا دجله رفت .\r\nدربارهء كسى كه در اين سال سالار حج بود اختلاف كرده‌اند : بعضىها گفته‌اند در اين سال عبيد الله بن عباس از جانب على سالار حج بود . بعضى ديگر گفته‌اند ، عبد الله بن عباس سالار حج بود .\r\nابو زيد عمر بن شبه گويد : چنان كه مىگويند به سال سى و نهم على ، ابن عباس را فرستاد كه در مراسم حج حاضر باشد و با كسان نماز كند ، معاويه نيز يزيد بن شجره رهاوى را فرستاد .\r\nگويد : اما به گفته ابو الحسن اين درست نيست و ابن عباس تا وقتى على - عليه السلام كشته شد ، در مراسم حج سمتى نداشت . به گفتهء او كسى كه يزيد بن شجره با وى منازعه كرد قثم بن عباس بود و عاقبت توافق كردند كه شيبة بن عثمان با مردم نماز كند .\r\nابو معشر نيز روايتى چنين دارد كه على به سال سى و نهم عبيد الله بن عباس را به سالارى حج فرستاد . معاويه نيز يزيد بن شجره رهاوى را فرستاد كه سالار حج باشد و چون در مكه فراهم آمدند منازعه كردند و هيچ كس از آنها تسليم ديگرى نشد و درباره شيبة بن عثمان بن ابى طلحه توافق كردند .\r\nدر اين سال عاملان على بر ولايات همانها بودند كه به سال سى و هشتم بوده بودند . بجز ابن عباس كه در اين سال در بصره نبود و زياد را كه عنوان زياد پسر پدرش به او داده بودند جانشين كرده بود ، او را بر خراج گماشته بود و كار قضا را به ابو الاسود دؤلى داده بود .\r\nدر همين سال ابن عباس از آن پس كه از كوفه به بصره باز گشت به دستور على ، زياد را سوى فارس و كرمان فرستاد .\r\n","description":"","footnote":"","page_name":" 2673 ","page_number":490},
  {"content":"\r\n\r\nسخن از اينكه چرا زياد به فارس فرستاده شد ؟\r\nعمرو گويد : وقتى ابن حضرمى كشته شد و مردم دربارهء على اختلاف كردند مردم فارس و كرمان به طمع افتادند كه خراج را بشكنند و مردم ناجيه بر عامل خويش بشوريدند و عاملان خويش را برون كردند .\r\nعلى بن كثير گويد : وقتى مردم فارس از دادن خراج ابا ورزيدند على درباره كسى كه ولايتدار فارس شود با كسان مشورت كرد ، جاريه بن قدامه گفت : « اى امير مؤمنان ! مىخواهى مردى سخت سر و سياستدان [ 1 
  ] و با كفايت را به تو نشان دهم ؟ » گفت : « كى ؟ » گفت : « زياد » گفت : « اين كار از او ساخته است . » و او را ولايتدار فارس و كرمان كرد و با چهار هزار كس آنجا فرستاد كه بر ولايت تسلط يافت و به استقامت آمدند .\r\nشعبى گويد : وقتى مردم جبال بشوريدند و خراج دهان طمع آوردند كه خراج را بشكنند و سهل بن حنيف را كه عامل على بود از فارس برون كردند ، ابن عباس به دو گفت : « كار فارس را كفايت مىكنم . » آنگاه سوى بصره رفت و زياد را با گروهى بسيار سوى فارس فرستاد كه به كمك آنها بر فارس تسلط يافت و خراج دادند .\r\nپيرى از مردم استخر گويد : پدرم مىگفت : « زياد را ديدم كه سالار فارس بود و ولايت يك پارچه آتش بود ، زياد چندان مدارا كرد كه مانند پيش به اطاعت و استقامت آمدند و به جنگ نپرداخت . مردم فارس مىگفتند : رفتار اين عرب همانند رفتار خسرو انوشيروان بود كه نرمش و مدارا مىكرد و مىدانست چه كند . »\r\nگويد : وقتى زياد به فارس آمد كس پيش سران ولايت فرستاد و كسانى را كه\r\n\r\n","description":"","footnote":"\r\n[ 1 
  ] تعبير متن : عالم بالسياسه\r\n","page_name":" 2674 ","page_number":491},
  {"content":"\r\nبه يارى وى آمدند وعده داد و آرزومند كرد ، جمعى را نيز بيم داد و تهديد كرد ، بعضى را به جان بعضى ديگر انداخت ، بعضىها خطر گاه ديگران را گفتند ، گروهى گريختند ، گروه ديگر به جاى ماندند . بعضىشان بعضى ديگر را بكشتند و فارس بر او راست شد ، اما با گروهى مقابل نشد و جنگى نكرد . در كرمان نيز چنين كرد . آنگاه به فارس باز گشت و در ولايتهاى آنجا بگشت و بكسان وعده هاى خوب داد تا مردم آرام شدند و ولايت به استقامت آمد . سپس سوى استخر رفت و آنجا فرود آمد و ميان بيضا و استخر قلعه اى استوار كرد كه قلعه زياد نام گرفت و اموال را آنجا برد . بعدها منصور يشكرى آنجا قلعه گى شد و اكنون قلعه منصور نام دارد .\r\nپس از آن سال چهلم در آمد .\r\n\r\nسخن از حوادث سال چهلم\r\nاز جمله حوادث سال اين بود كه معاويه بسر بن ابى ارطاة را با سه هزار مرد جنگاور سوى حجاز فرستاد .\r\nعوانه گويد : معاوية بن ابى سفيان از پس حكميت ، بسر بن ابى ارطاة را كه يكى از بنى عامر بن لوى بود با سپاهى روانه كرد كه از شام حركت كردند و تا مدينه رفتند . در آن وقت عامل على در مدينه ابو ايوب انصارى بود كه از مقابل آنها گريخت و پيش على به كوفه رفت و بسر وارد مدينه شد .\r\nگويد : بسر در مدينه به منبر رفت ، كس در آنجا به جنگ وى نيامده بود و بانگ زد : « اى ديناز ، اى نجار ، اى زريق ! پيرم ! پيرم ! ديروز بود ، امروز كجاست ؟ » مقصودش عثمان بود .\r\nپس از آن گفت : « اى مردم مدينه ، به خدا اگر دستور معاويه نبود بالغى را در مدينه زنده نمىگذاشتم . » پس از آن با مردم مدينه بيعت كرد و كس پيش بنى سلمه\r\n","description":"","footnote":"","page_name":" 2675 ","page_number":492},
  {"content":"\r\nفرستاد و گفت : « پيش من نه امان داريد ، نه بيعت تا جابر بن عبد الله را پيش من آريد . » گويد : جابر پيش ام سلمه همسر پيمبر صلى الله عليه و سلم رفت و به دو گفت :\r\n« رأى تو چيست ؟ بيم دارم كشته شوم كه اين بيعت ضلالت است . » گفت : « راى من اينست . بيعت كنى ، به پسرم عمر بن ابن سلمه نيز گفته‌ام بيعت كند ، به دامادم عبد الله بن زموه نيز گفته‌ام بيعت كند . » دختر وى زينب ، دختر ابى سلمه ، زن عبد الله بن زمعه بود . پس جابر پيش بسر رفت و با او بيعت كرد . بسر چند خانه را در مدينه ويران كرد ، پس از آن سوى مكه رفت . ابو موسى ترسيد كه او را بكشد . بسر به دو گفت : « من كسى نيستم كه با يار پيمبر خدا چنين كنم . » و آزادش گذاشت .\r\nابو موسى پيش از آن به يمن نوشته بود كه معاويه سپاهى فرستاده كه مردم را مىكشد ، هر كس را كه به حكميت معترف نباشد مىكشد .\r\nپس از آن بسر سوى يمن رفت كه عبيد الله بن عباس از طرف على عامل آنجا بود و چون از آمدن وى خبر يافت فرارى شد و به كوفه پيش على رفت و عبد الله بن عبد المدان حارثى را جانشين كرد كه چون بسر آنجا رسيد\r\nاو را با پسرش بكشت . و هم بسر ، به بنه عبيد الله بن عباس برخورد كه دو پسر خرد سالش آنجا بودند و هر دو را سر بريد . بعضيها گفته‌اند دو پسر عبيد الله پيش يكى از مردم بنى كنانه بودند كه باديه نشين بود و چون مىخواست آنها را بكشد مرد كنانى گفت : « چرا اينها را كه گناه ندارند مىكشى ؟ اگر مىخواهى بكشيشان ، مرا نيز بكش . » گفت : « چنين مىكنم . » و از مرد كنانى آغاز كرد و او را كشت ، پس از آن دو كودك را كشت ، آنگاه سوى شام بازگشت .\r\nگويند : مرد كنانى بر سر دو كودك جنگيد تا كشته شد . نام يكى از دو كودك عبد الرحمان بود و نام ديگرى قثم . بسر در مسير خود در يمن جمعى بسيار از\r\n","description":"","footnote":"","page_name":" 2676 ","page_number":493},
  {"content":"\r\nشيعيان على را كشت . وقتى على خبر وى را شنيد جارية بن قدامه را با دو هزار كس و وهب بن مسعود را با دو هزار كس فرستاد . جاريه تا نجران برفت و آتش افروخت و كسانى از طرفداران عثمان را بگرفت و بكشت . بسر و يارانش از او بگريختند كه به دنبالشان تا مكه رفت و به مردم گفت : « با ما بيعت كنيد . » گفتند : « امير مؤمنان كشته شد با كى بيعت كنيم ؟ » گفت : « با هر كه ياران على بيعت كرده باشند . » كه سستى كردند و پس از آن بيعت كردند .\r\nپس از آن جاريه سوى مدينه رفت كه ابو هريره پيشواى نماز بود و از آنجا گريخت جاريه گفت : « به خدا اگر اين ابو گربه را بگيرم گردنش را مىزنم . » آنگاه به مردم مدينه گفت : « با حسن بن على بيعت كنيد » كه بيعت كردند و يك روز آنجا بماند و سوى كوفه بازگشت . پس از آن ابو هريره بازگشت و باز پيشواى نماز شد .\r\nدر همين سال ، چنان كه گفته‌اند ، ما بين على و معاويه از پس نامه ها كه در ميانه رفت ، و كتاب از نقل آن دراز مىشود ، صلح افتاد كه جنگ در ميانه نباشد ، عراق از على باشد و شام از معاويه باشد و هيچ يك به قلمرو ديگرى سپاه نفرستد و حمله نبرد و جنگ نيندازد .\r\nزياد بن عبد الله گويد : وقتى هيچ يك از دو گروه به اطاعت ديگرى نيامد معاويه به على نوشت : « اگر مايلى عراق از آن تو باشد و شام از آن من ، و شمشير از اين امت بدارى و خون مسلمانان را نريزى . على چنان كرد و بر اين ، رضايت دادند .\r\nمعاويه با سپاهيان خود در شام بود و خراج آنجا و اطراف را مىگرفت . على نيز در عراق بود ، خراج آنجا را مىگرفت و بر سپاهيان خود تقسيم مىكرد .\r\nدر اين سال عبد الله بن عباس از بصره برون شد و سوى مكه رفت ، بيشتر سيرت نويسان چنين گفته‌اند . بعضيها نيز منكر آن شده‌اند و پنداشته‌اند همچنان در\r\n","description":"","footnote":"","page_name":" 2677 ","page_number":494},
  {"content":"\r\nبصره عامل امير مؤمنان على عليه السلام بود تا وقتى كه كشته شد . پس از كشته شدن على نيز عامل حسن بود تا وقتى كه با معاويه صلح كرد آنگاه سوى مكه رفت .\r\n\r\nسخن از سبب رفتن ابن عباس به مكه و ترك عراق\r\nابى الكنود ، عبد الرحمان بن عبيد ، گويد : عبد الله بن عباس بر ابو الاسود دئلى گذشت ، كه به دو گفت : « اگر از چهار پايان بودى بار بردار نبودى اگر چوپان بودى به چراگاه نمىرسيدى و راهبران چهار پا نمىدانستى . » گويد : آنگاه ابو الاسود به على نوشت :\r\n« اما بعد ، خدا جل و علا ترا ولايتدارى امين و چوپانى پر تسلط « كرد . ترا آزموده‌ايم كه سخت امينى و نيكخواه رعيت ، غنيمتشان را تمام « مىدهى و خويشتن را از دنياى آنها بر كنار مىدارى . اموالشان را « نمىخورى و در قضاوتشان به رشوه نمىگرايى ، اما عموزاده ات بى خبر « تو هر چه را زير دستش بوده خورده و من كتمان آن نتوانستم كرد . خدايت « رحمت كند در كار آنجا بنگر و رأى خويش را به من بنويس كه چه « مىخواهى تا چنان كنم . » على به دو نوشت :\r\n« اما بعد : كسى همانند تو ، خير خواه امام و امت باشد و امانتگزار « و راهبر حق ، به يارت دربارهء آنچه در مورد كارش نوشته بودى نامه نوشتم « اما نگفتم كه تو نوشته بودى . مرا از آنچه آنجا مىگذرد و نظر در آن « موجب صلاح امت است مطلع كن كه شايسته اين كارى و اين تكليف « واجب تو است ، و السلام »\r\n","description":"","footnote":"","page_name":" 2678 ","page_number":495},
  {"content":"\r\nو هم على به ابن عباس در اين باب نامه نوشت و ابن عباس به دو نوشت :\r\n« اما بعد : آنچه به تو رسيده درست نيست من آنچه را زير دست « دارم مضبوط داشته‌ام و مراقب و حافظ آنم ، پندارها را راست مگير « و السلام . » گويد : على به او نوشت :\r\n« اما بعد : به من بگو چه مقدار جزيه گرفته اى\r\nو از كجا گرفته اى « و به چه مصرف رسانيده اى ؟ » ابن عباس به جواب او نوشت :\r\n« دانستم كه به مسموعات خود دربارهء اينكه من از مال مردم اين « ولايت چيزى بر گرفته‌ام اعتبار داده اى ، هر كه را مىخواهى براى عمل « خويش بفرست كه من مىروم . و السلام . » گويد : آنگاه ابن عباس داييان خود ، بنى هلال بن عامر را پيش خواند و ضحاك بن عباس و عبد الله بن رزين ، هر دوان هلالى ، بيامدند آنگاه همه مردم قيس بر او فراهم شدند و مالى همراه برد .\r\nابو عبيده گويد : مقرريهايى بود كه پيش وى فراهم آمده بود و آنچه را پيش وى فراهم آمده بود همراه برد ، پنج ناحيه بصره كسان فرستادند كه در طف به وى رسيدند و موضع گرفتند و مىخواستند مال را بگيرند .\r\nقيس گفت : « به خدا تا يكى از ما زنده باشد كس بدان دست نخواهد يافت .\r\nصبرة بن شيمان حدانى گفت : « اى گروه ازديان ، به خدا قيسيان برادران مسلمان ما هستند ، همسايگانند و در مقابل دشمنان ، ياران مايند . اگر اين مال را پس دهند اندك چيزى به هر كدام مىرسد ، آنها در آينده براى شما بهتر از اين مال خواهند بود .\r\n","description":"","footnote":"","page_name":" 2679 ","page_number":496},
  {"content":"\r\nگفتند : « رأى تو چيست ؟ » گفت : « برويد و آنها را وا گذاريد . » گويد : قوم اطاعت وى كردند و برفتند ، مردم بكر و عبد القيس گفتند ، رأى صبره براى قومش نيك بود و آنها نيز كناره گرفتند .\r\nمردم بنى تميم گفتند : « رهاشان نمىكنيم و بر سر مال با آنها مىجنگيم . » احنف گفت : « كسانى كه خويشاونديشان با آنها دور تر بود از جنگشان صرف نظر كردند . » گفتند : « به خدا با آنها جنگ مىكنيم . » گفت : « پس من با شما همراهى نمىكنم . » و از آنها كناره كرد .\r\nگويد : تميميان ، ابن مجاعه تميمى را سالار خويش كردند و جنگ انداختند .\r\nضحاك به ابن مجاعه حمله برد و ضربتى به او زد . عبد الله به گردن وى آويخت كه هر دو به زمين غلطيدند و همچنان در هم آويخته بودند ، در دو گروه زخمى بسيار شد اما كس كشته نشد .\r\nفرستادگان پنج ناحيه گفتند : « كارى نكرديم . كناره گرفتيم و آنها را وا گذاشتيم كه بجنگند » و به جدا كردنشان پرداختند و به مردم بنى تميم گفتند : « ما از شما گشاده دست تريم كه اين مال را به عموزادگان شما وا گذاشتيم و شما بر سر آن مىجنگيد .\r\nاين قوم مال را آورده‌اند و به حميت افتاده‌اند ، اگر هم بدان دلبسته‌ايد رهاشان كنيد . » گويد : پس تميميان برفتند . ابن عباس روان شد ، در حدود بيست كس با وى بود ، و سوى مكه رفت .\r\nابو عبيده گويد : ابن عباس از بصره برون نشد تا وقتى كه على كشته شد و پيش حسن رفت و هنگام صلح ميان او و معاويه حضور داشت ، آنگاه به بصره بازگشت كه بنهء وى آنجا بود و آن را با اندك مالى از بيت المال همراه برد .\r\n","description":"","footnote":"","page_name":" 2680 ","page_number":497},
  {"content":"\r\nراوى گويد : اين را براى ابو الحسن گفتم كه انكار كرد و گفت : « وقتى على كشته شد ابن عباس در مكه بود و آنكه هنگام صلح ميان حسن و معاويه حضور داشت عبيد الله بن عباس بود . » در اين سال على بن ابى طالب عليه السلام كشته شد . درباره وقت كشته شدن وى اختلاف كرده‌اند .\r\nابو معشر گويد : على در ماه رمضان ، به روز جمعه هفدهم ماه به سال چهلم ، كشته شد . واقدى نيز چنين گفته اما على بن محمد گويد : على بن ابى طالب در كوفه به روز جمعه يازدهم ماه و به قولى سيزدهم ماه رمضان سال چهلم كشته شد .\r\n\r\nسخن از كشته شدن على و سبب آن\r\nاسماعيل بن راشد گويد : قصهء ابن ملجم و ياران وى چنان بود كه ابن ملجم و برك ابن عبد الله و عمرو بن بكر تميمى فراهم آمدند و از كار مردم سخن آوردند و عيب زمامداران قوم گفتند و از كشتگان نهروان سخن كردند و بر آنها رحمت فرستادند و گفتند : « از پس آنها با زندگى چه خواهيم كرد كه برادران ما بودند و مردم را به پرستش پروردگار مىخواندند و در كار خدا از ملامت ملامتگر باك نداشتند . چه شود اگر جانبازى كنيم و سوى پيشوايان ضلال رويم و در كار كشتنشان بكوشيم و ولايتها را از آنها آسوده كنيم\r\nو انتقام برادران خويش را بگيريم . » ابن ملجم گفت : « من به كار على بن ابى طالب مىپردازم » وى از مردم مصر بود .\r\nبرك بن عبد الله گفت : « من به كار معاويه مىپردازم . » عمرو بن بكر گفت : « من به كار عمرو بن عاص مىپردازم . » گويد : پس پيمان كردند و قسم خدا خوردند كه هيچ كدامشان از كسى كه سوى\r\n","description":"","footnote":"","page_name":" 2681 ","page_number":498},
  {"content":"\r\nاو مىرود باز نماند تا او را بكشد يا در اين راه كشته شود . آنگاه شمشيرهاى خويش را بر گرفتند و زهر آگين كردند و هفدهم رمضان را وعده كردند كه هر يك از آنها به طرف كسى كه سوى او رفته حمله كند و هر كدام سوى شهرى كه هدفشان آنجا بود حركت كردند .\r\nابن ملجم مرادى از قبيله كنده بود ، به كوفه رفت و ياران خود را بديد اما كار خويش را مكتوم داشت مبادا راز وى را فاش كنند . يك روز با كسانى از طايفه تيم الرباب ديدار كرد كه على در جنگ نهروان دوازده كس از آنها را كشته بود و از كشتگان خويش سخن كردند . همان روز زنى از طايفهء تيم الرباب را ديد به نام قطام دختر شجنه كه پدر و برادرش در جنگ نهروان كشته شده بودند . زنى بود در اوج زيبائى و چون ابن ملجم او را بديد عقلش خيره شد و كارى را كه براى آن آمده بود از ياد ببرد و از او خواستگارى كرد .\r\nقطام گفت : « زنت نمىشوم مگر آرزوهاى مرا بر آرى . » گفت : « آرزوهاى تو چيست ؟ » گفت : « سه هزار ، يك غلام و يك كنيز و كشتن على بن ابى طالب . » گفت : « مهر تو چنين باشد . اما كشتن على بن ابى طالب را به من گفتى اما پندارم كه مرا منظور ندارى . » گفت : « چرا ، بايد او را غافلگير كنى . اگر او را كشتى آرزوى خويش و مرا بر آورده اى و عيش با من ترا خوش باد . اگر كشته شدى آنچه پيش خدا هست از دنيا و زيور دنيا و مردم دنيا بهتر و پاينده تر است . » گفت : « به خدا براى كشتن على به اين شهر آمده‌ام و منظور ترا انجام مىدهم . » گفت : « كسى را پيدا مىكنم كه پشتيبان تو باشد و در اين كار كمكت كند . » آنگاه كس پيش يكى از مردم قوم خويش ، تيم الرباب ، فرستاد به نام وردان\r\n","description":"","footnote":"","page_name":" 2682 ","page_number":499},
  {"content":"\r\nو با وى سخن كرد كه پذيرفت . يكى از مردم اشجع نيز به نام شبيب پسر بجره پيش ابن ملجم آمد كه به دو گفت : « مىخواهى در كارى دخالت كنى كه مايهء شرف دنيا و آخرت باشد ؟ » گفت : « چه كارى ؟ » گفت : « كشتن على بن ابى طالب . » گفت : « مادرت عزادارت شود ! چيزى وحشت آور مىگويى ، چگونه با على مقابله توانى كرد ؟ » گفت : « در مسجد كمين مىكنم و چون براى نماز صبحگاه در آيد بر او حمله مىبريم و خونش را مىريزيم اگر نجات يافتيم به آرزوى خويش رسيده‌ايم و انتقاممان را گرفته‌ايم و اگر كشته شديم آنچه\r\nپيش خدا هست از دنيا و هر چه در آن هست بهتر و پاينده تر است . » گفت : « واى تو ، اگر بجز على بود ، براى من آسان بود ، كه كوشش وى را در راه اسلام و سابقهء او را با پيمبر دانسته اى و دل به كشتن وى نمىتوانم داد . » گفت : « مگر نمىدانى كه او جنگاوران نهروان را كه بندگان صالح خداى بودند بكشت ؟ » گفت : « چرا » گفت : « او را به عوض برادران مقتول خويش مىكشيم . » شبيب دعوت او را پذيرفت و پيش قطام رفتند كه در مسجد اعظم معتكف بود .\r\nبه دو گفتند : « براى كشتن على هم سخن شده‌ايم . » گفت : « وقتى مصمم شديد پيش من آييد . » گويد : پس از آن ابن ملجم شب جمعه اى كه صبحگاه آن على كشته شد ، به سال چهلم ، پيش قطام رفت و گفت : « اينك شبى است كه با دو يارم وعده كرده‌ام كه هر يك از ما يكى از سه كس را بكشد » پس قطام حرير خواست و سر آنها را ببست\r\n","description":"","footnote":"","page_name":" 2683 ","page_number":500},
  {"content":"\r\nو شمشيرهاى خويش را بر گرفتند و مقابل درى كه على از آنجا بيرون مىشد نشستند و چون بيامد شبيب با شمشير ضربتى به قصد او زد كه به بازوى در يا به طاق خورد .\r\nابن ملجم با شمشير به پيشانى وى زد ، وردان فرارى برفت تا وارد خانهء خويش شد و يكى از پسران پدرش پيش آمد و ديد كه حرير را از سينه مىگشود . گفت : « اين حرير و اين شمشير چيست ؟ » وردان ما وقع را براى او گفت كه برفت و با شمشير بيامد و وردان را بزد و بكشت .\r\nشبيب در تاريكى سوى كوچه هاى كنده رفت . مردم بانگ زدند و يكى از مردم حضرموت بنام عويمر به دو رسيد . شمشير بدست شبيب بود كه آن را بگرفت و روى وى افتاد و چون ديد كه مردم به تعقيب آمدند و شمشير شبيب را به دست داشت بر جان خويش بيمناك شد و او را رها كرد و شبيب در انبوه مردم جان ببرد .\r\nبه ابن ملجم نيز حمله بردند و او را بگرفتند ، اما يكى از مردم همدان به نام ابو ادما ، شمشير وى را بگرفت و ضربتى به پايش زد كه از پاى بيفتاد ، على عقب رفت و جعدة بن هبيرة بن ابى وهب را پيش فرستاد كه نماز صبح را با مردم بكرد . آنگاه على گفت : « اين مرد را پيش من آريد » و چون او را بياوردند گفت : « اى دشمن خدا مگر با تو نيكى نكرده بودم ؟ » گفت : « چرا » گفت : « پس چرا چنين كردى ؟ » گفت : « شمشيرم را چهل صبحگاه تيز كردم و از خدا خواستم كه بدترين مخلوق خويش را با آن بكشد . » او عليه السلام گفت : « خودت با آن كشته مىشوى كه بدترين مخلوق خدايى . » گويند : يك روز ابن ملجم از آن پيش كه على را ضربت زند ، در محلهء بنى بكر وائل نشسته بود كه جنازهء ابجر بن جابر عجلى ، پدر حجار را از آنجا عبور دادند .\r\n","description":"","footnote":"","page_name":" 2684 ","page_number":501},
  {"content":"\r\nابجر نصرانى بود\r\nو نصارى اطراف جنازهء وى بودند كسانى نيز از ( مسلمانان ) همراه حجار بودند كه پيش آنها منزلتى داشت و به يكسو مىرفتند ، شقيق بن ثور نيز ميانشان بود .\r\nابن ملجم گفت : « اينان كيستند ؟ » قصه را با وى بگفتند و شعرى به اين مضمون بگفت :\r\n« اگر حجار بن ابجر مسلمان است « جنازهء ابجر از او دور مىبايد بود « و اگر حجار بن ابجر كافر است « چنين كارى از كافر نا منتظر نيست « چگونه رضايت مىدهيد كه كشيش و مسلمان « همگى به نزديك نعش باشند « كه منظرى بسيار زشت است « اگر آن مقصود كه داريم نبود « جمعشان را با شمشير پراكنده مىكردم « اما با مقصود خويش تقرب خدا مىجويم . » محمد بن حنيفه گويد : به خدا آن شب كه على ضربت خورد در مسجد اعظم نماز مىكردم ، با مردم بسيار از اهل شهر كه نزديك در به نماز بودند ، از آغاز تا انجام شب به قيام و ركوع يا سجود بودند و خسته نمىشدند ، تا وقتى كه على براى نماز صبحگاه برون شد و مىگفت : « اى مردم ! نماز ، نماز » نمىدانم از در برون آمده بود و اين سخنان را مىگفت يا نه ، برقى ديدم و شنيدم يكى مىگفت : « اى على حكميت خاص خداست نه تو و يارانت . » شمشيرى ديدم ، آنگاه شمشيرى ديگر . و شنيدم كه على مىگفت : « اين مرد را بگيريد » و كسان از هر سو هجوم بردند .\r\nگويد : هنوز از جاى نرفته بودم كه ابن ملجم را گرفتند و پيش على بردند ، من نيز با كسان وارد شدم و شنيدم كه على مىگفت : « كس به عوض كس » اگر من\r\n","description":"","footnote":"","page_name":" 2685 ","page_number":502},
  {"content":"\r\nبمردم او را بكشيد همانطور كه مرا كشته است ، و اگر زنده ماندم راى خويش را دربارهء وى بگويم . » گويند : مردم پيش حسن رفتند و از حادثه اى كه براى على رخ داده بود وحشت زده بودند ، هنگامى كه پيش وى بودند و ابن ملجم دست بسته مقابل وى بود ، ام كلثوم دختر على كه مىگريست به او بانگ زد : « دشمن خدا ! پدرم چيزيش نيست و خدا ترا زبون مىكند . » گفت : « پس براى كى گريه مىكنى ؟ شمشيرم را به هزار خريده‌ام و به هزار زهر آگين كرده‌ام ، اگر اين ضربت بر همهء مردم شهر فرود آمده بود هيچيك از آنها زنده نمىماند . » گويند : جندب بن عبد الله پيش على رفت و گفت : « اى امير مؤمنان اگر ترا از دست داديم ، و اميد است ندهيم ، با حسن بيعت كنيم ؟ » گفت : « نه دستور مىدهم\r\nو نه منع مىكنم ، شما بهتر دانيد » آنگاه حسن و حسين را پيش خواند و گفت :\r\n« سفارشتان مىكنم كه از خدا بترسيد و به دنيا رو مكنيد اگر چه به شما « رو كند . به چيزى كه از دست رفته مگرييد . جز حق مگوييد ، به يتيم رحم كنيد ، « درمانده را كمك كنيد . با احمق مدارا كنيد . دشمن ستمكار باشيد و ياور ستمكش .\r\n« به مندرجات قرآن عمل كنيد و در كار خدا از ملامت ملامتگر بيم مكنيد . » آنگاه به محمد بن حنفيه نگريست و گفت :\r\n« آنچه را به دو برادرت سفارش كردم به خاطر سپردى ؟ » « گفت : « آرى » « گفت : « ترا نيز چنان سفارش مىكنم و اينكه حق دو برادر بزرگ « خود را ادا كنى . دستورشان را اطاعت كن و كارى را بى مشورت آنها « به سر مبر »\r\n","description":"","footnote":"","page_name":" 2686 ","page_number":503},
  {"content":"\r\nآنگاه گفت :\r\n« سفارش او را به شما مىكنم كه برادرتان است و فرزند پدرتان ، « مىدانيد كه پدرتان او را دوست داشت . » آنگاه به حسن گفت :\r\n« پسركم ! سفارشت مىكنم كه از خدا بترسى و نماز به وقت كنى « و زكات به موقع دهى و وضو را كامل كنى كه نماز جز با طهارت صورت « نگيرد و نماز كسى كه زكات ندهد پذيرفته نشود . سفارش مىكنم كه از « خطا درگذرى و خشم خويش را فروخورى و رعايت خويشاوند كنى و « با نادان بردبارى كنى ، فقه دين آموزى ، تحقيق نكرده كارى نكنى ، قرآن « بسيار خوانى ، با همسايه نيكى كنى امر به معروف كنى و نهى از منكر و « پرهيز از ناروايىها » و چون مرگش در رسيد وصيت كرد و وصيت وى چنين بود :\r\n« اين وصيت على بن ابى طالب است : شهادت مىدهد كه خدايى « جز خداى يگانهء بى شريك نيست و اينكه محمد بنده و پيمبر اوست كه « وى را با هدايت و دين حق فرستاد كه بر همهء دينها غلبه دهد و گر چه « مشركان خوش ندارند . و نيز نماز و عبادت و حيات و ممات من براى « خداى بى شريك ، پروردگار جهانيان است ، چنين فرمانم داده‌اند و من از « تسليمشدگانم . آنگاه به تو اى حسن و به همهء فرزندانم سفارش مىكنم « كه از خدا ، پروردگارتان ، بترسيد و بر مسلمانى بميريد و همگى به ريسمان « خدا چنگ زنيد و پراكنده مشويد كه شنيدم ابو القاسم ، صلى الله عليه و سلم ، « مىگفت : اصلاح ميان كسان از نماز و روزه بهتر است . خويشاوندانتان « را بنگريد و رعايتشان كنيد تا حساب رستاخيزتان آسان شود . خدا را ، خدا « را در مورد يتيمان منظور داريد ، گرسنه شان مداريد و پيش شما به رنج\r\n","description":"","footnote":"","page_name":" 2687 ","page_number":504},
  {"content":"\r\n« در نباشند . خدا را ، خدا را در مورد همسايگان منظور داريد كه « سفارششدگان پيمبرتان هستند . پيوسته سفارششان مىكرد\r\nچندان كه پنداشتيم « براى همسايه ارث مقرر خواهد شد . خدا را ، خدا را ، در مورد قرآن « منظور داريد و ديگران در كار عمل بدان از شما پيشى نگيرند . خدا را ، « خدا را ، در مورد نماز منظور داريد كه ستون دين شماست . خدا را ، خدا « را ، در مورد خانه خدايتان منظور داريد و تا زنده‌ايد آن را رها مكنيد كه اگر « متروك ماند چيزى جاى آن را نگيرد . خدا را ، خدا را ، در مورد جهاد در « راه خدا با مالها و جانهاتان منظور داريد . خدا را ، خدا را ، در مورد زكات « منظور داريد كه خشم پروردگار را خاموش مىكند . خدا را ، خدا را ، در « مورد ذميان پيمبرتان منظور داريد كه پيمبر خدا سفارش آنها را كرده .\r\n« خدا را ، خدا را ، در مورد مستمندان و بينوايان منظور داريد و در روزىهاى « خويش شركتشان دهيد . خدا را ، خدا را ، دربارهء ، مملوكان خويش منظورى « داريد . نماز ، نماز . در كار خدا از ملامت ملامتگر هراس مكنيد تا خدا « شر كسانى را كه قصد شما مىكنند و به شما ستم مىكنند كفايت كند . با « مردم سخن نيك گوييد چنان كه خدايتان دستور داده ، امر به معروف و نهى از « منكر را ترك مكنيد تا اشرارتان كارها را به دست نگيرند كه دعا كنيد و « اجابت نبينيد . دوستى كنيد و بخشندگى ! از اختلاف و جدايى و « پراكندگى بپرهيزيد . در كار نيكى و پرهيز كارى همدلى كنيد و در كار گناه « و دشمنى همدلى مكنيد . از خدا بترسيد كه خدا سخت مجازات است .\r\n« خدا شما خاندان را حفظ كند و پيمبر را در شما باقى بدارد . شما را به « خدا مىسپارم و سلام و رحمت خدا را بر شما مىخوانم » آنگاه ديگر سخنى جز لا إله الا الله نگفت تا در گذشت ، رضى الله عنه .\r\nو اين به ماه رمضان سال چهلم بود . دو پسرش حسن و حسين و عبد الله بن جعفر\r\n","description":"","footnote":"","page_name":" 2688 ","page_number":505},
  {"content":"\r\nاو را غسل دادند و در سه جامه كفنش كردند كه پيراهن جزو آن نبود . حسن نه تكبير بر او گفت .\r\nآنگاه حسن شش ماه خلافت كرد .\r\nو چنان بود كه على از اعضاء بريدن منع كرده بود ، گفته بود : « اى بنى - عبد المطلب نبينمتان كه در خون مسلمانان غوطه زنيد و گوييد : امير مؤمنان را كشته‌اند ، امير مؤمنان را كشته‌اند ، هيچكس بجز قاتل من كشته نشود ، اى حسن بنگر اگر من از اين ضربت جان دادم ، ضربتى در مقابل اين ضربت بزن . اعضاى اين مرد را مبر كه از پيمبر خدا صلى الله عليه و سلم شنيدم كه مىگفت : از اعضا بريدن بپرهيزيد و گرچه در مورد سگ گزنده باشد » و چون در گذشت ، عليه السلام ، حسن ، ابن ملجم را پيش آورد كه با وى گفت :\r\n« يك كار مىكنى ؟ به خدا هرگز با خدا پيمانى نكرده‌ام كه وفا نكنم . به نزد خطيم با خدا پيمان كرده بودم كه على و معاويه را بكشم ، يا در اين راه جان بدهم . اگر مايلى مرا با معاويه واگذار و به نام خدا تعهد مىكنم كه اگر نكشمش يا كشتمش و زنده ماندم پيش تو آيم\r\nو دست در دست تو نهم » حسن گفت : « به خدا نه ، تا جهنم را معاينه بينى » پس او را پيش آورد و بكشت و كسان جثهء او را بگرفتند و در حصيرها پيچيدند و به آتش سوختند .\r\nبرك بن عبد الله در آن شب كه على ضربت خورد در كمين معاويه نشست و چون بيامد كه نماز صبحگاه كند با شمشير به دو حمله برد ، شمشير به ران وى خورد ، برك دستگير شد و گفت : « خبرى به نزد من هست كه ترا خرسند مىكند اگر با تو بگويم سودم مىدهد ؟ » گفت : « آرى » گفت : « يكى از ياران من در همين وقت على را كشته » گفت : « شايد به او دست نيافته »\r\n","description":"","footnote":"","page_name":" 2689 ","page_number":506},
  {"content":"\r\nگفت : « على وقتى برون مىشود براى مراقبت كسى همراه او نيست » معاويه بگفت تا او را بكشتند و ساعدى را كه طبيب بود پيش خواند كه چون او را بديد گفت : « يكى از دو چيز را برگزين : يا آهنى سرخ مىكنم و به جاى شمشير مىنهم ، يا شربتى به تو مىخورانم كه نسل را مىبرد اما به مىشوى ، كه ضربتى زهر آگين است . » معاويه گفت : « تاب آتش نيارم ، بريدن نسل مهم نيست كه چشمم به يزيد و عبد الله روشن است . » پس طبيب شربت را به دو خورانيد كه به شد اما پس از آن فرزند نياورد . آنگاه معاويه بگفت تا بر محراب اطاقك بسازند و شبانگاه كشيك بان نهند و هنگام سجده نگهبانان بالاى سرش بايستند .\r\nعمرو بن بكر آن شب در كمين عمرو نشست اما برون نيامد كه از درد شكم مىناليد و به خارجة بن حذافه كه سالار نگهبانان وى بود و از بنى عامر بن لوى ، دستور داد كه برون شد تا با كسان نماز كند . عمرو به دو حمله برد كه مىپنداشت پسر عاص است و ضربتى زد و او را بكشت ، مردم دستگيرش كردند و وى را پيش عمرو بردند كه سلام امارت به او مىگفتند .\r\nگفت : « اين كيست ؟ » گفتند : « عمرو بن عاص » گفت : « پس من كى را كشتم ؟ » گفتند : « خارجة بن حذافه » گفت : « اى فاسق ! به خدا پنداشتم كسى جز تو نيست » عمرو گفت : « قصد من داشتى اما خدا خارجه را منظور داشت » آنگاه عمرو او را پيش آورد و بكشت و چون خبر به معاويه رسيد شعرى براى عمرو نوشت به اين مضمون :\r\n","description":"","footnote":"","page_name":" 2690 ","page_number":507},
  {"content":"\r\n« سببهاى هلاك بسيار است « اما سبب هلاك پير لوى شد كشته شدن بود « اى عمرو آرام باش كه از همه مردان ديگر « تو عمو و يار وى بوده اى « نجات يافتى اما مرادى شمشير خويش را « از خون پسر پير ابطح تر كرد\r\n« ديگرى همانند وى را با شمشير زد « و اين براى ما ضربتى سخت بود .\r\n« اما تو هر روز و شب در قصر خويش « با زنان سپيد آهو وش مغازله مىكنى » گويد : « و چون خبر كشته شدن على رضى الله عنه به عايشه رسيد شعرى بدين مضمون خواند :\r\n« عصاى خويش را بينداخت و به مقصد رسيد « چنان كه مسافر به هنگام بازگشت آرام مىگيرد » آنگاه پرسيد : « كى او را كشته ؟ » گفتند : « يكى از قبيلهء مراد » و او شعرى به اين مضمون خواند :\r\n« اگر دور افتاده بود خبر مرگ او را « نوجوانى داد كه خاك در دهانش نبود . » زينب دختر ابو سلمه به دو گفت : « دربارهء على چنين مىگويى ؟ » گفت : « من به فراموشى دچارم ، وقتى چيزى را فراموش كردم به يادم آريد . » گويد : كسى كه خبر در گذشت على را آورده بود سفيان بن عبد شمس زهرى بود .\r\n","description":"","footnote":"","page_name":" 2691 ","page_number":508},
  {"content":"\r\nگويد : ابن عباس مرادى دربارهء كشته شدن على شعرى بدين مضمون گفت :\r\n« اى كه نيكى بينى ما بوديم ، كه « حيدر ابو حسن را « وقتى پيشواى نماز بود « ضربت زديم كه در هم شكافت « ما بوديم كه وقتى « گردنفرازى و جبارى كرد « با يك ضربت شمشير « نظام ملك وى را به هم زديم « صبحگاهان وقتى كه مرگ « جامهء مرگ پوشيده بود « ما بزرگان و نيرومندان بوديم . » و هم او شعرى بدين مضمون گفت :\r\n« هرگز مهرى كه بخشنده اى « از گويا و گنگ به كسى داده بود « همانند مهر قطام نديدم « سه هزار و غلامى و كنيزى « و ضربت زدن على با شمشير كاربر « هيچ مهرى هر چه گران بود « گرانتر از على نبود « و هر كشتنى از كشتنى كه ابن ملجم كرد « كم كماهميتتر بود » ابو الاسود دئلى نيز دربارهء كشته شدن على شعرى بدين مضمون گفت :\r\n","description":"","footnote":"","page_name":" 2692 ","page_number":509},
  {"content":"\r\n« به معاوية بن حرب بگوييد « و هرگز چشم شماتتگران روشن مباد « آيا در ماه رمضان « ما را به مصيبت بهترين كسان « دچار كرديد\r\n« بهتر از همه كسانى را كه بر مركب نشسته‌اند « و بار نهاده‌اند و به كشتى نشسته‌اند « و پاپوش داشته‌اند « و سوره هاى قرآن خوانده‌اند « به خون كشيديد « وقتى چهرهء ابو حسين را مىديدى « ماه تمام بود كه بيننده را خيره مىكرد « قرشيان هر كجا باشند « مىدانند كه تو اى على « به حرمت و دين « از همه شان بهتر بودى [ 1 
  ] دربارهء سن وى به وقت ضربت خوردن اختلاف كرده‌اند : بعضىها گفته‌اند وقتى كشته شد پنجاه و نه سال داشت . مصعب بن عبد الله گويد : حسن بن على مىگفت :\r\n« وقتى پدرم كشته شد پنجاه و هشت سال داشت . » از جعفر بن محمد روايت كرده اند\r\n\r\n","description":"","footnote":"\r\n[ 1 
  ] شعر ابو الاسود از جمله آثار معدودى است كه از سانسور دقيق و مستمر صد سالهء امويان عبور كرده و احساس آن روزگار را نشان مىدهد كه قضيه توطئهء خوارج پرده اى بوده كه بر توطئهء اموى كشيده‌اند و معاويه ، ماكياول عرب ، با شمشير يك خشكه مقدس نماز خوان قرآن خوان احمق ، مانع و مزاحم روياى خلافت خويش را از ميان برداشته است . م\r\n","page_name":" 2693 ","page_number":510},
  {"content":"\r\nكه وقتى على كشته شد شصت و سه سال داشت .\r\nراوى گويد : و اين از همه سخنان ديگر درستتر است .\r\nهشام گويد : وقتى على عليه السلام به خلافت رسيد پنجاه و هشت سال و چند ماه داشت . مدت خلافت وى پنج سال چند ماه كم بود . پس از آن ابن ملجم كه نامش عبد الله بن عمرو بود در هفدهم رمضان وى را بكشت كه مدت خلافتش چهار سال و نه ماه بود ، به سال چهلم كشته شد و در آن وقت شصت و سه سال داشت .\r\nمحمد بن عمر گويد : على عليه السلام در سن شصت و سه سالگى صبحگاه جمعه\r\nهفدهم رمضان سال چهلم كشته شد و نزديك مسجد جماعت در قصر امارت مدفون شد .\r\nو هم از محمد بن عمر آورده‌اند كه على عليه السلام شب جمعه ضربت خورد و روز جمعه و شب شنبه زنده بود و شب يكشنبه يازده روز مانده از ماه رمضان سال چهلم در سن شصت و سه سالگى در گذشت .\r\nعبد الله بن محمد بن عقيل گويد : شنيدم كه محمد بن حنيفه در سال جحاف مىگفت : « سال هشتاد و يكم در آمد ، من شصت و پنج سال دارم ، از سن پدرم گذشته‌ام . » به دو گفتند : « وقتى كشته شد سن او چقدر بود ؟ » گفت : « وقتى كشته شد شصت و سه ساله بود . » محمد بن عمر گويد : و اين به نزد ما معتبر است .\r\n\r\nسخن از مدت خلافت على\r\nابو معشر گويد : مدت خلافت على پنج سال سه ماه كم بود .\r\nمحمد بن عمر نيز روايتى چنين دارد .\r\n","description":"","footnote":"","page_name":" 2694 ","page_number":511},
  {"content":"\r\nابو زيد به نقل از ابو الحسن گويد : خلافت على چهار سال و نه ماه و يك روز بود يا چند روز .\r\n\r\nسخن از وصف على بن ابى طالب\r\nاسحاق بن عبد الله گويد : از ابو جعفر محمد بن على پرسيدم : وصف على عليه السلام چگونه بود ؟\r\nگفت : « مردى بود تيره و پر رنگ ، با چشمان درشت و شكم بر آمده ، و سر طاس ، مايل به كوتاهى . »\r\n\r\nسخن از نسب على عليه السلام\r\nوى على پسر ابو طالب بود . نام ابى طالب عبد مناف بود ، پسر عبد المطلب بن هاشم ابن عبد مناف .\r\nمادر على عليه السلام فاطمه دختر اسد بن هاشم بن عبد مناف بود .\r\n\r\nسخن از همسران و فرزندان على\r\nنخستين زنى كه گرفت فاطمه دختر پيمبر خدا صلى الله عليه و سلم بود كه جز او زنى نگرفت تا در گذشت . از فاطمه حسن و حسين را داشت . گويند فرزند ديگرى از او داشت به نام محسن كه در خردسالى در گذشت ، با زينب كبرى و ام كلثوم كبرى .\r\nپس از فاطمه ام البنين دختر حزام را به زنى گرفت كه عباس و جعفر و عبد الله\r\n","description":"","footnote":"","page_name":" 2695 ","page_number":512},
  {"content":"\r\nو عثمان را براى وى آورد كه با حسين عليه السلام در كربلا كشته شدند و به جز عباس ديگران دنباله نداشتند .\r\nليلى دختر مسعود بن خالد را نيز به زنى گرفت\r\nو عبيد الله و ابو بكر را براى وى آورد كه به گفتهء هشام بن محمد در طف با حسين كشته شدند .\r\nاما به گفتهء محمد بن عمر ، عبيد الله بن على به دست مختار بن ابى عبيد در مذار كشته شد و هم به گفتهء او عبيد الله و ابو بكر پسران على عليه السلام دنباله نداشتند .\r\nو نيز اسماى خثعمى دختر عميس را به زنى گرفت كه به گفتهء هشام بن محمد ، يحيى و محمد اصغر را براى وى آورد ، چنان كه هم او گويد دنباله نداشتند اما به گفته واقدى اسما يحيى و عون را براى على آورد . بعضيها گفته‌اند محمد اصغر از كنيزى زاده بود .\r\nواقدى نيز چنين گفته است ، به گفته وى محمد اصغر با حسين كشته شد .\r\nو هم على بن ابى طالب ، از صهبا ، ام حبيب دختر ربيعه بن بجير بن عبد كه از جمله اسيران خالد بن وليد در اثناى حمله به عين التمر بود عمرو رقيه را آورد . عمر چندان بزيست كه به سن هشتاد و پنج سالگى رسيد و يك نيمه ميراث على عليه السلام از آن وى شد و به ينبع در گذشت .\r\nو هم او عليه السلام امامه دختر ابو العاص بن ربيع را كه مادرش زينب دختر پيمبر خدا صلى الله عليه و سلم بود به زنى گرفت كه محمد اوسط را آورد .\r\nمحمد اكبر كه او را محمد بن حنفيه گويند نيز فرزند على بود از خوله دختر جعفر بن قيس از بنى حنيفه . محمد بن حنفيه به طايف در گذشت و ابن عباس بر او نماز كرد .\r\nو هم او عليه السلام ام سعيد دختر عروة بن مسعود ثقفى را به زنى گرفت كه ام حسن و رمله كبرى را از او آورد ،\r\nهم او از زنان مختلف دخترانى داشت كه نام مادرانشان را نگفته‌اند . از جمله ام هانى و ميمونه و زينب صغرى و رمله صغرى و ام كلثوم صغرى و فاطمه و امامه و خديجه و ام كرام و ام سلمه و ام جعفر و جمانه و نفيسه\r\n","description":"","footnote":"","page_name":" 2696 ","page_number":513},
  {"content":"\r\nكه همگى دختران على عليه السلام بودند و مادرانشان كنيزان مختلف بودند .\r\nو هم او عليه السلام محياه دختر امرؤ القيس بن عدى بن اوس كلبى را به زنى گرفت كه دخترى براى وى آورد كه به خرد سالى در گذشت .\r\nواقدى گويد : دخترك به مسجد مىآمد به دو مىگفتند داييهايت كيانند ؟ مىگفت :\r\nوه وه يعنى كلب ( سگ ) .\r\nهمه فرزندان على از پشت وى چهارده ذكور بردند و هفده زن .\r\nواقدى گويد : پنج كس از فرزندان على دنباله داشتند حسن و حسين و محمد ابن حنفيه و عباس پسر زن كلابى و عمر پسر زن تغلبى .\r\n\r\nسخن از ولايتداران على عليه السلام\r\nدر اين سال ولايتدار على بر بصره عبد الله بن عباس بود كه اختلاف كسان را در مورد وى از پيش گفتيم ، ابن عباس در همه ايام ولايتدارى كار زكات و سپاه و كمكها را داشت و وقتى از بصره مىآمد كسى را بر آن مىگماشت چنان كه از پيش آورده‌ايم . كار قضاى يصره از جانب على با ابو الاسود دئلى بود . از پيش گفتيم كه زياد را بر بصره گماشت . پس از آن وى را به فارس فرستاد و بر جنگ و خراج گماشت و وقتى كشته شد زياد در فارس و نواحى ديگر بود كه به وى سپرده بود .\r\nعامل على بر بحرين و نواحى مجاور و يمن و ولايتهاى آن عبيد الله بن عباس بود تا وقتى كه كار وى و بسر بن ابى ارطاة چنان شد كه از پيش گذشت . عامل وى بر طايف و مكه و توابع قثم بن عباس بود .\r\nعامل وى بر مدينه ابو ايوب انصارى و به قولى سهل بن حنيف بود تا وقتى كه هنگام آمدن بسر بن ابى ارطاة كار وى چنان شد كه از پيش گفتيم .\r\n","description":"","footnote":"","page_name":" 2697 ","page_number":514},
  {"content":"\r\n\r\nسخن از بعضى سيرتهاى او عليه السلام\r\nابو رافع خزانه دار على بر بيت المال گويد : روزى على به خانه رفت ، دخترش زيور گرفته بود و مرواريدى از بيت المال را بر او ديد كه از پيش مىشناخته بود .\r\nگفت : « اين را از كجا آورده اى ؟ به خدا مىبايد دست او را ببرم . » گويد : چون اصرار وى را بديدم گفتم : « اى امير مؤمنان به خدا من اين را زيور برادرزاده‌ام كرده‌ام ، اگر من نداده بودمش چگونه بدان دست مىيافت . » پس او عليه السلام خاموش شد .\r\nيزيد بن عدى بن عثمان گويد : على عليه السلام را ديدم كه از محل طايفه همدان برون مىشد دو گروه را در حال جنگ ديد كه آنها را از هم جدا كرد و برفت ، آنگاه صدايى شنيد كه خدا را ، كمك ! و على شتابان بيامد چنان كه صداى پاپوش او را شنيدم و مىگفت : « كمك آمد ، » و يكى را ديد كه در ديگرى آويخته بود و گفت : « اى امير مؤمنان جامه اى به نه درم به اين فروختم و شرط كردم كه درم سبك و بريده ندهد - شرط را همان روز كرده بودند - اينك اين درمها را آورده‌ام كه عوض كند ، اما نكرد ، گريبانش را گرفتم ، مرا سيلى زد . » على گفت : « درمها را عوض كن . » گفت : « شاهد سيلى كو ؟ » گويد : وى شاهد آورد ، و على آن كس را بنشانيد و گفت : « بيا قصاص كن . » گفت :\r\n« اى امير مؤمنان بخشيدم . » گفت : « مىخواستم در كار حق تو دقت كرده باشم » آنگاه آن مرد را نه تازيانه زد و گفت : « اين حق حكومت است . » ناجيه به نقل از پدرش گويد : بر در قصر نشسته بوديم كه على برون آمد و\r\n","description":"","footnote":"","page_name":" 2698 ","page_number":515},
  {"content":"\r\nچون او را ديديم از مهابت وى از مقابلش به يكسو رفتيم و چون گذشت از دنبالش رفتيم ، در آن اثنا يكى بانگ زد خدا را كمك و دو كس را ديديم كه در هم آويخته بودند كه مشتى به سينه اين زد و مشتى به سينه آن ديگر زد و گفت : « دور شويد . » گويد : يكيشان گفت : « اى امير مؤمنان اين از من بزى خريده و شرط كرده‌ام كه در ناقص و بريده ندهد و درمى ناقص به من داده كه پس آوردم و سيليم زد . » على به آن ديگرى گفت : « چه مىگويى ؟ » گفت : « اى امير مؤمنان راست مىگويد . » گفت : « به شرط او عمل كن . » آنگاه به سيلى زننده گفت : « بنشين . » و به سيلى خورده گفت : « قصاص بگير . » گفت : « اى امير مؤمنان يا ببخشم . » گفت : « اين مربوط به تو است . » گويد : وقتى آن كس برفت على گفت : « اى گروه مسلمانان بگيريدش . » پس او را بگرفتند و او را بر پشت يكى بار كرد ، چنان كه شاگردان مكتب را بار مىكند . آنگاه پانزده تازيانه به او زد و گفت : « اين عقوبت تو است به سبب حرمتى كه از آن شخص ببردى . » ابو خالد بن جابر گويد : شنيدم كه حسن وقتى على عليه السلام كشته شده بود به سخن ايستاده بود و مىگفت : « امشب ، شبى كه قرآن نازل شد و عيسى بن مريم عروج كرد و يوشع بن نون يار موسى عليه السلام كشته شد . مردى را كشتيد كه هيچ كس از اسلافش از او پيشى نگرفت و هيچ كس از اخلاقش به پايهء او نرسد . به خدا كه پيمبر خدا صلى الله عليه و سلم او را با دسته اى مىفرستاد و جبريل به سمت راست وى بود و ميكائيل به سمت چپ . به خدا زرد و سفيدى به جا ننهاد مگر هشتصد يا هفتصد كه براى خريد خادمه اى نگهداشته بود .\r\nپايان جلد ششم\r\n\r\n","description":"","footnote":"","page_name":" 2699 ","page_number":516}
  ]